[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nمحمد بن مرتضى معروف به\r\nمولى محسن كاشانى قدس سره\r\nمتوفى 1091 ه‍ . ق\r\nراه روشن\r\nترجمهء كتاب\r\nالمحجة البيضاء فى تهذيب الإحياء\r\nجلد هفتم\r\nترجمهء سيدمحمد صادق عارف\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nفيض كاشانى ، محمد بن شاه مرتضى ، 1006 - 1091 .\r\n[ المحجة البيضاء فى تهذيب الاحياء فارسى 
  ]\r\nراه روشن / محمد بن مرتضى معروف به مولى محسن كاشانى ؛ ترجمهء محمد صادق عارف . - مشهد : بنياد پژوهشهاى اسلامى ، 1379 .\r\n8 ج .\r\nISBN 8 vol set 964 - 444 - 004 - 8\r\n( ج . 7 ) ISBN 964 - 444 - 314 - 4\r\nپشت جلد لاتينى شده : Mawla Muhsen Kashani Rah - i - Rawshan .\r\nفهرستنويسى بر اساس اطلاعات فيپا .\r\nجلد هاى اول ، دوم ، هفتم و هشتم ترجمهء محمدصادق عارف ، جلد هاى سوم و چهارم ترجمهء محمدرضا عطايى ، جلد هاى پنجم و ششم ترجمهء عبدالعلى صاحبى است .\r\nكتابنامه\r\n1 . اخلاق اسلامى . 2 . عرفان اسلامى . الف . عارف ، محمد صادق ، 1299 - ، مترجم . ب . عطايى ، محمدرضا ، 1315 - ، مترجم . ج . صاحبى ، عبدالعلى ، 1312 - ، مترجم . د . بنياد پژوهشهاى اسلامى . ه‍ . عنوان . و . عنوان : المحجة البيضاء فى تهذيب الاحياء فارسى .\r\n3041 م 9 ف / 65 / 247 BP\r\n61 / 297\r\nكتابخانه ملى ايران 3955 - 77 م\r\nبنياد پژوهشهاى اسلامى\r\nآستان قدس رضوى\r\nراه روشن / ج 7\r\nمولى محسن كاشانى قدس سره\r\nترجمهء سيدمحمدصادق عارف\r\nويراستهء سيد ابوالحسن هاشمى - سيدجلال قيامى ميرحسينى\r\nچاپ دوم : 1379\r\n1500 نسخه\r\nچاپ و صحافى : مؤسسهء چاپ آستان قدس رضوى\r\nشابك 4 - 314 - 444 - 964\r\nقيمت : 17500 ريال\r\nحق چاپ محفوظ است\r\nمشهد - ص . پ 366 - 91735 تلفن 5 - 821033\r\nمركز توزيع : شركت به نشر ، دفتر مركزى : مشهد ، تلفن 7 - 8511136 ، دورنگار 97520\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\n\r\nجلد هفتم\r\n\r\nكتاب توبه\r\n( 1 ) اين نخستين كتاب از بخش منجيات المحجّة البيضاء فى تهذيب الاحياء است .\r\nبسم اللّه الرّحمن الرّحيم و به نستعين خداوندى را مىستايم كه هر كتابى به ستايش او و هر گفتارى با نام او آغاز مىشود .\r\nبهشتيان در سراى آخرت به سپاس او متنعّم مىشوند ، و تيره بختان با نام او تسلّى مىيابند ؛ هر چند در پيش روى آنها پرده انداخته شده ؛ و ميان آنها و نيكبختان باره‌اى كشيده شده است :  لَهُ بابٌ باطِنُهُ فِيهِ الرَّحْمَةُ وَ ظاهِرُهُ مِنْ قِبَلِهِ الْعَذابُ  .\r\nدر پيشگاه او توبه مىكنيم ، توبهء كسى كه ايمان دارد او ربّ الاباب و مسبّب الاسباب است و به او اميد داريم ؛ اميد كسى كه يقين دارد او فرمانروايى مهربان و آمرزنده و توبه پذير است و اين اميد خود را با بيم مىآميزيم بيم ؛ و اميد كسى كه شكّ ندارد او با اين كه آمرزندهء گناهان و پذيرندهء توبهء گنهكاران است كيفر دهنده‌اى سخت مىباشد .\r\nبر پيامبرش محمّد ( ص ) و بر خاندان پاك او و ياران گرامىاش درود مىفرستيم ؛ درودى كه ما را در روز عرض ( اعمال ) و حساب از هول مطلّع برهاند ، و قرب الهى و فرجام نيك را براى ما فراهم سازد .\r\nامّا بعد . توبه از گناهها و بازگشت به سوى پرده پوش عيبها و داناى غيبها ، آغاز راه سالكان و سرمايهء رستگاران ، و نخستين گام مريدان ، و كليد هدايت منحرفان ، و آغاز\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nگزينش مقرّبان و طريقهء پدر ما آدم است كه درود خداوند بر او و ديگر پيامبران باد .\r\nچقدر سزاوار است كه فرزندان به پدران و نياكان خويش اقتدا كنند ! اگر آدمى به گناه آلايد و مرتكب خلاف شود شگفتى ندارد ، چه اين مقتضاى طبع اوست ، و آن كه به پدر خود ماند گناهى نكرده است . ليكن اگر پدر شكستگى را جبران و ويرانى را عمران كند بر فرزندان است كه در هر دو طرف نفى و اثبات و وجود و عدم به پدر شباهت جويند از او پيروى كنند . آدم ابو البشر از عمل گذشتهء خود پشيمان شد ، و دندان هر چه را پشيمانى آور است كشيد ؛ از اين رو هر كس او را فقط در گناه پيشواى خود قرار دهد ، بى آن كه در توبه از او پيروى كند دچار لغزش شده است . بلكه خود را براى خير و نيكى خالص كردن شيوهء فرشتگان مقرّب است و اختصاص دادن وجود خويش به كارهاى بد بى آن كه در صدد تلافى بر آيد خوى شيطانهاست ، و بازگشت به خوبى پس از وقوع در بدى ضرورى آدميان است . بنابر اين هر كس وجود خود را وقف خير و نيكى كند در پيشگاه خداوند متعال به منزلهء فرشتهء مقرّب است ، و هر كه آن را به ارتكاب بدى اختصاص دهد در حكم شيطان است ، و كسى كه با بازگشت به خير و نيكى شرّ و بدى را تلافى كند در حقيقت انسان است . براى اين كه در سرشت انسان دو آميزه به هم پيوند يافته و دو خوى قرين هم شده است ، چه هر انسانى مصحّح و تعيين كنندهء نسب خويش است ، يا به فرشته منسوب است و يا به آدم و يا به شيطان . تا به خدا بازگشت مىكند به سبب ملازمت حدود انسانيّت بر صحّت نسب خود تا آدم اقامهء برهان كرده ، و آن كه بر طغيان و سركشى اصرار مىورزد نسب شيطانى خود را به ثبوت رسانيده است . امّا اين كه انسان بتواند خير محض باشد تا نسب خود را به فرشتگان برساند امرى است كه از حدّ امكان بيرون است ، زيرا شرّ و بدى در سرشت آدمى به سختى عجين شده است و رهايى از آن تنها با يكى از دو آتش پشيمانى يا آتش دوزخ امكان پذير مىباشد . از اين رو سوزش آتش در خالص گردانيدن انسان پليديهاى شيطان ضرورى است . اينك بر تو است كه كمترين شرّ را انتخاب كنى ، و پيش از آن كه بساط اختيار تو بر چيده شود و به سراى اضطرار كشانيده شوى آتش سبكتر بشتابى ، چه سراى اضطرار يا بهشت است يا دوزخ .\r\nچون توبه در عرصهء دين از چنين موقعيّتى برخوردار است لازم است در سرآغاز بخش منجيات قرار داده شود و ضرورى است حقيقت و شروط و اسباب و علامات و ثمرات و آفات مانع از تحقّق آن را شرح دهيم ، و داروها و چاره سازيهايى كه توبه را\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nممكن و ميسّر مىسازد به نگارش درآوريم ، اين مسائل ضمن چهار ركن ذكر مىشود :\r\nركن اوّل : دربارهء نفس توبه و بيان تعريف و حقيقت آن و اين كه توبه واجبى فورى بر همهء اشخاص در همهء احوال است و ذكر اين كه اگر صحيح واقع شود مقبول خواهد بود .\r\nركن دوم : پيرامون چيزهايى است كه بايد از آنها توبه كرد و آنها گناهانند ، و بيان تقسيم آنها به صغاير و كباير ، و نيز ذكر آنچه مربوط به بندگان و يا متعلّق به حقوق الهى است ، و بيان چگونگى توزيع درجات و دركات بر حسب حسنات و سيّئات اعمال ، و هم توضيح اسبابى كه موجب كبيره شدن گناهان صغيره است .\r\nركن سوّم : در بيان شرايط دوام توبه و چگونگى تدارك مظالم گذشته و جبران گناهان ، و ذكر اقسام توبه كنندگان در مد اومت توبه .\r\nركن چهارم : در بيان اسبابى است كه باعث توبه مىشود ، و چگونگى درمان عقدهء اصرار گنهكاران بر گناه با بيان اين چهار ركن به خواست خداوند منظور ما پيرامون توبه به اتمام خواهد رسيد .\r\n\r\nركن اول - در حقيقت توبه\r\n( 1 ) بدان توبه عبارت از معنايى است كه به ترتيب بر اساس سه امر تنظيم و تحقّق مىيابد و اينها عبارتند از : علم و حال و فعل ؛ علم در مرتبهء اوّل و حال در مرتبهء دوم و فعل در مرتبهء سوّم قرار دارد . اوّلى موجب دومى است ، و دومى سوّمى را ايجاب مىكند ، ايجابى كه مقتضاى جريان سنّت الهى در تمامى عوالم ملك و ملكوت است .\r\nامّا علم عبارت از شناخت عظمت زيانهايى است كه بر گناهان مترتّب است ؛ و دانستن اين كه گناهان ميان عبد و هر چه محبوب اوست حجابند ، و هر گاه انسان اين امر را قطعى بداند ، و در دل به آن يقين حاصل كند ، از اين شناخت در دل او اندوهى به سبب از دست رفتن محبوب پديد مىآيد ؛ زيرا هر زمان دل از دست رفتن محبوب را حسّ كند اندوهگين مىشود ، و اگر فوت محبوب به سبب كارى بود كه خود انجام داده است بر آن كارش متأسّف مىشود ؛ و اين تأسّف او بر عملى كه سبب از دست رفتن محبوبش شده است ندامت يا پشيمانى نام دارد . هنگامى كه اين اندوه در دل پديد آيد ، و بر آن چيره\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nشود از آن حالت ديگرى در قلب به وجود مىآيد كه آن را اراده و قصد مىگويند و آن عزم انجام دادن كارى است كه به زمان حال يا گذشته و يا آينده مربوط مىشود . امّا تعلّق آن به زمان حال به سبب اراده به ترك گناهى است كه هم اكنون به آن آلوده است ، و ارتباط آن به آينده عبارت از عزم اوست بر اين كه گناهى را كه سبب از دست رفتن محبوب او شده است ، تا پايان عمر ترك كند ، و تعلّق آن به گذشته براى اين است كه اگر اعمال او قابل جبران است آنها را قضا و تلافى كند . بنابراين علم نخستين قدم و سر آغاز همهء اين خيرات مىباشد ، و مقصودم از علم ايمان و يقين است . ايمان عبارت از تصديق اين امر است كه گناهان سمّ كشنده‌اند ، و يقين تأكيد اين تصديق و استيلاى آن بر قلب و نفى هر گونه شكّ و ترديد مىباشد . انوار اين ايمان هر زمان بر دل بتابد آتش پشيمانى را بر مىافروزد ، چه دل هنگامى كه به سبب تابش نور ايمان ، خود را از محبوب خويش محجوب ببيند قرين اندوه مىگردد ؛ و او مانند كسى است كه انوار خورشيد بر او بتابد در حالى كه پيش از اين در تاريكى به سر برده و به سبب پراكنده شدن ابرها و برداشته شدن حجابها روشنايى بر او تابيده است ، و در همين حال محبوبش را كه در شرف هلاكت است ديدار كند ؛ از اين رو آتش محبّت در دلش افروخته مىشود ، و اين امر اراده‌اى در او پديد مىآورد تا از جاى برخيزد و گذشته را جبران كند . بنابراين علم و پشيمانى و اراده‌اى كه مبتنى بر ترك اعمال ناشايست در حال و آينده و تلافى گذشته باشد معانى سه گانه‌اى مىباشند كه حصول آنها مترتّب بر يكديگر است ، و به مجموع آنها توبه گفته مىشود . بسيارى از اوقات واژهء توبه را به معناى پشيمانى به كار مىبرند ، و علم را مقدّمه ، و ترك را نتيجه و ثمرهء آن قرار مىدهند . از همين نظر پيامبر خدا ( ص ) فرموده است :\r\n« پشيمانى توبه است » « 1 » . زيرا پشيمانى از علمى كه موجب توبه و ثمرهء آن است و از اراده‌اى كه به دنبال آن مىآيد خالص نيست ، و پشيمانى اين دو يعنى علم و اراده را كه موجب به ثمر رسيدن و نتيجهء آن است در دو طرف خود به همراه دارد .\r\n\r\n\r\n","description":"","footnote":"\r\n( 1 ) سنن ابن ماجه ، به شماره 4252 ، مستدرك حاكم ، ج 4 ، ص 243 آن را نقل كرده و سند آن را صحيح دانسته است .\r\n","page_name":" 12 ","page_number":12},
  {"content":"\r\n\r\n\r\nوجوب توبه و فضيلت آن\r\n( 1 ) بدان وجوب توبه بنابر آيات و روايات آشكار است « 2 » و بر كسى كه خداوند ديدهء بصيرت او را باز كرده ، و سينه‌اش را به نور ايمان گشوده روشن است ؛ همان كسى كه در پرتو نورى كه در پيش روى اوست در تيرگيهاى نادانى بى آن كه كسى در هر قدم او را رهبرى كند شتابان گام بر مىدارد . چه سالك يا كورىست كه در هر قدم از راهنمايى نياز نيست ، و يا بينايى است كه در همان آغاز راه هدايت شده است ، سپس بى آن كه كسى او را راهنمايى كند در آن رهسپار مىشود . در طريق دين نيز مردم به همين گونه منقسم مىشوند ، چه يا قاصرى است كه در هر قدمى كه بر مىدارد نمىتواند از حدود تقليد تجاوز كند و نيازمند است به اين كه در هر گام نصّى از كتاب خدا و سنّتى از پيامبرش بشنود و بسا اگر به آن دست نيابد حيران و سرگردان بماند ، و اگر هم عمر او زياد و تلاشش بسيار باشد سير او در طريق الى اللّه اندك و گامهايش كوتاه خواهد بود ؛ و يا سعادتمندى است كه خداوند سينه‌اش را براى اسلام گشوده ، و نورى فرا راه او قرار داده كه با كمترين اشاره براى پيمودن راههاى سخت و گذشتن از گردنه‌هاى طاقت فرسا بيدار و هشيار است . در دل او نور قرآن و فروغ ايمان مىتابد ، و بر اثر شدّت نور باطن به كوتاهترين بيانى بسنده مىكند ، و گويى :  يَكادُ زَيْتُها يُضِيءُ وَ لَوْ لَمْ تَمْسَسْهُ نارٌ  « 3 » كه چون آتشى به او رسد  نُورٌ عَلى نُورٍ يَهْدِي اللَّهُ لِنُورِهِ مَنْ يَشاءُ  « 4 » ، اين شخص در هر رويداد به نصّى منقول نياز ندارد ، و كسى كه حالش اين گونه باشد اگر بخواهد وجوب توبه را بداند نخست به نور بينشى كه دارد مىنگرد كه توبه چيست و معناى وجوب كدام است . سپس چون اين دو معنا را با هم گرد آورد ، شكّى در ثبوت وجوب توبه براى او باقى نمىماند ، به سبب اين كه مىداند معناى واجب عبارت از چيزى است كه در رسيدن به سعادت سرمدى و رهايى از هلاكت ابدى لازم است ؛ چه اگر سعادت و شقاوت به انجام دادن عملى و يا ترك آن منوط نباشد توصيف آن عمل به وجوب هيچ معنايى ندارد ، و قول كسى كه بگويد فلان كار به سبب وجوب آن واجب است حرفى پوچ مىباشد ، براى اين\r\n\r\n\r\n","description":"","footnote":"\r\n( 2 ) الدرّ المنثور ، ج 5 ، ص 44 ، ذيل آيه : توبوا الى اللّه جميعا أيّها المؤمنون ، تفسير برهان ، ج 4 ، ص 355 ، ذيل آيه « يا أيّها الّذين آمنوا توبوا إلى اللّه توبة نصوحا ، كافى ، ب توبه ، ج 2 . ص 431 .\r\n( 3 ) نور / 35 : . . . نزديك است بدون تماس با آتش شعله ور شود .\r\n( 4 ) نور / 35 : . . . نورى است بر فراز نور ، خدا هر كس را بخواهد به نور خود هدايت مىكند .\r\n","page_name":" 13 ","page_number":13},
  {"content":"\r\n\r\nكه كارى كه ما در حال يا آينده هيچ هدف و مقصودى در آن نداشته باشيم اشتغال به آن معنايى ندارد ، خواه آن را ديگرى بر ما واجب كرده باشد يا نكرده باشد .\r\nبنابراين هنگامى كه او معناى واجب را دانست و دريافت كه توبه وسيله‌اى براى رسيدن به سعادت ابدى است ، و در سراى آخرت جز لقاى حقّ تعالى سعادتى نيست ، و هر كس از او محجوب است بدبخت و شقى است و ناگريز ميان او و آرزوهايش حايل برقرار ، و به آتش فراق حقّ و آتش دوزخ سوخته خواهد شد ؛ و نيز يقين كرد كه جز پيروى شهوات و انس به دنياى فانى و دلسپردگى به محبّت آنچه به طور قطع از او جدا خواهد شد چيزى انسان را از خدا دور نمىكند ، و آنچه او را به خدا نزديك مىگرداند تنها قطع علايق قلبى از زيب و زيور اين دنيا و با تمام وجود رو آوردن به خداست تا از طريق مداومت ذكر ، با او انس بگيرد . و با شناخت جلال و جمالش به اندازهء توانى كه دارد به او محبّت پيدا كند ، و دانست كه گناه در واقع پشت كردن به خدا و پيروى از خواست شيطانهايى است كه دشمنان خدا و رانده شدگان درگاه اويند و سبب محجوب بودن و دورى او از خداوند است ؛ يقين حاصل خواهد كرد كه بازگشت از راهى كه انسان را از خدا دور مىكند براى رسيدن به مرتبهء قرب او واجب است ، و انصراف هم تنها به وسيلهء علم و پشيمانى و عزم ميسّر مىشود ؛ زيرا تا نداند كه گناهان اسباب دورى از محبوبند پشيمان نمىشود ، و از ادامهء سلوك در طريق بعد دچار رنج و درد نمىگردد ، و مادام كه احساس درد و رنج نكند از راه كژ باز نمىگردد ، و معناى بازگشت ، ترك و عزم است ، در اين صورت شكّ نمىكند كه براى وصول به آستان قرب محبوب حقيقى اين سه امر ضرورى است ، و ايمان حاصل از نور بصيرت نيز به همين گونه است . امّا كسى كه شايستگى اين مقام را نيافته ، و از حدود اكثريّت خلق پا فراتر ننهاده براى او تقليد و پيروى مجال گسترده‌اى است كه مىتواند به وسيلهء آن راه نجاتى از هلاكت بيابد ، و در اين باره بايد گفتار خداوند و پيامبر و شايستگان پيشين را در نظر گيرد . خداوند فرموده است :  وَ تُوبُوا إِلَى اللَّهِ جَمِيعاً أَيُّهَا الْمُؤْمِنُونَ لَعَلَّكُمْ تُفْلِحُونَ  « 5 » و اين فرمانى عامّ و همگانى است ، همچنين فرموده است :  يا أَيُّهَا الَّذِينَ آمَنُوا تُوبُوا إِلَى اللَّهِ تَوْبَةً نَصُوحاً عَسى رَبُّكُمْ أَنْ يُكَفِّرَ عَنْكُمْ سَيِّئاتِكُمْ  « 6 » و نصوح به معناى خالص بودن براى خدا و دور از هر شايبه و\r\n\r\n\r\n","description":"","footnote":"\r\n( 5 ) نور / 31 : و همگى به سوى خدا باز گرديد اى مؤمنان تا رستگار شويد .\r\n( 6 ) تحريم / 8 : اى كسانى كه ايمان آورده‌ايد توبهء كنيد توبه خالصى اميد است با اين كار پروردگارتان گناهانتان را ببخشد .\r\n","page_name":" 14 ","page_number":14},
  {"content":"\r\n\r\nآميختگى است ، و از ريشهء نصح گرفته شده است گفتار خداوند كه فرموده است :  إِنَّ اللَّهَ يُحِبُّ التَّوَّابِينَ وَ يُحِبُّ الْمُتَطَهِّرِينَ  « 7 » و قول پيامبر ( ص ) كه فرموده است : « توبه كننده دوست خداست و كسى كه از گناه توبه كند مانند كسى است كه هيچ گناهى نكرده است » « 8 » دليل فضيلت توبه است .\r\nپيامبر ( ص ) فرموده است : « همانا خداوند به سبب توبهء بندهء مؤمن خود شادمان‌تر از مردى است كه در زمينى بىآب و علف فرود آيد ، و شتر سوارىاش كه حامل آب و خوراك اوست در كنارش باشد ، در اين هنگام او سر بر زمين مىگذارد ، و مدّت كوتاهى به خواب مىرود ، پس از آن بيدار مىشود ، و مىبيند شتر با باروبنه‌اش رفته است ، به جستجوى آن مىپردازد تا آنگاه كه گرما و تشنگى يا آنچه خدا برايش خواسته است بر او سخت شود مىگويد : به جايى كه بودم باز مىگردم و مىخوابم تا بميرم ، پس سرش را روى بازويش مىگذارد تا مرگش فرا رسد ، امّا چون از خواب بيدار مىشود شترش را با آب و باروبنه‌اش در كنار خود مىبيند ، و به يقين خرسندى خداوند از توبهء بندهء مؤمن از خوشحالى اين مرد به سبب مشاهدهء شتر و باروبنه‌اش بسيار زيادتر است » . « 9 » در برخى از روايات است كه : اين مرد هنگامى كه بخواهد خدا را شكر گويد از كثرت خوشحالى بگويد : من پروردگار تو و تو بندهء منى . » « 10 » روايت شده است : « هنگامى كه خداوند توبهء آدم را پذيرفت ، فرشتگان به او تهنيت گفتند ، و جبرائيل و ميكائيل بر او فرود آمدند و گفتند : اى آدم ، از اين كه خداوند توبه‌ات را پذيرفته است چشمانت روشن باد . آدم گفت : اى جبرئيل اگر پس از اين توبه مرا پرسشى باشد اين است كه جايگاه من كجاست . خداوند به او وحى فرمود : اى آدم تو براى فرزندانت رنج و تعب را به ارث گذاشتى و من توبه را براى آنها ميراث قرار داده‌ام .\r\n\r\n\r\n","description":"","footnote":"\r\n( 7 ) بقره / 222 : خداوند توبه كنندگان را دوست مىدارد ، و پاكان را نيز دوست مىدارد .\r\n( 8 ) بخش نخست اين حديث را ابن ابى الدّنيا در كتاب التّوبه ، ابو الشيخ در كتاب الثّواب از حديث انس با سند ضعيفى بدين گونه نقل كرده است كه : خداوند جوان توبه كار را دوست مىدارد . المغنى سن بن ، ماجه بخشى از اين حديث با الفاظى ديگر به شمارهء 4250 ، الكبير طيرانى به سند صحيح ، مجمع الزوائد ، ج 10 ، ص 200 .\r\n( 9 ) صحيح مسلم ، ج 8 ص 92 از حديث عبد اللّه بن مسعود .\r\n( 10 ) صحيح مسلم ، ج ، 8 ص 92 از حديث انس .\r\n","page_name":" 15 ","page_number":15},
  {"content":"\r\n\r\nهر كس مرا بخواند او را اجابت مىكنم همچنان كه تو را اجابت كردم ، و هر كه از من آمرزش بخواهد از او دريغ نمىكنم چه من قريب ( نزديك ) و مجيب ( اجابت كننده ) هستم ، اى آدم ، من توبه كاران را شاد و خندان از گورهايشان بر مىانگيزانم و دعاى آنان مستجاب و پذيرفته شده است . » اخبار و روايات در اين باره بى شمار است .\r\nمىگويم : از طريق خاصّه ( شيعه ) در كتاب كافى از ابى جعفر امام باقر ( ع ) روايت شده كه فرموده است : « خداوند به سبب توبهء بنده‌اش خرسندتر از كسى است كه در شبى تاريك شتر و باروبنه‌اش را گم كرده و سپس آن را يافته باشد ، آرى خداوند به سبب توبهء بنده‌اش از اين مرد به هنگامى كه گمشدهء خود را مىيابد خوشحالتر است . » « 11 » از امام صادق ( ع ) روايت شده كه فرموده است : « خداوند بر اثر توبهء بندهء مؤمن خود چنانچه توبه كند از هر يك از شما كه گمشدهء خود را پيدا مىكند شادمانتر است . » « 12 » و نيز از آن حضرت روايت شده كه دربارهء آيهء :  تُوبُوا إِلَى اللَّهِ تَوْبَةً نَصُوحاً  فرموده است : « آن گناهى است كه هرگز به آن بازگشت نشود » . گفته شد : كدام يك از ماست كه به گناه بازگشت نمىكند ؟ فرمود : « اى فلان خداوند از ميان بندگانش بنده‌اى را كه مرتكب گناهى مىشود و توبه مىكند دوست دارد . » « 13 » در روايت ديگرى است كه فرمود : « و كسى كه اين گناه از او سر نمىزند افضل است . » « 14 » و نيز فرموده است : « هر گاه بنده توبهء نصوح كند خداوند او را دوست مىدارد ، و گناهانش را مىپوشاند . » گفته شد : چگونه گناهانش را مىپوشاند ، فرمود : « خداوند گناهانش را كه دو فرشتهء او مىنوشته‌اند از ياد آن دو مىبرد ، و به اعضاى او و اماكن زمين وحى مىكند كه گناهان او را پوشيده بدارند ، پس هنگامى كه خدا را ديدار مىكند چيزى نيست كه بر گناهان او گواهى دهد . » « 15 » از امام باقر ( ع ) روايت شده كه فرموده است : « توبه كننده از گناه مانند كسى است كه هيچ گناهى نكرده است ، و آن كه بر گناه پا بر جاست و در همان حال از آن استغفار\r\n\r\n\r\n","description":"","footnote":"\r\n( 11 ) همان ماخذ ، ج 2 ، ص 435 و 436 ، شمارهء 8 .\r\n( 12 ) همان ماخذ ، ج 2 ، ص 435 و 436 ، شمارهء 13 .\r\n( 13 ) كافى ، ج 2 ، ص 432 شماره 4 . و معناى توبه كردن از گناه اين است كه به آن بازگشت نكند .\r\n( 14 ) همان مأخذ ، ج 2 ، ص 435 ، شماره 9 .\r\n( 15 ) همان مأخذ ، ج 2 ، ص 436 شماره 12 .\r\n","page_name":" 16 ","page_number":16},
  {"content":"\r\n\r\nمىكند در حكم استهزا كنند است . » « 16 » برخى از اصحاب ما در حديثى مرفوع نقل كرده‌اند كه آن حضرت فرموده است :\r\nخداوند به توبه كاران سه صفت بخشيده است كه اگر يكى از آنها را به اهل آسمانها و زمين ببخشد به سبب آن رستگار مىشوند ، خداوند فرموده است :  إِنَّ اللَّهَ يُحِبُّ التَّوَّابِينَ وَ يُحِبُّ الْمُتَطَهِّرِينَ  و خدا هر كس را دوست بدارد عذاب نمىكند ، و فرموده است :  الَّذِينَ يَحْمِلُونَ الْعَرْشَ وَ مَنْ حَوْلَهُ يُسَبِّحُونَ بِحَمْدِ رَبِّهِمْ وَ يُؤْمِنُونَ بِهِ وَ يَسْتَغْفِرُونَ لِلَّذِينَ آمَنُوا  تا .\r\n ذلِكَ هُوَ الْفَوْزُ الْعَظِيمُ  « 17 » و فرموده است :  وَ الَّذِينَ لا يَدْعُونَ مَعَ اللَّهِ إِلهاً آخَرَ وَ لا يَقْتُلُونَ النَّفْسَ الَّتِي حَرَّمَ اللَّهُ إِلَّا بِالْحَقِّ  تا  وَ كانَ اللَّهُ غَفُوراً رَحِيماً  « 18 » .\r\nغزّالى مىگويد : وجوب توبه مورد اجماع امّت اسلام است ، و معناى آن علم به اين است كه گناهان و معاصى نابود كننده و اسباب دورى از خداوند است و اين امر از واجبات ايمان مىباشد ليكن غفلت ، انسان را از توجّه به آن باز مىدارد ، و مراد از علم ، زدودن همين غفلت است . از اين رو در وجوب توبه هيچ اختلافى ميان مسلمانان نيست . و از جملهء معانى توبه ترك معاصى در زمان حال ، و عزم بر ترك آنها در آينده و نيز جبران كوتاهيهايى است كه در گذشته مرتكب شده است ، و در وجوب اين امور نيز شكّى وجود ندارد . امّا پشيمانى و اندوه بر اعمال گذشته نيز واجب است ، چه اين روح توبه است و از همين راه است كه مىتوان گذشته‌ها را جبران كرد ، و اين چگونه واجب نباشد ، و حال آن كه انسان پس از حصول معرفت حقيقى به آنچه از عمر خود از دست داده ، و آن را با\r\n\r\n\r\n","description":"","footnote":"\r\n( 16 ) همان مأخذ ، شماره 13 .\r\n( 17 ) مؤمن / 7 تا 10 : فرشتگانى كه حاملان عرشند و آنها كه گرداگرد آن ( طواف مىكنند ) تسبيح و حمد خدا مىگويند و به او ايمان دارند و براى مؤمنان استغفار مىكنند ( مىگويند ) پروردگارا رحمت و دانش تو همه چيز را فرا گرفته است پس آنانى را كه توبه كرده‌اند و راه تو را پيش گرفته‌اند بيامرز و از عذاب دوزخ نگهدار .\r\nپروردگارا آنها را در باغهاى جاويدان بهشت كه به آنها وعده داده‌اى وارد كن ، همچنين پدران و همسران و فرزندان صالح آنها را ، كه تو توانا و حكيمى . و آنها را از بديها نگهدار ، و هر كس را در آن روز از بديها نگاه دارى مشمول رحمتت ساخته‌اى اين است رستگارى بزرگ .\r\n( 18 ) فرقان / 68 تا 70 : آنها كسانى هستند كه معبود ديگرى را با خداوند نمىخوانند ، و انسانى را كه خداوند خونش را حرام شمرده جز بحقّ به قتل نمىرساند و زنا نمىكنند و هر كس چنين كند مجازات آن را خواهد ديد .\r\nچنين كسى عذابش در روز قيامت مضاعف مىگردد و با خوارى هميشه در آن خواهد ماند . جز كسى كه توبه كند و ايمان آورد و عمل صالح به جا آورد به سوى خدا بازگشت مىكند ( و پاداش خود را از او مىگيرد ) .\r\n","page_name":" 17 ","page_number":17},
  {"content":"\r\n\r\nبرانگيختن خشم خداوند ضايع ساخته است ، ناگريز اين پشيمانى و اندوه به او دست مىدهد . اگر گفته شود : اندوه دل امرى اجتناب ناپذير و خارج از ارادهء انسان است و در اين صورت چگونه مىتوان آن را به وجوب توصيف كرد ؟ پاسخ آن است كه سبب اين تألّم و اندوه حصول علم قطعى به از دست رفتن چيزى است كه محبوب اوست ، وى براى تحصيل سبب آن داراى قدرت و اختيار است ، و وجوب علم نيز از همين قبيل است نه اين كه انسان علم را مىآفريند و آن را در خويشتن پديد مىآورد ، چرا كه اين امرى محال است و علم ، پشيمانى ، فعل ، اراده ، قدرت و قادر همگى از آفريده‌هاى خداوندند  وَ اللَّهُ خَلَقَكُمْ وَ ما تَعْمَلُونَ  « 19 » و در نزد اهل بينش عقيدهء حقّ همين است و جز اين گمراهى است . اينك اگر گفته شود آيا عبد در به جا آوردن عملى يا ترك آن داراى هيچ اختيارى نيست ؟ پاسخ اين است كه داراى اختيار است ، و اين امر با گفتهء ما كه همه چيز آفريده خداست تناقضى ندارد ، چه اختيار نيز مخلوق خداوند است ، و انسان در استفاده از آن ناگزير مىباشد ، زيرا هنگامى كه خداوند دست را سالم آفريده ، و خوراكهاى لذّت بخش را پديد آورده ، و اشتهاى به طعام را در معده خلق كرده ، و اين دانش را در قلب آفريده كه فلان طعام ، اشتها را فرو مىنشاند ، و انديشه‌هاى گوناگون را دربارهء هر يك از خوراكها در انسان قرار داده كه فلان غذا با اين كه فرو نشانندهء اشتهاست در آن مضرّتى هست يا نه و آيا استفاده از آن با مانعى برخورد مىكند يا خير ؟\r\nسپس اين آگاهى را به انسان داده كه در استفاده از آن مانعى نيست ، و چون اين اسباب همگى فراهم شود اراده‌اى كه انسان را به استفاده از خوراك وا مىدارد قطعيّت مىيابد .\r\nاين قطعى شدن اراده پس از تبادل انديشه‌هاى معارض يكديگر و قوّت گرفتن ميل به طعام ، اختيار گفته مىشود و آن ناگزير پس از وجود تمامى اسباب آن به دست مىآيد ، هنگامى كه به قدرت پروردگار اراده در انسان قطعيّت پيدا كند ناچار دستى كه سالم است به سمت خوراك به حركت در مىآيد ، زيرا پس از تحقّق اراده و قدرت ، وقوع فعل حتمى است ، و پس از اينهاست كه حركت پديد مىآيد ، و حركت پس از حصول قدرت و قطعى شدن اراده به قدرت خداوند وجود مىيابد . هر چند آن دو نيز مخلوق اويند ، و اراده پس از وجود ميل ، و علم به عدم مانع قطعى مىشود ، و اين دو يعنى ميل و علم نيز آفريده شدهء اويند ليكن برخى از مخلوقات به ترتيبى كه سنّت الهى بر آن جارى\r\n\r\n\r\n","description":"","footnote":"\r\n( 19 ) صافّات / 96 : و خداوند هم شما را آفريده است و هم بتهايى را كه مىسازيد .\r\n","page_name":" 18 ","page_number":18},
  {"content":"\r\n\r\nاست مترتّب بر بعضى ديگرند ،  فَلَنْ تَجِدَ لِسُنَّتِ اللَّهِ تَبْدِيلًا  . « 20 » از اين رو خداوند در دست آدمى براى نوشتن منظّم حركت نمىآفريند مادام كه صفت قدرت ، حيات و ارادهء قاطع در او خلق نكرده باشد همچنين تا زمانى كه شهوت و ميل را در او نيافريده ارادهء قاطع را در وى به وجود نمىآورد و اين ميل و شهوت به طور كامل در انسان برانگيخته نمىشود مگر آنگاه كه خداوند در او دانشى بيافريند كه بداند آنچه مورد تمايل اوست در حال و يا در آينده با طبع او سازگار است ، و اين دانش را خداوند نمىآفريند مگر از طريق اسبابى كه به حركت ، اراده و علم برگشت دارد . پس علم و ميل طبيعى همواره از ارادهء جازم متابعت مىكنند و اراده و قدرت پيوسته تابع حركت مىباشند و وضع در همهء افعال به همين منوال است ، و همگى ساخته‌ها و مخلوقات خداوند سبحانند ؛ ليكن برخى از آنها شرط بعضى ديگرند ؛ از اين رو تقدّم دسته‌اى و تأخّر دسته‌اى ديگر واجب است ، چنان كه اراده ، تنها پس از علم و علم پس از حيات و حيات پس از جسم خلق مىشود ، و خلق جسم شرط حدوث حيات است نه اين كه حيات زاييدهء جسم باشد ؛ و آفرينش حيات شرط آفرينش علم است نه اين كه علم مولود حيات باشد . امّا محلّ مورد پذيرش علم زمانى استعداد اين كار را دارد كه وجود زنده باشد ، و خلق علم شرط قطعى شدن اراده است ، نه اين كه علم اراده را به وجود مىآورد ، ليكن تنها جسم زنده و عالم پذيراى اراده است ، و نيز چيزى وارد دايرهء وجود نمىشود مگر آن كه ذاتا ممكن است ، و امكان داراى نظامى است كه قابل تغيير نيست ، و تغيير آن محال است . از اين رو هر زمان شرايط وصف موجود شود . موصوف آمادهء قبول آن صفت مىگردد ، و به محض حصول استعداد و آمادگى ، آن صنعت از ناحيهء جود الهى و قدرت ازلى به موجود افاضه مىشود ، و چون استعداد و آمادگى به سبب شرايط خود داراى نظام و قانونى است ، بروز حوادث نيز كه به فعل و قدرت خداوند صورت مىگيرد از ترتيب و نظامى خاصّ برخوردار است و بندگان اجرا كنندهء اين حوادث منظّم مىباشند ؛ حوادثى كه در قضاى آلهى به صورت كلّى مانند يك چشم به همزدن مرتّب گشته و غير قابل تغييرند ، و ظهور آنها به تفصيل مقدّر شده به طورى كه به هيچ وجه از آن تجاوز نمىشود . گفتار خداوند كه فرموده است :  إِنَّا كُلَّ شَيْءٍ خَلَقْناهُ بِقَدَرٍ  « 21 » بيانگر اين تقدير و آيهء :  وَ ما أَمْرُنا إِلَّا واحِدَةٌ كَلَمْحٍ بِالْبَصَرِ \r\n\r\n\r\n","description":"","footnote":"\r\n( 20 ) فاطر / 43 : هرگز براى سنّت خدا تبديلى نخواهى يافت .\r\n( 21 ) قمر / 50 : ما هر چيز را به اندازه آفريديم .\r\n","page_name":" 19 ","page_number":19},
  {"content":"\r\n\r\n« 22 » گوياى قضاى كلّى آلهى است . امّا بندگان مسخّر و مقهور جريان قضا و قدر آلهى مىباشند ، و از جملهء اين تقديرات خلق حركت دست نويسنده است پس از خلق صنعت مخصوصى در دست او كه قدرت ناميده مىشود ، و آفرينش ميلى قوى و قاطع در نفس او كه قصد گفته مىشود ، و نيز پس از خلق دانشى در او كه ميل وى بدان گرايش دارد و ادراك و معرفت خوانده مىشود . هنگامى كه اين امور چهارگانه از عالم ملكوت در جسم انسانى كه مسخّر و مقهور تقدير است ظاهر شود ، اهل عالم ملك و شهود كه از جهان غيب و سرا پردهء ملكوت به او خطاب مىشود :  وَ ما رَمَيْتَ إِذْ رَمَيْتَ وَ لكِنَّ اللَّهَ رَمى  « 23 » ، هنگامى كه كشتى كشنده تو نبودى بلكه :  قاتِلُوهُمْ يُعَذِّبْهُمُ اللَّهُ بِأَيْدِيكُمْ  « 24 » ، در اين موقع است كه عقول درماندگان در عالم شهود سرگشته و حيران مىشوند . برخى اين را جبر محض ، و دسته‌اى اختراع صرف ، و ميانه‌روهايى آن را كسب مىدانند ، و اگر درهاى آسمان به روى آنها گشوده شود ، و به جهان غيب و ملكوت نظر كنند بر آنها آشكار خواهد شد كه هر يك از آنها از جهتى صادق ، و همگى آنها در فهم خود قاصرند ؛ هيچ يك از آنها حقيقت اين امر را در نيافته ، و دانش او به مسائل آن احاطه نكرده است .\r\nكمال علم به اين امر آنگاه ميسّر است كه از روزنه‌اى كه انوار رحمانى بر آن تابش دارد به عالم غيب نگريسته شود ، و خداوند داناى عوالم غيب و شهود است .   فَلا يُظْهِرُ عَلى غَيْبِهِ أَحَداً إِلَّا مَنِ ارْتَضى مِنْ رَسُولٍ   « 25 » ، و گاهى هم كسى بر عالم شهود آگاه مىشود كه به مقام ارتضا نرسيده است ، و هر كس رشتهء اسباب و مسبّبات را در نظر گيرد ، و چگونگى تسلسل و پيوستگى آنها را بداند ، و وجه ارتباط زنجيرهء اسباب را با مسبّب الاسباب بشناسد سرّ قدر بر او مكشوف خواهد شد ، و به علم تقيينى خواهد دانست كه جز خداوند متعال آفريننده‌اى وجود ندارد ، و هيچ كس جز او پديد آورندهء كاينات نيست .\r\nاگر گفته شود : در مورد هر يك از معتقدان به جبر و اختراع و كسب ، رأى دادى كه آنها از جهتى در آنچه مىگويند صادقند ، و در همين حال در صدق گفتار خود قاصر مىباشند ، و اين تناقضى آشكار است آن را چگونه مىتوان درك كرد و آيا مىتوان با\r\n\r\n\r\n","description":"","footnote":"\r\n( 22 ) قمر / 51 : و فرمان ما يك ابر بيش نيست ، همچون يك چشم بر همزدن .\r\n( 23 ) انفال / 17 : و اين تو نبودى ( اى پيامبر كه خاك و ريك به صورت آنها ) : باشيدى بلكه خدا پاشيد .\r\n( 24 ) توبه / 14 : با آنها پيكار كنيد كه خداوند آنان را به دست شما مجازات مىكند .\r\n( 25 ) جنّ / 26 : داناى غيب است و هيچ كس را بر اسرار غيبش آگاه نمىسازد .\r\n","page_name":" 20 ","page_number":20},
  {"content":"\r\n\r\nذكر مثال آن را به ديگران فهماند ؟\r\nدر پاسخ مىگويم : به عنوان مثال دسته‌اى از نابينايان شنيدند كه به شهر آنها حيوانى شگفت انگيز آورده شده كه فيل ناميده مىشود ، و آنها نه صورت اين حيوان را ديده و نه نام آن را شنيده بودند ، از اين رو گفتند : بر ما لازم است با لمس كردن و دست ماليدن كه توان آن را داريم اين حيوان را ديدار و شناسايى كنيم ، پس به سراغش رفتند ، و چون به آن رسيدند به لمس و دست ماليدن بر آن پرداختند ، يكى از آن كوران دستش به پاى فيل و ديگرى به دندان و دست كور ديگر به گوش فيل رسيد . سپس گفتند ما آن را شناختيم ، و چون بازگشتند ديگر كوران حال فيل را از آنها پرسيدند ؛ پاسخ آنان با يكديگر اختلاف داشت ، چه آن كه دستش را بر پاى فيل ماليده بود گفت : فيل درست به استوانه‌اى مىماند كه ظاهرى زبر و خشن داشته باشد جز اين كه فيل كمى از آن نرمتر است ؛ و آن كه دندان فيل را لمس كرده بود گفت : آنچه او مىگويد درست نيست ، فيل سخت و محكم است و هيچ نرمى در آن نيست ، و صاف است و هيچ زبرى ندارد ، و اصلا مانند استوانه سفت و ستبر نيست بلكه همچون عمود است ؛ آن كه دست بر گوش فيل ماليده بود گفت : به جان خودم آن نرم و اندكى زبر بود ، و گفتار يكى از اين دو تعريف كنندهء فيل را تصديق كرد ليكن گفت : آن نه مثل عمود است و نه مانند استوانه ، بلكه آن به پوستى ستبر و پهن شبيه است . بنابر اين هر يك از اين كوران از جهتى در گفتار خود صادقند ، زيرا هر كدام به قدرى كه فيل را لمس كرده و آن را شناخته بود از آن خبر داده است ؛ و هيچ كدام از آنها چيزى خارج از صفات فيل بيان نكرده است ليكن همگى آنان در احاطه به تمامى صورت فيل ناتوان و قاصر بوده‌اند .\r\nاكنون در اين مثالى كه ذكر شد دقّت كن و از آن پند گير ، چه اين مثال بيانگر چيزى است كه مردم بيشترين اختلاف را در آن دارند ، هر چند آن با علوم مكاشفه تعارض دارد ، و امواج آن را بر مىانگيزاند ، امّا اين مقصود ما نيست . اينك به آنچه در صدد بيان آن بوديم باز مىگرديم ، و آن ذكر وجوب توبه با همهء اجزاى سه گانه آن مىباشد كه عبارت از علم پشيمانى و ترك است ، و پشيمانى داخل در اين وجوب است ، زيرا آن از جملهء افعال الهى است كه ميان علم عبد و اراده و قدرت او محصور مىباشد ؛ و آنچه بدين صفات باشد وجوب شامل آن مىشود .\r\n\r\n","description":"","footnote":"","page_name":" 21 ","page_number":21},
  {"content":"\r\n\r\n\r\nوجوب توبه فورى است\r\n( 1 ) در اين كه توبه واجب فورى است شكّى نيست ، زيرا دانستن اين كه گناهان مهلك مىباشند از اصل ايمان است ، و ايمان نيز واجب فورى است ، و كسى حقّ اين واجب را ادا مىكند كه آن را بگونه‌اى بشناسد - كه اين شناخت وى را از اعمال بد باز دارد ؛ زيرا اين معرفت از جملهء علوم مكاشفه نيست كه به عمل مربوط نمىشود بلكه از جملهء علوم معامله است . هر دانشى كه طلب مىشود براى اين است كه انسان را به عملى برانگيزاند و مادامى كه به عمل وادار نكند نتيجهء نهايى آن به دست نمىآيد . مثلا علم به اين كه گناهان زيانبارند از اين نظر مطلوب است كه انسان را به ترك گناه وامىدارد ؛ و كسى كه گناهان را ترك نكند فاقد اين جزء از ايمان است ، و مراد پيامبر ( ص ) در اين كه فرموده است : زناكار در حال زنان مؤمن نيست همين است « 26 » ، و منظور نفى ايمانى نيست كه به علوم مكاشفه برگشت دارد ، مانند علم به خدا و علم به يگانگى و صفات و كتب و پيامبران او ، چه زنا و گناهان ديگر موجب نفى اينها نيست ، و اين كه از زنا كار نفى ايمان شده براى اين است كه اين گناه انسان را از خدا دور مىكند ، و موجب خشم اوست . چنان كه هر گاه پزشك بگويد اين زهرى كشنده است و نبايد آن را خورد ، اگر بيمار آن را بخورد ، بايد گفت وى آن را در حالى خورده كه به پزشك ايمان نداشته است ، و اين بدان معنا نيست كه بيمار به وجود پزشك معتقد نبوده و يا پزشك بودن او را تصديق نكرده ، بلكه مراد اين است كه به گفتار پزشك كه اين زهرى كشنده مىباشد اعتقاد نداشته است ، زيرا كسى كه علم به زهر دارد هرگز آن را نمىخورد . بنابر اين روشن است كه گنهكار ناقص الايمان است ، و ايمان منحصر به يك شاخه نيست بلكه هفتاد و چند شاخه دارد كه بالاترين آن گواهى لا إله الّا اللّه و پست‌ترين آن زدودن مانع از راه است ، و اين بدان مىماند كه كسى بگويد : انسان موجود يك پارچه‌اى نيست بلكه هفتاد و چند جزء است ، كه بالاترين آنها قلب و روح ، و پست‌ترين آنها بر طرف كردن زدودنيها از پوست بدن است ، به اين معنا كه موى شارب و ناخنهايش را كوتاه كند ، و بدنش را از پليديها پاكيزه سازد ، تا از حيوانات ولگرد و آلوده به كثافات جدا و از مشابهت به جاندارانى كه با طول سمّ و چنگال شكلى زشت و ناپسند دارند ممتاز شود ، و اين مثال مطابق با واقع است ، زيرا ايمان مانند انسان است ، كه اگر از شهادت دادن به يگانگى\r\n\r\n\r\n","description":"","footnote":"\r\n( 26 ) از احاديث ابو هريره است كه مورد اتّفاق مىباشد و ترمذى آن را روايت كرده است ، ج 10 ، ص 91 .\r\n","page_name":" 22 ","page_number":22},
  {"content":"\r\n\r\nخداوند تهى باشد بكلّى باطل ، و مانند انسانى فاقد روح و روان است . همچنين كسى كه از ايمان جز شهادتين را فرا نگرفته مانند انسانى بىدست و پا و كور است كه همهء اعضاى ظاهرى و باطنى خود را از دست داده ، هر چند روح در تنش باقى است ، و هر كس حالش بدين گونه باشد در آستانهء مرگ قرار دارد و روح ناتوان او كه تنها مانده و از اعضا و جوارحى كه او را كمك و يارى مىدادند جدا شده است به زودى از تنش خارج خواهد شد . به همين گونه كسى كه از ايمان جز شهادتين را نياموخته است ، و در عمل و ايفاى وظايف دينى كوتاهى مىكند ، ممكن است به زودى با وزش تندبادهايى كه در پيشاپيش ورود فرشتهء مرگ درخت ايمان را به لرزش در مىآورد نهال ايمانش را از بيخ و بن برآورد ؛ چه هر ايمانى اگر ريشه‌هايش در جان آدمى محكم و استوار نشده ، و شاخه‌هايش در اعمال او موجود نباشد در برابر گرد بادهاى هولناكى كه به هنگام ظهور فرشتهء مرگ وزيدن مىگيرد تاب مقاومت نخواهد داشت ، و بيم آن است كه دچار سوء عاقبت شود مگر اين كه درخت ايمان خود را در طول گذشت روزها و ساعتها به آب طاعت آبيارى كرده و ريشه‌هاى آن در جان او رسوخ كرده و استوار شده باشد . اين كه گنهكار به كسى كه فرمانبردار خداوند است مىگويد : من مانند تو مؤمنم گفتارش مانند گفتار كدوبن به درخت صنوبر است كه به او گفت من درختى هستم و تو هم درختى هستى و صنوبر چه پاسخ نيكويى به او داد كه گفت : هنگامى كه بادهاى پاييز بوزد و ريشه‌هاى تو از جا كنده شود ، و برگهايت پراكنده گردد نتيجهء اين خود بينى را از اين همنامى با من خواهى دانست ، و غرور تو از اين مشاركت در نام با همهء غفلت تو از نداشتن آنچه مايهء ثبات و پايدارى درختان است بر طرف خواهد شد . آرى هنگامى كه غبار فرو نشيند خواهى ديد در زير پاى تو اسب است يا الاغ ؛ و اين امرى است كه در پايان نمايان خواهد شد . به همين سبب است كه رگهاى دل عارفان از بيم دواعى مرگ و مقدّمات سهمناك آن كه تنها اندكى از مردم بر آن پايدارى مىكنند بريده مىشود . از اين رو گنهكارى كه به سبب گناهان خود از خلود در آتش بيم نكند مانند تندرستى است كه به سبب برخوردارى از سلامت بدن در انواع شهوتهاى زيانبار فرو رود ، و چون مرگ غالبا به صورت ناگهانى واقع نمىگردد به او گفته مىشود : تندرست از بيمارى بيم دارد ، و چون بيمار شود از مرگ مىترسد . همچنين گنهكار از سوء عاقبت بيمناك است سپس چون دچار بدفرجامى شود خلود او در آتش لازم مىگردد . چه گناهان نسبت به ايمان\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nمانند خوراكهاى زيانمند نسبت به بدن است . اين خوراكها پيوسته در بدن جمع مىشوند ، و مزاج آدمى را دستخوش دگرگونى مىكنند و او زمانى آن را احساس مىكند كه مزاج وى دچار تباهى شود و يك باره بيمار گردد و سپس ناگهان فوت كند . گناهان نيز به همين گونه‌اند ، زيرا همان طورى كه هر كس از هلاكت در اين دنياى ناپايدار بيمناك است لازم است در هر حالى كه باشد از هر نوع سموم و خوراكهايى كه براى او زيان دارد بپرهيزد به طريق اولى بر كسى كه از هلاكت ابدى بيم دارد پرهيز از گناه واجب مىباشد ، و اگر او به خوردن زهر مبادرت ورزد چون پشيمان شود لازم است آن را قى كند و با سرعت هر چه بيشتر آنچه را خورده است برگرداند و آنها را از معده‌اش خارج سازد ، تا اقدام خود را در خوردن زهر كه سبب شده بدنش در آستانهء مرگ قرار گيرد تلافى كرده باشد ، هر چند آنچه را ممكن بود از دست بدهد جز دنيايى فانى و زود گذر نبوده است .\r\nاز اين رو آن كه خود را به سموم دين كه عبارت از گناهانند مىآلايد بر او واجبتر و سزاوارتر است كه از گناه دست بازدارد ، و تا مهلت جبران سپرى نشده و عمر باقى است به قدر ممكن به تدارك گذشتهء خود بپردازد ، زيرا آنچه از اين زهر بر خود بيم دارد از دست رفتن آخرت است كه در آن نعمتهايى دائمى و سلطنتى عظيم است ، و از دست رفتن آن موجب دخول در آتش دوزخ مىباشد كه عمر دنيا اگر هم چند برابر شود كمتر از عشرى از اعشار مدّت آن است ، چه بىترديد مدّت آن پايانى ندارد . بنابر اين به سوى توبه بشتابيد پيش از آن كه زهر گناهان در روح ايمان چنان كارگر شود كه اختيار از دست پزشكان بيرون رود ، و پرهيز و مداوا سودى نداشته باشد ، و اندرز ناصحان و موعظهء واعظان در انسان تأثير نبخشد ، و اين گفتار بر او صدق كند كه وى از جملهء هالكان و نابود شدگان و از كسانى است كه خداوند دربارهء آنان فرموده است :    إِنَّا جَعَلْنا فِي أَعْناقِهِمْ أَغْلالًا فَهِيَ إِلَى الْأَذْقانِ فَهُمْ مُقْمَحُونَ وَ جَعَلْنا مِنْ بَيْنِ أَيْدِيهِمْ سَدًّا وَ مِنْ خَلْفِهِمْ سَدًّا فَأَغْشَيْناهُمْ فَهُمْ لا يُبْصِرُونَ ، وَ سَواءٌ عَلَيْهِمْ أَ أَنْذَرْتَهُمْ أَمْ لَمْ تُنْذِرْهُمْ لا يُؤْمِنُونَ    « 27 » واژهء ايمان تو را نفريبد كه بگويى در اين آيه مراد كافرانند ، زيرا برايت روشن شد كه ايمان هفتاد و چند شاخه دارد ، و زنا كار در حال زنا مؤمن نيست ، و كسى كه از شعبه‌ها و فروع\r\n\r\n\r\n","description":"","footnote":"\r\n( 27 ) يس 8 / تا 10 : ما در گردنهاى آنها غلهايى قرار داديم كه تا چانه‌ها ادامه دارد و سرهاى آنها را به بالا نگهداشته است و در پيش روى آنها سدّى قرار داديم ، و در پشت سرشان سدّى ، و چشمان آنها را پوشانده‌ايم لذا چيزى را نمىبينند . براى آنها يكسان است چه آنان را بيم دهى و يا بيم ندهى ، ايمان نمىآورند .\r\n","page_name":" 24 ","page_number":24},
  {"content":"\r\n\r\nايمان محجوب است در پايان از اصل ايمان نيز محجوب خواهد شد ، چنان كه اگر كسى همهء اعضا و جوارح خود را كه به منزلهء شاخه‌هاى درخت وجود انسانند از دست بدهد به سوى مرگ كه نابود كنندهء جان و اصل وجود اوست ، كشانيده خواهد شد ، چه بدون فرع اصل بقايى ندارد ، و بدون اصل فرع وجود نخواهد داشت ، و اصل و فرع جز در يك چيز با هم تفاوت ندارند ، و آن اين است كه وجود فرع و بقاى آن مستلزم وجود اصل است امّا وجود اصل بسته به وجود فرع نيست ليكن بقاى آن مستلزم وجود فرع مىباشد ؛ بنابر اين بقاى اصل منوط به وجود فرع ، و وجود فرع مستلزم وجود اصل است . علوم مكاشفه و علوم معامله مانند اصل و فرع متلازم و وابسته به يكديگرند و هر يك از ديگرى بىنياز نيست ، هر چند يكى به منزلهء اصل و ديگرى در حكم تابع مىباشد . علوم معامله اگر انسان را به عمل وادار نكند عدم آن بهتر از وجود آن است ، زيرا در اين صورت آنچه از اين دانش خواسته شده به دست نيامده و علاوه بر آن مؤيّد حجّت بر ضدّ صاحب آن خواهد بود . به همين سبب عذاب دانشمند فاجر از عذاب نادان فاجر شديدتر است چنان كه در كتاب علم احاديث آن را ذكر كرده‌ايم .\r\n\r\nوجوب توبه همگانى است\r\n( 1 ) بر همهء افراد در همهء احوال واجب است و هيچ كس از آن مستثنا نيست .\r\nبدان ظاهر كتاب خدا بر همين مطلب دلالت دارد ، زيرا فرموده است :  وَ تُوبُوا إِلَى اللَّهِ جَمِيعاً  « 28 » اين خطابى عامّ و همگانى است . بينش انسان نيز همين را حكم مىكند ؛ چه معناى توبه بازگشت از راهى است كه انسان را از خداوند دور و به شيطان نزديك مىسازد و گمان نمىرود اين كار جز از خردمند ساخته باشد ، و نيروى خود تنها پس از تكامل غريزهء شهوت و غضب و ديگر صفات ناپسندى كه وسايل شيطان براى گمراه كردن انسانند كمال مىيابد ؛ چه عقل زمانى كامل مىشود كه انسان به چهل سالگى نزديك شده باشد ، و اصل و مايهء آن به هنگام بلوغ حاصل ، و مبادى و اصول آن پس از گذشت هفت سال ظاهر مىشود . شهوات سپاه شيطانند و عقول لشكريان فرشتگان اينها هنگامى كه در يك جا گرد آيند ناگزير جنگ ميان آنها بر پا مىشود ، زيرا آنها با هم كنار نمىآيند و ضدّ يكديگرند . تضادّ آنها مانند تضادّ شب و روز و نور و ظلمت است ، و هر\r\n\r\n\r\n","description":"","footnote":"\r\n( 28 ) نود / 31 : . . . و همگى به سوى خدا باز گرديد .\r\n","page_name":" 25 ","page_number":25},
  {"content":"\r\n\r\nزمان يكى از آنها چيره شود ناگزير ديگرى مقهور و سركوب مىگردد . هر گاه شهوات در روزگار نوجوانى و جوانى پيش از آن كه عقل كامل يابد تكميل شود سپاه شيطان سبقت مىگيرد و بر هدف چيره مىشود و دل به آن انس مىيابد و ناچار مقتضيات شهوات عادت او مىشود ، و اين امر بر او غلبه مىيابد به گونه‌اى كه جدا شدن و دل كندن از آن برايش دشوار مىگردد . سپس عقل با لشكرش كه حزب خدا و رهايى بخش دوستان او از چنگ دشمنانش مىباشد كم كم فرا مىرسد در اين موقع هر گاه سپاه عقل تقويت و تكميل نشود كشور قلب به كلى تسليم شيطان مىشود ، و آنچه را آن ملعون وعده داد بر آورده مىكند ، در آن جا كه گفته است :  لَأَحْتَنِكَنَّ ذُرِّيَّتَهُ إِلَّا قَلِيلًا  « 29 » . اگر عقل قوّت و كمال يابد نخستين كار او ريشه كن كردن سپاه شيطان از طريق در هم شكستن شهوات و دورى جستن از عادات بد ، و باز گردانيدن طبع با قهر و غلبه به سمت عبادات خواهد بود ، و توبه هم معنايى جز اين ندارد . در واقع اين امر بازگشت از راهى است كه راهنماى آن شهوت و نگهبان آن شيطان است به راه خدا . بىشكّ در عالم وجود هيچ انسانى نيست جز اين كه شهوتش بر خودش پيش دارد ، و در طبيعتش غريزه‌اى كه سرمايهء كار شيطان است بر غريزه‌اى كه دستمايهء فرشتگان است مقدّم مىباشد ؛ بنابر اين بازگشت از اعمال گذشته كه در جهت كمك به هوسها و شهوتها صورت گرفته بر هر انسانى ضرورى است . در اين صورت كسى كه در حال كفر و جهل به حدّ بلوغ رسد بر او واجب است از كفر و جهل خود توبه كند ، و آن كه به پيروى از پدر و مادرش در حال مسلمانى بالغ شده ليكن از حقيقت اسلام خود بىخبر است بر اوست كه با فهميدن معناى اسلام از غفلت خود تايب شود ، زيرا مادام كه خود مسلمان نگردد اسلام پدر و مادرش به حال او سودى ندارد ؛ و اگر اين معنا را فهميد بر او واجب است از خوى و روش خود در پيروى از شهوات بدون هيچ مانع باز گردد ، و در امساك و بخشش و عمل و ترك آن در قالب حدود و احكام الهى اقدام كند ، و اين امر از سخت‌ترين مراحل توبه است و بسيارى در اين راه درمانده و نابود شده‌اند ، و همهء اينها رجوع و توبه به شمار مىآيد . بنابراين آشكار شد كه توبه نسبت به هر شخصى واجب عينى است ، و تصوّر نمىرود بشرى از آن بىنياز باشد ، همچنان كه آدم ابو البشر از آن بىنياز نشد ، و بى شكّ وجود فرزند هرگز گنجايش چيزى را كه وجود پدر گنجايش آن را نداشته است ، دارا نيست .\r\n\r\n\r\n","description":"","footnote":"\r\n( 29 ) اسراء 65 / : . . . همه فرزندانش را جز عدهء كمى گمراه و ريشه‌كن خواهم ساخت .\r\n","page_name":" 26 ","page_number":26},
  {"content":"\r\n\r\nامّا بيان وجوب توبه به طور مداوم و در همهء حالات براى اين است كه هر بشرى از ارتكاب گناه به وسيلهء اعضا و جوارح خود فارغ نيست ؛ و اگر برخى احوال از گناه به وسيلهء اعضاى خود فارغ باشد از انديشهء گناه توسّط قلب رها نيست ، و چنانچه از انديشهء گناه هم آزاد باشد از وساوس شيطان به سبب القاى خطورات پراكنده‌اى كه انسان را از ياد خدا غافل مىكند رها نيست ؛ و اگر از اين هم آزاد باشد از غفلت و قصور در خداشناسى و تحصيل علم به صفات و آثار او خالى نيست . همهء اينها نقص است و معلول اسبابى است و ترك اين اسباب به وسيلهء اشتغال به اضداد آنها و بازگشت از آن راه و در آمدن در راهى كه ضدّ آن است ميسّر مىباشد . مراد از توبه همين رجوع و بازگشت است ، و گمان نمىرود هيچ انسانى از اين نقايص خالى باشد ، بلكه تفاوت آنها در اندازه و مقدار اين نقايص است . امّا در مورد اصل توبه و آن امرى است كه ناگريز بايد انجام شود ، و در اين باره پيامبر ( ص ) فرموده است : « بر دل من پرده‌اى افكنده مىشود تا آن جا كه در شبانه روز هفتاد بار استغفار مىكنم . » « 30 » از اين رو خداوند آن حضرت را گرامى داشته و فرموده است :  لِيَغْفِرَ لَكَ اللَّهُ ما تَقَدَّمَ مِنْ ذَنْبِكَ وَ ما تَأَخَّرَ  « 31 » و هر گاه حال پيامبر خدا ( ص ) چنين باشد حال ديگران چگونه خواهد بود ! مىگويم : در كتاب قواعد العقائد از بخش عبادات بيان كرديم كه گناه پيامبران و اوصياى آنها ( ع ) از قبيل گناهان ما نيست ، بلكه آن ترك دوام ذكر و اشتغال به مباحات است . و اين كار باعث محروميّت آنان از مزيد اجر و پاداش مىباشد . در كافى به سند حسن از على بن رئاب رويت شده كه گفته است : از ابا عبد اللّه ( ع ) دربارهء قول خداوند متعال پرسيدم كه فرموده است :  وَ ما أَصابَكُمْ مِنْ مُصِيبَةٍ فَبِما كَسَبَتْ أَيْدِيكُمْ وَ يَعْفُوا عَنْ كَثِيرٍ  آيا آنچه به على ( ع ) و پس از وى به خاندانش رسيد به سبب اعمال آنها بوده است در حالى كه آنان خاندان طهارت و عصمت بوده‌اند ؟ فرمود : « پيامبر خدا در شبانه روز صد\r\n\r\n\r\n","description":"","footnote":"\r\n( 30 ) صحيح مسلم ، ج 8 ، ص 72 از حديث اغر مزنى جز اين كه در آن آمده است : در هر روز صد بار ، همچنين ابى داوود آن را به همين گونه روايت كرده ، ليكن ابن ايثر در النّهاية آن را به نحوى كه در متن آمده نقل كرده است ، منظور پيامبر اكرم ( ص ) از اين مطلب سهو است كه هيچ بشرى از آن فارغ نيست ، زيرا قلب مطهّر آن حضرت پيوسته متوجّه حق تعالى بوده و اگر گاهى به سبب اشتغال به امور امّت و مصالح اين دو مورد عروض و عوارض بشرى قرار گرفته آن را گناه و تقصير شمرده و از آن استغفار كرده است .\r\n( 31 ) فتح / 2 : . . . تا خداوند گناهان گذشته و آينده‌ات را ببخشد .\r\n","page_name":" 27 ","page_number":27},
  {"content":"\r\n\r\nبار به درگاه خدا توبه و استغفار مىكرد بىآن كه گناهى كرده باشد ، همانا خداوند دوستانش را به مصايب مخصوص دچار مىكند . تا آنان را در برابر تحمّل مصايب اجر و پاداش دهد ، بى آن كه گناهى مرتكب شده باشند » ؛ « 32 » يعنى گناهى مانند گناهان ما .\r\nو نيز به سند خود از ابى بصير از ابى عبد اللّه ( ع ) روايت كرده كه گفته است : « از آن حضرت دربارهء آيهء :   فَإِذا قَرَأْتَ الْقُرْآنَ فَاسْتَعِذْ بِاللَّهِ مِنَ الشَّيْطانِ الرَّجِيمِ . إِنَّهُ لَيْسَ لَهُ سُلْطانٌ عَلَى الَّذِينَ آمَنُوا وَ عَلى رَبِّهِمْ يَتَوَكَّلُونَ   « 33 » پرسيدم ، فرمود : اى ابا محمّد به خدا سوگند سلطهء شيطان نسبت به مؤمن بر بدن اوست و بر دينش سلطه‌اى ندارد . شيطان بر ايّوب مسلّط شد و خلقتش را زشت و بد نما كرد امّا بر دينش سلطه نيافت ، و گاهى بر بدنهاى مؤمنان تسلّط مىيابد بدون اين كه بر دين آنها سلطه و قدرتى بيابد . » غزّالى مىگويد : اگر بگويى روشن است كه خيالات و اوهامى كه عارض قلب مىشود نقص است و كمال انسان در رهايى او از اينهاست ، همچنين قصور در معرفت كنه جلال الهى نقص است ، و هر قدر بر معرفت آدمى افزوده شود بر كمال او افزوده مىشود ، و انتقال از مراحل نقصان به سمت كمال رجوع و بازگشت است و رجوع و بازگشت همان توبه است ، و اينها همه فضيلتند نه فريضه ، و گفتن اين كه توبه در همهء احوال واجب است اطلاق دارد ، در حالى كه توبه از اين امور واجب نيست ، زيرا رسيدن به درجات كمال در شرع واجب نشده است . بنابراين مراد از اين كه توبه در همهء احوال واجب است چيست ؟ اينك بدان همان گونه كه پيش از اين گفته شد انسان اصولا و بر حسب فطرت از ميل به پيروى از شهوات خالى نيست ، و معناى توبه تنها ترك اين شهوات نمىباشد بلكه توبهء كامل عبارت از جبران اعمال گذشته و هر شهوتى است كه انسان پيروى كرده ، و از آن غبار ظلمتى بر دلش نشسته است ، همان گونه كه از نفس انسان بخار تيره‌اى برمىخيزد و بر روى صفحهء صاف آينه مىنشيند و در صورت تراكم به صورت زنگار در مىآيد ، همچنين اگر تيرگى شهوات بر روى هم انباشته شود صفحهء دل چركين و دچار زنگ و ريم مىشود ، چنان كه خداوند متعال فرموده است :\r\n\r\n\r\n","description":"","footnote":"\r\n( 32 ) شورى / 30 : هر مصيبتى به شما برسد به سبب اعمالى است كه انجام داده‌ايد و بسيارى را نيز عفو مىكند . خبر همان مأخذ ، ج 2 ، ص 450 ، به شماره 2 .\r\n( 33 ) نحل / 98 و 99 : هنگامى كه قرآن مىخوانى از شرّ شيطان رانده شده به خدا پناه ببر ، چه او بر كسانى كه ايمان دارند و بر پروردگارشان توكّل مىكنند تسلّطى ندارد . خبر همان مأخذ ، ج 8 ( كتاب الروضه ) ص 288 .\r\n","page_name":" 28 ","page_number":28},
  {"content":"\r\n\r\n كَلَّا بَلْ رانَ عَلى قُلُوبِهِمْ ما كانُوا يَكْسِبُونَ  « 34 » و چون چرك و زنگار تراكم پيدا كند جزء سرشت او مىشود و بر دل او نقش مىبندد ، همچون پليديهايى كه بر صفحه آينه مىنشيند كه اگر متراكم شود و ديرى بگذرد در جرم آهن فرو مىرود و آن را تباه مىسازد ، و ديگر قابل صيقل زدن و زدودن زنگ نيست و اين پليدى جزء وجود او مىشود . براى جبران پيروى از شهوات ترك آنها در آينده كافى نيست بلكه ناگريز بايد زنگارهايى كه بر صفحهء دل نقش بسته زدوده گردد ؛ همچنان كه براى ظهور صور در آينه قطع نفس و بخاراتى كه صفحهء آينه را تيره مىسازد . به آينده موكول كردن بى آن كه هم اكنون زنگارهايى را كه بر آن نقش بسته بزدايند كفايت نمىكند ؛ و همان گونه كه گناهان و شهوات ظلمت و تيرگى بر مىخيزد و سرزمين دل را فرا مىگيرد ، از طاعات و ترك شهوات نيز انوارى به تابش در مىآيد و بر اثر تيرگيهاى گناه از ميان مىرود . سخن پيامبر ( ص ) كه : « به دنبال كار بد كار نيك انجام دهيد تا آن را بزدايد » « 35 » اشاره به همين مطلب است . بنابر اين بنده در هيچ حالى از احوال بىنياز نيست از اين كه آثار گناهان خود را با به جا آوردن حسنات و كارهاى نيكى كه ضدّ آنها باشد از دل خويش محو كند . البتّه اين امر در مورد كسى است كه نخست دل او صفا و جلاى خود را يافته و سپس به سبب عوارضى تيرگى پيدا كرده است . امّا آن كه در نخستين مرحلهء صيقل دادن دل است كار او به درازا مىانجامد ، زيرا زدودن زنگار از چهرهء آينه مانند ساختن خود آينه نيست و صيقل دادن دل كارهاى طولانى و وقفه ناپذير لازم دارد و همهء آنها به توبه باز مىگردد .\r\nامّا در پاسخ گفتار تو كه به اينها واجب گفته نمىشود ، بلكه آنها فضيلت كمالند بايد بدانى كه واجب را دو معناست : يكى همان است كه مورد فتواى شرع مىباشد ، و همهء مردمان در برابر آن وظايفى مشترك دارند كه اگر همگى اين وظايف را انجام دهند هرگز جهان ويران نمىشود . ليكن اگر همهء مردم مكلّف شوند آن چنان كه سزاوار است از خداوند بترسند و تقواى الهى داشته باشند ، امور معيشت و زندگى تعطيل و دنيا بكلّى متروك و همين امر به بطلان تقوا منجر خواهد شد ، زيرا چنانچه امور معيشت تباه شود كسى در راه تقوا تلاش نخواهد كرد ، بلكه مشاغلى از قبيل بافندگى و كشاورزى و\r\n\r\n\r\n","description":"","footnote":"\r\n( 34 ) مطفّفين / 14 : چنين نيست كه آنها مىپندارند بلكه اعمالشان چون زنگارى بر دلهايشان نشسته است .\r\n( 35 ) اين حديث را ترمذى باز ياده‌اى در اوّل و آخر آن روايت كرده و آن را حسن و صحيح دانسته است .\r\nاين روايت پيش از اين در كتاب رياضت نفس آورده شده است .\r\n","page_name":" 29 ","page_number":29},
  {"content":"\r\n\r\nنانوايى كه مورد احتياج آحاد مردم است همهء عمر آنها را مصروف خود خواهد داشت .\r\nبنابراين از اين نظر هيچ يك از درجاتى كه ذكر شد واجب نيست . امّا واجب دوم همان است كه براى رسيدن به قرب مطلوب در درگاه بارى تعالى و احراز مقام محمود ميان صدّيقان از آن گريزى نيست ، و براى دست يافتن به آن توبه از همهء آنچه ذكر كرديم واجب است ؛ چنان كه اگر كسى بخواهد نماز مستحبّى به جا آورد طهارت بر او واجب است زيرا جز با طهارت نمىتوان نماز گزارد . امّا كسى كه به نقصان و حرمان از ثواب نماز مستحبّى خشنود است طهارت به خاطر آن بر او واجب نيست ، همان گونه كه گفته مىشود چشم و گوش و دست و پا شرط وجود انسان است ، يعنى اگر آدمى بخواهد انسان كاملى باشد كه از انسانيّت خود سود برد و به وسيلهء آن در دنيا به درجات عالى برسد مشروط است به اين كه اعضاى مذكور را داشته باشد . ليكن اگر كسى به صرف زنده بودن قانع و به اين كه مانند لاشه‌اى بر چوبهء قصّاب و يا همچون تكّه پارچه‌اى بدور افتاده باشد ديگر براى چنين زندگى چشم و دست و پا شرط نيست . بنابراين واجباتى كه مورد فتواى عموم علماست انسان را به سر منزل نجات نمىرساند ؛ و اصل نجات مانند اصل حيات است ، و سعادتهايى كه به وسيلهء آنها نجات و رستگارى فراهم مىشود به منزلهء اعضا و آلاتى است كه توسّط آنها حيات و زندگى به دست مىآيد . تلاش پيامبران و اولياى الهى و دانشمندان و بزرگان يكى پس از ديگرى در اين راه به كار رفته و فعاليّت آنها بر اين محور دور مىزده و نسبت به آن حرص و رغبتى شديد داشته‌اند ؛ و براى همين هدف ، يعنى رسيدن به سر منزل رستگارى بوده كه همهء خوشيها و لذّات دنيا را ترك كرده‌اند ؛ تا آن جا كه عيسى ( ع ) به هنگام خوابيدن سر بر سنگ گذاشت ، شيطان نزد او آمد و گفت : آيا دنيا را براى آخرت ترك نكرده بودى ؟ عيسى ( ع ) گفت : آرى مگر چه شده است ؟ شيطان گفت : سر بر سنگ گذاشتن خوشى و تنعّم به دنياست ، چرا سرت را بر زمين نمىگذارى ؟ عيسى ( ع ) سنگ را به دور انداخت و سرش را بر روى زمين گذاشت تا از تنعّم و رفاه توبه كرده باشد . آيا عيسى ( ع ) نمىدانست در عموم فتواها سر بر زمين گذاشتن واجب نيست ؟ پس در احوال اينان تأمّل كن ، همانهايى كه از همهء خلايق به خدا و راه خدا و مكر خدا و موارد غرور به خدا داناتر و آگاهتر بودند ، و مبادا كه حتّى يك بار زندگى دنيا تو را بفريبد ، و زنهار بلكه هزار بار زنهار ، كه شيطان تو را فريب دهد . اينها اسرارى است كه هر كس عبير آنها را بوييده دانسته است كه توبهء نصوح\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nدر هر نفس زدنى براى عبد سالك واجب است ، هر چند به اندازهء نوح پيامبر ( ع ) عمر او به درازا كشد ، و مىداند كه توبه بى هيچ مهلت و فرصتى واجب فورى است . راست است آن كه گفته است : اگر خردمند در طول باقيماندهء عمر خويش جز بر عمر گذشتهء خود نگريد كه آن را در غير طاعت خداوند صرف كرده بجاست ، و سزاوار است كه تا زمان مرگ از آن دچار غم و اندوه باشد . و معلوم نيست حال كسى كه آيندهء عمر خويش را مانند گذشته در جهل و نادانى به سر مىبرد چگونه خواهد بود . اين سخن براى آن گفته شده است كه فى المثل اگر خردمند گوهر نفيسى را دارا باشد ، و آن را بى آن كه سودى عايد او شود از دست دهد ناچار بر فقدان آن گريه خواهد كرد . و اگر از دست رفتن آن نيز سبب نابودى او شود بىگمان گريهء او بيشتر و شديدتر خواهد بود ، در حالى كه هر ساعتى از عمر بلكه هر نفسى گوهر نفيسى است كه نه جانشينى دارد و نه عوضى ، و همين يك نفس شايستگى آن را دارد كه تو را به سعادت جاودانى برساند ، و از شقاوت ابدى برهاند . در اين صورت كدام گوهر از اين نفيستر و ارزشمندتر است ؛ و اگر آن را در غفلت و بىخبرى از دست دهى بى شكّ زيانى بزرگ و آشكار نصيب خود كرده‌اى ؛ و اگر آن را در گناه و نافرمانى خدا صرف كنى خود را دچار هلاكتى بزرگ ساخته‌اى ؛ و اگر به اين مصيبت اشك نمىريزى به سبب جهل و نادانى تو است . بىشكّ بلاى نادانى بزرگترين مصيبتهاى تو است . ليكن نادانى مصيبت است كه مصيبت زده نمىداند او دچار آن است ، زيرا خواب غفلت ميان او و بينش وى حايل شده است چه : « مردم در خوابند هنگامى كه مردند بيدار مىشوند » . در آن موقع بر هر مفلسى افلاس او ، و بر هر مصيبت زده‌اى مصيبت او مكشوف خواهد شد ، در حالى كه از تدارك آنها نوميدند .\r\nيكى از عارفان گفته است : هنگامى كه فرشتهء مرگ بنده ظاهر مىشود به او اعلام مىكند كه تنها يك ساعت از عمر تو باقى است و تو بيش از آن حتّى به اندازهء يك چشم به هم زدن زنده نخواهى بود ، در اين موقع به بنده غم و اندوه و حسرتى دست مىدهد كه كاش تمامى دنيا يكسره از آن او بود و وى آن را مىداد تا يك ساعت ديگر بر اين ساعت افزوده مىشد و در آن به پوزشخواهى و جبران كوتاهيهاى خود مىپرداخت ، در حالى كه هيچ راهى براى رسيدن به اين آرزو در پيش روى خود نمىبيند ، و اين نخستين معنا از معانى قول خداوند متعال است كه :  وَ حِيلَ بَيْنَهُمْ وَ بَيْنَ ما يَشْتَهُونَ  « 36 » و نيز به همين قضيّه\r\n\r\n\r\n","description":"","footnote":"\r\n( 36 ) سبأ / 54 : ( سرانجام ) ميان آنها و آنچه مورد علاقه آنان بود جدايى افكند شد .\r\n","page_name":" 31 ","page_number":31},
  {"content":"\r\n\r\nاشاره كرده و فرموده است :   مِنْ قَبْلِ أَنْ يَأْتِيَ أَحَدَكُمُ الْمَوْتُ فَيَقُولَ رَبِّ لَوْ لا أَخَّرْتَنِي إِلى أَجَلٍ قَرِيبٍ فَأَصَّدَّقَ وَ أَكُنْ مِنَ الصَّالِحِينَ ، وَ لَنْ يُؤَخِّرَ اللَّهُ نَفْساً إِذا جاءَ أَجَلُها   « 37 » گفته شده است معناى اجل قريبى كه درخواست مىكند اين است كه هنگامى كه پرده از پيش چشم بنده برداشته مىشود مىگويد : اى فرشتهء مرگ يك روز به من مهلت ده تا از پيشگاه پروردگارم پوزش بخواهم و كار نيكى توشهء راه خود سازم . فرشته به او پاسخ مىدهد :\r\nروزها را به پايان بردى و ديگر روزى باقى نيست ، مىگويد : ساعتى مرا مهلت ده ، پاسخ مىدهد : ساعتها را به سر رسانيدى و هيچ ساعتى باقى نيست ، پس از آن در توبه بر روى او بسته مىشود ، و روح او را به خروج از تن وا مىدارد ، و نفسهايش در سينه‌اش به شماره مىافتد ، و تلخى نوميدى را از تدارك اعمال ، و اندوه پشيمانى را از تضييع عمر اندك اندك احساس مىكند ، و در نتيجهء اين هول و هراسها اصل ايمان او دستخوش اضطراب مىشود . پس هنگامى كه جان از بدنش خارج گردد چنانچه از سوى خداوند به او نظر رحمت شود روح او بر آيين توحيد از تنش بيرون مىرود ، و اين همان حسن عاقبت است ، و اگر شقاوت مقدّر او بوده است روح او با شكّ و نگرانى از بدنش جدا مىشود و اين بدى عاقبت است . در اين مورد خداوند متعال فرموده است :  وَ لَيْسَتِ التَّوْبَةُ لِلَّذِينَ يَعْمَلُونَ السَّيِّئاتِ حَتَّى إِذا حَضَرَ أَحَدَهُمُ الْمَوْتُ قالَ إِنِّي تُبْتُ الْآنَ  « 38 » ، بلكه توبه همان است كه خداوند متعال فرموده است :  إِنَّمَا التَّوْبَةُ عَلَى اللَّهِ لِلَّذِينَ يَعْمَلُونَ السُّوءَ بِجَهالَةٍ ثُمَّ يَتُوبُونَ مِنْ قَرِيبٍ  « 39 » يعنى ديرى از زمان ارتكاب گناهش نمىگذرد كه پشيمان مىشود ، و به دنبال آن با به جا آوردن حسنه و اعمال نيك آثار گناهش را محو مىكند پيش از آن كه زنگار بر دلش متراكم شود و ديگر قابل زدودن نباشد ، از اين رو پيامبر خدا ( ص ) فرموده است : « به دنبال گناه كار نيك به جا آوريد تا آن را محو كند » ؛ و به همين سبب لقمان به\r\n\r\n\r\n","description":"","footnote":"\r\n( 37 ) منافقين / 11 و 12 : . . . پيش از آن كه مرگ يكى از شما فرا رسد و بگويد : پروردگارا ، چرا مرا مدّت كمى به تأخير نينداختى تا صدقه دهم و از صالحان باشم . خداوند هرگز مرگ كسى را هنگامى كه اجلش فرا رسد به تأخير نمىاندازد .\r\n( 38 ) نساء / 18 : و براى كسانى كه كارهاى بد انجام مىدهند تا آنگاه كه مرگ يكى از آنها فرا مىرسد مىگويد : هم اكنون توبه كردم .\r\n( 39 ) نساء / 19 : توبه تنها براى كسانى است كه كار بدى را از روى نادانى انجام مىدهند سپس به زودى توبه كنند .\r\n","page_name":" 32 ","page_number":32},
  {"content":"\r\n\r\nفرزندش گفته است : اى پسرك من در توبه تأخير مكن كه مرگ ناگهان مىآيد ، و كسى كه از توبه طفره مىرود ، و آن را از امروز به فردا موكول مىكند دو خطر بزرگ متوجّه اوست : يكى آن كه بر اثر گناه تيرگيها بر دل او متراكم مىشود تا آن جا كه زنگار بر دل او مىنشيند و بر آن نقش مىبندد به گونه‌اى كه ديگر قابل زدودن نيست ، دوم آن كه ممكن است بيمارى يا مرگ بر او سبقت گيرد ، و ديگر فرصتى نيابد تا آثار گناهان را از دل خود بزايد ، از اين رو در حديث آمده است : « بيشتر فرياد دوزخيان از امروز و فردا كردن است . » « 40 » بىگمان هر كس دچار هلاكت شده بر اثر مماطله و امروز و فردا كردن بوده است ، چه سياه كردن دل كارى آماده و نقد ، و جلا دادن آن از طريق طاعت عملى نسيه و در گرو آينده است ، و ممكن است دست مرگ او را بربايد و با قلبى ناسالم در پيشگاه خداوند حاضر شود ، در حالى كه رستگار آن كس است كه خدا را با قلب سليم ديدار كند . بى شكّ دل امانتى از خدا نزد بنده است . همچنين عمر و ديگر اسباب طاعت همه امانتهاى خداوندند ، بنابراين هر كس در امانت خيانت ورزد ، و نتواند خيانت خود را جبران كند وضع او خطرناك است .\r\nيكى از عارفان گفته است : خداوند در نزد بندهء خويش دو راز پنهان دارد ، كه آن دو را از طريق الهام در گوش او گفته است ، يكى آن كه به هنگام خروج انسان از شكم مادرش به او مىگويد : اى بندهء من ، تو را با ظاهرى پاكيزه به دنيا درآوردم ، و عمرت را به تو وديعه دادم ، و تو را امانتدار آن قرار دادم پس بنگر چگونه امانت را نگهدارى مىكنى ، و چگونه مرا ديدار خواهى كرد ، دوم به هنگام بيرون رفتن روح از تنش مىباشد كه خداوند مىفرمايد : اى بندهء من ، با امانتى كه نزد تو دارم چه كردى ؟ آيا آن را نيكو نگه داشتى تا به هنگام ديدار من تو بر عهد خود پايدار ، و من بر وفاى به آن بر قرار باشم ، يا آن را ضايع ساختى تا تو را با بازخواست و عقاب ديدار كنم . قول خداوند متعال به همين مطلب اشاره دارد كه فرموده است :  أَوْفُوا بِعَهْدِي أُوفِ بِعَهْدِكُمْ  « 41 » و نيز فرموده است :\r\n وَ الَّذِينَ هُمْ لِأَماناتِهِمْ وَ عَهْدِهِمْ راعُونَ *  « 42 »\r\n\r\n\r\n","description":"","footnote":"\r\n( 40 ) عراقى گفته است : سندى براى اين حديث نيافتم .\r\n( 41 ) بقره / 40 : . . . به پيمانى كه با من بسته‌ايد وفا كنيد تا من نيز به پيمان شما وفا كنم .\r\n( 42 ) نومنون / 8 : و آنها كه امانتها و عهد خود را مراعات مىكنند .\r\n","page_name":" 33 ","page_number":33},
  {"content":"\r\n\r\n\r\nتوبه اگر شرايطش فراهم شده باشد بىگمان مقبول خواهد بود\r\n( 1 ) بدان اگر معناى قبول را فهميده باشى شكّ نخواهى كرد كه هر توبهء صحيحى مقبول است ؛ چه آنهايى كه به نور بصيرت به مسائل مىنگرند ، و از انوار قرآن مدد مىگيرند دانسته‌اند كه هر قلب سليمى مقبول درگاه الهى است و در روز واپسين در جوار رحمت خداوند متنعّم و آماده است كه با چشمان باقى خود خدا را مىبينند و مىدانند كه دل در اصل سالم آفريده شده ؛ چه هر مولودى بر اساس فطرت زاده مىشود ؛ و آنچه سلامت دل را از ميان مىبرد تيرگى است كه از غبار گناه و ظلمت آن بر مىخيزد و صفحهء دل را فرا مىگيرد ؛ و نيز آگاهند كه آتش پشيمانى اين غبار را از ميان مىبرد ، و روشنى اعمال نيك تيرگى گناه را از دل مىزدايد ؛ و همان گونه كه ظلمت شب تاب ايستادگى در برابر روشنى روز را ندارد و چركينى در برابر زدودن صابون باقى نمىماند ، تاريكى گناه نيز نمىتواند در مقابل نور حسنات پايدارى كند ؛ و همچنان كه پادشاهان جامهء چركين را نمىپذيرند تا لباس خود كنند ، خداوند متعال نيز قلب تاريك را نمىپذيرد تا در جوار او قرار گيرد ؛ و نيز همان گونه كه به كار گرفتن جامه به هنگام انجام دادن كارهاى پست باعث چركين شدن آن مىشود و شستن آن با صابون و آب گرم آن را پاكيزه مىسازد ، به كارگيرى دل از طريق ارضاى شهوات نيز موجب چركينى و آلودگى آن مىشود و سرشك ديده و سوزش ندامت آن را پاك و پاكيزه مىگرداند . و هر قلب پاك و طاهر مقبول درگاه الهى است ؛ چنان كه هر جامهء پاكيزه‌اى مقبول و پذيرفتنى است . امّا آنچه بر تو است تزكيه و پاكيزه داشتن دل است ، امّا قبول امرى است كه مربوط به فضل خداوند و مسبوق به قضاى ازلى است كه برگشت پذير نيست ، و در قول خداوند متعال فلاح ناميده شده و فرموده است :   قَدْ أَفْلَحَ الْمُؤْمِنُونَ   ، « 43 » و نيز :  قَدْ أَفْلَحَ مَنْ زَكَّاها  « 44 » كسى كه از روى تحقيق راهى روشنتر و شناختى درست‌تر از مشاهدهء با چشم نشناخته ، و ندانسته است كه دل به سبب گناه و اطاعت دو تأثير متضادّ در او پيدا مىشود كه بر سبيل استعاره يكى را ظلمت و جهل ، و ديگرى را نور و علم مىنامند ، و ميان نور و ظلمت تضادّى آشكارا وجود دارد و اجتماع آنها ممكن نيست ، چنين كسى از دين جز قشر آن را نشناخته و به دل او چيزى جز نامهايى از آن راه نيافته است . و دلش در پوششى ضخيم قرار گرفته\r\n\r\n\r\n","description":"","footnote":"\r\n( 43 ) مؤمنون / 2 : مؤمنان رستگار شدند .\r\n( 44 ) شمس / 10 : كه هر كس نفس خود را تزكيه كرده رستگار شده است .\r\n","page_name":" 34 ","page_number":34},
  {"content":"\r\n\r\nاست كه نمىتواند حقيقت دين بلكه حقيقت خويش و صفات خود را بشناسد ؛ و كسى كه نسبت به نفس خود نادان باشد نسبت به غير خود نادانتر است . مقصود من از نفس دل است زيرا به وسيلهء دلش غير دل را مىشناسد ، و آن كه خود را نمىشناسد چگونه مىتواند غير خود را بشناسد . كسى كه گمان مىكند توبه اگر هم صحيح باشد ممكن است پذيرفته نشود مانند كسى است كه گمان مىكند خورشيد طلوع مىكند ليكن تاريكى بر طرف نمىشود ، و جامه با صابون شسته مىشود ولى چرك آن زايل نمىگردد ، مگر اين كه بر اثر طولانى شدن تراكم چرك در درون جامه و زواياى آن صابون نتواند آنها را از ميان ببرد ، و اين مانند كسى است كه گناهان را پشت سر هم مرتكب شود تا ارتكاب گناه طبيعت و زنگار دل او گردد ، البتّه چنين دلى به حقّ باز نمىگردد ، و توبه نمىكند .\r\nآرى گاهى به زبان مىگويد توبه كردم ، امّا اين توبهء او مانند سخن لباسشويى است كه مىگويد جامه را شستم در حالى كه آن جامه مادامى كه چركينى آن موجود باشد و با به كاربردن چيزى كه ضدّ آن است تغيير نكند اصلا نظيف اصلا نظيف و پاكيزه نمىشود . اين مثال در موردى است كه اصل توبه ممتنع شود و وقوع اين حالت بعيد به نظر نمىرسد ، بلكه اين امر بر همهء مردمى كه به دنيا رو آورده و كاملا از خداوند اعراض كرده‌اند غلبه دارد .\r\nاگر چه اين سخنان كه در زمينهء قول توبه گفته شد براى صاحبان بينش كافى است ليكن در تأييد آنها آيات و احاديث و اخبارى را نيز ذكر مىكنيم ، زيرا هر سخنى كه به كتاب خدا و سنّت پيامبر ( ص ) مستند نباشد قابل وثوق و اعتماد نيست . خداوند متعال در اين باره فرموده است :  وَ هُوَ الَّذِي يَقْبَلُ التَّوْبَةَ عَنْ عِبادِهِ  « 45 » و نيز فرموده است :  غافِرِ الذَّنْبِ وَ قابِلِ التَّوْبِ  « 46 » ، و آيات ديگرى جز اينها .\r\nپيامبر ( ص ) ، فرموده است : « خداوند به توبهء بنده‌اش شادمانتر از . . . » « 47 » و فرح و خوشحالى پس از قبول مىآيد ، و نشان پذيرفته شدن توبه و افزودن بر آن است .\r\nو نيز فرموده است : « خداوند عزّ و جلّ براى قبول توبهء بدكاران شب تا به روز و براى بدكاران روز ، تا به شب دست خود را مىگشايد ، تا آنگاه كه خورشيد از مغرب بدمد » . « 48 »\r\n\r\n\r\n","description":"","footnote":"\r\n( 45 ) شورى / 24 : او كسى است كه توبه را از بندگانش مىپذيرد .\r\n( 46 ) غافر / 3 : خداوندى كه آمرزندهء گناه و پذيرندهء توبه است .\r\n( 47 ) اين حديث و مأخذ آن در آغاز اين كتاب ذكر شده است .\r\n( 48 ) صحيح مسلّم ج 8 ، ص 100 از حديث ابى موسى با اين عبارت كه : در شب دستش را مىگشايد تا بدكار در روز توبه كند ، طبرانى به اين صورت : دستش را مىگشايد تا بدكار شب در روز توبه كند .\r\n","page_name":" 35 ","page_number":35},
  {"content":"\r\n\r\nگشودن دست يا بسط يد كنايه از طلب توبه است ، و پس از طلب پذيرش است و بسا پذيرنده‌اى كه طالب نيست ليكن هر طالبى پذيرنده است .\r\nفرموده است : « اگر آن قدر گناه كنيد كه به آسمان برسد سپس پشيمان شويد خداوند توبهء شما را مىپذيرد : « 49 » و نيز : « همانا بنده گناهى مرتكب مىشود و به سبب آن وارد بهشت مىگردد ، عرض شد : اى پيامبر خدا ، اين چگونه ممكن است ؟ فرمود : گناهش پيوسته در برابر چشمانش قرار دارد ، در حالى كه توبه كرده و از آن گريزان است پس به همين گونه است تا آنگاه كه وارد بهشت شود . » « 50 » و نيز : « كفّارهء گناه پشيمانى است . » « 51 » و نيز : « توبه كنندهء از گناه مانند بىگناه است . » « 52 » روايت شده است : « يك تن حبشى عرض كرد : اى پيامبر خدا ! من كارهاى زشتى را انجام مىداده‌ام ، آيا براى من توبه‌اى هست ؟ پيامبر ( ص ) فرمود : آرى ، حبشى گفت :\r\nتوبه كردم پس از آن پشت كرد و رفت سپس بازگشت و عرض كرد : اى پيامبر خدا ! آيا به هنگامى كه من آن كارهاى زشت را انجام مىدادم خداوند مرا مىديد ، فرمود : آرى ، حبشى : فريادى زد و جان از تنش بيرون رفت . » « 53 » روايت شده است : « هنگامى كه خداوند عزّ و جلّ ابليس را لعن فرمود و از درگاه خود راند شيطان درخواست مهلت كرد ، خداوند تا روز قيامت به او مهلت داد . شيطان گفت : خداوندا به عزّتت سوگند كه تا روح در تن فرزند آدم است از دل او بيرون نخواهم رفت . خداوند فرمود : به عزّت و جلال خودم سوگند تا روح در بدن اوست باب توبه را بر روى او نمىبندم » . « 54 »\r\n\r\n\r\n","description":"","footnote":"\r\n( 49 ) ابن ماجه ، شماره 4248 و سند آن حسن است .\r\n( 50 ) الزهد ، ابن مبارك از حسن به طور مرسل ، الجامع الصيغه .\r\n( 51 ) احمد ، طبرانى ، الغيب بيهقى از حديث ابن عباس .\r\n( 52 ) ابن ماجه شماره 4250 پيش از اين ذكر شده است .\r\n( 53 ) عراقى گفته است : مأخذ براى آن نيافتم .\r\n( 54 ) ابو يعلى و حاكم ، ج 4 ، ص 216 ، با الفاظ ديگرى از حديث ابى سعيد و آن را صحيح دانسته است .\r\n","page_name":" 36 ","page_number":36},
  {"content":"\r\n\r\nو فرموده است : « حسنات سيّئات را از ميان مىبرد مانند آب كه چرك را زايل مىسازد » « 55 » ؛ و اخبار در اين مورد بسيار است .\r\nمن مىگويم : از طريق شيعه در كافى از محمّد بن مسلم از ابو جعفر امام باقر ( ع ) روايت شده كه فرموده است : « اى محمّد بن مسلم مؤمن هر گاه توبه كند گناهانش آمرزيده است و بايد براى آنچه پس از توبه و آمرزش از سر مىگيرد كار كند . هان به خدا سوگند اين قبول و آمرزش جز براى مؤمنان نيست » ؛ عرض كردم : اگر پس از توبه به استغفار دوباره گناه و توبه كند ، فرمود : « اى محمّد بن مسلم ، آيا تصوّر مىكنى مؤمن كه از گناهش پشيمان مىشود و از آن استغفار و توبه مىكند ، خداوند توبه‌اش را نمىپذيرد ؟ » عرض كردم : براى اين كه او مكرّر مرتكب گناه مىشود و سپس توبه و استغفار مىكند ، فرمود : « هر زمان مؤمن به استغفار و توبه باز گردد ، خداوند نيز به آمرزش او باز مىگردد ، و خداوند بسيار آمرزنده و مهربان است ، توبه را مىپذيرد ، و از گناهان در مىگذرد ، زنهار از اين كه مؤمنان را از رحمت خداوند نوميد كنى . » « 56 » از امام صادق ( ع ) روايت شده كه فرموده است : « بندهء مؤمن چون گناهى مرتكب شود خداوند ثبت گناه او را هفت ساعت به تأخير مىاندازد ، چنانچه استغفار كند بر او نوشته نمىشود ، و اگر آن ساعات بگذرد و استغفار نكند يك گناه بر او نوشته مىشود .\r\nهمانا مؤمن پس از گذشت بيست سال گناه خود را به ياد مىآورد ، و از آن به درگاه پروردگارش استغفار مىكند و خداوند گناهش را مىآمرزد ، امّا كافر گناهش را در همان ساعت فراموش مىكند » « 57 » ؛ و در روايت ديگرى است : « خداوند براى اين كه مؤمن را بيامرزد گناهش را به يادش مىآورد . » « 58 » و از آن حضرت روايت شده كه فرموده است : « هيچ مؤمنى نيست كه در يك شبانه روز چهل گناه كبيره مرتكب شود آنگاه در حالى كه پشيمان شود بگويد : استغفر اللّه الّذى لا إله إلّا هو الحىّ القيّوم بديع السّماوات و الأرض ذو الجلال و الإكرام و أسأله أن يصلّى على\r\n\r\n\r\n","description":"","footnote":"\r\n( 55 ) عراقى گفته است : با اين الفاظ مأخذى براى آن نيافتم ليكن حديثى صحيح المعنى است يعنى : به دنبال گناه ، حسنه به جا آوريد تا گناه را محو كند ، چنان كه بيش از آن ذكر شده است .\r\n( 56 ) كافى ، ج 2 ، ص 434 ، شمارهء 6 .\r\n( 57 ) همان مأخذ ، ج 2 ، ص 437 ، شمارهء 3 .\r\n( 58 ) همان مأخذ ، ج 2 ، ص 438 ، شماره 6 .\r\n","page_name":" 37 ","page_number":37},
  {"content":"\r\n\r\nمحمّد و ال محمّد و أن يتوب على ، جز اين كه خداوند گناهان او را مىآمرزد ، و در كسى كه در روز بيش از چهل گناه كبيره مرتكب شود چيزى نيست . » « 59 » و نيز از آن حضرت روايت كرده‌اند كه فرموده است : « آدمى گناهى مرتكب مىشود ، و خداوند او را به سبب همان گناه وارد بهشت مىكند . گفته شد : خداوند او را به سبب گناهش به بهشت وارد مىسازد ؟ : فرمود : آرى او گناهى را مرتكب مىشود ، و پيوسته از آن بيمناك و بر خود خشمناك است ، از اين رو خداوند به او ترحّم مىفرمايد و او را وارد بهشت مىكند . » « 60 » از آن حضرت روايت شده كه فرموده است : « به خدا سوگند هيچ بنده‌اى جز به اقرار ، از گناه بيرون نمىآيد » « 61 » نيز از آن حضرت روايت است : « هر كس گناهى مرتكب شود ، و بداند خداوند بر او آگاه است اگر بخواهد او را عذاب مىكند ، و اگر بخواهد او را مىآمرزد ، و خداوند گناه او را مىبخشد هر چند استغفار نكرده باشد . » « 62 » و نيز از آن حضرت است : « پيامبر ( ص ) فرموده است هر كس يك سال پيش از مرگش توبه كند خداوند توبه او را مىپذيرد سپس فرمود : يك سال زياد است ، هر كس يك ماه پيش از مرگش توبه كند ، خداوند توبه‌اش را مىپذيرد ، پس از آن فرمود : يك ماه زياد است ، هر كس يك هفته پيش از مرگش توبه كند خداوند توبه‌اش را قبول مىكند ، سپس فرمود : يك هفته نيز بسيار است ، هر كس يك روز پيش از مرگش توبه كند خداوند توبه‌اش را مىپذيرد ، بعد فرمود يك روز زياد است ، هر كس پيش از آن كه مرگ را ببيند توبه كند خداوند از او مىپذيرد . » « 63 » و نيز از آن حضرت يا از پدرش ( ع ) روايت شده كه فرموده است : « آدم ( ع ) عرض كرد : پروردگار ! شيطان را بر من مسلّط كردى و او را مانند خون در بدنم روان ساختى ، براى من هم چيزى قرار بده ، فرمود : اى آدم ! اين را برايت قرار دادم كه چون يكى از\r\n\r\n\r\n","description":"","footnote":"\r\n( 59 ) همان مأخذ ، ج 2 ، ص 438 ، شماره 7 .\r\n( 60 ) همان مأخذ ، ج 2 ، ص 626 و 427 ، شماره‌هاى 7 و 3 .\r\n( 61 ) همان مأخذ ، ج 2 ، ص 626 و 427 ، شمارهء 4 .\r\n( 62 ) همان مأخذ ، ج 2 ، ص 626 و 427 ، شمارهء 5 .\r\n( 63 ) همان مأخذ ، ج 2 ، ص 440 ، شماره 2 .\r\n","page_name":" 38 ","page_number":38},
  {"content":"\r\n\r\nفرزندانت قصد گناهى كند بر او نوشته نمىشود و اگر مرتكب آن شد يك گناه بر او نوشته مىشود . و هر كدام از آنها كه قصد به جا آوردن حسنه‌اى كند اگر آن را انجام ندهد يك حسنه و اگر انجام دهد ده حسنه برايش نوشته مىشود ، عرض كرد : پروردگارا ! افزون فرما ، فرمود : برايت قرار دادم كه هر كدام از آنها گناهى مرتكب شود سپس طلب آمرزش كند او را بيامرزم ، عرض كرد : افزون فرما ، فرمود : توبه را براى آنها قرار دادم يا توبه را براى آنها گسترده كردم تا آن زمان كه جان به حلقوم آنها برسد ، عرض كرد : مرا كفايت است . » « 64 » از ابى جعفر امام باقر ( ع ) نقل شده كه فرموده است : « هنگامى كه جان به اين جا برسد - اشاره به حلقوم خود فرمود - براى عالم توبه‌اى نيست و براى جاهل هست . » « 65 » از معاوية بن وهب نقل شده كه گفته است : به سوى مكّه روان شديم و به همراه ما پيرمردى عابد و خداشناس بود ليكن مذهب حقّ را نمىشناخت ، و نماز را در راه تمام مىخواند . برادر زاده‌اى داشت كه همراه او و مسلمان بود . در اين ميان پيرمرد بيمار شد ، به برادرزاده‌اش گفتم : كاش مذهب حقّ را بر عمويت عرضه مىكردى شايد خداوند او را نجات دهد ، همهء همراهان گفتند : بگذاريد پيرمرد بر همين حال بميرد ، چه ظاهرش خوب است ، ليكن برادر زاده‌اش نتوانست شكيبايى كند تا اين كه به او گفت : اى عمّ ! پس از پيامبر خدا ( ص ) مردم جز تنى چند از دين برگشتند و علىّ بن ابى طالب ( ع ) داراى همان ولايت و حقّ طاعت بود كه پيامبر خدا ( ص ) آن را دارا بود ، و پس از رسول خدا ( ص ) خلافت و فرمانروايى به او اختصاص داشت . گفت : در اين هنگام پيرمرد نفس عميقى كشيد و صيحه‌اى زد و گفت : من بر همين عقيده‌ام . و جان از تنش خارج شد . پس از آن بر ابى عبد اللّه ( ع ) وارد شديم ، و على بن سرّى سخن پيرمرد را خدمت امام ( ع ) عرضه داشت ، آن حضرت فرمود : او مردى از اهل بهشت است . » ابن سرىّ عرض كرد : وى از مذهب حق چيزى جز آنچه در آن ساعت گفت نمىدانست ، امام ( ع ) فرمود : چه چيزى از او مىخواستيد بداند ؟ « به خدا سوگند او داخل بهشت شد . » « 66 » غزّالى مىگويد : خداوند طاعت را كفّارهء معصيت و حسنه را زداينده سيّئه آفريده\r\n\r\n\r\n","description":"","footnote":"\r\n( 64 ) كافى ، ج 2 ص 440 ، شمارهء 1 و 3 .\r\n( 65 ) كافى ، ج 2 ص 440 ، شمارهء 3 .\r\n( 66 ) كافى ، ج 2 ص 440 ، شمارهء 1 و 3 و 4 .\r\n","page_name":" 39 ","page_number":39},
  {"content":"\r\n\r\nچنان كه آب را بر طرف كنندهء تشنگى و شستن جامه را با صابون زايل كنندهء چرك قرار داده است .\r\nاو مىگويد : اگر بگويى : هيچ توبه كننده‌اى نيست جز اين كه در قبول توبه‌اش شكّ دارد در حالى كه آشامندهء آب در زوال تشنگى خود دچار شكّ نيست پس چرا او در توبهء خود شكّ مىكند ؟ .\r\nپاسخ اين است كه : شكّ در قبول توبه مانند شكّ در وجود شرايط صحّت است ، زيرا توبه اركان و شرايط دقيقى دارد كه به زودى بيان خواهد شد ، و وجود همهء اين شرايط به آسانى محقّق نمىشود . او مانند كسى است كه داروى اسهال بخورد و شكّ كند كه آيا آن دارو مسهل است يا نه ؟ اين شكّ او به حصول شرايط اسهال و دارو از نظر حال و وقت و نيز به كيفيّت آميختن دارو و طبخ و خوبى گياهها و اجزاى آن بستگى دارد . اين تصوّر و نظاير آن ناگزير سبب خوف بعد از توبه و شكّ در قبول آن است چنان كه در شرايط آن كه به خواست خدا به زودى ذكر مىشود خواهد آمد .\r\n\r\nركن دوّم - در آنچه بايد از آن توبه كرد و آن گناهان صغيره و كبيره است .\r\n( 1 ) بدان توبه ترك گناه است و ترك هر چيز تنها پس از شناخت آن ممكن است ، و چون توبه واجب است شناخت آنچه جز به وسيلهء آن به توبه نمىتوان رسيد نيز واجب مىباشد . از اين رو شناخت گناهان نيز واجب است . گناه عبارت از هر چيز است كه ترك يا فعل آن مخالف امر خداوند باشد ، و چون تفصيل اين مطلب مستلزم اين است كه تمام تكاليف الهى را از آغاز تا پايان شرح دهيم و اين هدف ما نيست ، لذا تنها به مشتركات گناهان و روابط آنها با هم اشاره مىكنيم .\r\n\r\nاقسام گناهان و نسبت آنها با صفات انسان\r\n( 2 ) تقسيم اوّل : بدان انسان بنابر آنچه در كتاب عجائب القلب و غوائله شرح داده شده داراى اخلاق و صفات بسيارى است ، ليكن منشأ گناهان منحصر به چهار صفت است :\r\nصفات ربوبى ، صفات شيطانى ، صفات حيوانى و صفات سبعيّت يا درّندگى ، زيرا طبيعت انسان از اخلاط مختلفى سرشته شده و هر يك از اخلاط اين معجون اقتضاى اثر\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nخاصّى دارد ، همان گونه كه شكر و سركه و زعفران در سركنگبين مقتضى آثار مختلفى است :\r\n1 - صفات فرعونى و آن مقتضى خوى خود برتر بينى ، فخر فروشى ، سلطه‌جويى ، ستايش خواهى عزّت طلبى ، مالدوستى ، حبّ بقا و دوام و برتريجويى بر همه است تا آن جا كه بگويد :  أَنَا رَبُّكُمُ الْأَعْلى  . از اين صفات تعدادى گناهان كبيره منشعب مىشود كه مردم از آنها غافلند و آنها را گناه به شمار نمىآورند ، در حالى كه آنها مهلكات بزرگى بوده و منشأ گناهان بسيارى مىباشند چنان كه در بخش مهلكات شرح داده‌ايم .\r\n2 - صفات شيطانى كه از آنها حسادت ، سركشى ، حيله گرى ، فريبكارى و امر به فساد و منكر منشعب مىشود ، و غشّ ، نفاق و دعوت به ايجاد بدعت و ضلالت نيز از جملهء همين صفات است .\r\n3 - صفات حيوانى و از جملهء آنهاست : آز ، پرخورى ، شكمبارگى و زنبارگى و از اينها زنا ، لواط ، دزدى ، خوردن مال يتيم ، گرد آورى مال براى شهوترانى منشعب مىشود .\r\n4 - صفات سبعى و درّندگى است كه خشم ، كينه هجوم بردن به مردم و زدن آنها ، ناسزا گفتن و تصرّف اموال مردم از اين صفات منشعب مىشود ، و دسته‌اى از گناهان از اينها به وجود مىآيد . اين صفات در فطرت انسان بتدريج ظاهر مىشود . در آغاز صفات حيوانى بر طبع چيره مىگردد پس از آن صفات سبعيّت و درّندگى است ، و چون اين صفات در طبع گرد آيند عقل را در خدمت خود قرار داده آن را در راه خدعه و مكر و حيله به كار مىبرند و اين همان صفت شيطانى است ، سپس صفات فرعونى بر او غالب مىشود كه عبارتند از فخر فروشى ، عزّت طلبى ، برتريجويى ، طلب بزرگى و كبريايى و قصد استيلا بر همهء مردم ؛ و اينها ريشه و اصول همهء گناهانند . سپس گناهان از اين منابع سرچشمه گرفته به سوى همهء اعضا و جوارح سرازير مىشوند . برخى از آنها بويژه در دل جا مىگيرند مانند كفر ، بدعت ، نفاق ، بدانديشى نسبت به مردم ؛ بعضى در چشم و گوش ظاهر مىشوند ، و برخى بر زبان و پاره‌اى بر شكم و فرج و دسته‌اى بر دستها و پاها و برخى بر همهء بدن غلبه مىيابند . چون اين مطلب بر همگان روشن است نيازى به توضيح و تفصيل نمىبينيم .\r\nتقسيم دوم : بدان گناهان منقسم مىشوند به آنچه ميان بنده و خداست ، و آنچه تنها به بنده اختصاص دارد مانند ترك نماز ، روزه و واجباتى كه خاصّ خود اوست ، و ديگر\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nآنچه به حقوق بندگان خدا مربوط مىشود ، مانند ترك زكات ، قتل نفس ، غصب اموال ، هتك آبرو و نواميس . آنچه از حقوق ديگران به شمار مىآيد يا نفس انسانى و يا قطع عضوى از اعضاى او و يا مال يا آبرو و ناموس ، دين و يا مقام است ، تعدّى به دين مردم به سبب اغوا ، دعا ، بدعت ، ترغيب به گناه و يا تحريك اسباب تجرّى بر خدا صورت مىگيرد چنان كه برخى از واعظان و سخنگويان مرتكب مىشوند و با گفته‌هاى خود جنبهء رجا را بر خوف در ضمير مردم غلبه مىدهند . گناهانى كه مربوط به حقوق مردم است در آنها كار دشوارتر است ، و آنچه مربوط به بنده و خداست چنان كه شرك نباشد اميدوارى در عفو آن بسيار است . در خبر آمده است : « دفاتر اعمال سه است ، دفترى كه بخشيده مىشود ، دفترى كه بخشيده نمىشود ، دفترى كه ترك نمىشود . دفترى كه بخشيده مىشود دفتر گناهانى است كه بندگان ميان خود و خدا انجام داده‌اند ، دفترى كه بخشيده نمىشود شرك است ؛ امّا دفترى كه ترك نمىشود مظالمى است كه بندگان نسبت به يكديگر مرتكب شده‌اند » « 1 » زيرا اينها حقوقى است كه تا رهايى از آنها مطالبه مىشوند .\r\nمىگويم : از طريق خاصّه ( شيعه ) كافى از اصحاب ما به طور مرفوع از امير مؤمنان ( ع ) روايت كرده كه فرموده است : « گناهان سه گونه‌اند : گناهى كه بخشيده مىشود ، گناهى كه نابخشودنى است و گناهى كه دربارهء مرتكب آن هم اميدواريم و هم بيمناك . عرض كردند : اى امير مؤمنان ! اينها را براى ما روشن كن . فرمود : بلى گناهى كه آمرزيده مىشود گناهى است كه خداوند به جا آورندهء آن را در دنيا به كيفر رسانيده است ، و خداوند بردبارتر و گرامىتر از آن است كه بنده‌اش را دوبار مجازات كند . امّا گناهانى كه خداوند آنها را نمىآمرزد ستمهايى است كه بندگان بر يكديگر روا مىدارند ، چه خداوند به هنگامى كه فرمانش را در ميان خلق ظاهر ساخت سوگند ياد كرده و فرمود : به عزّت و جلالم سوگند كه ظلم ظالم را بىكيفر نمىگذارم هر چند كف دستى در برابر كف دستى و يا مالشى در برابر كف دستى و يا شاخ زدن گوسفند شاخدار به بىشاخ باشد ، از اين رو برخى از بندگان را به خاطر برخى ديگر قصاص مىكند تا هيچ كسى مظلمه‌اى بر عهدهء ديگرى نداشته باشد و سپس آنها را براى احساس بر مىانگيزاند . امّا سوّمين گناه معصيتى است كه خداوند آن را از خلق مستور داشته و به مرتكب آن توفيق\r\n\r\n\r\n","description":"","footnote":"\r\n( 1 ) مسند احمد ، حاكم از عايشه به سند حسن ، الجامع الصغير .\r\n","page_name":" 42 ","page_number":42},
  {"content":"\r\n\r\nتوبه داده است ، و او پيوسته از گناهش بيمناك و به رحمت پروردگارش اميدوار مىباشد ، و ما نيز نسبت به او همان نظر را داريم كه او نسبت به خودش دارد ، رحمت الهى را برايش خواستار و از مجازات خداوند بر او بيمناكيم . » « 2 » از ابى جعفر امام باقر ( ع ) دربارهء مردى كه حدّ رجم بر او جارى شده بود پرسيدند كه آيا در آخرت نيز بر اين گناه مجازات مىشود ؟ فرمود : « خداوند بخشنده‌تر از آن است . » « 3 » تقسيم سوّم : بدان گناهان به صغيره و كبيره تقسيم مىشوند ، و اختلاف مردم در اين مورد زياد است برخى گفته‌اند : گناه صغيره وجود ندارد بلكه گناه مخالفت با خداست و همه كبيره هستند . امّا اين قول ضعيف است ، چه خداوند متعال فرموده است :  إِنْ تَجْتَنِبُوا كَبائِرَ ما تُنْهَوْنَ عَنْهُ نُكَفِّرْ عَنْكُمْ سَيِّئاتِكُمْ  « 4 » ، و نيز  الَّذِينَ يَجْتَنِبُونَ كَبائِرَ الْإِثْمِ وَ الْفَواحِشَ إِلَّا اللَّمَمَ  « 5 » .\r\nپيامبر خدا ( ص ) فرموده است : « نمازهاى پنجگانه و نماز جمعه كفّارهء گناهان ميان آنها تا جمعهء ديگر است و اين در صورتى است كه از گناهان كبيره دورى جسته باشد » ؛ و در عبارت ديگرى آمده است : « كفّارهء گناهان ميان آنها به جز كباير است . » « 6 » در روايت عبد اللّه بن عمرو بن عاص آمده كه پيامبر ( ص ) فرموده است : « كباير شرك به خدا ، عقوق پدر و مادر ، قتل نفس و سوگند دروغ است . » « 7 » اصحاب و تابعين در تعداد گناهان كبيره اختلاف كرده‌اند . برخى آنها را چهار و بعضى هفت و برخى نه و بعضى يازده و برخى بالاتر دانسته‌اند . ابو طالب مكّى گفته است : تعداد كباير هفده است من آنها را از اخبار استخراج كرده‌ام « 8 » ، و همهء آنچه از اقوال صحابه به دست مىآيد اين است كه چهار فقره از اين گناهان در دل است كه عبارتند از :\r\n\r\n\r\n","description":"","footnote":"\r\n( 2 ) همان مأخذ ، ج 2 ، ص 443 .\r\n( 3 ) همان مأخذ .\r\n( 4 ) نساء 31 / : اگر از گناهان كبيره‌اى كه از آن نهى شده‌ايد دورى كنيد گناهان ( كوچك ) شما را مىپوشانيم .\r\n( 5 ) نجم 33 / : همانها كه از گناهان كبيره و اعمال زشت جز گناهان صغيره دورى مىكنند .\r\n( 6 ) سنن ترمذى ، ج 2 ، ص 14 از حديث ابو هريره و آن را حديث حسن شمرده است .\r\n( 7 ) صحيح بخارى ، ج 7 ، ص 171 .\r\n( 8 ) مجمع الزوائد ، ج 1 ، ص 103 .\r\n","page_name":" 43 ","page_number":43},
  {"content":"\r\n\r\nشرك به خدا ، اصرار بر نافرمانى او ، نوميدى از رحمت او و ايمنى از مكر او ؛ و چهار فقره در زبان است و آنها گواهى دروغ ، متّهم كردن بىگناه به زنا ، سوگند دروغ و سحر است . امّا سوگند دروغ آن است كه با سوگند حقّى را باطل و يا باطلى را حقّ جلوه‌گر كنند ، و گفته شده : سوگند دروغ اين است كه كسى با آن قسمتى از اموال مسلمانى را به تصرّف خود در آورد هر چند مسواكى از چوب اراك باشد ، و اين سوگند را غموس گفته‌اند ، زيرا صاحب آن را در آتش فرو مىبرد . امّا سحر هر كلامى است كه وضع طبيعى خلقت انسان و يا ديگر اجسام را دگرگون سازد . سه گناه كبيرهء ديگر مربوط به شكم است كه عبارتند از : شرابخوارى و آشاميدن هر مايعى كه مست كننده باشد ، خوردن مال يتيم از روى ستم ، خوردن ربا با علم به آن ؛ و دو گناه كبيره در فرج است كه عبارتند از : زنا و لواط ؛ و دو كبيره در دستهاست كه كشتار و دزدى است . و يكى در پاهاست كه فرار از صف جهادگران است - يك نفر از ميان دو نفر ، و ده نفر از ميان بيست نفر - يك گناه كبيره ديگر در تمام بدن است و آن حقوق پدر و مادر آنها اين است كه او را در امر عقوق سوگند دهند و او اعتنا نكند ، و حاجتى از او بخواهند و او روا نسازد ، و آنها به او ناسزا گويند و وى آنها را بزند ، و آنها را گرسنه نگهدارد و اطعام نكند . اينها سخنان ابو طالب مكّى بود ، اگر چه گفتار او نزديك به مطلوب است ليكن تمام مطلوب نيست ، زيرا امكان زياده و نقصان در آن وجود دارد ، چه او ربا خوارى و خوردن مال يتيم را از كباير قرار داده در حالى كه اينها جنايت بر اموال است ، و در كباير كه مربوط به نفوس است تنها قتل را ذكر كرده ليكن در آوردن چشم و بريدن دست و آزار مسلمانان و ضرب و شكنجه آنان را متعرّض نشده ، و بىشكّ زدن يتيم و قطع اعضا و آزار وى گناهى بمراتب بزرگتر از خوردن مال اوست ، و چگونه چنين نباشد و حال آن كه در خبر آمده است : « از جملهء كباير دادن دو دشنام در برابر يك دشنام است . و نيز از جملهء كباير تجاوز انسان به آبروى برادر مسلمان خويش است » « 9 » و اين غير از قذف محصن ( متّهم كردن بىگناه به زناست ) . ابو سعيد خدرى و برخى ديگر از اصحاب گفته‌اند : « شما اعمالى را مرتكب مىشويد كه در نظرتان از مو باريكتر است ، ما در زمان پيامبر خدا ( ص ) اين\r\n\r\n\r\n","description":"","footnote":"\r\n( 9 ) عراقى گفته است : ابو منصور ديلمى در مسند الفردوس آن را به احمد و ابى داوود از حديث سعيد بن زيد نسبت داده و آنچه از حديث او در مسند آنهاست اين است كه : « هر كس ربا را زياد كند تا به آبروى مسلمانى بنا حقّ تجاوز كند . . . » .\r\n","page_name":" 44 ","page_number":44},
  {"content":"\r\n\r\nاعمال را از كباير به شمار مىآورديم . » « 10 » دسته‌اى گفته‌اند : هر گناه عمدى كبيره است ، و به جا آوردن هر چيزى كه خداوند از آن نهى كرده كبيره است .\r\nمىگويم : از طريق خاصّه ( شيعه ) كافى از امام صادق ( ع ) دربارهء آيهء :  إِنْ تَجْتَنِبُوا كَبائِرَ ما تُنْهَوْنَ عَنْهُ نُكَفِّرْ عَنْكُمْ سَيِّئاتِكُمْ  روايت كرده كه فرموده است : « كباير گناهانى است كه خداوند به سبب آنها دوزخ را واجب كرده است . » « 11 » و نيز از آن حضرت دربارهء كباير پرسيدند ، فرمود : « آنها در كتاب على ( ع ) هفت چيز است : كفر به خدا ، قتل نفس ، عقوق پدر و مادر ، خوردن ربا پس از دانستن دليل حرمت آن ، خوردن مال يتيم به ستم ، فرار از جهاد و اعرابى شدن پس از هجرت است . » راوى مىگويد : عرض كردم : اينها بزرگترين گناهانند ؟ فرمود : « آرى » گفتم : آيا خوردن درهمى از مال يتيم از روى ستم گناهش بزرگتر است يا ترك نماز ، فرمود : « ترك نماز » ، گفتم : شما ترك نماز را از كباير نشمرديد فرمود : « نخستين چيزى كه به تو گفتم چه بود ؟ » گفتم : كفر ، فرمود : « همانا ترك كنندهء نماز كافر است » . مقصود ترك آن بدون علّت است . « 12 » و نيز روايت شده است كه از ابى الحسن موسى بن جعفر ( ع ) دربارهء كباير پرسيدند چند تا و چه چيزهايى است ؟ در پاسخ نوشت : كسى كه از كباير و موجبات هفتگانهء آنها كه خداوند وعدهء آتش بر آنها داده است دورى كند خداوند گناهان او را چنانچه مؤمن باشد مىآمرزد ، و آنها قتل نفس حرام ، عقوق پدر و مادر ، خوردن ربا ، اعرابى شدن پس از هجرت ، نسبت دادن زنا به زنان شوهردار ، خوردن مال يتيم ، و فرار از جنگ است . » « 13 »\r\n\r\n\r\n","description":"","footnote":"\r\n( 10 ) مسند بزّار و در سلسله راويان او عبادين راشد است كه ابن معين و جز او وى را ثقه دانسته و ابو داوود و غير او وى را ضعيف شمرده‌اند ، مسند احمد و رجال آن را صحيح شمرده‌اند ، مجمع الزوائد ، ج 1 ، ص 106 و ج 10 ، ص 190 .\r\n( 11 ) همان مأخذ ، ج 2 ، ص 376 .\r\n( 12 ) كافى ، ج 2 ، ص 278 ، « ترك آن بدون علت سخن كلينى يا برخى از راويان است ، علامه مجلسى گفته است : جدا بعيد است ، كلام امام ( ع ) بر سبيل التفات باشد .\r\n( 13 ) كافى ، ج 2 ، ص 376 .\r\n","page_name":" 45 ","page_number":45},
  {"content":"\r\n\r\nدر خبر صحيح از ابى جعفر امام جواد ( ع ) روايت شده كه فرموده است : « از پدرم شنيدم كه مىفرمود از پدرم شنيدم كه : عمرو بن عبيد « 14 » بر ابى عبد اللّه ( ع ) وارد شد چون سلام كرد و نشست اين آيه را تلاوت كرد :  الَّذِينَ يَجْتَنِبُونَ كَبائِرَ الْإِثْمِ وَ الْفَواحِشَ *  سپس خاموش شد ، ابو عبد اللّه ( ع ) به او فرمود : چه چيزى تو را خاموش كرده است ؟ عرض كرد : مىخواهم كباير را در كتاب خدا بشناسم ، فرمود : بلى اى عمرو ، بزرگترين كباير ترك به خدا است كه فرموده است :  إِنَّهُ مَنْ يُشْرِكْ بِاللَّهِ فَقَدْ حَرَّمَ اللَّهُ عَلَيْهِ الْجَنَّةَ  « 15 » . پس از آن نوميدى از رحمت خداوند است كه فرموده است :  إِنَّهُ لا يَيْأَسُ مِنْ رَوْحِ اللَّهِ إِلَّا الْقَوْمُ الْكافِرُونَ  « 16 » ؛ سپس ايمن بودن از مكر خداست كه فرموده است :  فَلا يَأْمَنُ مَكْرَ اللَّهِ إِلَّا الْقَوْمُ الْخاسِرُونَ  « 17 » ، و از كباير عقوق پدر و مادر است ، چه خداوند عاق آنها را جبّار شقى « 18 » ناميده است ؛ ديگر قتل نفس حرام است مگر بحقّ باشد ، زيرا خداوند مىفرمايد :\r\n فَجَزاؤُهُ جَهَنَّمُ خالِداً فِيها  « 19 » تا آخر آيه . و ديگر نسبت دادن زنا به زن شوهردار است ، چه مىفرمايد :  لُعِنُوا فِي الدُّنْيا وَ الْآخِرَةِ وَ لَهُمْ عَذابٌ عَظِيمٌ  « 20 » ؛ و ديگر خوردن مال يتيم است ؛ خداوند مىفرمايد :  إِنَّما يَأْكُلُونَ فِي بُطُونِهِمْ ناراً وَ سَيَصْلَوْنَ سَعِيراً  « 21 » ؛ و فرار از جنگ است ، چه فرموده است :  وَ مَنْ يُوَلِّهِمْ يَوْمَئِذٍ دُبُرَهُ إِلَّا مُتَحَرِّفاً لِقِتالٍ أَوْ مُتَحَيِّزاً إِلى فِئَةٍ فَقَدْ باءَ بِغَضَبٍ مِنَ اللَّهِ وَ مَأْواهُ جَهَنَّمُ وَ بِئْسَ الْمَصِيرُ  « 22 » ؛ و خوردن رباست ؛ خداوند مىفرمايد :\r\n\r\n\r\n","description":"","footnote":"\r\n( 14 ) ظاهرا منظور عمرو بن عبيد معثرلى معروف است . خبر در كافى ، ج 2 ، ص 285 است .\r\n( 15 ) مائده / 72 : . . . چه هر كس شريكى براى خدا قرار دهد ، خداوند بهشت را بر او حرام كرده است .\r\n( 16 ) يوسف / 87 : . . . كه از رحمت خدا جز قوم كافر نوميد نمىشوند .\r\n( 17 ) اعراف / 99 : . . . در حالى كه از مكر ( و مجازات ) خدا تنها زيانكاران خود را ايمن مىبينند .\r\n( 18 ) اشاره است به آيه :  وَ بَرًّا بِوالِدَتِي وَ لَمْ يَجْعَلْنِي جَبَّاراً شَقِيًّا  . مريم / 32 : . . . و جبّار و شقّى قرار نداده است .\r\n( 19 ) نساء / 93 : . . . جزاى او دوزخ است كه جاودانه در آن خواهد ماند .\r\n( 20 ) نور / 23 : . . . در دنيا و آخرت از رحمت خداوند بدورند و عذاب بزرگى در انتظارشان است .\r\n( 21 ) نساء / 10 : كسانى كه اموال يتيمان را از روى ظلم و ستم مىخورند تنها آتش مىخورند و به زودى به آتش سوزانى خواهند سوخت .\r\n( 22 ) انفال / 16 : و هر كس در آن هنگام به آنها پشت كند - مگر در صورتى كه هدفش كناره‌گيرى از ميدان براى جمله مجدّد و يا به قصد پيوستن به گروهى ( از مجاهدان ) باشد - او گرفتار غضب پروردگار خواهد شد و جايگاه او جهنّم است . و چه بد جايگاهى است .\r\n","page_name":" 46 ","page_number":46},
  {"content":"\r\n\r\n الَّذِينَ يَأْكُلُونَ الرِّبا لا يَقُومُونَ إِلَّا كَما يَقُومُ الَّذِي يَتَخَبَّطُهُ الشَّيْطانُ مِنَ الْمَسِّ  « 23 » ؛ و ديگر سحر است ، چه خداوند مىفرمايد :  وَ لَقَدْ عَلِمُوا لَمَنِ اشْتَراهُ ما لَهُ فِي الْآخِرَةِ مِنْ خَلاقٍ  « 24 » ؛ و ديگر زناست ، خداوند فرموده است :   وَ مَنْ يَفْعَلْ ذلِكَ يَلْقَ أَثاماً ، يُضاعَفْ لَهُ الْعَذابُ يَوْمَ الْقِيامَةِ وَ يَخْلُدْ فِيهِ مُهاناً   . « 25 » ديگر سوگند دروغ است ، چه خداوند فرموده  إِنَّ الَّذِينَ يَشْتَرُونَ بِعَهْدِ اللَّهِ وَ أَيْمانِهِمْ ثَمَناً قَلِيلًا أُولئِكَ لا خَلاقَ لَهُمْ فِي الْآخِرَةِ  « 26 » . ديگر غش و خيانت است خداوند مىفرمايد :\r\n وَ مَنْ يَغْلُلْ يَأْتِ بِما غَلَّ يَوْمَ الْقِيامَةِ  « 27 » . و خوددارى از دادن زكات واجب است ، خداوند مىفرمايد :  فَتُكْوى بِها جِباهُهُمْ وَ جُنُوبُهُمْ وَ ظُهُورُهُمْ  « 28 » . ديگر گواهى دروغ و كتمان شهادت است ، زيرا خداوند مىفرمايد :  وَ مَنْ يَكْتُمْها فَإِنَّهُ آثِمٌ قَلْبُهُ  « 29 » ؛ و ديگر خوردن شراب است ، چه خداوند از آن نهى كرده همان گونه كه از پرستش بتها نهى فرموده است و ديگر ترك كردن نماز و يا چيزى را كه خدا واجب كرده است بعمد ، زيرا پيامبر خدا ( ص ) فرموده است : هر كس بعمد نماز را ترك كند از پيمان خدا و پيمان پيامبرش بيزارى جسته است . ديگر شكستن پيمان و قطع رحم است خداوند مىفرمايد :  أُولئِكَ لَهُمُ اللَّعْنَةُ وَ لَهُمْ سُوءُ الدَّارِ  . » « 30 » امام ( ع ) فرمود : « عمر و در حالى كه صدايش را به گريه بلند كرده بود بيرون رفت و مىگفت : كسانى كه به رأى خويش سخن گفتند و در فضيلت و دانش با شما نزاع كردند هلاك شدند . »\r\n\r\n\r\n","description":"","footnote":"\r\n( 23 ) بقره / 277 : كسانى كه ربا مىخورند بر نمىخيزند جز به مانند كسى كه شيطان به جنون آشفته‌اش مىكند .\r\n( 24 ) بقره / 102 : . . . و مسلما مىدانستند هر كسى خريدار اين متاع باشد بهره‌اى در آخرت نخواهد داشت .\r\n( 25 ) فرقان / 69 و 70 : . . . و هر كس چنين كند مجازاتش را خواهد ديد . چنين كسى كه عذاب او در قيامت مضاعف مىشود و با خوارى هميشه در آن جا خواهد ماند .\r\n( 26 ) آل عمران / 77 : آنانى كه عهد خدا و سوگندهاى خويش را به بهايى اندك مىفروشند آنها در آخرت تضمينى ندارند .\r\n( 27 ) آل عمران / 161 : و هر كس خيانت كند در روز رستاخيز آنچه را در آن خيانت كرده با خود ( به صحنه محشر ) مىآورد .\r\n( 28 ) توبه / 35 : در آن روز كه آنها را در آتش جهنم گرم و سوزان كرده و با آن صورتها و پهلوها و پشتهايشان را داغ مىكنند .\r\n( 29 ) بقره / 283 : . . . و هر كس آن را كتمان كند ، دل او گناهكار است .\r\n( 30 ) رعد / 26 : . . . لعنت براى آنهاست و بدى ( و مجازات ) سراى آخرت .\r\n","page_name":" 47 ","page_number":47},
  {"content":"\r\n\r\nغزّالى مىگويد : توضيح مطلب اين است كه زمانى درست است پژوهشگر سرقت را از لحاظ اين كه گناه كبيره است يا نه مورد بررسى قرار دهد كه معناى كبيره و مقصود از آن را بداند ، چنان كه اگر گوينده‌اى مىگويد : دزدى حرام است يا نه ؟ سخن او را زمانى مىتوان صحيح دانست كه نخست معناى حرمت گفته شود و سپس دربارهء حرام بودن دزدى بحث به عمل آيد . واژهء كبيره از حيث لفظ مبهم است و در لغت و شرع براى موضوع خاصّى وضع نشده است ، زيرا واژه‌هاى كبير و صغير از مفاهيم نسبى و اضافى مىباشند ، هر گناهى به نسبت گناه پايين‌تر از خود كبير و به نسبت بالاتر از خود صغير است ، خوابيدن با زن بيگانه در مقايسه با نگاه كردن به او كبيره و نسبت به زنا صغيره است ، بريدن دست مسلمان در مقايسه با كتك زدن او كبيره و نسبت به كشتن او صغيره است . بلى انسان مىتواند بر گناهان خاصّى كه به مرتكب آنها وعدهء آتش داده شده نام كبيره بگذارد ، مقصود ما از توصيف آن به كبيره اين است كه مجازات او به آتش كيفرى بزرگ است ؛ و نيز مىتواند گناهانى را كه حدّ بر آنها واجب شده است كبيره بنامد بدين سبب كه تسريع در مجازات اين نوع گناهان در دنيا عقوبتى واجب و عظيم است ؛ و نيز مىتواند گناهانى را كه در كتاب خدا صريحا از آنها نهى شده است كبيره بخواند و بگويد : ذكر آنها در قرآن به طور اختصاص دلالت بر عظمت و اهميّت آنها دارد و با مقايسهء آنها با ديگر گناهان ناگزير بزرگ و عظيم خواهند بود ؛ زيرا نصوص قرآن نيز درجات متفاوتى دارد و در اين نوع اطلاقات هيچ اشكالى نيست . آنچه از صحابه نقل شده بر همين جهات دور مىزند ، و بعيد نيست كه بتوان گفتار آنها را بر همين احتمالات حمل كرد . آرى آنچه مهمّ است اين است كه معناى قول خداوند متعال را در :  إِنْ تَجْتَنِبُوا كَبائِرَ ما تُنْهَوْنَ عَنْهُ نُكَفِّرْ عَنْكُمْ سَيِّئاتِكُمْ  و گفتار پيامبر خدا ( ص ) را كه فرموده است :\r\n« نمازهاى پنجگانه كفّارهء گناهان ميان آنهاست جز كباير » بدانيم ، زيرا اينها حكم كباير را اثبات مىكند . حقّ اين است كه گناهان منقسم شده‌اند به آنچه شرع آنها را بزرگ و كبيره مىداند و آنچه آنها را صغيره مىشمارد ، و آنچه مشكوك است و حكم آن دانسته نيست . امّا اين كه ما بتوانيم به تعريف جامع و مانعى براى كبيره و صغيره دست يابيم و تعداد آنها را معيّن كنيم انتظارى خارج از حدّ امكان است ، زيرا اين امر منوط به اين است كه از پيامبر خدا ( ص ) شنيده باشيم كه فرموده باشد : مقصود من از كباير ده يا پنج گناه است و آنها را شرح داده باشد و چون چنين چيزى وارد نشده است بلكه در برخى از\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nسخنان آن حضرت « سه كبيره » و در بعضى « هفت كبيره » ذكر شده ، علاوه بر اين در روايتى فرموده است : « دو دشنام در برابر يك دشنام كبيره است » و اين خارج از هفت و سه كبيرهء مذكور مىباشد ، لذا دانسته مىشود كه مقصود از اين تعداد شمارش و حصر نيست ، و چيزى را كه شرع نشمرده و تعداد آن را معيّن نكرده نمىتوان شماره كرد ، و بسا كه مقصود شارع ابهام آنها بوده است تا مردم در برابر هر گناهى بيم و هراس داشته باشند ، چنان كه شب قدر را ناشناخته و در بوتهء ابهام گذاشته تا كوشش مردم براى درك آن زياد شود . بلى ميزانى كلّى براى ما وجود دارد كه مىتوانيم با در نظر گرفتن آن اجناس و انواع كباير را دقيقا بشناسيم امّا عين آنها را با ظنّ و تقريب مىتوان شناخت . همچنين بزرگترين گناهان كبيره را مىشناسيم ليكن براى شناخت كوچكترين گناهان صغيره راهى در اختيار نداريم . در توضيح اين مطلب مىگوييم كه ما به دلايل شرعى و به نور بصيرت مىدانيم كه هدف همهء شرايع و اديان سوق دادن انسان به مقام قرب الهى و سعادت لقاى اوست ، و وصول به اين مقصود منوط به شناخت خداوند و معرفت صفات او و شناخت پيامبران و كتب اوست ، و اين كه خداوند فرموده است :  وَ ما خَلَقْتُ الْجِنَّ وَ الْإِنْسَ إِلَّا لِيَعْبُدُونِ  « 31 » اشاره به همين مطلب است . يعنى جنّ و انس را آفريدم تا بندگان من باشند ، و انسان مادام كه خداوند را به ربوبيّت و خويشتن را به عبوديّت نشناخته است بندهء خدا نخواهد بود و ناگزير بايد خود و خدا را بشناسد ، مقصود اصلى از برانگيختن پيامبران ( ع ) نيز به دست آوردن همين شناخت است ، و اين امر بايد در دوران زندگى دنيا تحقّق يابد ، و همين معناى قول پيامبر خدا ( ص ) است كه فرموده است : « دنيا كشتزار آخرت است » « 32 » ؛ بنابر اين حفظ دنيا به تبعيّت از دين مقصود و مورد نظر مىباشد ، زيرا وسيلهء رسيدن به هدف است . و آنچه از دنيا تعلّق به آخرت دارد دو چيز است : يكى نفوس و ديگرى اموال . از اين رو هر چيزى كه راه معرفت خدا را به روى انسان سدّ كند بزرگترين كباير خواهد بود ، و پس از آن هر چه باب حيات نفوس را مسدود كند بزرگترين كبيره است ، و پس از اينها هر چيزى راه تحصيل معيشت را كه حيات انسان\r\n\r\n\r\n","description":"","footnote":"\r\n( 31 ) ذاريات / 65 : من جنّ و انس را نيافريدم جز براى اين كه عبادتم كنند .\r\n( 32 ) عراقى گفته است : اين حديث را با الفاظ مذكور نيافتم . من مىگويم : ديلمى در مسند الفردوس با همين الفاظ آن را روايت كرده است ، همچنين در كنوز الحقائق تأليف شيخ عبد الرّؤوف مناوى باب دال نقل شده است .\r\n","page_name":" 49 ","page_number":49},
  {"content":"\r\n\r\nبدان وابسته است به روى او ببندد بزرگترين كبيره خواهد بود . اينها مراتب سه گانهء كباير است به همين سبب حفظ معرفت بر دلها حفظ حيات بر ابدان و محافظت اموال بر اشخاص از مقاصد ضرورى همهء شرايع و اديان است و گمان نمىرود در اين سه امر ميان ملّتها اختلافى وجود داشته باشد ؛ زيرا بر خداوند متعال روا نيست كه پيامبرى برانگيزد و مقصودش از برانگيختن او اصلاح دين و دنياى خلق باشد ، سپس آنها را به چيزى امر كند كه مانع شناخت او و پيامبرانش باشد يا به چيزى دستور دهد كه موجب هلاكت نفوس و از ميان رفتن اموال است . از اين رو كباير داراى سه مرتبه است .\r\nمرتبهء نخست اعمالى است كه مانع شناخت خداوند و پيامبرانش مىشود و اين كفر است و چيزى بالاتر از كفر نيست زيرا جهل ميان بنده و خدا حجاب است و وسيله‌اى كه مايهء تقرّب بنده به خدا مىشود علم و معرفت مىباشد . قرب هر كسى به خدا به اندازهء معرفت اوست و دورى از خدا به اندازهء جهل اوست ، جهالتى كه كفر ناميده شده ايمنى از مكر خدا و نوميدى از رحمت اوست ، زيرا اين ايمنى و نوميدى عين جهل است ، و تصوّر نمىرود كسى كه خدا را مىشناسد خود را از مكر او ايمن بداند و از رحمت او نوميد باشد . اين مرتبه همهء بدعتهايى را كه مربوط به ذات خداوند سبحان و صفات و افعال و شرايع و اوامر و نواهى او مىشود فرا مىگيرد . مراتب اين اعمال محدود و منحصر نيست و منقسم مىشوند به آنچه شخص مىداند عملش در زمرهء كباير است كه ذكر آنها در قرآن آمده ، و به آنچه مىداند در زمرهء آنها نيست و به آنچه مورد شكّ و ترديد اوست ، و مطلب رفع شكّ در مورد اخير نابجاست .\r\nمرتبهء دوم - نفوس آدميان است ، زيرا با بقا و حفظ آنها حيات ادامه مىيابد و شناخت خداوند به دست مىآيد . از اين رو قتل نفس از گناهان كبيره مىباشد هر چند پايينتر از كفر است ، زيرا كفر اصل مقصود را از ميان مىبرد ، و قتل نفس وسيلهء رسيدن به مقصود را نابود مىكند ، چه زندگى دنيا جز براى تأمين آخرت مطلوب نيست و رسيدن به آخرت تنها با شناخت خداوند حاصل مىشود . قطع اعضا و هر چه مايهء هلاكت آدمى شود حتّى زدن از لواحق اين كبيره‌اند ، و برخى از آنها بزرگتر از برخى ديگر است . زنا و لواط نيز در اين مرتبه قرار دارند و حرمت آنها از اين باب است ، زيرا هر گاه مردم در ارضاى شهوات به ذكور اكتفا كنند نسل بشر قطع مىشود ، و دفع شىء موجود تقريبا منتهى به قطع وجود آن مىگردد . امّا زنا اگر چه سبب نابود شدن نسل و از ميان رفتن وجود نمىشود ليكن\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nنسب آدميان را مختلّ مىكند و توارث و هميارى و امور بسيار ديگرى را كه زندگى جز به آنها انتظام نمىيابد از ميان مىبرد . چگونه ممكن است زندگانى بشر در صورت مباح بودن زنا نظام يابد و حال آن كه وضع حيوانات در صورتى منظّم مىشود كه هر حيوان نر به داشتن مادينه‌هايى كه به او اختصاص داشته باشند از ديگر نرينه‌ها جدا شود ، به همين سبب نمىتوان تصوّر كرد در هيچ آيينى كه هدف آن اصلاح حال جامعهء بشرى است زنا مباح باشد . مناسب است زنا از لحاظ اهميّت در مرتبه‌اى پايينتر از قتل نفس قرار داده شود ، چه زنا دوام وجود را سلب نمىكند و مانع اصل آن نمىشود بلكه تميز و تشخيص انساب را از ميان مىبرد . و اسبابى را فراهم مىكند كه ممكن است منجر به جنگ و كشتار ميان مردم شود ؛ و سزاوار است زنا و لواط مهمّتر و گناهش شديدتر باشد ، چه شهوت آن از دو سو مرتكب را تحريك مىكند در نتيجه وقوع زنا زياد و آثار زيانبار آن بسيار است .\r\nمرتبهء سوّم - اموال است كه وسيلهء معيشت و زندگى مردم است به همين سبب روا نيست مردم به هر نوعى كه بخواهند حتّى از طريق غلبه و سرقت و جز اينها بر اموال سلطه و قدرت يابند ، بلكه سزاوار است اموال حفظ و نگهدارى شوند تا نفوس به بقاى آنها باقى بماند ، جز اين كه در اموال كار آسان است ، زيرا در صورت اخذ ، استرداد آنها ميسّر است ، و اگر مصرف شوند و از بين بروند غرامت و جبران آنها امكان پذير مىباشد .\r\nبلى هر گاه گرفتن آنها به طريقى انجام گيرد كه تدارك و جبران آنها براى گيرنده دشوار باشد در اين صورت عمل او از گناهان كبيره خواهد بود ؛ و اين امر ممكن است به چهار نحو صورت گيرد :\r\n1 - تصرّف پنهانى و آن عبارت از سرقت است ، و چون غالبا آگاهى بر آن حاصل نمىشود تدارك آن چگونه ميسّر خواهد بود ؟\r\n2 - خوردن مال يتيم است و اين نيز در پنهانى صورت مىگيرد ، و مقصودم دربارهء ولىّ و قيّم است زيرا آنها در مال يتيم مورد اعتمادند و خورندهء مال جز يتيم كه صغير است و او را نمىشناسد مدّعى ديگرى ندارد . از اين رو درك عظمت اين گناه واجب است . بر خلاف غصب كه آن امرى آشكار است و شناخته مىشود ، و نيز خلاف خيانت و وديعه است ، زيرا وديعه گذار مدّعى مال است و از او براى خود انتقام مىگيرد .\r\n3 - تأييد خيانتكار با گواهى دادن دروغ .\r\n\r\n","description":"","footnote":"","page_name":" 51 ","page_number":51},
  {"content":"\r\n\r\n4 - گرفتن وديعه و جز آن با سوگند دروغ .\r\nاينها مواردى است كه در آنها تدارك و جبران ممكن نيست ؛ و اصولا روا نيست كه شرايع و قوانين در حرمت اينها اختلاف داشته باشند . برخى از اين گناهان از بعضى ديگر مهمّترند ليكن همهء آنها از گناهانى كه در مرتبهء دوم بيان شده و مربوط به نفوس است پايينترند . سزاوار است چهار مورد اخير از كباير دانسته شوند هر چند شرع براى برخى از آنها حدّ را واجب نكرده است ، ليكن بر ارتكاب آنها تهديد بسيار كرده و تأثيرات آنها بر مصالح دين و دنيا زياد است .\r\nامّا ربا عبارت است از خوردن مال غير با رضايت دو طرف ضمن فقدان شرطى كه شارع وضع كرده است « 33 » و دور نيست كه در امثال اين موضوعات شرايع با يكديگر اختلاف داشته باشند . و اگر غصب كه عبارت از خوردن مال غير بدون رضايت مالك آن و عدم رضايت شرع است از گناهان كبيره قرار داده نشود خوردن ربا كه با رضايت مالك آن و عدم رضايت شرع است نمىتواند از گناهان كبيره باشد ، چه اگر شرع با نهى از ربا آن را گناهى بزرگ شمرده ظلم از طريق غصب و جز آن را نيز عظيم دانسته و خيانت را گناهى بزرگ به حساب آورده است امّا اين كه خوردن حبّه‌اى از مال غير از طريق خيانت يا غصب از كباير باشد در آن تأمّل و جاى شك و ترديد است ، ظنّ قوى آن است كه خوردن ربا از كباير نباشد . بلكه سزاوار است كبيره تنها به گناهى گفته شود كه روا نيست شرايع و اديان دربارهء حرمت آن اختلاف داشته باشند تا از جملهء ضروريّات دين به حساب آيد . در اينجا آنچه از گفته‌هاى ابو طالب مكّى باقى مىماند\r\n\r\n\r\n","description":"","footnote":"\r\n( 33 ) اين سخن مورد اشكال است ، زيرا زنا نيز به همين گونه است . شكّ نيست كه رباى قرضى روز بروز بر شمار نيازمندان مىافزايد و ثروت را در نزد اقليّتى از جامعه انباشته و در دست عدّهء محدودى متراكم مىكند ، و در نتيجه طبقهء بينوا و مستمند از ميان مىرود و ادامهء آن سبب فساد نظام اجتماعى و هرج و مرج و زوال مدنيّت و انسانيّت مىگردد . از اين رو خداوند متعال فرموده است :   يا أَيُّهَا الَّذِينَ آمَنُوا اتَّقُوا اللَّهَ وَ ذَرُوا ما بَقِيَ مِنَ الرِّبا إِنْ كُنْتُمْ مُؤْمِنِينَ فَإِنْ لَمْ تَفْعَلُوا فَأْذَنُوا بِحَرْبٍ مِنَ اللَّهِ وَ رَسُولِهِ   . بقره / 278 . ( يعنى : اى كسانى كه ايمان آورده‌ايد از خدا بترسيد و اگر براستى مؤمن شده‌ايد از ربا آنچه را باقى مانده رها كنيد » اگر چنين نمىكنيد آمادهء جنگ با خدا و پيامبر شويد ) و در اسلام هيچ گناهى حرمتش از ربا بزرگتر و عقوبتش از آن سخت‌تر نيست ، زيرا خورندهء ربا به منزلهء كسى است كه با خدا و پيامبرش به جنگ برخاسته است . بنابر اين رباخورى از بزرگترين گناهان كبيره است . براى آگاهى بيشتر به تفسير الميزان تأليف علّامه كفايهء سيد محمد حسين طباطبائى ، ج 2 ، ص 254 تا 257 مراجعه شود .\r\n","page_name":" 52 ","page_number":52},
  {"content":"\r\n\r\nشرابخوارى افترا ، جادوگرى ، فرار از جنگ و عقوق پدر و مادر است .\r\nامّا شرابخوارى چون موجب زوال عقل است سزاوار است از كباير به شمار آيد و تهديدها و سختگيريهاى شرع و حكم عقل نيز بيانگر اين مطلب است ، زيرا همان گونه كه حفظ نفس ضرورى است حفظ عقل نيز ضرورى و واجب است بلكه در نفسى كه عقل وجود ندارد هيچ خير و فايده‌اى نيست ، بنابر اين ازالهء عقل از كباير گناهان است ؛ ليكن اين امر بر يك قطرهء خمر صدق نمىكند ، زيرا شكّ نيست كه اگر شخص آبى را بنوشد كه در آن قطره‌اى شراب ريخته شده باشد مرتكب گناه كبيره‌اى نشده و تنها آب نجسى را آشاميده و قطره بتنهايى مورد شكّ است امّا اين كه شرع اجراى حدّ را بر شرابخوار واجب كرده دليل بر عظمت اين گناه است از اين رو بر دليل شرعى از جملهء كباير است و در قوّهء بشر نيست كه بر همهء اسرار شرع آگاهى يابد ، لذا هر گاه به حكم اجماع ثابت شود كه شرابخوارى گناه كبيره است پيروى از اين حكم واجب خواهد بود و در غير اين صورت مجال توقّف است .\r\nقذف يا افترا تنها شامل آبرو و اعراض مىشود ، و اين در رتبه از اموال پست‌تر است و داراى مراتبى است . بالاترين مراتب قذف نسبت زناست و شرع آن را گناهى بزرگ شمرده است . ظنّ غالب آن است كه صحابه هر گناهى را كه به سبب آن بر مرتكب حدّ جارى مىشود كبيره به شمار آورده‌اند . و بر اين اساس نمازهاى پنجگانه نمىتواند گناه قذف را محو كند و منظور ما از كبيره در اين جا همين است . ليكن از حيث اين كه جايز است شرايع در آن اختلاف كنند مجرّد قياس دلالت بر بزرگى و عظمت اين گناه نخواهد داشت بلكه جايز است كه شرع حكم كند اگر يك شخص عادل انسانى را ببيند كه زنا مىكند مىتواند شهادت دهد و به محض گواهى او كسى كه عليه او شهادت داده شده مورد حدّ قرار گيرد ، و اگر شهادتش پذيرفته نشود حدّ او از نظر مصلحتهاى دنيوى ضرورى نيست هر چند تا اندازه‌اى روزمرهء مصالح ظاهرى و نيازهاى اجتماعى است .\r\nدر اين صورت قذف نيز به كباير ملحق مىشود . اين امر نسبت به كسى است كه حكم شرعى را بداند ، ليكن كسى كه گمان كند مىتواند به تنهايى شهادت دهد يا تصوّر كند ديگرى در شهادت او را يارى خواهد كرد نبايد نسبت به او آن را كبيره به شمار آورد .\r\nجادوگرى اگر متضمّن كفر كبيره است و گر نه عظمت آن بستگى به ميزان زيانى دارد كه از حيث هلاكت نفوس يا ايجاد بيمارى و جز اينها ناشى مىشود . امّا فرار از جنگ و عقوق\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nپدر و مادر نيز از حيث قياس به آنچه ذكر شد بايد مورد تأمّل باشد ، چه او يقين كرده است كه هر دشنامى به مردم بجز نسبت زنا و زدن و ستم بر آنها از طريق غصب اموالشان و آواره كردن آنها از خانه‌ها و شهرهايشان و تبعيد آنها از وطن و ديارشان از كباير نيست ، چه اينها در هفده كبيره‌اى كه ذكر كرده نام برده نشده‌اند در حالى كه فرار از جنگ از جمله گناهانى است كه بيش از هر چيز دربارهء آن سخن گفته شده است لذا تأمّل در اين مورد نيز دور از صواب نيست . ليكن احاديث موجود بيانگر اطلاق كبيره به آن است از اين رو بايد به كباير ملحق شود .\r\nحاصل بحث اين خواهد بود كه مقصود از كبيره گناهى است كه به حكم شرع نمازهاى پنجگانه آن را محو نمىكند . اين نوع گناهان منقسم مىشوند به آنچه بر عدم محو آنها به وسيلهء نمازهاى مذكور يقين حاصل است ، و به آنچه يقين است كه با اين نمازها محو مىشوند و به آنچه بايد در آنها توقّف كرد . دستهء اخير بعضى در مظنّهء نفى و اثباتند و برخى ديگر مشكوكند ، و اين شكّ جز با نصوص كتاب يا سنّت زايل نمىشود ، و چون اميدى به يافتن چنين نصوصى نيست طلب دفع شكّ محال و بيهوده است .\r\nاگر گفته شود : اين سخنان اقامهء برهان بر محال بودن شناخت حدّ گناه كبيره است در اين صورت چرا شرع چيزى را خواسته است كه شناخت حدود آن محال است ؟ پاسخ اين است كه بدانى هر چيزى كه در دنيا حكمى به آن تعلّق نيابد جايز است مبهم دانسته شود ، زيرا دنيا سراى تكليف است و بويژه كبيره در دنيا از جهت اين كه كبيره است حكمى ندارد ، بلكه همهء آنچه سبب اجراى حدود مىشود معلوم و نامبرده شده‌اند مانند دزدى ، زنا و جز اينها و حكم كبيره منحصر به اين است كه آنها گناهانى است كه نمازهاى پنجگانه آنها را نمىزدايد و اين امرى است كه به آخرت تعلّق دارد ، و ابهام در اين مورد سزاوارتر است تا مردم ترس و پرهيز داشته باشند و با تكيه بر نمازهاى پنجگانه اصرار بر صغاير نكنند . همچنين دورى از كباير صغاير را مىزدايد و اين به موجب قول حق تعالى است كه فرموده است :  إِنْ تَجْتَنِبُوا كَبائِرَ ما تُنْهَوْنَ عَنْهُ نُكَفِّرْ عَنْكُمْ سَيِّئاتِكُمْ  ، ليكن دورى از كبيره زمانى صغيره را محو مىكند كه اجتناب او از روى قدرت و اراده باشد ، مانند اين كه قدرت يافته باشد كه با زنى زنا كند ليكن نفس را از اين گناه باز دارد و به نگاه و ماليدن دست بر او اكتفا كند ، زيرا مجاهدهء او با نفس خويش براى خوددارى از زنا در نورانى كردن دلش تأثيرى شديدتر از ظلمتى داشته است كه بر اثر نگاه به آن زن در دلش پديد\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nآمده است ، و معناى تكفير و زدودن گناه همين است . امّا اگر اصلا توانايى جنسى ندارد و يا بر اثر ضرورت قادر نيست و يا توانايى دارد ليكن از بيم چيز ديگر از اين عمل خوددارى كند اين امتناع او به هيچ وجه سبب محو گناهانش نمىشود . چنان كه اگر كسى بر حسب طبع ، ميل به شراب ندارد و اگر براى او مباح شود از آن نمىنوشد اين اجتناب او سبب نمىشود كه گناهان صغيره‌اش كه در مقدّمهء اين كار واقع شده مانند شنيدن آواز آلات لهو و تار و تنبور زدوده شود . بلى كسى كه نوشيدن شراب و گوش دادن به آواز تار و تنبور را دوست مىدارد ليكن نفس را با مجاهده از شرابخوارى باز مىدارد و گوش را از شنيدن آوازهاى حرام آزاد مىگذارد بسا كه جهاد او با نفس در خوددارى از شرب خمر شراب سبب محو ظلمتى شود كه بر اثر گوش دادن به آوازهاى حرام دل او را فرا گرفته است . اينها همه احكامى اخروى است و رواست كه برخى از آنها مورد شكّ بوده و از متشابهات باشند و حكم آنها جز به نصّ شناخته نشود ، و نصّى هم دربارهء آنها وارد نشده و تعريف جامعى نداشته‌اند بلكه در اين زمينه روايات مختلفى وارد است از جمله پيامبر خدا ( ص ) فرموده است : « نماز تا نماز ديگر و رمضان تا رمضان ديگر كفّاره است جز از سه چيز : شرك به خدا و ترك سنّت و شكستن صفقه » ، سؤال شد : ترك سنّت چيست ؟\r\nفرمود : « خروج از جماعت است ، و ليكن صفقه آن است كه با مردى بيعت شود سپس بر ضدّ او قيام كنند و با او بجنگند » « 34 » . اين نوع الفاظ و امثال آنها همهء افراد خود را فرا نمىگيرند و بر تعريف جامعى دلالت ندارند از اين رو همچنان در بوتهء ابهام باقى مىمانند .\r\nاگر گفته شود : شهادت جز از كسى كه از گناهان كبيره دورى مىكند پذيرفته نمىشود ، و در قبول شهادت پرهيز او از گناهان صغيره شرط نيست و اين از احكام دنياست ؛ پاسخ اين است بدانى كه ما هم ردّ شهادت را منحصر مىدانيم در كسى كه مرتكب كباير شود ليكن خلافى نيست كسى كه به آوازهاى لهو گوش مىدهد و جامهء حرير مىپوشد و انگشتر طلا به دست مىكند و از ظروف سيمين و زرّين مىنوشد شهادت او مقبول نيست در حالى كه هيچ كس رأى نداده است كه اينها از گناهان كبيره‌اند بلكه هر گناهى به عدالت شخص آسيب مىرساند بجز آنچه هر انسانى از آن مصون نمىماند و غالبا بر حسب عادت از او سر مىزند مانند غيبت ، تجسّس ، بدگمانى ،\r\n\r\n\r\n","description":"","footnote":"\r\n( 34 ) مستدرك حاكم ، ج 4 ، ص 295 نظير آن ، و گفته است سندش صحيح است .\r\n","page_name":" 55 ","page_number":55},
  {"content":"\r\n\r\nدروغ در پاره‌اى از سخنان ، شنيدن غيبت ، ترك امر به معروف ، خوردن خوراكهاى شبهه ناك ، ناسزاگويى به فرزند و غلام و زدن آنها بيش از حدّ مصلحت بر اثر خشم ، احترام به پادشاهان ، دوستى با مردم بىبند و بار و سستى در آموزش مسائل دينى مورد نياز به زن و فرزند و اينها گناهانى است كه تصوّر نمىرود شهادت دهنده از كم و بيش آنها مصون بماند ، مگر آن كه از مردم دورى گزيند و خود را وقف امور آخرت كند و مدّتى با خويشتن به مجاهده پردازد به طورى كه هر گاه پس از آن مدّت با مردم معاشرت كند سجايا و اخلاق او تغيير نيابد و بر آنها پايدار باشد . و اگر شهادت جز از اين قبيل اشخاص پذيرفته نشود چون وجود آنها كمياب و دسترسى به آنها دشوار است احكام و شهادت باطل و غير قابل اجرا خواهد شد . پوشيدن حرير ، شنيدن آوازهاى لهو ، بازى با نرد ، همنشينى با شرابخواران به هنگام نوشيدن شراب و خلوت با زن بيگانه و امثال اين گونه گناهان صغيره از همين قبيل است . و بايد بر اساس طريقه‌اى كه ذكر شد قبول شهادت يا ردّ آن مورد دقّت و ملاحظه قرار گيرد نه بر مبناى كبيره و صغيره بودن گناه ضمنا هر يك از گناهانى كه ارتكاب آنها سبب مردوديّت شهادت نمىشود چنانچه ادامه داده شود در ردّ شهادت مؤثّر خواهد بود ، مانند اين كه كسى غيبت و عيبجويى از مردم و همنشينى با فاجران و دوستى با آنان را عادت خود كند ، زيرا گناه صغيره با ادامه و تكرار كبيره خواهد شد .\r\nمىگويم : از طريق خاصّه ( شيعه ) از علقمه روايت شده است كه به امام صادق ( ع ) عرض كرد : اى فرزند پيامبر خدا ، مرا آگاه كن كه شهادت چه كسى مقبول و گواهى كدام كس مردود است ؟ فرمود : « اى علقمه ! هر كس بر فطرت اسلام باشد جايز است شهادت دهد » عرض كردم : شهادت كسى كه مرتكب گناه مىشود پذيرفته است ؟ فرمود : « اى علقمه ! اگر شهادت گنهكاران پذيرفته نشود بايد تنها شهادت پيامبران و اوصياى آنان مقبول باشد ، زيرا از ميان مردم تنها آنها هستند كه معصوم از گناهند ، از اين رو هر كس را كه به چشم خويش نديده‌اى گناهى مرتكب شود يا دو شاهد ارتكاب گناهى را از سوى او گواهى نداده‌اند او از اهل عدالت و عفاف است و شهادتش مقبول خواهد بود ، هر چند در باطن گنهكار باشد و هر كس او را به سبب آنچه در اوست مورد غيبت قرار دهد از زير سرپرستى خداوند خارج و در تحت سرپرستى شيطان وارد شده است » « 35 » .\r\n\r\n\r\n","description":"","footnote":"\r\n( 35 ) المجالس صدوق ، ص 63 .\r\n","page_name":" 56 ","page_number":56},
  {"content":"\r\n\r\n\r\nچگونگى توزيع درجات بهشت و دركات دوزخ در آخرت بر اساس حسنات و سيّئات حاصل در اين دنيا\r\n( 1 ) بدان دنيا از عوالم ملك و شهود و آخرت از عوالم غيب و ملكوت است ، و مقصود ما از دنيا حالت پيش از مرگ و منظور ما از آخرت حالت پس از مرگ است . بنابر اين دنيا و آخرت تو صفات و حالات تو است . از اينها آنچه نزديك است به آن دنيا و آنچه دور و در تأخير است آخرت ناميده مىشود . ما اكنون در دنيا كه عالم ملك است سخن مىگوييم و مقصود ما شرح آخرت است كه عالم ملكوت مىباشد ، و شرح عالم ملكوت در عالم ملك جز از راه تمثيل قابل تصوّر نيست ، از اين رو خداوند متعال فرموده است :\r\n وَ تِلْكَ الْأَمْثالُ نَضْرِبُها لِلنَّاسِ وَ ما يَعْقِلُها إِلَّا الْعالِمُونَ  ؛ « 1 » زيرا عالم ملك نسبت به جهان ملكوت عالم خواب است . به همين سبب پيامبر خدا ( ص ) فرموده است : « مردم مردگانند هنگامى كه بميرند بيدار مىشوند . » « 2 » روشن است كه آنچه در بيدارى واقع مىشود بيان آن در خواب جز از راه تمثيل كه نياز به تغيير دارد ميسّر نيست به همين گونه بيان آنچه در عالم بيدارى و هشيارى آخرت واقع خواهد شد در عالم خواب دنيا جز در قالب امثال امكان پذير نمىباشد ، منظور من از قالب امثال چيزهايى است كه از دانش تعبير خواب مىدانى ، و اگر زيرك و با فطانت باشى در اين مورد سه مثال زير تو را كافى است :\r\n1 - مردى نزد ابن سيرين آمد و گفت : در خواب ديدم كه انگشترى در دست دارم و با آن دهان مردان و شرمگاه زنان را مهر مىكنم . ابن سيرين به او گفت : تو اذانگو هستى و در ماه رمضان پيش از طلوع فجر اذان مىگويى ، پاسخ داد : راست مىگويى .\r\n2 - ديگرى نزد او آمد گفت : من در خواب ديدم كه روغن زيت را در زيتون مىريزم ، به او گفت : اگر كنيزى را در اختيار دارى از حال او جويا شو ، چه او مادر تو است ، زيرا زيتون اصل و منشأ زيست است و تو آن را به اصلش باز گردانيده‌اى . آن مرد چون بررسى كرد دريافت كه كنيزش مادر اوست كه در كودكى اسير شده بوده است .\r\n3 - ديگرى به او گفت : من در خواب ديدم كه گويا گردن بند مرواريد به گردن خوكها\r\n\r\n\r\n","description":"","footnote":"\r\n( 1 ) عنكبوت / 43 : آنها مثالهايى است كه ما براى مردم مىزنيم و جز عالمان آن را درك نمىكنند .\r\n( 2 ) عراقى گفته است : من اين حديث را به طور مرفوع نيافتم ، تنها به علىّ بن ابى طالب ( ع ) نسبت داده مىشود .\r\n","page_name":" 57 ","page_number":57},
  {"content":"\r\n\r\nمىبندم ، به او گفت : تو حكمت را به نااهلان مىآموزى ، و واقع امر چنين بود .\r\nبنابر اين تعبير خواب سراسر مثال است كه طريق مثال را به تو مىآموزد ، و مقصود از آن اداى معنا در قالبى است كه اگر انسان به معنايش توجّه كند آن را راست مىيابد ، و اگر صورتش را در نظر گيرد آن را دروغ مىپندارد ، اگر اذانگو به ظاهر انگشتر و مهر زدن آن بر فروج بنگرد آن را دروغ خواهد ديد ، زيرا او هرگز اين كار را نكرده است ، و اگر معناى آن را به نظر آورد آن را راست خواهد يافت ، چه مدلول اين عمل و معناى مهر زدن كه عبارت از منع است از او صادر شده است . پيامبران جز از طريق مثال با مردم سخن نمىگويند ، زيرا آنها مأمورند كه با مردمان به اندازهء خودشان گفتگو كنند ، و مقدار خود آنها اين است كه آنان در خوابند ، و آن كه در خواب است جز از طريق مثال چيزى بر او كشف نمىشود . هنگامى كه مردند بيدار مىشوند و خواهند دانست كه آن مثالها راست است . به همين سبب پيامبر خدا ( ص ) فرموده است : « دل مؤمن ميان دو انگشت از انگشتان خداوند رحمان است . » « 38 » و اين از مثالهايى است كه معناى آن را جز عالمان درك نمىكنند ، امّا نادان فهمش از حدّ ظاهر مثال تجاوز نمىكند ، زيرا به تفسيرى كه آن را تأويل مىنامند نادان است چنان كه تفسير مثالهايى را كه در خواب ديده مىشود تعبير ناميده‌اند . نادان با شنيدن اين حديث براى خداوند اثبات دست و انگشت مىكند ، و نيز با ملاحظهء حديث پيامبر ( ص ) كه فرموده است : « خداوند آدم را بر صورت خود آفريد » « 39 » چون از صورت جز رنگ و شكل و هيأت چيزى نمىفهمد براى خداوند اثبات صورت مىكند و خداوند از آن منزّه است ، و كسانى كه در شناخت صفات بارى تعالى دچار انحراف شده‌اند تا آن جا كه كلام الهى را صورت و حرف دانسته و دربارهء ديگر صفات خداوند سخنهاى نادرست گفته‌اند لغزش آنها از همين جا آغاز شده است .\r\n\r\n\r\n","description":"","footnote":"\r\n( 38 ) مسند حاكم ، ج 4 ، ص 321 نظير آن و پيش از اين ذكر شده است .\r\n( 39 ) صحيح مسلم ، ج 8 ، ص 149 . صدوق در عيون و توحيد به سند خود از حسين بن خالد روايت كرده كه گفته است : به امام رضا ( ع ) عرض كردم : اى فرزند پيامبر خدا ، مردم نقل مىكنند كه رسول خدا ( ص ) فرموده است : « خداوند آدم را بر صورت خودش آفريد » فرمود : خداوند آنها را بكشد ؛ آنها اوّل حديث را انداخته‌اند ، پيامبر خدا ( ص ) از كنار دو مرد كه به يكديگر ناسزا مىگفتند گذر كرد و شنيد يكى از آنها به ديگرى مىگويد :\r\nخداوند صورت تو و صورت كسى را كه شبيه توست زشت گرداند ، پيامبر فرمود : اى بندهء خدا اين سخن را به برادر خود مگو ، زيرا خداوند آدم را بر صورت خود آفريد » .\r\n","page_name":" 58 ","page_number":58},
  {"content":"\r\n\r\nبراى اين كه سخن به درازا نكشد از اين مطلب در مىگذريم . بارى به همين گونه در امور آخرت نيز مثالهايى آورده شده كه ملحدان و بىدينان به سبب جمود فكرى و تشبّث به ظاهر امثال آنها را تكذيب و نقض مىكنند ، و در برابر گفتار پيامبر خدا ( ص ) كه فرموده است : « روز قيامت مرگ را به صورت قوچ كبود رنگ مىآورند و سر مىبرند » « 40 » ملحد نادان از جابر مىجهد و آن را تكذيب مىكند و آن را بر كذب پيامبران دليل مىآورد و مىگويد : شگفتا مرگ عرض و قوچ جسم است ، چگونه ممكن است عرض به جسم مبدّل شود ، آيا جز اين است كه امرى محال است ؟ ليكن خداوند متعال اين احمقان را از شناخت اسرار خود محروم كرده و فرموده است :  وَ ما يَعْقِلُها إِلَّا الْعالِمُونَ  ؛ اين بيچاره نمىداند كسى كه گفته است : در خواب ديدم قوچى آوردند و گفتند اين وبايى است كه در شهر است و آن را سر بريدند . معبّر به او گفته است : راست مىگويى موضوع همان است كه در خواب ديده‌اى و آن گوياى اين است كه و با قطع مىشود و ديگر هرگز باز نخواهد گشت ، زيرا به حيوان ذبح شده اميد بازگشتى نيست . بنابر اين ، تعبير گوى در تعبير خود و بيننده در آنچه در خواب ديده هر دو صادق بوده‌اند و حقيقت اين خواب بدين امر بازگشت دارد كه فرشتهء موكّل به خواب كه ارواح را در خواب به آنچه در لوح محفوظ است آگاه مىكند از چيزى كه در لوح محفوظ بوده با مثالى كه براى او زده وى را آگاه كرده است ، زيرا خوابيده مثالى را كه راست و معناى آن صحيح است احتمال مىدهد . پيامبران نيز در دنيا با مردم سخن مىگويند در حالى كه اين دنيا در مقايسه با آخرت عالم خواب است . از اين رو بنا به حكمتهاى الهى و لطفى كه خداوند به بندگانش دارد به منظور آن كه آنچه را مردم از ادراك آن بدون ارائهء مثال ناتوانند آسان گرداند پيامبرانى معانى را با مثال به فهم مردم مىرسانند . اين كه پيامبر خدا ( ص ) فرموده است :\r\nمرگ را به صورت قوچى كبود رنگ مىآورند مثالى است كه براى فهمانيدن معناى يأس از مرگ جهت مردم آورده شده و دلها به حكم سرشت و طبيعت تحت تأثير مثال قرار مىگيرند و از اين راه معانى در دلها ثابت و پايدار مىماند ؛ به همين سبب قرآن از نهايت قدرت حق تعالى به  « كُنْ فَيَكُونُ » *  تعبير فرموده ، و پيامبر خدا ( ص ) با عبارت :\r\n« دل مؤمن ميان دو انگشت از انگشتان خداوند رحمان است » سرعت دگرگونى آن را از سوى خداوند بيان كرده است . و ما در كتاب قواعد العقايد از بخش عبادات به حكمت\r\n\r\n\r\n","description":"","footnote":"\r\n( 40 ) صحيح بخارى ، صحيح مسلم ، ج 8 ، ص 152 از حديث ابى سعيد .\r\n","page_name":" 59 ","page_number":59},
  {"content":"\r\n\r\nاين امر اشاره كرده‌ايم .\r\nاكنون به مقصود اصلى باز مىگرديم و آن بيان توزيع درجات و دركات بر حسنات و سيّئات است و اين كار جز با آوردن مثال ممكن نيست . اينك از مثالى كه آورده مىشود معناى آن را نه صورتش را درك كن . پس مىگوييم :\r\nمردم در آخرت به دسته‌هاى مختلف منقسم مىشوند و از حيث درجات سعادت و دركات شقاوت بىنهايت تفاوت دارند ، چنان كه در دنيا از حيث خوشبختى و بدبختى با يكديگر متفاوتند . در اين موضوع به هيچ روى فرقى ميان دنيا و آخرت نيست ؛ زيرا مدبّر عوالم ملك و ملكوت يكى است و هيچ شريكى ندارد ؛ سنّت صادره از ارادهء ازلى او عام و فراگير است و هيچ تبديلى در آن نيست . اينك اگر نتوانستيم تعداد درجات را شماره و تعيين كنيم مىتوانيم اجناس آنها را بيان بداريم ، پس مىگوييم : در آخرت مردم بر حسب ضرورت به چهار دسته منقسم مىشوند : هلاك شدگان ، عذاب شدگان ، نجات يافتگان و رستگاران . مثال اين تقسيم بندى در دنيا اين است كه پادشاهى بر كشورى تسلّط يابد ، برخى را مىكشد اينها هلاك شدگانند ؛ بعضى را نمىكشد ليكن براى مدّتى عذاب مىكند اينها عذاب شدگانند ؛ دسته‌اى آزاد مىشوند اينها نجات يافتگانند و گروهى را خلعت مىپوشاند اينها رستگارانند . اگر پادشاه دادگر باشد اينان را جز بر اساس استحقاقى كه دارند تقسيم و دسته بندى نمىكند ، و جز مخالفان سلطنت خود را كه در اصل حكومت با او عناد مىورزند نمىكشد ، و تنها آنهايى را عذاب مىكند كه ضمن اعتراف به سلطنت و بلندى مقام وى در خدمتگزارى كوتاهى مىكنند ، و آزاد نمىكند جز آنهايى را كه به مقام و مرتبهء او اعتراف دارند ، و در خدمت كوتاهى نكرده‌اند تا عذاب شوند ليكن شرايط خدمت را به جا نياورده‌اند تا خلعت دريافت دارند ، زيرا خلعت را كسانى به دست مىآورند كه عمر خود را در خدمت و نصرت پادشاه به سر آورده باشند ؛ سپس بايد خلقت رستگاران متفاوت و بر حسب درجات خدمت آنها باشد ؛ و نيز هلاك شدگان در نحوهء هلاكت مختلف باشند ، يا از نظر تخفيف به قطع سر و يا به منظور تنبيه و كيفر از طريق مثله بر حسب درجات دشمنى و عناد آنها مجازات شوند . نوع عذاب عذاب شدگان نيز از حيث خفّت و شدّت ، درازى و كوتاهى مدّت و اتّحاد و اختلاف آن بر حسب درجات تقصير آنهاست ؛ و هر رتبه‌اى از اين مراتب به درجاتى منقسم مىشود كه قابل شمارش نيست . اكنون بايد بدانى كه مردم در آخرت\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nبدين گونه كه ذكر شد با همديگر تفاوت و اختلافى دارند و شخص يا هلاك مىشود ، يا مدّتى تحت عذاب است و يا نجات مىيابد و به سراى امن و سلامت وارد مىشود ، و يا رستگار است . رستگاران نيز يا در جنّات عدن ( جاويد ) و يا در جنّات المأوى و يا در جنّات الفردوس وارد مىشوند ؛ و عذاب شدگان نيز يا مدّت عذاب آنها اندك و يا هزار تا هفت هزار سال خواهد بود ، و چنان كه در اخبار وارد شده اين دسته ، آخرين كسانى هستند كه از دوزخ بيرون آورده مىشوند . « 41 » همچنين هلاك شدگانى كه از رحمت خداوند نوميدند درجات يا دركات آنها در دوزخ متفاوت است . اين درجات بر حسب اختلاف طاعات و معاصى آنهاست . اكنون به چگونگى توزيع اين درجات مىپردازيم :\r\nرتبهء اوّل - رتبهء هلاك شدگان است و مقصود از هلاك شدگان آنهايى هستند كه از رحمت خداوند محروم و نوميدند ، زيرا همان گونه كه در مثال مذكور گفته شد كه آن كه به فرمان پادشاه كشته شده است از رضا و بخشش او نوميد است . بر تو است كه از معانى اين مثال غفلت نورزى ، اين درجه اختصاص به منكران توحيد و اعراض كنندگان و كسانى دارد كه شيفته و دلباختهء دنيا شده و خداوند و پيامبران او و كتابهاى آسمانى را تكذيب مىكنند ، زيرا سعادت اخروى ، رسيدن به قرب خداوند و نظر كردن بر وجه كريم اوست ، و اين مرتبه جز با تحصيل معرفتى كه از آن به ايمان و تصديق تعبير مىشود حاصل نمىگردد ؛ و ملحدان كه همان منكران و تكذيب كنندگان براى هميشه و ابدالاباد از رحمت خداوند محروم و نوميد مىباشند . آنان كسانى هستند كه پروردگار جهانيان و فرستادگان او را تكذيب كرده‌اند و بىترديد در آن روز از پروردگار خود محجوبند ، و هر كس از محبوب خود محجوب باشد به شهوات و هوسهايش واگذاشته شده و ناچار در جهنّم به آتش فراق خواهد سوخت . از اين رو عارفان گفته‌اند : ترس ما از آتش جهنّم و اميد ما براى حور العين نيست بلكه مقصد ما تنها لقاى او و گريز ما از حجاب اوست و گفتند : كسى كه خداوند را براى پاداش عبادت مىكند پست و لئيم است ؛ زيرا او را به طمع بهشت يا از بيم دوزخ عبادت مىكند ، ليكن عارف خداوند را براى خود او پرستش مىكند نه چيز ديگر ، و به حور العين و ميوه‌هاى بهشتى رغبتى ندارد ، و از دوزخ بيمناك نيست ، چه اگر آتش فراق در دل افروخته شود سوزش آن بر آتشى كه اجسام را\r\n\r\n\r\n","description":"","footnote":"\r\n( 41 ) النّوادر ترمذى حكيم .\r\n","page_name":" 61 ","page_number":61},
  {"content":"\r\n\r\nمىسوزاند غلبه خواهد كرد ؛ آتش فراق مصداق   نارُ اللَّهِ الْمُوقَدَةُ الَّتِي تَطَّلِعُ عَلَى الْأَفْئِدَةِ   « 42 » است و آتش دوزخ جز جسم را نمىسوزاند ، و سوزش جسم در برابر سوزش دل كوچك و ناچيز است ، از اين رو گفته‌اند :\r\n ففى فؤاد المحبّ نار جرى * أحرّ نار الجحيم أبردها « 43 » \r\nنبايد وجود اين را در عالم آخرت انكار كرد ، زيرا در عالم دنيا نظاير آن مشاهده مىشود ، ديده شده كسانى كه حالت وجد و بيخودى بر آنها غلبه كرده است بر روى آتش و بر بالاى ته ساقه‌هاى نى كه پا را مجروح مىكند مىدوند و به سبب غلبهء شديد حالت درونى چيزى احساس نمىكنند . همچنين ديده مىشود رزمنده در ميدان رزم به هنگامى كه خشمگين مىشود چنانچه جراحاتى بر بدنش وارد شود آنها را در همان موقع احساس نمىكند ، زيرا خشم آتشى در دل است . پيامبر خدا ( ص ) فرموده است : « خشم پاره‌اى از آتش است . » « 44 » بىترديد سوزش دل سخت‌تر از سوزش بدن است و همان گونه كه مىبينيم احساس قويتر احساس ضعيفتر را از ميان مىبرد . هلاكت به وسيلهء آتش يا شمشير جز اين نيست كه ميان دو جزء بدن كه رابطهء آنها با يكديگر نظير رابطهء موجود در جسم مركّب است - جدايى مىاندازد ، و اگر تو داراى بينش و از اهل دل باشى مىدانى آنچه ميان دل و محبوبش كه رابطهء آنها محكمتر از رابطهء تركيب در اجسام است جدايى مىافكند درد و سوزش آن بمراتب شديدتر از اين مىباشد . بعيد نيست كسى كه دل و احساس ندارد شدّت اين درد را درك نكند و در مقايسه با آلام جسمى آن را كوچك و ناچيز بشمارد ، چنان كه اگر كودك را ميان محروميّت از توپ و چوگان ، و احراز مقام سلطنت مخيّر كنند درد محروميّت از مقام سلطنت را به هيچ وجه احساس نمىكند بلكه آن را درد نمىشمارد و مىگويد : دويدن با چوگان در ميدان ، نزد من محبوبتر از تخت هزار پادشاه و تكيه دادن بر آن است بلكه اگر شكمباره و پرخور را ميان هريسه و حلوا و ميان كارى كه دشمنان بر اثر آن مقهور و دوستان خشنود مىشوند مخيّر كنند هريسه و حلوا را بر مىگزيند و آن را ترجيح مىدهد . اينها همه به سبب فقدان معنايى است كه اگر وجود داشت جاه و مقام محبوب او بود ، و بر اثر احساسى است كه وجود آن خوراك را\r\n\r\n\r\n","description":"","footnote":"\r\n( 42 ) همزه / 7 : آتش بر افروختهء الهى است . آتشى كه از دلها سر مىزند .\r\n( 43 ) در دل عاشق آتشى شعله ور است كه سردترين آن از آتش دوزخ گرمتر است .\r\n( 44 ) پيش از اين در كتاب خشم ذكر شده است .\r\n","page_name":" 62 ","page_number":62},
  {"content":"\r\n\r\nبراى او لذّتبخش ساخته است . البتّه اين مطلب نسبت به كسانى صادق است كه صفات حيوانى و درّندگى آنان را در چنگال خود اسير كرده ، و صفات ملكوتى كه سبب مىشود انسان از هيچ چيزى جز از قرب به پروردگار لذّت نبرد ، و غير از آن را مناسب خود نداند ، و جز از بعد و محجوب بودن از حقّ چيزى او را به درد نياورد در آنان ظاهر نباشد .\r\nو همان گونه كه حسّ چشيدن در زبان و شنوايى در گوش قرار داده شده صفات مذكور نيز جز در دل وجود پيدا نمىكند . كسى كه دل ندارد فاقد اين حسّ است و همچون كسى است كه او را شنوايى و بينايى نيست تا لذّت آهنگها و زيبايى صورتها و رنگها را درك كند ، امّا هر انسانى داراى قلب نيست ، اگر همه داراى قلب بودند سخن حق تعالى درست نبود كه فرموده است :  إِنَّ فِي ذلِكَ لَذِكْرى لِمَنْ كانَ لَهُ قَلْبٌ  ، « 45 » خداوند كسى را كه از قرآن پند نمىگيرد فاقد قلب خوانده است . مقصود من از قلب پاره گوشتى كه در درون سينه قرار گرفته نيست بلكه منظورم سرّى است كه از عالم امر است و اين پاره گوشت كه از عالم خلق است عرش آن و سينهء آدمى كرسىّ و ديگر اعضا عالم و مملكت آن است .\r\nخلق و امر همه تعلّق به خدا دارد ليكن اين سرّ همان است كه خداوند دربارهء آن فرموده است :  قُلِ الرُّوحُ مِنْ أَمْرِ رَبِّي  ، و آن پادشاه و فرمانرواست ، زيرا ميان عالم امر و عالم خلق ترتيباتى وجود دارد و عالم امر بر عالم خلق امير است و اين سرّ همان لطيفه است كه اگر خوب و سالم باشد همهء بدن خوب و سالم است . هر كس آن را بشناسد خودش را شناخته و آن كه خود را مىشناسد پروردگارش را شناخته است . در همين موقع است كه انسان نخستين شميم معنايى را كه در حديث نبوى : إنّ اللّه خلق آدم على صورته نهفته است استشمام مىكند و به كوته بينانى كه بر ظاهر الفاظ اين حديث تكيه مىكنند ، و هم به آنهايى كه در طرق تأويل آن خود را به زحمت مىاندازند به ديدهء ترحّم مىنگرد ، هر چند ترحّم او به ظاهر بينان كوته انديش بيش از ترحّم آنها به تشبّث گران در تأويل است ، زيرا ترحّم به اندازهء مصيبت است و مصيبت دستهء نخست سنگين‌تر است هر چند هر دو دسته در مصيبت محروميّت از حقيقت امر مشاركت دارند . امّا حقيقت اين است كه :  ذلِكَ فَضْلُ اللَّهِ يُؤْتِيهِ مَنْ يَشاءُ وَ اللَّهُ ذُو الْفَضْلِ الْعَظِيمِ *  ، آرى اين حكمت اوست كه هر كس را كه بخواهد بدان مخصوص مىگرداند :  وَ مَنْ يُؤْتَ الْحِكْمَةَ فَقَدْ أُوتِيَ خَيْراً كَثِيراً  .\r\nاكنون به مقصود خود باز مىگرديم ، ما در اين جا سخن را طولانى كرديم و در امرى\r\n\r\n\r\n","description":"","footnote":"\r\n( 45 ) ق / 37 : در اين تذكّرى است براى كسى كه عقل دارد . . .\r\n","page_name":" 63 ","page_number":63},
  {"content":"\r\n\r\nكوشيديم كه برتر از علوم معامله است همان علومى كه مقصود ما در اين كتاب بيان آنهاست .\r\nروشن شد كه رتبهء هلاك تنها از آن نادانهاى تكذيب كننده است ، شواهد كتاب خدا و سنّت پيامبر ( ص ) در اين باره از حدّ شماره بيرون است و به همين سبب به ذكر آنها نمىپردازيم .\r\nرتبهء دوم : رتبهء عذاب شدگان است ، كسانى در اين مرتبه قرار مىگيرند كه از اصل ايمان برخوردارند ليكن در ايفاى وظايف و شرايط آن كوتاهى كرده‌اند ، توحيد اساس ايمان است و آن عبارت از اين است كه جز خدا كسى را نپرستند . امّا كسى كه از هوسهاى خود پيروى مىكند هوس خود را به خدايى گرفته و آن را معبود خويش قرار داده است ، از اين رو به زبان موحّد و يگانه پرست است نه بحقيقت . بلكه گفتن لا إله إلّا اللّه به معنايى است كه خداوند فرموده است :  قُلِ اللَّهُ ثُمَّ ذَرْهُمْ  « 46 » يعنى هر چه جز خداست آن را رها كن . همچنين فرموده است :  الَّذِينَ قالُوا رَبُّنَا اللَّهُ ثُمَّ اسْتَقامُوا *  « 47 » . و چون صراط مستقيمى كه توحيد جز به استقامت بر آن كامل نمىشود مانند صراط معروف آخرت باريكتر از مو و تيزتر از شمشير است ، هيچ بشرى از كژى و انحراف از اين راه هر چند در امرى كوچك مصون نيست ، زيرا از پيروى هوس اگر چه در عملى اندك و ناچيز خالى نمىباشد ؛ و اين امر در كمال توحيد انسان به اندازهء انحراف او از صراط مستقيم زيان مىرساند و ناچار مايهء نقصان او از درجات قرب مىباشد ؛ و با هر نقصانى دو آتش است : يكى آتش جدايى از كمال كه موجب اين نقصان شده و ديگرى آتش دوزخ به همان گونه كه قرآن آن را توصيف كرده است . بنابر اين هر منحرف از راه راست به دو سبب دوبار عذاب مىشود ليكن شدّت و ضعف و تفاوت آن از نظر طول مدّت به دو سبب است : يكى قوّت و ضعف ايمان ، ديگرى زيادى و كمى پيروى از هوسها ، و چون هر بشرى غالبا از يكى از اين دو امر خالى نيست خداوند متعال فرموده است :   وَ إِنْ مِنْكُمْ إِلَّا وارِدُها كانَ عَلى رَبِّكَ حَتْماً مَقْضِيًّا ، ثُمَّ نُنَجِّي الَّذِينَ اتَّقَوْا وَ نَذَرُ الظَّالِمِينَ فِيها جِثِيًّا   . « 48 » از\r\n\r\n\r\n","description":"","footnote":"\r\n( 46 ) انعام 91 / : بگو خدا . . . و سپس آنها را ( در گفتگوهاى لجاجت آميزشان ) رها كن .\r\n( 47 ) فصّلت 30 / : كسانى كه گفتند پروردگار ما خداوند يگانه است سپس استقامت كردند . . .\r\n( 48 ) مريم / 71 و 72 : و همهء شما وارد جهنّم مىشويد ، اين امرى است حتمى و فرمانى است قطعى از پروردگارتان ، سپس آنها را كه تقوا پيشه كردند از آن رهايى مىبخشيم و ستمگران آن را در حالى كه ( از ضعف و ذلّت ) به زانو در آمده‌اند در آن رها مىكنيم .\r\n","page_name":" 64 ","page_number":64},
  {"content":"\r\n\r\nاين رو برخى از پيشينيان خدا ترس گفته‌اند : بيم ما از اين است كه يقين داريم بر آتش وارد خواهيم شد امّا در رهايى از آن شكّ داريم . هنگامى كه حسن بصرى اين خبر مأثور را نقل كرد كه از دوزخيان كسى است كه پس از گذشت هزار سال از دوزخ بيرون آورده مىشود در حالى كه فرياد مىزند : يا حنّان يا منان گفت : « 49 » كاش من اين كس بودم . بدان اخبار و روايات گوياى اين است كه آخرين كسى كه از آتش بيرون آورده مىشود پس از گذشت هفت هزار سال است . اختلاف مدّت درنگ دوزخيان در آتش ميان يك لحظه تا هفت هزار سال مىباشد ، به طورى كه بعضى از مردم مانند برق جهنده از آتش مىگذرند و در آن درنگ نمىكنند . ميان يك لحظه درنگ در آتش تا توقّف هفت هزار ساله درجات مختلفى است اعمّ از روز ، هفته ، ماه و ساير ازمنه ، اختلاف در شدّت و ضعف عذاب به سبب سختگيرى در حساب نيز بىنهايت است ، چنان كه پادشاه برخى از تقصيركاران را با سختگيرى در حساب مورد تنبيه قرار مىدهد سپس آنها را عفو مىكند ، و هر گاه هم تازيانه به آنها مىزند ، و يا به انواع ديگرى از عذاب مجازات مىكند . در عذاب غير از مدّت و شدّت اختلاف ديگرى نيز وجود دارد و آن اختلاف انواع آن است زيرا كسى كه تنها از طريق مصادرهء اموال مورد عذاب قرار مىگيرد مانند كسى نيست كه اموال او را مىگيرند ، فرزند او را مىبرند و امثال اينها . اين اختلافات در عذابهاى آخرت نيز وجود دارد و ادلّهء شرعى گوياى آن است . اين امر بر حسب قوّت و ضعف ايمان و كثرت طاعات و قلّت آن و زيادى سيّئات و كمى آنهاست . امّا شدّت عذاب به سبب شدّت و عظمت قبح گناهان و كثرت عذاب به علّت كثرت آنهاست و اختلاف انواع عذاب به سبب اختلاف انواع گناهان است . اين موضوع با شواهد قرآنى در پرتو نور ايمان براى ارباب قلوب روشن است و خداوند متعال همين معنا را اراده كرده و فرموده است :  وَ ما رَبُّكَ بِظَلَّامٍ لِلْعَبِيدِ  « 50 » ، و نيز :  الْيَوْمَ تُجْزى كُلُّ نَفْسٍ بِما كَسَبَتْ  « 51 » ، و\r\n\r\n\r\n","description":"","footnote":"\r\n( 49 ) عراقى گفته است : آن را احمد و ابو يعلى از روايت ابى ظلال قسملى از انس نقل كرده ، و ابو ظلال از راويان ضعيف است و نام او هلال بن ميمون مىباشد .\r\n( 50 ) فصّلت / 46 : . . . و پروردگارت هرگز به بندگان ستم نمىكند .\r\n( 51 ) غافر / 17 : امروز هر كس در برابر كارى كه انجام داده جزا داده مىشود .\r\n","page_name":" 65 ","page_number":65},
  {"content":"\r\n\r\nنيز :  وَ أَنْ لَيْسَ لِلْإِنْسانِ إِلَّا ما سَعى  « 52 » و نيز :   فَمَنْ يَعْمَلْ مِثْقالَ ذَرَّةٍ خَيْراً يَرَهُ ، وَ مَنْ يَعْمَلْ مِثْقالَ ذَرَّةٍ شَرًّا يَرَهُ   « 53 » و جز اينها آيات و روايات ديگرى در كتاب و سنّت موجود است كه دلالت دارد ، بر اين كه ثواب و عقاب جزاى اعمال است و همهء آنها بر پايهء عدالت است و هيچ ستمى در كار نيست بلكه جنبهء عفو و رحمت غلبه دارد ، زيرا بر طبق آنچه پيامبر ما ( ص ) خبر داده خداوند فرموده است : « رحمت من بر خشم من پيشى دارد . » « 54 » و حقّ تعالى فرموده است :  وَ إِنْ تَكُ حَسَنَةً يُضاعِفْها وَ يُؤْتِ مِنْ لَدُنْهُ أَجْراً عَظِيماً  « 55 » . بنابر اين ارتباط درجات بهشت و دركات جهنّم با حسنات و سيّئات بطور كلّى روشن است ، امّا تفصيل آن جز از طريق ظنّ حاصل نمىشود و مستند آن ظواهر اخبار و نوع حدسى است كه به كمك نور بصيرت و چشم عبرت بين به دست مىآيد ، از اين رو مىگوييم : هر كس اساس ايمان او محكم باشد ، و از گناهان كبيره دورى كند ، و واجبات يعنى اركان پنجگانه را نيكو به جا آورد و جز گناهان صغيره پراكنده‌اى را مرتكب نشود و بر آنها اصرار نورزد به نظر مىرسد عذاب او منحصر به سختگيرى در حساب باشد ، زيرا هنگامى كه اعمال او حسابرسى شود حسناتش بر سيّئاتش رجحان خواهد داشت ، چه در اخبار وارد شده است كه : « نمازهاى پنجگانه و جمعه و روزهء رمضان كفّارهء ( گناهان ) ميان آنهاست . » « 56 » همچنين طبق صريح قرآن كباير صغاير را از ميان مىبرد و كمترين درجهء محو گناه اين است كه عذاب از او دفع مىشود چنانچه در حساب از او برداشته نشده باشد . هر كس حال او بدن منوال باشد مصداق  فَمَنْ ثَقُلَتْ مَوازِينُهُ *  بوده و سزاوار است پس از ظهور سنگينى كفّهء حسنات او و پس از فراغ از حساب به زندگانى خوشى كه قرآن از آن به  عِيشَةٍ راضِيَةٍ *  ياد كرده است برسد ، آرى پيوستن او به اصحاب يمين يا مقرّبين و درود او به بهشت عدن ( جاويد ) يا فردوس اعلا تابع نوع ايمان اوست ، چه\r\n\r\n\r\n","description":"","footnote":"\r\n( 52 ) نجم / 39 : و اين كه براى انسان بهره‌اى جز سعى و كوشش او نيست .\r\n( 53 ) زلزله / 7 و 8 : پس هر كس به اندازه سنگينى ذرّه‌اى كار خير انجام داد . ( پاداش ) آن را مىبيند ، و هر كس به اندازه ذرّه‌اى كار بد كرده ( كيفر ) آن را مىبيند .\r\n( 54 ) صحيح بخارى ، ج 9 ، ص 166 ؛ صحيح مسلم ، ج 8 ، ص 195 از حديث ابى هريره .\r\n( 55 ) نساء / 40 : . . . و اگر كار نيكى باشد آن را مضاعف مىكند و از نزد خود پاداش بزرگى ( در برابر آن ) مىدهد .\r\n( 56 ) پيش از اين در همين باب ذكر شده است .\r\n","page_name":" 66 ","page_number":66},
  {"content":"\r\n\r\nايمان دو نوع است : يكى تقليدى است مانند ايمان عوام كه آنچه را مىشنوند تصديق و بر آن پافشارى مىكنند . ديگر ايمان كشفى است كه به سبب تابش انوار الهى انشراح صدر حاصل مىشود تا آن جا كه سر تا سر وجود به همان گونه كه هست بر او كشف مىگردد و روشن مىشود كه پايان كار همه بازگشت به خداست ، زيرا در عالم وجود چيزى جز خدا و صفات و افعال او وجود ندارد . مقرّبان و فرود آيندگان در فردوس اعلا همين دسته‌اند و اينها در منتهاى قرب به ملأ اعلا هستند ، و اينان نيز بر چند دسته‌اند دسته‌اى سابقين مىباشند و پس از آنها كسانى هستند كه در مراتب پايينتر قرار دارند و تفاوت آنها بر حسب تفاوت معرفت و خداشناسى آنهاست . درجات عارفان در طريق معرفت و شناخت خدا محدود و قابل شمارش نيست ، زيرا احاطه به كنه جلال پروردگار ناممكن است و درياى معرفت را قعر و كرانه نيست و غوّاصان به اندازهء نيروى خود و به قدرى كه در ازل براى آنها مقدّر شده در اين دريا غوطه‌ور مىشوند . از اين رو منازل راه حق پايانى ندارد ، و درجات سالكان راه خدا را نهايتى نيست . امّا مؤمنى كه ايمانش تقليدى است از اصحاب يمين است ليكن درجه‌اش پايينتر از درجهء مقرّبين است ، و اين مؤمنان نيز داراى درجاتى هستند . بالاترين درجهء اصحاب يمين نزديك به پايينترين درجهء مقرّبين است ؛ البتّه اين حال و مآل كسى است كه از همهء گناهان كبيره دورى كرده و همهء واجبات يعنى اركان پنجگانه را كه عبارت از اداى كلمهء شهادتين به زبان ، نماز ، زكات ، روزه و حجّ است به جا آورده باشد . امّا كسى كه كبيره يا كبايرى را مرتكب شده يا برخى از اركان اسلام را به جا نياورده اگر پيش از نزديك شدن اجلش توبه‌اى نصوح و خالص كند به كسانى كه مرتكب گناه نشده‌اند ملحق خواهد شد ، چه توبه كنندهء از گناه مانند كسى است كه گناهى نكرده است ، و جامهء شسته شده مانند جامه‌اى است كه اصلا چركين نشده است . ليكن اگر پيش از آن كه توبه كند بميرد وضع او به هنگام مرگ خطرناك است ، زيرا بسا مرگ او در حال اصرار به گناه باعث تزلزل ايمان او شود و دچار سوء عاقبت گردد ، بويژه اگر ايمانش تقليدى باشد ؛ چه تقليد اگر هم به صورت قطع و جزم باشد با كمترين شكوك و اوهام متزلزل شده و از ميان مىرود . امّا عارف بصير برتر از آن است كه بر او از سوء عاقبت بيمى باشد ، ليكن اگر هر دو در حال ايمان [ قبل از توبه 
  ] بميرند عذاب مىشوند مگر آن كه خدا عفو كند و عذاب آنها علاوه بر عذاب سختگيرى در حساب است . طول مدّت عذاب بر حسب اختلاف نوع گناهان\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nاوست . هنگامى كه مدّت عذاب به سر مىرسد ابلهان مقلّد در درجات اصحاب يمين ، و عارفان صاحب بينش در اعلا علييّن وارد مىشوند . در خبر آمده است : « به آخرين كسى كه از آتش بيرون مىآيد ده برابر مانند دنيا داده مىشود . » « 57 » تصوّر نشود كه مراد از ده برابر ، اندازه‌گيرى و مساحت سنجى است كه در اجسام به عمل مىآيد مانند آن كه يك فرسخ برابر دو فرسخ و ده برابر بيست قرار داده شود ، بى شكّ اين تصوّر ناشى از نادانى به طرف ضرب المثل است ، زيرا اين سخن مانند گفتار كسى است كه بگويد يك شتر از او گرفته ، و ده شتر نظير آن را به او داده‌ام اگر بهاى يك شتر ده دينار باشد در اين صورت صد دنيا به او داده است . اگر كسى از مثلها جز آنچه را كه قابل وزن و داراى نقل است نفهمد بايد بداند كه اگر صد دينار در كفّهء ترازو قرار داده شود و شتر را در كفّه ديگر بگذارند دينارها به هيچ وجه با شتر برابرى نخواهد كرد و عشرى از اعشار آن نخواهد شد ، پس مقصود معانى و روح اجسام است نه اعيان آنها ، زيرا غرض از شتر سنگينى و دراز او پهنا و مساحت آن نيست بلكه مقصود ماليّت و ارزش آن است . روح شتر ماليّت و ارزش آن است ، و جسمش گوشت و خون است ، و صد دينار كه ده برابر بهاى يك شتر است ، سنجش جنبهء روحانى شتر است نه جنبه جسمانى آن ؛ اين سخن را كسى درست مىشمارد كه روح ماليّت را در طلا و نقره بشناسد بلكه اگر به او گوهرى بدهند كه وزن آن يك مثقال و ارزش آن صد دينار باشد چنانچه بگويد ده برابر شتر را به او داده‌ام راست گفته است ، ليكن جز گوهر شناس درستى اين سخن را باور نمىكند ، زيرا او به مجرّد نگاه ارزش گوهر و روح آن را در نمىيابد ، بلكه درك او به سبب زيركى و هشيارى است كه غير از چشم ظاهر است ، بدين سبب كودك و روستايى و بيابان نشين اين برابرى و ارزش گذارى را تكذيب مىكنند و مىگويند : اين گوهر جز سنگى كه وزن آن يك مثقال است چيز ديگرى نيست در صورتى كه وزن شتر يك ميليون مثقال است ، و آن گوينده كه گفته است ده برابر بهاى شتر را به او مىدهم دروغ گفته است . در حالى كه دقيقا دروغگو همان كودك است ، ليكن او راهى در پيش روى خود براى درك واقع ندارد جز اين كه منتظر بماند تا به حدّ بلوغ و كمال برسد ، و در دل او اين روشنى پديد آيد كه به وسيلهء آن بتواند ارزش جواهر و ديگر اموال را درك كند ، و در همان موقع است كه صدق گفتار گوهر شناسان بر او مكشوف مىشود . عارف از فهمانيدن\r\n\r\n\r\n","description":"","footnote":"\r\n( 57 ) صحيح مسلم ، ج 1 ، ص 119 .\r\n","page_name":" 68 ","page_number":68},
  {"content":"\r\n\r\nحديث پيامبر ( ص ) كه طبق آنچه در اخبار آمده فرموده است : « بهشت در آسمانهاست » « 58 » به مقلّد قاصر ناتوان است ، چه آسمانها از دنياست و در اين صورت چگونه ممكن است دو برابر دنيا در دنيا باشد ، و همچنان كه بالغ از فهمانيدن اين برابرى و سنجش به كودك عاجز است از تفهيم آن به انسان بيابانى نيز ناتوان است ، و همان گونه كه گوهرشناسان در فهمانيدن اين معنا به بيابان نشين و روستايى چنانچه دچار آنها شود مأجور است همچنين عارف و خداشناس در تفهيم اين مقايسه و سنجش به انسانهاى كودن و ابله در صورت گرفتار شدن به آنها داراى اجر و پاداش خواهد بود . از اين رو پيامبر خدا ( ص ) فرموده است : « به سه تن رحم كنيد : عالمى كه در ميان جاهلان گرفتار شده ، دولتمند قومى كه فقير شده و عزيز قومى كه خوار گرديده است » « 59 » .\r\nپيامبران در ميان امّت به همين سبب مورد ترحّم هستند ، و رنجهايى را كه به علّت نارسايى عقول امّت تحمّل مىكنند آزمايش و ابتلايى براى آنها از سوى خداست و بلايى است كه قضاى ازلى از پيش براى آنها مقدّر كرده است . پيامبر ( ص ) در گفتار خود كه فرموده است : بلا بر پيامبران و پس از آن بر اولياء و پس از آن بر افضل و افضل گمارده شده » « 60 » ، همين معنا را اراده كرده است . نبايد گمان كنى كه مقصود از بلا ، بلاى ايّوب ( ع ) است كه بر بدن او وارد شد ، چه بلاى نوح ( ع ) نيز بلايى بزرگ بوده است ، زيرا گرفتار قومى شد كه دعوت او جز بر گريز آنها از وى نمىافزود . از اين رو هنگامى كه پيامبر خدا ( ص ) از گفتار برخى از مردم آزرده شده فرمود : « خداوند برادرم موسى را بيامرزد كه او بيش از اين آزار ديد و شكيبايى كرد . » « 61 » لذا همان گونه كه پيامبران از گرفتارى با منكران و كافران فارغ نيستند اولياى الهى و عالمان نيز از ابتلاى به جاهلان و نادانان مصون نمىباشند . به همين سبب كم اتّفاق افتاده است كه اولياى خدا از انواع\r\n\r\n\r\n","description":"","footnote":"\r\n( 58 ) صحيح بخارى ، ج 9 ، ص 153 ، در حديثى چنين آمده است : « هر گاه از خداوند درخواست مىكنيد فردوس را از او بخواهيد ، چه آن ميانه‌ترين و برترين بهشت است و بالاى آن عرش پروردگار است و نهرهاى بهشت از آن جا جارى مىشود » از اين حديث دانسته مىشود كه بهشت پايينتر از عرش است و طبق ظواهر اخبار عرش بالاى آسمانهاست .\r\n( 59 ) الضّعفاء ابن حبّان از روايت عيسى بن طهمان از انس .\r\n( 60 ) سنن ترمذى ، ج 9 ، ص 243 از حديث سعد بن ابى وقّاص نقل كرده ، و آن را صحيح دانسته است .\r\n( 61 ) صحيح بخارى ، ج 7 ، ص 119 ، مسند احمد از حديث ابن مسعود به سند صحيح .\r\n","page_name":" 69 ","page_number":69},
  {"content":"\r\n\r\nاذيّت و آزار و اقسام بلايا مانند تبعيد از شهرها و سعايت از آنها نزد پادشاهان و شهادت دادن به كفر و خروج آنها از دين در امان بمانند ، چه واجب است اهل معرفت دور از نادانهاى اهل كفر نباشند ، چنان كه لازم است بها و عوض شترى بزرگ گوهرى باشد كه در نزد نادانهاى تبهكار و اسرافگر كوچك و بىارزش به نظر آيد .\r\nاكنون كه اين دقايق را شناختى به گفتار پيامبر خدا ( ص ) كه فرموده است : « به آخرين كسى كه از آتش بيرون مىآيد مانند ده برابر دنيا داده مىشود » ايمان بياور و بكوش از درك نكتهء دقيقى كه ذكر كرديم ناتوان نباشى ، و بپرهيز از اين كه باور خود را تنها به آنچه چشم و حواس درك مىكند منحصر كنى كه در اين صورت الاغى بر روى دو پا خواهى بود ؛ زيرا تو به سبب سرّى الهى كه بر آسمانها و زمين و كوهها عرضه شد و آنها از حمل آن امتناع كردند ، و از آن بيمناك شدند با الاغ تفاوت دارى ، و ادراك آنچه خارج از حوزهء حواسّ پنجگانه است جز در جهان اين سرّ كه به سبب آن از الاغ و ديگر چهار پايان جدا مىشوى ميسّر نخواهد بود . كسى كه از اين نكته غافل بماند و آن را باطل و نادرست بشمارد و به همسانى با بهايم بسنده كند و از مرتبهء محسوسات فراتر نرود بى شكّ خود را تعطيل و فراموش كرده و با اعراض از آن خود را به دست هلاكت سپرده است ، و خداوند مىفرمايد :  وَ لا تَكُونُوا كَالَّذِينَ نَسُوا اللَّهَ فَأَنْساهُمْ أَنْفُسَهُمْ  « 62 » ؛ و هر كس چيزى جز آنچه را كه با حواس درك مىشود نشناسد ، خدا را فراموش كرده است ، زيرا خداوند در اين جهان با حواسّ پنجگانه ادراك نمىشود و آن كه آفريدگار را فراموش مىكند بيقين خداوند او را به فراموشى از خود دچار خواهد ساخت و در مرتبهء چهار پايان قرار خواهد گرفت و ترقّى به سوى ملأ اعلا را ترك خواهد كرد ، و در امانتى كه خداوند در او به وديعه نهاده و به سبب آن او را مشمول انعام خويش ساخته خيانت و ناسپاسى كرده و خود را مورد خشم و انتقام او قرار داده است ، جز اين كه حال او بدتر از حالت چهار پايان است ، زيرا چهارپا با مرگ رهايى مىيابد ، امّا نزد وى امانتى است كه ناچار بايد به صاحب آن برگردانيده شود ، و مرجع اين امانت و بازگشت آن به سوى خداست . اين امانت مانند خورشيد تابان است در اين قالب فانى فرود آمده ، و پس از ويرانى از مغرب آن طلوع كرده و به سوى آفرينندهء خود باز خواهد گشت ، و اين در حالى\r\n\r\n\r\n","description":"","footnote":"\r\n( 62 ) حشر / 19 : و همچون كسانى كه خدا را فراموشى كردند و خدا نيز آنها را به خود فراموش گرفتار كرد نباشيد .\r\n","page_name":" 70 ","page_number":70},
  {"content":"\r\n\r\nاست كه يا منكسف و تاريك ، و يا روشن و تابناك است . اگر روشن و تابان باشد از حضرت ربوبى محجوب نيست و اگر تاريك و منكسف باشد نيز به سوى حضرت ربوبى باز خواهد گشت ، چه بازگشت و مسير همه چيز به سوى خداست ، جز اين كه او سرافكنده و رويش از جهت اعلا عليّين به سوى اسفل سافلين است . از اين رو خداوند متعال فرموده است :  وَ لَوْ تَرى إِذِ الْمُجْرِمُونَ ناكِسُوا رُؤُسِهِمْ عِنْدَ رَبِّهِمْ  . « 63 » اين آيه روشنگر آن است كه آنها در پيشگاه پروردگار حضور دارند ، جز اين كه آنها سر افكندگان و تيره بختانى هستند كه رويشان به پشت برگشته و سرهاشان از بالا به پايين فرود آمده است ، و اين حكم خداست دربارهء كسانى كه آنها را از توفيق خويش محروم ساخته و راه خود را به آنها نشان نداده است . ما از گمراهى و قرار گرفتن در زمرهء نادانها به خدا پناه مىبريم .\r\nاين حكم انواع كسانى است كه از آتش بيرون آورده مىشوند و به آنها ده برابر دنيا يا بيشتر داده مىشود ، و جز موحّدان و يكتا پرستان كسى از آتش بيرون آورده نمىشود .\r\nمقصود من از توحيد و يكتا پرستى اين نيست كه به زبان لا إله إلا الله بگويد ، چه زبان از عالم ملك و شهادت است و جز در عالم ملك سودى ندارد ، و سودش در اين عالم آن است كه با گفتن آن جانش در امان و مالش محفوظ مىماند ليكن ايمنى جان و مالش منحصر به مدّت زندگانى اوست و هنگامى كه جان و مالى باقى نماند گفتن زبانى سودمند نخواهد بود . آنچه در آن موقع سود مىرساند اين است كه در توحيد و اعتقاد خود به يگانگى خدا صادق باشد ، و كمال توحيد اين است كه انسان همهء امور را از خدا بداند ، و نشانهء آن اين كه نسبت به آنچه بر او مىگذرد بر احدى خشم نياورد ، زيرا او ميان خود و خدا واسطه‌اى نمىبيند ، و نظرش تنها به مسبّب الاسباب است . شرح اين مطلب در كتاب توكّل خواهد آمد .\r\nاين توحيد درجات متفاوتى دارد ، برخى از مردم به اندازهء كوهها از توحيد بهره‌مندند ؛ بعضى جز به اندازهء مثقالى داراى ايمان نيستند و دسته‌اى تنها به اندازهء خردل يا ذرّه‌اى داراى ايمانند . كسى كه در دلش به اندازهء مثقالى ايمان است نخستين كسى است كه از آتش بيرون آورده مىشود . در خبر است كه در قيامت گفته مىشود : « كسى را كه در دلش به اندازهء سنگينى دينارى ايمان است از آتش بيرون آوريد » « 64 » و آخرين كس كه از\r\n\r\n\r\n","description":"","footnote":"\r\n( 63 ) سجده / 12 : و اگر ببينى مجرمان را هنگامى كه در پيشگاه پروردگارشان سر به زير افكنده‌اند . . .\r\n( 64 ) سنن ابن ماجه ، شمارهء 59 با اختلاف الفاظ .\r\n","page_name":" 71 ","page_number":71},
  {"content":"\r\n\r\nآتش بيرون آورده مىشود كسى است كه در دلش به اندازهء سنگينى ذرّه‌اى ايمان باشد .\r\nآنهايى « 65 » كه درجهء ايمانشان ميان مثقال و ذرّه است بر حسب تفاوت درجاتى كه ميان طبقهء مثقال و طبقهء ذرّه است از آتش بيرون آورده مىشوند . اين موازنهء با مثقال و ذرّه بر سبيل مثال است ، چنان كه در مورد موازنهء اعيان اموال و نقود ذكر كرديم . بيشتر موحّدان و خدا پرستان به سبب مظالمى كه از بندگان خدا بر ذمّه دارند وارد دوزخ مىشوند . ديوان عباد دفترى است كه بسته نمىشود امّا ديگر گناهان بسرعت مورد عفو و بخشش قرار مىگيرند . در اخبار است كه بنده در پيشگاه پروردگار مىايستد و مانند كوهها داراى حسنات است كه اگر از ميان نروند او از اهل بهشت خواهد بود ، ليكن صاحبان مظالم بر مىخيزند و اقامهء دعوا مىكنند كه او به ناموس اين فحش داده ، و مال آن را گرفته و اين را زده است . در نتيجه از حسنات او كم مىشود تا آن جا كه هيچ حسنه‌اى برايش باقى نمىماند . در اين هنگام فرشتگان مىگويند : پروردگارا ، حسناتش از ميان رفته و مطالبه كنندگان بسيارى باقى مانده‌اند . به آنها پاسخ داده مىشود : گناهان آنها را بر گناهان او بيفزاييد و به او سيلى بزنيد كه به دوزخ درافتد . همان گونه كه اين شخص با گناه ديگرى قصاص و نابود مىشود ستمديده نيز با حسنات ستمگر از آتش نجات مىيابد ، زيرا حسنات ستمگر به جبران ستمى كه به ستمديده كرده به او داده مىشود . از ابن الجلاء نقل كرده‌اند كه يكى از دوستانش از او غيبت كرده سپس نزد او فرستاده بود تا از او درگذرد ، وى پاسخ داد : اين كار را نمىكنم ، زيرا در نامهء اعمال من حسنه‌اى برتر از اين نيست چگونه ممكن است آن را محو كنم . ديگرى نيز گفته است : گناهان برادرانم حسنات من هستند ، مىخواهم با آنها نامهء اعمالم را زينت بخشم .\r\nاينها در زمينهء اختلاف بندگان از حيث درجات سعادت و شقاوت در قيامت است كه خواستيم آنها را ذكر كنيم و احكام آنها همه بر اساس ظواهر اسباب است و مانند حكم پزشك است نسبت به يك بيمار كه او ناچار مىميرد و بيمارىاش درمان پذير نيست . و حكم او دربارهء بيمار ديگرى كه او بيمارىاش خفيف و درمانش آسان است . اين احكام بر مبناى ظنّ و گمان است و در اكثر احوال درست از كار در مىآيد ، ليكن گاهى به علّتى كه پزشك آن را نمىفهمد جان از تن كسى كه در آستانهء مرگ است قطع علاقه نمىكند و باقى مىماند ، و گاهى مرگ بيمارى را كه بيماريش خفيف است به علّتى كه پزشك بر\r\n\r\n\r\n","description":"","footnote":"\r\n( 65 ) سنن ابن ماجه ، شمارهء 60 با اختلاف الفاظ .\r\n","page_name":" 72 ","page_number":72},
  {"content":"\r\n\r\nآن آگاهى ندارد به دامن خود مىكشاند . اين از اسرار نهفتهء حق تعالى در ارواح زندگان و ناشى از اسباب پيچيده‌اىست كه مسبّب الأسباب آنها را مقدّر و معيّن كرده است ، زيرا در نيروى بشر نيست كه بتواند بر راز اين امور آگاه شود . نجات و رستگارى در آخرت نيز به همين گونه اسبابى پنهانى دارد كه اطّلاع بر آنها از توان بشر بيرون است . آن دسته از اسباب پنهانى كه منجرّ به رستگارى مىگردد به عفو و رضا تعبير مىشود ، و آنچه را به هلاك و نابودى مىانجامد غضب و انتقام مىگويند ، و در پشت سر اينها مشيّت ازلى است كه هيچ كس بر آن آگاه نيست . از اين رو بر ما واجب است روا بدانيم كه خداوند گنهكار را عفو كند هر چند گناهان او در ظاهر بسيار باشد ، و بر مطيع خشم گيرد هر چند طاعات او در ظاهر زياد باشد ، زيرا در اين مورد بر تقوا تكيه مىشود و تقوا در دل است و آن پيچيده‌تر از آن است كه حتّى صاحب دل بر آن آگاهى يابد چه رسد به ديگرى ؛ ليكن براى ارباب قلوب روشن است كه هيچ بنده‌اى مشمول عفو الهى نمىشود جز به سبب نهائى كه مقتضى عفو است ، و بنده‌اى مورد غضب قرار نمىگيرد مگر به سببى باطنى كه مقتضى دورى او از خداست ، و اگر چنين نبود عفو و غضب جزاى اعمال و صفات قرار داده نمىشد و چنانچه جزا يعنى پاداش و كيفرى در كار نبود عدالت وجود نداشت و اگر عدالت نبود گفتار خداوند متعال درست در نمىآمد كه فرموده است :  وَ ما رَبُّكَ بِظَلَّامٍ لِلْعَبِيدِ  « 66 » و نيز :  إِنَّ اللَّهَ لا يَظْلِمُ مِثْقالَ ذَرَّةٍ  « 67 » ، و همه اينها درست است و نيز :  لَيْسَ لِلْإِنْسانِ إِلَّا ما سَعى  « 68 » ، و اوست كه نتيجهء سعى خود را خواهد ديد ، و  كُلُّ نَفْسٍ بِما كَسَبَتْ رَهِينَةٌ  « 69 » ،  فَلَمَّا زاغُوا أَزاغَ اللَّهُ قُلُوبَهُمْ  « 70 » . و هنگامى كه مردم روش خود را تغيير دهند خداوند نيز روش خود را با آنها تغيير مىدهد ، چه فرموده است :  إِنَّ اللَّهَ لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ  « 71 » و همهء اين حقايق براى ارباب قلوب مكشوف و آشكارتر از مشاهدهء آنها با چشم سر است ، زيرا در مشاهدات چشم امكان خطا وجود دارد ، چه گاهى ممكن\r\n\r\n\r\n","description":"","footnote":"\r\n( 66 ) فصّلت / 46 : و پروردگارت هرگز به بندگان ستم نمىكند .\r\n( 67 ) نساء / 40 : خداوند حتّى به اندازهء سنگينى ذرّه‌اى ستم نمىكند .\r\n( 68 ) نجم / 39 : و اين كه براى انسان بهره‌اى جز سعى و كوشش او نيست .\r\n( 69 ) مدّثر / 38 : هر كس در گرو اعمال خويش است .\r\n( 70 ) صفّ / 5 : هنگامى كه آنها از حقّ منحرف شدند خداوند دلهايشان را منحرف ساخت .\r\n( 71 ) رعد / 11 خداوند سرنوشت هيچ قومى را تغيير نمىدهد مگر اين كه آنها خود را تغيير دهند .\r\n","page_name":" 73 ","page_number":73},
  {"content":"\r\n\r\nاست دور را نزديك و بزرگ را كوچك ببيند ليكن در مشاهدهء قلب خطا راه ندارد ، و آنچه مهمّ است باز شدن چشم دل است و گر نه پس از حصول اين بينايى آنچه با اين چشم مىبيند تصوّر دروغ در آن نيست . خداوند متعال به همين مطلب اشاره كرد و فرموده است :  ما كَذَبَ الْفُؤادُ ما رَأى  . « 72 » رتبهء سوّم - اين رتبهء نجات يافتگان است . مقصودم از نجات تنها سلامت است نه سعادت و رستگارى . اينها گروهى هستند كه خدمتى به جا نياورده‌اند تا خلعت بر آنها پوشانيده شود ، و كوتاهى نكرده‌اند تا عذاب شوند ، حال اينها شبيه حال ديوانگان و كودكان كفّار و سفيهان و كسانى است كه در اطراف شهرها به سر برده ، و دعوت اسلام به گوش آنها نرسيده و زندگى خود را با كودنى و نادانى به پايان برده‌اند ، نه معرفتى داشته‌اند و نه افكارى ، نه طاعتى داشته‌اند و نه گناهى ، وسيله‌اى در دسترس نداشته‌اند تا آنها را به خدا نزديك كند ، و جنايتى مرتكب نشده‌اند تا آنها را از ساحت او دور سازد . از اين رو اينان نه از اهل بهشتند و نه از اهل دوزخ بلكه در جايگاهى ميان اين دو فرود مىآيند ، و ورود طايفه‌اى از مردم در اين محلّ به حكم آيات و روايات و نور بصيرت ، يقينى و روشن است . امّا حكم بر عين اين افراد مانند اين كه : كودكان از اين دسته هستند بر حسب ظنّ است نه يقين اطّلاع بر حال آنها به طور دقيق مربوط به پيامبران است و دور نيست كه اوليا و عالمان نيز به اين مرتبه برسند - اخبار دربارهء كودكان با هم تعارض دارد .\r\nروايت شده است هنگامى كه يكى از كودكان مرد ، عايشه گفت « 73 » : گنجشكى از گنجشكان بهشت است . پيامبر ( ص ) سخن او را ردّ كرد و فرمود : از كجا مىدانى ؟ از اين رو اشكال در اين مورد زياد است .\r\nمىگويم : در كافى روايت شده كه از پيامبر ( ص ) دربارهء كودكان پرسش شد ، فرمود : « خداوند به آنچه مىكنند داناتر است . » « 74 » از امام صادق ( ع ) دربارهء كسى كه پيش از بلوغ مرده و گناهى مرتكب نشده و سفيه پرسيدند ، فرمود : « خداوند با آنها احتجاج مىكند ، بدين صورت كه آتشى افروخته مىشود ، و به آنها مىگويد : در آن داخل شويد ، هر كس وارد آن شود آتش بر او سرد\r\n\r\n\r\n","description":"","footnote":"\r\n( 72 ) نجم / 11 : قلب او در آنچه ديد دروغ نگفت .\r\n( 73 ) صحيح مسلم ، ج 8 ، ص 54 .\r\n( 74 ) همان مأخذ ، ج 3 ، ص 248 .\r\n","page_name":" 74 ","page_number":74},
  {"content":"\r\n\r\nسلامت مىگردد ، و هر كدام امتناع ورزد خداوند مىفرمايد : اينك به شما امر كردم و نافرمانى كرديد . » « 75 » در روايت ديگرى است كه : « هر كس در علم خدا كه از پيش مقرّر شده است سعادتمند باشد خود را در آتش مىافكند و آتش بر او سرد و سلامت مىشود و هر كس در علم خدا كه از پيش مقرّر شده شقى و بدبخت باشد امتناع مىورزد و خود را در آتش نمىافكند و خداوند دستور مىدهد كه او را در آتش اندازند « 76 » ؛ و اين به سبب نافرمانى و امتناع او از دخول در آن است .\r\nرتبهء چهارم - اين رتبهء فايزين و رستگاران است و آنها عارفانند نه مقلّدان ، و مقرّبان و سابقانند . مقلّد اگر چه تا حدّى به مقامى در بهشت دست خواهد يافت ليكن او از اصحاب يمين است و اينان مقرّبانند ، آنچه اينان در آخرت بدان نايل خواهند شد برتر از حدّ بيان و توصيف است ، مقدارى را كه بيان آن ممكن بوده قرآن توضيح داده و بالاتر از بيان خدا بيانى نيست ، و آنچه را كه در اين عالم قابل تعبير و توضيح نبوده قرآن آن را به اجمال ذكر كرده و فرموده است :  فَلا تَعْلَمُ نَفْسٌ ما أُخْفِيَ لَهُمْ مِنْ قُرَّةِ أَعْيُنٍ  « 77 » ، و نيز فرموده است : براى بندگان شايسته‌ام چيزهايى را آماده كرده‌ام كه آنها را نه چشمى ديده و نه گوشى شنيده و نه به دل بشرى خطور كرده است . مطلوب عارفان حالتى است كه تصوّر نمىشود از قلب هيچ بشرى گذشته باشد . امّا حور ، قصور ، فواكه ، شير ، عسل ، خمر ، زيور آلات و دستبند چيزهايى است كه آنان بدانها رغبتى ندارند و اگر از اينها به آنان داده شود به آنها بسنده نمىكنند و جز لذّت نظر به وجه كريم الهى را طالب نيستند ، و آن منتهاى لذّات و غايت سعادات است . به همين سبب به رابعهء عويّه گفته شد : رغبتت به بهشت چگونه است ) پاسخ داد : الجار ثمّ الدّار ( همسايه سپس خانه ) . آنان گروهى هستند كه محبّت صاحب خانه آنها را از محبّت خانه و آرايش آن بلكه از هر چيز ديگر جز او و حتّى از پرداختن به خود باز داشته است . آنها مانند عاشقى هستند كه شيفتهء معشوق خويش است و تمام فكرش مستغرق در نگريستن به رخسار او و انديشيدن دربارهء\r\n\r\n\r\n","description":"","footnote":"\r\n( 75 ) همان مأخذ ج 3 ، ص 249 .\r\n( 76 ) كافى ، ج 3 ، ص 248 ، نقل به معنا .\r\n( 77 ) سجده / 17 : هيچ كس نمىداند چه پاداشهاى مهمّى كه مايهء روشنى چشمها مىگردد براى آنها نهفته شده است .\r\n","page_name":" 75 ","page_number":75},
  {"content":"\r\n\r\nاوست . وى در اين حال از خويش بىخبر است به طورى كه اگر چيزى در بدنش فرو رود احساس نمىكند . اين را حالت فناى ذات مىگويند و معنايش اين است كه از خود فانى شده و در غير مستغرق گشته و تمام افكارش يكى شده و آن فكر محبوب است و ديگر در او مجالى براى غير محبوب نيست تا به او توجّه كند و اين غير چه خودش باشد چه غير خودش . همين حالت است كه او در آخرت به آنچه مايهء روشنى چشم است دست مىيابد ، چيزى كه تصوّر نمىشود در اين عالم به دل هيچ بشرى خطور كند همان گونه كه گمان نمىرود صورت رنگها و آهنگها از دل كور مادر زاد و كر بگذرد مگر آن كه حجاب از جلو چشم و گوش او برداشته شود . در آن موقع حالتى در خود احساس مىكند كه مىداند بطور قطع پيش از اين صورت رنگها و آهنگها در دل او خطور نمىكرده است . بى شكّ دنيا حجاب است و با رفع آن پرده از جلو چشم انسان برداشته مىشود ، و پس از آن لذّت زندگى پاكيزه را درك مىكند :  وَ إِنَّ الدَّارَ الْآخِرَةَ لَهِيَ الْحَيَوانُ لَوْ كانُوا يَعْلَمُونَ  « 78 » . آنچه ذكر شد در بيان توزيع درجات بر حسنات و سيّئات كافى است .\r\n\r\nآنچه گناهان صغيره را كبيره مىكند\r\n( 1 ) بدان گناه صغيره به عللى كبيره مىشود از جملهء آنهاست :\r\n\r\n1 - اصرار بر صغيره و ادامهء آن ؛\r\n( 2 ) به همين سبب گفته‌اند : با اصرار صغيره‌اى و با استغفار كبيره‌اى وجود ندارد . از اين رو گناه كبيره‌اى كه قطع شود و تكرار نگردد از صغيره‌اى كه بنده به آن ادامه دهد به عفو نزديكتر است . اين امر مانند آن است كه قطرات آبى يكى پس از ديگرى بر سنگى بچكد در اين صورت اثر آن در سنگ ظاهر مىشود ليكن اگر همين مقدار آب يكباره بر همان سنگ فرو آيد به هيچ وجه در سنگ مؤثّر واقع نخواهد شد . از اين رو پيامبر خدا ( ص ) فرموده است : « بهترين اعمال آن است كه با دوامتر بوده هر چند اندك باشد . » « 79 » اشياء با اضداد خود معلوم و شناخته مىشوند ، اگر عمل سودمند آن است كه هر چند اندك ليكن ادامه داشته باشد پس عمل بسيارى كه ادامه نداشته باشد و منقطع شود در نورانى كردن و پاكيزه ساختن دل سودش اندك خواهد بود . به همين گونه اعمال بد هر گاه ادامه يابد تأثير آن در ظلمانى كردن دل بسيار خواهد بود جز اين كه\r\n\r\n\r\n","description":"","footnote":"\r\n( 78 ) عنكبوت / 64 : و زندگى واقعى ، سراى آخرت است اگر آنها مىدانستند .\r\n( 79 ) مورد اتّفاق صحيح بخارى و صحيح مسلم از حديث عايشه است .\r\n","page_name":" 76 ","page_number":76},
  {"content":"\r\n\r\nكمتر اتّفاق مىافتد كه كسى ناگهان و بدون سابقه و لاحقه‌اى از گناهان صغيره ، مرتكب گناه كبيره شود و خيلى كم است كه زنا كارى بىمقدّمه و مراوده اقدام به زنا كند ، و يا كسى ناگهانى و بدون وجود دشمنى و كينهء قبلى به قتل برسد . از اين رو هر كبيره‌اى صغاير لاحق و سابقى را در بر دارد ، و اگر تصوّر شود كه ممكن است كبيره‌اى بتنهايى و ناگهانى اتّفاق افتد چنانچه به آن بازگشت نكند اميد عفو آن بيشتر از صغيره‌اى است كه انسان در تمام عمر به آن ادامه دهد .\r\nمىگويم : در كافى از ابى عبد الله ( ع ) روايت شده كه فرموده است : « با اصرار صغيره‌اى ، و با استغفار كبيره‌اى نيست . » « 80 » و نيز فرموده است : « خداوند هيچ طاعتى را در صورت اصرار بر معصيت او نمىپذيرد . » « 81 » از امام باقر ( ع ) دربارهء آيهء :  وَ لَمْ يُصِرُّوا عَلى ما فَعَلُوا وَ هُمْ يَعْلَمُونَ  « 82 » فرموده است :\r\n« اصرار اين است كه گناهى را مرتكب شود و استغفار نكند و در دل تصميم به توبه بگيرد اصرار همين است . » « 83 » غزّالى مىگويد :\r\n\r\n2 - گناه را كوچك بشمارد ،\r\n( 1 ) زيرا بنده هر قدر گناه را بزرگ بداند آن در پيشگاه حق تعالى كوچك به حساب مىآيد ، و هر چه گناه را كوچك بداند در نزد خداوند بزرگ خواهد بود ؛ زيرا بزرگ شمردن گناه ناشى از نفرت قلبى و بيزارى او از آن است و همين امر مانع است از اين كه زياد تحت تأثير آن واقع شود ؛ و كوچك شمردن گناه نتيجه و حاصل انس او به آن است ، و اين انس موجب شدّت تأثير آن در دل اوست در حالى كه هدف نورانى كردن دل به طاعات ، و پرهيز از تيرگى آن به سبب گناهان است . از اين رو به آنچه در حال غفلت بر او مىگذرد مؤاخذه نمىشود ، زيرا دل به آنچه در اين حال واقع مىشود متأثّر نمىگردد . در اخبار آمده است : « مؤمن گناهش را مانند كوه در بالاى سرش مىبيند و بيم دارد كه بر او فرود آيد ؛ و منافق گناهش را مانند مگسى مىبيند كه بر بينى او\r\n\r\n\r\n","description":"","footnote":"\r\n( 80 ) همان مأخذ ، ج 2 ، ص 288 شمارهء 1 .\r\n( 81 ) همان مأخذ ، ج 2 ، ص 288 شمارهء 3 .\r\n( 82 ) آل عمران / 135 : . . . و اصرار بر گناه نمىكنند و آنها مىدانند .\r\n( 83 ) كافى ، ج 2 ، ص 288 ، شماره 2 .\r\n","page_name":" 77 ","page_number":77},
  {"content":"\r\n\r\nبگذرد و او آن را بپراند » « 84 » . برخى گفته‌اند گناهى كه آمرزيده نمىشود آن است كه بنده بگويد : كاش همهء آنچه كرده‌ام مانند همين بود . اين كه گناه در دل مؤمن بزرگ است به سبب اين است كه او به جلال و عظمت حق تعالى آگاه است و هنگامى كه در عظمت كسى كه نافرمانى او را كرده مىانديشد گناه كوچك خود را بزرگ مىبيند . خداوند به يكى از پيامبرانش وحى فرمود : به كمى هديه ننگريد و بزرگى هديّه كننده را در نظر گيريد ، به كوچكى گناه ننگريد ، و به بزرگى كسى كه اين گناه را در برابر او مرتكب شده‌ايد بينديشيد .\r\nمىگويم : در كافى از زيد شحّام از ابى عبد اللّه ( ع ) روايت شده كه فرموده است : « از گناهان كوچك بپرهيزيد ، زيرا آمرزيده نمىشوند . عرض كردم : گناهان كوچك كدام است ؟ فرمود : اين كه انسان گناهى مرتكب شود و بگويد : خوشا به حال من اگر گناهم غير از اين نبود . » « 85 » از امام كاظم ( ع ) روايت شده كه فرموده است : « كار نيك را زياد نشماريد و گناه كم را كم ندانيد ، زيرا گناهان كم جمع مىشود تا آنگاه كه زياد گردد ؛ و در پنهان از خداوند بترسيد تا خودتان انصاف دهيد . » « 86 » از امام صادق ( ع ) نقل شده كه فرموده است : « خداوند دوست دارد كه بنده در گناه بزرگ از او خواهش و التماس كند . » « 87 »\r\n\r\n3 - به گناه صغيره شادمان شود\r\n( 1 ) و بدان مباهات كند و قدرت بر ارتكاب آن را نعمت شمارد و از اين كه آن سبب شقاوت و بدبختى اوست غافل باشد . پس هر زمان حلاوت گناه صغيره بر او غلبه كند اين صغيره كبيره مىشود و در تيره كردن قلب او بسيار مؤثّر خواهد بود تا آن جا كه برخى از گنهكاران بر گناهى كه كرده‌اند خود را مىستايند و از شدّت خوشحالى در ارتكاب آن به لاف و گزاف و مباهات مىپردازند ، چنان كه\r\n\r\n\r\n","description":"","footnote":"\r\n( 84 ) صحيح بخارى ، ج 8 ، ص 182 از روايت حارث بن سويد ، او گفته است : عبد اللّه بن مسعود دو حديث براى ما ذكر كرد كه يكى از پيامبر خدا ( ص ) و همين حديث مذكور بود ، و دوّمى اين كه : « خداوند به سبب توبهء بنده‌اش شادمان مىشود » و معلوم نكرده است كه كدام مرفوع و كدام موقوف است ، الشعب بيهقى ، المغنى .\r\n( 85 ) همان مأخذ ، ج 2 ، ص 287 ، شمارهء 1 و 2 .\r\n( 86 ) همان مأخذ ، ج 2 ، ص 287 ، شمارهء 2 .\r\n( 87 ) كافى ، ج 2 ، ص 427 ، شمارهء 6 .\r\n","page_name":" 78 ","page_number":78},
  {"content":"\r\n\r\nمىگويند : آيا نديدى چگونه آبروى او را بردم ؟ و مناظره كننده در مناظره‌اش مىگويد :\r\nآيا نديدى چگونه رسوايش كردم و چگونه بديهايش را بر ملا ساختم تا شرمنده شد ، و چگونه او را خفيف و ناچيز كردم و چگونه مطلب را بر او مشتبه ساختم ؟ و بازرگان مىگويد : آيا نديدى چگونه مال مغشوش را به او فروختم ، و چگونه او را فريب دادم و چگونه مغبونش كردم و چگونه او را تحميق كردم ؟ اين سخنان و امثال اينها صغاير را كباير مىكند ، زيرا گناهان مهلكند و بنده هنگامى كه مرتكب گناه مىشود و شيطان در وادار كردن او به ارتكاب آن پيروز مىگردد بايد بنده به سبب غلبهء دشمن بر او و دور شدن از درگاه حق تعالى مصيبت زده و متأسّف باشد ؛ چه بيمارى كه از شكسته شدن ظرف داروى خود براى رهايى از سختى آشاميدن آن شادمان شود اميدى به بهبود او نيست .\r\n\r\n4 - به پرده پوشى و حلم خداوند و مهلتى كه به او داده است اعتنا نكند\r\n( 1 ) و نداند كه خداوند به سبب خشم خود بر او به وى اين مهلت را مىدهد تا بر گناهانش بيفزايد . او مىپندارد كه قدرت او بر ارتكاب گناه لطفى از سوى خداوند به اوست . اين بدان سبب است كه خود را از مكر خداوند ايمن مىبيند و به آنچه موجب غرور به خدا مىشود نادان است ، چنان كه فرموده است :  وَ يَقُولُونَ فِي أَنْفُسِهِمْ لَوْ لا يُعَذِّبُنَا اللَّهُ بِما نَقُولُ حَسْبُهُمْ جَهَنَّمُ يَصْلَوْنَها فَبِئْسَ الْمَصِيرُ  . « 88 »\r\n\r\n5 - گناهى را كه مرتكب مىشود اظهار و پس از ارتكاب ، آن را بازگو كند\r\n( 2 ) و يا آن را در حضور ديگرى به جا آورد ، چه آن جنايتى است كه بر پرده‌اى كه خداوند او را بدان پوشانيده است وارد مىكند ، و موجب تحريك رغبت در بدى است براى كسى كه آن را مىشنود و يا آن را مىبيند ، زيرا اين دو نيز گناهند و به آن مىپيوندند و در نتيجه گناهش شدّت و وسعت مىيابد ، و اگر مرتكب شونده ، ديگرى را بدين گناه ترغيب و يا وادار كند و اسباب ارتكاب آن را برايش فراهم سازد چهارمين گناه را مرتكب شده و كار او سخت و دشوار ، مىگردد . در خبر آمده است : « همهء مردم در عافيت مىباشند جز آشكار كنندگان گناه ، يكى از آنان شب را در گناهى گذرانده كه خداوند پرده بر آن انداخته است ليكن او چون بامداد شود پرده را از روى آن بر مىدارد و گناهش را بازگو\r\n\r\n\r\n","description":"","footnote":"\r\n( 88 ) مجادله / 8 : . . . و در دل مىگويند چرا خداوند ما را به سبب گفته‌هايمان عذاب نمىكند ؟ جهنّم براى آنها كافى است به آن وارد مىشوند و بد جايگاهى است .\r\n","page_name":" 79 ","page_number":79},
  {"content":"\r\n\r\nمىكند » « 89 » ؛ زيرا از جمله صفات و نعمتهاى بارى تعالى اين است كه خوبى را ظاهر مىكند و زشتى را مىپوشاند و پرده‌درى نمىكند ، و اظهار گناه ناسپاسى به اين نعمت است . برخى از بزرگان گفته‌اند : گناه مكن و اگر از آن ناچارى ديگرى را به آن ترغيب مكن كه در اين صورت دو گناه مرتكب مىشوى ، خداوند متعال فرموده است :  الْمُنافِقُونَ وَ الْمُنافِقاتُ بَعْضُهُمْ مِنْ بَعْضٍ يَأْمُرُونَ بِالْمُنْكَرِ وَ يَنْهَوْنَ عَنِ الْمَعْرُوفِ  « 90 » . برخى از پيشينيان گفته‌اند : انسان از برادر خود حرمتى بزرگتر از اين هتك نكرده است كه او را در ارتكاب گناهى يارى كند و آن را براى او آسان گرداند .\r\nمىگويم : در كافى به سند خود از مولاى ، امام رضا ( ع ) روايت شده كه پيامبر خدا ( ص ) فرموده است : « پنهان كنندهء حسنه عملش معادل هفتاد حسنه است ، و افشاء كنندهء كار بد ناكام و محروم ، و پنهان كنندهء آن آمرزيده شده است . » « 91 »\r\n\r\n6 - به جا آورندهء گناه عالمى باشد كه مردم به او اقتدا مىكنند ،\r\n( 1 ) هر گاه آن را به گونه‌اى انجام دهد كه او را ببينند گناهش كبيره مىشود . مانند اين كه عالمى لباس ابريشم بپوشد ، طلا آلات به كاربرد ، از شاهان و حكّام مال شبهه‌ناك بگيرد ، بر آنها وارد شود و با آنها دوستى ورزد ، مخالفت با آنها را ترك و آنان را يارى كند ، و دربارهء عرض و ناموس مردم زبان بگشايد ، در مناظرهء به زبان تعدّى كند و هدفش تحقير ديگران باشد ، و از دانشها به چيزى مشغول شود كه مقصود از آن جز احراز جاه و مقام نيست مانند علم جدل و مناظره . اينها گناهانى است كه مردم در آنها از عالم پيروى مىكنند و چون او بميرد شرّ او سالهاى دراز در جهان باقى مىماند ، و خوشا به حال كسى كه چون بميرد گناهانش نيز با او بميرد . در اخبار آمده است : « هر كس سنّت بدى بر پا دارد گناه آن و گناه همهء كسانى كه آن را به كار مىبندند بر عهدهء اوست بى آن كه از گناه اينان چيزى كاسته شود . » « 92 » خداوند متعال فرموده است :  وَ نَكْتُبُ ما قَدَّمُوا وَ آثارَهُمْ  « 93 » ؛ آثار عبارت از چيزى است كه پس از پايان يافتن عمل و درگذشت عمل كننده به اعمال او ملحق مىشود .\r\n\r\n\r\n","description":"","footnote":"\r\n( 89 ) صحيح بخارى ، طبرانى ، الجامع الصغير ، الاوسط .\r\n( 90 ) توبه / 67 : مردان منافق و زنان منافق همه از يك گروهند ، آنها به منكر امر و از معروف نهى مىكنند .\r\n( 91 ) همان مأخذ ، ج 2 ، ص 429 ، شمارهء 2 .\r\n( 92 ) صحيح مسلم ، از حديث جرير بن عبد اللّه ، و پيش از اين مكرّر ذكر شده است .\r\n( 93 ) يس / 12 : و آنچه را از پيش فرستاده‌اند و تمام آثار آنها را مىنويسيم .\r\n","page_name":" 80 ","page_number":80},
  {"content":"\r\n\r\nابن عبّاس گفته است : واى بر عالم از متابعت پيروانش ، وى دچار لغزشى مىشود سپس از آن باز مىگردد امّا مردم آن را از او فرا مىگيرند و به آفاق جهان مىرسانند ، برخى گفته‌اند : مثل لغزش عالم مثل آن كشتى است كه چون شكسته شود هم خودش غرق مىشود و هم اهل آن . در اسرائيليّات آمده است : عالمى بود كه از طريق بدعت مردم را گمراه مىساخت ، سپس توبه كرد و روزگار درازى به اصلاح گذشته خود پرداخت .\r\nخداوند به پيامبر آن زمان وحى فرمود كه به او بگو : اگر گناه تو محدود به ميان من و تو مىبود آن را مىآمرزيدم ليكن چگونه خواهند بود كسانى از بندگان من كه تو آنها را گمراه كردى و من آنها را وارد دوزخ كرده‌ام .\r\nبنابر اين روشن مىشود كه كار عالمان در خطر است ، آنها دو وظيفه بر عهده دارند :\r\nنخست ترك گناه و ديگر پنهان داشتن آن است . و همان گونه كه كيفر آنها بر گناهان مضاعف است ثوابهاى آنها بر حسنات در صورت اقتداى به آنها نيز چند برابر مىشود .\r\nعالم هر گاه تجمّل و ميل به دنيا را رها سازد و به اندكى از دنيا قناعت ورزد ، و از طعام به قوتى و از لباس به كهنه‌اى بسنده كند مردم از او پيروى خواهند كرد ، و عالمان ديگر و عوام به او تأسّى خواهند جست ، در اين صورت نظير ثوابهايى كه به آنها داده مىشود نصيب او خواهد شد . ليكن هر گاه به تجمّلات رو آورد طبع كسانى كه در مراتب پايينتر از او هستند ميل پيدا مىكند كه به او تشبّه جويند در حالى كه توان آن را ندارند مگر آن كه به خدمت سلاطين در آيند و به جمع مال و حطام دنيا از طريق حرام بپردازند و باعث همهء انحرافات آنان خواهد بود . بنا بر اين روش عالمان در هر دو جهت زياده و نقصان به سود يا به زيان داراى آثار مضاعف است . همين مقدار كه گفته شد در شرح گناهانى كه توبه از آنها توبه واقعى است كافى مىباشد .\r\n\r\nركن سوّم - در توبهء كامل و شرايط و ادامهء آن تا پايان عمر\r\n( 1 ) گفته شد توبه عبارت از ندامتى است كه موجب عزم و قصد شود ، و آن نتيجهء علم به آن است كه گناهان ميان او و محبوب حايلند ، و هر يك از علم و پشيمانى و عزم داراى دوام و كمالى است ، و دوام آنها نيز داراى شرايطى و كمال آنها را علامتى است كه ناگزير از بيان آنهاييم .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nدر مورد علم بحث از آن ضمن گفتگو دربارهء سبب توبه بيان خواهد شد .\r\nامّا پشيمانى عبارت از به درد آمدن دل است به هنگامى كه از دست رفتن محبوب را احساس كند و نشانهء آن بسيارى افسوس و اندوه و ريختن اشك و طول گريه است ؛ چه هر كس نزول بليّه‌اى را براى فرزند يا يكى از عزيزانش احساس كند گريه و اندوهش طولانى مىشود ، و چه كسى نزد او عزيزتر از خود اوست و چه بليّه‌اى سخت‌تر از دخول در آتش است ؟ و كدام سبب دلالتش بر عقوبت از گناه بيشتر است ، و كدام خبر دهنده راستگوتر از خدا و پيامبر اوست ؟ اگر پزشك به او بگويد فرزندش بيمار است و بهبودى نمىيابد و به زودى خواهد مرد بىدرنگ دچار اندوهى شديد خواهد شد در حالى كه فرزندش از جانش عزيزتر نبوده ، و پزشك از خداوند و پيامبرش راستگوتر نيست ، و مرگ از جهنّم سخت‌تر نبوده و دلالت بيمارى بر مرگ از دلالت معاصى بر خشم خدا و قرار گرفتن در معرض آتش گوياتر نيست . از اين رو هر اندازه سوزش پشيمانى سخت‌تر باشد آمرزش گناهان بيشتر مورد اميدوارى است . نشانهء صحّت پشيمانى نرم شدن دل و بسيارى اشك چشم است . در خبر آمده است : « با توبه كاران همنشين شو چه دلهاى آنها نرمتر است » « 1 » ؛ نشانهء ديگر پشيمانى تلخى آن گناهان است كه به عوض شيرينى آنها در دل جايگزين مىشود و ميل او به گناه به كراهت و رغبت او به نفرت مبدّل مىگردد . در اسرائيليّات آمده است : يكى از پيامبران از حق تعالى قبول توبه بنده‌اى را درخواست كرد كه سالها در عبادت كوشيده و اثر قبول آن را نيافته بوده حق تعالى به او فرمود : به عزّت و جلالم سوگند اگر همهء اهل آسمانها و زمين از او شفاعت كنند ، ما دام كه حلاوت گناهانى كه از آنها توبه كرده در دل اوست توبه‌اش را نخواهم پذيرفت .\r\nمىگويم : از طريق خاصّه ( شيعه ) از امير مؤمنان ( ع ) روايت شده كه گوينده‌اى در حضور او أستغفر اللّه گفت ، آن حضرت به او فرمود : « مادرت به عزايت بنشيند آيا مىدانى استغفر اللّه چيست ؟ استغفار درجهء عليّين است و داراى شش معناست : نخستين آنها پشيمانى بر گذشته است ؛ دوم عزم بر اين كه هرگز به روش گذشته باز نگردى ؛ سوّم\r\n\r\n\r\n","description":"","footnote":"\r\n( 1 ) عراقى گفته است : اين حديث را به طور مرفوع نيافتم و اين قول عون بن عبد اللّه است كه ابن ابى الدنيا آن را در كتاب التّوبه روايت كرده و گفته است : « با توبه‌كاران بنشينيد كه رحمت خدا به پشيمان شدگان نزديك است » و نيز گفته است : « موعظه به دلهاى آنها زودتر اثر مىكند و به رقت و نرم ولى نزديكترند » و نيز در آن آمده است : و توبه كار اشكش جاريتر و دلش نرمتر است » .\r\n","page_name":" 82 ","page_number":82},
  {"content":"\r\n\r\nحقوق خلق را ادا كنى تا خدا را با حسابى پاك ملاقات كنى و حقّى بر ذمّه‌ات نباشد ؛ چهارم آن كه در صدد برآيى هر واجبى را كه از تو فوت شده قضا و حقّ آن را ادا كنى ؛ پنجم گوشتى را كه از مال حرام بر بدنت روييده با خون و اندوه آب كنى تا پوست بدنت بر استخوانها بچسبد و گوشت تازه‌اى ميان آنها بروييد ؛ ششم آن كه رنج طاعات را به جسمت بچشانى چنان كه لذّت گناه را به آن چشانيده‌اى در اين هنگام مىتوانى بگويى استغفر اللّه . » « 2 » عزّالى مىگويد : اگر بگويى گناهان همه مورد رغبت نفس مىباشند و چگونه ممكن است آنها را تلخ احساس كند .\r\nمىگويم : كسى كه عسلى آلوده به زهر تناول كند در حالى كه تلخى زهر را احساس نكند و آن را لذيذ و خوشگوار شمارد سپس بيمار شود و بيمارى و دردمندى او به درازا كشد و موهايش بريزد و اعضايش فلج شود هر گاه عسلى نزد او آورند كه مانند آن به زهر آلوده و او هم بىنهايت گرسنه باشد و عنايت علاقه را به شيرينى داشته باشد آيا نفس او از اين عسل تنفّر خواهد داشت يا نه ؟ اگر بگويى نه افكار مشهودات كرده‌اى ، زيرا بسا از عسلى كه در آن زهر نباشد نيز به سبب مشابهت دورى خواهد جست ، توبه كننده نيز به همين گونه گناه را تلخ احساس مىكند ، زيرا مىداند كه هر گناهى مانند عسلى شيرين ليكن عمل آن مانند عملكرد زهر است ؛ و توبهء درست و صادق آن است كه همراه با چنين ايمانى باشد ، و چون اين گونه ايمان كمياب است توبه و توبه كاران نيز كمياب و نادرند و آنچه به چشم مىخورد كسانى هستند كه از خداوند رو گردانيده ارتكاب گناه را سهل شمرده و بر آن اصرار مىورزند .\r\nآنچه ذكر شد شرط كمال پشيمانى است و بايد تا دم مرگ ادامه داشته باشد . سزاوار است اين تلخى و زهرناكى را در تمام گناهان احساس كند و آن را موجود بداند هر چند برخى از گناهان را پيش از اين مرتكب نشده باشد ، چنان كه خورندهء عسل زهر آلود از آب سرد و گوارا در صورتى كه بداند مانند آن عسل آلوده به زهر است دورى خواهد جست ، زيرا زيانى كه به او رسيده از عسل نبوده بلكه از چيزى بوده كه در عسل وجود داشته است . همچنين زيانى كه به توبه كننده از دزدى و زنا وارد مىشود نيز از صرف دزدى و زنا نبوده بلكه به سبب مخالفت او با امر خداوند بوده و اين امر در همهء گناهان جارى است .\r\nامّا عزمى كه از پشيمانى ناشى مىشود عبارت از تدارك است و آن يا مربوط به زمان\r\n\r\n\r\n","description":"","footnote":"\r\n( 2 ) شريف رضى آن را در نهج البلاغه باب « المختار من الحكم » به شماره 417 آورده است .\r\n","page_name":" 83 ","page_number":83},
  {"content":"\r\n\r\nحال است كه لازم مىآيد همهء موانع توبه را كه در پيش پاى اوست از ميان بردارد ، و تمام واجباتى را كه در حال متوجّه اوست به جا آورد ؛ و يا مربوط به گذشته است كه بايد آنچه در آن كوتاهى و تقصير كرده جبران كند ؛ و يا مربوط به آينده است كه آن ادامهء طاعت و دوام ترك معصيت تا فرا رسيدن مرگ است . و شرط صحّت طاعت او اين است كه فكرش را به زمانى كه به سبب سنّ يا احتلام بالغ شده برگرداند و گذشتهء عمرش را سال بسال و ماه به ماه و روز بروز و نفس بنفس بررسى كند و بنگرد در طاعت چه چيزهايى را تقصير كرده و چه گناهانى را مرتكب شده است . اگر نمازى ترك كرده يا آن را در جامهء نجس به جا آورد يا به سبب نادانى در شرايط نيّت ، نمازش را با نيّت نادرست گزارده آنها را به تمامى قضا كنده اگر در تعداد نمازهايى كه از او فوت شده شكّ دارد مدّت بلوغش را حساب كند و با كسر مدّتى كه يقين دارد نمازهايش را در آن به جا آورده است نمازهاى باقى مدّت را قضا كند . در اين مورد مىتواند بر حسب ظنّ عمل كند و از طريق بررسى و اجتهاد به مطلوب برسد . امّا روزه ، اگر آن را به علّت مسافرت يا بيمارى ترك كرده و قضاى آنها را به جا نياورده يا به عمد افطار كرده يا نيّت را در شب فراموش كرده و قضاى آنها را نگرفته با بررسى و اجتهاد مجموع آنها را معلوم كند و به قضاى آنها مشغول شود . امّا زكات لازم است همهء مالش را حساب و تعداد سالهايى را از زمانى كه شرايط وجوب زكات بر او تحقّق يافته است محاسبه و معلوم كند و آنچه در اداى آن كوتاهى كرده يا در شرايطى كه در اداى آن معتبر است اخلال به عمل آمده بر حسب ظنّ غالب تعيين و قضا كند . امّا حجّ اگر در برخى سالها استطاعت پيدا كرده و حجّ نگزارده و اكنون بىچيز شده لازم است روانهء حجّ شود و اگر به سبب ورشكستكى قادر به اين امر نيست واجب است به اندازهء توشهء راه از حلال كسب كند ، و اگر كسب و مالى ندارد بر او واجب است از مردم بخواهد از وجوه زكات و صدقات به مقدارى كه بتواند حجّ بگزارد به او بدهند ؛ چه اگر او پيش از گزاردن حجّ بميرد گنهكار مرده است . پيامبر ( ص ) فرموده است : « هر كس بميرد و حجّ ( واجب ) را نگزارده باشد اگر بخواهد يهودى بميرد و اگر بخواهد نصرانى » « 3 » ؛ و عجزى كه پس از قدرت عارض شود حجّ را از او ساقط نمىكند . اين بود طريق بررسى طاعات و تدارك آنها .\r\nامّا گناهان ، در اين باره بايد احوال گوش ، چشم ، زبان ، شكم ، دست ، پا ، فرج و ساير\r\n\r\n\r\n","description":"","footnote":"\r\n( 3 ) پيش از اين در كتاب حجّ ذكر شده است .\r\n","page_name":" 84 ","page_number":84},
  {"content":"\r\n\r\nاعضاى خود را از آغاز بلوغ به بعد بررسى كند ، و سپس به تمامى روزها و ساعات آن بنگرد ، و دفتر اعمال بد خود را به تفصيل مورد بازرسى قرار دهد تا آن جا كه بر گناهان صغيره و كبيرهء خود وقوف يابد . سپس بنگرد آنچه از اينها گناهانى است كه ميان خود و خدا واقع شده و مربوط به مظالم بندگان نيست از قبيل نگاه به نامحرم ، نشستن در حال جنابت در مساجد ، لمس قرآن بدون وضو ، اعتقاد به بدعت ، شرب خمر ، گوش دادن به غنا و لهويّات و امثال اينها كه به مظالم عباد مربوط نمىشود ، توبه از آنها پشيمانى و اندوه و افسوس بر ارتكاب آنهاست و نيز اين كه مقدار آن گناهان را از حيث كثرت و مدّت بشمرد و براى هر يك از آنها حسنه‌اى مناسب آن بجويد تا به اندازهء سيّئات كه مرتكب شده است حسنات به جاى آورده ، و سخن پيامبر خدا ( ص ) را امتثال كند كه فرموده است : « در هر جا كه باشى از خدا بترس و در پى بدى نيكى كن تا بدى را محو كند » « 4 » ؛ بلكه به قول خدا عمل كند كه  إِنَّ الْحَسَناتِ يُذْهِبْنَ السَّيِّئاتِ  . بنابر اين به جبران شنيدن آوازهاى لهو به قرآن و مجالس ذكر گوش دهد ، و به جاى جنب نشستن در مسجد در آن اعتكاف و عبادت كند ، و در عوض مسّ قرآن بدون داشتن طهارت مصحف را احترام و از آن زياد تلاوت كند و ببوسد و قرآنى بنويسد و وقف كند ، شرب خمر را با تصدّق دادن مشروبات حلال كه پاكيزه‌تر و از نظر او مطبوعتر است تلافى كند . شمردن همهء گناهان ممكن نيست و مقصود ضدّ آنها را به كار بستن است چه بيمارى با ضدّ خود درمان مىشود ، و هر تاريكى كه به سبب گناهى بر دل نشسته جز به روشنى حسنه‌اى ضدّ آن مرتفع نخواهد شد . متضادّها متناسبند از اين رو بايد هر بدى را با حسنه‌اى از جنس آن محو كرد تا ضدّ آن باشد ، زيرا سپيدى با سياهى محو مىشود نه با گرمى و سردى . اين تدريج و تحقيق در طريق محو گناهان از باب لطف و مداراست و از اين كه بر يك نوع عبادت مواظبت كند بيشتر مايهء اميدوارى و اعتماد است هر چند اين نيز در محو گناهان مؤثّر مىباشد . اين حكم گناهانى است كه مربوط به خود او و خداست . دليل آن كه محو هر چيزى به وسيلهء ضدّ آن صورت مىگيرد آن است كه چون محبّت دنيا سرچشمهء همهء گناهان است و دنيا دارى اثرش در دل خوشحالى و الفت و اشتياق به آن است ناچار هر آزارى كه به دل مسلمان برسد و به سبب آن دل او از دنيا رميده شود كفّاره‌اى براى اوست ، چه دل به سبب غم و اندوه از اين سراى غمها دور مىشود . پيامبر خدا ( ص )\r\n\r\n\r\n","description":"","footnote":"\r\n( 4 ) مأخذ آن بيشتر ذكر شده است .\r\n","page_name":" 85 ","page_number":85},
  {"content":"\r\n\r\nفرموده است : « برخى از گناهان است كه جز غم و اندوه آنها را نمىزدايد » « 5 » ، در عبارت ديگرى است : « جز غم طلب روزى آنها را نمىزدايد » « 6 » ، در حديث آمده است : « هر گاه گناهان بنده بسيار شود و اعمالى نداشته باشد كه آنها را بزدايد خداوند غمها را به دل او وارد مىكند تا كفّارهء گناهانش باشد . » « 7 » گفته شده : غمى كه به دل راه مىيابد و بنده سبب آن را نمىداند همان تاريكى گناه و تصميم بر آن و احساس دل به موقف حساب و هول مطّلع ( ديدار جهان پس از مرگ ) است .\r\nاگر بگويى : انديشهء انسان غالبا متوجّه مال و فرزند و جاه و مقام است و اين گناه است چگونه ممكن است كفّاره باشد ؟ پاسخ اين است كه بدانى دوستى آنها گناه و محروميّت از آنها كفّاره است و اگر بد آنها متمتّع و بهره‌مند شود گناهش كامل مىگردد . روايت شده است كه جبرئيل در زندان بر يوسف ( ع ) وارد شد . يوسف ( ع ) از او پرسيد : چگونه پير اندوهگين را ترك كردى ؟ پاسخ داد : به اندازهء صد مادر فرزند مرده برايت غمگين است . يوسف ( ع ) گفت : نزد خدا او را چيست ؟ پاسخ داد : پاداش صد شهيد دارد . بنابر اين غم و اندوه حقوق الهى را جبران مىكند . اين حكم گناهانى است كه ميان خود و خدا صورت مىگيرد .\r\nامّا مظالم بندگان متضمّن نافرمانى و جنايت بر حقوق الهى است ، زيرا خداوند از ستم كردن بر بندگان نيز نهى كرده است . بنا بر اين آنچه مربوط به حقّ خداست بايد با پشيمانى و اندوه ، ترك اعمالى نظير آنها در آينده و به جا آوردن حسناتى ضدّ آنها تدارك شود ، آزار دادن مردم را با احسان به آنها جبران كند ؛ غصب اموال آنان را با صدقه دادن ملك حلال ، و غيبت و بدگويى از ايشان را با ستايش اهل دين و اظهار صفات نيكى كه در قرآن و امثال آنها سراغ دارد ، و قتل نفوس را با آزاد كردن بردگان تلافى كند ، زيرا اين عمل در حقيقت زنده كردن نفوس است ، چه برده نسبت به نفس خود مفقود و نسبت به مالك خويش موجود است ، از اين رو آزاد كردن هستى دادن است و كارى است كه انسان بر بالاتر از آن قادر نيست . مقابل آن اعدام يا نابود كردن\r\n\r\n\r\n","description":"","footnote":"\r\n( 5 ) الاوسط طبرانى ، الحلية ابو نعيم ، التّلخيص خطيب از حديث ابى هريره با سندى ضعيف . اين حديث بيش از اين در كتاب نكاح ذكر شده است .\r\n( 6 ) مسند احمد از حديث عايشه با سند حسن ، الجامع الصّغير ، بزّار ، مجمع الزّوائد ، ج 10 ، ص 192 .\r\n( 7 ) همان مأخذ .\r\n","page_name":" 86 ","page_number":86},
  {"content":"\r\n\r\nاست ، و از اين جا مىتوان دانست كه آنچه را دربارهء محو گناهان از طريق تضادّ حسنه با سيّئه ذكر كرديم مستند به شواهد شرعى است چه شرع كفّارهء قتل را آزاد كردن برده قرار داده است . امّا هر گاه همهء اين اعمال را به جا آورد ما دام كه ذمّهء او از مظالم بندگان خدا رهايى نيابد براى او كافى نيست و نجات نمىيابد . مظالم بندگان يا در نفوس يا در اموال يا در عرض و ناموس و يا در قلوب است و مقصودم از آن آزار محض است .\r\nامّا در نفوس چنانچه قتل خطايى مرتكب شده توبهء آن تسليم ديه از سوى او يا از طرف عاقلهء او به مستحقّ است و تا پيش از رسيدن به مستحقّ بر ذمّهء اوست ؛ و اگر قتل بعمد بوده قصاص لازم مىآيد و توبه از آن به قصاص است ، و اگر قاتل مجهول باشد بر او واجب است كه نزد ولىّ مقتول خود را معرّفى كند و او را در جان خود حكم قرار دهد تا اگر بخواهد عفو كند و گرنه او را بكشد و ذمّهء او جز به اين صورت فارغ نمىشود . جايز نيست عمل خود را پوشيده بدارد ، زيرا قتل نفس مانند زنا ، شرابخوارى ، دزدى ، راهزنى يا تجاوز به ناموس يا چيزهاى ديگر كه حدّ بر آنها واجب است نيست ، در توبه از اينها بر مرتكب واجب نيست كه خود را مفتضح كند و پرده از كار خود بردارد و از حاكم بخواهد كه حقّ خدا را استيفا كند . بلكه بر او واجب است پرده‌اى را كه خداوند بر اعمال بندگان كشيده بالا نزند ، و با انواع مجاهده و شكنجهء نفس حدّ الهى را بر خود جارى سازد ، چه عفو در آنچه منحصر در حقوق الهى است به توبه كاران پشيمان نزديك است . ليكن چنانچه كار او به حاكم كشيده شود و حاكم بر او حدّ جارى كند حدّ در مورد خود اجرا شده و در اين صورت توبهء او صحيح و نزد خداوند مقبول است به دليل آن كه روايت شده است : ماعز بن مالك به خدمت پيامبر خدا ( ص ) آمد و عرض كرد : اى پيامبر خدا ! من به خودم ستم كردم زنا كرده‌ام مىخواهم كه مرا پاك گردانى . پيامبر ( ص ) او را برگردانيد ، چون بامداد روز بعد شد دوباره نزد پيامبر ( ص ) آمد و عرض كرد :\r\nاى پيامبر خدا ! من زنا كرده‌ام ، پيامبر ( ص ) درباره دوم و سوّم نيز او را برگردانيد ، چون بار چهارم آمد پيامبر ( ص ) فرمان داد براى او حفره‌اى كندند و او را سنگسار كردند ، و مردم دربارهء او دو دسته شدند . گروهى گفتند : گناهانش او را احاطه كرد و هلاك شد ، گروه ديگر گفتند : هيچ توبه‌اى برتر از توبهء ماعز نيست ، پيامبر خدا ( ص ) فرمود : « او توبه‌اى كرد كه اگر ميان امّتى قسمت شود آنها را كافى است . » « 8 »\r\n\r\n\r\n","description":"","footnote":"\r\n( 8 ) صحيح مسلم ، ج 8 ، ص 119 و پيشتر ذكر شده است .\r\n","page_name":" 87 ","page_number":87},
  {"content":"\r\n\r\n« زنى غامديّه خدمت پيامبر خدا ( ص ) آمد و عرض كرد : اى پيامبر ! زنا كرده‌ام مرا پاك كن پيامبر ( ص ) او را برگردانيد ، چون بامداد روز بعد شد گفت : اى پيامبر خدا ! چرا مرا ردّ مىكنى شايد مىخواهى مرا مانند ماعز بازگردانى ، به خدا سوگند من آبستنم ، پيامبر ( ص ) فرمود : امّا حالا باز گرد تا آنگاه كه بزايى . چون زايمان كرد كودك را در خرقه‌اى پيچيد و نزد پيامبر ( ص ) آمد و عرض كرد : اين كودكى است كه آن را زاده‌ام ، پيامبر ( ص ) فرمود : باز گرد و آن را شير ده تا آنگاه كه او را از شير بازگيرى ، هنگامى كه او را از شير بازگرفت كودك را در حالى كه در دستش تكّه نانى بود بياورد و عرض كرد :\r\nاى پيامبر خدا ! او را از شير باز گرفته‌ام و نان مىخورد ، پيامبر ( ص ) آن كودك را به مردمى از مسلمانان سپرد و فرمود تا براى زن حفره‌اى تا سينهء او كندند و سنگسارش كردند . خالد بن وليد سنگى بر سر وى زد كه خون از آن جستن كرد و به روى خالد رسيد ، خالد او را دشنام داد ، پيامبر ( ص ) دشنام او را شنيد فرمود : « اى خالد آرام باش ، به خدايى كه جان من در قبضهء قدرت اوست اين زن توبه‌اى كرد كه اگر باج بگير چنين توبه‌اى كند آمرزيده مىشود . سپس دستور فرمود تا بر او نماز گزاردند و به خاك سپردند . » « 9 » امّا قصاص و حدّ قذف ، در اينها جز حلال جويى از صاحب حقّ چاره‌اى نيست و اگر آنچه گرفته شده مالى است كه از طريق غصب يا خيانت يا غبن در معامله از طريق به كار برد نوعى حيله و نيرنگ به دست آمده است مانند اين كه پول ناسره را به جاى سره داده ، يا عيب جنس مورد معامله را پوشانيده ، يا از اجرت مزدور كاسته ، و يا اجرتش را اصلا نداده واجب است همهء اين موارد را بررسى كند ، آن هم نه از زمان بلوغ بلكه از زمانى كه وجود پيدا كرده است زيرا آنچه به مال كودك تعلّق مىگيرد بر او واجب است پس از رسيدن به حدّ بلوغ چنانچه ولىّ او در اخراج آنها كوتاهى كرده آنها را ادا كند ، اگر اين كار را نكند ستم كرده و در روز قيامت از او مطالبه خواهد شد ، چه كودك و بالغ در حقوق مالى برابرند . و بايد از نخستين روز زندگى تا روز توبه ، خود را بر ذرّه‌ها و حبّه‌ها مورد محاسبه قرار دهد پيش از آن كه در قيامت حسابرسى شود ، و نسبت به خود سخت گيرد پيش از آن كه بر او سخت گيرند ، چه هر كس در دنيا به حساب خود رسيدگى نكند حساب او در آخرت طولانى خواهد بود ، و هر گاه به ظنّ و نوعى اجتهاد ممكن به مواردى دست يابد آنها را بنويسد و نام يكايك صاحبان مظالم را ثبت كند سپس در\r\n\r\n\r\n","description":"","footnote":"\r\n( 9 ) صحيح مسلم ، ج 5 ، ص 120 حديث غامديّه .\r\n","page_name":" 88 ","page_number":88},
  {"content":"\r\n\r\nاطراف جهان بگردد و آنان را جويا شود تا از آنها حلّيّت بطلبد و يا حقّ آنها را ادا كند .\r\nاين توبه براى ستمگران و بازرگانان مشقّت بار است ، زيرا آنها نمىتوانند همهء اشخاص طرف معامله خود يا وارثان آنها را پيدا كنند ، ليكن بر هر يك از آنها واجب است به قدر امكان اين كار را انجام دهد ، و اگر فاقد اين توانايى است چاره‌اى جز اين ندارد كه حسنات اعمال خود را زياد كند تا در روز قيامت مازاد حسناتش از او اخذ و در ترازوى اعمال ارباب مظالم گذشته شود . و بايد بسيارى حسنات او به اندازهء بسيارى مظالم او باشد چه اگر حسنات او كمتر باشد بايد سيّئات اعمال ارباب مظالم را تحمّل كند كه در اين صورت به سبب گناهان ديگران هلاك مىشود . اين راه هر توبه كننده در ردّ مظالم است . اين امر ايجاب مىكند كه تمامى عمر در كسب حسنات صرف شود و اين در صورتى است كه عمر به اندازهء طول مدّت ظلم به درازا كشد در حالى كه اين را هيچ كس نمىداند و بسا كه اجل نزديك باشد . از اين رو بايد با اين تنگى وقت تلاش و آمادگى او براى به جا آوردن حسنات بيش از چالاكى و شتاب او با فراخى وقت در ارتكاب گناهان باشد .\r\nاين حكم مظالمى است كه بر ذمّهء شخص ثابت است . امّا اموال موجود از اين راه چنانچه مالك آنها معيّن و شناخته شده است بايد بىدرنگ به آنان برگردانيده شود ، و آنچه مالك آنها معيّن و شناخته نيست بايد آنها را صدقه دهد . و اگر مال حرام به حلال آميخته شده باشد بايد به همان گونه كه پيش از اين در كتاب حرام و حلال گفته‌ايم با اجتهاد و كوشش مقدار حرام را تعيين كند و به اندازهء آن صدقه دهد .\r\nمىگويم : از طريق خاصّه ( شيعه ) از امير مؤمنان ( ع ) روايت شده كه فرموده است :\r\n« ( در مال حلال مخلوط به حرام ) چنانچه يك پنجم آن را صدقه دهد باقى براى او حلال است . » « 10 » غزّالى مىگويد : امّا جنايت بر دلها به اين كه چيزى بگويد كه مردم برنجند يا در پشت سر از آنها عيبجويى و غيبت كند بايد از يكايك كسانى كه به زبان آنها را آزرده يا به سبب عملى رنجانيده است حلّيّت بخواهد ، و هر كدام از آنها مرده يا غايب باشد اين امر در مورد او منتفى است و تدارك آن جز به تكثير حسنات ميسّر نمىباشد تا در قيامت به عوض حقّ او از آن حسنات به وى داده شود .\r\n\r\n\r\n","description":"","footnote":"\r\n( 10 ) كافى كلينى ، ج 5 ، ص 125 باب مكاسب الحرام .\r\n","page_name":" 89 ","page_number":89},
  {"content":"\r\n\r\nامّا كسى را كه يافته و با طيب خاطر او را حلال كرده كفّارهء گناه او همان كسب حليّت از اوست ؛ و بر او واجب است كه مقدار جنايت و تعرّض خود را به او بگويد ، زيرا استحلال مبهم كافى نيست ، چه بسا آن را بداند و به كثرت تعدّى وى نسبت به خودآگاه شود و در نتيجه با طيب خاطر او را حلال نكند و آن را ذخيرهء قيامت خود سازد تا از حسنات او بگيرد و يا سيّئات اعمال خود را بر او بار كند . و اگر عمال او نسبت به غير از جناياتى باشد كه اگر به صاحب حقّ آن را بگويد سخت آزرده مىشود مانند آن كه با اهل يا كنيز او زنا كرده ، يا به زبان عيبى را از عيوب مخفى به او نسبت داده كه اگر به او گفته شود بشدّت آزرده و رنجيده مىشود در اين صورت راه استحلال مسدود است و چاره‌اى جز اين ندارد كه به طور مبهم از او حليّت بخواهد ليكن مظلمه باقى مىماند و بايد آن را مانند مظلمهء اشخاص مردهء و غايب از طريق حسنات جبران كند .\r\nامّا ذكر گناه و باز نمودن آن گناهى تازه است كه واجب است از آن حليّت بخواهد ، زيرا هر گاه جنايت خود را ياد كند و عمل خود را به او بشناساند ممكن است كسى كه جنايت بر او وارد شده راضى به حلّيّت نشود و مظلمه باقى بماند ، زيرا اين حقّ اوست و بر مرتكب لازم است با او به مهربانى رفتار كند و در بر آوردن حوايج و مقاصد او كوشش كند ، و محبّت و شفقت خود را نسبت به او ظاهر سازد و دلش را به دست آورد ، چه انسان بندهء احسان است و آن كه با كردار بدى رميده مىشود با عمل خوبى تمايل و گرايش مىيابد و هنگامى كه با اظهار دوستى و مهربانى دل او خوش شود نفس او به حلّيّت رضايت مىدهد ؛ و اگر بر عدم رضايت پافشارى كند پوزشخواهى و مهربانى او نسبت به وى از جملهء حسنات است كه ممكن است در قيامت جنايت او را جبران كند و بايد تلاشى او در اظهار دوستى و مهربانى و ايجاد سرود و شادمانى در دل او به اندازهء كوششى باشد كه در آزار او به كار برده است ، به طورى كه بتوان يكى را جانشين ديگرى كرد و يا از آن افزون باشد چون در قيامت به فرمان خداوند آن زيادى در عوض از او گرفته خواهد شد اين بدان ماند كه كسى در دنيا مال ديگرى را تلف كند سپس مانند آن را بياورد تا به او بدهد ، ليكن صاحب حق از قبول آن يا ابراى ذمّه خوددارى كند . در اين موقع حاكم شرع حكم مىكند كه مال را بگيرد چه بخواهد و چه نخواهد و در صحنهء قيامت نيز احكم الحاكمين و دادگرترين دادگران به همين گونه حكم خواهد كرد . در هر\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nدر صحيح بخارى و مسلم از ابى سعيد خدرى از پيامبر خدا ( ص ) روايت شده كه « 11 » فرموده است : « در ميان آنها كه پيش از شما بودند مردمى بود كه نود و نه تن را كشته بود از داناترين و زاهدترين مردم روى زمين پرسيد راهبى را به او نشان دادند ، نزد راهب رفت و گفت : من نود و نه تن را كشته‌ام آيا مرا توبه‌اى هست ؟ راهب پاسخ داد : نه ، آن مرد راهب را كشت ، و عدد كشته‌هايش به صد رسيد . سپس از داناترين مردم روى زمين پرسيد ، او را نزد مرد عالمى راهنمايى كردند . آن مرد به عالم گفت : كسى است كه صد نفر را كشته است آيا برايش توبه‌اى هست ؟ عالم پاسخ داد : آرى چه كسى مىتواند ميان او و توبه حايل شود . به فلان سرزمين برو كه در آن جا مردمانى هستند كه خدا را عبادت مىكنند تو هم با آنان خدا را عبادت كن ، و به ديار خود باز نگرد كه آن جا سرزمين بدى است . آن مرد به آن جا روانه شد چون نيمى از راه را پيمود مرگ او فرا رسيد . فرشتگان رحمت و فرشتگان عذاب دربارهء او به مخاصمه پرداختند ، فرشتگان رحمت گفتند : او در حال توبه از ته دل رو به سوى خدا آورده بود . فرشتگان عذاب گفتند : وى هرگز كار نيكى انجام نداده است . فرشته‌اى به صورت آدمى نزد آنها آمد ، آنان او را ميان خود داور قرار دادند . وى گفت : مسافت ميان دو سرزمين را اندازه‌گيرى كنيد به هر طرف نزديكتر باشد در زمرهء مردم آن خواهد بود . چون اندازه‌گيرى كردند دريافتند به سرزمينى كه قصد آن جا را داشت نزديكتر است . از اين رو فرشتگان رحمت جان او را گرفتند . » در روايت ديگرى آمده است : « به سرزمين شايستگان به اندازهء يك وجب نزديكتر بود و او را از مردم آن قرار دادند . » باز در روايت ديگرى است : « خداوند به آن زمين فرمان داد كه دور شود و به اين زمين وحى كرد كه نزديك آيد ، فرمود : ميان هر دو را اندازه‌گيرى كنيد چون اندازه گرفتند او را يك وجب به سرزمين عابدان نزديكتر يافتند .\r\nاز اين رو خداوند او را آمرزيد . » از اين روايت دانسته مىشود كه خلاصى از عذاب الهى جز به رجحان كفّهء حسنات بر سيّئات ممكن نيست هر چند اين رجحان به اندازهء مثقالى باشد . بنابر اين توبه كننده ناگريز است حسنات خود را زياد كند . اين حكم عزم تدارك اعمال گذشته بود .\r\nامّا عزم مربوط به آينده منوط به آن است كه با خداوند پيمانى استوار و عهدى محكم بندد كه به آن گناهان و نظاير آنها باز نگردد ، مانند بيمارى كه بداند ميوه براى او ضرر\r\n\r\n\r\n","description":"","footnote":"\r\n( 11 ) صحيح بخارى ، صحيح مسلم ، ج 8 ، ص 104 .\r\n","page_name":" 91 ","page_number":91},
  {"content":"\r\n\r\nدارد و تصميم قاطع گيرد مادام كه بيمار است ميوه نخورد اين عزم در همان حال قطعيّت دارد هر چند قابل تصوّر است كه در حالات ديگرى ميل به ميوه بر او غلبه كند ، ليكن او توبه نكرده بلكه زمانى تايب است كه عزم خود را در حال توبه جزم و غير قابل برگشت كند . تصوّر نمىرود امكان چنين توبه‌اى در ابتداى كار ميسّر شود مگر آن كه از مردم كناره‌گيرى كند و خاموشى گزيند و خواب و خوراك را كم كند و به قوت حلال دست يابد . از اين رو چنانچه مال موروثى حلالى در اختيار دارد ، يا داراى حرفه‌اى است كه به اندازهء كفاف با آن كسب روزى مىكند به آن قناعت ورزد ، زيرا سرچشمهء همهء گناهان خوردن حرام است و انسان با اصرار به آن چگونه ممكن است توبه كند ، و آن كه قادر نيست شهواتش را در خوردنيها و پوشيدنيها ترك گويد به حلال بسنده و شبهات را ترك كند . يكى از بزرگان گفته است : هر كس در ترك شهوات صادق باشد ، و هفت بار براى خدا با نفس خود مجاهده كند به شهوات گرفتار نخواهد شد . ديگرى گفته است : هر كس از گناهى توبه و هفت سال بر آن پايدارى كند هرگز بدان باز نخواهد گشت .\r\nاز وظايف مهمّ توبه كننده چنانچه عالم نباشد آن است كه آنچه را در آينده بر او واجب و يا حرام مىباشد فرا گيرد تا بتواند بر توبهء خود پايدار باشد ، و اگر عزلت اختيار نكند استقامت مطلق براى او ميسّر نخواهد بود مگر آن كه از پاره‌اى گناهان توبه كند مانند اين كه از شرابخوارى و زنا و غصب تايب شود ، و اين توبهء مطلق نيست .\r\nبرخى از مردم گفته‌اند : اين توبه صحيح نيست . بعضى ديگر معتقد به صحّت آن شده‌اند ، واژهء صحّت در اين جا مجمل است ، بلكه ما به كسى كه مىگويد صحيح نيست مىگوييم : اگر مقصودت اين است كه ترك بعضى از گناهان اصلا درست نيست و وجود و عدم آن يكى است خطاى بزرگى را مرتكب شده‌اى ، زيرا ما مىدانيم كه گناه بسيار سبب عذاب بسيار ، و گناه اندك موجب عقاب اندك است ؛ و به كسى كه آن را صحيح مىداند مىگوييم اگر منظورت اين است كه توبه از برخى گناهان موجب قبولى و رسيدن به نجات و رستگارى است اين نيز خطاست ، زيرا نجات و رستگارى منوط به ترك همهء گناهان است ، البتّه اين حكم بر حسب ظواهر احكام شرع است و ما از خفاياى اسرار عفو الهى سخن نمىگوييم .\r\nاگر كسى كه معتقد به عدم صحّت توبه از بعضى گناهان است بگويد : مقصود من اين است كه توبه عبارت از پشيمانى است و كسى كه مثلا از دزدى پشيمان مىشود پشيمانى\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nاو بدين سبب است كه دزدى معصيت خداست نه اين كه به صرف دزدى پشيمان شده باشد و در اين صورت محال است كه از سرقت پشيمان شود و از زنا نادم نگردد ، زيرا علّت هر دو را شامل است ، چه كسى كه از كشته شدن فرزندش با شمشير دلش به درد مىآيد با كشته شدن او به وسيلهء كارد نيز دلش دردمند مىشود ، زيرا آنچه قلب او را آزرده و به درد مىآورد از دست رفتن محبوب است خواه با شمشير باشد يا كارد به همين گونه بنده به سبب از دست رفتن رضاى محبوب به علّت آن كه او را نافرمانى كرده دردمند مىشود خواه نافرمانى او را به سبب ارتكاب سرقت باشد يا زنا ، در اين صورت چگونه ممكن است بر بعضى از گناهان ناراحت شود و بر بعضى ديگر نشود ، چه پشيمانى حالتى است كه منشأ آن علم به اين است كه گناه از حيث آن كه معصيت و نافرمانى است موجب از دست رفتن محبوب است ، در اين صورت تصوّر نمىرود كه از پاره‌اى گناهان تايب و بر بعضى ديگر باقى بماند ، و اگر چنين چيزى جايز است براى شرابخوارى رواست كه از آشاميدن شراب از خمره‌اى توبه كند و از خمرهء ديگر توبه نكند ، و اگر اين امر محال باشد بدين سبب كه گناه در هر دو خمره يكى است و خمره‌ها ظروفند ، به همين گونه اعيان معاصى وسايل و آلات گناهند و گناه به سبب آن كه نافرمانى خداست در همهء آنها يكى است . بنابر اين معناى عدم صحّت اين است كه حقّ تعالى به توبه كاران درجه‌اى را وعده داده كه وصول به آن تنها با پشيمانى ميسّر است ، و قابل تصوّر نيست كه از بعضى گناهان كه از حيث نتيجه مانند يكديگرند توبه كند و از بعضى ديگر تايب نشود . اين امر شبيه ملك است كه مترتّب بر ايجاب و قبول است ، و اگر ايجاب و قبول صورت نگيرد گفته مىشود عقد درست نيست ، يعنى نتيجه كه عبارت از تملّك است حاصل نشده است ، در اين مورد نيز وضع چنين است ، زيرا ثمرهء مجرّد ترك چيزى موجب قطع مجازات ارتكاب آن است ، و ثمرهء پشيمانى عفو گناه گذشته است . پس ترك دزدى موجب عفو دزدى نيست بلكه پشيمانى موجب عفو آن است و پشيمانى صورت نمىگيرد جز از آن جهت كه دزدى گناه است و اين امر همهء اعمالى را كه گناهند شامل مىشود . اين سخنى است قابل فهم و داراى واقعيّت كه شخص با انصاف را به تفصيل آن به گونه‌اى كه رفع ابهام شود بر سر سخن مىآورد ، از اين رو مىگوييم .\r\nتوبه از گناهان يا تنها از گناه كبيره است ، يا فقط از گناهان صغيره و يا از بعضى كباير\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nاست .\r\nاوّل - توبه از كباير امرى ممكن و قابل وقوع است زيرا او مىداند كه كباير نزد خداوند بزرگتر ، و خشم و غضب او را برانگيزاننده‌تر ، و گناهان صغيره به شمول عفو او نزديكترند ؛ سپس محال نيست كه از گناهى كه بزرگتر است توبه كند و بر آن پشيمان شود . وى مانند كسى است كه بر كسان و حرم و مركوب شاه جنايتى وارد كند ، و از جنايت خود بر اهل و حرم او بيمناك باشد ليكن جنايت خود را بر مركوب او ناچيز شمارد .\r\nپشيمانى نيز بر حسب عظمت گناه و اعتقاد به اين است كه تا چه حدّ دور كنندهء او از درگاه الهى است ، و چنين توبه‌اى از نظر شرع قابل امكان است چه در اعصار گذشته توبه كنندگان بسيار بوده و هيچ كدام از آنها معصوم نبوده‌اند ، زيرا توبه مقتضى عصمت نيست ، پزشك بيمار را به سختى از خوردن عسل منع و از خوردن شكر با تهديد كمترى كه گويا اصلا ضررى به حال او ندارد نهى مىكند ، در نتيجه بيمار تنها از خوردن عسل خوددارى مىكند نه از شكر و اين امرى ممكن است ، و اگر بر اثر غلبهء ميل از هر دو بخورد تنها از خوردن عسل پشيمان خواهد شد .\r\nدوم - از برخى گناهان كبيره توبه كند ، و اين نيز ممكن است ، زيرا معتقد است كه بعضى كباير در نزد خداوند سخت‌تر و بزرگترند ، همچون كسى كه از كشتار و غارت و ستم و مظالم توبه كند چون مىداند كه دفتر مظالم تا تصفيه حسابها بسته نمىشود ، ليكن آنچه ميان خود و خداست به عفو نزديك است . اين نوع توبه نيز ممكن و قابل وقوع است . اين نظير تفاوتى است كه در صغاير و كباير وجود دارد ، زيرا گناهان كبيره نيز در ذات خود و در اعتقاد مرتكب آنها متفاوتند ، همچنين ممكن است از گناهانى كه به بندگان خدا مربوط نمىشود توبه كند ، فى المثل از شرابخوارى تايب شود بى آن كه از زنا توبه كند زيرا براى او آشكار شده كه شراب كليد همهء بديهاست ، و اگر عقلش زايل شود در حالى كه هيچ چيزى نمىداند همهء گناهان را مرتكب مىشود . از اين رو به سبب اعتقاد او به رجحان بدى شرابخوارى در وى ترسى پديد مىآيد كه باعث ترك آن در آينده و پشيمانى نسبت به گذشته است .\r\nسوّم - از گناه صغيره توبه كند در حالى كه بر ارتكاب گناه كبيره‌اى كه مىداند كبيره است اصرار داشته باشد . همچون كسى كه از غيبت و نگاه كردن به نامحرم و امثال اينها توبه كند در حالى كه بر شرابخوارى پافشارى داشته باشد . اين نوع نيز امكان پذير است و\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nعلّت امكان آن اين است كه هر مؤمنى از گناهانش بيمناك و از اعمال خود كم و بيش پشيمان است ليكن لذّت نفس او از گناهى كه كرده از الم ناشى از ترس عقوبت آن قويتر است ، و اين يا به سبب جهل و غفلت است كه موجب كمى ترس او از خدا مىباشد و يا به علّت قوّت شهوت است كه در هر حال پشيمانى موجود است ليكن چنان قوى نيست كه بتواند عزم را به حركت درآورد و بر شهوت قدرت يابد ، بنابر اين هر گاه ترس او از شهوتى كه قويتر از آن است سالم ماند ، و آنچه با او معارض است از او ضعيفتر باشد ترس او شهوت را سركوب كرده بر آن غلبه مىيابد و اين امر موجب ترك معصيت مىشود . و نيز گاهى شيفتگى فاسق مثلا به شرابخوارى به اندازه‌اى شديد است كه براى آن بىتاب مىشود . همچنين به غيبت و بدگويى از مردم و نگاه به نامحرم نيز دلبستگى دارد ، و ترس او از خداوند به اندازه‌اى است كه مىتواند شهوت ضعيفتر را مقهور و ريشه كن كند ، ليكن توان غلبه بر شهوت قويتر را ندارد ؛ لذا نيروى ترس از خداوند عزم او را بر ترك شهوت ضعيفتر وا مىدارد . بلكه فاسق در دل خود مىگويد : اگر شيطان از طريق غلبهء شهوت در پاره‌اى گناهان مرا مغلوب كند سزاوار نيست من بكلّى پردهء حيا را پاره و بىبند و بارى را پيشه كنم بلكه در برخى گناهان با او مبارزه مىكنم شايد بر او غلبه يابم ، و اين مبارزهء من با شيطان در بعضى گناهان كفّاره بعضى ديگر از گناهانم باشد . اگر اين نوع توبه درست نباشد نماز و روزه از فاسق درست نخواهد بود ، و به او گفته مىشود : اگر نمازت براى غير خداست درست نيست و اگر براى خداست فسق خود را براى خدا رها كن ، زيرا امر خدا در همهء منهيّات يكى است و تصوّر نمىرود كه تو با نمازت قصد تقرّب به خدا داشته باشى مادام كه با ترك فسق ، به او تقرّب بجويى ، و اين امر محال است ، زيرا پاسخ مىدهد : خدا را بر من دوامر است و در صورت مخالفت با آنها دو مجازات خواهم داشت و من در يكى از اين دو امر مىتوانم شيطان را مغلوب كنم و در ديگرى بر او قدرت ندارم ؛ از اين رو بر آنچه توانايى دارم او را سركوب مىكنم و اميدوارم مجاهدهء من در اين راه برخى گناهانم را كه بر اثر غلبهء شهوت قدرت جلوگيرى از آنها را ندارم تلافى كند .\r\nبراستى چگونه ممكن است چنين توبه‌اى درست نباشد ، در صورتى كه اين حال همهء مسلمانان است ، هيچ مسلمانى نيست جز اين كه او طاعت و معصيت خدا را در خود جمع كرده است و سبب آن چيزى جز همين امر نيست .\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nاكنون كه اين مطلب دانسته شد در مىيابيم كه غلبهء خوف بر شهوت در برخى گناهان امكان پذير است . اگر اين خوف از خدا نسبت به عملى باشد كه در گذشته اتّفاق افتاد پشيمانى از آن ببار مىآيد و پشيمانى موجب عزم و تصميم مىشود . پيامبر خدا ( ص ) فرموده است : « پشيمانى توبه است » « 12 » ؛ و پشيمانى از همهء گناهان را شرط نكرده است ، و نيز فرموده است : « توبه كننده از گناه مانند كسى است كه هيچ گناهى نكرده است » « 13 » ؛ و در اين جا نيز نفرموده است توبه كننده از همهء گناهان ، با اين دلايل روشن مىشود كه قول گوينده‌اى كه گفته است توبه از قسمتى از گناهان ناممكن است ، مردود مىباشد ، زيرا گناهان از جهت آن كه انگيزهء آنها شهوت است و نيز از جهت تعلّق خشم خدا بر مرتكب آنها ، شبيه همديگرند . آرى جايز است از شراب توبه كند در حالى كه بر نوشيدن نبيذ باقى باشد ، زيرا اقتضاى خشم خدا بر اينها متفاوت است و از گناه بسيار توبه كند و بر اندك آن پايدار بماند ، زيرا بسيارى گناه در تشديد عقوبت مؤثّر است ، و با شهوات خود آن مقدار را كه قادر بر جلوگيرى از آن نيست همراهى كند و بعضى ديگر را براى خدا ترك گويد . همچون بيمارى كه پزشك او را از خوردن ميوه بيم داده است و او گاهى كمى مىخورد ولى از زياد خوردن آن پرهيز مىكند .\r\nحاصل سخن اين كه ممكن نيست كسى از چيزى توبه كند و از مثل آن تايب نشود بلكه ناگزير بايد آنچه از آن توبه كرده مخالف چيزى باشد كه از آن تايب نشده است و اين مخالفت يا از جهت شدّت گناه و يا از حيث غلبه شهوت است و چون اين تفاوت در اعتقاد توبه كننده وجود يابد اختلاف حال او از حيث خوف و پشيمانى و ترك قابل تصوّر خواهد بود . از اين رو پشيمانى او بر گناه و عزم وى بر ترك آن او را به بىگناهان ملحق مىسازد هر چند در همهء اوامر و نواهى خدا را اطاعت نكرده باشد .\r\nاگر گفته شود : آيا توبهء عنّين ( كسى كه قادر بر جماع نيست ) از زنايى كه پيش از بروز اين بيمارى مرتكب شده درست است ؟ مىگويم : نه زيرا توبه عبارت از ندامتى است كه عزم او را بر ترك عملى كه قادر به انجام دادن آن است برانگيزد و فعلى كه قادر به انجام دادن آن نيست به خودى خود معدوم است نه اين كه با ترك آن معدوم شود ليكن\r\n\r\n\r\n","description":"","footnote":"\r\n( 12 ) در آغاز اين باب ذكر شده است .\r\n( 13 ) پيش از اين چندين بار ذكر شده است . در استدلال مصنّف به اين خبر جاى تأمّل است ، زيرا مراد جنس گناه است نه نوع آن .\r\n","page_name":" 96 ","page_number":96},
  {"content":"\r\n\r\nمىگويم : هرگاه پس از دچار شدن او به اين بيمارى وى را كشف و معرفتى حاصل شود كه زيان زنايى را كه پيش از ابتلا مرتكب شده درك كند ، و بر اثر آن سوز و حسرت و ندامتى در او پديد آيد به طورى كه هر گاه شهوت جماع در او باقى بود سوز و گداز پشيمانى او اين شهوت را ريشه‌كن مىساخت اميد آن دارم كه اين ندامت گناه او را جبران كند ، و عمل زشت او را بزدايد ؛ زيرا اختلافى نيست كه اگر او پيش از بروز اين بيمارى توبه كرده و پس از آن مرده بود از جملهء توبه كنندگان به شمار مىآمد هر چند حالت تهييج شهوت در او پديد نيامده و اسباب ارضاى آن برايش فراهم نشده باشد ليكن او توبه كرده و پشيمانى او به اندازه‌اى رسيده كه اگر قصد زنا در او پيدا شده بود از آن منصرف مىشد . و محال نيست كه قوّت پشيمانى عنّين بدان حدّ رسد جز اين كه او آن را در خود تشخيص نمىدهد ، زيرا هر كس ميل به چيزى ندارد با اندك بيمى خود را قادر بر ترك آن مىبيند . امّا خداوند بر ضمير و اندازهء پشيمانى او آگاه است و ممكن است آن را از او قبول فرمايد ، بلكه ظاهر اين است كه خداوند از او مىپذيرد و حقيقت مطلب اين است كه تاريكى گناه به دو چيز محو مىشود ، يكى سوز پشيمانى و ديگرى شدّت مجاهده براى ترك گناه در آينده و مجاهدهء عنّين براى زوال شهوت ممتنع است ليكن محال نيست كه پشيمانى او چنان قوّت گيرد كه بدون مجاهده تاريكى گناه از دل او محو شود ، و اگر اين مطلب نبود مىگفتيم : توبهء توبه كننده قبول نمىشود مگر آن كه پس از توبه مدّتى زنده به سر برد و با همين شهوت بارها دست و پنجه نرم و مجاهده كند . امّا ظاهر شرع بر شرط بودن چنين چيزى به هيچ وجه دلالت ندارد .\r\nاگر بگويى : چنانچه ما فرض كنيم دو توبه كننده وجود دارند كه يكى نفس خويش را بر ترك گناه مطيع و آرام كرده و ديگرى گرايش بر گناه در او باقى است ليكن با كوشش و مجاهده نفس خود را از ارتكاب آن باز مىدارد ، آيا كدام يك از اين دو تن افضل است ؟ پاسخ اين است كه بدانى اين از مسائلى است كه عالمان در آن اختلاف كرده‌اند .\r\nدسته‌اى گفته‌اند : آن كه مجاهده مىكند افضل است ، زيرا او هم از فضيلت توبه و هم از فضيلت جهاد با نفس برخوردار است ، دسته‌اى ديگر گفته‌اند : توبه كنندهء ديگر افضل است چه اگر در توبه‌اش سستى كند از مجاهدى كه در جهادش قصور كند به سلامت نزديكتر است . اين دو قول از حقّ و قصور از كمال حقيقت خالى نيست ، حقّ در اين مورد اين است كه كسى نفس خود را از گرايش به گناه رام كرده دو حالت دارد :\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nحالت اوّل - آن كه قطع گرايش او تنها بر سبب شهوت باشد و بس ، در اين صورت جهادگر از او افضل است ، زيرا مجاهدهء او در ترك گناه دليل قوّت يقين و چيرگى دين او بر شهواتش مىباشد ، و اين نشانهء روشنى بر استحكام يقين و قوّت دين اوست . مقصودم از قوّت دين نيروى اراده‌اى است كه به اشارهء يقين برانگيخته مىشود و شهوت برخاسته از اشارهء شياطين را ريشه‌كن مىسازد . قوّت دين و نيروى يقين دو عامل نيرومندند و مجاهده به طور قطع بيانگر اين دو نيرو است ، اين كه گفته‌اند : كسى كه نفسش را رام كرده به سلامت نزديكتر است چه اگر سست شود به گناه باز نمىگردد درست است .\r\nليكن اطلاق واژهء افضل بر آن خطاست و مانند اين است كه كسى بگويد : عنّين افضل از آدم نر است ، زيرا او از خطر شهوت ايمن است ، و كودك از بالغ بهتر است زيرا از سلامت برخوردارتر است ، و بينوا از پادشاه قاهرى كه دشمنانش را سركوب مىكند بالاتر مىباشد ، زيرا بينوا دشمنى ندارد ، و بسا پادشاه كه پس از بارها غلبه مغلوب مىشود . اين گفتار كسى است كه دلى پاك دارد و نظرش محصور در ظواهر است .\r\nنمىداند كه عزّت در رويارويى با خطرها و شرط رسيدن به قلّه‌هاى بلند در آمدن در سراشيبهاست ، بلكه چنان است كه كسى بگويد : شكارچيى كه اسب و سگ ندارد در فنّ شكار از آن كه سگ و اسب دارد برتر است ، چه او از اين كه اسبش چموشى كند و او را بر زمين زند و استخوانهايش را بشكند ايمن است ، همچنين از اين كه سگش بر او حمله كند و او را بگزد در امان است . امّا اين انديشه‌اى خطاست ، چه اگر دارندهء اسب و سگ قوى و دانا به طريق تأديب و رام كردن آنها باشد مرتبه‌اش عاليتر و به درك موفّقيت در شكار سزاوارتر است .\r\nحالت دوم - آن كه قطع گرايش او به سبب قوّت يقين و صدق مجاهدهء ديرين او و رسيدن به مرتبه‌اى باشد كه هيجان شهوت را در خود ريشه‌كن ساخته و چنان به ادب شرع ترتيب يافته است كه جز به اجازهء آن در شهوت او شورى پديد نمىآيد و به سبب استيلاى دين بر او نفس وى آرامش پيدا كرده است ، چنين كسى رتبه‌اش از مجاهده‌گرى كه در فرو نشاندن هيجانهاى شهوت خود و سركوب آن رنج مىكشد بالاتر است . آن كه گفته است : براى او فضيلت مجاهده نيست ، نشانهء قصور او از دانستن معناى مجاهده است ، زيرا مقصود از مجاهدهء با نفس خود آن نيست بلكه غرض قطع درنده خويى دشمن است تا تو را به سوى شهوتها بكشاند و اگر نتواند تو را بدان سمت سوق دهد در\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nسلوك راه دين مانع تو نخواهد بود ، و هنگامى كه آن را سركوب كردى و مقصود خود را به دست آوردى ، بر او پيروز شده‌اى امّا مادام كه در مجاهده‌اى در طلب اين پيروزى هستى .\r\nاو در مقايسه با كسى كه مشغول جهاد است مانند كسى است كه دشمن را شكست داده و او را به اسارت گرفته در حالى كه جهادگر در صف كارزار مشغول پيكار است و نمىداند چگونه جان بسلامت برد . و نيز مانند كسى است كه سگ خود را براى شكار آموزش داده و اسبش را براى اين كار تربيت كرده و سگ خوى درّندگى و اسب عادت چموشى را رها كرده و هر دو در پيش روى او خوابيده‌اند ، در حالى كه جهادگر هنوز مشغول تربيت و رام كردن سگ و اسب خود مىباشد . دسته‌اى در اين باره دچار لغزش شده و پنداشته‌اند هدف اصلى مجاهده است و ندانسته‌اند كه مراد از آن طلب رهايى از موانع راه است . برخى ديگر گمان كرده‌اند كه مقصود نهايى سركوب شهوات و بكلّى ريشه‌كن كردن آنهاست تا آن جا كه برخى اين راه را آزموده و در آن درمانده و گفته‌اند اين امر محالى است و در نتيجه شرع را تكذيب كرده و پوياى راه اباحه گرديده و در پيروزى از شهوات لجام گسيخته شده‌اند . بى شكّ همهء اينها نادانى و گمراهى است و ما در كتاب رياضت نفس از بخش مهلك طريق حقّ را بيان كرده‌ايم .\r\nاگر بگويى : قول دربارهء دو تن تايب چيست ؟ كه يكى از آنها گناهش را فراموش كرده و دربارهء آن نمىانديشد ، و ديگرى گناه خود را پيش چشم خويش قرار داده و پيوسته پيرامون آن فكر مىكند و در آتش پشيمانى مىسوزد . از اين دو تن كدام يك افضل است ؟\r\nپاسخ اين است بدانى كه در اين مطلب نيز عالمان اختلاف كرده‌اند . برخى از آنها گفته‌اند : حقيقت توبه آن است كه گناهت را در پيش چشمت داشته باشى . بعضى ديگر گفته‌اند : حقيقت توبه اين است كه گناهت را فراموش كنى . نزد ما هر يك از اين دو مذهب حقّ است ليكن نسبت به دو حالت . سخن متصوّفه همواره نارسا و قاصر است ، زيرا عادت هر يك از آنان اين است كه تنها از حال خودش خبر مىدهد و حال ديگران برايش مهمّ نيست . از اين رو پاسخ اين مطلب بر حسب اختلاف احوال مختلف مىباشد .\r\nسخن متصوّفه نسبت به درجات علم داراى نقصان است ، زيرا بهتر و كاملتر اين است كه شناخت اشيا چنان كه هستند صورت گيرد . ليكن نسبت به مراتب همّت و ارادت و\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nجديّت كمال است ، زيرا دارندهء چنين عقيده‌اى نظرش مقصود بر احوال خويش است و به كار ديگران كار ندارد ، چه راه او فقط به سوى خداست . و منازل وى احوال اوست امّا شايد راه بنده به سوى خدا راه علم و تعليم باشد چه راهها به سوى خدا بسيار است هر چند اين راهها از حيث دورى و نزديكى مختلف است . و خداوند داناتر است به اين كه راه چه كسى راست‌تر است با آن كه همه در اصل راه شريكند .\r\nاز اين رو مىگوييم حضور گناه و ذكر و اظهار اندوه بر آن نسبت به مريد مبتدى كمال است ، زيرا اگر گناهش را فراموش كند سوز او افزون نخواهد شد و اراده و عزم او بر سلوك راه خدا قوّت نخواهد يافت . ذكر گناه بيم و اندوه به بار مىآورد و اين مانع بازگشت او به امثال آن گناه است . تصوّر گناه و ذكر و اظهار اندوه نسبت به غافل كمال است ليكن نسبت به سالك نقصان است ، زيرا اين امر مانعى است كه او را از سلوك راه حقّ باز مىدارد ، چه سالك بايد بىوقفه تنها در طريق سلوك گام بردارد ، و اگر مبادى وصول بر او ظاهر ، و انوار معرفت و لوامع غيب بر او مشكوف شود او را چنان در خود مستغرق مىگرداند كه مجالى براى او باقى نمىماند تا به احوال گذشتهء خود توجّه كند و اين كمال است ، بلكه اگر مسافرى كه از شهرى به شهر ديگرى مىرود وجود نهرى در ميان راه مانع او شود ، و وى براى عبور از آن به سبب اين كه پل آن از پيش خراب شده دچار رنج بسيار گردد چنانچه پس از گذشتن از آن بر لب نهر بنشيند و در تأسّف بر خرابى پل بگريد ، اين عمل براى او مانع ديگرى است كه پس از فراغ از مانع نخست بدان مشغول شده است . آرى اگر به سبب فرا رسيدن شب و عدم امكان حركت ، و وجود نهرهايى در بين راه ، و بيم او از عبور از آنها ، كوچ كردن ميسّر نباشد در اين صورت بايد در سر تا سر شب بر خرابى پل بگريد و غمناك باشد تا بر اثر ادامهء اندوه عزم او بر عدم بازگشت به امثال آن گناه راسخ و مستحكم گردد . امّا اگر بيدارى و هشيارى او به حدّى رسيده كه مطمئنّ است به امثال آن گناه بازگشت نخواهد كرد ادامه حركت براى او سزاوارتر از اشتغال به ذكر تخريب پل و گريهء بر آن است . اين نكات را تنها كسانى مىدانند كه راه را ديده و مقصد و مانع و طريقهء سلوك را شناخته‌اند ، و ما در كتاب علم و بخش مهلكات اشاراتى بدان كرده‌ايم .\r\nبلكه مىگوييم شرط دوام توبه اين است كه در نعمتهاى آخرت بسيار بينديشد تا رغبت او افزوده گردد ، ليكن اگر جوان است نبايد دربارهء چيزهايى كه در دنيا نظير دارد\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nمانند حور و قصور زياد فكر كند ، زيرا ممكن است فكر او تحريك شود و نقد را طلب كند و بر نسيه راضى نشود ، بلكه او بايد در لذّت مجاورت حقّ بينديشد و بس ، زيرا اين مطلوبى است كه در دنيا نظير ندارد ، همچنين يادآورى گناه ممكن است شهوت را تحريك كند و مبتدى بر اثر آن دچار زيان شود ، از اين رو فراموشى براى او بهتر است . و نبايد گريه و زارى داوود ( ع ) تو را از تصديق به اين امر محقّق باز دارد ، زيرا اين كه خود را با پيامبران قياس كنى ، كارى بسيار كژ و نادرست است چرا كه پيامبران گاهى در گفتار و كردار خود را در مرتبه‌اى كه لايق امّت آنهاست قرار مىداده‌اند ، چه آنها جز براى ارشاد است برانگيخته نشده‌اند و بر آنهاست كه آنچه را مردم به مشاهدهء آن سود مىبرند انجام دهند هر چند آن عمل فروتر از مقام بلند آنها باشد .\r\nبرخى از مشايخ هيچ نوع رياضتى را به مريد خود دستور نمىدادند جز آن كه خود آن را به اتّفاق مريد به كار مىبستند ، در حالى كه به سبب فراغ از دوران مجاهده و تأديب نفس از آن رياضت بىنياز بودند ليكن براى آسان كردن كار مريد با او همراهى مىكردند از اين رو پيامبر خدا ( ص ) فرموده است : « من فراموش نمىكنم ليكن به فراموشى واداشته مىشوم تا احكام شرع را ظاهر كنم » . « 14 » از اين مطلب شگفتى مكن ، زيرا امّتها در كنف مهر پيامبرانند چنان كه كودكان در سايهء محبّت پدران ، و گوسفندان در تحت سرپرستى شبانان مىباشند . آيا نديده‌اى پدر هنگامى كه مىخواهد كودك خود را به سخن در آورد چگونه خود را در مرتبهء طفل سخنگو در مىآورد . چنان كه پيامبر ( ص ) به هنگامى كه ديد حسن ( ع ) دانه خرماى صدقه را برداشته به دهان مىگذارد به او فرمود : « كخ كخ » « 15 » ، آيا فصاحت آن حضرت اين رسايى را نداشت كه بگويد : اين دانهء خرما را بينداز كه حرام است ، ليكن چون مىدانست زبان او را نمىفهمد فصاحتش را ترك كرد و خود را در حدّ لكنت او قرار داد . همچنين كسى كه گوسفند يا پرنده‌اى را آموزش مىدهد براى اظهار نرمى و مدارا با آنها در بانگ كردن و سوت زدن خود را شبيه گوسفند و پرنده مىكند . بنابر اين بپرهيز از اين كه از امثال اين نكات دقيق\r\n\r\n\r\n","description":"","footnote":"\r\n( 14 ) به اصل اين حديث دست نيافتم جز اين كه در موطّأ چنين آمده است : از مالك نقل شده است كه به او رسيده كه پيامبر خدا ( ص ) فرموده است : « من فراموش مىكنم يا به فراموشى وا داشته مىشوم تا سنّت را برقرار سازم » . موطّأ ، ج 1 ، ص 91 .\r\n( 15 ) تصحيح بخارى ، ج 2 ، ص 150 از حديث ابو هريره .\r\n","page_name":" 101 ","page_number":101},
  {"content":"\r\n\r\nغافل شوى چه در اين مسائل عارفان مىلغزند چه رسد به غافلان .\r\n\r\nاقسام بندگان در دوام توبه\r\n( 1 ) بدان توبه كنندگان چهار طبقه‌اند :\r\n\r\nطبقهء اوّل - گنهكارى است كه بر توبهء خود تا پايان عمر استقامت مىورزد ؛\r\n( 2 ) آنچه را در آن كوتاهى كرده جبران مىكند و هرگز نمىانديشد كه به گناهان پيشين خويش بازگردد و بجز لغزشهايى كه بر حسب عادت هيچ بشرى جز صاحبان مقام پيامبرى از آنها مصون نيست گناهى از او سر نمىزند . مراد از استقامت بر توبه همين است . چنين كسى بر انجام دادن اعمال نيك سبقت مىجويد ، و سيّئات خود را به حسنات مبدّل مىكند . اين را توبهء نصوح مىگويند و اين نفس را كه آرامش يافته نفس مطمئنّه مىخوانند نفسى كه خشنود و پسنديده به سوى خدا باز مىگردد ، آنان كسانى هستند كه پيامبر خدا ( ص ) بدانها اشاره كرده فرموده است : « گوشه گيرانى كه دلباختهء ذكر خدايند بر ديگران پيشى جسته‌اند ، و ذكر پروردگار بار گناهان را از دوش آنان برداشته و سبكبار وارد عرصهء قيامت مىشوند . » « 16 » در اين حديث اشاره شده است به اين كه آنان نيز گناهانى داشته‌اند كه ذكر خدا آن را از آنان زدوده است .\r\nاين طبقه از حيث گرايش به شهوات مراتبى دارند . دسته‌اى تمايلات نفسانى آنها بر اثر سلطهء معرفت آرام شده و مجاهده با شهوات براى آنها آسان گرديده و مبارزه با آنها مانع سلوك آنان در راه حقّ نيست . گروهى ديگر از كشمكش با نفس فارغ نشده ليكن بر مجاهده و باز گردانيدن نفس از سركشيهايش قادرند . درجات درگيرى اين دسته با نفس از حيث كثرت و قلّت و اختلاف مدّت و نوع متفاوت است . همچنين از نظر طول عمر با هم اختلاف دارند ، چه بعضى را بمحض توبه مىربايند ، و اينان به سبب آن كه به سلامت رخت بر بسته و پيش از آن كه سستى در كار آنها پديد آيد به ديار آخرت شتافته‌اند مورد غبطه و رشك مىباشند . و به برخى مهلت داده مىشود و مجاهده و شكيبايى و استقامت آنها طولانى مىگردد و حسنات اعمال آنان زياد مىشود . حال اينان عاليتر و افضل است ، زيرا هر بدى را نيكى محو مىكند تا آن جا كه يكى از عالمان گفته است : گناهى را كه گنهكار ده بار مرتكب شده زمانى زدوده مىشود كه ده بار در حال\r\n\r\n\r\n","description":"","footnote":"\r\n( 16 ) صحيح ترمذى ، ج 13 ، ص 88 .\r\n","page_name":" 102 ","page_number":102},
  {"content":"\r\n\r\nشهوت بر آن عمل قادر شود و از ترس خداوند شهوت خود را بشكند و بر آن صبر كند .\r\nامّا اين شرط بعيد است هر چند در صورت فرض ، بزرگى اثر آن را نمىتوان انكار كرد .\r\nليكن مريد ضعيف نبايد اين راه را در پيش گيرد و شهوت خود را برانگيزد و اسباب آن را فراهم كند به حدّى كه قدرت بر آن يابد سپس انتظار داشته باشد كه جلو شهوت را بگيرد و خود را از عمل باز دارد ، زيرا از آن ايمن نيست كه زمام شهوت از دستش بيرون رود و گناه را به جا آورد و توبه‌اش را بشكند ، بلكه تكليف او از آغاز فرار از اسبابى است كه ارتكاب گناه را براى او ميسّر گرداند و راه آن را بر روى خويش ببندد و در همين حال تا آن جا كه مىتواند شهوت خود را بشكند تا توبهء او از همان آغاز سالم بماند .\r\n\r\nطبقهء دوم\r\nتوبه كننده‌اىست كه در همهء طاعات مهمّ و گناهان بزرگ راه استقامت پيموده جز اين كه از پاره‌اى گناهان كه براى او بدون عمد و قصد پيش مىآيد مصون نيست و در خلال احوالى كه بر او مىگذرد بى آن كه تصميم بر ارتكاب گناه داشته باشد به آنها دچار مىشود . ليكن هر زمان اقدام به گناه مىكند نفس خود را مورد سرزنش قرار مىدهد و دچار پشيمانى و اندوه مىشود و عزم خود را بر احتراز از اسبابى كه او را در معرض گناه قرار دهد تجديد مىكند . اين نفس در خور آن است كه نفس لوّامه گفته شود ، زيرا صاحب آن خود را بر اين كه بدون عزم و قصد خويشتن را هدف حالات نكوهيده مىسازد ملامت مىكند . و اين نيز مرتبه‌اى عالى است هر چند از مرتبهء نخست نازلتر است و اين غالبترين احوال توبه كنندگان است ، زيرا بدى در طبيعت آدمى سرشته شده و كمى از مردمند كه از آن تهى هستند ، نهايت تلاش آدمى براى آن است كه خوبى او بر اين بدى غلبه كند تا در ترازوى اعمال كفّهء خيرات او سنگين شود و بر بديهاى او بچربد . امّا اين كه كفّهء بديها بكلّى خالى باشد بسيار بعيد است . اين دسته را خداوند و عده‌اى نيكو داده و فرموده است :  الَّذِينَ يَجْتَنِبُونَ كَبائِرَ الْإِثْمِ وَ الْفَواحِشَ إِلَّا اللَّمَمَ إِنَّ رَبَّكَ واسِعُ الْمَغْفِرَةِ  « 17 » ، پس هر گناهى كه صغيره باشد و از روى عمد و ميل انجام نشود سزاوار است لمم كه مورد عفو الهى است دانسته شود . حق تعالى فرموده است :  وَ الَّذِينَ إِذا فَعَلُوا فاحِشَةً أَوْ ظَلَمُوا أَنْفُسَهُمْ ذَكَرُوا اللَّهَ فَاسْتَغْفَرُوا لِذُنُوبِهِمْ وَ مَنْ يَغْفِرُ الذُّنُوبَ إِلَّا اللَّهُ  « 18 » ؛ خداوند\r\n\r\n\r\n","description":"","footnote":"\r\n( 17 ) نجم / 32 : آنها كه از گناهان كبيره و اعمال زشت جز صغيره دورى مىكنند آمرزش پروردگار تو گسترده است .\r\n( 18 ) آل عمران / 135 : و آنها كه هنگامى كه مرتكب عمل زشتى شوند يا به خود ستم كنند به ياد خدا مىافتند و براى گناهان خود طلب آمرزش مىكنند و كيست جز خدا كه گناهان را ببخشد .\r\n","page_name":" 103 ","page_number":103},
  {"content":"\r\n\r\nكسانى را كه بر خويشتن ستم كرده سپس پشيمان شده و خود را سرزنش مىكنند ستوده و در روايتى كه على ( ع ) از پيامبر ( ص ) نقل كرده آن حضرت فرموده است : « بهترين شما در فتنه افتادهء توبه كار است . » « 19 » در خبر ديگر آمده است : « مؤمن مانند خوشه است گاهى بر مىگردد و گاهى كج مىشود » « 20 » ؛ و نيز در خبر است : « مؤمن را چاره‌اى نيست از اين كه گهگاه در گناهى افتد » . « 21 » همهء اينها دلايلى است بر اين كه اين مقدار گناهانى كه ذكر شد توبه را نمىشكند و مرتكب آنها در زمرهء اصرار كنندگان بر گناه نيست و كسى كه مرتكب اين نوع گناهان را از بودن در شمار توبه كنندگان نوميد كند مانند پزشكى است كه انسان تندرست را به سبب آن كه گهگاه ميوه و طعام گرم مىخورد بى آن كه مداومت دهد از سلامت خود مأيوس سازد . همچنين مانند فقيهى است كه دانشجو را به علّت آن كه در اوقات نادرى در تكرار دروس و تعليقات خود سستى مىكند بدون آن كه اين اوقات طولانى و زياد باشد او را از رسيدن به درجهء اجتهاد نوميد سازد ، و اين امر بر نقصان پزشك و فقيه دلالت دارد ، زيرا فقيه در دين كسى است كه مردم را به سبب پاره‌اى سستيها و گناهان دلفريب از وصول به مدارج سعادت نوميد نكند ، پيامبر خدا ( ص ) فرموده است : « همهء فرزندان آدم گناهكارند ، و بهترين گنهكاران توبه كنندگان آمرزشخواهند . » « 22 » و نيز فرموده است : « مؤمن ضعيفى وصله زننده است . بهترين آنان كسى است كه در حال وصله زدن بميرد » . « 23 » ؛ يعنى بر اثر گناهان ضعيف و به سبب توبه و پشيمانى وصله\r\n\r\n\r\n","description":"","footnote":"\r\n( 19 ) الشعب بيهقى به سند صحيح از على ( ع ) ، الجامع الصّيفه ، احمد بن حنبل به سند خود از ابى جعفر محمّد بن على از محمّد بن حنفّيه از پدرش علىّ بن ابى طالب ( ع ) نقل كرده كه پيامبر خدا ( ص ) فرموده است : « خداوند بنده مؤمن در فتنه افتادهء توبه كار را دوست مىدارد . »\r\n( 20 ) ابو يعلى از حديث انس به سند ضعيف ، الجامع الصّيفه ، عراقى گفته است : در امثال رامهرمزى اسناد آن خوب است .\r\n( 21 ) الكبير و الاوسط طبرانى با سند خوب ، مجمع الزوائد ، ج 10 ، ص 210 .\r\n( 22 ) سنن ترمذى آن را نقل كرده و غريب شمرده است سنن ابن ماجه ، شماره 42510 ، مستدرك حاكم ، ج 4 ، ص 244 و سندان را صحيح دانسته ، مسند احمد از حديث انس ، الفتح الرّبانى ، ج 19 ص 337 .\r\n( 23 ) الصغير و الاوسط طبرانى ، بزّار از حديث جابر ، طبرانى گفته است : در سند آن ضعفى است به سبب آن كه خالد خزايلى در سلسلهء راويان آن قرار دارد ، مجمع الزوائد ، ج 10 ، ص 201 .\r\n","page_name":" 104 ","page_number":104},
  {"content":"\r\n\r\nزننده است .\r\nخداوند متعال فرموده است :  أُولئِكَ يُؤْتَوْنَ أَجْرَهُمْ مَرَّتَيْنِ بِما صَبَرُوا وَ يَدْرَؤُنَ بِالْحَسَنَةِ السَّيِّئَةَ  « 24 » ، و آنان را به هيچ وجه به نداشتن گناه توصيف نكرده است .\r\n\r\nطبقه سوّم - آن كه توبه كند و مدّتى بر توبه‌اش استقامت ورزد ،\r\n( 1 ) سپس در برخى گناهان شهوتش بر او غالب شود و از روى قصد و به علّت عدم توانايى در برابر غلبهء شهوت نسبت به ارتكاب آنها اقدام كند . ليكن با اين حال بر اداى طاعات مواظبت داشته و بسيارى از گناهان را با وجود قدرت و شهوت ترك كرده و تنها شهوت اين يك يا دو گناه او را مقهور ساخته و خواهان آن است كه خداوند او را بر سركوب آنها قادر گرداند و شرّ آنها را از او بر طرف سازد . اين آرزوى او در حال ارضاى اين شهوات است و چون از آن فارغ مىشود پشيمان مىگردد و مىگويد : كاش آن را انجام نمىدادم ، از آن توبه خواهم كرد ، و در سركوب آن با نفس خويش به مبارزه خواهم پرداخت . امّا نفس وى آن عمل را در نظرش مىآرايد و توبه‌اش را در هر بار از امروز به فردا مىافكند . اين نفس را نفس مسوّله مىگويند . دارندهء آن از جملهء كسانى است كه خداوند دربارهء آنها فرموده است  وَ آخَرُونَ اعْتَرَفُوا بِذُنُوبِهِمْ خَلَطُوا عَمَلًا صالِحاً وَ آخَرَ سَيِّئاً  « 25 » ، وضع او از جهت آن كه بر طاعات مواظبت و از آنچه به جا مىآورد كراهت دارد موجب اميدوارى است و شايد خداوند توبهء او را بپذيرد ؛ ليكن از جهت آن كه توبه‌اش را از امروز به فردا مىافكند و در آن تأخير مىكند فرجامى خطرناك دارد ؛ بسا پيش از توبه بميرد و امر او به مشيّت حق تعالى موكول گردد ، اگر خداوند به فضل خويش امر او را تدارك كند ، و شكستگى او را جبران فرمايد ، و با قبول توبه‌اش بر او منّت نهد به سابقين ملحق خواهد شد ؛ و چنانچه شقاوت بر او غلبه كند و شهواتش بر او چيره شود بيم آن است كه آنچه در ازل براى او مقدّر شده تحقّق يابد و دچار سوء عاقبت گردد ، زيرا به طور مثال هر زمان اشتغال به تحصيل براى دانشجو ناممكن گردد اين عدم امكان دليل بر آن است كه در ازل برايش مقدّر شده است كه از جاهلان باشد و در اين صورت اميدوارى به او ضعيف مىشود . و\r\n\r\n\r\n","description":"","footnote":"\r\n( 24 ) قصص / 54 : آنها پاداششان دوبار داده مىشود به سبب آن كه صبر كردند و بدى را به نيكى رفع مىكنند . . .\r\n( 25 ) توبه / 102 : و گروهى ديگر به گناهان خود اعتراف كردند و اعمال شايسته و ناشايستى را به هم آميختند .\r\n","page_name":" 105 ","page_number":105},
  {"content":"\r\n\r\nچنانچه اسباب مداومت بر تحصيل براى او به آسانى فراهم گردد اين امر دليل آن است كه در ازل براى او مقدّر شده است از جمله عالمان باشد . به همين گونه سعادتهاى اخروى و دركات آن به حكم تقدير مسبّب الاسباب به حسنات و سيّئات ارتباط دارد همچنان كه بيمارى و صحّت به خوردن غذا و دوا وابسته است ، و از اين قبيل است بينش نفس كه به سبب آن انسان از طريق ترك كاهلى و مواظبت بر تحصيل آگاهيهاى درونى در دنيا استحقاق وصول به مناصب عالى را پيدا مىكند . بنابر اين همان گونه كه براى منصب دريافت و قضاء و تقدّم علمى تنها كسى شايستگى دارد كه بر اثر طول تحصيل علم ، فقيه شده باشد براى سراى آخرت و نعيم آن و قرب پروردگار جهانيان فقط دلى شايسته است كه بر اثر طول تزكيه و تطهير سلامت يافته و پاك شده باشد . تدبير ربّ الأرباب در ازل آن را اين گونه رقم زده چنان كه فرموده است :     وَ نَفْسٍ وَ ما سَوَّاها ، فَأَلْهَمَها فُجُورَها وَ تَقْواها ، قَدْ أَفْلَحَ مَنْ زَكَّاها ، وَ قَدْ خابَ مَنْ دَسَّاها     « 26 » بنابر اين هر زمان بنده گناهى را مرتكب مىشود گناه او نقد و توبه او نسيه خواهد بود و اين نشانهء خذلان و خوارى اوست . پيامبر خدا ( ص ) فرموده است : « بنده هفتاد سال كار اهل بهشت را مىكند ، تا آن جا كه مردم مىگويند او از اهل آن است و ميان او و بهشت جز يك وجب باقى نمىماند ليكن تقدير بر او سبقت مىگيرد ، عمل اهل جهنّم را مىكند و وارد آن مىشود . » « 27 » از اين رو بيم از عاقبت كار پيش از توبه است ، و هر نفسى كه برون مىآيد خاتمهء نفس پيش است و امكان دارد كه مرگ به آن پيوندد ، لذا بايد مراقب انفاس بود و گرنه آنچه ترس از آن است واقع مىشود و حسرت دايمى مىگردد در حالى كه حسرت سودى ندارد .\r\n\r\nطبقهء چهارم - توبه كند و مدّتى بر توبه استقامت ورزد\r\n( 1 ) سپس به ارتكاب گناه يا گناهان باز گردد بى آن كه در دل قصد توبه داشته و بر عمل خود متأسّف باشد بلكه مانند غافلان در ورطهء شهوات فرو رفته است . چنين كسى از جمله اصرار كنندگان بر گناه مىباشد و اين نفس را نفس امّاره مىگويند كه از هر خير و خوبى گريزان است ؛ بر اين شخص بيم سوء عاقبت مىرود و امر او با خداست ، اگر روزگارش بر بدى خاتمه يابد\r\n\r\n\r\n","description":"","footnote":"\r\n( 26 ) شمس / 7 تا 10 : و سوگند به نفس آدمى و آن كسى كه آن را منظّم ساخته است ، سپس فجور و تقوا ( شرّ و خير ) را به او الهام كرده است ، كه هر كس نفس خويش را تزكيه كرده رستگار شده ، و آن كه نفس خود را به گناه آلوده ساخته نوميد و محروم گشته است .\r\n( 27 ) سنن ابن ماجه شماره 76 باب القدر ، در آن جا به جاى وجب ، ذراع قيد شده است .\r\n","page_name":" 106 ","page_number":106},
  {"content":"\r\n\r\nدچار بدبختى و شقاوتى بىپايان شده ، و اگر حسن عاقبت پيدا كند و بر عقيدهء توحيد بميرد اميد رهايى او از آتش وجود دارد هر چند پس از گذشت مدّتى باشد ؛ و محال نيست كه به سببى پنهانى كه بر آن آگاه نيستيم عموم عفو شامل حالش شود ، چنان كه محال نيست كه انسان به ويرانه‌اى درآيد تا در آن گنجى بيابد و اتّفاقا به آن برسد . و يا در خانه‌اش بنشيند تا خدا او را عالم گرداند و دانش را بدون تعلّم و آموزش روزى او كند چنان كه پيامبران ( ع ) چنين بوده‌اند ، زيرا درخواست آمرزش با اداى طاعات مانند تحصيل علم با تلاش و تكرار ، و طلب مال با تجارت و سفر كردن از طريق درياهاست .\r\nامّا درخواست آمرزش به صرف اميد با وجود تباهى اعمال مانند طلب گنج در ويرانه‌ها و طلب علوم از طريق تعليم فرشتگان است . واى كاش كه هر كس بكوشد بياموزد ، و هر كس تجارت كند توانگر شود و هر روزه‌گير نمازگزارى آمرزيده شود .\r\nبنابر اين همهء مردم محرومند جز عالمان ، و عالمان همگى محرومند جز عمل كنندگان ، و عمل كنندگان همه محرومند جز مخلصان و مخلصان در برابر خطرى بزرگ قرار دارند . به همين گونه است حال كسى كه خانهء خود را ويران كند ، و مال و اندوخته خود را تباه سازد ، و خود و عائله‌اش را گرسنه بگذارد و بگويد : « اميد به فضل خدا دارم » ؛ و انتظار كشد كه خداوند گنجى روزى او كند كه آن را در زير زمين خانهء ويران خود بيابد .\r\nچنين كسى در نزد اهل بينش از احمقان و مغروران است هر چند آنچه را انتظار مىكشد از قدرت خداوند و فضل او محال نيست . همچنين كسى كه از فضل و بخشش خداوند انتظار آمرزش دارد در حالى كه در طاعت كوتاهى مىكند و بر گناهان خويش اصرار مىورزد و در راهى كه مورد آمرزش قرار گيرد گام بر نمىدارد از نظر صاحبدلان در زمرهء سفيهان و ديوانگان است . شگفتا از اين ديوانه كه حماقت خود را در قالب مورد پسندى رواج مىدهد و مىگويد : خداوند كريم و بخشنده است و بهشت او از همچون منى تنگ نمىشود و نافرمانى من به او زيانى نمىرساند . سپس مىبينى كه براى به دست آوردن مال درياها را مىنوردد و در خطرها و سختيها وارد مىگردد و اگر به او گفته شود : خداوند كريم است و طلاهاى خز اين او از اين كه تو را بىنياز كند كم نمىآيد ، در خانه‌ات بنشين شايد از راهى كه انتظار آن را ندارى روزيت را برساند ، ليكن او گويندهء اين سخنان را احمق مىشمارد و او را مورد ريشخند قرار مىدهد و مىگويد : اين سبكسرى چيست ؟ از آسمان زر و سيم نمىبارد و اينها را جز از طريق كسب نمىتوان يافت ،\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nخداوند به همين گونه آن را مقدّر كرده و سنّت خود را بدينسان جارى ساخته است و تبديل در سنّت خدا راه ندارد . اين مغرور نمىداند كه پروردگار آخرت و پروردگار دنيا يكى است و سنّت خدا در هر دو سرا تبديل پذير نيست چه او خبر داده و فرموده است :\r\n وَ أَنْ لَيْسَ لِلْإِنْسانِ إِلَّا ما سَعى  « 28 » ، در اين صورت چگونه معتقد مىشود كه خداوند در آخرت كريم است و در دنيا كريم نيست ؟ و چگونه مىگويد : سستى در كسب مال دنيا مقتضاى كرم خدا نيست و سستى براى به دست آوردن ملك و نعيم دايم آخرت مقتضاى كرم اوست ، و اين را بر حسب كرمى كه دارد بىتلاش و كوشش مىدهد ، و آن را با همهء سعى و كوشش غالبا منع مىكند . ما از كور دلى و گمراهى به خدا پناه مىبريم چه آن جز نتيجهء نگونسارى و فرو افتادن در تاريكيهاى نادانى چيز ديگرى نيست . چنان كسى شايستهء آن است كه در زمرهء آنانى باشد كه خداوند دربارهء آنها فرموده است :  وَ لَوْ تَرى إِذِ الْمُجْرِمُونَ ناكِسُوا رُؤُسِهِمْ عِنْدَ رَبِّهِمْ رَبَّنا أَبْصَرْنا وَ سَمِعْنا فَارْجِعْنا نَعْمَلْ صالِحاً  « 29 » ، يعنى ديديم كه تو راست مىگويى در آن جا كه فرمودى :  وَ أَنْ لَيْسَ لِلْإِنْسانِ إِلَّا ما سَعى  پس ما را بازگردان تا سعى و كوشش كنيم امّا بازگشتن براى آنها ممكن نيست و عذاب آنها ثابت و پابر جاست . ما از آنچه مايهء نادانى و شكّ و ناگزير كشانندهء انسان به سوى بدى عاقبت است به خدا پناه مىبريم .\r\n\r\nآنچه توبه كننده بايد در صورت ارتكاب گناهى يا از روى قصد و غلبهء شهوت و يا نا انديشيده بر حسب اتّفاق به آن مبادرت كند .\r\n( 1 ) بدان بر هر گنهكارى توبه و پشيمانى از گناه و اشتغال به اعمال نيكى كه ضدّ كارهاى بدش باشد واجب است ، چنان كه طريق آن را ذكر كرديم . اكنون هر گاه نفس به سبب چيرگى شهوت او را در عزم بر ترك گناه يارى نكند در اداى يكى از دو واجب ناتوان شده و نبايد واجب ديگر را ترك كند و آن دفع اعمال بد با كارهاى نيك است تا آنها به كلى زدوده شوند و از جملهء كسانى باشد كه  خَلَطُوا عَمَلًا صالِحاً وَ آخَرَ سَيِّئاً  ، كار نيك كار بد را مىزدايد . اين زدودن يا به دل است يا به زبان و يا به جوارح ، و بايد نيكى در محلّ\r\n\r\n\r\n","description":"","footnote":"\r\n( 28 ) نجم / 39 : و اين كه براى انسان بهره‌اى جز سعى و كوشش او نيست .\r\n( 29 ) سجده / 12 : و اگر ببينى مجرمان را به هنگامى كه در پيشگاه پروردگارشان سر به زير افكنده مىگويند :\r\nپروردگارا ، آنچه وعده كرده بودى ديديم و شنيديم ما را بازگردان تا عمل صالح به جا آوريم .\r\n","page_name":" 108 ","page_number":108},
  {"content":"\r\n\r\nبدى و در آنچه تعلّق به اسباب آن دارد به جا آورده شود .\r\nامّا به دل اين است كه گناه خود را با تضرّع و زارى در پيشگاه خداوند و درخواست عفو و آمرزش از او بزدايد و مانند بنده‌اى گريزان در برابر او اظهار ذلّت و خوارى كند و با نقصان تكبّر در ميان مردم ذلّت و حقارت خود را بر آنان ظاهر سازد و دليلى ندارد كه بنده گريزان گنهكار بر ديگر بندگان خدا تكبّر ورزد . همچنين بايد در دل طالب خير و خوبى براى مسلمانان بوده و عازم بر اداى طاعات الهى باشد .\r\nزدودن گناه به زبان آن است كه به ظلم خود اعتراف و از درگاه خداوند طلب آمرزش كند و بگويد : ربّ ظلمت نفسى و عملت سوء فاغفر لى ذنوبى ، و نيز چنان كه در كتاب دعوات و اذكار آورده‌ايم انواع استغفار را بسيار بگويد .\r\nزدودن كار بدى به جوارح عبارت از اداى طاعات و انواع عبادات و صدقات است .\r\nاخبار گوياى اين است كه هر گاه گنهكار پس از ارتكاب گناه هشت چيز را به عمل آورد اميد آن است كه گناهش بخشوده شود . از آنها چهار چيز از اعمال دل است كه عبارتند از توبه يا عزم بر توبه ، حبّ دست كشيدن از گناه ، بيم عذاب ، اميد آمرزش و چهار چيز از اعمال جوارح مىباشد : اين كه در عقب گناه دو ركعت نماز گزارد پس از آن هفتاد بار استغفار كند و صد بار بگويد : سبحان اللّه العظيم و بحمده ، سپس صدقه‌اى بدهد و بعد از آن يك روز روزه بگيرد . در برخى اخبار آمده است كه : وضو را كامل بگيرد و به مسجد درآيد و دو ركعت نماز بگزارد . در بعضى ديگر ذكر شده : چهار ركعت نماز بگزارد « 30 » ، در حديثى است كه : « هر گاه گناهى مرتكب شدى حسنه‌اى به جا آور تا آن را محو كند نهان به نهان و آشكار به آشكار . » « 31 » از اين رو گفته‌اند : صدقهء پنهان گناهان شب و صدقهء آشكار گناهان روز را محو مىكند . و نيز در اخبار آمده است كه :\r\nمردى به پيامبر خدا ( ص ) عرض كرد : من در مورد زنى تلاش كردم و از همه چيز آن جز جماع برخوردار شدم حكم خدا را بر من جارى فرما . پيامبر خدا ( ص ) فرمود : « آيا نماز\r\n\r\n\r\n","description":"","footnote":"\r\n( 30 ) مسند احمد از حديث ابو الدّار كه گفته است : از پيامبر خدا ( ص ) شنيدم كه مىفرمود : « كسى كه وضو بگيرد و آن را نيكو انجام دهد سپس برخيزد و دو ركعت - يا چهار ركعت - ( ترديدى از راوى است ) نماز بگزارد ، و ركوع و خشوع آن را نيكو به جا آورد پس از آن از خداوند طلب آمرزش كند آمرزيده مىشود » ، مجمع الزّوائد ، ج 10 ، ص 201 .\r\n( 31 ) الزهد احمد از عطار مرسل با سندى ضعيف ، الجامع الصيفه .\r\n","page_name":" 109 ","page_number":109},
  {"content":"\r\n\r\nبامداد را با ما گزارده‌اى ؟ عرض كرد : آرى ، فرمود :  إِنَّ الْحَسَناتِ يُذْهِبْنَ السَّيِّئاتِ  « 32 » . اين حديث گوياى اين است كه تجاوز كمتر از زنا به زنان گناه صغيره است ، زيرا پيامبر ( ص ) نماز را كفّارهء آن قرار داده و اين به مقتضاى قول آن حضرت است كه فرموده است :\r\n« نمازهاى پنجگانه كفّارهء گناهان ميان آنهاست بجز كباير » . « 33 » به هر حال سزاوار است انسان همه روزه خود را حسابرسى كند ، و اعمال بد خود را در نظر گيرد و آنها را با كارهاى نيك بزدايد .\r\nاگر بگويى : چگونه ممكن است استغفار از گناه بدون ترك اصرار سودمند باشد ؟ چه در خبر آمده است كه « استغفار كنندهء از گناه در صورتى كه اصرار بر آن داشته باشد مانند استهزا كنندهء به آيات خداست » « 34 » و يكى از بزرگان گفته است : من از گفتن استغفر اللّه استغفار مىكنم . و گفته شده است : استغفار به زبان توبهء دروغگويان است ، و نيز رابعه عدويّه گفته است : استغفار ما به استغفار بسيارى نياز دارد .\r\nپاسخ اين است كه بدانى در فضيلت استغفار اخبار بىشمارى وارد شده كه ما بخشى از آنها را در كتاب اذكار و دعوات ذكر كرده‌ايم تا آن جا كه خداوند استغفار را با بقاى پيامبر ( ص ) قرين كرده و فرموده است :  وَ ما كانَ اللَّهُ لِيُعَذِّبَهُمْ وَ أَنْتَ فِيهِمْ وَ ما كانَ اللَّهُ مُعَذِّبَهُمْ وَ هُمْ يَسْتَغْفِرُونَ  « 35 » يكى از صحابه گفته است : « 36 » ما را دو امان بود يكى از آنها كه بودن پيامبر در ميان ما بود از دست رفته و آن كه مانده استغفار است ، اگر اين نيز برود هلاك مىشويم . مىگويد استغفارى كه توبهء دروغگويان است تنها استغفار به زبان است بى آن كه دل در آن انباز باشد ، مانند آن كه انسانى بر حسب عادت و از روى غفلت بگويد : أستغفر اللّه چنان كه در آن هنگام كه صفات آتش را مىشنود مىگويد : نعوذ باللّه ( به خدا پناه مىبريم ) بى آن كه دلش از آنچه بر زبان مىآورد متأثّر شود . اين استغفار\r\n\r\n\r\n","description":"","footnote":"\r\n( 32 ) صحيح بخارى ، ج 6 ، ص 94 از حديث ابن مسعود .\r\n( 33 ) مأخذ آن پيش از اين مكرّر ذكر شده است .\r\n( 34 ) الشعب بيهقى ، ابن عساكر از ابن عبّاس با سندى ضعيف ، الجامع الصيفه .\r\n( 35 ) انفال / 33 : و تا تو در ميان آنها هستى خداوند آنها را مجازات نخواهد كرد ، و تا استغفار مىكنند خداوند عذابشان نمىكند .\r\n( 36 ) ترمذى آن را از ابو موسى اشعرى نقل كرده و گفته : و اين سخن اوست ، ابو الشيخ و حاكم آن را نقل كرده و صحيح دانسته‌اند بيهقى در الشعب گفته است : گويندهء اين سخن ابو هريره است ، بيهقى در طرق ديگرى گفته گوينده ابن عبّاس است ، الدرّ المنثور ، ج 3 ، ص 182 .\r\n","page_name":" 110 ","page_number":110},
  {"content":"\r\n\r\nمنحصر به حركت زبان است و در آن فايده‌اى نيست ، ليكن چنانچه تضرّع قلبى و زارى در طلب آمرزش به آن بپيوندد و تضرّع او صادقانه و از روى خلوص نيّت و رغبت باشد اين تضرّع در نفس خود حسنه‌اى است كه شايستگى دارد سيّئه‌اى را دفع كند ، و اخبارى كه در فضيلت استغفار وارد شده بر همين مورد حمل شده تا آن جا كه پيامبر خدا ( ص ) فرموده است : « كسى كه استغفار كند هر چند در روز هفتاد بار بازگردد ( بر گناه ) اصرار نكرده است » « 37 » ؛ و اين استغفار به قلب است .\r\nتوبه و استغفار درجاتى دارد ، و اوايل آن هر چند به آخر نرسد نيز داراى فوايدى است . سهل شوشترى گفته است : بنده در هر حال چاره‌اى جز مولاى خود ندارد بهترين حالات او اين است كه در همه چيز به او رجوع كند ، اگر گناه كرد بگويد : « خداوندا ، بر من پوشيده دار » و هنگامى كه از گناه فراغت يافت بگويد : « اى پروردگار من توبه مرا بپذير » ، و پس از توبه بگويد : « خداوندا ، عصمت را روزى من گردان » و چون طاعتى به جا آورد بگويد : « خداوندا از من قبول كن » . از او دربارهء استغفار كه گناهان را مىزدايد پرسيدند ، پاسخ داد : اوّل استغفار استجابت پس از آن زارى و انابه و سپس توبه است ، استجابت از اعمال جوارح زارى و انابه از اعمال قلوب ، توبه رو آوردن به مولاست به اين كه خلق را ترك گويد ، سپس استغفار از تقصيرات خود و ناسپاسيها و ترك شكر ، در اين هنگام آمرزيده مىشود و در نزد او جاى مىگيرد و پس از آن تنهايى را اختيار كند و سپس پايدارى و بعد از آن بيان و پس از آن قرب و بعد معرفت و سپس مناجات و پس از آن خلوص بعد موالات سپس گفتگوى پنهانى و اين خلّت يعنى دوستى است ، و اين حالت در دل بنده قرار نمىگيرد مگر آنگاه كه علم خوراك ، ذكر قوام رضا توشه و توكّل رفيعت او باشد ، سپس خداوند به او نظر مىكند و او را به سوى عرش بالا مىبرد و در مقام حاملان عرش جاى مىگيرد .\r\nو نيز از او دربارهء سخن پيامبر خدا ( ص ) پرسيدند كه فرموده است : « توبه كننده دوست خداست » پاسخ داد : توبه كننده‌اى دوست خداست كه همهء آنچه در قول خداوند متعال آمده در او موجود باشد ، آن جا كه فرموده است :  التَّائِبُونَ الْعابِدُونَ الْحامِدُونَ . . .  « 38 » ، و گفت : دوست آن است كه در چيزى كه دوستش آن را ناخوش\r\n\r\n\r\n","description":"","footnote":"\r\n( 37 ) سنن ترمذى ، ج 13 ، ص 96 ، پيش از اين در كتاب الدّعوات ذكر شده است .\r\n( 38 ) توبه / 112 : توبه كنندگان ، عبادت كاران ، سپاس گويان سياحت كنندگان ، ركوع كنندگان ، سجده گزاران آمران به معروف ، نهى كنندگان از منكر و حافظان حدود الهى مىباشند ، به چنين مؤمنانى بشارت بده .\r\n","page_name":" 111 ","page_number":111},
  {"content":"\r\n\r\nمىدارد وارد نشود ، غرض اين است كه توبه داراى دو فايده است :\r\nاوّل - محو گناهان تا چنان شود كه گويا هيچ گناهى نكرده است .\r\nدوم - رسيدن به درجات تا دوست خدا شود .\r\nمحو گناهان نيز درجاتى دارد ، برخى در درجه‌اى قرار دارند كه اصل گناه آنها بكلّى محو مىشود ، و بعضى ديگر تخفيفى براى آنهاست و اين امر بستگى به درجات توبه دارد . استغفار به دل و جبران گناهان با اعمال نيك هر چند از اصرار در گناه فارغ نباشد از اوايل اين درجات است و روى هم خالى از فايده نيست و نبايد گمان كرد كه وجود آن مانند عدم آن است ، بلكه اهل شهود و ارباب قلوب به يقين مىدانند كه گفتار خداوند متعال كه فرموده است :  فَمَنْ يَعْمَلْ مِثْقالَ ذَرَّةٍ خَيْراً يَرَهُ  « 39 » راست است و هيچ ذرّهء نيكى از اثر خالى نيست ، چنان كه اگر دانه‌اى جو در ترازو اندازى در آن بىاثر نخواهد بود و اگر بى اثر باشد لازم مىآيد كه دانهء دوم نيز مانند اوّل باشد و ترازو با خروارها جو سنگينى نشان ندهد در صورتى كه محال بودن اين امر روشن است ، بلكه كفّهء حسنات با اندكى كار نيك سنگين مىشود ، و كفّهء كارهاى بد نيز به همين گونه است . بنابر اين بپرهيز از اين كه طاعات خرد را اندك شمارى و به جا نياورى ، و اين گناهان را ناچيز بدانى و از آنها پرهيز نكنى ، مانند زن كم عقلى كه در رشتن كاهلى كند و بهانه آورد به اين كه در هر ساعت به رشتن بيش از يك تار قادر نيست و از يك تار چه سودى حاصل مىشود ، و آن در تهيّهء لباس چه تأثيرى دارد . در حالى كه اين نادان نمىداند كه البسه دنيا تار تار فراهم شده و جهان با همه فراخى و پهناورى اجسامى كه در آن است ذرّه ذرّه گرد آمده است از اين رو زارى و استغفار به قلب حسنه‌اى است كه به هيچ وجه نزد خداوند ضايع نمىشود ، بلكه مىگويم استغفار به زبان نيز حسنه است ، زيرا حركت زبان از روى غفلت به استغفار بهتر از حركت زبان در آن ساعت به غيبت كردن از مسلمان و يا به گفتن سخنان پوچ است بلكه بهتر از خاموشى نيز مىباشد . فضيلت اين استغفار بر سكوت روشن است و تنها نسبت به عمل دل و عدم توجّه آن نقصان است . به همين سبب يكى از مريدان به شيخ خود ابو عثمان مغربى گفت : در بعضى اوقات زبانم به ذكر و قرآن گويا مىشود در حالى كه دلم غافل و بىخبر است ؟ شيخ پاسخ داد : خدا را شكر كن كه يكى از\r\n\r\n\r\n","description":"","footnote":"\r\n( 39 ) زلزال / 7 : پس هر كس به اندازهء سنگينى ذرّه‌اى كار خير انجام داده آن را مىبيند .\r\n","page_name":" 112 ","page_number":112},
  {"content":"\r\n\r\nاعضايت را در راه خير به كار گرفته و آن را به ذكر عادت داده و در راه شرّ به كار نبرده و بيهوده گويى را عادت آن نكرده است .\r\nآنچه او گفته حقّ است ، زيرا اگر اعضاى آدمى به كارهاى نيك عادت كند تا آن حدّ كه اين عادت به صورت طبيعت درآيد بسيارى از گناهان از او دفع مىشود ، چه كسى كه زبانش به استغفار عادت كرده اگر دروغى از كسى بشنود زبانش به آنچه بدان عادت كرده سبقت مىگيرد و استغفر اللّه مىگويد ، و آن كه زبانش به ياوه‌گويى خو كرده زبانش به گفتن اين كه : تو چقدر احمقى و دروغ تو چقدر زشت است ، پيشى مىگيرد . همچنين كسى كه زبانش به استعاذه عادت كرده چون بشنود كه از شريرى اعمال بدى صادر شد به حكم عادت زبانش به گفتن نعوذ باللّه گويا مىشود ، و اگر به ياوه سرايى خو كرده است لعنة اللّه خواهد گفت ، و در نتيجه با يكى از اين دو كلمه گنهكار مىشود و با ديگرى سلامت مىماند ، و سلامت ماندن او ثمرهء عادت داشتن زبان او به خير و خوبى است . اين مطلب يكى از معانى قول خداوند متعال است كه فرموده است :  إِنَّ اللَّهَ لا يُضِيعُ أَجْرَ الْمُحْسِنِينَ *  « 40 » و نيز :  وَ إِنْ تَكُ حَسَنَةً يُضاعِفْها  « 41 » ، بنگر خداوند چگونه حسنهء او را مضاعف ساخته است ، چه استغفار را در حال غفلت عادت زبان او كرده تا بدين طريق شرّ غيبت و لغت و ياوه گويى را از او دفع كند . اين مضاعف كردن اندك طاعت بنده از سوى خدا در دنياست ، و مضاعف ساختن آن در آخرت بسيار بزرگتر خواهد بود ، اگر بدانند .\r\nبنابراين بپرهيز از آن كه در طاعات به آفات و خطرات بنگرى و در نتيجه رغبت توبه عبادات كم شود ، زيرا اين مكرى است كه شيطان آن را براى فريفته شدگان خود رايج و مقبول گردانيده و به ايشان چنان وانمود كرده كه آنها ارباب بصيرتند و خفايا و اسرار را مىدانند و به آنها مىگويد : در ذكر زبان با غفلت دل چه خيرى است . در برابر اين مكر مردمان سه دسته‌اند : سبقت گيرندهء به اعمال نيك ، ستمكار به خود و ميانه رو .\r\nامّا سبقت گيرندهء به اعمال نيك به شيطان مىگويد : اى ملعون راست گفتى و ليكن اين كلمهء حقّى است كه باطلى را از آن خواسته‌اى و به همين سبب تو را دو بار عذاب مىكنم ، و از دو جهت تو را زبون مىگردانم و حركت دل را بر حركت زبان اضافه مىكنم ، و اين عمل چنان باشد كه جراحت شيطان را با پاشيدن نمك روى آن درمان\r\n\r\n\r\n","description":"","footnote":"\r\n( 40 ) توبه / 120 : خداوند پاداش نيكوكاران را ضايع نمىكند .\r\n( 41 ) نساء / 40 : . . . و اگر كار نيكى باشد آن را مضاعف مىكند .\r\n","page_name":" 113 ","page_number":113},
  {"content":"\r\n\r\nكرده باشند .\r\nستمكار مغرور به سبب كبر و خود پسندى خيال مىكند اين نكته را دريافته است ليكن از اين كه بتواند دلش را پاكيزه و از اخلاص برخوردار سازد ناتوان است با اين همه زبانش را به ذكر عادت نمىدهد و حاجت شيطان را روا مىسازد و با رشتهء غرور او به چاه مىرود ، و مشابهت و موافقت ميان او و شيطان كامل مىگردد . چنان كه گفته‌اند :\r\n وافق شنّ طبقه * وافقه فاعتنقه « 42 » \r\nميانه رو قادر نيست با شركت دادن دل در عمل دماغ شيطان را به خاك بمالد ، و دريافته است كه حركت زبان نسبت به حركت دل ناقص است و معتقد شده كه كمال آن در سكوت از فضول كلام است و بدان ادامه مىدهد و از خداوند درخواست مىكند كه دل را در اعتياد به خير با زبان شريك و دمساز فرمايد .\r\nبنابراين سبقت گيرندهء به خيرات مانند بافنده‌اى است كه او را بر اين كار نكوهش كرده باشند و او آن را ترك و نويسندگى را اختيار كرده باشد . ستمكار مغرور مانند بافنده‌اى است كه شغل خود را ترك كرده و رفتگر شده باشد ، و ميانه رو مانند كسى است كه از نويسندگى ناتوان شده و مىگويد بافندگى نسبت به نويسندگى كارى نكوهيده است نه نسبت به رفتگرى ، و اكنون كه از نويسندگى ناتوانم شغل بافندگى را ترك نمىگويم .\r\nرابعهء عدويّه گفته است استغفار ما به استغفار بسيار نياز دارد . نبايد گمان كنى كه او از حركت زبان از جهت آن كه ذكر خدا مىگويد نكوهش مىكند بلكه او غفلت قلب را مورد سرزنش قرار مىدهد و بدين سبب خود را محتاج مىبيند كه از غفلت دلش استغفار كند نه از حركت زبانش ، زيرا اگر به زبان هم استغفار نكند نيازمند دو استغفار مىشود نه يكى . به همين گونه بايد نكوهش نكوهيده و ستايش ستوده را فهميد و گرنه معناى گفتار گويندهء صادق را كه فرموده است : « حسنات ابرار سيّئات مقرّبان است » نخواهى فهميد ، زيرا اين امور با مقايسه ثابت مىشود و بدون سنجش نمىتوان آنها را درك كرد . بلكه بايد كمترين طاعت و كوچكترين گناه را كوچك نشمارى ، از اين رو امام جعفر صادق ( ع ) فرموده است : « سه چيز را در سه چيز پنهان كرده است : رضايش را در\r\n\r\n\r\n","description":"","footnote":"\r\n( 42 ) مثل رايجى است كه عرب آن را در مساوات و مشابهت به كار مىبرد ، به مجمع الامثال ميدانى باب بيست و ششم مراجعه شود - م .\r\n","page_name":" 114 ","page_number":114},
  {"content":"\r\n\r\nطاعتش ، پس چيزى از طاعتش را كوچك ندانيد شايد رضايش در آن باشد ، غضبش را در معصيتش پس چيزى از معصيت او را حقير نشماريد شايد خشمش در آن باشد ، و ولايت خود را در بندگانش پنهان كرده است هيچ كسى را كوچك به حساب نياوريد شايد او ولىّ خدا باشد . »\r\n\r\nركن چهارم - در داورى توبه و طريقهء گشودن عقدهء اصرار بر گناه\r\n( 1 ) بدان مردمان بر دو قسم‌اند :\r\nاوّل - جوانى است كه هيچ گونه هوسهاى جوانى در او نيست و بر اساس نيكى و دورى از بدى پرورش يافته و بزرگ شده و همان است كه پيامبر خدا ( ص ) درباره‌اش فرموده است : « خداوند خشنود مىشود از جوانى كه در او هوس جوانى نيست » ، « 1 » و وجود اين گونه جوانان كمياب و نادر است . قسم دوم كسى است كه از ارتكاب گناه بدور نيست و اينان دو دسته‌اند : اصرار كنندگان بر گناه و توبه كنندگان ، مقصود ما در اين جا اين است كه راه گشودن عقدهء اصرار هر گناه را بيان و درمان آن را ذكر كنيم :\r\nبدان شفاى توبه جز به دارو حاصل نمىشود و كسى كه به درد آگاهى ندارد بر درمان آگاه نيست . معناى درمان شكستن و از ميان بردن اسباب و عوامل درد است ، چه هر دردى به سببى پديد آمده و درمان آن دفع و ابطال آن سبب است ، و هر چيزى تنها به وسيلهء ضدّ آن باطل مىشود . علّت اصرار بر گناه جز غفلت و شهوت نيست و ضدّ غفلت علم و ضدّ شهوت شكيبايى بر قطع انگيزه‌هاى آن است . غفلت سرچشمهء خطاهاست چنان كه خداوند متعال فرموده است :   أُولئِكَ هُمُ الْغافِلُونَ ، لا جَرَمَ أَنَّهُمْ فِي الْآخِرَةِ هُمُ الْخاسِرُونَ   « 2 » . بنابراين داروى توبه تنها معجونى است كه از شيرينى علم و تلخى صبر سرشته شده باشد همان‌گونه كه سركنكبين از شيرينى شكر و ترشى سركه فراهم مىشود و هر يك از اين دو جزء براى غرض خاصّى به كار مىرود ، ليكن تركيب آنها اسبابى را كه برانگيزندهء صفرا است از ميان مىبرد . به همين نحو بايد طريق درمان دل از بيمارى اصرار بر گناه مشخّص و شناخته شود ؛ و چنان كه گفتيم داروى اين درد از دو جزء يا دو\r\n\r\n\r\n","description":"","footnote":"\r\n( 1 ) مسند احمد ، طبرانى از حديث عقبة بن عامر ، المغنى .\r\n( 2 ) نحل / 109 و 110 : . . . غافلان واقعى آنهايند و قطعا در آخرت زيانكارانند .\r\n","page_name":" 115 ","page_number":115},
  {"content":"\r\n\r\nاصل تركيب يافته كه يكى علم و ديگرى صبر است و ناگريز بايد آنها را توضيح داد .\r\nاصل اوّل علم است . اگر گفته شود آيا هر علمى عقدهء اصرار بر گناه را مىگشايد يا ناگزير از علمى مخصوص است ؟\r\nپاسخ اين است كه بدانى همهء علوم داروهاى بيماريهاى دلند ليكن هر يك از اين بيماريها علمى خاصّ خود دارد چنان كه دانش پزشكى به طور كلّى براى همهء بيماريهاى تن سودمند است امّا هر بيمارى دانشى ويژهء خود دارد . بيمارى اصرار نيز به همين گونه است ، و ما بايد بخصوص همين دانش را بيان كنيم ، و براى اين كه فهم آن آسانتر و به ذهن نزديكتر باشد آن را از طريق مقايسه با بيمارى تن شرح و توضيح مىدهيم ، لذا مىگويم : بيمار نياز دارد به اين كه چهار امر را تصديق كند :\r\n\r\nاوّل - به اجمال تصديق كند كه بيمارى و تندرستى اسبابى دارد\r\n( 1 ) كه با اختيار و به ترتيبى كه مسبّب الأسباب آنها را مرتّب كرده مىتوان به آنها رسيد ، و اين همان ايمان به اصل دانش پزشكى است ، و هر كس بدان اعتقاد نداشته باشد به درمان مشغول نمىشود و سزاوار هلاكت است . معادل اين ايمان در دانشى كه ما در صدد بيان آنيم ايمان به اصل شرع است ، و آن عبارت از اين است كه معتقد باشد سعادت در آخرت سببى دارد كه آن فرمانبردارى و طاعت است ، و شقاوت در آخرت نيز داراى علّتى است و آن معصيت و نافرمانى خداست ، ايمان به اصل شرايع همين است . اين ايمان را بايد حتما يا از طريق تحقيق و يا از راه تقليد به دست آورد و هر دو راه از طريق ايمان است .\r\n\r\nدوم - آن كه بيمار ناگزير است به پزشك معيّنى اعتقاد پيدا كند\r\n( 2 ) كه او به دانش پزشكى آگاه و در آن ماهر و آنچه در اين باره مىگويد صادق است ، دروغ نمىگويد و تزوير به كار نمىبرد ، چه صرف ايمان او به اصل دانش پزشكى بدون ايمان مذكور براى او سودى ندارد ، و معادل اين اعتقاد در علمى كه ما مشغول بيان آنيم داشتن يقين به صدق پيامبر خدا ( ص ) و ايمان به اين كه قول او حقّ و راست است و هيچ گونه دروغ و خلاف در آن نيست .\r\n\r\nسوّم - بيمار چاره‌اى ندارد جز اين كه به سخنان پزشك كه او را به اجمال از خوردن چيزهايى كه براى او زيان دارد مىترساند گوش فرا مىدهد\r\n( 3 ) به طورى كه از ترك پرهيز بيمناك شود و شدّت بيم او را به رعايت پرهيز وادار سازد . معادل اين امر در دين گوش دادن به آيات و اخبارى است كه مشتمل بر ترغيب به تقوا و پرهيز از ارتكاب گناه و\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nترك پيروى از هوسها و تصديق همهء چيزهايى است كه به گوش او رسانيده شده است ، بى آن كه شكّ و ريبى در آنها داشته باشد تا بدين وسيله ترسى در او پديد آيد كه صبر را كه ركن ديگر درمان است در او نيرومند سازد .\r\n\r\nچهارم - سخنان پزشك را در آنچه اختصاص به بيمارى او دارد و در آنچه بر او لازم است از آنها پرهيز كند به خوبى بشنود\r\n( 1 ) تا همهء آنچه براى او زيان دارد اعمّ از افعال و احوال و خوردنيها و آشاميدنيها بر او معلوم گردد ، چه بر هر بيمارى پرهيز از همه چيز لازم نيست و هر دوايى براى هر بيمارى سودمند نمىباشد ، بلكه هر دردى علمى خاصّ و علاجى مخصوص دارد . معادل آن در دين آن است كه هر بنده‌اى به هر شهوت و گناهى دچار نمىشود بلكه هر مؤمنى گناه يا گناهان مخصوص دارد ، نياز او در حال دين است كه بداند خلافى را كه مرتكب مىشود گناه است سپس آفات گناهان و اندازه زيان آنها را در دين بداند ، و پس از آن بداند چگونه بايد در برابر آنها صبر و پايدارى كند ، و بعد از آن به چگونگى زدودن گناهان پيشين خود علم پيدا كند . اينها علوم و داناييهايى است كه آنها را تنها پزشكان دين مىدانند ، اين پزشكان همان عالمانند كه وارثان پيامبرانند .\r\nگنهكار هنگامى كه گناه خود را دانست بر اوست كه به پزشك مراجعه و بخواهد كه او را معالجه كند و اين پزشك همان عالم دينى است ، و اگر نداند آنچه را مرتكب شده گناه است بر عالم است كه خلاف او را به او بشناساند ، و آن بدين صورت تحقّق مىيابد كه هر عالمى آموزش تعاليم دينى مردم سرزمين يا شهر يا محلّه يا مسجد يا زيارتگاهى را به عهده گيرد ، و آنچه بدانها سود يا زيان مىرساند ، و آنها را خوشبخت يا بدبخت مىگرداند به آنان بياموزد ، و صبر نكند تا آنها از او بپرسند بلكه سزاوار است مردم را به سوى خود فرا خواند ، چه عالمان وارثان پيامبرانند و پيامبران نادانها را به حال خود رها نمىكردند بلكه آنها را به مجامع خود دعوت مىكردند ، و در ابتدا بر در خانه‌هاى آنها مىرفتند و يكايك آنها را مىطلبيدند و راه راست را به آنان گوشزد مىكردند . چه بيمار دلان بيمارى خود را نمىشناسند همچون كسى كه پيسى در صورتش پديدار شده و آينه‌اى به همراه ندارد . او بيمارى خود را نخواهد شناخت مگر آن كه ديگرى آن را به او معرّفى كند . اين امر بر همهء عالمان واجب عينى است . همچنين بر پادشاهان واجب است در هر روستا و هر كويى فقيهى ديندار منصوب كنند تا احكام دين را به مردم بياموزد ، زيرا مردمان نادان به دنيا مىآيند و چاره‌اى نيست جز اين كه دعوت اسلام به\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nآنها تبليغ و اصول و فروع دين به آنها آموخته شود . دنيا بيمارستان است ، در شكم زمين جز مرده و بر پشت آن جز رنجور نيست ، بيمارى دل سخت‌تر از رنجورى تن است ، عالمان پزشك و پادشاهان فرمانروايان اين بيمارستانند ، هر بيمارى با مداواى عالم درمان نشود به حاكم سپرده مىشود تا او را از شرارت باز دارد ، چنان كه پزشك بيمارى را كه پرهيز نمىكند ، يا ديوانه را به سرپرست او مىسپارد تا ديوانهء خود را غل و زنجير كند و شرّ او را از خودش و ديگر مردم بر طرف كند . اين كه بيمارى دلها بيش از بيمارى بدنهاست به سه علّت است :\r\nاوّل - آن كه بيمار دل نمىداند كه بيمار است .\r\nدوم - فرجام كسى كه دلش بيمار است در اين جهان مشاهده نمىشود ، بر خلاف آن كه تنش بيمار است كه پايان كار او مرگ است و آن چيزى است كه ديده مىشود و طبايع از آن نفرت دارد ، و آنچه پس از مرگ واقع مىشود و نيز عاقبت گناه كه مرگ دل است نيز در اين جهان مشهود نيست ، از اين رو نفرت از گناه كم است هر چند مرتكب آن مىداند كه گناه است ، به همين سبب ديده مىشود كه آن كه دلش بيمار است بر فضل خدا تكيه مىكند و آن كه تنش رنجور است بىآنكه بر لطف خداوند اعتماد كند به درمان آن مىكوشد .\r\nسوّم - كه دردى سخت و دشوار است اين است كه پزشكان ناياب شده‌اند ، چه پزشكان اين درد عالمانند و عالمان در اين روزگار خود به دردى سخت و دشوار دچار گشته‌اند و از درمان آن وا مانده‌اند امّا همگانى بودن اين بيمارى مايهء تسلّى آنها شده به طورى كه نقصان آنها ظاهر نمىشود از اين رو ناگزير شده‌اند كه مردم را گمراه كنند و به آنها چيزهايى بگويند كه بر بيمارى آنها بيفزايد ، درد كشنده محبّت دنياست و اين درد بر پزشكان چيره شده و نمىتوانند مردم را از آن بترسانند از بيم اين ننگ كه مبادا به آنها بگويند : چرا ما را به اين درمان دستور مىدهيد و خودتان را فراموش مىكنيد . بدين سبب درد همگانى است و همچون و با سرايت آن شديد و دارو ناياب و خلق بر اثر فقدان پزشك در شرف نابودى است ، بلكه پزشكان به طرق مختلف به گمراه كردن مردم مشغولند ، كاش اينان كه اصلاح نمىكنند افساد نكنند ، و نيز اى كاش خاموش شوند و سخن نگويند ؛ زيرا هنگامى كه سخن بگويند براى آنها چيزى مهمتر از آن نيست كه بر رغبت عوام در شنيدن سخنان خود بيفزايند و دل آنها را به دست آورند و به اين مقصود\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nنمىرسند جز اين كه بر اميد آنها و غلبه دادن اسباب رجا بيفزايند و دلايل رحمت حق تعالى را ذكر كنند ، زيرا اين سخنان در گوشها لذيذتر و در طبايع دلنشين‌تر است ، و مردم در حالى مجالس وعظ آنها را ترك مىكنند كه بر ارتكاب گناه دليرتر و اعتماد آنها به فضل و بخشش خداوند بيشتر شده است . و هرگاه پزشك نادان يا خائن باشد با دارو بيمار را هلاك مىكند ، چه آن را در محلّ خود به كار نمىبرد ، خوف و رجا دو دارويند ليكن براى دو تن كه بيمارى آنها ضدّ يكديگر باشد ، امّا كسى كه خوف از خدا بر او غلبه يافته تا آن جا كه از دنيا بكلّى دورى گزيده و خود را به چيزهايى كه توان آنها را ندارد مكلّف ساخته و زندگى را بكلّى بر خود تنگ كرده بايد با ذكر اسباب رجا شدّت خوف او را شكست و وى را به اعتدال باز گردانيد . همچنين كسى كه بر گناه اصرار دارد و آرزومند توبه است ليكن به سبب بزرگ شمردن گناهانى كه در سابق مرتكب شده به حكم يأس و نوميدى ، از توبه امتناع مىكند نيز درمان او به ذكر اسباب رجا و اميد است تا به قبول توبه اميد بندد و توبه كند . ليكن مغرورى كه در ارتكاب گناه بىپروا و گستاخ شده است معالجهء او از طريق ذكر اسباب رجا مانند آن است كه به اميد شفاء گرمى مزاج را با عسل درمان كنند ، و اين روش نادانان و گمراهان است . بنابراين فساد پزشكان درد دشوارى است كه به هيچ روى درمان پذير نيست .\r\nاگر بگويى : طريقه‌اى را كه موعظه‌گو براى وعظ بايد در پيش گيرد بيان كن .\r\nپاسخ آن است كه بدانى جواب اين سؤال طولانى است و بيان كامل آن ممكن نيست ، آرى ما به طرق مختلفى كه در گشودن عقدهء اصرار و وادار كردن مردم به ترك گناه سودمند است اشاره مىكنيم و آنها چهار طريق است :\r\nاوّل - موعظه‌گو آياتى را كه در قرآن آمده و گنهكاران و سركشان را از نافرمانى بيم مىدهد و روايات و اخبارى را كه حاكى اين مطلب است ذكر كند ، از قبيل آنچه پيامبر خدا ( ص ) فرموده است : « 3 » « هيچ روزى نيست كه صبح آن برآيد و شفق آن فرو شود جز\r\n\r\n\r\n","description":"","footnote":"\r\n( 3 ) عراقى گفته است : من اين حديث را به اين صورت نديدم . ابو منصور ديلمى در مسند الفردوس از حديث ابن عمر به سندى ضعيف روايت كرده است كه : « خداوند را فرشته‌اى است كه همه شب صدا مىزند :\r\nچهل ساله‌ها كشتزارى هستند كه وقت درو كردن آنان نزديك شده است » و در آن آمده است : كاش خلايق آفريده نمىشدند ، و اى كاش حالا كه خلق شده‌اند مىدانستند براى چه آفريده شده‌اند پس ميان خود بنشينند و مذاكره كنند . »\r\n","page_name":" 119 ","page_number":119},
  {"content":"\r\n\r\nاين كه دو فرشته به چهار آواز با يكديگر سخن مىگويند يكى از آن دو مىگويد : كاش اين مردم آفريده نشده بودند ؛ دومى مىگويد : اكنون كه آفريده شده‌اند كاش مىدانستند براى چه آنها را آفريده‌اند ؛ بار ديگر اوّلى مىگويد : حال كه نمىدانند براى چه آفريده شده‌اند كاش به آنچه مىدانند عمل كنند » ، و در روايتى است : « بنشينند و آنچه را دانسته‌اند مذاكره كنند ، ديگر بار دومى مىگويد : اكنون كه به آنچه مىدانند عمل نمىكنند كاش از عملكرد خود توبه مىكردند » . يكى از پيشينيان گفته است « 4 » : و نيز يكى ديگر گفته است : هيچ بنده‌اى گناهى نمىكند جز اين كه محلّ گناه او در زمين از خدا اجازه مىخواهد كه او را فرو برد ، و آسمانى كه سقف اوست اجازه مىخواهد كه بر روى او درافتد خداوند به زمين و آسمان مىفرمايد از بندهء من دست باز داريد و او را مهلت دهيد ، چه شما او را نيافريده‌ايد و اگر او را آفريده بوديد به او رحم مىكرديد ؛ شايد او توبه كند و من او را بيامرزم ؛ باشد كه اعمال شايسته به جا آوردن و من سيّئات او را به حسنات مبدّل كنم و اين معناى قول حقّ تعالى است كه فرموده است :  إِنَّ اللَّهَ يُمْسِكُ السَّماواتِ وَ الْأَرْضَ أَنْ تَزُولا وَ لَئِنْ زالَتا إِنْ أَمْسَكَهُما مِنْ أَحَدٍ مِنْ بَعْدِهِ  . « 5 » احاديث و اخبار در نكوهش گناهان و ستايش توبه‌كاران از شماره و بيرون است و موعظه‌گو اگر وارث پيامبر ( ص ) است بايد در وعظ خود از آنها بهره بسيار گيرد ، چه پيامبر خدا ( ص ) دينار و درهمى به جا نگذاشت و علم و حكمت به جا گذاشت و هر عالمى به اندازهء آنچه از اينها به وى رسيده از او ارث برده است .\r\nدوم - بيان سرگذشت پيامبران و پيشينيان و مصايبى كه به سبب گناه بر آنها گذشته است و ذكر آنها در دلهاى مردم بسيار مؤثّر و سود آنها آشكار است مانند چگونگى احوال آدم ( ع ) و گناه او و آنچه پس از اخراج از بهشت ديد تا آن‌جا كه روايت شده است هنگامى كه از ميوهء درختى كه از آن نهى شده بود تناول كرد حلّه‌هاى بهشتى از تن او پريد و عورت او آشكار شد ، و تاج و پيشانى بند از روى او شرم كردند بالا روند جبرئيلى\r\n\r\n\r\n","description":"","footnote":"\r\n( 4 ) هنگامى كه بنده مرتكب گناهى مىشود فرشتهء سمت راست كه فرمانده فرشتهء سمت چپ است به فرشتهء مذكور مىگويد تا مدت شش ساعت از نوشتن گناه او خوددارى كند ، اگر در طول اين مدت توبه و استغفار كند گناه او نوشته نمىشود و اگر طلب آمرزش نكرد بر او نوشته خواهد شد .\r\n( 5 ) فاطر / 41 : خداوند آسمانها و زمين را نگاه مىدارد تا از نظام خود منحرف نشوند و هرگاه منحرف شوند كسى جز او نمىتواند آنها را نگاه دارد .\r\n","page_name":" 120 ","page_number":120},
  {"content":"\r\n\r\nبيامد و تاج را از سر او برگرفت و پيشانى بند را باز كرد ، از بالاى عرش ندا رسيد كه از جوار من دور شويد ، چه كسى كه نافرمانى من مىكند در جوار من نخواهد بود . آدم ( ع ) در حالى كه مىگريست به حوّا نگريست و گفت : اين نخستين شومى گناه است كه ما را از جوار دوست بيرون كرد .\r\nدر اسرائيليّات آمده است : مردى زنى را از شهر ديگر به همسرى گرفت و غلام خود را فرستاد تا او را بياورد . آن زن بدان غلام مايل شد و او را به خود فرا خواند . آن غلام در برابر او مجاهده و از اجابت خواست او امتناع كرد . حق تعالى به بركت تقوايش او را مقام پيامبرى داد ، و يكى از پيامبران بنى اسرائيل شد . در داستانهاى موسى ( ع ) آمده است كه او به خضر ( ع ) گفت : به چه سبب خداوند تو را بر علم غيب آگاه گردانيده است ؟ پاسخ داد : به سبب آن كه گناه را به خاطر او ترك كردم . و نيز روايت شده است كه خداوند به يعقوب ( ع ) وحى فرمود : آيا مىدانى چرا ميان تو و فرزندت يوسف جدايى انداختم ؟ عرض كرد : نه ، فرمود : به سبب آن كه به برادرانش گفتى بيم دارم گرگ او را بخورد ، چرا بر او از گرگ بيمناك شدى و به من اميد نداشتى ؟ چرا غفلت برادرانش را در نظر گرفتى ، و حفظ مرا از او در نظر نياوردى ؟ . همچنين هنگامى كه يوسف به نديم پادشاه گفت : مرا نزد پادشاه خود ياد كن ، خداوند فرمود :  فَأَنْساهُ الشَّيْطانُ ذِكْرَ رَبِّهِ فَلَبِثَ فِي السِّجْنِ بِضْعَ سِنِينَ  « 6 » .\r\nامثال اين حكايات بسيار است ، و قرآن و اخبار افسانه گويى نكرده‌اند بلكه غرض از آنها كسب عبرت و بينش است تا دانسته شود كه از گناه صغيرهء پيامبران چشمپوشى نشده چه رسد به گناه كبيرهء ديگران . آرى از سعادت آنها بود كه مجازاتشان در دنيا قرار داده شد و به آخرت موكول نگرديد ، و به بدبختان مهلت داده مىشود كه هر چه بيشتر بر گناهان خود بيفزايند براى آن كه عذاب آخرت سخت‌تر و بزرگتر است . اين نيز از جملهء مطالبى است كه بايد آن را مكرّر به اصرار كنندگان در گناه گوشزد كرد زيرا در برانگيختن انگيزه‌هاى توبه سودمند است .\r\nسوّم - براى آنها بيان كند كه تعجيل در مجازات گناه در دنيا همواره مورد انتظار است ، و همهء مصيبتها و بدبختيهايى كه به بنده مىرسد به سبب جنايات اوست . بسا آن كه بنده\r\n\r\n\r\n","description":"","footnote":"\r\n( 6 ) يوسف / 43 : . . . و ليكن شيطان يادآورى او را نزد صاحبش از خاطر وى برد و به دنبال آن چند سال در زندان باقى ماند .\r\n","page_name":" 121 ","page_number":121},
  {"content":"\r\n\r\nدر امر آخرت سهل‌انگارى كند و به سبب نادانى از مجازات الهى در دنيا بيشتر بترسد و بايد او را از اين امر بيم داد ، چه غالبا شومى همهء گناهان در دنيا خيلى زود دامنگير انسان مىشود تا آن جا كه به سبب گناه روزى بر بنده تنگ مىشود و موقعيّت او از دلها ساقط مىگردد ، و دشمنانش بر او چيره مىشوند . پيامبر خدا ( ص ) فرموده است : « بنده به سبب گناهى كه مىكند از روزى محروم مىشود . » « 7 » ابن مسعود گفته است : من گمان مىكنم بنده بر اثر گناهى كه مرتكب مىشود علم را فراموش مىكند ، و همين معناى قول پيامبر خدا ( ص ) است كه فرموده است : « كسى كه گناهى مىكند عقلى از او جدا مىشود كه هرگز به او باز نمىگردد . » « 8 » يكى از پيشينيان گفته است : لعنت تنها روسياهى و نقصان مال نيست بلكه لعنت آن است كه از گناهى بيرون نيايى جز اين كه در گناهى نظير آن و يا بدتر از آن در افتى و مطلب چنان است كه وى گفته ، زيرا لعنت به معناى راندن و دور كردن است و هنگامى كه انسان توفيق كار نيك نيابد و اسباب كار بد برايش فراهم شود رانده و دور گردانيده شده است و محروميّت از روزى توفيق بزرگترين محروميّت است . هر گناهى كه انسان مرتكب مىشود آن انگيزه‌اى براى گناه ديگرى است و بدين ترتيب گناهش مضاعف مىشود و در نتيجه از روزى سودمند خويش كه عبارت از همنشينى با عالمان كه مخالفان گناهند و از مجالست صالحان كه گنهكار را دشمن مىدارند محروم مىشود . در خبر آمده است : « آنچه را در روزگار خود نمىپسنديد به سبب آن است كه اعمال خود را دگرگون كرده‌ايد » « 9 » و نيز در خبر است كه : « كمتر كارى كه با بنده مىكنيم به هنگامى كه شهوتش را بر طاعت من برگزيند آن است كه او را از لذّت مناجات با خودم محروم مىكنم . »\r\n\r\n\r\n","description":"","footnote":"\r\n( 7 ) سنن ابن ماجه ، شماره 4022 با سند حسن ؛ كافى ، ج 2 ، ص 271 نظير آن .\r\n( 8 ) پيش از اين ذكر شده است .\r\n( 9 ) الزّهد بيهقى از حديث ابى الدّرداء و گفته است حديث غريبى است كه ديگرى آن را روايت نكرده ، همچنين عقيلى و ابو عبد اللّه بن هانى است ، عراقى گفته است : او متّهم به دروغگويى است ، ابن ابى حاتم گفته است : وى از پدرش اباطيلى نقل كرده ، من مىگويم : معناى اين حديث صحيح است و كتاب خدا بر آن دلالت دارد كه فرموده است :  ما أَصابَكُمْ مِنْ مُصِيبَةٍ فَبِما كَسَبَتْ أَيْدِيكُمْ وَ يَعْفُوا عَنْ كَثِيرٍ ،  و نيز :  ظَهَرَ الْفَسادُ فِي الْبَرِّ وَ الْبَحْرِ بِما كَسَبَتْ أَيْدِي النَّاسِ  .\r\n","page_name":" 122 ","page_number":122},
  {"content":"\r\n\r\nمىگويم : اين خبر از طريق خاصّه ( شيعه ) نيز روايت شده است ، در كافى از امام صادق ( ع ) نقل شده كه : امير مؤمنان ( ع ) دربارهء قول خداوند متعال :  وَ ما أَصابَكُمْ مِنْ مُصِيبَةٍ فَبِما كَسَبَتْ أَيْدِيكُمْ وَ يَعْفُوا عَنْ كَثِيرٍ  فرموده است : هيچ رگى نمىپيچد و سنگى اصابت نمىكند و گاهى نمىلغزد و خراش چوبى ( به بدن ) نمىرسد جز به سبب گناهى است ، و آنچه خدا عفو مىكند بيشتر است » . « 10 » و نيز از آن حضرت روايت شده است كه امير مؤمنان ( ع ) فرموده است : « ترك گناه آسانتر از طلب توبه است ، چه بسا لحظه‌اى شهوت كه اندوهى دراز به جا مىگذارد ، مرگ رسوايى دنياست و آن براى هيچ خردمند و خوشحالى به جا نگذاشته است . » « 11 » چهارم - ذكر مجازاتهايى كه بر يكايك گناهان مقرّر است مانند شرابخوارى ، زنا ، دزدى ، قتل ، غيبت ، تكبّر ، حسد ، اين گناهان را نمىتوان شمرد ، و گفتن آنها با نااهل مانند به كار بردن دارو در غير محلّ خود مىباشد ، بلكه عالم بايد مانند پزشك حاذق از نبض و رنگ و اقسام حركات به بيماريهاى درونى پىبرد و به درمان آنها بپردازد ، و به قرينهء ظواهر حال بر صفات پنهانى بيمار راه يابد ، و چون بر چگونگى وضع او آگاه شد دست به كار درمان او شود ، و در اين امر به پيامبر خدا ( ص ) اقتدا كند ؛ چه مردى به خدمت آن حضرت آمد و عرض كرد : مرا وصيّتى مختصر كن ، فرمود : « خشمگين مشو » ، ديگرى عرض كرد : مرا وصيّتى كن : فرمود : « بر تو باد كه از آنچه در دست مردم است نوميد باشى و همين توانگرى است ، و بپرهيز از طمع چه آن فقر حاضر است ، و نماز را مانند نماز وداع كننده بگزار ، و بپرهيز از چيزى كه بايد از آن پوزش خواست » « 12 » ، گويا آن حضرت در سؤال كنندهء اوّلى نشانه‌هاى درشتخويى و خشمگينى را يافته بود كه او را از آن نهى فرمود ، و در دومى طمع ورزى به مردم و درازى آرزو را تشخيص داده بود . و سخن چنانچه به مقتضاى حال سؤال كننده باشد سزاوارتر است تا بر حسب حال گوينده در اين صورت بر هر اندرزگويى واجب است كه عنايت خود را صرف شناخت صفات پنهانى شنونده كند و حالاتى را كه سزاوار است تشخيص دهد تا به آنچه مهمّتر است\r\n\r\n\r\n","description":"","footnote":"\r\n( 10 ) همان مأخذ ، ج 2 ص 445 ، شماره 6 . آيه در سوره شوراى / 30 : هر مصيبتى به شما برسد به سبب اعمالى است كه انجام داده‌ايد و بسيارى را نيز عفو مىكند .\r\n( 11 ) همان ماخذ ج 2 ، ص 45 ، شماره 1 .\r\n( 12 ) مسند حاكم ، سنن ابن ماجه و پيش از اين ذكر شده است .\r\n","page_name":" 123 ","page_number":123},
  {"content":"\r\n\r\nبپردازد ، زيرا نقل همهء رهنمودهاى شرع براى همهء مردم غير ممكن است ، و اشتغال به وعظ كسى كه از موعظه بىنياز مىباشد تضييع اوقات است .\r\nاگر بگويى : چنانچه واعظ براى جمعيّتى سخن مىگويد ، يا كسى از او پرسش مىكند كه باطن حال او را نمىداند تا او را موعظه كند در اين صورت چه كارى بايد بكند ؟\r\nپاسخ اين است كه بدانى راه او اين است كه در اين هنگام به چيزى وى را موعظه كند كه عموم مردم يا اكثر آنها بدان نياز دارند ؛ علوم شرعى به منزلهء غذا و دارو مىباشند ؛ غذا براى همهء مردم و دارو براى بيماران است . نمونهء اين نوع موعظه گفتار لقمان به فرزند خويش است كه : اى فرزند ! باز انوهايت به عالمان زحمت ده و همنشين آنها باش ، با آنها مجادله مكن تا تو را دشمن بدارند ، از دنيا كفاف خود برگير ، و زيادى درآمد خود را براى آخرت هزينه كن ، همهء دنيا را ترك مكن تا مستمند شوى و زحمتى بر دوش مردم باشى ، به گونه‌اى روزه بدار كه روزه شهوتت را بشكند نه آن كه به نمازت زيان رساند ، زيرا نماز از روزه برتر است ، با بىخردان منشين و با شخص دو روى معاشرت مكن .\r\nو نيز به فرزندش گفته است : اى فرزند ! بدون شگفتى خنده مكن و بدون نياز گام برمدار ، از آنچه به تو مربوط نيست مپرس ، مال خود را ضايع مكن تا مال ديگرى را اصلاح كنى ، چه مال توان است كه از پيش مىفرستى ، و آنچه را باقى مىگذارى مال ديگران است . اى فرزند ! كسى كه رحم مىكند به او رحم مىشود ، و كسى كه خاموشى مىگزيند سالم مىماند ، و آن كه سخن نيك گويد سود مىبرد ، و كسى كه سخن بد گويد گناه مىكند و آن كه زبان خود را در اختيار ندارد پشيمان مىشود .\r\nمردى به ابى حازم گفت : به من وصيّتى كن ، گفت : هر چه را در حال فرا رسيدن مرگ غنيمت مىشمارى آن را انجام ده ، و آنچه را در وقت فرا رسيدن مرگ مصيبت مىدانى از آن دورى گزين .\r\nموسى ( ع ) به خضر گفت : مرا وصيّتى كن : پاسخ داد : خندان باش وحشتناك مباش ؛ سود رساننده باش و زيان رساننده مباش ؛ لجاجت مكن بىحاجت گام برمدار ؛ بى تعجّب مخند ، گنهكاران را به گناهانشان سرزنش مكن ، و بر گناه خود گريه كن اى پسر عمران .\r\nمردى به محمّد بن كرّام گفت : مرا وصيّتى كن ، گفت : در راه رضاى خالق خود به اندازه‌اى بكوش كه براى رضاى نفس خود مىكوشى .\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nاين موعظه‌ها مانند خوراكهايى است كه همهء مردم در سود بردن از آنها شريكند ، و به سبب فقدان اين گونه واعظان است كه باب نصيحت پذيرى و پندگيرى مسدود شده و معاصى غلبه يافته و تباهى به همه جا سرايت كرده و مردم به واعظانى گرفتار شده‌اند كه سخنان را به سجع مىآرايند و شعرهايى مىخوانند ، و در بيان چيزى كه آن را نمىدانند تكلّف و تظاهر مىكنند و به حال ديگران تشبّه مىجويند ، در نتيجه هيبت آنها از دلها رفته است ، و چون سخن آنان از دل بر نمىخيزد بر دل نمىنشيند بلكه گوينده خودستا و چاپلوس و شنونده متكلّف و بىاعتناست ، و هر يك از اين دو از حقّ رو گردان و خلافكار است . و چون طلبيدن پزشك نخستين درمان بيمار است طلب كردن عالمان اوّلين معالجه گنهكاران مىباشد ، و اين مطلب يكى از اركان علاج و از اصول آن است .\r\nاصل دوم صبر است ؛ سبب نياز به صبر اين است كه بيمار به علّت خوردن آنچه براى او زيان دارد بيماريش به درازا مىكشد و اين يا به سبب غفلت از مضرّات آن است و يا به علّت شدّت غلبهء شهوت است . لذا طولانى شدن بيمارى او دو سبب دارد ، آنچه را ذكر كرديم علاج غفلت است و درمان شهوت باقى مانده كه ما آن را در كتاب رياضت نفس بيان كرده‌ايم . و خلاصهء آن اين است كه بيمار هر زمان حرص او به طعامى زيانبار شدّت يابد بزرگى زيان آن را به ياد آورد ، و صورت آن را از برابر چشم خود دور سازد ، و با چيزى كه در صورت به آن نزديك بوده و زيان بسيار آن را نداشته باشد ميل خود را تسكين دهد سپس به نيروى خوف بر الم ناشى از ترك آنچه بدان حرص دارد شكيبايى كند ، چه در هر حال ناگريز از تحمّل تلخى صبر است .\r\nدرمان شهوت معاصى نيز به همين گونه است . فى المثل جوانى كه شهوت بر او چيره شده و نمىتواند چشم و دل يا اعضاى خود را از كوشش در راه ارضاى اين شهوت باز دارد بايد زيان گناه آن را به خاطر آورد و تهديدهايى را كه در كتاب خدا و سنّت پيامبر ( ص ) دربارهء مرتكب آن گناه آمده بخواند و هنگامى كه خوف او قوّت گرفت خود را از اسبابى كه شهوتش را تحريك مىكند دور بدارد . عالمى كه آتش شهوت او را برافروخته مىكند در خارج و بيرون از وجود او ، و آن حضور چيزى است كه بدان شيفتگى دارد و به آن مىنگرد ، از اين رو گريز از آن و گوشه گيرى درمان اين شهوت است و چنانچه شيفتگى او در خوردن خوراكهاى لذيذ است درمان آن گرسنگى و پيوسته روزه گرفتن است و همهء اينها تنها با صبر و شكيبايى ميسّر است ، و صبر جز از\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nترس ، و ترس جز از علم ، و علم جز از بصيرت و بينش و يا از شنيدن و تقليد ناشى نمىشود . بنابر اين گام نخست حضور در مجالس ذكر و سپس شنيدن با دلى است كه فارغ از ديگر مشغوليّتها و وقف بر آنچه مىشنود باشد ، پس از آن با تمام فهم در آنها بينديشد ، و از همهء اينها ناگزير خوف به وجود مىآيد و چون خوف او قوّت يابد به كمك آن صبر ميسّر مىشود ، و انگيزه‌هايى براى طلب درمان در او پديد مىآيد و توفيق و تسهيل اين امور از سوى خداوند شامل حال او مىگردد .\r\nبنابر اين هر كس سخن حقّ را به خوبى بشنود ، ترس از خدا را شعار خود سازد ، و پرهيزگارى پيشه كند ، ثواب الهى را انتظار داشته و چنان باشد كه خدا فرموده است :      وَ صَدَّقَ بِالْحُسْنى فَسَنُيَسِّرُهُ لِلْيُسْرى وَ أَمَّا مَنْ بَخِلَ وَ اسْتَغْنى وَ كَذَّبَ بِالْحُسْنى فَسَنُيَسِّرُهُ لِلْعُسْرى      « 13 » رستگار شده است و گرنه هنگامى كه از پا در افتد و هلاك شود لذّتهاى دنيوى كه خود را بدانها سرگرم كرده براى او سودى نخواهد داشت . بر پيامبران ( ع ) جز بيان راههاى هدايت تكليفى نيست ، و دنيا و آخرت از آن خداست .\r\nاگر بگويى : همهء اين امور به ايمان برگشت دارد ، زيرا ترك گناه جز به صبر و صبر جز به خوف ، و خوف جز به دانستن بزرگى ضرر گناه ممكن نيست و تصديق بزرگى گناه به منزلهء تصديق خدا و پيامبر اوست و اين همان ايمان است لذا هر كس در ارتكاب گناه اصرار ورزد اصرار او دليل بر آن است كه مؤمن نيست ؛ پاسخ اين است كه بدانى اصرار بر گناه به سبب فقدان ايمان نيست بلكه به علّت ضعف آن است ، زيرا هر با ايمانى تصديق دارد كه گناه سبب دورى از خدا و عذاب در آخرت است ليكن اسبابى كه او را به گناه دچار مىكند مختلف است :\r\nاوّل - آن كه عذاب الهى غايب است و ديده نمىشود و نفس آدمى بر اين آفريده شده كه از آنچه حاضر است متأثّر شود و تأثّر او به چيزى كه در آينده وعده داده شده در مقايسه با تأثّر او نسبت به حاضر ضعيف و ناچيز است .\r\nدوم - شهواتى كه برانگيزندهء گناه است لذّات آنها نقد و محسوس است ، و اين شهوات چنان نيرومند است كه گلوى آدمى را مىفشارد و به سبب اعتياد و انس و عادت\r\n\r\n\r\n","description":"","footnote":"\r\n( 13 ) ليل / 8 : . . . و جزاى نيك ( الهى ) را تصديق كند ما او را در مسير آسانى قرار مىدهيم ، امّا كسى كه بخل ورزد از اين طريقه بىنيازى طلبد ، و پاداش نيك ( الهى ) را تكذيب كند ما به زودى او را در مسير دشوارى قرار مىدهيم و در آن هنگام كه ( در جهنّم يا قبر ) سقوط مىكند اموالش به حال او سودى نخواهد داشت .\r\n","page_name":" 126 ","page_number":126},
  {"content":"\r\n\r\nبر او چيره گشته و طبيعت پنجم او شده و دست برداشتن از لذّت نقد به سبب بيم از آينده بر نفس سخت و دشوار است ، از اين رو خداوند متعال فرموده است :   كَلَّا بَلْ تُحِبُّونَ الْعاجِلَةَ وَ تَذَرُونَ الْآخِرَةَ   ، « 14 » و نيز :  بَلْ تُؤْثِرُونَ الْحَياةَ الدُّنْيا  . « 15 » گفتار پيامبر خدا ( ص ) بيانگر شدّت و سختى اين امر است در آن جا كه فرموده است : « بهشت در مكروهات و دوزخ در شهوات احاطه شده است » « 16 » ، و نيز : « خداوند دوزخ را آفريد و به جبرئيل فرمود : به آن بنگر ، به آن نگريست و عرض كرد : به عزّتت سوگند هيچ كس آن را نمىشنود تا به آن درآيد ، پس شهوات را به آن احاطه داد و فرمود : برو بدان بنگر ، چون بدان نگريست عرض كرد : به عزّتت سوگند ترسيدم كسى نماند جز اين كه به آن درآيد ، و بهشت را آفريد و به جبرئيل فرمود : برو و بدان بنگر . چون به آن نگريست عرض كرد : به عزّتت سوگند هيچ كس آن را نمىشنود جز اين كه به آن وارد مىشود سپس مكروهات را گرداگرد آن قرار داد ، و به او فرمود : برو و بدان بنگر ، پس به آن نگريست و عرض كرد :\r\nبه عزّتت سوگند بيم دارم كسى وارد آن نشود » . « 17 » اين كه شهوت در حال انسان را مضطرّ و بىتاب مىكند و كيفر به آينده موكول است دو عاملند كه او را با وجود داشتن ايمان به ارتكاب اعمال زشت وادار مىكنند ، چه هر كس در حال بيمارى به سبب شدّت تشنگى آب يخ بنوشد ، اصل دانش پزشكى را تكذيب نكرده و زيان آن را نسبت به خودش منكر نشده است ليكن شهوت بر او غلبه كرده و درد صبر كردن بر تشنگى كه در حال با او دست به گريبان است ، دردى را كه در آينده مورد انتظار است آسان ساخته است .\r\nسوّم - هيچ گنهكار مؤمنى نيست جز اين كه غالبا عزم دارد توبه كند و اعمال بد خود را با كارهاى نيك بزدايد ، چه به او وعده داده شده كه حسنات ، سيّئات را محو مىكند جز اين كه درازى آرزوها بر طبايع غلبه دارد و پيوسته توبه و زدودن گناهان را به تأخير\r\n\r\n\r\n","description":"","footnote":"\r\n( 14 ) قيامت / 20 و 21 : چنين نيست كه شما مىپنداريد بلكه شما دنياى زودگذر را دوست مىداريد و آخرت را رها مىكنيد .\r\n( 15 ) اعلى / 17 : بلكه شما زندگى دنيا را مقدّم مىداريد .\r\n( 16 ) ترمذى ، ج 10 ، ص 32 ، احمد مسلم از حديث انس ، و نيز احمد در الزهد از ابن مسعود و مسلم از ابى هريره همه به سند صحيح ، الجامع الصفة .\r\n( 17 ) ترمذى ج 10 ، ص 33 .\r\n","page_name":" 127 ","page_number":127},
  {"content":"\r\n\r\nمىاندازد و چون اميدوار به توفيق توبه است بسا كه با داشتن ايمان به آن اقدام كند .\r\nچهارم - هر مؤمنى معتقد است كه گناه موجب عقوبتى نيست كه قابل عفو نباشد ؛ از اين رو گناه مىكند و با تكيه بر فضل خداوند اميد عفو دارد .\r\nاين چهار سبب كه ذكر شد با وجود بقاى اصل ايمان انگيزهء اصرار بر گناه است . بلى گاهى گنهكار گناهى را مرتكب مىشود كه سبب پنجمى دارد و اصل ايمان او را خدشه‌دار مىكند ، و آن شكّ او در صدق پيامبران خداست ، و اين كفر است ، چه او مانند بيمارى است كه پزشك وى را از خوردن آنچه براى او زيان دارد بيم داده ليكن از جملهء كسانى است كه معتقد است پزشك مذكور دانا به دانش پزشكى نيست و در نتيجه او را تكذيب مىكند ، و يا در دانايى او شكّ دارد و بدين سبب به توصيهء او اعتنا نمىكند . و در هر صورت اين كفر است .\r\nاگر بگويى : درمان اين پنج سبب چيست ؟\r\nپاسخ اين است كه درمان آنها انديشيدن است ، بدين گونه كه در سبب نخست كه عبارت از تأخير عقوبت است نفس خويش را متقاعد كند كه هر چه آمدنى است آمده است و فردا براى چشم به راه زمانى نزديك است ، و مرگ به هر كسى از بند كفش او به وى نزديكتر است ، او چه مىداند شايد قيامت نزديك باشد ، و آنچه متأخّر است چون واقع شود نقد و حاضر مىگردد . بايد به ياد آورد كه انسان در دنيا همواره از بيم امرى كه ممكن است در آينده واقع شود خود را به رنج مىاندازد . في المثل به كشتى مىنشيند و رنج سفر را تحمّل مىكند تا سودى به دست آورد و به وسيلهء آن نيازى را كه ممكن است در آينده بدان پيدا كند بر طرف سازد . بلكه اگر بيمار شود و پزشكى ترسا به او بگويد كه آب سرد برايش زيان دارد و او را به مرگ مىكشاند با آن كه آب سرد از نظر او گواراترين چيزهاست آن را ترك مىكند با اين كه درد مردن اگر از عواقب آن نترسد لحظه‌اى بيش نبوده و از مفارقت دنيا نيز چاره‌اى نيست .\r\nمگر وجود او در دنيا نسبت به عدم او در ازل و ابد چه مدّت است ؟ با اين حال چگونه به سخن يك پزشك ذمّى كه هيچ معجزه‌اى از او بروز نكرده تكيه مىكند و آنچه را نزد او لذيذ و گواراست رها مىسازد ، بلكه او بايد بگويد : چگونه درخور عقل من است كه گفتار پيامبران را كه مؤيّد به معجزاتند كمتر از قول ترسايى بدانم كه ادّعاى پزشكى مىكند بى آن كه معجزه‌اى بر آن داشته باشد و تنها تنى چند از عوام خلق برايش گواهى\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nمىدهند . و چگونه ممكن است عذاب آتش در نزد من سبكتر از عذاب بيمارى باشد در حالى كه هر روز آخرت به اندازهء پنجاه هزار سال از روزهاى دنياست .\r\nبا همين تفكّر مىتواند لذّت و شهوتى را كه بر او غلبه كرده فرو نشاند ، و نفس خويش را به ترك آن وا دارد ، و بگويد : اگر من نتوانم اين لذّت را در روزگار عمر خود كه دورانى كوتاه و اندك است ترك كنم چگونه مىتوانم تا پايان روزگار آنها را به دست فراموشى بسپارم ، و اگر تاب آن را ندارم كه تلخى صبر را تحمّل كنم چگونه خواهم توانست بر سوزش آتش تاب آورم ، و اگر نمىتوانم بر ترك خوشيها و زرق و برق دنيا با همهء كدورتها و آلودگيها و منغّص بودن آنها شكيبايى ورزم چگونه خواهم توانست بر محروميّت از نعمتهاى آخرت طاقت آورم ؟\r\nامّا به تأخير انداختن توبه نيز درمانش تفكّر است و بينديشد كه اكثر فريادهاى دوزخيان از تأخير در توبه است ، زيرا آن كه توبه را از امروز به فردا مىافكند امر را بر چيزى قرار مىدهد كه در اختيار او نيست و آن بقاى وجود اوست ، زيرا بسا كه باقى نماند و چنانچه باقى بماند در فردا قادر بر ترك نشود چنان كه امروز قادر نبوده است . اى كاش مىدانستم كه توبه را از امروز به فردا موكول كردن علّتى غير از شهوت دارد ؟ و اين شهوت فردا نيز از او جدا نيست بلكه چند برابر خواهد شد ، چه بر اثر عادت شهوت نيرومند مىشود ، و شهوتى كه انسان آن را به اعتياد قوى كرده غير از شهوتى است كه آن را عادت خود نكرده است . به همين سبب آنها كه توبه را به تأخير مىاندازند خود را دستخوش نابودى مىسازند ، زيرا گمان مىكنند ميان دو چيز همانند تفاوت است و نمىدانند كه روزها از حيث اين كه ترك شهوات در آنها همواره مشقّت بار است شبيه همديگر مىباشند . آن كه توبه را از امروز به فردا مىاندازد مانند كسى است كه ناگزير شده درختى را با ريشه از زمين برآورد ، چون مىبيند درخت نيرومند است و جز با رنج بسيار از زمين بركنده نمىشود مىگويد : يك سال آن را به تأخير مىاندازم پس از آن اين كار را انجام مىدهم در حالى كه مىداند درخت هر چه بيشتر بماند راسختر و ريشه‌دارتر مىشود ، و خود او هر قدر عمرش طولانىتر شود ضعف و ناتوانىاش افزونتر مىگردد ، پس وى در دنيا از همه احمقتر و نادان‌تر است ، زيرا او در حال نيرومندى از مقاومت در برابر ضعيفى ناتوان شده و منتظر است هنگامى كه ضعيف قوى و او ضعيف و ناتوان شود بر او غلبه كند .\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nامّا در مورد سبب چهارم كه انتظار عفو از خداست درمان آن همان است كه پيش از اين گفته شد وى مانند كسى است كه همهء اموالش را خرج كرده و خود و عائله‌اش را فقير و تنگدست ساخته و از فضل خداوند انتظار دارد كه او را به گنجى در ويرانه‌اى آگاه و آن را روزى او كند . امكان عفو خدا از گناهان نظير همين امكان است . و نيز مىتوان گفت : او مانند كسى است كه بيم آن دارد ستمگران شهر او را غارت كنند ، و اندوخته‌هاى اموالش در صحن خانه‌اش باشد و بتواند آنها را در زمين دفن و پنهان كند و اين كار را نكند و بگويد : از فضل الهى انتظار دارم غفلت و عقوبتى بر ستمگار يغماگر مستولى فرمايد كه به غارت خانهء من رو نياورد ، و يا چون به سراى من رسد بر در خانه بميرد ، زيرا مرگ در هر موقع قابل وقوع است . و نظير اينها در داستانها و افسانه‌ها نقل شده و من مانند آنها را از فضل خداوند چشم دارم . اين منتظر امر ممكنى را انتظار دارد ليكن او در منتهاى حماقت است .\r\nپنجم - شكّ است كه كفر مىباشد درمان آن توسّل به اسبابى است كه صدق پيامبران را بر او معلوم سازد و اين امرى است طولانى ليكن ممكن است او را با آگاهيهايى ساده كه در خور عقل او باشد درمان كرد ، و به او گفته شود : صدق گفتار پيامبران كه مؤيّد به معجزات و خوارق عاداتند ممكن است يا مىگويى محال است همان گونه كه بودن شخصى در دو محلّ در زمان واحد محال مىباشد ، اگر بگويد : من صدق گفتار پيامبران را به همين گونه محال مىدانم بىشكّ او بىشعور و سفيه است و چنين كسى هرگز در زمرهء خردمندان به شمار نمىآيد ، و اگر بگويد : شكّ دارم ، به او گفته مىشود : اگر خوراك خود را يك لحظه در خانه ترك كرده باشى و شخصى ناشناس به تو خبر دهد كه مارى زبانش را در آن فرو برده و زهرش را در آن ريخته است و روا بدانى كه او راست گفته باشد آيا از آن خوراك مىخورى يا آن را اگر چه از لذيذترين خوراكها باشد ترك مىكنى ، مىگويد : ناگزير آن را ترك مىكنم ، زيرا من پيش خود مىگويم : اگر او دروغ گفته است آنچه را از دست مىدهم همين خوراك است و بس و شكيبايى بر آن هر چند سخت است ليكن زود سپرى مىشود ، و اگر راست گفته باشد جانم را از دست مىدهم و مرگ در مقايسه با درد محروميّت از خوراك و ضايع شدن آن بسيار سخت‌تر است . به او گفته مىشود : سبحان اللّه چگونه سخن ناشناسى را كه شايد در گفتار خود غرضى داشته است بر صدق گفتار همهء پيامبران با همهء معجزاتى كه ظاهر كرده‌اند و درستى قول همهء\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nدانشمندان و اوليا و حكيمان بلكه خردمندان از هر قوم - منظورم جهّال عوام نيست بلكه مقصودم صاحبان خرد است - مقدّم داشته و برتر مىشمارى ، چه در ميان خردمندان كسى نيست جز اين كه روز باز پسين را تصديق و ثواب و عقاب را اثبات كرده است هر چند در كيفيّت آن اختلاف دارند . اينك اگر آنها راست گفته‌اند خود را در معرض عذابى قرار داده‌اى كه تا پايان روزگار باقى است و اگر دروغ گفته‌اند جز پاره‌اى شهوات زود گذر آلوده به كدورتها را از دست نداده‌اى بىشك اگر او خردمند باشد در برابر اين تفكّر درنگ نمىكند و تسليم خواهد شد ، هيچ نسبتى ميان عمر انسان و سراسر عمر روزگار نيست ، زيرا اگر فرض كنيم دنيا پر از ارزن باشد و فرض كنيم مرغى است كه هر يك ميليون سال يك دانه از آن ارزنها را مىچيند ارزنها به پايان مىرسد بى آن كه از روزگار چيزى كم شود . بنا بر اين چگونه ممكن است خردمند از صبر در برابر شهوات في المثل در طول صد سال به خاطر سعادتى ابدى سستى و ترديد كند ، سعادتى كه براى آن پايانى نيست ، از اين رو ابو العلاء معرّى مىگويد :\r\n قال المنجّم و الطّبيب كلاهما * لا يحشر الاموات قلت اليكما « 18 »\r\nإن صحّ قولكا فلست بخاسر * أوصحّ قولي فالخسار عليكما « 19 » \r\nعلى ( ع ) به يكى از كسانى كه فهمش در تحقيق امور كوتاه و دچار شكّ بود فرمود : « اگر آنچه تو مىگويى درست باشد . ما همه رهايى يافته‌ايم ، و گرنه ما نجات يافته‌ايم و تو نابود شده‌اى » ، يعنى خردمند در همهء احوال راه امن را در پيش مىگيرد .\r\nو اگر بگويى : اينها امور روشنى است ليكن جز از راه تفكّر به آنها نمىتوان رسيد ، در اين صورت چگونه است كه دل در اين امور نمىانديشد و اين كار بر آن گران مىآيد ، و چگونه مىتوان دلها را درمان كرد تا به تفكّر باز آيند ، بويژه آنهايى كه به اصل شرع و تمامى احكام آن ايمان دارند .\r\nپاسخ اين است بدانى آنچه مانع تفكّر مىباشد دو چيز است :\r\n1 - تفكّرى كه سودمند است انديشيدن در عذابهاى آخرت و مواقف هولناك و سختيهاى آن و حسرت و افسوس گنهكاران به سبب محروميّت از نعمتهاى جاويد آن است ، امّا اين تفكّرى گزنده و درد آور است ، از اين رو دل از آن نفرت دارد در حالى كه\r\n\r\n\r\n","description":"","footnote":"\r\n( 18 ) ستاره شناس و پزشك هر دو گفتند . مردگان زنده نمىشوند ، گفتم دور شويد .\r\n( 19 ) اگر قول شما درست باشد من زيانكار نيستم . اگر گفتهء من درست باشد زيان بر شماست .\r\n","page_name":" 131 ","page_number":131},
  {"content":"\r\n\r\nاز تفكّر در امور دنيا لذّت مىبرد و از اين راه گشادگى و استراحت مىيابد .\r\n2 - فكر مشغوليّتى است كه وقت را مىگيرد و مانع درك لذايذ و ارضاى شهوات مىگردد ، و هيچ انسانى نيست جز اين كه در هر حالى و در هر نفس بر آوردنى شهوتى دارد كه بر او چيره شده و وى را به بندگى گرفته و عقل وى را تسخير كرده و او پيوسته مشغول چاره انديشى براى آن است و تدبير در طلب اين شهوت لذّت او شده و يا به ارضاى آن مشغول گرديده است : روشن است كه تفكّر در امور آخرت مانع مقصود او خواهد بود .\r\nامّا درمان اين دو مانع آن است كه اولا به دل خود بگويد : چقدر نادانى در اين كه از تفكّر درباره مرگ و آنچه پس از آن است دورى مىجويى و از ياد آن به درد مىآيى يا آن كه وقوع آن را ناچيز مىشمارى ، و تو كه از شكيبايى در ارزيابى مرگ و وقايع پس از آن ناتوانى و از ياد آن دردمند مىشوى چگونه مىتوانى به هنگامى كه واقع شود بر سختيهاى آن شكيبايى كنى . ثانيا چون تفكّر در امر آخرت سبب از دست رفتن لذّات دنياست بايد براستى بداند كه از دست رفتن لذّات آخرت بسيار سخت‌تر و محروميّتى بزرگتر است ، زيرا لذّات بىپايان است و كدورتى در آنها نيست و خوشيهاى دنيا زود گذر و مشوب به انواع كدورتهاست ، و هيچ لذّتى در دنيا يافت نمىشود مگر آن كه آلوده به چيزى است كه آن را منغّص مىكند در حالى كه انسان در توبه از گناهان رو آوردن به طاعت پروردگار به سبب مناجات با او لذّت مىبرد ، و با شناخت او و اداى طاعات و انس با او آرامش و اطمينان مىيابد ، و اگر پاداش مطيع بر عمل او تنها حلاوت طاعت و آسايش انس با خدا باشد او را كافى است چه رسد به آن كه نعيم آخرت نيز بر آن افزوده شود . آرى اين لذّت در آغاز توبه وجود ندارد ليكن اگر مدّتى طولانى بر آن صبر كند نيكى خوى او مىشود چنان كه بدى خوى او بود ؛ زيرا نفس آدمى خو پذير است به هر چه عادتش دهى عادت مىكند ، نيكى عادت و بدى لجاجت است .\r\nاز اين رو تفكّرات مذكور برانگيزندهء خوف از خدا و خوف از او برانگيزندهء نيروى پايدارى در برابر جدايى از لذّات دنياست ، و آنچه اين تفكّرات را در انسان بر مىانگيزاند وعظ واعظان و هشدارهايى است كه به عمل بىشمارى كه اتّفاق مىافتد به دل مىرسد و در نتيجه فكر با طبع موافق مىشود و دل به آن مايل مىگردد . سببى را كه موجب موافقت طبع و فكر مىشود و آن سبب خيرى است كه به آن توفيق مىگويند ،\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nزيرا توفيق عبارت از توافق اراده با امرى است كه طاعت سودمندى براى آخرت است .\r\nدر حديثى طولانى آمده است كه عمّار ياسر برخاست و به على ( ع ) عرض كرد : اى امير مؤمنان ! به ما خبر ده كه كفر بر چه چيز بنا شده است ؟ فرمود : « بر چهار پايه ، بر جفا ، كورى ، غفلت و شكّ . جفا كار حقّ را تحقير مىكند ، باطل را آشكار مىسازد و با عالمان دشمنى مىورزد ، كور ذكر را فراموش مىكند ، غافل از راه راست منحرف مىگردد ، و آن كه شكّ مىكند آرزوها او را مىفريبد و دچار حسرت و پشيمانى مىشود و از خدا چيزهايى بر او ظاهر مىگردد كه هرگز گمان نمىكرده است . » « 20 » آنچه ذكر كرديم شرح برخى آفتهاى غفلت بود كه مانع از تفكّر است و در بيان توبه همين اندازه كافى است و چون صبر يكى از اركان دوام توبه است ناگزير بايد آن را شرح و توضيح دهيم ، و به خواست خدا آن را در كتابى جداگانه مذكور خواهيم داشت .\r\nدر خاتمه سپاس ويژهء پروردگار جهانيان است و درود و سلام بر سرور ما محمّد و خاندان پاك او باد ، و  حَسْبُنَا اللَّهُ وَ نِعْمَ الْوَكِيلُ  .\r\nپايان كتاب توبه از بخش منجيات المحجة البيضاء فى تهذيب الإحياء و پس از آن كتاب صبر و شكر است . و حمد ويژه خداوند است .\r\n\r\n\r\n","description":"","footnote":"\r\n( 20 ) اصل اين خبر با اختلاف كمى در كافى نقل شده چنان كه به زودى آن را ذكر خواهيم كرد .\r\n","page_name":" 133 ","page_number":133},
  {"content":"\r\n . \r\n","description":"","footnote":"","page_name":" 134 ","page_number":134},
  {"content":"\r\n\r\n\r\nكتاب صبر و شكر\r\n( 1 ) اين كتاب دوّم از بخش منجيات المحجّة البيضاء فى تهذيب الاحياء است بسم اللّه الرّحمن الرّحيم سپاس ويژهء خداوندى است كه ستايش و سپاس سزاوار او و رداى كبريايى و صفات مجد و بزرگى مختصّ اوست . همان خدايى كه برگزيدگان اولياى خود را در خوشى و ناخوشى به نيروى صبر مؤيّد گردانيده ، و به شكرگزارى در بلا و نعمت توانايى بخشيده است . و درود فراوان بر محمّد سرور پيامبران و بر خاندان او باد كه رهبر نيكوكاران پرهيزگارند و بر نيكان ياران او كه مهتر برگزيدگانند ؛ درودى كه پيوسته با دوام مقرون و از فنا و نقصان مصون باشد .\r\nامّا بعد . همانا ايمان دو نيم است ، نيمى صبر و نيم ديگر شكر . « 1 » در اين باره احاديثى وارد شده و آثار و اخبار بدان گواه است . و نيز صبر و شكر دو صفت از صفات بارى تعالى و دو اسم از اسماى حسناى اوست ؛ چه خداوند خود را صبور و شكور خوانده است . از اين رو ندانستن حقيقت صبر و شكر ندانستن حقيقت هر دو نيمهء ايمان است ، سپس موجب غفلت از دو صفت از اوصاف پروردگار رحمان مىگردد و براى رسيدن به قرب الهى جز از طريق ايمان راهى نيست . چگونه ممكن است انسان در راه ايمان گام بردارد بى آن كه بداند ايمان از چه طريقى به دست مىآيد ، و آن كه را بايد به او ايمان\r\n\r\n\r\n","description":"","footnote":"\r\n( 1 ) الشعب بيهقى از انس به سند ضعيف ، الجامع الصّغير .\r\n","page_name":" 135 ","page_number":135},
  {"content":"\r\n\r\nداشت بشناسد ؟ سستى در شناخت صبر و شكر ، سستى در شناخت خداوند و عجز از ادراك چيزى است كه ايمان به وسيلهء آن حاصل مىشود . از اين رو دو بخش مذكور نيازمند بيان و توضيح است و ما هر دو قسمت را به سبب ارتباطى كه با يكديگر دارند در يك كتاب شرح مىدهيم .\r\n\r\nبخش اوّل - در صبر\r\n( 1 ) در اين بخش از فضيلت صبر ، تعريف و حقيقت آن اين كه صبر نصف ايمان است ، اختلاف اسامى آن به سبب اختلاف متعلّقات آن ، اقسام آن بر حسب اختلاف قوّت و ضعف ، موارد نياز به صبر ، داروى صبر و آنچه بدان كمك گرفته مىشود سخن مىگوييم و به خواست خدا اين هفت فصل مشتمل بر همهء مقاصد و معانى صبر خواهد بود .\r\n\r\nفضيلت صبر\r\n( 2 ) خداوند سبحان براى صابران صفاتى بيان فرموده و صبر را هفتاد و چند بار در قرآن ذكر كرده و بيشتر خيرات و درجات را به صبر نسبت داده و آنها را ثمره و نتيجهء آن قرار داده و فرموده است :  وَ جَعَلْنا مِنْهُمْ أَئِمَّةً يَهْدُونَ بِأَمْرِنا لَمَّا صَبَرُوا ؛  « 2 » و نيز :  وَ تَمَّتْ كَلِمَتُ رَبِّكَ الْحُسْنى عَلى بَنِي إِسْرائِيلَ بِما صَبَرُوا ؛  « 3 » و نيز :  وَ لَنَجْزِيَنَّ الَّذِينَ صَبَرُوا أَجْرَهُمْ بِأَحْسَنِ ما كانُوا يَعْمَلُونَ  ؛ « 4 » و نيز :  أُولئِكَ يُؤْتَوْنَ أَجْرَهُمْ مَرَّتَيْنِ بِما صَبَرُوا  ؛ « 5 » و نيز :  إِنَّما يُوَفَّى الصَّابِرُونَ أَجْرَهُمْ بِغَيْرِ حِسابٍ  . « 6 » پاداش هر عمل قربتى روى حساب و اندازه‌اى معيّن است جز صبر ، و چون روزه مقرون به صبر است نصف صبر گفته شده است . در روايت آمده كه خداوند فرموده\r\n\r\n\r\n","description":"","footnote":"\r\n( 2 ) سجده / 24 : و از آنها امامان ( و پيشوايانى ) برگزيديم كه به فرمان ما ( مردم را ) هدايت مىكردند .\r\n( 3 ) اعراف / 137 : وعدهء نيك پروردگارت بر بنى اسرائيل به سبب صبر و استقامتى كه نشان دادند تحقّق يافت .\r\n( 4 ) نحل / 96 : . . . و كسانى را كه صبر و استقامت كنند به بهترين اعمالشان پاداش خواهيم داد .\r\n( 5 ) قصص / 54 : آنها پاداششان دو بار داده مىشود به سبب آن كه صبر كردند .\r\n( 6 ) زمر : 14 : . . . كه صابران پاداش خود را بىحساب دريافت مىدارند .\r\n","page_name":" 136 ","page_number":136},
  {"content":"\r\n\r\nاست : « روزه براى من است و من پاداش آن را مىدهم » ؛ و آن را از ميان ديگر عبادات به خود نسبت داده و به صابران وعده فرموده كه خدا با آنهاست و فرموده است :  وَ اصْبِرُوا إِنَّ اللَّهَ مَعَ الصَّابِرِينَ  ، « 7 » و پيروزى را منوط به صبر كرده و فرموده است :  بَلى إِنْ تَصْبِرُوا وَ تَتَّقُوا وَ يَأْتُوكُمْ مِنْ فَوْرِهِمْ هذا يُمْدِدْكُمْ رَبُّكُمْ بِخَمْسَةِ آلافٍ مِنَ الْمَلائِكَةِ مُسَوِّمِينَ  ، « 8 » و براى صابران امورى را ذكر كرده كه براى ديگران بيان نشده و فرموده است :  أُولئِكَ عَلَيْهِمْ صَلَواتٌ مِنْ رَبِّهِمْ وَ رَحْمَةٌ وَ أُولئِكَ هُمُ الْمُهْتَدُونَ  . « 9 » پس هدايت و درود و رحمت براى صابران جمع شده است ، و اگر بخواهيم همهء آياتى را كه دربارهء صبر است ذكر و بررسى كنيم سخن به درازا مىانجامد .\r\nامّا اخبارى كه دربارهء صبر وارد شده اين كه پيامبر خدا ( ص ) فرموده است : « صبر نصف ايمان است . » « 10 » توضيح اين كه چگونه صبر نصف ايمان است به زودى خواهد آمد .\r\nو نيز فرموده است : « از آنچه اندكى از آن به شما داده‌اند يقين و عزم بر صبر است . و هر كس را بهره‌اى از اين دو داده‌اند باكى نيست كه چيزى از نماز شب و روزهء روز از او فوت شود ، و هر آينه شكيبايى شما بر نظير آنچه شما بر آن پايبندى داريد در نزد من محبوبتر از آن است كه هر يك از شما با مثل عمل همگى شما بر من وارد شود ؛ ليكن من بيم دارم از آن كه پس از من دنيا بر شما فراخ شود و بعضى از شما بعضى ديگر را نشناسند ؛ در آن حال اهل آسمان شما را نمىشناسند . پس هر كس صبر كند و اميد ثواب داشته باشد ، به كمال ثواب خواهد رسيد » . سپس اين آيه را تلاوت فرمود :  ما عِنْدَكُمْ يَنْفَدُ وَ ما عِنْدَ اللَّهِ باقٍ  . « 11 »\r\n\r\n\r\n","description":"","footnote":"\r\n( 7 ) انفال / 46 : . . . استقامت كنيد كه خداوند با استقامت كنندگان است .\r\n( 8 ) آل عمران / 125 : آرى اگر استقامت و تقوا پيشه كنيد ، و دشمن به همين زودى به سراغ شما بيايد خداوند شما را به پنج هزار نفر از فرشتگان كه نشانه‌هاى مخصوصى دارند مدد خواهد كرد .\r\n( 9 ) بقره / 157 : آنها كسانى هستند كه الطاف و رحمت خدا شامل حالشان شده و آنهايند هدايت يافتگان .\r\n( 10 ) الحلية ابو نعيم ، الشّعب بيهقى از ابن مسعود به سندى ضعيف . الجامع الصغير ، الكبير طبرانى و راويان آن راويان صحيحى هستند و آن حديثى موقوف است ( حديث موقوف آن است كه از مصاحب معصوم ( ع ) نقل شود - م . ) و برخى آن را حديث مرفوع شمرده‌اند ( حديث مرفوع آن است كه در آخر به معصوم ( ع ) نسبت داده شود خواه سند آن مقطوع و يا مرسل باشد - م . ) ، الترغيب و الترهيب ، 4 / 277 .\r\n( 11 ) عراقى گفته است : اين حديث پيش از اين به طور مختصر در بخش علم آمده است ، و من آن را به صورتى كه ذكر شد نيافته‌ام .\r\n","page_name":" 137 ","page_number":137},
  {"content":"\r\n\r\nجابر روايت كرده كه از پيامبر خدا ( ص ) دربارهء ايمان پرسيدند ، فرمود : « شكيبايى و گذشت است . » « 12 » و نيز فرمود : « صبر گنجى از گنجهاى بهشت است . » « 13 » يك بار از آن حضرت پرسيدند : ايمان چيست ؟ فرمود : « صبر » ؛ « 14 » و اين پاسخ شبيه قول آن حضرت است كه فرمود : « حجّ عرفه است » ؛ « 15 » و اين به معناى آن است كه مهمّترين اعمال حجّ عرفه است . و نيز فرمود : « بهترين اعمال آن است كه نفوس بر خلاف ميل بر آن واداشته شوند » . « 16 » گفته شده است : خداوند به داوود ( ع ) وحى فرمود : « به خويهاى من تأسّى جو ، و از خويهاى من اين است كه شكيبايم . » در حديث عطا از ابن عبّاس روايت شده است كه هنگامى كه پيامبر خدا ( ص ) بر انصار وارد شد فرمود : « آيا شما مؤمنيد ؟ » آنها خاموش ماندند . عمر گفت : آرى اى پيامبر خدا . فرمود : « نشانهء ايمانتان چيست ؟ » گفتند : به هنگام فراخى نعمت شكر ، و بر بلا صبر مىكنيم ، و بر قضاى الهى خشنوديم ، فرمود : « به پروردگار كعبه سوگند شما مؤمنيد . » « 17 » و نيز فرمود : « در صبر بر آنچه مكروه توست خير بسيار است . » « 18 » مسيح ( ع ) فرموده است : « شما محبوب خود را نخواهيد يافت جز بر آنچه مكروهتان است صبر كنيد » .\r\n\r\n\r\n","description":"","footnote":"\r\n( 12 ) مكارم الاخلاق طبرانى ، الضعفاء ابن حبّان با سندى ضعيف ، الكبير طبرانى از روايت عبد اللّه بن عبيد بن عمير از پدرش از جدّش ، المغنى .\r\n( 13 ) در كتب آنها ( اهل سنّت ) به هيچ لفظ آن آگاهى نيافتم ، نظير آن از طريق خاصّه ذكر خواهد شد .\r\n( 14 ) به اين حديث با اين الفاظ آگاهى نيافتم ، ابو منصور ديلمى در مسند الفردوس با سندى ضعيف نقل كرده : نسبت صبر به ايمان نسبت سر به بدن است ، و چنان كه خواهد آمد از على ( ع ) روايت شده كه فرموده است : « كسى كه صبر ندارد ايمان ندارد . »\r\n( 15 ) در كتاب حجّ ذكر شده است .\r\n( 16 ) محاسبة النّفس ابن ابي الدين از قول عمر بن عبد العزيز ، عراقى گفته است : اين حديث به طور مرفوع اصلى ندارد .\r\n( 17 ) الاوسط طبرانى از روايت يوسف بن ميمون و او منكر آن از عطاست ( المغنى ) .\r\n( 18 ) سنن ترمذى و پيش از اين ذكر شده است .\r\n","page_name":" 138 ","page_number":138},
  {"content":"\r\n\r\nپيامبر خدا ( ص ) فرموده است : « اگر صبر مردى بود هر آينه مردى كريم بود ، و خداوند صبر كنندگان را دوست مىدارد . » « 19 » على ( ع ) فرموده است : « ايمان بر چهار پايه بنا شده است : يقين ، صبر ، جهاد و عدل . » « 20 » و نيز فرموده است : « صبر نسبت به ايمان به منزلهء سر نسبت به تن است ؛ كسى كه سر ندارد تن ندارد و آن كه داراى صبر نيست داراى ايمان نيست . » « 21 » مىگويم : مضمون حديث اخير از طريق خاصّه ( شيعه ) نيز از پيامبر ( ص ) و امير مؤمنان ( ع ) و على بن الحسين و ابى عبد اللّه ( ع ) به اسناد مختلف در كافى روايت شده و در آن كتاب از ابى عبد اللّه ( ع ) نقل شده كه فرموده است : « هنگامى كه مؤمن به گور خود درآيد ، نماز در طرف راست و زكات در طرف چپ و اعمال نيك وى بر او مشرف مىشود و صبر در كنارى جاى مىگيرد . وقتى دو فرشته‌اى كه عهده‌دار سؤال از او هستند بر او وارد مىشوند صبر به نماز و زكات و اعمال نيك مىگويد مواظب رفيق خود باشيد اگر درمانديد من حاضرم . » « 22 » و نيز از آن حضرت روايت است كه : « هر گاه يكى از مؤمنان به بلايى گرفتار شود و بر آن صبر كند پاداشى نظير اجر هزار شهيد دارد . » « 23 » و نيز فرموده است : « خداوند متعال به قومى نعمت داد ليكن آنها شكر نكردند از اين رو نعمتها و بال آنها شد ، و قومى را به بدبختيهايى دچار ساخت و آنها صبر كردند ، در نتيجه آن بدبختيها براى آنها نعمت گرديد . » « 24 » از آن حضرت يا از ابى جعفر امام باقر ( ع ) روايت شده كه فرموده است : « كسى كه صبر را براى مصيبتهاى روزگار آماده نكند ناتوان مىشود . » « 25 »\r\n\r\n\r\n","description":"","footnote":"\r\n( 19 ) الحلية ابو نعيم از حديث عايشه به سند ضعيف ، الجامع الصّغير .\r\n( 20 ) نظير آن در كافى است و ذكر خواهد شد .\r\n( 21 ) شريف رضى آن را در نهج البلاغه در باب « حكم » به شمارهء 82 ذكر كرده است .\r\n( 22 ) همان مأخذ ، 2 / 90 ، شمارهء 8 .\r\n( 23 ) همان مأخذ 2 / 92 ، شمارهء 18 .\r\n( 24 ) همان مأخذ 2 / 92 ، شمارهء 18 .\r\n( 25 ) همان مأخذ 2 / 93 ، شمارهء 24 .\r\n","page_name":" 139 ","page_number":139},
  {"content":"\r\n\r\nاز ابى جعفر امام باقر ( ع ) روايت است كه : « بهشت به ناگواريها و صبر احاطه شده و كسى كه در دنيا بر ناگواريها شكيبايى كند وارد بهشت مىشود ؛ و دوزخ را لذّتها و شهوتها احاطه كرده ، و هر كس خويشتن را از آن لذّتها و شهوتها برخوردار كند به دوزخ در مىآيد . » « 26 » از پيامبر خدا ( ص ) روايت شده كه فرموده است : « زمانى براى مردم فرا خواهد رسيد كه سلطنت جز از راه كشتن و طغيان به دست نيايد ، و ثروت جز با غصب و بخل فراهم نشود ، و دوستى جز به بيرون رفتن از دين و پيروى از هوس حاصل نگردد . هر كس آن زمان را درك و بر فقر صبر كند با آن كه بر تحصيل ثروت توانايى دارد ، و بر دشمنى مردم شكيبايى كند با آن كه بر دوستى آنها تواناست ، و بر ذلّت شكيبايى ورزد با آن كه بر تحصيل عزّت توانمند است خداوند پاداش پنجاه صدّيق از تصديق كنندگان مرا به او مىدهد . » « 27 » اخبار در فضيلت صبر بىشمار است .\r\nغزّالى مىگويد : آنچه ذكر شد بيان فضيلت صبر از طريق نقل بود ؛ امّا هر گاه بخواهيم از نظر واقع و ارزش آن را بشناسيم فهم آن منوط به آن است كه حقيقت صبر و معناى آن دانسته شود ، زيرا فضيلت و رتبه صفت است و اين پيش از آن كه موصوف آنها شناخته شود دانسته نخواهد شد ؛ از اين رو ناگزيريم حقيقت و معناى صبر را ذكر كنيم .\r\n\r\nحقيقت صبر و معناى آن\r\n( 1 ) بدان صبر يكى از مقامات دين و منزلى از منازل سالكين است ، و همهء مقامات دين تنها با سه امر انتظام مىيابد كه عبارتند از : معارف ، احوال و اعمال . معارف همان اصول و منشأ احوال ، و اعمال ثمرهء احوال است . معارف مانند درختان است و احوال شاخه‌ها و اعمال ميوه‌هاى آنهاست . اين امور سه‌گانه در همهء مقامات و منازل سالكان جارى و برقرار است .\r\nنام ايمان را گاهى تنها به معارف اختصاص مىدهند و زمانى بر همهء اين امور اطلاق مىكنند ، چنان كه در باب اختلاف واژهء ايمان و اسلام در كتاب قواعد العقايد ذكر كرده‌ايم . همچنين صبر وقتى كامل است كه مشتمل بر معرفتى سابق و حالتى حاضر باشد\r\n\r\n\r\n","description":"","footnote":"\r\n( 26 ) همان مأخذ 2 / 89 ، شمارهء 7 .\r\n( 27 ) همان مأخذ 2 / 91 ، شمارهء 12 .\r\n","page_name":" 140 ","page_number":140},
  {"content":"\r\n\r\nو بتحقيق صبر عبارت از همينهاست ، امّا عمل ثمره و نتيجهء اين دو امر است . اين معنا زمانى دانسته مىشود كه كيفيّت ترتيب ميان فرشتگان و آدميان و چهار پايان شناخته شود ؛ چه صبر از ويژگيهاى آدميان است و در ستوران و فرشتگان قابل تصوّر نيست .\r\nفقدان آن در ستوران به علّت نقصان و در فرشتگان به سبب كمال آنهاست . روشنتر اين كه بر چهارپايان شهوت غلبه و سلطه دارد و آنها مسخّر آنند ، و برانگيزندهء آنها در هر حركت و سكون چيزى جز شهوت نيست ، و در آنها نيرويى كه با شهوت برخورد كند و در صدد دفع آن برآيد و آن را از آنچه مىخواهد باز دارد وجود ندارد تا پايدارى اين نيرو را در برابر مقتضاى شهوت صبر بناميم . امّا فرشتگان از هر شهوتى مجرّدند و تنها وثوق حضرت ربوبى را دارند و به درجهء قرب خود نسبت به او شادند ، و هيچ شهوتى كه آنها را از اين شوق باز دارنده و مانع باشد بر آنها چيره نيست تا به نيروى ديگرى نيازمند باشند كه با آنچه آنها را از حضرت ربوبى منصرف كند مقابله و بر آن غلبه يابند . امّا انسان در آغاز كودكى مانند ستوران ناقص آفريده شده و جز شهوت خوراك كه بدان نياز دارد شهوت ديگرى در او نيست . سپس شهوت بازى و آرايش در او ظاهر مىشود ، پس از آن به ترتيب شهوت جفت جويى در او آشكار مىگردد . البتّه در او نيروى صبر نيست ، زيرا صبر عبارت از استقامت و پايدارى نيرويى در برابر نيرويى ديگر است كه به سبب تضادّ مقاصد جنگ ميان آنها در مىگيرد . و در كودك نيرويى جز هوس وجود ندارد چنان كه در چهار پايان قرار داده است . از اين رو هنگامى كه به حدّ بلوغ نزديك مىشود دو فرشته بر او مىگمارد . يكى از آنها را او را راهنمايى مىكند ، و ديگرى به او نيرو مىدهد و به كمك اين دو فرشته از چهارپايان جدا و به دو صفت ممتاز مىشود كه يكى شناخت خدا و پيامبر او و ديگرى شناخت مصالح مربوط به عواقب امور است ، و همهء آنها را از فرشته‌اى كه او را راهنما و معرّف است به دست مىآورد . چه چهارپايان از هيچ شناختى برخوردار نيستند و به مصالح عواقب امور راهنمايى نشده‌اند ، بلكه تنها به مقتضاى شهواتى كه دارند در حال هدايت يافته‌اند ؛ به همين سبب جز لذيذ و گوارا نمىطلبند ، و داروى سودمند را چنانچه در حال تلخ و زيانمند باشد نمىخوانند و نمىشناسند . امّا انسان در پرتو نور هدايت مىداند كه پيروى از شهوات براى او عواقبى ناخوشايند دارد ، ليكن اين هدايت مادام كه قدرت بر ترك آنچه برايش زيانبار است نداشته باشد كافى نخواهد بود ، زيرا بسا اين كه انسان چيز زيانبار را بشناسد مانند بيماريى كه به آن دچار\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nمشود ليكن قدرت بر دفع آن نداشته باشد . لذا نيازمند قدرت و نيرويى است كه بتواند با آن شهوات را از خود دور و با آنها مجاهده كند و تعدّى آنها را بر طرف سازد . از اين رو خداوند فرشتهء ديگرى بر او گمارده تا او را ارشاد و با لشكرهايى كه ديده نمىشوند وى را تأييد و تقويت كند و به اين لشكرها فرمان داده كه با سپاه شهوت بجنگند ، در نتيجه گاهى در جنگ با سپاه شهوت دچار ضعف مىشوند ، و زمانى قوّت مىيابند و اين امر بر حسب تأييد و امدادى است كه خداوند نسبت به بنده‌اش دارد . چنان كه نور هدايت نيز در ميان خلق داراى اختلاف بىشمار است .\r\nاز اين رو بايد صفتى كه انسان به وسيلهء آن شهوات را مغلوب و ريشه كن مىكند و از چهار پايان ممتاز مىشود « انگيزهء دينى » بناميم ، و آنچه ارضاى شهوات را مطالبه مىكند « انگيزهء هوس » نام بگذاريم و بايد بدانيم كه جنگ پيوسته ميان « انگيزهء دينى » و « انگيزهء هوس » جريان دارد و غلبه گاهى با اين و زمانى با آن مىباشد . ميدان اين جنگ دل انسان است ، و امدادگران « انگيزهء دين » فرشتگانند كه ياوران حزب اللّه‌اند ، و مددكاران انگيزهء شهوت شيطانهايى هستند كه مددكار دشمنان خدايند . بنابر اين صبر عبارت از پايدارى انگيزهء دين در برابر انگيزهء شهوت است . اگر استقامت ورزد تا آن را مغلوب كند و بر مخالفت با شهوت ادامه دهد حزب خدا را يارى كرده و به صابران پيوسته است ؛ و اگر سستى و ناتوانى كند به حدّى كه شهوت بر او چيره شود و در دفع آن پايدارى و شكيبايى نورزد به پيروان شياطين ملحق شده است .\r\nبنابر اين ترك اعمال شهوت انگيز زاييدهء حالتى است كه آن را صبر مىنامند و آن عبارت از پايدارى انگيزهء دين در برابر انگيزهء شهوت است ، و استقامت انگيزهء دين نتيجهء دانستن عداوت و تضادّ شهوات با اسباب سعادت در دنيا و آخرت است . پس هر گاه يقين او يعنى شناختى كه آن را ايمان مىگويند قوى شود يقين حاصل مىكند كه شهوات دشمنانى راهزن راه خدايند و در اين صورت استقامت انگيزهء دينى او قوّت مىيابد و در نتيجه اعمالى كه انجام مىدهد بر خلاف خواست شهوات اوست ؛ و ترك شهوتها جز به نيروى انگيزهء دين كه ضدّ انگيزهء شهوت است تحقّق نمىيابد . قوّت معرفت و ايمان پيروى از شهوات را تقبيح مىكند و عاقبت آنها را زشت مىشمارد . اين دو فرشته با اجازهء خداوند و مأموريّتى كه از جانب او دارند امور اين دو لشكر را بر عهده دارند ، و آنها از كاتبين كرامند و آنها بر هر كسى از آدميان گمارده شده‌اند .\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nهنگامى كه دانستن رتبهء فرشتهء هدايت كننده برتر از رتبهء فرشتهء تقويت كننده است ، بر تو روشن مىشود كه جانب دست راست كه اشرف دو جنب آدمى است بايد تسليم او باشد و در اين صورت او از اصحاب يمين و ديگرى از اصحاب شمال است .\r\nبايد دانست كه بنده را در غفلت و تفكّر و سستى و مجاهدت دو حالت است : در حال غفلت از فرشته‌اى كه صاحب يمين است روى گردانيده و به او بدى كرد و اين اعراض او گناهى است كه نوشته مىشود ، و اگر بينديشد روى به دو مىآورد تا از راهنماييهاى او استفاده كند كه در اين صورت به او نيكى كرده و اين رو آوردن وى به او حسنه‌اى است كه در نامهء عملش نوشته مىشود . همچنين اگر سستى ورزد از فرشتهء سمت چپ روى گردانيده و از او كمك نخواسته ، پس نسبت به او بدى كرده اين گناهى است كه نوشته مىشود ، و اگر كوشش كند از لشكر او كمك خواسته است و اين عمل او حسنه‌اى است كه ثبت مىگردد . اين حسنات و سيئات تنها به وسيلهء اين دو فرشته ثبت مىشوند . به همين سبب كرام كاتبين گفته شده‌اند ، كرام از آن جهت كه بنده از كرم آنها بهره‌مند مىشود بعلاوه همهء فرشتگان كريم و نيكوكارند و كرام برره گفته مىشوند . امّا كاتبين بدين سبب است كه حسنات و سيّئات را ثبت مىكنند و آنها را در نامه‌هايى كه در باطن دل پيچيده و از آن پوشيده است مىنويسند . به طورى كه كسى در اين جهان بر آن آگاه نمىشود ، زيرا فرشتگان و نوشتن و خطّ و صحايف آنها و آنچه به آنان مربوط مىشود همه از عالم غيب و ملكوت است و از عالم شهود نيست ، و هر چيزى كه از عالم ملكوت باشد در اين جهان به چشم ديده نمىشود . اين نامه‌هايى كه در اين عالم پيچيده و پوشيده است دو بار باز مىشود : يك بار در قيامت صغرا و بار ديگر در قيامت كبرا .\r\nمقصودم از قيامت صغرا حالت مرگ است ، چه پيامبر خدا ( ص ) فرموده است : « كسى كه مىميرد قيامتش برپا مىشود » ؛ « 28 » و در اين قيامت است كه بنده تنهاست و به او گفته مىشود .  لَقَدْ جِئْتُمُونا فُرادى كَما خَلَقْناكُمْ أَوَّلَ مَرَّةٍ  ، و در همين جاست كه به او مىگويند :\r\n كَفى بِنَفْسِكَ الْيَوْمَ عَلَيْكَ حَسِيباً  . امّا در قيامت كبرا همهء خلايق را گرد هم آورند و در آن جا آدمى تنها نيست ، و بسا در پيش روى خلق به حساب هر يك رسيدگى شود ؛ و در اين جاست كه پرهيزگاران به سوى بهشت و گنهكاران به طرف دوزخ دسته دسته نه تك تك روانه مىشوند . نخستين هول و هراسى كه به انسان دست مىدهد هول قيامت\r\n\r\n\r\n","description":"","footnote":"\r\n( 28 ) الموت ابن ابى الدّين از حديث انس با سندى ضعيف ، المغنى .\r\n","page_name":" 143 ","page_number":143},
  {"content":"\r\n\r\nصغراست ، و همه هول و هراسهايى كه در قيامت كبرا وجود دارد نظير آنها در قيامت صغرا موجود است ، مانند زلزلهء زمين فى المثل زمينى كه به تو اختصاص دارد به هنگام مرگ به لرزه در مىآيد ، و تو مىدانى كه اگر در شهرى زلزله واقع شود درست است كه گفته شود زمين آنها به لرزه درآمده است هر چند شهرهايى كه در گرداگرد آن است به لرزه در نيامده باشد بلكه هر گاه تنها مسكن و خانهء انسان بلرزد اطلاق زلزله دربارهء آن صادق است ، زيرا او در صورت وقوع زلزله در سرتاسر زمين به اندازهء زلزلهء مسكن خود زيان مىبيند و از زلزله در مسكن ديگرى ضررى متوجّه او نمىشود بنابر اين نصيب او از زلزله بدون هيچ كم و كاست عطا شده است .\r\nبدان تو موجودى زمينى و آفريده شده از خاكى و بهرهء خاصّ تو از خاك فقط بدن تو است و بدن ديگرى بهره و نصيب تو نيست . زمينى كه تو بر روى آن نشسته‌اى نسبت به تن تو ظرف و مكان است و هراس تو از جنبش اين مكان بدين سبب است كه بيم دارى بر اثر آن بدنت به جنبش درآيد ، و گرنه هوا پيوسته در حال جنبش و تزلزل است و تو از آن بيمى ندارى زيرا بدنت را به لرزه در نمىآورد . بنابر اين آنچه از زلزلهء همهء زمين بهرهء تو مىشود تنها زلزلهء بدن تو است ، چه آن زمين تو است و خاك مخصوص به تو است ، و استخوانهاى تو كوههاى زمين تو ، سرت آسمان زمين تو ، دلت خورشيد زمين تو ، گوش و چشم و ديگر حواست ستارگان زمين تو ، مجارى عروق بدنت درياهاى زمين تو ، موهايت گياهان زمين تو ، اعضاى بدنت درختان زمين تو است ، به همين گونه است همهء اجزاى تو و هنگامى كه با فرا رسيدن مرگ اين اجزا منعدم شوند   إِذا زُلْزِلَتِ الْأَرْضُ زِلْزالَها   واقع شده ؛ و چون استخوانها از گوشت جدا شود  حُمِلَتِ الْأَرْضُ وَ الْجِبالُ فَدُكَّتا دَكَّةً واحِدَةً  تحقّق يافته ؛ و چون استخوانها خرد و ريز گردد نسفت الجبال نسفا صورت گرفته ؛ و زمانى كه دلت با فرا رسيدن مرگ تاريك شود كوّرت الشّمس وقوع يافته ؛ و چون گوش و چشم و ديگر حواست از كار افتد  إِذَا الْكَواكِبُ انْتَثَرَتْ  ؛ و چون دماغ شكافته شود   إِذَا السَّماءُ انْشَقَّتْ   و زمانى كه هراس مرگ عرق پيشانىات را سرازير كند  إِذَا الْبِحارُ فُجِّرَتْ  ، و چون يك ساق پايت به ديگرى پيچد در حالى كه آنها مركب تو هستند  إِذَا الْعِشارُ عُطِّلَتْ  و زمانى كه جان از تن جدا شود   وَ إِذَا الْأَرْضُ مُدَّتْ وَ أَلْقَتْ ما فِيها وَ تَخَلَّتْ   محقّق شده است .\r\nمن با مقايسهء همهء احوال و هول و هراسهاى مرگ سخن را طولانى نمىكنم ، ليكن مىگويم به محض مردن قيامت صغراى تو برپا مىشود ، و همهء آنچه در قيامت كبرا\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nمتوجّه تو و بلكه غير تو است در اين قيامت واقع خواهد شد ؛ زيرا بقاى ستارگان براى غير ، چه سودى براى تو خواهد داشت در حالى كه چشمانى كه به وسيلهء آنها از ستارگان سود مىبرى فرو ريخته باشد . براى نابينا شب و روز و كسوف و انجلاى خورشيد تفاوتى ندارد ، زيرا خورشيد نسبت به او يك باره منكسف شده و نصيب او از آن همين است ، و انجلاى پس از آن نصيب ديگرى خواهد بود . هر كس سرش شكافت ، آسمانش شكافته شده ، چه آسمان عبارت است از آنچه در جهت سر قرار دارد ، پس هر كس سر ندارد آسمان ندارد ، و در اين صورت بقاى آسمان براى غير چه سودى براى او خواهد داشت ؟\r\nاين قيامت صغراست در حالى كه هنوز ترس و بيم پس از اين است و شدّت و سختى باقى است ، و آن زمانى است كه قيامت كبرا فرا رسد . در اين هنگام خصوصيّتها برداشته مىشود ؛ آسمان و زمين باطل مىگردد ؛ كوهها بركنده مىشود و هول و هراسها به اوج خود مىرسد .\r\nبايد بدانى كه اگر چه ما در توصيف قيامت صغرا سخن را طولانى كرديم ليكن عشرى از اعشار اوصاف آن را ذكر نكرده‌ايم با اين حال قيامت صغرا در مقايسه با قيامت كبرا مانند نسبت ولادت صغير با ولادت كبير است ، چه انسان را دو ولادت است ، يكى بيرون آمدن از صلب و استخوانهاى سينه و تولّد و در قرارگاه رحم يا « قرار مكين » در مدّتى معلوم « إلى قدر معلوم » ؛ و پس از اين تولّد او در سلوك راه كمال ، منازل و دگرگونيهاست و آن تحوّل نطفه و علقه و مضغه و جز اينهاست تا آنگاه كه از تنگناى رحم در فضاى اين عالم متولّد شود و اين تولّد دوم اوست . از اين رو نسبت قيامت كبرا به قيامت صغرا ، مانند نسبت فضاى اين جهان است ؛ گنجايش فضاى رحم ؛ و نسبت جهانى كه انسان با مرگ وارد آن مىشود در مقايسه با فضاى دنيا مانند نسبت فضاى دنيا با فضاى رحم است بلكه آن جهان وسيعتر و بزرگتر مىباشد . پس جهان بعدى را با جهان پيشين قياس كند .  ما خَلْقُكُمْ وَ لا بَعْثُكُمْ إِلَّا كَنَفْسٍ واحِدَةٍ  . « 29 » و نشأت دوم جز بر قياس نشأت اوّل نيست بلكه تعداد نشأتها در عدد دو محصور نمىباشد ، و قول حق تعالى :  وَ نُنْشِئَكُمْ فِي ما لا تَعْلَمُونَ  « 30 » اشاره به همين مطلب است .\r\nبنابر اين كسى كه به اين دو قيامت اقرار دارد به عالم غيب و شهادت ايمان آورده و به\r\n\r\n\r\n","description":"","footnote":"\r\n( 29 ) لقمان / 28 : آفرينش و زندگى مجدّد همهء شما همانند يك فرد بيش نيست .\r\n( 30 ) واقعة / 61 : . . . و شما را در جهانى كه نمىدانيد آفرينش تازه مىبخشيم .\r\n","page_name":" 145 ","page_number":145},
  {"content":"\r\n\r\nجهان ملك و ملكوت يقين كرده است ؛ و آن كه به قيامت صغرا اعتراف مىكند و به قيامت كبرا ايمان ندارد مانند كسى است كه از يك چشم كور باشد و با چشم ديگر به يكى از دو عالم بنگرد ، و اين جهل و گمراهى و اقتداى به دجّال است كه از يك چشم كور است . چقدر در غفلتى اى بيچاره - و ما همه بيچاره‌ايم - چه در پيش روى تو اين همه هول و هراسهاست . اگر تو به سبب نادانى و گمراهى به قيامت كبرا ايمان نياورده‌اى قيامت صغرا تو را كافى نيست كه بدان ايمان آورى . آيا سخن سرور پيامبران را نشنيده‌اى كه فرموده است : « مرگ موعظه كننده‌اى كافى است . » « 31 » آيا شرم نمىكنى كه در آمدن مرگ و قيامت را دير مىپندارى و از فرو مايگان غافل پيروى مىكنى ، همانهايى كه   ما يَنْظُرُونَ إِلَّا صَيْحَةً واحِدَةً تَأْخُذُهُمْ وَ هُمْ يَخِصِّمُونَ فَلا يَسْتَطِيعُونَ تَوْصِيَةً وَ لا إِلى أَهْلِهِمْ يَرْجِعُونَ   ؟ « 32 » آرى بيمارى كه بيم دهندهء مرگ است دامنگير آنها مىشود ليكن از غفلت باز نمىگردند ، و پيرى كه پيك مرگ است آنها را فرا مىرسد ولى عبرت نمىگيرند .  يا حَسْرَةً عَلَى الْعِبادِ ما يَأْتِيهِمْ مِنْ رَسُولٍ إِلَّا كانُوا بِهِ يَسْتَهْزِؤُنَ  ؛ « 33 » آيا گمان مىكنند آنها در دنيا جاويدان خواهند زيست .  أَ لَمْ يَرَوْا كَمْ أَهْلَكْنا قَبْلَهُمْ مِنَ الْقُرُونِ أَنَّهُمْ إِلَيْهِمْ لا يَرْجِعُونَ  ؛ « 34 » يا مىپندارند مردگان از نزد آنها به سفر رفته همه نابود شده‌اند ، نه هرگز چنين نيست ،  إِنْ كُلٌّ لَمَّا جَمِيعٌ لَدَيْنا مُحْضَرُونَ  ، « 35 » و ليكن  ما تَأْتِيهِمْ مِنْ آيَةٍ مِنْ آياتِ رَبِّهِمْ إِلَّا كانُوا عَنْها مُعْرِضِينَ *  ؛ « 36 » و اين بدان سبب است كه   وَ جَعَلْنا مِنْ بَيْنِ أَيْدِيهِمْ سَدًّا وَ مِنْ خَلْفِهِمْ سَدًّا فَأَغْشَيْناهُمْ فَهُمْ لا يُبْصِرُونَ ، وَ سَواءٌ عَلَيْهِمْ أَ أَنْذَرْتَهُمْ أَمْ لَمْ تُنْذِرْهُمْ لا يُؤْمِنُونَ   . « 37 »\r\n\r\n\r\n","description":"","footnote":"\r\n( 31 ) الكبير طبرانى از حديث عمّار به سند شعيف ، الجامع الصغير .\r\n( 32 ) يس / 49 : جز اين انتظار نمىكشند كه يك صيحهء عظيم آنها را فرو گيرد در حالى كه مشغول جدال ( در امور دنيا ) هستند پس ( چنان غافلگير مىشوند كه حتى ) نمىتوانند وصيّتى كنند يا به سوى خانوادهء خود باز گردند .\r\n( 33 ) يس / 30 : افسوس بر اين بندگان كه هيچ پيامبرى براى هدايت آنها نيامد جز اين كه او را استهزا مىكردند .\r\n( 34 ) يس / 31 : آيا نديدند چقدر از اقوام پيش از آنها را ( به سبب گناهانشان ) هلاك كرديم ، آنها هرگز به سوى ايشان باز نمىگردند .\r\n( 35 ) يس / 32 : همهء آنها روز قيامت نزد ما حاضر مىشوند .\r\n( 36 ) يس / 46 : هيچ آيه‌اى از آيات پروردگارشان براى آنها نمىآيد جز اين كه از آن روگردان مىشوند .\r\n( 37 ) يس / 9 و 10 : در پيش روى آنها سدّى قرار داديم و در پشت سرشان سدّى و چشمان آنها را پوشانده‌ايم لذا چيزى را نمىبينند ، براى آنها يكسان است چه انذارشان كنى يا نكنى ، ايمان نمىآورند .\r\n","page_name":" 146 ","page_number":146},
  {"content":"\r\n\r\nاكنون به مقصود باز مىگرديم ، چه اينها به امورى اشاره دارد كه برتر از علوم معامله است و مىگوييم روشن شد كه صبر عبارت از پايدارى انگيزهء دين در برابر انگيزهء هوس است . اين پايدارى و مقاومت از ويژگيهاى آدميان است ، زيرا فرشتگانى كه كرام كاتبين هستند بر آنها گمارده شده‌اند و آنها بر كودكان و ديوانگان چيزى نمىنويسند ، چه همان گونه كه ذكر كرديم كار نيك اقبال و رو آوردن به استفاده از اين دو فرشته ، و كار بد اعراض و رو گردانيدن از آنهاست ، و كودكان و ديوانگان را راهى براى استفاده از آنها نيست و اقبال و اعراض از آنها قابل تصوّر نمىباشد ، و دو فرشتهء موكّل تنها اقبال و اعراض كسانى را مىنويسند كه بر اين اعمال قدرت داشته باشند . ترديدى نيست كه مبادى تابش نور هدايت در سنّ تميز آشكار مىشود و بتدريج تا رسيدن به سنّ بلوغ نموّ و توسعه مىيابد ، چنان كه روشنى صبح تا طلوع قرص خورشيد بتدريج ظاهر مىگردد .\r\nليكن نور هدايت دوران تميز فروغى اندك است نه تنها مضرّات آخرت را معلوم نمىكند بلكه ضررهاى دنيوى را هم نشان نمىدهد . به همين سبب كودك مميّز به علّت ترك نماز تنبيه مىشود ليكن در آخرت عقوبتى ندارد ، و فرشتگان در نامه‌هاى اعمال كه در آخرت باز مىشود براى كودك مميّز چيزى نمىنويسند ؛ بلكه بر قيّم عادل و ولىّ نيكوكار مهربان است كه اگر از ابرار و طرفدار « كرام برره » باشد عمل بد و نيك كودك را از طريق حفظ و تعليم بر صحيفهء دل او بنويسد و با تعريف آن را نشر دهد و در صورت خطا او را مجازات كند . هر ولىّ و سرپرستى كه نسبت به كودك بدين شيوه رفتار كند خوى فرشتگان را به دست آورده و آن را دربارهء كودكان به كار برده و بدين وسيله مانند فرشتگان به درجهء قرب پروردگار جهانيان رسيده ، و با پيامبران و مقرّبان و صدّيقان قرين گشته است . قول پيامبر خدا ( ص ) كه فرموده است : « من و سرپرست يتيم در بهشت مانند اين دو انگشتيم » ، « 38 »\r\n\r\nصبر نيمى از ايمان است\r\n( 1 ) بدان ايمان گاهى تنها بر تصديق به اصول دين اطلاق مىشود ، و گاهى آن را به\r\n\r\n\r\n","description":"","footnote":"\r\n( 38 ) سنن ترمذى ، 8 / 107 آن را صحيح دانسته ، و در حديث اضافه شده كه آن حضرت به دو انگشت سبّابه و وسطاى خود اشاره فرمود .\r\n","page_name":" 147 ","page_number":147},
  {"content":"\r\n\r\nاعمال ناشى از آنها اختصاص مىدهند ، و زمانى بر هر دو اطلاق مىگردد . معارف دين داراى ابوابى است و اعمال نيز ابواب و انواعى دارد ، و چون واژهء ايمان همهء آنها را شامل مىشود لذا ايمان داراى هفتاد و چند باب مىباشد . ما اختلاف اين اطلاقات را در كتاب قواعد العقايد از بخش عبادات ذكر كرده‌ايم . امّا صبر به دو اعتبار و بر حسب دو اطلاق نصف ايمان است :\r\n1 - اين كه ايمان در مجموع تصديقات و اعمال اطلاق شود . در اين صورت ايمان داراى دو ركن است : يكى يقين و ديگرى صبر . مراد از يقين معرفتهاى قطعى به اصول دين است كه با هدايت و توفيق الهى حاصل مىشود ، و مقصود از صبر عمل به مقتضاى اين يقين است ؛ زيرا يقين به او مىآموزد كه گناه زيانبار و طاعت سودمند است ، و ترك گناه و مواظبت بر طاعت جز به صبر ميسّر نيست . صبر در حقيقت به كار بردن انگيزهء دين در مقهور كردن انگيزهء هوس و كاهلى است ؛ از اين رو به اين اعتبار صبر نصف ايمان است و به همين سبب پيامبر خدا ( ص ) صبر و يقين را كنار هم قرار داده و فرموده است : « از اندكترين چيزهايى كه به شما داده شده يقين و عزم بر صبر است . . . تا آخر حديث . » « 39 » 2 - اين كه ايمان بر احوالى كه اعمال ثمره و نتيجهء آنهاست اطلاق شود نه بر معارف .\r\nدر اين صورت همهء آنچه بر انسان وارد مىشود از دو قسم بيرون نيست : يا براى دنيا و آخرت او سودمند است و يا براى هر دو زيانبار است ؛ بعلاوه آنچه در حال صبر براى او زيان آور و در حال شكر برايش سودمند است . بدين اعتبار شكر يك نيمهء ايمان است .\r\nچنان كه يقين به اعتبار اوّل يكى از دو نيمهء ايمان است . به همين مناسبت ابن مسعود گفته است : ايمان دو نيم است : نيمى صبر و نيم ديگر شكر است . اين حديث از پيامبر خدا ( ص ) نيز روايت شده است . « 40 » چون صبر ، شكيبايى و پايدارى انگيزه‌هاى دين در برابر انگيزه‌هاى هوس است و انگيزه‌هاى هوس نيز دو قسم است . قسمتى برخاسته از شهوات و قسمتى ناشى از خشم مىباشند ، و شهوت عبارت از طلب لذّت ، و خشم گريز از درد و رنج است و روزه تنها\r\n\r\n\r\n","description":"","footnote":"\r\n( 39 ) در آغاز كتاب ذكر شده ، و از طريق خاصّه كافى ، 2 / 52 ، شمارهء 6 از امام رضا ( ع ) نقل كرده كه فرموده است : « چيزى كمتر از يقين ميان بندگان تقسيم نشده است » .\r\n( 40 ) الشعب بيهقى از حديث انس به سند ضعيف ، الجامع الصغير .\r\n","page_name":" 148 ","page_number":148},
  {"content":"\r\n\r\nشكيبايى در برابر خواستهاى شهوت است اعمّ از شهوت بطن و فرج نه شكيبايى در برابر خواستهاى خشم ، لذا پيامبر خدا ( ص ) به همين مناسبت فرموده است : « روزه نصف صبر است » ، زيرا كمال صبر شكيبايى و پايدارى در برابر هر دو انگيزهء شهوت و انگيزهء غضب است و در اين صورت روزه ربع ايمان خواهد بود .\r\nبه همين گونه بايد اندازه‌هاى شرعى و حدود اعمال و احوال و نسبت آنها را با ايمان درك كرد ، و در اين مورد اصل اين است كه كثرت ابواب ايمان شناخته شود و بدانند كه واژهء ايمان بر وجوه مختلفى اطلاق مىشود .\r\n\r\nنامهاى مختلف صبر در نسبت به آنچه بايد از آن صبر كرد\r\n( 1 ) بدان صبر دو نوع است : يكى صبر تن است مانند تحمّل سختيهايى كه بر بدن وارد مىشود و پايدارى در برابر آنها و اين دو قسم است : يكى از طريق فعل مانند انجام دادن كارهاى مشقّت‌بار و سخت اعمّ از عبادات و جز آنها و دوم از طريق تحمّل ، مانند شكيبايى در برابر زدنهاى سخت و پايدارى در برابر بيماريهاى دشوار و زخمهاى هولناك . اين گونه صبر اگر موافق شرع باشد پسنديده است ؛ ليكن ستوده‌ترين نوع آن صبر روحى در برابر خواستهاى طبع و هوسهاست ، و اين صبر اگر شكيبايى در برابر خواستهاى شكم و فرج باشد عفّت گفته مىشود ، و اگر صبر در تحمّل مكروهى باشد نامهاى آن نزد مردم به اختلاف نوع مكروهى كه صبر بر آن غلبه مىكند مختلف مىشود ، و اگر شكيبايى در برابر مصيبتى باشد تنها به واژهء صبر اكتفا مىشود ؛ و ضدّ آن حالتى است كه آن را جزع و بىتابى مىنامند . اين حالت عبارت از آزاد گذاشتن انگيزهء هوس است تا آواز را بلند كند و بر صورت بزند و گريبان چاك كند و جز اينها . اگر صبر در تحمّل رنج باشد آن را ضبط نفس مىنامند و ضدّ آن حالتى است كه آن را بطر مىگويند ؛ اگر صبر در جنگ و كارزار باشد آن را شجاعت مىخوانند و ضدّ آن جبن يا ترس است ؛ اگر صبر بر فرو بردن خشم باشد حلم گفته مىشود و ضدّ آن تذمّر يا خشمگينى است ؛ اگر صبر در برابر يكى از حوادث روزگار باشد آن را سعهء صدر مىگويند و ضدّ آن دلتنگى و آزردگى و ضيق صدر است ؛ اگر پايدارى در پوشيده داشتن سخنى است آن را كتمان مىخوانند و صاحب آن كتوم يا راز دار گفته مىشود ؛ اگر صبر بر محروميّت از زرق و برق زندگى است آن را زهد مىگويند و ضدّ آن حرص است ؛ و اگر صبر بر مقدار\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nاندكى از بهره‌هاى زندگى باشد آن را قناعت و ضدّ آن را شره يا حرص مىخوانند .\r\nبنابر اين بيشتر خصلتهاى خوب ايمان داخل در صبر است . از اين رو هنگامى كه از پيامبر خدا ( ص ) دربارهء ايمان پرسيدند ، فرمود : « آن صبر است » ، « 41 » زيرا صبر بزرگترين و دشوارترين اعمال ايمان است ، همچنان كه فرمود : « حجّ عرفه است » ، « 42 » و خداوند اقسام اين اعمال را در يك آيه جمع كرده و همه را صبر ناميده و فرموده است :  وَ الصَّابِرِينَ فِي الْبَأْساءِ وَ الضَّرَّاءِ وَ حِينَ الْبَأْسِ أُولئِكَ الَّذِينَ صَدَقُوا وَ أُولئِكَ هُمُ الْمُتَّقُونَ  ؛ « 43 » بأساء به معناى مصيبت و ضرّا ، فقر و نادارى و بأس كارزار است .\r\nاينها اقسام صبر بنابر اختلاف متعلّقات آن است . كسى كه معانى را از نامها مىگيرد تصوّر مىكند اينها احوالى است كه در ذات و حقيقت خود با هم اختلاف دارند ، زيرا او نامها را مختلف ديده است . ليكن كسى كه پوياى راه راست است و در پرتو نور الهى به اشيا مىنگرد نخست به معانى نظر مىكند و بر حقايق آنها مطلّع مىشود سپس اسامى را مورد ملاحظه قرار مىدهد ، چه اسامى براى دلالت بر معانى وضع شده‌اند ، و معانى اصول ، و الفاظ توابع مىباشند ، و كسى كه اصول را از توابع طلب كند بتحقيق دچار لغزش شده است . قول خداوند متعال كه فرموده است :  أَ فَمَنْ يَمْشِي مُكِبًّا عَلى وَجْهِهِ أَهْدى أَمَّنْ يَمْشِي سَوِيًّا عَلى صِراطٍ مُسْتَقِيمٍ  ؛ « 44 » اشاره به همين دو دسته است ، زيرا غلطهاى كافران جز نظير اين گونه برداشتهاى وارونه چيز ديگر نيست .\r\n\r\nاقسام صبر بر حسب اختلاف در قوّت و ضعف\r\n( 1 ) بدان انگيزهء دين در مقابله با انگيزهء هوس سه حالت دارد :\r\nاوّل آن كه انگيزهء هوس را مقهور كند ، بطورى كه نيروى جدال و توان كشمكش در آن باقى نماند ، و با ادامهء صبر مىتوان به اين حالت رسيد ، و در اين مورد گفته مىشود :\r\n\r\n\r\n","description":"","footnote":"\r\n( 41 ) پيش از اين مأخذ آنها گفته شده است .\r\n( 42 ) پيش از اين مأخذ آنها گفته شده است .\r\n( 43 ) بقره / 177 : . . . در برابر محروميّتها و بيماريها و در ميدان جنگ استقامت مىكنند ، اينها كسانى هستند كه راست مىگويند و اينها هستند پرهيزگاران .\r\n( 44 ) الملك / 22 : آيا كسى كه به رو در افتاده و حركت مىكند به هدايت نزديكتر است يا كسى كه راست قامت در صراط مستقيم گام بر مىدارد ؟\r\n","page_name":" 150 ","page_number":150},
  {"content":"\r\n\r\nمن صبر ظفر يعنى هر كس صبر كند پيروز مىشود ، و كسانى كه به اين مرتبه رسيده‌اند اندكند و آنها صدّيقان مقرّبند كه خداوند دربارهء آنها فرموده است :  الَّذِينَ قالُوا رَبُّنَا اللَّهُ ثُمَّ اسْتَقامُوا *  . اينان همواره در راه راست گام برمىدارند ، و بر صراط قويم دين استوار ايستاده‌اند و نفوس ايشان بر آنچه انگيزه‌هاى دين از آنها خواسته آرامش يافته است و منادى كننده آنها را ندا مىكند :   يا أَيَّتُهَا النَّفْسُ الْمُطْمَئِنَّةُ ارْجِعِي إِلى رَبِّكِ راضِيَةً مَرْضِيَّةً   .\r\nدوم اين كه انگيزهء هوس غلبه يابد و كشمكش ميان آن و انگيزهء دين بكلّى از ميان برود و خود را به لشكر شيطان تسليم كند و چون از مجاهده نوميد شده است دست از آن بردارد . اينان همان بىخبران و غافلانند و اكثريت خلق را تشكيل مىدهند ، و همانهايى هستند كه شهواتشان آنها را به بردگى گرفته و بدبختى بر آنها غلبه يافته است . آنان در دل خويش كه سرّى از اسرار خدا و امرى از اوامر اوست دشمنان خدا را داورى و حاكميّت داده‌اند و قول خداوند به آنها اشاره دارد كه فرموده است :  وَ لَوْ شِئْنا لَآتَيْنا كُلَّ نَفْسٍ هُداها وَ لكِنْ حَقَّ الْقَوْلُ مِنِّي لَأَمْلَأَنَّ جَهَنَّمَ مِنَ الْجِنَّةِ وَ النَّاسِ أَجْمَعِينَ  . « 45 » اينان كسانى هستند كه آخرت را داده و در برابر آن دنياى خود را خريده و در اين معامله سخت دچار خسران شده‌اند ؛ و به كسى كه بخواهد آنان را ارشاد كند گفته مىشود :   فَأَعْرِضْ عَنْ مَنْ تَوَلَّى عَنْ ذِكْرِنا وَ لَمْ يُرِدْ إِلَّا الْحَياةَ الدُّنْيا ذلِكَ مَبْلَغُهُمْ مِنَ الْعِلْمِ   . « 46 » نشانهء اين حالت يأس و نوميدى و يا فريفتگى به آرزوهاست ، و اينها ناشى از نهايت حماقت است ، چنان كه پيامبر خدا ( ص ) فرموده است : « زيرك كسى است كه نفس خويش را خوار سازد و براى پس از مرگ كار كند و احمق كسى است كه از خواهش نفسش پيروى كند و از خداوند آرزو داشته باشد . » « 47 » اگر كسى را كه داراى اين حالت است پند دهى مىگويد : من مشتاق توبه هستم ليكن برايم امرى غير ممكن شده و اميدى به آن ندارم ؛ يا آن كه رغبتى به توبه ندارد و مىگويد : خداوند آمرزنده و بخشنده و مهربان است و نيازى به توبهء مؤمن ندارد .\r\nاين بيچاره عقلش با شهوتش يار و همراه شده و آن را تنها در راه تدابير دقيقى كه بتواند\r\n\r\n\r\n","description":"","footnote":"\r\n( 45 ) سجده / 13 و 14 : اگر ما مىخواستيم به هر انسانى ( از روى اجبار ) هدايت لازمش را مىداديم ليكن ( من آنها را آزاد گذارده‌ام ) و مقرّر كرده‌ام كه دوزخ را ( از انسانهاى بىايمان و گنهكار ) از جنّ و انس همگى پر كنم .\r\n( 46 ) نجم / 29 : از آنها كه از ذكر ما روى مىگردانند و جز زندگى مادّى دنيا را نمىطلبند اعراض كن .\r\n( 47 ) المستدرك حاكم 4 / 251 ، پيش از اين در آن جا كه غرور نكوهش شده ذكر شده است .\r\n","page_name":" 151 ","page_number":151},
  {"content":"\r\n\r\nشهوات خود را ارضا كند به كار مىبرد ، و مانند مسلمانى كه در دست كافران اسير شده باشد و او را به چرانيدن خوك و نگهدارى و حمل شراب وادارند عقلش در چنگ شهواتش اسير و گرفتار مىباشد ؛ و منزلت او در نزد خداوند منزلت كسى است كه مسلمانى را مقهور كند و او را به كافران بسپارد و اسير دست ايشان كند ؛ و سبب زشتى جنايتش آن است كه كسى را مسخّر ديگرى كرده كه سزاوار است خودش مسخّر او باشد و كسى را تسلّط داده كه شايسته است بر او تسلّط داشته باشد . مسلمان از آن جهت شايستگى سلطهء بر غير را دارد كه داراى معرفت و انگيزهء دينى است ، و كافر بدان سبب مستحقّ آن است كه بر او تسلّط داشته باشند كه فاقد اين معرفت و داراى انگيزهء شياطين است ، و حقّ مسلمان بر نفس خويش واجبتر از حقّ غير بر اوست ؛ و هر زمان معناى شريفى را كه متعلّق به حزب خدا و لشكر فرشتگان است براى معناى پستى كه تعلّق به حزب شياطين كه رانده شدگان درگاه الهى هستند به كار گيرد مانند كسى است كه مسلمانى را به بردگى كافر درآورده بلكه همچون كسى است كه به قصد آزار پادشاهى كه بر او حق نعمت دارد عزيزترين فرزندان او را بربايد و به سخت‌ترين دشمنان او بسپارد . پس بنگر كه چگونه نعمت پادشاه را ناسپاسى كرده و خود را مورد خشم و انتقام او قرار داده است ، زيرا هواى نفس در پيشگاه خداوند منفورترين خدايى است كه در روى زمين پرستش مىشود ، و عقل عزيزترين موجودى است كه در زمين آفريده شده است .\r\nسوّم آن كه ميان دو لشكر برابرى برقرار باشد گاهى اين بر آن پيروز مىشود و زمانى آن بر اين . كسى كه داراى اين حالت است از مجاهدان به شمار مىآيد نه از پيروزمندان .\r\nاينها كسانى هستند كه خداوند دربارهء آنها فرموده است :  خَلَطُوا عَمَلًا صالِحاً وَ آخَرَ سَيِّئاً عَسَى اللَّهُ أَنْ يَتُوبَ عَلَيْهِمْ  ؛ « 48 » اين حالت از نظر قوّت و ضعف ايمان است امّا از حيث عدد آنچه بر آن صبر مىكند سه حالت بر او راه دارد : يا بر همهء شهوتها غلبه مىكند ، يا بر هيچ شهوتى غالب نمىشود ، يا تنها بر برخى از شهواتش چيره مىگردد . و قول حق تعالى كه فرموده است :  خَلَطُوا عَمَلًا صالِحاً وَ آخَرَ سَيِّئاً  ، بر كسى حمل مىشود كه از غلبه بر برخى از شهواتش ناتوان است . كسانى كه مجاهدهء با شهوات نفس را مطلقا ترك مىكنند به چهارپايان شبيه‌تر بلكه از آنها گمراهترند ، زيرا در چهارپايان معرفت و قدرتى كه به\r\n\r\n\r\n","description":"","footnote":"\r\n( 48 ) توبه / 102 : . . . و اعمال درست و نادرستى را به هم آميختند ، اميد مىرود خداوند توبهء آنها را بپذيرد .\r\n","page_name":" 152 ","page_number":152},
  {"content":"\r\n\r\nوسيلهء آنها با شهوات مبارزه كنند آفريده نشده و حال آن كه اين نيروها در انسان نهاده شده و او آنها را مهمل و بلا استفاده گذارده است . از اين رو بحقّ ، اينان از چهارپايان ناقص‌ترند و به يقين پشت كرده‌اند ، به همين مناسبت گفته‌اند :\r\n و لم أر في عيوب النّاس عيبا * كنقص القادرين على التّمام « 49 » \r\nصبر از نظر آسانى و دشوارى نيز تقسيم پذير است ، چه نوعى صبر است كه براى نفس دشوار و مشقّت بار است و دوام بر آن جز با كوشش زياد و رنج بسيار ميسّر نيست .\r\nو اين را « تصبّر » مىنامند . نوعى ديگر از صبر وجود دارد كه با رنج و زحمتى همراه نيست و با اندكى تحمّل ، نفس آن را بر خود هموار مىسازد ، و اين را « صبر » مىخوانند .\r\nهرگاه بر تقوا و پرهيزگارى مداومت شود ، و تصديق به حسن عواقب امور قوّت گيرد صبر آسان مىگردد ، به همين سبب خداوند فرموده است :    فَأَمَّا مَنْ أَعْطى وَ اتَّقى ، وَ صَدَّقَ بِالْحُسْنى فَسَنُيَسِّرُهُ لِلْيُسْرى    . « 50 » مثال اين تقسيم توانايى كشتىگير نسبت به ديگران است ، چه مرد نيرومند مىتواند مرد ضعيف را به اندك حمله و كمترين نيرو به خاك افكند بى آن كه در درگيرى با او دچار زحمت و خستگى و اضطراب شود ، و نفسش به شماره افتد . ليكن مرد نيرومند را جز با زحمت بسيار و رنج و عرق پيشانى نمىتوان به زمين زد .\r\nنبرد ميان انگيزهء دين و انگيزهء هوس نيز به همين گونه است زيرا به تحقيق آن نبرد ميان فرشتگان و شياطين است ، و هر گاه شهوتها رام و ريشه‌كن شوند و انگيزهء دين غلبه و استيلا يابد ، و بر اثر طول مداومت صبر آسان گردد حالت رضا به وجود مىآيد ، چنان كه شرح آن در كتاب رضا خواهد آمد ؛ و مقام رضا عاليتر از صبر است . از اين رو پيامبر خدا ( ص ) فرموده است : « خدا را با رضا بندگى كن ، و اگر نمىتوانى در صبر بر چيزى كه از آن كراهت دارى خير بسيار است . » « 51 » يكى از عارفان گفته است : صابران از سه مقام برخوردارند : نخستين ترك شكايت است اين درجهء توبه كنندگان است ؛ دوّم راضى است به آنچه برايش مقدّر شده و اين\r\n\r\n\r\n","description":"","footnote":"\r\n( 49 ) در عيبهاى مردم عيبى نديدم مانند نقص كسانى كه بر تمام قادر باشند .\r\n( 50 ) ليل / 5 و 6 و 7 : امّا كسى كه در راه خدا انفاق كند ، و پرهيزگارى پيش گيرد ، و جزاى نيك الهى را باور كند ما او را در مسير آسانى قرار مىدهيم .\r\n( 51 ) سنن ترمذى ، مسند احمد از حديث ابن عبّاس .\r\n","page_name":" 153 ","page_number":153},
  {"content":"\r\n\r\nمرتبهء زاهدان است ؛ سوّم دوستدار چيزى است كه خداوند درباره‌اش انجام مىدهد . و اين مقام صدّيقان است . ما در كتاب محبّت روشن خواهيم كرد كه مقام محبّت برتر از مقام رضاست همان طورى كه مقام رضا بالاتر از مقام صبر است ؛ و اين انقسام در صبر خاصّ كه صبر بر بلايا و مصايب است جارى است .\r\nبدان صبر به اعتبار حكم آن نيز بر واجب ، مستحبّ ، مكروه و حرام منقسم مىشود :\r\nچه صبر در برابر محرّمات واجب است . و صبر بر مكروهات مستحبّ ، و صبر بر آزار حرام حرام است مانند آن كه كسى دستش يا دست فرزندش را ببرند و او صبر كند و خاموشى گزيند ، يا كسى براى شهوتى حرام قصد حرم او كند ، و غيرت او به هيجان آيد ليكن بر آن صبر كند و نسبت به آنچه بر كسانش مىرود خاموش بماند و اين صبر حرام است . صبر مكروه صبر بر آزارى است كه به سبب چيزى كه در شرع مكروه است به انسان برسد . و بايد شرع محك صبر باشد ، و نبايد تصوّر شود كه چون صبر نصف ايمان است همهء اقسام آن خوب و پسنديده مىباشد بلكه مقصود اقسام خاصّى از آن است .\r\n\r\nمواردى كه به صبر نياز است و بنده در هيچ حال از آن بىنياز نيست\r\n( 1 ) بدان همهء آنچه در زندگى دنيا به انسان مىرسد از دو نوع بيرون نيست : يكى آنچه موافق با هوسهاى اوست ، و ديگر امورى كه موافق با هوسهاى او نبوده بلكه مكروه اوست . وى در هر يك از اينها به صبر نيازمند است ، و در همهء احوال از اين دو نوع امور يا يكى از آنها فارغ نيست ، و به همين سبب هرگز از صبر بىنياز نمىباشد .\r\nنوع اوّل - امورى كه موافق خواهش نفس ، سلامت ، مال ، مقام ، كثرت خويشاوندان ، توسعهء اسباب ، كثرت پيروان و ياران و همهء لذّتهاى دنياست ، و بنده در اين امور بىنهايت به صبر نياز دارد ، چه اگر ضبط نفس نكند و به اين امور گرايش يابد و در لذّتهاى مباح فرو رود اين امر او را به تباهى و سركشى خواهد كشاند ، زيرا خداوند فرموده است :   إِنَّ الْإِنْسانَ لَيَطْغى أَنْ رَآهُ اسْتَغْنى   ، تا آن جا كه يكى از عارفان گفته است :\r\nمؤمن بر بلا صبر مىكند ، و بر عافيت جز صدّيق شكيبايى نمىورزد ، هنگامى كه اموال دنيا به طرف صحابه سرازير شد گفتند : ما به فتنه فقر و نادارى دچار شديم توانستيم صبر كنيم اكنون به فتنهء توانگرى مبتلا شده‌ايم و نمىتوانيم بر آن شكيبايى ورزيم . به همين سبب خداوند متعال بندگانش را از فتنهء مال و زن و فرزند بيم مىدهد و مىفرمايد :  يا أَيُّهَا \r\n\r\n","description":"","footnote":"","page_name":" 154 ","page_number":154},
  {"content":"\r\n\r\n الَّذِينَ آمَنُوا لا تُلْهِكُمْ أَمْوالُكُمْ وَ لا أَوْلادُكُمْ عَنْ ذِكْرِ اللَّهِ  ، « 52 » و نيز فرموده است :  إِنَّ مِنْ أَزْواجِكُمْ وَ أَوْلادِكُمْ عَدُوًّا لَكُمْ فَاحْذَرُوهُمْ  ، « 53 » و پيامبر خدا ( ص ) فرموده است : « فرزند بيم آور ، بخل آور و اندوه آور است » ؛ « 54 » و هنگامى كه به فرزندش حسين ( ع ) نگريست كه پايش در پيراهنش بند آمد و لغزيد از منبر فرود آمد و او را در آغوش گرفت ، سپس فرمود :\r\n« خداوند راست فرموده است :  أَنَّما أَمْوالُكُمْ وَ أَوْلادُكُمْ فِتْنَةٌ *  ، من هنگامى كه ديدم فرزندم لغزيد بىتاب شدم و او را گرفتم » . « 55 » اين امر براى اهل بينش مايهء عبرت است . مرد كامل كسى است كه در حال عافيت صبر كند ، و معناى صبر بر عافيت آن است كه بدان ميل نكند و بداند كه آنچه در نزد اوست وديعه است و شايد به زودى برگردانيده و مسترد شود .\r\nو نيز بايد نفس خود را باز دارد از اين كه بدانها شاد شود ؛ و در خوشگذرانى و لذّت طلبى و بازى و سرگرمى حريص باشد ، و بايد حقوق الهى را در مال خود با انفاق به مستحقّان ، و در بدنش به وسيلهء كمك به مردمان ، و در زبانش با راستگويى و همچنين در ديگر چيزهايى كه خداوند به او ارزانى داشته است رعايت كند . اين صبر با شكر پيوند دارد ، زيرا چنان كه شرح داده خواهد شد شكر زمانى كامل است كه حقّ آن ادا شود . صبر بر خوشى و توانگرى سخت‌تر است ، زيرا آن مقرون به قدرت است و از حفظ الهى است كه بر آنها قادر نباشى ، صبر بر حجامت و زدن رگ اگر به وسيلهء ديگرى انجام شود آسانتر از صبر بر حجامت و زدن رگ خويش به وسيلهء خود اوست . همچنين گرسنه به هنگامى كه طعامى در پيش روى او نيست بر صبر قادرتر است تا زمانى كه خوراكهاى پاكيزه و گوارا در نزد او حاضر و بر استفاده از آنها قادر است ؛ از اين رو فتنهء توانگرى بزرگتر و سخت‌تر مىباشد .\r\nنوع دوم - امورى است كه با هوسها و طبع انسان موافق و هماهنگ نيست و اينها سه گونه است :\r\n\r\n\r\n","description":"","footnote":"\r\n( 52 ) منافقين / 9 : اى كسانى كه ايمان آورده‌ايد اموال و فرزندانتان شما را از ياد خدا غافل نكند .\r\n( 53 ) تغابن / 14 : اى كسانى كه ايمان آورده‌ايد برخى از همسران و فرزندانتان دشمنان شما هستند ، از آنها بر حذر باشيد .\r\n( 54 ) ابو يعلى از بو سعيد خدرى با سند ضعيف ، الجامع الصغير ، سنن ابن ماجه ، شمارهء 3666 .\r\n( 55 ) سنن نسايى ، 3 / 108 ، از حديث بريده ، ابو داوود ، ابن ماجه و ترمذى گفته‌اند : حديثى حسن و غريب است .\r\n","page_name":" 155 ","page_number":155},
  {"content":"\r\n\r\n1 - اعمالى كه به اختيار بنده است مانند طاعات و معاصى .\r\n2 - امورى كه انسان در شروع آن اختيار ندارد ليكن در بر طرف كردن و زدودن آن داراى اختيار است مانند تشفّى يافتن از طريق انتقامگيرى از آزار دهنده .\r\n3 - امورى كه از اختيار انسان بيرون است مانند مصايب و حوادث .\r\nقسم اوّل كه در آنها اختيار دارد افعال اوست كه آنها را طاعت يا معصيت گويند و اينها دو نوع است :\r\nنوع اوّل طاعت است و بنده نيازمند است كه بر آنها صبر كند ، و صبر بر طاعت دشوار است ، زيرا طبع آدمى از عبوديّت تنفّر و به ربوبيّت رغبت دارد . به همين سبب يكى از عارفان گفته است : هيچ كس نيست جز اين كه آنچه را فرعون با گفتن  أَنَا رَبُّكُمُ الْأَعْلى  اظهار كرد و در ضمير او نهفته است ليكن فرعون قول خود را مقبول دانست و مجال يافت آن را اظهار كند ، چه خداوند فرموده است :  فَاسْتَخَفَّ قَوْمَهُ فَأَطاعُوهُ  . « 56 » و هيچ كس نيست جز اين كه نسبت به برده و خدمتكار و پيروان و زير دستان خود همين را ادّعا مىكند هر چند اظهار آن برايش غير ممكن است ، زيرا برآشفتن و خشم گرفتن او به هنگامى كه در خدمت به او كوتاهى مىكند و به بندگى گرفتن آنها تنها از كبر و منازعه با ربوبيّت كبريايى حقّ سرچشمه مىگيرد .\r\nبارى بندگى مطلقا بر نفس گران است ، پس از آن برخى عبادات مانند نماز به سبب كسالت ، و بعضى مانند زكات به علّت بخل و پاره‌اى به هر دو سبب مانند حجّ و جهاد مكروه طبع است . از اين رو صبر بر طاعت صبر بر سختيهاست ، و بندهء فرمانبردار در سه حالت به صبر بر طاعت نياز دارد :\r\nحالت اوّل - پيش از طاعت است و آن سعى در تصحيح نيّت و اخلاص ، و دورى از آلودگى به ريا و انگيزه‌هاى مضرّ و عزم بر خلوص و وفاست و اين صبر از ديدگاه كسانى كه به حقيقت نيّت و اخلاص و آفات ريا و مكرهاى نفس آگاهند بسيار سخت است .\r\nپيامبر خدا ( ص ) به همين مطلب اشاره كرده و فرموده است : « صحّت اعمال به نيّات است و هر كسى آنچه را نيّت مىكند به دست مىآورد » ؛ « 57 » خداوند فرموده است :\r\n\r\n\r\n","description":"","footnote":"\r\n( 56 ) زخرف / 54 : او قوم خود را تحميق كرد و از وى اطاعت كردند .\r\n( 57 ) سنن ابن ماجه ، شمارهء 4227 و پيش از اين از صحيحين نقل شده است .\r\n","page_name":" 156 ","page_number":156},
  {"content":"\r\n\r\n وَ ما أُمِرُوا إِلَّا لِيَعْبُدُوا اللَّهَ مُخْلِصِينَ لَهُ الدِّينَ  « 58 » به همين سبب خداوند صبر را بر عمل مقدّم داشته و فرموده است :  إِلَّا الَّذِينَ صَبَرُوا وَ عَمِلُوا الصَّالِحاتِ  . « 59 » حالت دوم حال عمل است كه بايد در اثناى اداى آن از خداوند غافل نشود ، و در اجراى آداب و سنّتهاى عمل سستى نكند و با رعايت شرايط ادب تا آخرين جزء عمل ادامه دهد ، و در برابر انگيزه‌هاى فتور و سستى تا پايان كار شكيبايى ورزد . و اين نيز صبرى سخت و دشوار است ، و شايد در قول حقّ تعالى كه فرموده است :   نِعْمَ أَجْرُ الْعامِلِينَ ، الَّذِينَ صَبَرُوا   « 60 » مراد همين صبر باشد ، يعنى تا اتمام عمل شكيبايى كردند .\r\nحالت سوم پس از فراغت از عمل است ، زيرا در خوددارى از افشا و ظاهر نكردن به آن به قصد سمعه و ريا و همچنين از اين كه با ديدهء عجب و خودپسندى بدان بنگرد و بالاخره در هر چه عملش را باطل و اثرش را زايل كند نيازمند به صبر است ، چنان كه خداوند فرموده است :  وَ لا تُبْطِلُوا أَعْمالَكُمْ  ، « 61 » و نيز  لا تُبْطِلُوا صَدَقاتِكُمْ بِالْمَنِّ وَ الْأَذى  . « 62 » كسى كه پس از دادن صدقه نتواند از منّت نهادن و رنجانيدن خوددارى كند عمل خود را باطل كرده است .\r\nطاعات دو قسمند : بعضى از آنها واجبند و برخى مستحبّ ، و انسان در هر دو قسم به صبر نياز دارد . خداوند متعال آن دو را در اين آيه جمع كرده و فرموده است :  إِنَّ اللَّهَ يَأْمُرُ بِالْعَدْلِ وَ الْإِحْسانِ وَ إِيتاءِ ذِي الْقُرْبى  ؛ « 63 » مراد از عدل طاعتهاى واجب ، و احسان طاعات مستحبّ ، و ايتاء ذى القربى جوانمردى و صلهء رحم است ، و همهء اينها به صبر نيازمند است .\r\nنوع دوّم ، از اعمالى كه انسان در آنها اختيار دارد معاصى است و بنده در برابر آنها سخت به صبر محتاج است . حق تعالى همهء گناهان را در قول خود جمع كرده و فرموده\r\n\r\n\r\n","description":"","footnote":"\r\n( 58 ) بيّنه / 5 : در حالى كه به آنها دستورى داده نشده بود جز اين كه خدا را با كمال اخلاص پرستش كنند و از شرك به توحيد بازگردند .\r\n( 59 ) هود / 11 : جز آنهايى كه شكيبايى ورزيدند و عمل صالح انجام دادند .\r\n( 60 ) عنكبوت / 59 و 60 : . . . چه خوب است پاداش عمل كنندگان ، آنانى كه شكيبايى ورزيدند .\r\n( 61 ) محمّد / 33 : و اعمال خود را باطل نسازيد .\r\n( 62 ) بقره / 264 : اى كسانى كه ايمان آورده‌ايد بخششهاى خود را با منّت و آزار باطل نكنيد .\r\n( 63 ) نحل / 90 : خداوند به عدل و احسان و بخشش به نزديكان فرمان مىدهد و از فحشا و منكر و . . . نهى مىكند .\r\n","page_name":" 157 ","page_number":157},
  {"content":"\r\n\r\nاست :  وَ يَنْهى عَنِ الْفَحْشاءِ وَ الْمُنْكَرِ  ، « 64 » و پيامبر خدا ( ص ) فرموده است : « مهاجر كسى است كه از بدى هجرت كند و مجاهد كسى است كه با خواهشهاى نفس خويش بجنگد . » « 65 » گناهان بر وفق انگيزهء هوش است ، و سخت‌ترين نوع صبر در برابر معاصى صبر بر گناهانى است كه به صورت عادت درآمده ، زيرا عادت طبيعت پنجم آدمى است و چون به شهوت اضافه شود دو لشكر از لشكرهاى شيطان بر ضدّ لشكريان خدا هم پشت و متّحد شده است ، در نتيجه انگيزهء دين نخواهد توانست آنها را سركوب كند ، سپس هر گاه گناهى را كه مرتكب مىشود از جملهء افعالى باشد كه انجام دادن آن آسان است صبر بر آن براى نفس دشوارتر است مانند صبر بر معاصى زبان از قبيل غيبت ، دروغ ، جدال ، خودستايى خواه به تصريح يا به كنايه ، انواع شوخيهاى دل آزار ، اقسام كلماتى كه مقصود از آنها عيبجويى و تحقير مردم و ذكر مردگان به زشتى و بدگويى از آنها و عيبجويى در علوم و روش زندگى و مناصب آنان باشد ، زيرا اين سخنان در ظاهر غيبت و در باطن خودستايى است ، چه در نفس [ آدمى 
  ] دو شهوت است يكى نفى ديگران و ديگر اثبات خويش ، و با اين دو شهوت است كه حالت ربوبيّت كه در سرشت او نهفته است كامل مىشود ، و اين ضدّ حالت عبوديّت است كه انسان بدان مأمور مىباشد ، و به سبب اجتماع دو شهوت و آسان بودن حركت زبان و اعتياد به اين گونه سخنان صبر بر آن دشوار مىشود تا آن حدّ كه بر اثر تكرار و انس ، بدى و زشتى آنها از دل زايل مىگردد . فى المثل مشاهده مىشود كه اگر مردى جامهء ابريشمين بر تن كند آن را بىنهايت زشت مىشمارند ليكن اگر كسى زبانش را آزاد بگذارد و در تمام روز پيرامون شؤون و اعراض مردم سخن گويد اين را زشت نمىشمارند با آن كه در خبر آمده است كه : « غيبت از زنا بدتر است » ، « 66 » و كسى كه نمىتواند زبانش را در مكالمات نگه دارد و قدرت بر صبر ندارد بر او واجب است عزلت و تنهايى اختيار كند و چيزى جز اين او را نجات نمىدهد ، چه صبر بر تنهايى آسانتر از صبر بر خاموشى در ميان جمع است ؛ و صبر بر هر يك از گناهان با اختلاف انگيزهء هر گناه از حيث شدّت و ضعف مختلف\r\n\r\n\r\n","description":"","footnote":"\r\n( 64 ) مأخذ قبل .\r\n( 65 ) بخش نخست آن را ابن ماجه و بخش دوم آن را نسايى در الكبرى نقل و هر دو آن را از حديث فضالة بن عبيد با سند خوبى روايت كرده‌اند ، و پيش از اين ذكر شده است .\r\n( 66 ) پيش از اين در آفات زبان ذكر شده است .\r\n","page_name":" 158 ","page_number":158},
  {"content":"\r\n\r\nاست .\r\nآسانتر از حركت زبان حركت خطورات قلبى بر اثر وسوسه‌هاست از اين رو حديث نفس در تنهايى باقى مىماند و به هيچ روى صبر در برابر آن ممكن نيست مگر آن كه انديشهء دينى ديگرى بر دل غلبه كند و آن را به خود مشغول بدارد ، مانند كسى كه همهء انديشه‌هاى خود را منحصر به يك انديشه كرده باشد ، و اگر فكر خود را در يك چيز معيّن به كار نبرد وسوسه‌ها از او دور نخواهد شد .\r\nقسم دوّم امورى است كه بروز آنها در اختيار انسان نيست ، ليكن در دفع آنها داراى اختيار است مانند اين كه او را با عملى يا سخنى برنجانند و يا جنايتى بر جان يا مال او وارد كنند . در چنين صورتى صبر كردن بر ترك مكافات گاهى واجب و زمانى فضيلت است . يكى از صحابه گفته است : ما ايمان كسى را كه بر آزارها صبر نمىكند ايمان نمىشماريم ، خداوند متعال فرموده است :  وَ لَنَصْبِرَنَّ عَلى ما آذَيْتُمُونا وَ عَلَى اللَّهِ فَلْيَتَوَكَّلِ الْمُتَوَكِّلُونَ  . « 67 » در موقعى پيامبر خدا ( ص ) مالى را ميان مسلمانان تقسيم فرمود ، يكى از اعراب مسلمان به وى گفت : در اين تقسيم رضاى خدا خواسته نشده است . اين سخن را به اطّلاع پيامبر ( ص ) رسانيدند ؛ رخسار مبارك آن حضرت سرخ شد و فرمود : « خداوند برادرم موسى را رحمت كناد كه او را بيشتر از اين آزار دادند و صبر كرد . » « 68 » خداوند متعال فرموده است :  وَ دَعْ أَذاهُمْ وَ تَوَكَّلْ عَلَى اللَّهِ  ؛ « 69 » و نيز فرموده است :  وَ اصْبِرْ عَلى ما يَقُولُونَ وَ اهْجُرْهُمْ هَجْراً جَمِيلًا  ؛ « 70 » و نيز :   وَ لَقَدْ نَعْلَمُ أَنَّكَ يَضِيقُ صَدْرُكَ بِما يَقُولُونَ فَسَبِّحْ بِحَمْدِ رَبِّكَ   ؛ « 71 » و نيز :  وَ لَتَسْمَعُنَّ مِنَ الَّذِينَ أُوتُوا الْكِتابَ مِنْ قَبْلِكُمْ وَ مِنَ الَّذِينَ أَشْرَكُوا أَذىً كَثِيراً وَ إِنْ تَصْبِرُوا وَ تَتَّقُوا فَإِنَّ ذلِكَ مِنْ عَزْمِ الْأُمُورِ  ؛ « 72 » يعنى هرگاه در اقدام به مكافات صبر\r\n\r\n\r\n","description":"","footnote":"\r\n( 67 ) ابراهيم / 102 : و ما به طور مسلّم بر آزارهاى شما صبر خواهيم كرد و توكّل كنندگان بايد تنها بر خدا توكّل كنند .\r\n( 68 ) پيش از اين چند بار از صحيح مسلم و بخارى نقل شده است .\r\n( 69 ) احزاب / 48 : . . . و به آزارهاى آنها اعتنا مكن و بر خدا توكّل كن .\r\n( 70 ) مزمّل / 10 : و در برابر آنچه ( دشمنان ) مىگويند شكيبا باش و به گونه‌اى شايسته از آنها دورى كن .\r\n( 71 ) حجر / 97 : ما مىدانيم سينهء تو از آنچه آنها مىگويند تنگ مىشود ( و تو را سخت ناراحت مىكنند ) .\r\n( 72 ) آل عمران / 186 : و از آنها كه پيش از شما كتاب آسمانى داده شده‌اند ( يهود ) و از آنها كه راه ترك پيش گرفتند سخنان آزار دهنده فراوان خواهيد شنيد و اگر استقامت كنيد و تقوا پيشه سازيد ( شايسته‌تر است ) زيرا اينها از كارهاى محكم و قابل اطمينان است .\r\n","page_name":" 159 ","page_number":159},
  {"content":"\r\n\r\nكنيد ، از اين رو خداوند كسانى را كه از حقوق خود در قصاص و جز آن صرف نظر مىكنند ستوده و فرموده است :  وَ إِنْ عاقَبْتُمْ فَعاقِبُوا بِمِثْلِ ما عُوقِبْتُمْ بِهِ وَ لَئِنْ صَبَرْتُمْ لَهُوَ خَيْرٌ لِلصَّابِرِينَ  . « 73 » پيامبر خدا ( ص ) فرموده است : « با كسى كه از تو بريده بپيوند ، و به كسى كه تو را محروم گردانيده بخشش كن ، و از كسى كه به تو ستم كرده درگذر . » « 74 » در انجيل ديدم كه عيسى ( ع ) فرموده است : پيش از اين به شما گفته شده است : دندان در برابر دندان ، بينى در برابر بينى ، و من به شما مىگويم : بدى را به بدى تلافى نكنيد بلكه كسى كه بر سمت راست رخسار شما بزند سمت چپ آن را نيز در اختيار او بگذاريد ، و هر كس رداى تو را برد ازار خود را نيز به او بدهيد ، و آن كه شما را ناگزير كند تا با او يك ميل راه برويد دو ميل با او برويد . و همهء اين سخنان امر به صبر در برابر آزار است . بنابر اين شكيبايى در برابر آزارهاى مردم از عاليترين مراتب صبر است ، چه در اين مورد انگيزهء دين و انگيزه‌هاى خشم و شهوت همگى يار و همكارند .\r\nقسم سوّم امورى است كه به هيچ وجه در اختيار آدمى نيست از قبيل مصيبتهايى همچون مرگ عزيزان ، از ميان رفتن اموال ، ابتلاى به بيمارى ، كورى و تباهى اعضا و به طور خلاصه ساير انواع بلاها ، صبر بر اينها از بالاترين مقامات صبر است . ابن عبّاس گفته است : صبر در قرآن بر سه گونه است : صبر بر اداى واجبات و آن را سيصد درجه است ، و صبر بر محرّمات و آن را ششصد درجه است و ديگر صبر در مصيبت به هنگام نخستين صدمه و آن را نهصد درجه است . رجحان مرتبهء اخير كه از مستحبّات است بر مراتب پيش كه از واجباتند بدين سبب است كه هر مؤمنى به صبر در برابر محرّمات قادر است ليكن صبر بر بلاهاى آسمانى تنها در توان پيامبران و صدّيقان است ، چه صبر بر بلا بر نفس گران است و به همين سبب پيامبر ( ص ) به خداوند عرض مىكند : « از تو آن يقين را مىخواهم كه بدان مصيبتهاى دنيا بر من آسان گردد ؛ « 75 » و اين صبر زاييدهء حسن يقين است .\r\n\r\n\r\n","description":"","footnote":"\r\n( 73 ) نحل / 126 : و اگر خواستيد مجازات كنيد تنها به مقدارى كه به شما تعدّى شده كيفر دهيد و اگر شكيبايى كنيد آن براى شكيبايان بهتر است .\r\n( 74 ) پيش از اين مكرّر ذكر شده است .\r\n( 75 ) سنن ترمذى ، نسايى ، حاكم از حديث ابن عمر و آن را صحيح دانسته است .\r\n","page_name":" 160 ","page_number":160},
  {"content":"\r\n\r\nابو سليمان گفته است : به خدا سوگند بر آنچه محبوب ماست صبر نمىكنيم ، پس چگونه بر آنچه مكروه ماست صبر كنيم .\r\nمىگويم : گفتار غزّالى در اين جا با سخنان او در آغاز اين فصل مبنىّ بر اين كه صبر بر عافيت سخت‌تر و برتر از صبر بر بلاست منافات دارد ، و درست همان است نه آنچه در اين جا گفته است ، و خبرى را كه از ابن عبّاس نقل كرده با آنچه ما از طريق اهل بيت ( ع ) روايت مىكنيم مخالف است . كافى به سند خود از على ( ع ) نقل مىكند كه : « پيامبر خدا ( ص ) فرموده است : صبر سه گونه است : صبر در مصيبت ، صبر بر طاعت و صبر در برابر گناه . هر كس بر مصيبت صبر كند تا به نيكويى از آن تسلّى يابد خداوند براى او سيصد درجه ثبت مىكند كه ميان هر درجه تا درجهء ديگر مانند فاصلهء ميان آسمان و زمين است ؛ و هر كس بر طاعت صبر كند خدا برايش ششصد درجه مىنويسد كه ميان هر درجه تا درجهء ديگر مانند فاصلهء ميان قعر زمين تا عرش است ؛ و كسى كه در برابر گناه صبر كند خدا برايش نهصد درجه ثبت مىكند كه ميان هر دو درجه مانند فاصلهء ميان قعر زمين تا پايان عرش است . » « 76 » از ابى جعفر امام باقر ( ع ) روايت است كه : صبر دو گونه است : « صبر بر بلا كه خوب و نيكوست ، ليكن بهترين اين دو صبر پرهيز از محرّمات الهى است . » « 77 » و اين روايت از امير مؤمنان ( ع ) نيز نقل شده است .\r\nغزّالى مىگويد : از پيامبر خدا ( ص ) نقل شده كه « خداوند فرموده است : هنگامى كه بر يكى از بندگانم مصيبتى در بدن يا مال يا فرزندش وارد مىگردد ، و او با صبر جميل با آن روبرو مىشود من در روز باز پسين شرم مىكنم كه براى او ميزانى نصب يا دفتر عملى باز كنم . » « 78 » و نيز فرموده است : « انتظار فرج با صبر عبادت است . » « 79 » و نيز : « هر بندهء مؤمنى به او مصيبتى برسد و چنان كه خداوند امر كرده بگويد :  إِنَّا لِلَّهِ وَ إِنَّا إِلَيْهِ راجِعُونَ ،  اللّهمّ أجرني في مصيبتي و أعقبني خيرا منها خداوند با او به همين گونه\r\n\r\n\r\n","description":"","footnote":"\r\n( 76 ) همان مأخذ ، 2 / 91 ، شمارهء 15 و 14 .\r\n( 77 ) همان مأخذ .\r\n( 78 ) ابن عدىّ از حديث انس با سندى ضعيف ( المغنى ) .\r\n( 79 ) مسند الشهاب قضاعى از حديث ابن عمر ، الجامع الصغير .\r\n","page_name":" 161 ","page_number":161},
  {"content":"\r\n\r\nرفتار مىكند . » « 80 » و نيز از پيامبر خدا ( ص ) نقل شده كه : « خداوند فرموده است : اى جبرئيل ! پاداش كسى كه از دو چشم خود محروم شود چيست ؟ عرض كرد :  سُبْحانَكَ لا عِلْمَ لَنا إِلَّا ما عَلَّمْتَنا  ، فرمود : پاداش او جاودان در خانهء من بودن و به رخسار من نظر كردن است . » « 81 » و نيز از پيامبر ( ص ) روايت شده كه خداوند فرموده است : « هر گاه بنده‌ام را به بلايى گرفتار كنم ليكن او صبر كند و نزد عيادت كنندگانش از من شكوه نكند من گوشتش را به گوشتى بهتر و خونش را به خونى بهتر بدل مىكنم و هر گاه به او بهبودى بخشم در حالى خواهد بود كه بر او هيچ گناهى نيست ، و اگر او را بميرانم رحمت من وى را فرا خواهد گرفت . » « 82 » داوود ( ع ) گفته است : « پروردگارا ! پاداش غمزده‌اى كه براى رضاى تو بر مصيبتها صبر مىكند چيست ؟ فرمود : پاداش او آن است كه لباس امن بر او بپوشانم و آن را هرگز از او جدا نسازم . » داوود به سليمان ( ع ) فرمود : « سه چيز را مىتوان دليل تقواى مؤمن دانست : حسن توكّل در آنچه به آن نرسيده ، و حسن رضا بر آنچه بدان رسيده ، و حسن صبر در آنچه از وى فوت شده است . » پيامبر ( ص ) فرموده است : « از بزرگداشت خدا و شناخت حقّ اوست كه از درد خود شكايت نكنى و مصيبت خود را نگويى . » « 83 » مىگويم : از طريق خاصّه ( شيعه ) كافى از ابى جعفر امام باقر ( ع ) از پيامبر خدا ( ص ) روايت كرده كه خداوند فرموده است : « كسى كه سه روز بيمار شود و نزد عيادت كنندگانش شكايت نكند گوشتش را به گوشتى بهتر و خونش را به خونى بهتر بدل مىكنم ، اگر به او بهبودى بخشم در حالى است كه هيچ گناهى بر او نيست و اگر او را\r\n\r\n\r\n","description":"","footnote":"\r\n( 80 ) صحيح مسلم ، 3 / 37 از حديث امّ سلمه .\r\n( 81 ) صحيح بخارى ، با كمى اختلاف 7 / 151 ؛ از حديث ابن ظلال قسملى از انس ، الاوسط طبرانى نيز از روايت انس ، المغنى .\r\n( 82 ) الموطّاء ، مالك ، 2 / 229 از حديث عطاء بن يسار .\r\n( 83 ) عراقى گفته است : من اين حديث را مرفوع نديده‌ام تنها ابن ابى الحديد در كتاب المرض و الكفّارات از روايت سفيان از برخى فقيهان نظير آن را نقل كرده است .\r\n","page_name":" 162 ","page_number":162},
  {"content":"\r\n\r\nبميرانم مشمول رحمت من خواهد بود . » « 84 » در اين معنا اخبار ديگرى نيز وارد شده است .\r\nدر برخى روايات اين تبديل تفسير شده است به اين كه خداوند گوشت و خون و پوستى به او مىدهد كه در آنها گناه نكرده است ؛ « 85 » و شكايت تفسير شده است به اين كه بگويد : به چيزى گرفتار شده‌ام كه كسى بدان مبتلا نشده ، و آنچه به من رسيده به هيچ كس نرسيده است ، گفته‌اند : شكايت اين نيست كه بگويد : ديشب را بيدار بودم ، و امروز تب دارم و امثال اينها . « 86 » در روايتى از امام صادق ( ع ) آمده است : « كسى كه شبى را با حالت بيمارى بسر آورد و آن را بر خود بپذيرد و شكر آن را به جا آورد ، ثواب شصت سال عبادت براى اوست . » پرسيدند : پذيرفتن آن چگونه است ؟ فرمود : « بر آن صبر مىكند و درد خود را به كسى اظهار نمىكند و چون بامداد شود خدا را در آنچه بر او گذشته است سپاس مىگويد . » « 87 » از امام باقر ( ع ) دربارهء صبر جميل پرسيدند فرمود : « آن صبرى است كه از آن به مردم شكايت نمىكند . » « 88 » غزّالى مىگويد :\r\nاگر بگويى : با چه چيزى به درجهء صبر بر مصيبتها مىتوان رسيد در حالى كه اين امر در اختيار انسان نيست و وى چه بخواهد و چه نخواهد چاره‌اى ندارد ، و اگر مراد از صبر آن است كه در نفس وى نسبت به مصيبتى كه بر او وارد شده نفرت و كراهتى نباشد اين امر نيز از اختيار او بيرون است ؟\r\nپاسخ اين است كه بدانى تنها زمانى از جرگهء صابران بيرون مىرود كه در برابر مصيبت جزع و بيتابى ورزد و گريبان چاك كند و به صورت بزند و در شكايت و اظهار اندوه و افسردگى مبالغه كند و عادت خود را در لباس و خوراك و فرش تغيير دهد ؛ و اين امور همگى در اختيار اوست . از اين رو بايد از همهء اينها دورى جويد و خشنودى خود را به قضاى الهى اظهار كند ، و بر روش معمول خود ادامه دهد ، و معتقد باشد كه آنچه از\r\n\r\n\r\n","description":"","footnote":"\r\n( 84 ) همان مأخذ ، 3 / 115 ، شمارهء 1 .\r\n( 85 ) همان مأخذ ، 3 / 116 ، شمارهء 6 .\r\n( 86 ) همان مأخذ 3 / 116 ، شمارهء 1 .\r\n( 87 ) همان مأخذ 3 / 116 ، شمارهء 5 .\r\n( 88 ) همان مأخذ ، 2 / 93 ، شمارهء 23 .\r\n","page_name":" 163 ","page_number":163},
  {"content":"\r\n\r\nدست او رفته وديعه‌اى بوده كه مسترد شده است . چنان كه از رميصاى امّ سليم نقل شده كه گفته است : مرا پسرى بود و از دنيا رفت در حالى كه شوهرم ابو طلحه نمىدانست . من برخاستم و او را كفن كردم و در گوشهء خانه قرار دادم . پس از آن ابو طلحه وارد شد ، برخاستم و افطارى برايش آماده كردم . او شروع به خوردن كرد و گفت : پسر چگونه است ؟ گفتم : به حمد اللّه در نيكوترين حال است ، و از آنگاه كه بيمار شده هيچ وقت بهتر از شب گذشته نبوده است . سپس براى او بهتر از هر موقع ديگر آرايش كردم تا حاجت خود را از من برآورد ، سپس گفتم : آيا از همسايگان ما به شگفت نمىآيى ، گفت : آنها را چه شده است ؟ گفتم : چيزى را به طور عاريت به آنها داده بودند هنگامى كه از آنها خواستند آن را برگردانند آنان جزع و بيتابى كردند . گفت : بد كارى كرده‌اند . گفتم : اين پسر تو است او امانتى از حقّ تعالى بوده و خداوند او را به سوى خود بازگردانيد . ابو طلحه حمد خدا را به جا آورد ، إنّا للّه و إنّا إليه راجعون گفت . چون فردا شد نزد پيامبر ( ص ) رفت و آن حضرت را از ماجرا آگاه كرد . پيامبر خدا فرمود : « خداوندا شب را براى آن دو مبارك گردان . » راوى گفته است : پس از آن هفت تن از فرزندان او را در مسجد ديدم كه همه قرآن مىخواندند ؛ « 89 » جابر روايت كرده كه پيامبر ( ص ) فرموده است : « در خواب ديدم كه وارد بهشت شده‌ام و ناگهان با رميصا ، همسر ابى طلحه برخورد كردم . » گفته شده است : صبر جميل آن است كه صاحب مصيبت شناخته نشود و شبيه ديگران باشد ، و آزردگى دل و ريزش اشك او را از حدّ صابران بيرون نبرد ، چه او هم يكى از جمع حاضران به خاطر مرگ است و از اين حيث با ديگران برابر مىباشد . ديگر آن كه گريه نشانهء به درد آمدن دل بر ميّت است و مقتضاى حال بشريّت مىباشد ، و تا رسيدن مرگ از آدمى جدا نمىشود ، از اين رو هنگامى كه ابراهيم فرزند پيامبر خدا ( ص ) وفات كرد ، پيامبر خدا ( ص ) گريست . به او عرض كردند : آيا شما ما را از اين نهى نكرده‌اى ؟\r\nفرمود : « اين رحمت است و خداوند بر بندگان رحيم خود رحم مىكند . » « 90 » اين گريه\r\n\r\n\r\n","description":"","footnote":"\r\n( 89 ) الحلية ابو نعيم ، صحيح مسلم ، 7 / 145 ، رميصا با ضمّ راء يكى از زنان صحابى است .\r\n( 90 ) بزّار ، طبرانى از حديث عبد الرّحمان بن عوف ، مىگويد : دخترم را نزد پيامبر خدا ( ص ) فرستادم و پيغام دادم كه دخترم مصيبت زده است ، آن حضرت به فرستاده‌ام فرمود : « به دختر بگو خداوند مختار است كه بدهد يا بگيرد » ، او را براى بار دوّم فرستادم آن حضرت همان پاسخ را به او داد ، سپس براى بار سوّم او را فرستادم ، آن حضرت با جمعى از اصحاب خود وارد شد ، و دختر نيز در حالى كه نفس در سينه‌اش به شماره افتاده بود نزد او آمد ، پيامبر ( ص ) به حال او رقت كرد و اشكش جارى شد . برخى از اصحاب متوجّه شدند و در حالى كه اشك از چشمان آن حضرت مىريخت به او مىنگريستند . پيامبر خدا ( ص ) فرمود : « شما را چه شده است ؟ مىبينيد كه خداوند رحمتش را در هر جا كه بخواهد قرار مىدهد ، و او تنها به بندگان رحيم خود رحم مىكند . » مجمع الزوائد ، 9 / 18 . من اين حديث را با الفاظى كه مصنّف نقل كرده نيافتم .\r\n","page_name":" 164 ","page_number":164},
  {"content":"\r\n\r\nانسان را از حالت رضا بيرون نمىبرد ، چه كسى كه بر رگ زدن و حجامت اقدام مىكند با آن كه بدين سبب ، دچار درد و رنج مىشود و ممكن است به سبب شدّت درد اشكش جارى شود با اين حال به آن راضى است . ما به خواست خدا در كتاب رضا اين مطلب را شرح خواهيم داد .\r\nابن ابى نجيح براى يكى از خلفا تسليت‌نامه‌اى فرستاد و در آن نوشت : سزاوارترين كس به شناخت حقّ خداوند در آنچه از او مىگيرد كسى است كه حقّ خداوند نزد وى در آنچه برايش باقى گذاشته است بزرگ باشد ، و بدان آن كه پيش از تو در گذشته براى تو باقى است و آن كه پس از تو باقى مىماند به سبب تو مأجور خواهد بود ؛ و بدان پاداش صبر كنندگان در مصايبى كه بر آنها وارد مىشود بزرگتر از نعمتى است كه به آنها داده و در آن با عافيت بسر مىبرند . در اين صورت هر گاه با تفكّر در نعمتهايى كه خداوند به او ارزانى داشته و ثوابهايى كه به او مىدهد كراهت درونى را از خود دور كند به درجهء صابران نايل شده است . آرى از كمال صبر كتمان بيمارى و فقر و ديگر مصيبتهاست .\r\nگفته شده است از گنجهاى نيكوكارى پنهان داشتن مصيبتها و دردها و صدقه است .\r\nبا اين تقسيمات و توضيحاتى كه ذكر شد روشن گرديد كه وجوب صبر در همهء احوال و افعال تعميم دارد ، چه كسى كه زمان همهء شهوتهاى خود را به دست گرفته و عزلت اختيار كرده نيز در ظاهر از صبر بر گوشه‌گيرى و تنهايى ، و در باطن از صبر در برابر وسوسه‌هاى شيطان بىنياز نيست ، زيرا خطورات قلبى پيوسته در تحرّك بوده و براى آنها سكون و آرامشى نيست ، و تحرّك خطورات بيشتر پيرامون امورى است كه از دست رفته و قابل تدارك نيست و يا دربارهء امور آينده است كه ناگزير آنچه مقدّر است تحقّق خواهد يافت . به هر صورت توجّه به اين خطورات مايهء تضييع زمان است ، چه آلت و وسيلهء انسان دل او و سرمايه‌اش عمر اوست ، و هرگاه دل در يك نفس كشيدن از ذكرى كه به وسيلهء آن با خدا انس گيرد غافل شود ، و يا از فكرى كه به سبب آن به خدا معرفت پيدا كند تا با اين معرفت محبّت او را به دست آورد غفلت ورزد بىشكّ مغبون است ؛ و\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nاين در صورتى است كه انديشه و وسوسه‌هاى او منحصر در امور مباح باشد . ليكن غالبا چنين نيست ، بلكه انسان پيوسته به اقسام تدابيرى كه شهوات او را ارضا كند مىانديشد ، و همواره با كسى كه بر خلاف مقصود او حركتى كند در تمامى عمر دشمنى مىورزد يا به گمان آن كه فلان كس با هدف او مخالفت مىكند با ديدن نشانه‌اى به نزاع و كشمكش مىپردازد بلكه به خالص‌ترين دوستان خود و كسان و فرزندان خويش نيز بدگمان مىشود و مخالفت آنها را نسبت به خود تصوّر مىكند . سپس دربارهء چگونگى مجازات و سركوب آنها و پاسخى كه در توجيه مخالفت خود به او مىدهند مىانديشد و پيوسته افكارش مشغول و درگير است . چه شيطان را دو لشكر است : يكى پرواز مىكند و ديگرى روان مىگردد . وسوسه عبارت از حركت لشكر پرنده و شهوت حركت لشكر رونده است ، و اين بدان سبب است كه شيطان از آتش ، و انسان از گلى كه پخته شده و همچون سفال است آفريده شده‌اند و در سفال هم آتش است و هم گل . طبيعت گل آرامش و طبع آتش حركت و سوزش است ، چه هيچ آتش افروخته‌اى نيست كه در حركت نباشد بلكه به طبع خود پيوسته در حركت مىباشد . شيطان همان ملعون آتشين را تكليف كردند كه از حركت باز ايستد و مخلوق آفريده شده از گل را سجده كند ، او سرباز زد و نافرمانى كرد و تكبّر ورزيد ، و علّت نافرمانى خود را بدين گونه بيان كرد كه : خدايا تو مرا از آتش آفريدى و او را از گل . از آن ملعون كه براى پدر ما آدم ( ع ) سجده نكرد چگونه مىتوان انتظار داشت كه براى فرزندان او سجده كند . و هر زمان وسوسه و عدوان و طيران و جولان او در دل انسان متوقّف شود حالت فرمانبردارى و تسليم ظاهر مىگردد و همين حالت تسليم به منزلهء سجود اوست و آن روح سجده است و گذاردن پيشانى بر زمين قالب اين روح است و نشانه‌اى است كه بر حسب اصطلاح دلالت بر اين روح تسليم و انقياد دارد . گذاردن پيشانى بر زمين بر طبق عرف نشانهء استخفاف و حقارت است چنان كه بر روى خوابيدن در پيش روى انسانى معظّم و محترم بر حسب عادت نشانهء سبك شمردن و تحقير است . بنابر اين نبايد صدف گوهر از گوهر ، و قالب روح از روح ، و پوست از مغز تو را غافل و به خود مشغول سازد ، و در زمرهء كسانى قرار گيرى كه عالم شهود بكلّى او را از عالم غيب دور و مهجور ساخته است و به طور قطع بدان كه شيطان از مهلت يافتگان است و تا روز بازپسين نسبت به تو فروتنى نخواهد كرد و از ايجاد وسوسه دست باز نخواهد داشت مگر آن كه انديشه‌هاى تو يكى شود و دلت تنها\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nبه خدا مشغول گردد ، و آن ملعون در تو مجالى براى خود نبيند . در اين صورت از جملهء بندگان مخلص خدا خواهى بود و در زمرهء كسانى قرار مىگيرى كه از سلطهء اين ملعون مستثنا شده‌اند ، و گمان مبر كه دلى از شيطان فارغ باشد بلكه او مانند خون در بدن آدميزاده سيّال و روان است و جريان او در بدن انسان مانند جريان هوا در قدح است كه اگر بخواهى قدح را از هوا خالى كنى بى آن كه آن را از آب يا چيز ديگرى پر كنى انتظارى نابجا دارى بلكه قدح به اندازه‌اى كه از آب خالى مىشود از هوا پر مىگردد ، به همين گونه دل اگر به يكى از امور مهمّ دين مشغول شود از جولان شياطين خالى و آسوده خواهد شد و اگر از ياد خدا غافل شود هر چند يك لحظه باشد در آن همنشينى جز شيطان نخواهد داشت . از اين رو خداوند فرموده است :  وَ مَنْ يَعْشُ عَنْ ذِكْرِ الرَّحْمنِ نُقَيِّضْ لَهُ شَيْطاناً فَهُوَ لَهُ قَرِينٌ  . « 91 » پيامبر ( ص ) فرموده است : « خداوند جوان بيكار را دشمن مىدارد » ؛ « 92 » و اين بدان سبب است كه جوان هر گاه به كارى كه باطن او را به امر مباحى كه به دين او كمك كند مشغول نسازد هر چند در ظاهر بيكار است امّا دل او فارغ نيست بلكه شيطان در آن لانه مىكند و تخم مىگذارد و جوجه بيرون مىدهد ؛ سپس جوجه‌هايش جفت گيرى مىكنند و تخم مىگذارند و جوجه بيرون مىدهند . به همين گونه نسل شيطان سريعتر از ديگر حيوانات زاد و ولد مىكند و گسترده مىشود ، زيرا سرشت شيطان از آتش است ، و هر گاه آتش گياه خشك بيابد دامنهء اشتعالش گسترده مىشود ، و پيوسته آتش از آتش مىزايد و منقطع نمىشود بلكه اندك اندك به همه جا سرايت مىكند . شهوت در نفس جوان مانند هيزم خشك براى آتش است ، و همان گونه كه آتش بدون وجود قوت خود كه هيزم است باقى نمىماند اگر شهوت در انسان وجود نداشته باشد براى شيطان نيز مجالى باقى نخواهد بود تا او را گمراه سازد . بنابر اين هر گاه دقّت و تأمّل كنى خواهى دانست كه دشمن‌ترين دشمنانت شهوات تو است و شهوت صفت نفس است كه اگر او را مشغول نكنى او تو را مشغول خواهد كرد . از اين رو حقيقت صبر و كمال آن صبر كردن از اقدام به هر حركت ناپسنديده است و صبر در برابر حركات باطن سزاوارترين صبر است ، و آن\r\n\r\n\r\n","description":"","footnote":"\r\n( 91 ) زخرف / 36 : هر كس از ياد خدا روى گرداند شيطانى را بر او مىگماريم كه پيوسته قرين اوست .\r\n( 92 ) عراقى گفته است : من اين حديث را نيافتم ، من مىگويم : كلينى در كافى آن را از حديث امام موسى بن جعفر ( ع ) بدين گونه روايت كرده است : « خداوند بندهء پرخواب بيكار را دشمن مىدارد . » ، 5 / 84 .\r\n","page_name":" 167 ","page_number":167},
  {"content":"\r\n\r\nبايد پيوسته ادامه داشته باشد و چيزى جز مرگ آن را قطع نكند .\r\n\r\nداروى صبر و آنچه براى صبر كردن مىتوان از آن كمك گرفت\r\n( 1 ) بدان آن كه درد را فرستاده دارو را نيز فرستاده و وعدهء شفا داده است و صبر اگر چه دشوار يا ممتنع است ليكن با معجون علم و عمل به دست آوردن آن ممكن است . علم و عمل دو عنصر به هم آميخته‌اند كه تمامى داروهاى بيماريهاى قلب از آنها تركيب يافته است ، ليكن هر بيمارى به علم و عملى خاصّ خود نيازمند است ؛ از اين رو همان گونه كه صبر اقسام مختلفى دارد علل مانع از آن نيز داراى اقسام مختلفى است ، و با اختلاف علل علاج و درمان نيز مختلف مىشود ، زيرا معناى علاج ضدّ علّت و بر كندن ريشه‌هاى آن است ، و چون بيان اين مطلب به گفتارى دراز نياز دارد ، تنها با چند مثال راه درمان را نشان مىدهيم و بدان بسنده مىكنيم و مىگوييم : هر گاه فى المثل در برابر شهوت مباشرت نيازمند صبر باشد بدين سبب است كه اين شهوت بر او چيره شده به طورى كه مالك فرج خود نيست و اگر مالك آن باشد مالك چشمش نيست و اگر مالك چشمش باشد مالك دل و نفس خود نيست ، زيرا پيوسته نفس او از موارد شهوت با او سخن مىگويد ، و او را از مداومت در ذكر و فكر و اعمال شايسته باز مىدارد .\r\nپيش از اين گفته‌ايم كه صبر عبارت از كشتى گرفتن انگيزهء دين با انگيزهء هوس است و هر يك از دو كشتى گير مىخواهد بر ديگرى غلبه كند و ما در اين ميان راهى نداريم جز اين كه طرفى را كه خواهان پيروزى آنيم تقويت كنيم تا مقام برتر را بيابد و طرف ديگر ضعيف و ناتوان گردد . در اين مورد بر ما لازم است كه انگيزهء دين را نيرومند و انگيزهء شهوت را ناتوان سازيم ، راه تضعيف انگيزهء شهوت منحصر در سه امر است :\r\n1 - به مادّه و منشأ قوّت آن كه غذاهاى لذيذ و تحريك كنندهء شهوت است از حيث نوع و كثرت آن بنگريم و ناچار بايد با گرفتن روزهء دايمى سرچشمهء آن را خشك گردانيم ، و براى افطار به خوراكى كه از نظر او اندك و از حيث جنس ضعيف باشد اكتفا كنيم و از گوشت و خوراكهاى شهوت برانگيز دورى جوييم .\r\n2 - قطع اسبابى كه در حال شهوت برانگيز است زيرا شهوت با نظر كردن به موارد آن برانگيخته مىشود ، چه نگاه دل را تحريك و دل شهوت را به حركت در مىآورد ، و قطع اسباب شهوت با عزلت و احتراز از جاهايى كه چشم بر صورتهاى زيبا و دل انگيز مىافتد\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nو به طور كلّى با فرار از همهء اينها ميسّر مىشود . پيامبر خدا فرموده است : « نگاه كردن تيرى زهرآلود از تيرهاى ابليس است » ؛ « 93 » و اين تيرى است كه آن ملعون مىاندازد ، و سپرى كه آن را رفع كند جز چشم بر هم نهادن و از معرض تير او گريختن چيز ديگرى در اختيار نيست ، چه او اين تير را از كمان صورتهاى خوب مىاندازد ، و اگر از سمت تير او دور شوى تير به تو نخواهد رسيد .\r\n3 - آرام كردن نفس به چيز مباحى كه از جنس مورد شهوت و رغبت اوست و آن نكاح است ، زيرا همهء آنچه طبع بدانها راغب است در مباحات به اندازه‌اى كه از محرّمات بىنياز شويم وجود دارد ، و اين درمانى است كه براى اكثر مردم سودمندتر است چه قطع غذا توان آدمى را براى اداى اعمال ديگر ضعيف مىكند ، ليكن شهوت را در بيشتر مردان سركوب نمىسازد ؛ از اين رو پيامبر خدا ( ص ) فرموده است : « بر شما باد به نكاح و هر كس نتواند بايد روزه بدارد ، زيرا روزه داشتن براى او اخته كردن است . » « 94 » دربارهء اين امور سه‌گانه كه براى درمان نفس به كار مىرود مىگوييم :\r\nدرمان اوّل كه قطع طعام است شباهت دارد به قطع علف از حيوان سركش و گوشت از سگ درّنده تا ضعيف شوند و نيروى آنها از ميان برود .\r\nدرمان دوم شبيه است به اين كه گوشت را از سگ و جو را از چهارپا پنهان بداريم تا به سبب ديدن گوشت و جو باطن آنها به حركت در نيايد .\r\nدرمان سوّم مانند اين است كه اسب و سگ را با اندكى از آنچه طبع آنها مايل است آرام كنى تا مقدارى از نيروى آنها براى صبر بر تأديب باقى بماند .\r\nامّا تقويت انگيزهء دين تنها به دو طريق ميسّر مىباشد :\r\n1 - او را در فوايد مجاهده و ثمرات آن براى دين و دنيا به طمع اندازى تا در اخبارى كه ما در فضيلت صبر و حسن عاقبت آن در دنيا و آخرت ذكر كرديم بسيار بينديشد . در اخبار آمده است : « ثواب صبر بر مصيبت بيشتر از چيزى است كه از دست رفته است » ؛ بلكه او به سبب مصيبتى كه بر وى وارد شده مورد غبطه است ، زيرا چيزى را از دست داده كه جز در مدّت زندگانى دنيا براى او باقى نمىماند ، و چيزى را به دست آورده كه\r\n\r\n\r\n","description":"","footnote":"\r\n( 93 ) المستدرك حاكم ، 4 / 314 ، و پيش از اين در كتاب نكاح و غير آن مكرّر ذكر شده است .\r\n( 94 ) صحيح مسلم ، 4 / 128 ، صحيح بخار ، 7 / 3 ، سنن نسايى 6 / 57 همگى از حديث ابن مسعود . پيش از اين نيز ذكر شده است .\r\n","page_name":" 169 ","page_number":169},
  {"content":"\r\n\r\nپس از مردن تا ابد براى او ماندگار و پايدار است ، و كسى كه چيز پستى را داده و در برابر آن چيز گرانبهايى گرفته است نبايد به سبب از دست رفتن چيز پست اندوهگين باشد .\r\nاين تفكّر يكى از ابواب معرفت و ايمان است كه گاهى ضعيف و زمانى قوى مىشود .\r\nاگر قوى شود انگيزهء دين نيرومند مىگردد و او را به شور و شوق وا مىدارد ، و اگر ضعيف شود انگيزهء دين نيز ضعيف مىگردد . به ايمان قوى يقين گفته مىشود و آن انسان را به عزم بر صبر وا مىدارد چه كمترين چيزى كه به مردم داده شده يقين و عزم بر صبر است .\r\n2 - انگيزهء دين را بتدريج و اندك اندك به كشتى با انگيزهء هوس عادت دهد تا لذّت پيروزى را بچشد و بر اين كار دلير شود و در كشتى با آن نيرومند گردد ؛ زيرا اعتياد و مداومت بر اعمال سخت و دشوار باعث تقويت نيروى كسى است كه اين اعمال از او صادر مىشود . به همين سبب نيروى حمّالان و كشاورزان و رزمندگان و به طور كلّى همهء كسانى كه عهده‌دار كارهاى سخت و پر مشقّت‌اند بر نيروى خيّاطان و عطّاران و فقيهان و صالحان فزونى دارد ، زيرا نيروى اينان به مداومت در تحمّل سختيها عادت نكرده است .\r\nبنابر اين درمان اوّل شبيه آن است كه كشتى گير را در صورت غلبه در گرفتن خلعت و جايزه به طمع اندازد و انواع بخششها را به او وعده دهند چنان كه فرعون هنگامى كه ساحران را به غلبهء بر موسى تشويق كرد به آنان وعده داد و گفت : و إنّكم إذا لمن المقرّبين . و درمان دوم شباهت دارد به اين كه بخواهند كودكى را به كشتىگيرى و رزمندگى عادت دهند و براى اين منظور از همان اوان كودكى اسباب اين كارها را در اختيار او مىگذارند تا با آنها انس گيرد و بر اين امور دلير شود و توانايى او افزايش يابد .\r\nكسى كه مجاهدهء از طريق صبر را بكلّى ترك كند انگيزهء دين در او ضعيف مىشود و بر شهوت خود نيز دست نمىيابد هر چند ضعيف باشد ؛ و آن كه خود را به مخالفت با انگيزهء هوس عادت دهد در هر موقع كه بخواهد بر آن غلبه مىيابد .\r\nاينها راه درمان در همهء اقسام صبر است و بيان تمامى آنها ممكن نيست جز اين كه سخت‌ترين آنها بازداشتن باطن از حديث نفس است و غلبهء آن بر كسى كه خود را براى آن آماده ساخته و شهوات ظاهرى را ريشه‌كن كرده و عزلت گزيده و براى مراقبت و فكر و ذكر نشسته باشد شدّت دارد ، چه وسوسه‌ها پيوسته او را از سمتى به سمت ديگر مىكشاند . و اين درد درمانى ندارد جز اين كه تمامى علايق ظاهرى و باطنى را ترك گويد و از عيال و فرزند و مال و مقام و رفيقان و دوستان بگريزد و پس از به دست آوردن\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nاندكى قوّت و قناعت به آن در گوشه‌اى عزلت اختيار كند و همهء اينها كافى نيست مگر آن كه همهء افكار خود را منحصر به يك فكر كند و آن توجّه به خداوند متعال است ؛ و غلبهء اين توجّه بر دل زمانى او را كفايت مىكند كه مجالى براى تفكّر و سير باطن در ملكوت آسمانها و زمين و عجايب صنع خدا و ديگر ابواب معرفت داشته باشد . چون توجّه به خداوند بر دل چيره شود اشتغال به آن گفتگوى شيطان و وسوسه‌هاى او را بر طرف مىكند ، و اگر سير باطنى نداشته باشد راهى براى نجات نيست جز اين كه خود را به اوراد به هم پيوسته‌اى كه براى هر لحظه ترتيب داده باشد مشغول كند اعمّ از قرائت قرآن و اذكار و صلوات . با اين حال او نيازمند حضور قلب است ، چه تفكّر باطن است كه دل را در توجّه به خدا مستغرق مىكند نه وردهاى ظاهرى . پس اگر همهء اينها را انجام دهد جز در بعضى از اوقات از آفات مصون نمىماند زيرا همهء اوقات او از حوادثى كه پيوسته تكرار مىشود خالى نيست و رخدادهايى از قبيل بيمارى ، ترس ، آزارهاى مردم و سركشى معاشران او را از ذكر و فكر باز خواهد داشت ، زيرا از داشتن همنشينى كه او را در پاره‌اى از امور زندگى يارى دهد بىنياز نيست ، و اين يكى از انواع عوامل بازدارنده و مشغول كننده است . نوع دوّم از اين عوامل كه ضروريتر از اوّلى است مشغوليّت او به خوردن و پوشيدن و تهيّهء اسباب زندگى است ، و فراهم كردن آنها اگر به وسيلهء خود او انجام شود نياز به كار و اشتغال دارد ، و اگر ديگرى عهده‌دار آنها باشد دل او از مشغوليّت به آن كس خالى نمىماند ليكن اگر همهء علايق را ترك گويد چنانچه حادثه يا واقعه‌اى ناگهانى رخ ندهد اكثر اوقات او محفوظ مىماند ، و در همين اوقات است كه دل صفا و جلا مىيابد و تفكّر ميسّر مىگردد ، و از اسرار الهى در ملكوت آسمانها و زمين چيزهايى بر او مكشوف مىشود كه اگر دلش به علايق مشغول باشد نمىتواند يك صدم آنها را در مدّتى دراز به دست آورد . رسيدن به اين حدّ بالاترين مقامى است كه ممكن است از طريق كسب و جهد بدان رسيد .\r\nامّا مقدار آنچه بر او كشف مىشود و آنچه از الطاف الهى در احوال و اعمال او ظاهر مىگردد حكم شكار صيد را دارد كه بسته به ميزان روزى اوست . گاهى با كوششى اندك بيشترين صيد را به دست مىآورد ، و زمانى با جهد و تلاش زياد و طولانى كمترين صيد را شكار مىكند ، و بايد پس از كوشش و تلاش بر جذبه‌اى از جذبات خداوند رحمان اعتماد كند كه آن برابر با اعمال جنّ و انس است و به اختيار بنده نيست .\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nآرى آنچه در اختيار بنده مىباشد اين است كه با بريدن از جاذبه‌هاى دنيا دل را در معرض اين جذبهء رحمانى قرار دهد ، چه كسى كه مجذوب اسفل سافلين است نمىتواند مجذوب اعلا عليّين باشد ؛ و آن كه به دنيا حريص است مجذوب دنياست . پيامبر خدا ( ص ) در اين گفتار كه فرموده است : « خدا را در ايّام روزگارتان بخششهايى است خودتان را در معرض آنها قرار دهيد » ، « 95 » قطع علايق و جاذبه‌هاى دنيوى را اراده كرده است ، زيرا اين عطاها و جذبه‌ها اسبابى آسمانى دارد چنان كه خداوند فرموده است :\r\n وَ فِي السَّماءِ رِزْقُكُمْ وَ ما تُوعَدُونَ  . « 96 » و اين برترين نوع روزى است . امور آسمانى دور از ديد ماست و معلوم نيست در چه زمان اسباب اين روزى را براى ما ميسّر مىكند ، و ما را جز اين تكليفى نيست كه محلّ را خالى و آماده كنيم و در انتظار نزول رحمت و رسيدن موعد وعده باشيم ، همچون كسى كه زمين را اصلاح و از خس و خاشاك پاك كند و در آن تخم بپاشد و مىداند كه همهء اينها زمانى سودآور است كه باران ببارد ، و نمىداند خداوند ريزش باران را در چه موقع مقدّر كرده است جز اين كه او به فضل و رحمت خداوند اعتماد دارد و مطمئن است كه هيچ سالى بدون باران نيست ، همچنين هيچ سال و ماه و روزى نيست كه از جذبه‌اى از جذبات الهى و نفحه‌اى از نفحات او خالى باشد . از اين رو بر بنده است كه سرزمين دلش را از خس و خاشاك شهوات پاك كند و در آن تخم ارادت و اخلاص بپاشد ، و آن را در معرض وزش بادهاى رحمت الهى قرار دهد ، همانطور كه در ايّام بهار و ظهور ابرها انتظار ريزش باران زيادتر است در اوقات شريف و به هنگام اجتماع فكر و مساعد بودن در انتظار وزش اين نفحات و نسيمهاى رحمت بيشتر و قويتر مىباشد مانند روز عرفه و روز آدينه و روزهاى ماه رمضان ، زيرا مقاصد و انفاس به حكم آنچه خداوند مقدّر كرده اسباب نزول رحمت اويند تا آن جا كه در اوقات استسقا بر اثر آن باران فرود مىآيد و اين امر با ريزش باران مكاشفات و لطايف معارف از خزاين ملكوت بيشتر مناسبت دارد تا ريزش قطره‌هاى باران و كشيدن ابرها از كوهها و درياها ، زيرا احوال و مكاشفات در دل تو حاضرند ، و تنها به سبب آن كه به علايق و شهوات خود سرگرم و مشغولى همينها ميان تو و آنها حايل شده‌اند ، از\r\n\r\n\r\n","description":"","footnote":"\r\n( 95 ) الاوسط و الكبير طبرانى از حديث محمّد بن مسلم و انس ، مجمع الزوائد 10 / 231 ، و پيش از اين ذكر شده است .\r\n( 96 ) زاريات / 22 : روزى شما در آسمان است و آنچه به شما وعده داده مىشود .\r\n","page_name":" 172 ","page_number":172},
  {"content":"\r\n\r\nاين رو نيازمند آنى كه شهوتها را بشكنى و حجاب را بردارى تا انوار معارف از درون دلت بتابد ، چه ظاهر كردن آب زمين با حفر قنوات آسانتر و نزديكتر از روانه كردن آب از جاى دور و پست بدان سرزمين است . و به سبب حضور انوار معارف در دل و فراموشى از آنها بر اثر اشتغال به امور دنيا خداوند همهء معارف ايمان را تذكّر ناميده و فرموده است :  لِيَتَذَكَّرَ أُولُوا الْأَلْبابِ  ، « 97 » و نيز :  وَ لَقَدْ يَسَّرْنَا الْقُرْآنَ لِلذِّكْرِ فَهَلْ مِنْ مُدَّكِرٍ *  « 98 » اين است داروى صبر در برابر وسوسه‌ها و عوامل مشغول كننده و آخرين درجات صبر است ، چه صبر در برابر همهء علايق و ترك آنها مقدّم بر صبر در برابر خطورات قلبى است ، و سخت‌ترين علايق نفس علاقهء او به مردم و حبّ جاه و مقام است ، زيرا لذّت رياست و غلبه و برترى جويى و جلب پيروان از نظر خردمندان قويترين لذّات دنياست و چگونه برترين لذّات نباشد و حال آن كه هدف آن ربوبيّت است كه صفتى از صفات حق تعالى است ؛ و ربوبيّت بر حسب طبع و به مناسبت امورى كه مقتضاى آن است مطلوب و محبوب دل است ، و قول حق تعالى كه :  قُلِ الرُّوحُ مِنْ أَمْرِ رَبِّي  « 99 » بيانگر آن است . دل به سبب دوست داشتن اين صفت نكوهش نمىشود بلكه از آن جهت نكوهيده است كه بر اثر فريب شيطان ملعون كه از عالم امر رانده شده غلطى را مرتكب گرديده است ، چه شيطان به انسان كه از عالم امر است حسد برد و او را فريب داد و گمراه كرد . چگونه آدمى به داشتن اين صفت سرزنش شود در حالى كه او طالب سعادت آخرت است ، و از آن جهت آن را خواهان است كه متضمّن بقاى بدون فنا ، عزّت بدون ذلّت ، ايمنى بدون ترس ، توانگرى بدون فقر و كمال بدون نقص است ؛ و اينها همه از اوصاف ربوبيّت است ، و انسان به سبب دوست داشتن اين صفات نكوهش نمىشود ، بلكه حقّ هر بنده‌اى است كه طالب سلطنتى بزرگ و بىپايان باشد ، و آن كه طالب سلطنت است ناچار خواهان برترى و عزّت و كمال است ؛ ليكن دو نوع سلطنت وجود دارد : يكى آميخته به انواع دردها و زودگذر امّا نقد و موجود ، اين دنياست ؛ و ديگرى سلطنت جاويدان كه مشوب به كدورت و درد نيست و پايان ناپذير است ليكن موكول به آينده است ، و چون انسان عجول و شتابكار آفريده شده و به نقد رغبت دارد ، شيطان نزد او آمد و به او توسّل\r\n\r\n\r\n","description":"","footnote":"\r\n( 97 ) ص / 29 : . . . تا انديشمندان متذكّر شوند .\r\n( 98 ) قمر / 17 : ما قرآن را براى تذكر آسان ساختيم آيا كسى هست كه متذكّر شود .\r\n( 99 ) اسراء / 85 : . . . بگو روح از فرمان پروردگار من است .\r\n","page_name":" 173 ","page_number":173},
  {"content":"\r\n\r\nجست و به وسيلهء عجله كه در سرشت آدمى است وى را گمراه كرد ، و نقد و حاضر را در نظرش بياراست و نادانى او را وسيله قرار داد و با وعده‌هاى دروغ دربارهء آخرت او را فريب داد ، و سلطنت دنيا را با سلطنت آخرت به او وعده كرد ، چنان كه پيامبر ( ص ) فرموده است : « نادان كسى است كه از هواى نفس پيروى كند و از خدا آرزو داشته باشد . » « 100 » از اين رو انسان شكست خورده و ناموفّق با فريب او فريفته مىشود و براى به دست آوردن عزّت دنيا و سلطنت آن به قدرى كه در امكانش باشد مشغول مىگردد . امّا انسان موفّق با رشتهء او در چاه نمىرود و فريب او را نمىخورد ، زيرا طرق مكر شيطان را مىداند و از دنياى زودگذر روى مىگرداند . خداوند از اين شكست خوردگان ناموفّق ياد كرده و فرموده است :   كَلَّا بَلْ تُحِبُّونَ الْعاجِلَةَ ، وَ تَذَرُونَ الْآخِرَةَ   ؛ « 101 » و نيز :  إِنَّ هؤُلاءِ يُحِبُّونَ الْعاجِلَةَ وَ يَذَرُونَ وَراءَهُمْ يَوْماً ثَقِيلًا  ؛ « 102 » و نيز :   فَأَعْرِضْ عَنْ مَنْ تَوَلَّى عَنْ ذِكْرِنا وَ لَمْ يُرِدْ إِلَّا الْحَياةَ الدُّنْيا ، ذلِكَ مَبْلَغُهُمْ مِنَ الْعِلْمِ   . « 103 » چون مكر شيطان در همهء خلايق انتشار يافت خداوند فرشتگان را به سوى پيامبران فرستاد و آنچه را بر آفريدگان گذشته و اين كه دشمن در صدد هلاك كردن و فريب دادن آنهاست به آنان وحى فرمود . پيامبران به دعوت خلق مشغول شدند و آنان را به سوى پادشاه حقيقى و رو گردانيدن از زندگى مجازى كه اصل و دوامى ندارد فرا خواندند و در ميان ايشان فرياد زدند :  يا أَيُّهَا الَّذِينَ آمَنُوا ما لَكُمْ إِذا قِيلَ لَكُمُ انْفِرُوا فِي سَبِيلِ اللَّهِ اثَّاقَلْتُمْ إِلَى الْأَرْضِ أَ رَضِيتُمْ بِالْحَياةِ الدُّنْيا مِنَ الْآخِرَةِ فَما مَتاعُ الْحَياةِ الدُّنْيا فِي الْآخِرَةِ إِلَّا قَلِيلٌ  . « 104 » بنابر اين تورات ، انجيل ، زبور ، فرقان ، صحف موسى و همهء كتابهايى كه از سوى خدا نازل شده براى دعوت بشر به زندگى دايمى و جاويد است و مراد اين است كه بشر هم در دنيا و هم در آخرت پادشاه باشد .\r\n\r\n\r\n","description":"","footnote":"\r\n( 100 ) پيش از اين ذكر شده است .\r\n( 101 ) قيامت / 20 و 21 : چنين نيست كه شما مىپنداريد ، بلكه شما دنياى زودگذر را دوست مىداريد ، و آخرت را رها مىكنيد .\r\n( 102 ) انسان / 27 : آنها زندگى زودگذر دنيا را دوست دارند در حالى كه پشت سر خود روز سخت و سنگينى را رها مىكنند .\r\n( 103 ) نجم / 29 و 30 : از اينها كه از ياد ما دورى مىكنند و جز زندگى مادّى دنيا را نمىخواهند اعراض كن .\r\n( 104 ) توبه / 38 : اى كسانى كه ايمان آورده‌ايد چرا هنگامى كه به شما گفته مىشود به سوى جهاد در راه خدا حركت كنيد بر زمين سنگينى مىكنيد ( سستى به خرج مىدهيد ) آيا به زندگى دنيا به جاى آخرت راضى شده‌ايد با اين كه متاع زندگى دنيا در برابر آخرت جز اندكى نيست .\r\n","page_name":" 174 ","page_number":174},
  {"content":"\r\n\r\nامّا پادشاهى در دنيا از اين طريق است كه بدان زاهد و بىميل باشد و به اندكى از آن قناعت كند ، و پادشاهى آخرت از راه قرب به خداوند و درك بقايى است كه فنايى در آن نيست ، و عزّتى است كه ذلّتى در آن نيست ، و مايهء روشنى چشمى است كه در اين جهان پوشيده است و هيچ كس چگونگى آن را نمىداند . امّا شيطان مردم را براى سلطنت دنيا فرا مىخواند ، زيرا مىداند كه از اين راه آخرت از دست آنها مىرود ، چه دنيا و آخرت مانند دو زن همشويند ، و مىداند كه پادشاهى دنيا هم براى او ميسّر نخواهد شد و اگر برايش ممكن شود به او نيز حسادت مىورزد ، ليكن پادشاهى دنيا از منازعه و كشمكش و چيزهايى كه آن را منغّص مىكند و اندوه بسيار در تدبير امور خالى نيست ، ديگر اسباب زندگى نيز به همين گونه است . سپس هنگامى كه همهء وسايل فراهم شود عمر به پايان مىرسد .  حَتَّى إِذا أَخَذَتِ الْأَرْضُ زُخْرُفَها وَ ازَّيَّنَتْ وَ ظَنَّ أَهْلُها أَنَّهُمْ قادِرُونَ عَلَيْها أَتاها أَمْرُنا لَيْلًا أَوْ نَهاراً فَجَعَلْناها حَصِيداً كَأَنْ لَمْ تَغْنَ بِالْأَمْسِ  . « 105 » خداوند براى آن مثلى زده و فرموده است :  وَ اضْرِبْ لَهُمْ مَثَلَ الْحَياةِ الدُّنْيا كَماءٍ أَنْزَلْناهُ مِنَ السَّماءِ فَاخْتَلَطَ بِهِ نَباتُ الْأَرْضِ فَأَصْبَحَ هَشِيماً تَذْرُوهُ الرِّياحُ  . « 106 » و چون زهد در دنيا سلطنتى آماده است شيطان بر آن حسد برد و انسان را از آن بازداشت . معناى زهد اين است كه انسان مالك شهوت و خشم خويش باشد و اين دو فرمانبردار انگيزهء دين و دستور ايمان باشند ، و اين سلطنتى است از روى استحقاق چه صاحب زهد بدين سبب آزاد مىشود ، و در صورت غلبهء شهوت بندهء شكم و فرج و ديگر اعضاى خود مىگردد و مانند چهارپايان مسخّر و مملوك آنها مىشود و شهوت گلوگاه او را گرفته به هر سو كه بخواهد مىكشاند . چقدر انسان زيانكار است كه مىپندارد با مملوك بودن به سلطنت مىرسد و با بنده بودن به ربوبيّت نايل مىشود . چنين كسى در دنيا وارونه و معكوس و در آخرت سرنگون و منكوس خواهد بود . از اين رو يكى از پادشاهان به زاهدى گفت : از من حاجتى بخواه .\r\n\r\n\r\n","description":"","footnote":"\r\n( 105 ) يونس / 24 : . . . تا آنگاه كه زمين زيبايى خود را برگرفته و آراسته مىشود و اهل آن مطمئن مىشوند كه مىتوانند از آن بهره‌مند شوند ( ناگهان ) فرمان ما شب هنگام يا در روز فرا مىرسد و چنان آن را درو مىكنيم كه گويا هرگز نبوده است .\r\n( 106 ) كهف / 45 : زندگى دنيا را براى آنها به آبى تشبيه كن كه از آسمان فرو مىفرستيم و به وسيلهء آن گياهان زمين سرسبز مىشوند و درهم فرو مىروند امّا پس از مدّتى مىخشكند بگونه‌اى كه بادها آنها را به هر سو پراكنده مىكنند .\r\n","page_name":" 175 ","page_number":175},
  {"content":"\r\n\r\nپاسخ داد : چگونه از تو حاجتى بخواهم و حال آن كه پادشاهى من از پادشاهى تو بزرگتر است . پادشاه گفت : اين چگونه است ؟ پاسخ داد : كسى كه تو بندهء او هستى بندهء من است ، گفت : چطور ؟ زاهد گفت : تو بندهء شهوت و خشم و فرج و شكم خويش هستى ، و من همهء آنها را زير سلطهء خود دارم و همگى بندگان منند ؛ و اين سلطنت در دنياست كه به سلطنت در آخرت كشانيده مىشود . پس كسانى كه به فريب شيطان فريفته شده‌اند هم در دنيا و هم در آخرت ضرر كرده‌اند ؛ و آنانى كه توفيق يافتند تا بر صراط مستقيم استقامت ورزند هم دنيا و هم آخرت را به دست آورده‌اند .\r\nاكنون كه معناى پادشاهى و ربوبيّت ، و معناى مسخّر بودن و بزرگى را دانسته‌اى و راه غلط و چگونگى فريب و تزوير شيطان را شناخته‌اى براى تو آسان خواهد بود كه از ملك و مقام روى بگردانى و بر نبودن آنها صبر كنى ، چه با ترك آنها در حال پادشاهى يافته‌اى و در آخرت نيز اميد پادشاهى دارى . كسى كه با جاه و مقام انس گرفته و عادت بر به كار بردن اسباب آن در او رسوخ يافته و سپس اين امور بر او مكشوف شده براى درمان وضع خود مجرّد علم و كشف كافى نيست بلكه ناگزير است عمل را بر آنها اضافه كند ، و عمل بر سه گونه است :\r\n1 - از موضع جاه و مقام خود بگريزد تا اسباب و لوازم آن را نبيند ؛ چه با وجود و مشاهدهء اسباب صبر بر آن دشوار خواهد بود ، چنان كه اگر شهوت بر كسى غلبه كند بايد از مشاهدهء چهره‌هاى زيبا كه محرّك شهوت است بگريزد و كسى كه اين كار را نكند نعمت خدا را در فراخى و وسعت زمين ناسپاسى كرده ، زيرا خداوند فرموده است :  أَ لَمْ تَكُنْ أَرْضُ اللَّهِ واسِعَةً فَتُهاجِرُوا فِيها  . « 107 » 2 - در كارهايى كه انجام مىدهد نفس خويش را به اعمالى وادارد كه بر خلاف عادت اوست ، في المثل تكلّف و خودآرايى را به سادگى و بىپيرايگى ، و لباس حشمت و بزرگى را به لباس تواضع و فروتنى مبدّل كند و به همين گونه هر شكل و حال و كارى را كه در مسكن و لباس و خوراك و نشستن و برخاستن به مقتضاى مقام خود به آنها عادت داشته تغيير دهد ، و بايد هر يك از اينها را به نقيض آن مبدّل سازد ، تا با اعتياد به اين كار ضدّ آنچه پيش از اين در او رسوخ داشته در وى راسخ و جايگزين شود ، چه معناى درمان چيزى جز به كار بردن ضدّ آن نيست .\r\n\r\n\r\n","description":"","footnote":"\r\n( 107 ) نساء / 97 : . . . آيا سرزمين خدا پهناور نبود تا مهاجرت كنيد ؟\r\n","page_name":" 176 ","page_number":176},
  {"content":"\r\n\r\n3 - در اصلاح حال مدارا و تدريج را رعايت كند و يكباره از سويى به دورترين نقطه سوى ديگر نقل مكان ندهد ، زيرا طبع از دگرگونى نفرت دارد و جز بتدريج نمىتوان خلق و خوى را تغيير داد . لذا بايد بعضى از خويها را ترك كرد و بعضى را باقى گذاشت تا مايهء تسلّى خاطر باشد . سپس هر گاه نفس به آنچه باقى مانده تسلّى يابد ترك برخى ديگر را بايد شروع كرد و تا آن جا كه نفس قناعت مىكند ادامه داد و به همين نحو بايد اندك اندك پيش رفت تا صفاتى كه در او رسوخ يافته ريشه كن شود . پيامبر خدا ( ص ) به همين تدريج اشاره كرده و فرموده است : « اين دين متين و استوار است ؛ پس با مدارا به آن وارد شو و عبادت خدا را بر نفس خويش دشمن مگردان ، زيرا كسى كه در راه بماند نه زمينى را پيموده و نه مركوبى باقى گذاشته است ؛ « 108 » و نيز گفتار آن حضرت كه فرموده است : « در اين دين سختگيرى نكنيد چه هر كس سختگيرى كند مغلوب او مىشود » ، « 109 » اشاره به همين مطلب است .\r\nاكنون آنچه را دربارهء صبر در برابر وسوسه‌ها و شهوات و جاه و مقام ذكر كرديم بر آنچه از قوانين طرق مجاهده در كتاب رياضت نفس از بخش مهلكات بيان كرده‌ايم بيفزاى و آنها را دستور خود قرار ده تا داروى صبر را در همه اقسامى كه به تفصيل شرح داده‌ايم بشناسى ، زيرا شرح يكايك موارد به طول مىانجامد و كسى كه تدريج را رعايت كند صبر او را به حالتى مىرساند كه بدون آن صبر دشوار خواهد بود چنان كه صبر با آن دشوار بوده است ، و در نتيجه وضع او معكوس مىشود آنچه محبوب او بوده مبغوض او مىگردد و آنچه مكروه او بوده آشاميدنى گوارايى مىشود كه بر دورى از آن نمىتواند صبر كند ، و اين جز با تجربه و چشيدن شناخته نمىشود و نظير آن در عادات وجود دارد و آن اين است كه كودك در آغاز به زور به تعلّم و يادگيرى وادار مىشود ، زيرا براى او دشوار است كه از بازى صرف‌نظر و بر رنج تحصيل علم صبر كند تا آنگاه كه ديدهء بصيرتش باز شود و با علم انس گيرد . در اين هنگام وضع او دگرگون مىشود و صبر بر حرمان از علم و صبر بر اشتغال به بازى بر او سخت و دشوار مىگردد .\r\nآنچه از يكى از عارفان نقل شده اشاره به همين مطلب است . وى از شبلى دربارهء صبر پرسيد كه كدام صبر سخت‌تر است ، پاسخ داد : صبر در راه خدا . گفت نه ، گفت : صبر\r\n\r\n\r\n","description":"","footnote":"\r\n( 108 ) بزّار از حديث جابر ، الجامع الصّغير ، و پيش از اين ذكر شده است ؛ كافى 2 / 87 نظير آن .\r\n( 109 ) السنن الكبرى بيهقى ، 3 / 19 ، با اختلاف كمى در الفاظ ، صحيح بخارى .\r\n","page_name":" 177 ","page_number":177},
  {"content":"\r\n\r\nبراى خدا . گفت نه ، گفت : صبر با خدا ، گفت : نه ، شبلى گفت : پس كدام صبر سخت‌تر است ؟ گفت : صبر از خدا ، شبلى نعره‌اى بزد كه نزديك بود هلاك شود .\r\nدر معناى قول حقّ تعالى كه فرموده است :  اصْبِرُوا وَ صابِرُوا وَ رابِطُوا  « 110 » گفته‌اند : صبر كنيد در كار خدا و صبر ورزيد به خدا ، و مرزدارى كنيد با خدا . و نيز گفته‌اند صبر براى خدا غنا و صبر به خدا بقا و صبر با خدا وفا و صبر از خدا جفاست ، و در اين باره گفته‌اند :\r\n و الصّبر عنك فمذموم عواقبه * و الصّبر في سائر الأشياء محمود « 111 » \r\nو نيز گفته‌اند :\r\n الصّبر يجمل في المواطن كلّها * إلّا عليك فإنّه لا يجمل « 112 » \r\nدر اين جا شرح ما پيرامون علوم صبر و اسرار آن به پايان مىرسد .\r\n\r\nبخش دوم - در شكر\r\n( 1 ) اين بخش داراى سه ركن است :\r\nركن اوّل : در فضيلت و حقيقت و اقسام و احكام شكر .\r\nركن دوم : در حقيقت نعمت و اقسام خاصّ و عامّ آن .\r\nركن سوم : در بيان اين كه از صبر و شكر كدام افضل است .\r\n\r\nركن اوّل - فضيلت شكر\r\n( 2 ) بدان خداوند متعال در كتاب خود شكر را با ذكر قرين كرده با آن كه دربارهء ذكر فرموده است :  وَ لَذِكْرُ اللَّهِ أَكْبَرُ  « 113 » و نيز فرموده است :  فَاذْكُرُونِي أَذْكُرْكُمْ وَ اشْكُرُوا لِي وَ لا تَكْفُرُونِ \r\n\r\n\r\n","description":"","footnote":"\r\n( 110 ) آل عمران / 200 : . . . ( در برابر مشكلات و هوسها ) استقامت كنيد ، و در برابر دشمنان ( نيز ) پايدارى ورزيد و از مرزهاى خود مراقبت به عمل آوريد .\r\n( 111 ) صبر از تو عواقبى نكوهيده دارد - و صبر در ديگر چيزها ستوده است .\r\n( 112 ) صبر در همه جا خوب است - جز بر تو كه خوب نيست .\r\n( 113 ) عنكبوت / 45 : . . . ذكر خدا از آن هم برتر و بالاتر است .\r\n","page_name":" 178 ","page_number":178},
  {"content":"\r\n\r\n؛ « 2 » و نيز :  ما يَفْعَلُ اللَّهُ بِعَذابِكُمْ إِنْ شَكَرْتُمْ وَ آمَنْتُمْ  ؛ « 3 » و نيز :  وَ سَنَجْزِي الشَّاكِرِينَ  . « 4 » و نيز خداوند از ابليس ملعون خبر مىدهد كه گفت :  لَأَقْعُدَنَّ لَهُمْ صِراطَكَ الْمُسْتَقِيمَ  ؛ « 5 » و گفته‌اند : صراط مستقيم طريق شكر است ، و به سبب بلندى مرتبهء شكر شيطان ملعون دربارهء آدميان به طعنه گفته است :  وَ لا تَجِدُ أَكْثَرَهُمْ شاكِرِينَ  ؛ « 6 » و نيز :  وَ قَلِيلٌ مِنْ عِبادِيَ الشَّكُورُ  . « 7 » خداوند به طور قاطع مزيد نعمت را با شكر قرين ساخته و هيچ استثنايى نكرده و فرموده است :  لَئِنْ شَكَرْتُمْ لَأَزِيدَنَّكُمْ  ، « 8 » در حالى كه پنج چيز استثنا قايل شده كه آنها عبارتند از : دادن توانگرى ، اجابت دعا ، روزى ، آمرزش و توبه و فرموده است :  فَسَوْفَ يُغْنِيكُمُ اللَّهُ مِنْ فَضْلِهِ إِنْ شاءَ  ؛ « 9 » و نيز :  فَيَكْشِفُ ما تَدْعُونَ إِلَيْهِ إِنْ شاءَ  ؛ « 10 » و نيز :  يَرْزُقُ مَنْ يَشاءُ *  ؛ « 11 » و نيز :  وَ يَغْفِرُ ما دُونَ ذلِكَ لِمَنْ يَشاءُ *  ؛ « 12 » و نيز :  وَ يَتُوبُ اللَّهُ عَلى مَنْ يَشاءُ  . « 13 » و شكر يكى از خويهاى ربوبيّت است ، چه فرموده است :  وَ اللَّهُ شَكُورٌ حَلِيمٌ  . « 14 » حقّ تعالى شكر را سرآغاز گفتار بهشتيان قرار داده و فرموده است :  وَ قالُوا الْحَمْدُ لِلَّهِ الَّذِي صَدَقَنا وَعْدَهُ  ؛ « 15 » و نيز :  وَ آخِرُ دَعْواهُمْ أَنِ الْحَمْدُ لِلَّهِ رَبِّ الْعالَمِينَ  . « 16 » امّا اخبار وارد دربارهء شكر اين كه پيامبر خدا ( ص ) فرموده است : « خورندهء شكر گزار\r\n\r\n\r\n","description":"","footnote":"\r\n( 2 ) بقره / 152 : پس به ياد من باشيد تا به ياد شما باشم و شكر مرا گوييد و ناسپاسى نكنيد .\r\n( 3 ) نساء / 147 : خداوند چه نيازى به مجازات شما دارد اگر شكرگزارى كنيد .\r\n( 4 ) آل عمران / 145 : و به زودى خداوند شاكران را پاداش خواهد داد .\r\n( 5 ) اعراف / 16 : من بر سر راه مستقيم تو براى آنها كمين مىكنم .\r\n( 6 ) اعراف / 17 : . . . و اكثر آنها را شكر گزار نخواهى يافت .\r\n( 7 ) سبأ / 13 : . . . اندكى از بندگانم شكرگزارند .\r\n( 8 ) ابراهيم / 7 : . . . اگر شكر گزارى كنيد ( نعمت خود را ) بر شما خواهم افزود .\r\n( 9 ) توبه / 28 : خداوند شما را از فضلش ، هر گاه بخواهد بىنياز خواهد كرد .\r\n( 10 ) انعام / 41 : . . . و او اگر بخواهد مشكلى را كه به خاطر آن او را خوانده‌ايد بر طرف مىسازد .\r\n( 11 ) شورى / 19 : هر كس را بخواهد روزى مىدهد .\r\n( 12 ) نساء / 48 : . . . و پايينتر از آن را براى هر كس كه بخواهد مىبخشد .\r\n( 13 ) توبه / 15 : و خداوند توبهء هر كس را كه بخواهد مىپذيرد .\r\n( 14 ) تغابن / 17 : و خداوند شكرگزار و بردبار است .\r\n( 15 ) زمر / 74 : و آنها مىگويند : حمد و ستايش ويژهء خداوندى است كه به وعدهء خويش دربارهء ما وفا كرد .\r\n( 16 ) يونس / 10 : و آخرين سخن آنها اين است كه حمد ويژهء پروردگار جهانيان است .\r\n","page_name":" 179 ","page_number":179},
  {"content":"\r\n\r\nبه منزلهء روزه‌دار صبر كننده است . » « 17 » از عطاء نقل شده كه گفته است : بر عايشه وارد شدم و گفتم : به شگفت‌ترين چيزى كه از پيامبر خدا ( ص ) ديده‌اى ما را آگاه كن . او گريست و گفت : كدام كار او شگفت نبود .\r\nشبى بر من وارد شد و در فراش ( يا گفت ) در لحاف من درآمد به طورى كه پوست او به پوست من رسيد ، سپس فرمود : اى دختر ابو بكر ، مرا واگذار تا پروردگارم را عبادت كنم .\r\nگفتم : اى پيامبر خدا من نزديك بودن به تو را دوست مىدارم و ليكن ميل تو را اختيار مىكنم . وقتى او را رخصت دادم برخاست و از مشك آب وضو گرفت و آب زياد نريخت ، سپس به نماز ايستاد و گريست به طورى كه اشكهايش بر سينه‌اش جارى شد ؛ پس از آن ركوع كرد و گريست ، سپس سجده كرد و گريست ؛ پس از آن سر از سجده برداشت و گريست و به همين گونه بود تا بلال آمد و آن حضرت به او اجازهء بانگ نماز داد . من گفتم : اى پيامبر خدا ، چه چيزى تو را مىگرياند در حالى كه خداوند گناهان گذشته و آينده‌ات را آمرزيده است ؟ فرمود : « آيا من بندهء شكر گزارى نباشم ؟ و چرا اين كار را نكنم و حال آن كه خداوند بر من نازل كرده است :  إِنَّ فِي خَلْقِ السَّماواتِ وَ الْأَرْضِ  « 18 » . . . تا آخر آيه . » « 19 » اين خبر گوياى اين است كه گريه نبايد هيچ گاه قطع شود ، و به همين نكته اشاره دارد آنچه نقل شده است كه يكى از پيامبران بر سنگى كوچك گذر كرد كه آب بسيارى از آن بيرون مىآمد . پيامبر ( ص ) در شگفت شد ، خداوند سنگ را به سخن درآورد و گفت : از آنگاه كه قول حقّ تعالى را شنيدم كه فرموده است :  وَقُودُهَا النَّاسُ وَ الْحِجارَةُ *  از ترس آن مىگريم . پيامبر از خداوند درخواست كرد كه او را از آتش پناه دهد و خداوند او را پناه داد . پس از مدّتى دوباره او را ديد كه بر همان حال است به او گفت : اكنون چرا گريه مىكنى ؟ گفت : آن گريهء خوف بود و اين گريهء شكر و خوشحالى است . دل انسان مانند سنگ يا از آن سخت‌تر است و اين سختى و قساوت\r\n\r\n\r\n","description":"","footnote":"\r\n( 17 ) سنن ترمذى و ابن ماجه ، شمارهء 1764 .\r\n( 18 ) بقره / 164 : همانا در آفرينش آسمانها و زمين . . .\r\n( 19 ) حديث عطا را ابو الشيخ ابن حبّان در كتاب اخلاق رسول اللّه ( ص ) و ابن جوزى در الوفاء نقل كرده‌اند ، و در ميان راويان آن ابو جناب است كه نام او يحيى بن ابى حبّه است و جمهور او را ضعيف شمرده‌اند ، ابن حبّان در صحيح خود آن را از روايت عبد الملك بن ابى سلمان از عطاء بدون جملهء : « و كدام كار او شگفت نبود » نقل كرده و مسلم آخر آن را از روايت عروه از عايشه نقل و به آن اكتفا كرده است ، المغنى .\r\n","page_name":" 180 ","page_number":180},
  {"content":"\r\n\r\nجز با گريهء خوف و شكر از آن زدوده نمىشود . از پيامبر ( ص ) روايت شده كه فرموده است : « در روز بازپسين منادى ندا مىكند كه حمّادان برخيزند . گروهى برمىخيزند و براى آنان پرچمى نصب مىشود . سپس وارد بهشت مىشوند . پرسيدند : حمّادان كيانند ؟\r\nفرمود : آنانى هستند كه در همه احوال خدا را شكر مىگويند . » در روايت ديگرى است :\r\n« آنها در شادى و غم خدا را شكرگزارند . » « 20 » و نيز از آن حضرت روايت شده است كه : « حمد رداى خداوند رحمان است . » « 21 » خداوند در گفتارى طولانى به ايّوب پيامبر وحى فرمود كه من شكر را از دوستان خود به عنوان پاداش مىپسندم و بدان خشنودم . خداوند دربارهء صفات صبر كنندگان به او وحى فرمود كه : سراى آنان بهشت است ، هنگامى كه به آن وارد شوند شكر را به آنها الهام مىكنم و آن نيكوترين سخن است و چون شكر گويند زيادت آن را از آنان بخواهم و به لقاى خود نعمتها را بر آنان افزون گردانم .\r\nهنگامى كه دربارهء اندوختن طلا و نقره آيه نازل شد ، عمر گفت : كدام مال را برگيريم ؟ پيامبر خدا ( ص ) فرمود : « به جاى مال زبان ذاكر و دل شكرگزار براى خود ذخيره سازيد . » « 22 » پس پيامبر ( ص ) به جاى گردآورى مال داشتن قلب شاكر را سفارش كرده است .\r\nابن مسعود گفته است : شكر يك نيمهء ايمان است .\r\nمىگويم : از طريق خاصّه ( شيعه ) كافى از امام صادق ( ع ) از پيامبر خدا ( ص ) روايت كرده كه فرموده است : « خورندهء شكرگزار همان پاداش را دارد كه روزه‌گير طالب ثواب دارد ؛ و تندرست شكرگزار همان پاداش را دارد كه گرفتار صبر كننده دارد ؛ و بخشندهء شكر گزار همان پاداش را دارد كه محروم قناعت پيشه دارد . » « 23 » و نيز از امام صادق ( ع ) روايت شده كه : « پيامبر خدا ( ص ) فرموده است : خداوند به\r\n\r\n\r\n","description":"","footnote":"\r\n( 20 ) من به الفاظ اين حديث دست نيافتم ، بلى طبرانى در الكبير و حاكم در المستدرك ، 1 / 502 و بيهقى در الشعب به سند حسن از ابن عبّاس آورده‌اند كه : « نخستين كسانى كه به بهشت فرا خوانده مىشوند حمّادان هستند كه در شادى و غم خدا را شكر مىگويند » ، الجامع الصغير .\r\n( 21 ) عراقى گفته است : من مأخذ اين حديث را نيافتم .\r\n( 22 ) سنن ابن ماجه شمارهء 1856 ، پيش از اين در نكاح ذكر شده است .\r\n( 23 ) همان مأخذ ، 2 / 94 ، شمارهء 1 .\r\n","page_name":" 181 ","page_number":181},
  {"content":"\r\n\r\nروى بنده‌اى باب شكر را نگشوده جز اين كه باب زيادى نعمت را به روى او باز كرده است . » « 24 » و نيز فرموده است : « به كسى كه ( توفيق ) شكر داده شده مزيد نعمت نيز به او عطا شده است . خداوند فرموده است :  لَئِنْ شَكَرْتُمْ لَأَزِيدَنَّكُمْ  . » « 25 » و نيز : « نعمتى را كه خداوند به بنده ارزانى داشته چنانچه در دل آن را از خدا بداند و به زبان شكر او گويد هنوز سخنش پايان نيافته كه دستور مزيد نعمت براى او داده مىشود . » « 26 » از امام باقر ( ع ) روايت شده كه : « پيامبر خدا ( ص ) در شب نوبت عايشه نزد او بود .\r\nعايشه گفت : اى پيامبر خدا ، چرا به خودت اين همه رنج مىدهى در حالى كه خداوند گناهان گذشته و آينده‌ات را آمرزيده است ؟ فرمود : اى عايشه ، آيا بنده‌اى شكرگزار نباشم ؟ امام ( ع ) فرمود : پيامبر خدا ( ص ) بر روى انگشتان پا مىايستاد ، و خداوند اين آيه را نازل فرمود :    طه ما أَنْزَلْنا عَلَيْكَ الْقُرْآنَ لِتَشْقى    . » « 27 »\r\n\r\nتعريف شكر و حقيقت آن\r\n( 1 ) بدان شكر يكى از مقامات سالكان است و آن از علم و حال و عمل تحقّق مىيابد .\r\nعلم اصل است و از آن حال پديدار مىشود و از حال ، عمل به وجود مىآيد .\r\nامّا علم عبارت از شناخت نعمت از نعمت دهنده است ، و حال همان شادى حاصل از انعام اوست ، و عمل انجام دادن چيزى است كه مقصود و محبوب بخشندهء نعمت است . چون عمل به دل و اعضا و زبان مربوط مىشود ناگزير بايد همهء اينها را شرح دهيم تا بر حقيقت شكر آگاهى حاصل شود ، زيرا آنچه در تعريف آن گفته‌اند براى احاطهء كامل به معانى آن كافى نيست .\r\nاصل اوّل علم است و آن دانستن سه امر است كه عبارتند از : شناخت عين نعمت و\r\n\r\n\r\n","description":"","footnote":"\r\n( 24 ) همان مأخذ ، 2 / 94 ، شمارهء 2 .\r\n( 25 ) كافى ، 32 / 95 ، شمارهء 8 ، و آيه در سورهء ابراهيم / 7 : اگر شكرگزارى كنيد ( نعمت خود را ) بر شما خواهم افزود .\r\n( 26 ) كافى ، 2 / 95 ، شمارهء 9 .\r\n( 27 ) همان مأخذ ، 2 / 95 ، شمارهء 6 . آيه در سورهء طه / 1 و 2 : طه . ما قرآن را بر تو نازل نكرديم كه خود را به زحمت بيفكنى .\r\n","page_name":" 182 ","page_number":182},
  {"content":"\r\n\r\nاين كه چرا آن دربارهء او نعمت است ؛ ديگر علم به ذات نعمت دهنده و وجود صفات او كه انعام بدانها حاصل و نعمت از سوى او صادر مىشود و به گيرنده مىرسد . لذا در اين امر ناگزير سه چيز وجود دارد كه يكى نعمت است و ديگرى نعمت دهنده و ديگر كسى است كه از سوى بخشندهء نعمت با قصد و اراده مورد انعام قرار مىگيرد ، و اين امور ناچار بايد شناخته شوند . اينها كه گفته شد دربارهء غير از خدا است ، امّا در مورد خداوند شكر تحقّق نمىيابد مگر آن كه همهء نعمتها از او دانسته شود و بدانيم كه منعم حقيقى اوست و واسطه‌ها مسخّر اويند ؛ و اين معرفت غير از تقديس و توحيد اوست ، بلكه تقديس و توحيد داخل در اين معرفت است ؛ چه در معارف ايمان تقديس نخستين مرتبه است و سپس كه ذات مقدّس الهى را شناخت خواهد دانست كه ذات مقدّس جز يكى نيست و هر چه جز اوست نامقدّس است و اين همان توحيد است . پس از آن مىداند كه هر چه در جهان وجود دارد از آن ذات يگانه به وجود آمده است و بس و همهء نعمتها از اوست و اين معرفت در رتبهء سوّم است ، زيرا اضافه بر تقديس و توحيد مشتمل بر كمال قدرت حق تعالى و انفراد او در فعل است . گفتار پيامبر خدا ( ص ) بيانگر اين مطلب است كه فرمود : « هر كس بگويد : سبحان اللّه برايش ده حسنه است و كسى كه بگويد : لا إله الّا اللّه برايش بيست حسنه است ، و كسى كه بگويد : الحمد للّه برايش سى حسنه است . » « 28 » و نيز فرموده است : « بهترين ذكر لا إله الّا اللّه و برترين دعا الحمد للّه است . » « 29 » و نيز : « هيچ ذكرى نيست كه مانند الحمد للّه چند برابر شود . » « 30 » گمان مكن كه اين حسنان در برابر حركت زبان به اين كلمات بدون حصول معانى آنها در دل به گوينده داده مىشود ، چه سبحان اللّه دلالت بر تنزيه ، و لا إله الّا اللّه مشعر بر توحيد ، و الحمد للّه گوياى شناخت نعمت از حقّ يگانه است و حسنات در برابر اين شناختهاست كه از ابواب ايمان و يقين به شمار مىآيند .\r\nبايد دانست كه كمال اين معرفت شرك در افعال را منتفى مىكند ، چه فى المثل اگر\r\n\r\n\r\n","description":"","footnote":"\r\n( 28 ) المستدرك حاكم با اندكى اختلاف ، 1 / 512 از حديث بو هريره و آن را صحيح دانسته است .\r\n( 29 ) سنن ابن ماجه شمارهء 3800 ، ترمذى ، نسايى ، ابن حبّان ، المستدرك حاكم از جابر به سند صحيح ، الجامع الصّغير .\r\n( 30 ) عراقى گفته است : من آن را به طور مرفوع نيافتم ، تنها ابن ابى الدنيا آن را در كتاب الشّكر از ابراهيم نخعى روايت كرده است .\r\n","page_name":" 183 ","page_number":183},
  {"content":"\r\n\r\nپادشاهى به كسى نعمتى ببخشد و او معتقد باشد كه وزير يا وكيل شاه در دادن اين نعمت و رسانيدن آن به او دخالت داشته است در اين بخشش براى شاه شريك قايل شده و از هر جهت نعمت را از آن شاه ندانسته بلكه از جهتى از او و از جهت ديگر از غير او شناخته است و خوشحالى او در دو جهت پخش شده و نسبت به شاه يگانه نخواهد بود .\r\nبلى اگر نعمتى را كه به او رسيده بر اثر فرمانى بداند كه شاه به قلم خود آن را نوشته و بر روى كاغذ آورده از توحيد او نسبت به شاه و كمال شكر او چيزى كاسته نمىشود ، زيرا نمىتوان از قلم و كاغذ خوشحال و از آنها متشكّر بود ، چه آنها از حيث اين كه دو موجود متّكى بر نفس خود باشند مداخله‌اى در اين كار نداشته بلكه مسخّر قدرت شاه بوده‌اند . و مىدانيم كه تحويلدار و خزانه دار در تحويل مال از سوى شاه نيز مضطرّ و مجبورند ، چه اگر امر به اختيار آنها مىبود و از ناحيهء شاه فرمان قطعى صادر نشده و اجبارى كه از مخالفت با آن بيمناك باشند در كار نبود به او چيزى نمىدادند . در اين صورت خزانه دار به منزلهء كاغذ و قلم است و در نسبت دادن نعمت به شاه شريكى قرار نداده و توحيد باقى است . به همين گونه كسى كه خدا را شناخته و افعال او را دانسته است مىداند كه خورشيد و ماه و ستارگان همگى مسخّر اويند و مانند قلم در دست نويسنده‌اند و حيوانات كه داراى اختيارند در عين اختيار مطيع فرمانبردار او هستند ، زيرا خداوند است كه دواعى و انگيزه‌ها را بر آنها مسلّط مىكند چه آنها بخواهند و چه نخواهند ، مانند خزانه‌دار مضطرّ كه هيچ راهى براى مخالفت با فرمان شاه در اختيار ندارد و اگر او را به حال خود واگذارند از آنچه در دست اوست پشيزى به تو نخواهد داد . بنابر اين هر نعمتى كه از سوى خدا به وسيلهء كسى به تو مىرسد آن كس بدين كار ناگزير و مجبور است ، زيرا خداوند ارادهء خود را بر او مسلّط كرده و انگيزه‌هايى در او برانگيخته و در دل او انداخته كه خير او در دنيا و آخرت در اين است كه آنچه را به تو داده بدهد و معتقد شده كه مقصود او در حال و آينده جز به اين امر حاصل نخواهد شد ؛ و با اين اعتقاد كه خداوند در او آفريده راهى براى ترك اين كار ندارد . پس آنچه او به تو داده براى هدف خودش بوده نه در راه مقصود تو و اگر او اين هدف را نداشت چيزى به تو نمىداد و اگر نمىدانست كه منفعت او به منفعت تو وابسته است نفعى به تو نمىرسانيد . بنابر اين او سود خود را در سود تو مىجويد و نسبت به تو منعم نيست بلكه تو را براى جلب نعمتى ديگر كه مورد آرزوى اوست وسيله قرار داده است و آن كه نعمتش را به تو ارزانى داشته\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nهمان است كه اين شخص را مسخّر تو كرده و اين اعتقاد و اراده را در قلب او انداخته تا آن حدّ كه در دادن آنچه بر تو داده خود را مضطرّ و ناچار يافته است . اينك اگر امور اين جهان را بدين گونه بدانى خداوند را شناخته و افعال او را دانسته‌اى و فردى موحّد و خداشناسى و بر شكر او توانايى يافته‌اى بلكه به مجرّد همين معرفت بنده‌اى شكرگزارى .\r\nبه همين سبب موسى ( ع ) در مناجات خود مىگويد : خداوندا ! آدم را به دست خود آفريدى و او را در بهشت خويش جاى دادى و كنيز خود حوّا را به عقد او درآوردى . او چگونه شكر تو را به جا آورد ؟ خداوند فرمود : او دانست كه اينها از من است و همين دانايى شكر او بود . پس در اين صورت شكر او به جا آورده نمىشود جز به اين كه همهء نعمتها را از او بدانى و اگر در اين باره در دلت شكّى پديد آيد نه نعمت را شناخته‌اى و نه به منعم معرفت دارى ، و تنها به شناخت نعمت دهنده شادمان مباش بلكه شادمانى به شناخت او و غير اوست . بنابر اين با نقصان معرفت حال تو در شادى نقصان مىپذيرد و با نقصان شادى عمل تو كاهش مىيابد . اينها كه گفته شد در توضيح و شرح اين اصل بود .\r\nاصل دوّم حال است كه از اصل معرفت ناشى مىشود و آن شاد بودن به منعم است توأم با خضوع و فروتنى ؛ و اين نيز به خودى خود شكر است چنان كه معرفت بتنهايى شكر مىباشد . ليكن زمانى به طور كامل شكر است كه شرط آن را دارا باشد و شرط آن اين است كه شادمانى تو به منعم باشد نه به نعمت و يا انعام ؛ و چون ممكن است درك اين مطلب برايت دشوار باشد به همين سبب مثالى مىآورم و مىگويم : پادشاهى كه عزم سفر دارد اسبى را بر كسى مىبخشد ، تصوّر مىرود گيرندهء اسب به يكى از سه سبب شاد مىشود :\r\n1 - به اسب از جهت آن كه اسب است خوشحال مىگردد ، زيرا مالى است سودآور و مركبى است موافق ميل و دلخواه و ديگر نفيس و گرانبهاست . روشن است كه اين شادمانى او هيچ ارتباطى به شاه ندارد بلكه منحصر به اسب است و اگر او آن را در بيابان يافته بود به همين مقدار شادمان مىشد .\r\n2 - به داشتن اسب خوشحال مىشود ليكن نه از جهت اين كه اسبى است بلكه از حيث آن كه نشانهء عنايت و توجّه شاه نسبت به اوست و در اين مورد به گونه‌اى است كه اگر اين اسب را در بيابان يافته و يا ديگرى غير از شاه آن را به او اهدا كرده بود به سبب\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nبىنيازى او به اسب يا حقير شمردن آن نسبت به هدف او كه كسب موقعيّت در دل شاه است به هيچ وجه شادمان نمىشد .\r\n3 - به داشتن اسب بدين سبب خوشحال است كه مىتواند بر آن سوار شود و در خدمت پادشاه بيرون رود و رنج سفر را بر خود هموار كند تا با اين خدمت مورد تقرّب شاه قرار گيرد و بسا به درجهء وزارت ارتقا پيدا كند ، زيرا او بدين قانع نيست كه موقعيّت او در دل شاه به اين مقدار باشد كه اسبى به او ببخشد و در همين حدّ به او عنايت داشته باشد ، بلكه هدفش اين است كه به مرتبه‌اى برسد كه شاه به احدى چيزى نبخشد جز با وساطت او . بعلاوه او وزارت را براى وزارت نمىخواهد بلكه از آن جهت خواهان آن است كه پيوسته شاه را ديدار مىكند و به او تقرّب مىيابد تا آن جا كه اگر ميان تقرّب شاه بدون وزارت و وزارت بدون تقرّب مخيّر شود ، تقرّب بدون وزارت را اختيار مىكند . اينها درجاتى سه‌گانه است .\r\nامّا درجهء نخست به هيچ وجه متضمّن معناى شكر نيست ، زيرا نظر كسى كه در اين درجه قرار دارد منحصر به اسب است و شادمانى او به آن مىباشد نه به بخشندهء آن ؛ و اين درست حال همهء كسانى است كه به نعمتى كه خدا به آنها داده از حيث اين كه گوارا و لذّت بخش است و مطابق مطلوب آنهاست شادمانند . چنين كسانى از معناى شكر بدورند .\r\nدرجهء دوّم داخل در معناى شكر است ، زيرا او به منعم شادمان است ، ليكن نه از حيث ذات او بلكه از جهت آن كه دانسته است در آينده چه چيزى باعث مىشود كه شاه بر انعام به مردم وادار شود ، و اين مصداق حال پارسايانى است كه خدا را از بيم مجازاتهاى او و به اميد ثوابهاى او عبادت مىكنند و شكر مىگويند ، امّا شكر كامل در خوشحالى سوّمين است زيرا :\r\nدرجهء سوّم حال بنده‌اى است كه به نعمت خداوند از آن جهت شادمان است كه به وسيلهء آن مىتواند به او تقرّب جويد و در جوار رحمت او فرود آيد و پيوسته نظر به وجه او كند و اين برترين درجه است ؛ و نشانهء آن اين است كه از دنيا تنها به آنچه كشتزارى براى آخرت و كمكى در اين راه باشد شادمان مىشود ، و در برابر هر نعمتى كه او را از ياد خدا غافل سازد و وى را از راه او باز دارد غمگين مىگردد ، زيرا او نعمت را از حيث اين كه گوارا و لذّت بخش است نمىخواهد چنان كه دارندهء اسب آن را به خاطر اين كه اسب\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nنجيب و تيزتك است نمىخواست بلكه از جهت آن كه به همراه پادشاه بر آن سوار شود و پيوسته از ديدار شاه برخوردار و به او تقرّب داشته باشد خواهان بود . از اين رو شبلى گفته است : شكر ديدار منعم است نه ديدن نعمت . ابو سليمان خواصّ گفته است : شكر عوام بر طعام و لباس و نوشيدنيهاست و شكر خواصّ بر خطورات دل است ، و اين مرتبه را نمىتواند كسى دريابد كه نزد او لذّات منحصر به شكم و فرج و ادراكات حسّى اعمّ از رنگها و آوازهاست و از لذّت دل بىبهره است ، چه دل در حال سلامت جز با ياد خدا و معرفت و لقاى او احساس لذّت نمىكند و تنها هنگامى كه بيمار شود بر اثر بد عادتى از غير او لذّت مىبرد چنان كه برخى از مردم از خوردن گل لذّت مىبرند ، و بعضى بيمارها چيزهايى شيرين را تلخ و چيزهاى تلخ را شيرين مىشمارند ، تا آن جا كه گفته‌اند :\r\n و من يك ذا فم مرّ مريض * يجد مرّا به الماء الزّلالا « 31 » \r\nاين بود شرط شادمانى به نعمت خدا و طبق مثل معروف كه اگر شتر نباشد بزى بايد آورد چنانچه به درجهء سوّم نمىتوان رسيد بايد درجهء دوم را احراز كرد . امّا درجهء نخست از هر حسابى بيرون است و چقدر تفاوت است ميان كسى كه پادشاه را براى اسب دوست دارد ، و آن كه اسب را براى پادشاه خواهان است ؛ و چقدر فرق است ميان آن كه خدا را مىخواهد تا نعمت به او ارزانى بدارد و آن كه نعمت خدا را خواستار است تا به وسيلهء آن به خداوند تقرّب يابد .\r\nاصل سوّم عمل است كه بر اثر شادى حاصل از شناخت منعم به جا آورده مىشود و به دل و زبان و جوارح مربوط است . امّا به دل عبارت از اين است كه براى همهء آفريدگان خير و خوبى بخواهد ؛ و به زبان اظهار شكر خداوند با حمد و ثناهايى است كه دلالت بر آن كند ؛ و به جوارح عبارت از به كار بردن نعمتهاى خداوند در طريق طاعت او و پرهيز از كمك گرفتن از نعمتهاى الهى در راه معصيت اوست ، به طورى كه شكر چشمان اين است كه از هر عيبى در مسلمانى ببينى چشم بپوشى ؛ و شكر گوشها آن است كه هر عيبى را در مسلمانى شنيدى آن را پوشيده بدارى ، اينها از جملهء شكر خداوند به وسيلهء اين اعضاست ، و شكر به زبان اظهار خشنودى از خداست كه بدان امر شده است .\r\nپيامبر خدا ( ص ) به مردى فرمود : « چگونه صبح كردى » ؟ پاسخ داد : با خوبى .\r\nپيامبر ( ص ) پرسش را تكرار كرد ، او همان پاسخ را باز گفت . امّا در بار سوّم گفت : با\r\n\r\n\r\n","description":"","footnote":"\r\n( 31 ) هر كس دهان تلخ و بيمار دارد - آب زلال را تلخ مىيابد .\r\n","page_name":" 187 ","page_number":187},
  {"content":"\r\n\r\nخوبى و خدا را سپاسگو و شكر گزارم . پيامبر ( ص ) فرمود : « همين را از تو مىخواستم . » « 32 » پيشينيان ما حال همديگر را مىپرسيدند و قصد آنها اين بود كه شكر خدا را اظهار كنند تا در شكر گوينده و پرسش كننده هر دو اداى طاعت كرده باشند و مقصود آنها ريا در اظهار شوق نبود ، چه هر بنده‌اى كه از حالش پرسش شود يا شكر مىگويد يا شكايت مىكند و يا خاموش مىماند . اظهار شكر طاعت ، و شكايت گناه و صدور آن از دينداران بسيار زشت است و چگونه ممكن است زشت نباشد و حال آن كه او از ملك الملوكى كه بر همه چيز قادر است نزد بنده‌اى كه بر هيچ چيز قادر نيست شكايت مىكند . بلكه سزاوار بنده اين است كه اگر نمىتواند بر بلا و قضاى الهى صبر كند و ضعف او را به شكايت كشانيده است نزد خدا شكايت كند چه اوست كه بلا را نازل مىكند و قادر بر دفع آن است ؛ و ذلّت بنده در پيشگاه مولايش عزّت ، و شكايت مولا را نزد ديگرى بردن ذلّت است ؛ و اظهار ذلّت نزد بندگان كه همگى خوار و ذليلند بسيار زشت مىباشد .\r\nخداوند متعال فرموده است :  إِنَّ الَّذِينَ تَعْبُدُونَ مِنْ دُونِ اللَّهِ لا يَمْلِكُونَ لَكُمْ رِزْقاً فَابْتَغُوا عِنْدَ اللَّهِ الرِّزْقَ وَ اعْبُدُوهُ وَ اشْكُرُوا لَهُ  ؛ « 33 » و نيز فرموده است :  إِنَّ الَّذِينَ تَدْعُونَ مِنْ دُونِ اللَّهِ عِبادٌ أَمْثالُكُمْ  . « 34 » بنابر اين شكر زبانى نيز از اقسام شكر است .\r\nمىگويم : كافى از امام صادق ( ع ) روايت كرده كه فرموده است : « شكر هر نعمتى هر چند بزرگ باشد اين است كه الحمد للّه بگويى . » « 35 » نيز از آن حضرت روايت است كه : از مسجد بيرون آمد و مركبش گم شده بود فرمود :\r\n« اگر خداوند آن را به من بازگرداند وى را چنان كه سزاوار اوست شكر خواهم گفت . » راوى مىگويد : ديرى نگذشت كه آن را آوردند . در اين موقع فرمود : « الحمد للّه . » ، گوينده‌اى عرض كرد : فدايت شوم مگر نگفتى خداوند را چنان كه سزاوار اوست شكر\r\n\r\n\r\n","description":"","footnote":"\r\n( 32 ) الموطّاء مالك نظير آن ، 2 / 239 و سؤال كننده عمر است نه پيامبر ( ص ) .\r\n( 33 ) عنكبوت / 17 : . . . كسانى را كه غير از خدا پرستش مىكنيد مالك روزى شما نيستند ، روزى را نزد خدا بطلبيد و او را پرستش كنيد و شكر او را به جا آوريد .\r\n( 34 ) اعراف / 194 : آنهايى را كه غير از خدا مىخوانيد ( و پرستش مىكنيد ) بندگان همچون شما هستند .\r\n( 35 ) همان ، مأخذ 2 / 95 ، شمارهء 11 .\r\n","page_name":" 188 ","page_number":188},
  {"content":"\r\n\r\nخواهم گفت ؟ آن حضرت فرمود : « مگر نشنيدى كه گفتم الحمد للّه ؟ » . « 36 » نيز فرموده است : « شكر نعمت دورى از محرّمات است ، و شكر كامل گفتن الحمد للّه ربّ العالمين است . » « 37 » نيز روايت شده كه از آن حضرت پرسيدند : آيا براى شكر حدّى است كه اگر بنده آن را به جا آورد شاكر خواهد بود ؟ فرمود : « آرى » عرض كردم : آن چيست ؟ فرمود : « اين كه خداوند را بر هر نعمتى كه در كسان و مال به او داده است حمد و ستايش كند و اگر نعمتى كه خداوند در مال او ارزانى داشته حقوقى است آن را ادا كند . از اين باب است قول خداوند متعال :  سُبْحانَ الَّذِي سَخَّرَ لَنا هذا وَ ما كُنَّا لَهُ مُقْرِنِينَ  ؛ و نيز :  رَبِّ أَنْزِلْنِي مُنْزَلًا مُبارَكاً وَ أَنْتَ خَيْرُ الْمُنْزِلِينَ  ؛ و نيز  رَبِّ أَدْخِلْنِي مُدْخَلَ صِدْقٍ وَ أَخْرِجْنِي مُخْرَجَ صِدْقٍ وَ اجْعَلْ لِي مِنْ لَدُنْكَ سُلْطاناً نَصِيراً  . « 38 » نيز فرموده است : « هنگامى كه كسى از شما نعمت خداوند را به ياد مىآورد براى آن كه خدا را شكر گويد ، گونه‌اش را بر خاك نهد و اگر سوار است فرود آيد و گونه‌اش را بر خاك گذارد و اگر به سبب شهرت نمىتواند فرود آيد گونه‌اش را بر كوهه زين نهد ، و اگر اين را هم نمىتواند گونه‌اش را بر كف دستش بگذارد ، سپس خدا را بر نعمتى كه به او ارزانى داشته حمد و سپاس گويد . » « 39 » غزّالى مىگويد : اينها اصول معانى شكر است كه تمام حقيقت آن را فرا مىگيرد . امّا آن كه گفته است : « شكر اعتراف به نعمت منعم است با خضوع و فروتنى » ، تنها فعل زبان و برخى از احوال قلب را در نظر گرفته ؛ و كسى كه گفته است : « شكر ستايش احسان كننده است از طريق ذكر احسان او » ؛ مجرّد عمل زبان را در نظر داشته ؛ و آن كه گفته است : « شكر اعتكاف بر بساط شهود با ادامهء حفظ حرمت آن است » ؛ بيشتر معانى\r\n\r\n\r\n","description":"","footnote":"\r\n( 36 ) همان مأخذ ، 2 / 97 ، شماره 18 .\r\n( 37 ) همان مأخذ ، 2 / 95 ، شماره 10 .\r\n( 38 ) همان مأخذ ، 2 / 95 ، شماره 12 . آيات در سورهء زخرف / 13 : . . . پاك و منزّه است كسى كه اين را مسخّر ما ساخت و گرنه ما توانايى آن را نداشتيم . مؤمنون / 29 : پروردگارا ما را در منزلگاهى پر بركت فرود آور و تو بهترين فرود آورندگانى . اسراء / 80 : پروردگارا مرا در هر كار صادقانه وارد كن و صادقانه خارج فرما و از سوى خود دليل و ياورى براى من قرار ده .\r\n( 39 ) كافى ، 2 / 98 ، شمارهء 25 .\r\n","page_name":" 189 ","page_number":189},
  {"content":"\r\n\r\nشكر را در اين تعريف جمع كرده و تنها عمل زبان از آن بيرون است ، و سخن جنيد كه گفته است : « شكر اين است كه خويشتن را شايستهء آن نعمت ندانى » ، اشاره به يكى از احوال قلب است به طور خاصّ . سخنان اينان بيانگر احوال خود آنهاست . بدين سبب پاسخهاى آنها مختلف است و توافقى ميان آنها نيست . آنگاه جواب هر يك از آنها در دو حالت نيز با هم اختلاف دارد ، زيرا آنها جز از حالتى كه بر آنان غلبه دارد سخن نمىگويند ، و اشتغال به مهمّ آنان را از توجّه به غير مهمّ بازداشته است ؛ يا چيزى مىگويند كه در خور حال پرسش كننده است و به ذكر آن مقدار كه مورد نياز اوست بسنده و از آنچه بدان نياز ندارد صرف نظر مىكنند . بنابر اين نبايد گمان كنى كه آنچه ما گفتيم طعن بر آنان است و يا اگر مجموع مفاهيمى را كه ما شرح داديم بر آنها عرضه شود آنها را انكار مىكنند ؛ چه اين را دربارهء هيچ خردمندى نمىتوان گمان داشت مگر آن كه منازعه را لفظى فرض كنيم و بگوييم آيا واژهء شكر در وضع زبان شامل همهء اين معانى است يا تنها برخى از آنها را فرا مىگيرد و بقيّهء معانى از توابع و لوازم اين واژه است . ما قصد نداريم در اين كتاب به شرح موضوعات الفاظ بپردازيم ، چه اينها به هيچ وجه مربوط به علم راه آخرت نيست .\r\n\r\nتوضيح معناى شكر نسبت به خداوند\r\n( 1 ) شايد از دلت بگذرد كه شكر دربارهء منعمى قابل تصوّر است كه او را در شكر فايده و نصيبى باشد ؛ چه ما پادشاهان را از آن رو شكر مىگوييم كه يا با سپاس و ستايش بر موقعيّت آنها در دلها افزوده شود و كرم و بخشش آنها بر مردم ظاهر گردد و آوازه و مقام آنها گسترش يابد ، و يا با اداى خدمت به پيشبرد برخى از اهداف آنها كمك شود ، و يا با ايستادن در پيشگاه آنان به صورت خدمتكار موجبات ازدياد جمعيّت طرفداران و مزيد جاه و مقام آنان فراهم گردد . بنابر اين مردم جز به يكى از اين اسباب شكر پادشاه را به جا نمىآورند امّا اين امر در مورد حقّ تعالى از دو جهت محال است :\r\nاوّل آن كه خداوند از بهره و نصيب و اغراض منزّه است . و از نياز به خدمتكار و كمك و گسترش جاه و حشمت از طريق ستايش و سپاس و از تكثير خدمتكاران و ايستادن در پيشگاه او به حال ركوع و سجود مبرّاست . لذا شكر ما براى خدا هيچ سودى ندارد و شبيه اين است كه ما پادشاهى را كه به ما انعام كرده به سبب اين كه در خانهء خود\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nمىخوابيم و يا سجود و ركوع مىكنيم شكر گوييم ، زيرا شاه از اين اعمال هيچ سودى نمىبرد و به آنها آگاهى ندارد ، و دور از ديدار اوست . به همين گونه هيچ يك از اعمال ما براى خداوند موجب سود و بهره‌اى نيست .\r\nدوم آن كه همهء آنچه را به اختيار خود انجام مىدهيم نعمت ديگرى از سوى حق تعالى براى ماست ، زيرا اعضا و جوارح و قدرت و اراده و انگيزه و ديگر امورى كه از اسباب حركت ماست ، همچنين نفس حركت ، همگى مخلوق خداوند متعال و از نعمتهاى او هستند . در اين صورت چگونه شكر نعمت را با نعمت او به جا آوريم .\r\nفى المثل اگر پادشاه مركوبى به ما ببخشد و ما مركوب ديگرى از او بگيريم و سوار آن شويم شكر بر مركوب دوم نمىتواند شكر ما بر اوّلى باشد بلكه هر كدام از اين به شكرى جداگانه نياز دارد ؛ و چون شكر جز با نعمت ديگرى ممكن نيست در نتيجه شكر خداوند متعال به دو سببى كه ذكر كرديم محال مىباشد ؛ و ما در اين دو هيچ شكّ نداريم ، و چون شكر خداوند در شرع وارد شده است جمع و تلفيق آنها چگونه ميسّر خواهد بود ؟\r\nبدان كه اين امر در دل داوود و موسى ( ع ) خطور كرد و موسى ( ع ) به خداوند عرض كرد : پروردگارا ، چگونه تو را شكر كنم در حالى كه جز به نعمت ديگرى از نعمتهايت نمىتوانم تو را شكرگزار باشم . در روايت ديگرى آمده است : شكر من نعمت ديگرى از تو است كه بر من شكرى ديگر واجب مىكند ، خداوند متعال به او وحى فرمود : هر گاه اين را دانسته‌اى شكر مرا به جا آورده‌اى . در خبر ديگرى است : هر گاه دانسته‌اى كه نعمتها از من است من آن را شكر خود دانستم و بدان خشنودم .\r\nمىگويم : اين روايت در كافى از امام صادق ( ع ) نيز نقل شده « 40 » و در آن آمده كه آن حضرت فرموده است : « كسى كه خداوند به او نعمتى داده چنانچه در دل آن را از خدا بداند شكر آن را به جا آورده است . » « 41 » از امام كاظم ( ع ) روايت شده : « كسى كه بر نعمتى كه خداوند به او داده او را حمد گويد ، شكر آن را گزارده است و حمد برتر از آن نعمت است . » « 42 » غزّالى مىگويد : اگر بگويى : سؤال را فهميدم ليكن فهم من قاصر است از اين كه\r\n\r\n\r\n","description":"","footnote":"\r\n( 40 ) همان مأخذ 2 / 98 ، شماره 27 .\r\n( 41 ) همان مأخذ 2 / 96 ، شماره 15 .\r\n( 42 ) همان مأخذ 2 / 96 ، شماره 13 .\r\n","page_name":" 191 ","page_number":191},
  {"content":"\r\n\r\nمعناى آنچه را بدانها وحى شده درك كنم و من مىدانم كه گزاردن شكر خداوند محال است امّا اين را كه علم به محال بودن شكر خداوند شكر است نمىتوانم بفهمم ، زيرا همين علم نيز نعمت ديگرى از اوست و چگونه ممكن است آن شكر باشد و گويا حاصل سخن اين است كه شكر نكرده است شكر كرده باشد مانند آن كه قبول خلعت دوم از پادشاه شكر خلعت اوّل باشد ، و چون فهم از درك سرّ اين امر ناتوان است ، اگر توضيح آن با مثالى امكان دارد گره مطلب باز مىشود .\r\nبدان سخن در اين باره كوبيدن بابى از ابواب معارف است كه برتر از علوم معامله مىباشد ، ليكن ما به اشاره‌اى پيرامون مبادى آن بسنده مىكنيم و مىگوييم :\r\nدر اين مورد دو نظر وجود دارد : يكى مبتنى بر توحيد محض است ، اين نظر گوياى اين است كه بىترديد شاكر و مشكور و محبّ و محبوب ، خداست و اين عقيدهء كسانى است كه دانسته‌اند در عالم وجود غير از او وجودى نيست و  كُلُّ شَيْءٍ هالِكٌ إِلَّا وَجْهَهُ  ؛ « 43 » و اين امر در همه احوال از ازل تا ابد اعتقادى درست است ، زيرا اگر براى خدا غيرى تصوّر شود بايد قائم به نفس خويش باشد و چنين غيرى وجود ندارد ؛ بلكه محال است كه وجود يابد ، چه موجود حقيقى كسى است كه قائم به خود باشد و آن كه قائم به نفس نيست به نفس خويش وجود ندارد بلكه قيام او به غير بوده و به غير خود موجود مى باشد . بىگمان اگر ذات او در نظر گرفته شود و جز به او به چيزى ديگر توجّه نشود وجودى براى او نخواهد بود ، چه موجود جز آن نيست كه به نفس خود قائم باشد و قائم به نفس خود كسى است كه اگر عدم غير او فرض شود باقى بماند ، و اگر با وجود قيام به نفس خويش وجود ديگرى نيز به او قائم باشد او قيّوم خواهد بود و قيّوم جز يكى نيست و او خداست و غير او قابل تصوّر نيست . بنابر اين در عالم وجود چيزى جز حىّ قيّوم وجود ندارد و او واحد صمد است . اگر از اين ديدگاه بنگرى خواهى دانست كه همه چيز از او و بازگشت همه به اوست ، و همو شاكر و مشكور و محبّ و محبوب است .\r\nحبيب بن ابى حبيب از همين ديدگاه نگريست ، چون هنگامى كه آيهء :  إِنَّا وَجَدْناهُ صابِراً نِعْمَ الْعَبْدُ إِنَّهُ أَوَّابٌ  « 44 » را خواند گفت : شگفتا خداوند بخشيد و ستود ، و اين سخن اشاره به اين است كه چون خداوند بر عطاى خود ثنا گفت ، بر نفس خويش ثنا گفته\r\n\r\n\r\n","description":"","footnote":"\r\n( 43 ) قصص / 88 : همه چيز جز ذات پاك او فانى مىشود .\r\n( 44 ) ص / 44 : او را شكيبا يافتيم ، چه بندهء خوبى كه بسيار بازگشت كننده به سوى خدا بود .\r\n","page_name":" 192 ","page_number":192},
  {"content":"\r\n\r\nاست ؛ پس او هم ستاينده و هم ستوده شده است . از همين نظر شيخ ابو سعيد مهنه‌اى به هنگامى كه آيهء :  يُحِبُّهُمْ وَ يُحِبُّونَهُ  نزد او خوانده شد گفت : به جانم سوگند آنان را دوست مىدارد و بگذار تا آنان را دوست بدارد ، و بحقّ دوستدار آنهاست چه جز خود را دوست نمىدارد . اين گفتار اشاره است به آن كه محبّ و محبوب اوست ، و اين مرتبه‌اى عالى است كه آن را جز با مثالى درخور عقل خويش نمىتوانى بفهمى .\r\nپوشيده نيست كه مصنّف هر گاه تصنيف خود را دوست بدارد خود را دوست داشته ، و صنعتگر چنانچه صنعت خويش را دوست بدارد خويشتن را دوست داشته ، و پدر هر گاه فرزندش را دوست بدارد از حيث آن كه فرزند اوست خود را دوستدار مىباشد ، و همهء آنچه در عالم وجود است جز خدا همه تصنيف خداوند و صنعت اوست ، اگر آنها را دوست بدارد جز خود را دوست نداشته و اگر جز خود را دوست ندارد بحقّ آنچه را بايد دوست بدارد ، دوست داشته است .\r\nاينها همه از ديدگاه توحيد محض است . صوفيان از اين حالت به فناى نفس تعبير مىكنند ؛ يعنى فانى شدن از نفس خود و آنچه غير از خداست و اين كه در عالم وجود جز خدا چيزى نبيند . كسى كه اين معنا را نمىفهمد آنان را مورد نكوهش قرار مىدهد ، و مىگويد : صوفى چگونه فانى شده در حالى كه درازى سايهء او چهار گز است ؟ و شايد در هر روز چند رطل نان بخورد ، و نادانها بر آنان مىخندند ، زيرا معانى گفتار آنها را نمىدانند ، و اين ضرورى عارفان است كه مضحكهء جاهلان باشند . خداوند در قول خود بدين اشاره فرموده است كه :      إِنَّ الَّذِينَ أَجْرَمُوا كانُوا مِنَ الَّذِينَ آمَنُوا يَضْحَكُونَ ؛ وَ إِذا مَرُّوا بِهِمْ يَتَغامَزُونَ ؛ وَ إِذَا انْقَلَبُوا إِلى أَهْلِهِمُ انْقَلَبُوا فَكِهِينَ ؛ وَ إِذا رَأَوْهُمْ قالُوا إِنَّ هؤُلاءِ لَضالُّونَ وَ ما أُرْسِلُوا عَلَيْهِمْ حافِظِينَ      . « 45 » سپس بيان فرمود كه خندهء عارفان بر جاهلان در روز بازپسين بزرگتر است ، در آن جا كه فرموده است :   فَالْيَوْمَ الَّذِينَ آمَنُوا مِنَ الْكُفَّارِ يَضْحَكُونَ ؛ عَلَى الْأَرائِكِ يَنْظُرُونَ   . « 46 » همچنين نوح ( ع ) به هنگامى كه مشغول ساختن كشتى بود و امّتش به\r\n\r\n\r\n","description":"","footnote":"\r\n( 45 ) مطفّفين / 30 تا 34 : بدكاران ( در دنيا ) پيوسته بر مؤمنان مىخنديدند ، و هنگامى كه از كنار آنها مىگذشتند آنها را به اشاره مورد سخريّه قرار مىدادند ، و چون به سوى خانوادهء خود برمىگشتند مسرور و خندان بودند ، و هنگامى كه آنها را مىديدند مىگفتند اينها گمراهانند ، در حالى كه آنها هرگز مأمور مراقبت و متكفّل آنان ( مؤمنان ) نبودند .\r\n( 46 ) مطفّفين / 25 و 36 : ليكن امروز مؤمنان به كافران مىخندند ، در حالى كه بر تختهاى مزيّن بهشتى نشسته‌اند و نگاه مىكنند .\r\n","page_name":" 193 ","page_number":193},
  {"content":"\r\n\r\nاو مىخنديدند به آنان گفت :  إِنْ تَسْخَرُوا مِنَّا فَإِنَّا نَسْخَرُ مِنْكُمْ كَما تَسْخَرُونَ  . آنچه گفتيم يكى از آن دو نظريّه بود .\r\nنظريّهء دوّم اعتقاد كسانى است كه به مقام فناى نفس نرسيده‌اند . اينان دو دسته‌اند :\r\nدستهء اوّل آنانى هستند كه جز به هستى خود اعتقاد ندارند ، و به وجود پروردگارى براى خود كه پرستش شود معتقد نيستند . اينان كور و نگونسارند و كورى آنها در هر دو چشم است ، زيرا وجودى را نفى مىكنند كه محقّق و ثابت است و قيّوم پايدارى است كه قائم به نفس خويش بوده و بر هر نفسى با آنچه كسب مىكند نگهبان و ناظر است و هر قائمى به او زنده و پايدار مىباشد . آنها بدين اندازه اكتفا نكرده وجود خود را اثبات مىكنند در حالى كه اگر آنها را معرفتى مىبود مىدانستند كه آنان از حيث هويّت و ذات ثبات و وجود ندارند و وجود آنها از آن جهت است كه ايجاد شده‌اند نه از آن حيث كه موجودند ، و ميان موجود و ايجاد شده فرق بسيار است ، چه در عالم هستى جز يك موجود يگانه وجود ندارد و ديگران موجد و مخلوقند . پس موجود حقّ و موجد يا مخلوق از حيث هويّت و ذات باطل است موجود پايدار و قيّوم است و موجد هالك و نابود .   كُلُّ مَنْ عَلَيْها فانٍ وَ يَبْقى وَجْهُ رَبِّكَ ذُو الْجَلالِ وَ الْإِكْرامِ   . « 47 » دستهء دوم - نيز نابينايانند ليكن نه از هر دو چشم بلكه با يك چشم وجود موجود حقّ را مىبينند و آن را انكار نمىكنند ، و اگر چشم ديگر آنها به طور كامل نابينا باشد نمىتوانند با آن فناى غير موجود حقّ را مشاهده كنند و با خدا موجود ديگرى را اثبات مىكنند . اينها بىترديد مشركند چنان كه دستهء اوّل ملحد و منكرند . ليكن اگر به كورى كامل نرسيده و چشمش اندكى بينايى داشته باشد تفاوت ميان دو موجود را در مىيابد و معتقد مىشود كه بنده و پروردگارى وجود دارد .\r\nاو با اين مقدار ادراك تفاوت ميان دو موجود و درك نقص يكى از اين دو وارد جرگهء اهل توحيد مىشود . سپس هر گاه بر چشمش سرمه‌اى بمالد به طورى كه بر بينايى آن افزوده گردد به اندازهء افزايش بينايى ، نقصان آنچه غير از خداست و وى بدان معتقد است بر او ظاهر مىشود ، و اگر به همين رويّه ادامه دهد پيوسته اين نقصان آشكارتر\r\n\r\n\r\n","description":"","footnote":"\r\n( 47 ) رحمان / 26 : همهء كسانى كه روى آن ( زمين ) هستند فانى مىشوند و تنها ذات ذو الجلال و گرامى پروردگارت باقى مىماند .\r\n","page_name":" 194 ","page_number":194},
  {"content":"\r\n\r\nمىشود تا آن جا كه هر چه غير از خداست از نظرش محو مىشود و ديگر جز خدا چيزى نمىبيند .\r\nوى در اين هنگام به كمال توحيد رسيده است ؛ ليكن اگر در مرحله‌اى است كه تنها در وجود جز خدا ادراك نقص مىكند داخل در اوايل مراحل توحيد است و ميان اين دو مرحله درجات بىشمارى است . به همين سبب درجات موحّدين متفاوت است ، و كتابهاى خداوند كه بر زبان پيامبرانش نازل شده همان سرمه‌اى است كه بينايى چشمها بدانها حاصل مىشود ؛ و پيامبران همچون كحّالانند كه به توحيد خالص دعوت مىكنند و بيان آن قول لا إله إلّا اللّه است و به اين معناست كه جز حقّ يگانه چيزى را موجود نبينند .\r\nو اصلان كمال توحيد از همهء دسته‌ها كمترند ، و منكران و مشركان نيز اندكند . اينان دورترين نقطهء مقابل طرف توحيدند ، زيرا بت پرستان گفتند :  ما نَعْبُدُهُمْ إِلَّا لِيُقَرِّبُونا إِلَى اللَّهِ زُلْفى  . « 48 » آنها با اين بيان بگونه‌اى ضعيف در اوايل ابواب توحيد واردند ، امّا آنها كه در وسط اين دو دسته قرار دارند اكثريّت را تشكيل مىدهند ، و در ميان آنها كسانى يافت مىشوند كه در پاره‌اى احوال چشم بصيرت آنها باز ، و بسيارى از حقايق توحيد بر آنان آشكار مىگردد ، امّا ظهور اين حالت در آنها همچون برق جهنده ناپايدار است ، اگر چه در بعضى از آنان ممكن است اين حالت ظاهر شود و مدّتى باقى بماند ليكن دايمى نخواهد بود ، و دوام اين حالت عزيز و گرانقدر است .\r\n لكلّ إلى شأو العلى حركات * و لكن عزيز في الرّجال ثبات « 49 » \r\nهنگامى كه خداوند به پيامبرش ( ص ) فرمان داد كه به او تقرّب جويد و به او گفته شد :  وَ اسْجُدْ وَ اقْتَرِبْ  « 50 » آن حضرت در سجودش گفت : أعوذ بعفوك من عقابك ، و أعوذ برضاك من سخطك ، و أعوذ بك منك ، لا احصي ثناء عليك ، أنت كما أثنيت على نفسك . « 51 » بيان آن بزرگوار كه : پروردگارا از مجازات تو به عفو تو پناه مىبرم ، سخنى است كه تنها بيانگر مشاهدهء فعل خداست ، و گويى جز به خدا و افعال او نمىنگرد ، و از فعل او به فعل او پناه مىجويد ، سپس نزديك شد و از مشاهدهء افعال فانى گشت و به مصادر افعال كه\r\n\r\n\r\n","description":"","footnote":"\r\n( 48 ) زمر / 3 : آنها را نمىپرستيم جز براى اين كه ما را به خداوند نزديك كنند .\r\n( 49 ) همه براى رسيدن به نهايت بلنديها حركاتى دارند - ليكن ثبات و استقامت در مردان ارزشمند است .\r\n( 50 ) علق / 19 : و سجده كن و تقرّب جوى .\r\n( 51 ) الموطّاء مالك ، 1 / 167 از حديث عايشه ، صحيح مسلم و جز او ، و پيش از اين نيز ذكر شده است .\r\n","page_name":" 195 ","page_number":195},
  {"content":"\r\n\r\nصفات است ترقّى و عرض كرد : پروردگارا از خشم تو به رضاى تو پناه مىبرم . « 52 » و خشم و رضا دو صفت‌اند و چون اين را نقصانى در توحيد دانست نزديكتر شد و از مشاهدهء صفات به مشاهدهء ذات ترقّى كرد و گفت : پروردگارا از تو به تو پناه مىبرم ، و اين فرار از او به سوى او بىمشاهدهء افعال و صفات اوست ليكن چون ديد از او به سوى او مىگريزد و به او پناه مىبرد و ثناى او را مىگويد از مشاهدهء نفس خود كه آن را نقصانى دانست فانى گشت و نزديكتر شد و گفت : أنت كما أثنيت على نفسك لا احصى ثناء عليك جملهء لا احصى خبر از فناى نفس و خروج آن حضرت از مشاهدهء نفس خويش است ، و جملهء :\r\nأنت كما أثنيت على نفسك بيان اين است كه ثنا گوينده و ثنا گفته شده خداست و همه چيز از او آغاز مىشود و به او باز مىگردد ،  هُوَ كُلُّ شَيْءٍ هالِكٌ إِلَّا وَجْهَهُ  .\r\nبنابر اين نخستين مقام پيامبر بالاترين مقام موحّدان است و آن عبارت از اين است كه جز خدا و افعال او چيزى نبينند ، و از فعلى به فعل ديگر پناه جويند ؛ و بنگر كه پايان آن به كجا انجاميد ، چه منتهى به خالق يگانه شد به حدّى كه هر چه جز ذات حقّ بود از نظر و مشاهدهء او محو و بر طرف گرديد .\r\nپيامبر ( ص ) از مرتبه‌اى به مرتبهء ديگر بالاتر نمىرفت جز اين كه مرتبهء قبلى را نسبت به بعدى بعد از حق تعالى مىدانست و از آن استغفار مىكرد و آن را در سلوك خود نقص و از نظر مقام خويش تقصير به حساب مىآورد . اين كه فرموده است : « همانا بر دلم پرده‌اى كشيده مىشود به حدّى كه در شبانه روز هفتاد بار استغفار مىكنم » ، « 53 » اشاره به همين مطلب است . اين امر بدان سبب بود كه آن حضرت هفتاد مقام را پيمود كه يكى پس از ديگرى بود ، و اوايل اين مقامات اگر چه از بالاترين درجات خلق برتر بود ليكن در مقايسه با اواخر آنها براى آن حضرت نقصان بود و به همين سبب استغفار مىفرمود . هنگامى كه عايشه گفت : مگر نه اين است كه خداوند گناهان مقدّم و مؤخّر تو را آمرزيده است ديگر اين گريستن در سجود و اين كوشش سخت براى چيست ؟ فرمود :\r\n\r\n\r\n","description":"","footnote":"\r\n( 52 ) در حديث اين جمله مقدّم بر جملهء نخست است ، و آنچه غزّالى گفته تنها بر طبق روايت نسايى در سنن 8 / 284 درست مىباشد ، زيرا او طبق آنچه در متن است تنها استعاذه‌ها را ذكر كرده و لا أحصى ثناء را تا آخر آن نياورده است .\r\n( 53 ) پيش از اين ذكر شده است .\r\n","page_name":" 196 ","page_number":196},
  {"content":"\r\n\r\nآيا بندهء شكرگزار خدا نباشم . « 54 » معناى اين سخن آن است كه طالب مقامات بيشتر نباشم ، زيرا شكر سبب مزيد است چنان كه خداوند فرموده است :  لَئِنْ شَكَرْتُمْ لَأَزِيدَنَّكُمْ  . « 55 » در اين هنگام كه ما در درياى بيكران مكاشفه غوطه‌ور شده‌ايم عنان سخن باز مىگيريم و به آنچه در خور علوم معامله است باز مىگرديم و مىگوييم : پيامبران برانگيخته شده‌اند تا مردم را به توحيد كامل كه ما آن را شناسانيده‌ايم دعوت كنند ، ليكن ميان آنها و وصول به اين مقصد مسافت زياد و گردنه‌هاى بسيار است ، و سر تا سر شرع بيان طريق پيمودن اين مسافت و گذر از اين گردنه‌هاست ؛ و بر اين اساس با نگرشى ديگر و ديدگاهى جز اين به اين موضوع مىنگريم ، و در اين جا با اين نگرش معناى شكر و شاكر و مشكور روشن مىگردد ؛ و اين امر جز با مثال شناخته نمىشود ، از اين رو مىگوييم .\r\nمىتوانى تصوّر كنى كه يكى از پادشاهان براى بنده‌اى كه از او دور است مركبى و لباسى و وجه نقدى كه آن را توشهء راه خود كند فرستاده است تا آن مسافت دراز را بپيمايد و به پيشگاه پادشاه باز آيد . سپس ممكن است شاه در اين كار دو نظر داشته باشد :\r\n1 - قصد وى از رسيدن بنده به حضور او اين باشد كه وى به انجام دادن برخى كارها اقدام كند و در خدمت به او عنايت و جديّت به كار برد .\r\n2 - از اين بنده هيچ گونه بهره و سودى عايد شاه نمىشود و هيچ نيازى به او ندارد ، و حضور او چيزى بر قدرت شاه نمىافزايد ، زيرا توانايى خدمت سودمندى را ندارد ، و غيبت او نيز از قدرت و وسعت قلمرو شاه نمىكاهد ، بلكه هدف شاه از فرستادن مركب و توشه اين است كه بنده از قرب او بهره‌مند و به سعادت حضور او نايل شود تا از اين طريق نفعى عايد او گردد ، نه آن كه شاه از وجود او سودى حاصل كند .\r\nبندگان در برابر خداوند متعال وضع دوم را دارند نه وضع اوّل را ، زيرا اوّلى بر خداوند محال و دوّمى ممكن است . سپس بدان كه بنده در حالت نخست به مجرّد سوار شدن بر مركب و رسيدن به حضور شاه شكرگزار نخواهد بود مگر آنگاه كه به خدمتى كه شاه از او خواسته است قيام كند . امّا در حالت دوّم بكلّى نيازى به خدمت ندارد و با اين حال مىتوان تصوّر كرد كه شكرگزار و يا ناسپاس باشد . شكر او در اين است كه آنچه پادشاه\r\n\r\n\r\n","description":"","footnote":"\r\n( 54 ) پيش از اين از طريق خاصّه و عامّه بيان شده است .\r\n( 55 ) ابراهيم / 7 : اگر شكرگزارى كنيد ( نعمت خود را ) بر شما خواهم افزود .\r\n","page_name":" 197 ","page_number":197},
  {"content":"\r\n\r\nبرايش فرستاده آنها را در آنچه براى وى خواسته است - نه آنچه نفس او مىخواهد - به كار برد ، و ناسپاسى او به اين ترتيب است كه آنها را در آن راه به كار نگيرد و آنها را معطّل گذارد يا آنها را در راهى به كاربرد كه موجب مزيد بعد او از شاه گردد .\r\nبنابر اين هرگاه بنده جامه‌اش را بپوشد و بر مركب سوار شود و توشه را جز در بين راه مصرف نكند شكر پادشاه را به جا آورده چه نعمت او را در آنچه او براى بندهء خود دوست داشته است - نه براى خود - به كار برده است ؛ و اگر بر مركب سوار شود و روى از حضور در پيشگاه شاه بگرداند و از او دورى گيرد ، نعمت او را ناسپاسى كرده و آن را در چيزى به كار گرفته كه پادشاه از آن براى بنده‌اش نه براى خودش كراهت دارد ؛ و اگر بنشيند و سوار بر مركب نشود و در طلب قرب يا بعد گامى برندارد نيز كفران نعمت كرده ؛ زيرا نعمت او را مهمل گذاشته و استفاده نكرده است هر چند اين اهمال او نسبت به اين كه از او دورى كند كفرانى سبكتر است .\r\nهمچنين خداوند سبحان بشر را آفريد و آنان در آغاز آفرينش نياز داشتند كه شهوات خود را به كار برند تا بدنهاى آنها كامل شود ، و چون بدين سبب از ساحت قدس ربوبى بدور مىافتادند و سعادت بشر تنها در قرب به اوست لذا نعمتهايى براى آنها فراهم ساخت تا با به كار بردن آنها بتوانند به مرتبهء قرب او نايل شوند . خداوند بعد و قرب آنان را بدين گونه بيان كرده است :    لَقَدْ خَلَقْنَا الْإِنْسانَ فِي أَحْسَنِ تَقْوِيمٍ ؛ ثُمَّ رَدَدْناهُ أَسْفَلَ سافِلِينَ إِلَّا الَّذِينَ آمَنُوا . . .    « 56 » بنابر اين نعمتهاى خداوند اسباب و وسايلى است كه آنها را براى بندگان آفريده تا از اسفل سافلين يا پست‌ترين مراتب ترقّى كرده و به وسيلهء آنها سعادت قرب او را به دست آورند ، در حالى كه خداوند از آنها بىنياز است چه دور باشند و چه نزديك . اگر بنده اين اسباب را در طاعت حق تعالى به كار برد شكر او را به جا آورده ، زيرا موافق خواست مولاى خود عمل كرده است ، و اگر آنها را در راه نافرمانى او به كار گيرد ناسپاسى كرده ، زيرا مرتكب كارى شده كه مولايش از آن كراهت دارد و آن را برايش نپسنديده است ؛ چه خداوند كفر و گناه را براى بندگانش نمىپسندد . اگر اين اسباب را مهمل گذارد و آنها را در طاعت و معصيت به كار نگيرد به سبب ضايع ساختن نعمتهاى خداوند كفران و ناسپاسى كرده است . هر چه در دنيا خلق شده براى بندگان\r\n\r\n\r\n","description":"","footnote":"\r\n( 56 ) تين / 5 و 6 و 7 : ما انسان را در بهترين صورت و نظام آفريديم ، سپس او را در پايينترين مرحله بازگردانيديم ، مگر كسانى كه ايمان آورده‌اند . . .\r\n","page_name":" 198 ","page_number":198},
  {"content":"\r\n\r\nآفريده شده تا به وسيلهء آنها سعادت آخرت را به دست آورند و به مرتبهء قرب پروردگار متعال نايل شوند ؛ از اين رو هر مطيعى به اندازهء طاعت خود در به كار بردن اسباب اين طاعت نعمت خداوند را شاكر مىباشد ، و هر تنبلى كه نعمتهاى خداوند را مهمل گذاشته يا گنهكارى كه آنها را در طريق دورى از خدا به كار برده است كفران نعمت خداوند را كرده‌اند و در غير راه محبّت او گام برداشته‌اند . مشيّت شامل معصيت و طاعت مىشود ، ليكن محبّت و كراهيّت را شامل نمىگردد بلكه بسا مرادى محبوب و بسا مرادى مكروه است و در وراى اين نكته سرّ تقدير است كه افشاى آن ممنوع مىباشد . با اين ترتيب اشكال نخست كه اگر مشكور را در شكر بهره‌اى نباشد شكر چه سودى دارد بر طرف شده است . اشكال دوم نيز زايل مىشود ، چه منظور ما از شكر جز اين نيست كه نعمت خداوند در راه محبّت او صرف شود و اگر نعمت در جهت دوستى افعال خداوند به كار برده شود مراد حاصل شده است ، چه فعل تو بخششى از خداوند است و چون تو محلّ اين بخشش قرار گرفته‌اى خداوند تو را ثنا گفته و اين ثنا نعمت ديگرى از او دربارهء تو است . پس او دهنده و همو ثنا گوينده است ، و يك فعل سبب شده است كه فعل دوم او در جهت محبّت خداوند صرف شود .\r\nبنابر اين در همهء احوال شكر براى اوست ، و تو كه شكر كننده گفته مىشوى بدين سبب است كه ظرف معنايى قرار گرفته‌اى كه شكر بيانگر آن است ، نه اين كه آن معنا را به وجود آورده باشى همان گونه كه موصوف بودن تو به عالم و عارف به اين معنا نيست كه تو آفريننده و ايجاد كنندهء علم و عرفان باشى بلكه بدين معناست كه تو محلّ و ظرف اين معانى هستى و اينها به قدرت ازلى در تو ايجاد شده‌اند . پس توصيف تو به اين كه شاكرى اثبات شيئيّت براى تو است . چه تو شيىء هستى و آفرينندهء اشياء تو را شيىء قرار داده است ، و زمانى لا شيىء مىباشى كه گمان كنى به ذات خود شيىء هستى . امّا از آن نظر كه خداوندى كه اشيا را اشيا قرار داده تو را نيز شيىء آفريده تو شيىء مىباشى و اگر از اين امر قطع نظر شود بىترديد لا شيىء خواهى بود . پيامبر خدا ( ص ) اشاره به همين نكته كرده در آن جا كه فرموده است : « كار كنيد چه هر كسى جهت چيزى كه برايش خلق شده آماده است » ؛ « 57 » و اين را زمانى فرمود كه از آن حضرت پرسيدند : هرگاه اشيا\r\n\r\n\r\n","description":"","footnote":"\r\n( 57 ) مورد اتّفاق است كه آن از حديث على ( ع ) و عمران بن حصين است ، طبرانى از حديث عمران و ابن عبّاس به سند صحيح ، الجامع الصّغير .\r\n","page_name":" 199 ","page_number":199},
  {"content":"\r\n\r\nاز پيش ساخته و پرداخته شده عمل براى چيست ؟ ، پيامبر خدا ( ص ) با اين سخن روشن كرده كه خلق مجارى قدرت خداوند و محلّ افعال اويند هر چند خود آنان نيز از افعال او به شمار مىآيند ، ليكن برخى افعال خداوند محلّ براى بعضى ديگر از افعال اويند . جملهء :\r\nكار كنيد هر چند بر زبان پيامبر ( ص ) جارى شده ليكن آن يكى از افعال خداست و وسيله‌اى است كه مردم بدانند عمل سودمند مىباشد و اين كه عمل آنان فعلى از افعال خداست ، و اين دانايى سبب برانگيخته شدن انگيزهء قاطع براى حركت و طاعت مىباشد .\r\nپديد آمدن انگيزه نيز از افعال خداست و آن سبب به حركت در آمدن اعضا مىباشد كه آن نيز از افعال خداوند است ، ليكن بعضى از افعال خداوند سبب برخى ديگر از افعال اوست ؛ و فعل اوّل شرط دوم است چنان كه آفرينش جسم شرط آفرينش عرض است ، زيرا عرض پيش از جسم آفريده نمىشود ، و آفرينش حيات شرط آفرينش علم و آفرينش علم شرط آفرينش اراده است و همه از افعال خداوند است . ليكن بعضى سبب آفرينش بعضى ديگر است يعنى شرط آن است ، و معناى شرط بودن آن اين است كه تنها جوهر آماده قبول فعل حيات است همچنان كه تنها دارندهء حيات آمادهء قبول علم مىباشد و جز دارندهء علم مستعدّ قبول اراده نيست . اين كه برخى از افعال خداوند سبب برخى ديگر از افعال اوست مراد همين معناست نه آنكه بعضى از افعال او پديد آورندهء برخى ديگر باشند ، بلكه فراهم كنندهء شرايط حصول آنند . هر گاه انسان اين مطلب را بداند به درجهء توحيدى كه ما ذكر كرده‌ايم ارتقا يافته است .\r\nاگر بگويى : چرا خداوند گفته است : كار كنيد و گرنه بر اثر گناه مجازات و سرزنش خواهيد شد در حالى كه چيزى در اختيار ما نيست و چگونه نكوهش شويم در صورتى كه همه چيز به خدا مربوط مىشود ؟\r\nپاسخ اين است كه بدانى اين سخن از سوى حقّ تعالى سبب حصول اعتقاد در ماست ، و اعتقاد سبب برانگيخته شدن ترس ، و برانگيخته شدن ترس سبب ترك شهوات و دور شدن از سراى غرور است و همين امر سبب وصول به قرب پروردگار خواهد بود ، و حقّ تعالى مسبّب اسباب و ترتيب دهندهء آنهاست . هر كس در ازل سعادت برايش مقدّر شده اين اسباب برايش آسان و ميسّر مىگردد تا با همين رشته به بهشت كشانيده شود ، و اين معنا بدين گونه تعبير شده كه هر كسى جهت چيزى كه برايش خلق شده آماده است ، و\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nكسى كه در ازل خوبى برايش مقدّر نشده از شنيدن كلام خدا و پيامبر او ( ص ) و گفتار عالمان دورى مىكند ، و هر گاه گفتار آنها را نشنود دانا نمىشود ، و چنانچه دانا نشود نمىترسد و چون نترسيد ميل به دنيا را ترك نمىكند ، و هر گاه رغبت به دنيا را ترك نكند در حزب شيطان باقى مىماند و وعده گاه همهء آنها جهنّم است .\r\nچون اين مطلب را بدانى در شگفت خواهى شد كه گروهى با همين سلسلهء اسباب به بهشت كشانيده مىشوند ، چه هر موفّق و سعادتمندى با همين رشته رو به سوى بهشت دارد ، و اين رشته عبارت از استيلاى علم و خوف بر اوست . و هر شكست خوردهء شقاوتمندى با همين رشته به دوزخ كشيده مىشود ، و اين رشته چيره شدن غفلت و ايمنى و غرور بر اوست . بنابر اين پرهيزگاران به قهر به بهشت ، و گنهكاران به قهر به دوزخ كشانيده مىشوند و كشاننده جز خداوند يگانهء قهّار و پروردگار قادر جبّار نيست .\r\nهنگامى كه پرده از جلو چشم غافلان برداشته شود و وضع را به همين گونه مشاهده كنند نداى منادى را بشنوند كه :  لِمَنِ الْمُلْكُ الْيَوْمَ لِلَّهِ الْواحِدِ الْقَهَّارِ  ، و ملك وجود نه تنها آن روز بلكه همه روز براى خداوند قهّار است . ليكن غافلان جز در آن روز اين ندا را نمىشنوند و چون كوردلند اين ندا تكرار مىشود تا اوضاع بر آنها مكشوف شود ، امّا اين كشف ديگر براى آنها سودى ندارد . ما از نادانى و كوردلى كه ريشهء اسباب هلاكت است به خداوند حليم كريم پناه مىبريم .\r\n\r\nتميز ميان آنچه محبوب و مكروه خداست\r\n( 1 ) بدان اداى شكر و ترك كفران كامل نمىشود جز به شناخت آنچه خداوند دوست مىدارد ، چه معناى شكر به كار بستن نعمتهاى او در راهى است كه محبوب اوست ، و معناى كفران نقيض آن است به اين صورت كه نعمتهاى او را در اين راه به كار نبرد ، و يا در طريق آنچه مكروه اوست به كار گيرد . براى تشخيص آنچه محبوب و مكروه خداست دو ملاك وجود دارد كه يكى نقل است و مستند آن آيات و اخبار مىباشد و ديگرى بينش دل كه عبارت از نظر كردن به ديدهء اعتبار است . دومى دشوار است به همين سبب عزيز و ارزشمند مىباشد . براى آن كه اين معرفت در بندگان حاصل شود خداوند پيامبران را فرستاده و به وسيلهء آنها اين راه را براى آنان هموار فرموده است ؛ از اين رو اين معرفت مبتنى بر شناخت همهء احكام شرع دربارهء افعال بندگان مىباشد ، و كسى كه\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nبر احكام شرع در جميع اعمال خود آگاهى ندارد به هيچ روى نمىتواند حقّ شكر را ادا كند .\r\nامّا دوّمى كه نظر كردن به ديدهء اعتبار است عبارت از فهم حكمت خداوند در هر موجودى است كه آفريده ، زيرا او چيزى را در جهان نيافريده جز اين كه در آن حكمتى است و در زير آن هدفى و اين هدف محبوب اوست . اين حكمتها دو قسم است برخى جلىّ و آشكار است و برخى خفىّ و پنهان .\r\nحكمتهاى جلىّ مانند دانستن حكمتهاى آفرينش خورشيد كه به سبب آن روز و شب از هم جدا مىشود ؛ روز براى معيشت و زندگى و شب براى استراحت و آسودگى اختصاص مىيابد ، چه در حال ظهور آن مىتوان حركت كرد و در حال اختفاى آن مىتوان سكون و آرامش يافت ، و اين امر يكى از مجموعهء حكمتهاى آفرينش خورشيد است نه همهء آنها و در آن حكمتهاى دقيق بسيار ديگرى است . همچنين شناخت حكمت ابرها و فرود آمدن بارانها كه از اين طريق زمين شكافته و انواع گياهان در آن روييده و خوراك آدميان و چراگاه چهارپايان فراهم مىشود . بخشى از اين حكمتهاى جلىّ كه درخور فهم خلق است نه آن حكمتهاى دقيقى كه فهم او از درك آنها ناتوان مىباشد در قرآن ذكر شده است ، چنان كه فرموده است :     أَنَّا صَبَبْنَا الْماءَ صَبًّا ؛ ثُمَّ شَقَقْنَا الْأَرْضَ شَقًّا ؛ فَأَنْبَتْنا فِيها حَبًّا ؛ وَ عِنَباً وَ قَضْباً     . « 58 » امّا حكمت آفرينش ديگر ستارگان اعمّ از سيّارات و ثوابت پوشيده است و همهء مردم بر آنها آگاهى ندارند ، و آن مقدار كه مردم مىتوانند درك كنند اين است كه آنها زينت آسمانند تا چشمها از ديدن آنها لذّت برد ، و قول خداوند متعال :  إِنَّا زَيَّنَّا السَّماءَ الدُّنْيا بِزِينَةٍ الْكَواكِبِ  « 59 » به همين اشاره دارد .\r\nبنابر اين همهء اجزاى جهان اعمّ از آسمان ، ستارگان ، درياها ، بادها ، كوهها ، معادن و گياهان ، جانوران و اعضاى آنها بلكه هيچ ذرّه‌اى از ذرّات آنها خالى از حكمت و مصلحتى نيست ، از يك حكمت تا هزارها . همچنين اعضاى جانوران منقسم مىشود به آنچه حكمت برخى از آنها را مىدانيم مانند علم به اين كه چشم براى ديدن است نه براى گرفتن ، دست براى گرفتن است نه راه رفتن ، و پا براى رفتن است نه بوييدن و به آنچه\r\n\r\n\r\n","description":"","footnote":"\r\n( 58 ) ؟ ؟ / 25 تا 28 : ما آب فراوانى از آسمان فرو ريختيم ، سپس زمين را از هم باز كرديم و در آن دانه‌هاى فراوان رويانديم از انگور و سبزى بسيار .\r\n( 59 ) صافّات / 6 : ما آسمان دنيا را با ستارگان آرايش داديم .\r\n","page_name":" 202 ","page_number":202},
  {"content":"\r\n\r\nحكمت آنها را نمىدانيم .\r\nامّا اعضاى درونى مانند روده‌ها ، زهره ، كليه ، جگر و يكايك رگها و پيها و ماهيچه‌ها و آنچه در آنهاست اعمّ از ميان تهى بودن و به هم پيچيدن و درهم شدن و كژى و باريكى و ستبرى و ديگر صفات آنها حكمتهايى دارد كه همهء مردم آنها را نمىدانند و آنها كه مىدانند نيز نسبت به علم حق تعالى به آنها بسى اندك است .  وَ ما أُوتِيتُمْ مِنَ الْعِلْمِ إِلَّا قَلِيلًا  .\r\nبنابر اين هر كس چيزى را در غير جهتى كه براى آن آفريده شده و يا در راهى غير از آنچه نسبت به آن اراده شده است به كار برد نعمت خدا را در آن مورد ناسپاسى كرده است . آن كه با دست خويش ديگرى را مىزند نعمت خدا را در دست كفران كرده ، زيرا خداوند آن را آفريده و به او داده است تا به وسيلهء آن خطر را از خود دفع و نفع را جلب كند نه اين كه با آن ديگرى را هلاك سازد . كسى كه به نامحرم نگاه كند نعمت دو چشم و نعمت خورشيد را ناسپاسى كرده ، زيرا رؤيت به وسيلهء آن دو انجام مىشود ، چه اينها آفريده شده‌اند تا آنچه را براى دين و دنياى او سودمند باشد ببيند و به وسيلهء آنها از آنچه به دين و دنياى او زيان مىرساند بپرهيزد ، و او آنها را در غير از آنچه نسبت به آنها خواسته شده به كار بسته است ؛ زيرا مراد از آفرينش زمين و آسمان و خلقت آدميان و جهان و اسباب آن اين است كه بشر براى وصول به قرب خداوند از آنها كمك گيرد . رسيدن به قرب او در دنيا جز به محبّت و انس با او و كناره‌گيرى از اين سراچهء فريب ميسّر نيست ، و انس جز با مداومت در ذكر ، و محبّت او جز با معرفت حاصل از دوام فكر به دست نمىآيد ؛ و مداومت در ذكر و نگرشها با بقاى بدن حاصل مىشود ، و بدن جز با رسانيدن غذا به آن باقى نمىماند ؛ و غذا از طريق زمين و آب و هوا فراهم مىشود و اينها تنها با آفرينش آسمان و زمين و اعضاى ظاهر و باطن ممكن مىگردد . همهء اينها براى تن است و تن مركب رهوار نفس است ، و آن كه با طول عبادت و تحصيل معرفت به سوى خدا باز مىگردد نفس مطمئنّه است ، چنان كه خداوند متعال فرموده است :  وَ ما خَلَقْتُ الْجِنَّ وَ الْإِنْسَ إِلَّا لِيَعْبُدُونِ  . « 60 » بنابر اين كسى كه چيزى را در غير طاعت خداوند به كار برد حقّ تعالى را در همهء اسبابى كه براى ارتكاب آن گناه ناگزير به استفاده از آنها بوده ناسپاسى كرده است ، و ما بايد براى حكمتهاى نهفته‌اى كه زياد پوشيده نيستند مثالى ذكر كنيم تا مايهء عبرت گردد .\r\n\r\n\r\n","description":"","footnote":"\r\n( 60 ) زاريات / 56 : من جنّ و انس را نيافريدم جز براى اين كه عبادتم كنند .\r\n","page_name":" 203 ","page_number":203},
  {"content":"\r\n\r\nو طريق شكر نعمتهاى الهى و كفران آنها دانسته شود ، از اين رو مىگوييم :\r\nيكى از نعمتهاى خداوند خلقت درهم و دينار است . اينها مايهء قوام دنياست ، در حالى كه آنها دو سنگ هستند كه در خود آنها هيچ سودى نيست ، ليكن مردم به داشتن آنها ناگزيرند از آن جهت كه هر كسى براى تهيّهء خوراك و لباس و ديگر حوايج خود به بسيارى از آنها نياز دارد ؛ چه انسان بسا از تهيّهء آنچه بدان نياز دارد ناتوان و از آنچه داراست بىنياز است ؛ فى المثل كسى كه مالك زعفران است نيازمند شترى است كه بر آن سوار شود ، و كسى كه داراى شتر است بسا از آن بىنياز و محتاج زعفران باشد . در اين صورت ناگزير ميان آنها مبادله صورت مىگيرد و مقدار عوض بناچار بايد اندازه‌گيرى شود ، زيرا مالك شتر ، شتر خويش را به هر مقدارى از زعفران مبادله نخواهد كرد ، و مناسبتى ميان زعفران و شتر وجود ندارد تا گفته شود كه خريدار مثل شتر را در وزن و صورت بدهد . همچنين است اگر كسى خانه‌اى در برابر جامه ، بنده‌اى در مقابل كفش و مقدارى آرد در برابر الاغى بخرد . روشن است كه ميان اين اشيا هيچ گونه تناسبى نيست .\r\nو نمىداند شتر برابر چه مقدار زعفران است در نتيجه معاملات سخت مشكل مىشود و نيازمند آن است كه ميان اين اشياى همگون و نامتناسب چيزى باشد كه به عدالت ميان آنها داورى كند و ارزش و مرتبهء هر يك به وسيلهء آن شناخته گردد تا پس از تعيين ارزش و رتبهء هر كدام ، مساوى از نامساوى دانسته شود . از اين رو خداوند درهم و دينار را آفريد و آنها را ميان ديگر اموال حاكم و واسطه قرار داد تا ساير اموال به وسيلهء آنها ارزيابى و اندازه‌گيرى شود . مثلا گفته مىشود اين شتر صد دينار ارزش دارد ، و ارزش اين مقدار زعفران نيز صد دينار است . بنابر اين چون اين دو در برابر يك چيز مساويند با يكديگر برابر مىباشند . امّا اين كه برابرى با نقدين ( درهم و دينار ) ميسّر شده براى آن است كه خود آنها مورد نظر نيستند و اگر در عين آنها غرض و مقصود خاصّى باشد بسا آن غرض دربارهء صاحب آن اقتضاى رجحان كند در حالى كه نسبت به كسى كه غرض و قصد خاصّى در آنها ندارد اقتضايى براى ترجيح وجود نداشته باشد ، در اين صورت امور مردم انتظام نمىيابد . بنابر اين خداوند آنها را آفريده تا مردم آنها را دست بدست بگردانند و ميان اموال داورانى دادگر باشند .\r\nو نيز در آفرينش آنها حكمت ديگرى است و آن اين است كه به وسيلهء آنها به چيزهاى ديگر دست مىيابند ، زيرا درهم و دينار به خودى خود عزيزند و در عين آنها\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nغرضى نيست و نسبت آنها به همهء اموال يكسان است . از اين رو كسى كه آنها را دارد مانند اين است كه همه چيز دارد ، امّا كسى كه جامه‌اى دارد دارايى او منحصر به همان است و اگر به طعام محتاج شود ممكن است صاحب طعام در جامه رغبت نكند و آن را از او نپذيرد و خواهان مركوب باشد .\r\nبنابر اين مردم به چيزى نياز دارند كه در صورت مانند اين است كه چيزى نيست و در معنا به منزلهء آن است كه همه چيز است . نسبت چيزى به اشياى مختلف آنگاه برابر مىشود كه آن چيز داراى صورت خاصّى نباشد كه در همان صورت مقيّد شود مانند آيينه كه رنگ ندارد ولى همهء رنگها را منعكس مىكند . همچنين در نقدين هيچ غرضى نيست بلكه وسيلهء همهء اغراضند ، مانند حرف كه خودش معنا ندارد ليكن معانى به وسيلهء حروف ظاهر مىگردد ، و اين دومين حكمت خلق درهم و دينار است و در اينها حكمتهاى ديگرى است كه ذكر آنها به طول مىانجامد .\r\nبنابر اين هر كس در درهم و دينار كارى كند كه در خور حكمتهاى آنها نبوده بلكه مخالف غرضى باشد كه در حكمتهاى آنها مورد نظر است نعمتهاى خدا را در آن مورد ناسپاسى كرده است . فى المثل كسى كه آنها را گنج و اندوخته كند بر آنها ستم كرده و حكمتى را كه در آنهاست ضايع ساخته است و مانند كسى است كه حكمران مسلمانان را زندانى كند به طورى كه بر اثر آن صدور حكم بر او ممتنع گردد ، زيرا هنگامى كه درهم و دينار را گنج كند حكمتهاى آنها را ضايع كرده و در نتيجه هدفى كه در ايجاد آنها مورد نظر است حاصل نخواهد شد ؛ چه درهم و دينار مخصوص زيد يا عمرو آفريده نشده است ، و افراد از عين آنها فايده‌اى نمىبرند ، براى آن كه آنها دو سنگند ، بلكه آفريده شده‌اند تا دست بدست شوند و ميان مردم حاكم و معرّف مقادير و تعيين كنندهء مراتب و ارزش اشيا باشند .\r\nخداوند متعال به كسانى كه از خواندن آيات او كه بر صفحات موجودات با خطّى الهى بدون حرف و صورت نوشته شده ناتوانند ، همان خطّى كه با چشم سر فهميده نمىشود بلكه با چشم دل دانسته مىشود ، خبر داده ، و اين ناتوانان را با گفتارى كه آن را از پيامبر خدا ( ص ) شنيدند و با حرف و صورت به آنها رسيده از معنايى كه فهمشان از ادراك آن ناتوان بوده آنان را آگاه كرده و فرموده است :  وَ الَّذِينَ يَكْنِزُونَ الذَّهَبَ وَ الْفِضَّةَ \r\n\r\n","description":"","footnote":"","page_name":" 205 ","page_number":205},
  {"content":"\r\n\r\n وَ لا يُنْفِقُونَها فِي سَبِيلِ اللَّهِ فَبَشِّرْهُمْ بِعَذابٍ أَلِيمٍ  . « 61 » هر كس با درهم و دينار ظرف زرّين و سيمين فراهم كند كفران نعمت كرده و وضع او بدتر از كسى است كه درهم و دينار را گنج كرده و اندوخته است ، زيرا او مانند كسى است كه حاكم شهر را در كار جولاهگى و كنّاسى به بيگارى بگيرد و به كارهاى پستى كه جز فرومايگان به آنها اقدام نمىكنند وادارد و اگر او را زندانى كنند از اين آسانتر است ، توضيح مطلب آن كه سفال ، آهن ، قلع و مس توانند در حفظ ماليّات از تباهى جانشين زر و سيم شوند چه مقصود از ظروف نگهدارى مايعات است ليكن سفال و آهن را نمىتوان در راه هدفى كه درهم و دينار در آن به كار مىرود جانشين ساخت ، و كسى كه اين مطلب برايش روشن نيست گفتار پيامبر خدا ( ص ) را گوشزد او مىكنند كه : « هر كس در ظرف طلا و نقره بنوشد ، مانند آن است كه آتش دوزخ را در شكم خود سرازير مىكند . » « 62 » و نيز هر كس درهم و دينار را با ربا داد و ستد كند نعمت خدا را كفران و ستم كرده است ، زيرا آنها براى غير خودشان آفريده شده‌اند نه براى خودشان و خود آنها مقصود نيستند و كسى كه عين آنها را مورد تجارت قرار دهد بر خلاف حكمتى رفتار كرده كه در وضع آنها مورد نظر است ، و طلب درهم و دينار براى چيزى كه براى آن وضع نشده‌اند ظلم است ؛ في المثل كسى كه جامه دارد ليكن نقدى ندارد با جامه نمىتواند خوراك يا ستورى بخرد و بسا كه با جامه طعام و ستور نفروشد و فروشنده به نقدى نياز داشته باشد كه بتواند آن را در راه مقصودش به كار برد ، زيرا درهم و دينار وسيله براى چيزهاى ديگرى هستند و خود آنها مقصود نيستند و موقعيّت آنها در اموال مانند موقعيّت حروف در كلام است ، چنان كه نحويها گفته‌اند : حرف آن است كه براى معنايى در غير خود آمده باشد ، و نيز مانند موقعيّت آينه نسبت به رنگهاست .\r\nامّا كسى كه داراى وجه نقد است چنانچه جايز باشد كه آنها را با نقد معامله كند اين كار را هدف خويش قرار خواهد داد و در نتيجه نقد در نزد او مقيّد خواهد ماند و به صورت گنج درخواهد آمد ؛ چه توقيف حاكم و پيك ستم است همچنان كه زندانى كردن آنها ستم است . بنابر اين فروختن نقد به نقد هيچ معنايى ندارد جز آن كه بخواهند\r\n\r\n\r\n","description":"","footnote":"\r\n( 61 ) توبه / 35 : و آنها را كه طلا و نقره را گنجينه ( و ذخيره ) مىسازند و در راه خدا انفاق نمىكنند به مجازات دردناك بشارت ده .\r\n( 62 ) صحيح مسلم ، 6 / 134 ، از حديث امّ سلمه .\r\n","page_name":" 206 ","page_number":206},
  {"content":"\r\n\r\nآن را ذخيره و گنج سازند و اين ظلم است .\r\nاگر بگويى : چرا فروش يكى از دو نقدينه ( درهم و دينار ) به ديگرى و فروش درهم به مانند آن جايز است ؟\r\nپاسخ اين است كه بدانى هر يك از دو نقدين از نظر برآوردن مقصود با ديگرى اختلاف دارد ؛ چه گاهى با يكى از آنها انسان آسانتر به مقصود خود مىرسد ، مانند درهم كه به سبب قلّت ارزش و كثرت تعداد مىتوان آن را اندك اندك در احتياجات خود به مصرف رسانيد ؛ اگر از آن منع شود در مقصودى كه اختصاص به آن دارد و آن آسانى دست يافتن به غير آن است اختلال حاصل مىشود . امّا فروش درهم به درهمى نظير آن جايز است ، زيرا وقتى معامله به تساوى باشد هيچ خردمندى به آن رغبت نمىكند و هيچ بازرگانى به اين كار نمىپردازد ، زيرا اين عملى بيهوده و به منزلهء نهادن درهم بر روى زمين و برداشتن آن است ، و ما بر خردمندان بيم نداريم كه آنها اوقات خود را در اين عمل صرف كنند يعنى درهم را بر روى زمين بگذارند و عينا بردارند . از اين رو ما از چيزى كه نفوس آدميان بدان رغبت ندارد منع نمىكنيم ، مگر آن كه يكى از آن دو بهتر باشد . ليكن امكان اين كار نيز قابل تصوّر نيست ، زيرا مالك درهم خوب به درهمى نظير آن كه بد باشد راضى نخواهد شد ، لذا معامله منعقد نمىشود ، و اگر از مالك درهم بد مطالبهء زياده كند و اين از مواردى است كه ممكن است اتّفاق افتد ما از اين كار منع و حكم مىكنيم كه درهم خوب و بد در صورت معامله مساوى است ؛ زيرا خوبى و بدى بايد در چيزى نگريسته شود كه عين آن مقصود باشد ، و چيزى كه خود آن مورد نظر نيست نبايد به دقايق صفات آن نگريست ، چه آن كه در اين ميان ستم كرده كسى است كه اين درهم و دينارها را از حيث خوبى و بدى مختلف زده است به طورى كه عين آنها مورد نظر قرار گرفته است در حالى كه حقّ آن است كه خود آنها مقصود نباشد . امّا فروش درهمى به درهمى مانند آن به نسيه جايز نيست ، زيرا كسى به اين كار اقدام مىكند كه قصد گذشت و احسان داشته باشد ، و در وام دادن بزرگوارى و مكرمتى است كه به او مجال مىدهد تا بخشش و احسان او صورت گيرد ، و براى او ستايش و اجر نيز خواهد بود ، در حالى كه در معاوضه نه ستايشى است و نه اجرى . علاوه بر اين ستم نيز كرده است ، زيرا گذشت و احسان را ضايع ساخته و آن را به صورت معاوضه درآورده است .\r\nهمچنين طعامها آفريده شده‌اند تا انسان غذايش را از آنها برگيرد و يا خود را با آنها\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nدرمان كند ، و نبايد غير از اين از آنها استفادهء ديگرى شود ، زيرا باز شدن باب معامله در اطعمه سبب مىشود كه خوراك مردم در دست اشخاص حبس و احتكار شود و تغذيهء مردم كه هدف اصلى است به تأخير افتد . خداوند اطعمه را جز براى خوردن نيافريده است ، و چون نياز مردم به آنها شديد است بايد آنها را از دست كسانى كه بدانها نياز ندارند بيرون آورد و به نيازمندان داد . موادّ غذايى را كسانى مورد معامله قرار مىدهند كه به آنها نياز ندارند ، چه اگر كسى موادّ غذايى در اختيار دارد و بدانها نيازمند است چرا آنها را براى تغذيهء خود به كار نبرد ، و چرا آنها را سرمايهء تجارت خود كند ؟ و اگر آنها را سرمايهء تجارت خود سازد بايد به كسى بفروشد كه آنها را در برابر چيزى غير از طعام بخرد تا بدانها نياز داشته باشد . امّا كسى كه بخواهد طعام را در برابر همان طعام بخرد او بىنياز از آن است . از اين رو در شرع محتكر لعن شده و دربارهء او تهديدات بسيار وارد گرديده است كه ما آنها را در كتاب آداب كسب ذكر كرده‌ايم .\r\nآرى فروشندهء گندم به خرما معذور است ، زيرا يكى از اين دو در مصارف خود جانشين ديگرى نمىشود ، امّا كسى كه يك من گندم را به يك من گندم بفروشد معذور نيست بلكه كارى عبث و بيهوده مىكند و نيازى به منع نيست ، زيرا مردم به اين كارها اقدام نمىكنند جز به هنگامى كه تفاوتى از لحاظ خوبى جنس وجود داشته باشد ، و روشن است كه صاحب گندم خوب راضى نمىشود كه مانند گندم او از نوع بد آن به او بدهند .\r\nامّا معاملهء مقدار معيّنى خوب در مقابل دو برابر آن از نوع بد قابل امكان است ، ليكن چون اطعمه از ضروريّات مردم مىباشد و خوب و بد آن در اصل از نظر فايده مساوى و از لحاظ اقسام استفاده و تنعّم با آن مختلف است ، لذا شرع تنعم و رفاه را در چيزهايى كه قوام زندگى مردم به آنهاست ممنوع كرده است ، و اين از حكمتهاى شرع در تحريم رباست .\r\nآنچه ذكر كرديم يكى از حكمتهاى پوشيده در نقدينه ( درهم و دينار ) است و سزاوار است كه شكر نعمت و كفران آن با اين مثال سنجيده و شناخته گردد ، زيرا هر چيزى بر اساس حكمت و مصلحتى آفريده شده كه نبايد از آن تجاوز شود . اين مطالب را تنها كسانى مىفهمند كه حكمت مىدانند و هر كه را حكمت عطا كرده‌اند به او خير بسيار داده‌اند . ليكن گوهر حكمت در دلى كه زباله دان شهوات و بازيچهء شيطانهاست يافت\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nنمىشود بلكه جز صاحبدلان و خردمندان متذكّر اين مطالب نمىشوند . از اين رو پيامبر ( ص ) فرموده است : « اگر نه آن است كه شياطين بر گرد دلهاى فرزندان آدم مىگردند آنان ملكوت آسمان را نظاره مىكردند . » « 63 » هر گاه اين مثال را دانستى حركت ، سكون ، گفتار و خاموشى خود را با آن قياس كن ، زيرا هر عملى كه از تو صادر مىشود يا شكر است يا كفران و تصوّر نمىشود كه از يكى از اين دو خالى باشد . بعضى از اينها را در اصطلاح فقه كه به وسيلهء آن با مردم عوام سخن مىگوييم كراهيّت و بعضى ديگر را خطر يعنى منع مىناميم ، و نزد اهل دل همهء آنها ممنوع و مخطورند . في المثل اگر با دست راست استنجا كنى نعمت دستها را كفران كرده‌اى ، چه خداوند متعال دو دست برايت آفريده و يكى را قويتر از ديگرى قرار داده و به سبب مزيد رجحان آن در غالب امور استحقاق بزرگى و برترى دارد ، و برترى دادن ناقص بر كامل عدول از عدالت است و خداوند جز به عدل دستور نمىدهد . سپس آن كه دستهايت را به تو داده تو را به كارهايى نيازمند ساخته است كه برخى از آنها اشرف از ديگرى است ، مانند گرفتن مصحف شريف ، و بعضى پست‌تر مانند زدودن نجاست . پس اگر مصحف را با دست چپ بگيرى و نجاست را با دست راست بزدايى عضو شريف را به كارى پست گمارده‌اى و حقّ او را ناديده گرفته به او ستم كرده‌اى و از طريق عدالت منحرف شده‌اى .\r\nهمچنين هر گاه در جهت قبله آب دهن اندازى و رو به قبله قضاى حاجت كنى نعمت خدا را در خلق جهات و وسعت جهان ناسپاسى كرده‌اى ، زيرا او جهات را براى آن آفريده تا تو در حركات خويش محلّى وسيع داشته باشى . جهتها را نيز دو قسم قرار داده به بعضى شرافت بخشيده بدين گونه كه در آن خانه‌اى قرار داده و آن را به خود منسوب كرده تا دلت متوجّه او گردد و پايبند او باشد و بدين سبب به هنگام عبادت تن تو با آرامش و وقار در اين جهت استقرار يابد .\r\nافعال تو نيز دو قسم است : قسمى شريفند مانند طاعات و عبادات و بخش ديگر پست مىباشند مانند قضاى حاجت و انداختن آب دهان . اگر آب دهن را در جهت قبله اندازى به آن ستم روا داشته‌اى و نعمت خداوند را در قرار دادن قبله كه كمال عبادت تو بدان وابسته است ناسپاسى كرده‌اى . همچنين هر گاه در پوشيدن كفش به پاى چپ آغاز\r\n\r\n\r\n","description":"","footnote":"\r\n( 63 ) در كتاب روزه و جز آن بارها ذكر شده است .\r\n","page_name":" 209 ","page_number":209},
  {"content":"\r\n\r\nكنى ستم كرده‌اى ؛ زيرا كفش براى حفظ پاست و پا در آن خطّ و بهره‌اى دارد ، و در حظوظ و بهره‌ها بايد از آن كه شريفتر است آغاز كنى كه اين مقتضاى عدالت و وفاى به حكمت بوده و نقيض آن ظلم و كفران نعمت پا و كفش است و اگر چه فقيه اين را مكروه مىنامد ، ليكن در نزد عارفان گناهى كبيره است ، تا آن كه يكى از آنها مقادير زيادى گندم صدقه داد ، چون سبب آن را از او پرسيدند ، گفت : يك بار كه كفش به پا كردم به سهو از پاى چپ آغاز كردم و خواستم با صدقه كفّارهء آن را به جا آورم .\r\nآرى فقيه نمىتواند اين كارها را بزرگ بشمارد ، زيرا او بيچاره است و مبتلا به اصلاح مردم عوام و نادانى است كه درجهء فهم آنها به درجهء چهارپايان نزديك است .\r\nعوام در تاريكيهايى غوطه‌ورند كه دشوارتر و بزرگتر از آن است كه امثال اين تيرگيها با آن مقايسه شود ، و چقدر زشت است كه گفته شود : كسى كه شراب نوشيده و جام را به دست چپ گرفته دو گناه مرتكب شده است : يكى نوشيدن شراب و ديگرى گرفتن جام با دست چپ ؛ و كسى كه شخص آزادى را به هنگام اذان روز جمعه فروخته قبيح است گفته شود كه او دو خلاف به جا آورده يكى فروختن انسان آزاد ، و ديگرى فروش به هنگام بانگ نماز ؛ و نيز به كسى كه پشت به قبله در محراب مسجد قضاى حاجت كند زشت است كه بگويند در قضاى حاجت شرط ادب به جا نياورده ، زيرا قبله را در سمت راست خود قرار نداده است .\r\nهمهء گناهان تاريكى و ظلمت‌اند ، و بعضى شديدتر از بعضى ديگر است . از اين رو برخى از آنها در برابر برخى ديگر محو مىشود . فى المثل اگر بنده بىاجازهء خواجه‌اش كارد او را به كار گيرد خواجه‌اش او را تنبيه مىكند ، ليكن اگر با همين كارد عزيزترين فرزندان او را بكشد ديگر براى به كارگيرى كارد كه بدون اجازهء خواجه‌اش صورت گرفته ذاتا حكمى و مجازاتى باقى نمىماند . از اين رو همهء آدابى را كه پيامبران و اوصياى ( ع ) آنان رعايت كرده‌اند و ما در فقه خود با عوام آنها را ناديده مىگيريم سبب آن همين ضرورت است و گرنه همهء مكروهات انحراف از عدالت و كفران نعمت و نقصان از مرتبه‌اى است كه بنده را به درجات قرب الهى مىرساند .\r\nآرى برخى از اين مكروهات در نقصان قرب و انحطاط منزلت بنده در پيشگاه خداوند مؤثّر است و برخى بكلّى بنده را از محدودهء قرب او خارج مىكند و به عالم بعد كه قرارگاه شياطين است منتقل مىسازد .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nهمچنين اگر كسى شاخهء درختى را بدون حاجت قطعى و غرض صحيح بشكند نعمت خدا را در آفرينش درختان و خلق دستها ناسپاسى كرده است ، چه دست بيهوده آفريده نشده بلكه براى طاعات و اعمالى كه انسان را در اين امور كمك مىكند خلق شده است . امّا درخت را خداوند آفريده و در آن رگها قرار داده و آب به آن رسانيده ، و نيروى جذب غذا و نموّ به آن داده تا به منتهاى رشد خود برسد و بندگان او از آن بهره‌مند شوند . بنابر اين شكستن آن پيش از رسيدن به كمال خود به صورتى كه بندگان خدا سودى از آن نبرند خلاف حكمت و مصلحت و عدول از طريق عدل است . ليكن اگر او در شكستن درخت هدف صحيحى داشته باشد اشكالى ندارد ، چه درخت و حيوان قربانى مقاصد آدمى است و هر دو فانى و دستخوش نابودى مىباشند . از اين رو براى مدّتى فنا كردن جنس پست‌تر براى بقاى شريفتر از ضايع كردن هر دو جنس به عدالت نزديكتر است و خداوند به همين مطلب اشاره كرده و فرموده است :  وَ سَخَّرَ لَكُمْ ما فِي السَّماواتِ وَ ما فِي الْأَرْضِ جَمِيعاً مِنْهُ  . « 64 » بلى اگر درخت ملك ديگرى باشد و آن را بشكند علاوه بر آنچه گفته شد نيز ستمكار است ، هر چند بدان محتاج باشد ، زيرا يك درخت معيّن نمىتواند همهء نيازهاى بندگان خدا را برآورد بلكه نياز يك كس را بر طرف مىكند ، و اگر آن به يك تن بدون داشتن هيچ رجحان و اولويّتى اختصاص يابد ظلم مىباشد و آن كه داراى رجحان و اختصاص است همان كسى است كه تخم آن را به دست آورده و در زمين پاشيده و به آن آب رسانيده و از آن مواظبت كرده است . بدين سبب او نسبت به ديگران اولويّت و رجحان دارد . اگر درخت بدون سعى و كوشش كسى كه از نظر محلّ و كشت به او اختصاص داشته باشد در زمين موات برويد ناچار بايد رجحان و اختصاص ديگرى را طلب كرد و آن سبقت در گرفتن آن است ، زيرا سبق گيرنده داراى ويژگى سبقت است و به حكم عدالت او بدان سزاوارتر مىباشد .\r\nفقيهان از اين ترجيح به ملك تعبير كرده‌اند و اين مجاز محض است ، زيرا مالكيّت اختصاص به ملك الملوكى دارد كه آسمانها و زمين از آن اوست ، و بنده‌اى كه مالك جان خويش نيست و به ديگرى تعلّق دارد چگونه مىتواند مالك چيزى باشد .\r\nآرى ، مردم بندگان خدايند و زمين سفرهء گستردهء اوست . خدا به آنها اجازه داده كه به اندازهء نياز خود از آن استفاده كنند . مانند پادشاهى كه براى بندگان و خدمتكارانش\r\n\r\n\r\n","description":"","footnote":"\r\n( 64 ) جاثيه / 13 : او آنچه در آسمانها و آنچه در زمين است همه را از سوى خودش مسخّر شما ساخته است .\r\n","page_name":" 211 ","page_number":211},
  {"content":"\r\n\r\nخوانى بگسترد و بنده‌اى كه با دستش لقمه‌اى از آن بردارد و انگشتانش آن را در ميان گيرد چنانچه بندهء ديگر بيايد و بخواهد آن لقمه را از چنگ او بيرون آورد ديگران او را مانع مىشوند و بر آن قدرت نخواهد يافت . اين نه از آن جهت است كه چون لقمه را به دست گرفته ملك او شده ، زيرا دست و صاحب دست ملك ديگرى هستند بلكه از آن جهت است كه چون يك لقمهء معيّن كافى براى نياز همهء بندگان نيست عدالت اقتضا مىكند به هنگامى كه نوعى ترجيح و اختصاص حاصل مىشود تخصيص برقرار گردد ، و گرفتن اختصاصى است كه منحصر به گيرنده است . از اين رو كسى كه فاقد اين اختصاص باشد ايجاد مزاحمت براى او ممنوع است .\r\nآرى ، اوامر الهى را در ميان بندگانش بايد به همين گونه درك كنيم ، و به همين سبب مىگوييم : كسى كه از اموال دنيا بيشتر از نياز خود برگيرد و آن را نگهدارد و گنج و ذخيره سازد در حالى كه ميان بندگان خدا كسانى باشند كه به آن مال نياز داشته باشند او ستمكار است و از آنانى است كه زر و سيم را گنج و اندوخته كرده‌اند و آن را در راه خدا انفاق نمىكنند ، و راه خدا عبارت از طاعت او ، و توشهء خلق براى طاعت ، اموال دنياست ، زيرا با آن ضروريّات آنان رفع و نيازهايشان بر طرف مىشود .\r\nبلى اين امر در حدّ فتاوى فقيهان نيست ، زيرا مقدار احتياجات افراد پوشيده است و نفوس در احساس فقر نسبت به آينده با يكديگر تفاوت دارند و پايان عمرها نيز نامعلوم است . بنابر اين مكلّف كردن عوام به اين امور مانند مكلّف كردن كودكان است به اين كه داراى وقار و آرامش و سكوت از هر سخن غير مهمّ باشند و آنها به حكم نقصان خود توانايى آن را ندارند ؛ از اين رو به كودكان در بازيها و سرگرميهايى كه دارند اعتراض نمىكنيم و عدم اعتراض ما دليل بر آن نيست كه لهو و لعب حقّ است . همچنين مباح شمردن ما براى عوام كه اموال را نگهدارند و در انفاق به زكات بسنده كنند به سبب رعايت اين ضرورت كه سرشت آنها بر بخل آفريده شده دليل آن نيست كه عمل آنها غايت و نهايت حق است . خداوند بدين مطلب اشاره كرده و فرموده است :  إِنْ يَسْئَلْكُمُوها فَيُحْفِكُمْ تَبْخَلُوا  ، « 65 » بلكه حقّ ناب و عدل خالص آن است كه هيچ كس از بندگان خدا از مال خدا جز به اندازهء توشهء سواره‌اى برنگيرد ، و همهء بندگان خدا بر مركب ابدان سوار و به سوى ملك ديّان رهسپارند ، چنانچه كسى بيش از اين مقدار برگيرد و آن\r\n\r\n\r\n","description":"","footnote":"\r\n( 65 ) محمّد ( ص ) / 37 : هر گاه اموال شما را مطالبه كند و حتّى اصرار ورزد بخل مىورزيد .\r\n","page_name":" 212 ","page_number":212},
  {"content":"\r\n\r\nرا از سوار ديگر كه بدان نيازمند است باز دارد ستم ورزيده و عدالت را ترك كرده و از مرز حكمت خارج شده و نعمت خداوند را ناسپاسى كرده است ، به سبب نعمت قرآن و پيامبر ( ص ) و عقل و ديگر اسبابى كه به وسيلهء آنها دانسته مىشود برداشتن بيش از توشهء يك مسافر در دنيا و آخرت براى آدمى و بال است .\r\nبنابر اين كسى كه حكمت خداوند را در همهء انواع موجودات درك كند مىتواند وظيفهء شكر را به جا آورد . بررسى و توضيح كامل اين مطلب نيازمند پر كردن چند مجلد كتاب است ، ليكن جز به اندكى از آن وفا نمىشود و ما به ذكر همين مقدار بسنده كرديم تا علّت صدق قول حق تعالى كه فرموده است :  وَ قَلِيلٌ مِنْ عِبادِيَ الشَّكُورُ  ؛ « 66 » و شادى ابليس كه گفته است :  وَ لا تَجِدُ أَكْثَرَهُمْ شاكِرِينَ  « 67 » دانسته شود ، و كسى معناى اين آيه را مىفهمد كه همهء اين مطالب و امور ديگرى را كه وراى آنهاست بداند ؛ امورى كه عمر انسان سپرى مىشود بى آن كه بتواند به ژرفاى اين معانى برسد . امّا تفسير آيه و معناى الفاظ آن را همهء كسانى كه با لغت آشنايى داشته باشند مىدانند . با اين توضيح تفاوت ميان معنا و تفسير آشكار شده است .\r\nاگر بگويى : حاصل اين گفتار اين است كه خداوند را در هر چيزى حكمت و مصلحتى است و پاره‌اى از افعال بندگان را سبب اتمام اين حكمت و رسيدن آن به هدفى كه از آن اراده شده قرار داده ، و افعال برخى از بندگان را مانع اتمام اين حكمت و وصول به اين مقصود گردانيده است ، از اين رو هر فعلى كه بر وفق مقتضاى حكمت باشد و موجب رسيدن آن به كمال مطلوب خود شود شكر است ، و هر علمى كه خلاف مقتضاى حكمت و مانع اسبابى باشد كه آن فعل به كمال خود برسد ناسپاسى و كفران است ، اين معنايى روشن و مفهوم است ، ليكن اشكال باقى است و آن اين كه فعل عبد - كه به دو قسم منقسم شده . بعضى كامل كنندهء حكمت و برخى مانع آن - نيز از افعال خداوند است ، بنابر اين بنده در اين ميان چه نقشى دارد تا گاهى شكرگزار و زمانى ناسپاس باشد ؟\r\nپاسخ اين است كه بدانى براى تحقيق و بررسى اين امر بايد از درياى عظيم و موّاج علوم مكاشفات كمك گرفت و ما پيش از اين سربسته به مبادى اين علوم اشاراتى\r\n\r\n\r\n","description":"","footnote":"\r\n( 66 ) سبأ / 13 : و كمى از بندگانم شكرگزارند .\r\n( 67 ) اعراف / 16 : . . . و بيشتر آنها را شكرگزار نخواهى يافت .\r\n","page_name":" 213 ","page_number":213},
  {"content":"\r\n\r\nكرده‌ايم ، و اكنون نيز با بيانى كوتاه پيرامون نهايت و غايت آن سخنى مىگوييم و آن را كسى مىفهمد كه زبان مرغان را بداند و كسى كه در شتافتن ناتوان است آن را انكار خواهد كرد چه رسد به آن كه بتواند در فضاى ملكوت مانند پرندگان به پرواز درآيد . لذا مىگوييم : خداوند سبحان در مقام جلال و كبريايى خود داراى صفتى است كه خلق و اختراع از آن به وجود مىآيد ، و آن صفت برتر و والاتر از آن است كه چشم وضع كنندهء لغات آن را ببيند تا بتواند در قالب الفاظى كه دلالت بر كنه جلال و حقيقت ممتاز او داشته باشد آن را بيان كند ، چه به سبب بلندى مرتبهء اين صفت و انحطاط رتبهء واصفان لغت از اين كه بتوانند به مبادى اشراق آن چشم دوزند عاجزند و در اين جهان چنين قالبها و عباراتى وجود ندارد . ديدگان آنها مانند چشمان خفّاشان كه از ديدن نور خورشيد ناتوان است از مشاهدهء قلّهء بلند آن زبون و درمانده مىباشد ، و اين ناتوانى خفّاشان از ديدن نور خورشيد به سبب پيچيدگى و نارسايى نور نيست بلكه به علّت ضعف چشمان خفّاشان است . از اين رو كسانى كه براى مشاهدهء جلال و عظمت صفات او چشم باز مىكنند ناگزير مىشوند از حضيض عالم الفاظ براى آن لغات و عباراتى استعاره كنند كه بتواند از مبادى حقايق آن چيزى را هر چند بسيار ضعيف و اندك تفهيم كند . فى المثل واژهء « قدرت » را براى او استعاره كرده‌اند و ما به سبب آن جرأت كرده مىگوييم : خداوند داراى صفت قدرت است كه خلق و اختراع از آن پديد مىآيد ، و خلق در عالم وجود داراى اقسامى است كه صفاتى خاصّ دارند ، و منشأ انقسام و اختصاص آنها بدان صفات ، صفت ديگرى است كه طبق ضرورتى كه پيش از اين گفته شد براى آن واژهء « مشيّت » استعاره شده است ، و اين واژه در نزد كسانى كه با لغات مركّب از حرف و صوت گفتگو و تفاهم مىكنند امر مجملى را مىفهماند ، و قصور واژهء « مشيّت » در دلالت بر كنه اين صفت و حقيقت آن مانند قصور واژهء « قدرت » است .\r\nسپس افعالى كه از قدرت صادر مىشود برخى به نهايتى مىرسد كه مقصد حكمت ايجاد آن است و بعضى بدان حدّ نمىرسد و در ميان راه مىماند ، و هر كدام از اين دو نوع افعال را با صفت « مشيّت » نسبت و رابطه‌اى است ؛ چه آن به اختصاصات و اختلافاتى برگشت دارد كه اين تقسيم با آنها كامل مىشود . براى آنچه به نهايت خود برسد واژهء « محبّت » و براى آنچه به غايت خود نرسد واژهء « كراهت » استعاره شده است ، و گفته‌اند : هر دو در صفت « مشيّت » داخلند و ليكن هر كدام در نسبت داراى خاصيّتى\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nجداگانه است كه واژهء محبّت و كراهت به طور مجمل آن را به جويندگان معانى از طريق الفاظ و لغات مىفهماند . بنابر اين بندگان خدا كه آنان نيز از خلق و اختراع اويند به دو دسته منقسم شده‌اند :\r\n1 - آن كه در مشيّت ازلى برايش مقدّر شده است به نحوى به كار گرفته شود كه حكمت ايجاد او به نهايت نرسد ، و اين امر كه درباره‌اش قهر و عذاب است از طريق چيره ساختن انگيزه‌ها و دواعى بر او صورت مىگيرد .\r\n2 - آن كه در ازل به قلم رفته است كه او را به گونه‌اى به كار گيرند كه حكمت ايجاد او در برخى امور به غايت خود برسد .\r\nهر يك از اين دو دسته با مشيّت نسبتى خاصّ دارد . براى كسانى كه در طريق اتمام حكمت به كار گرفته مىشوند واژهء « رضا » و براى آنانى كه اسباب حكمت پيش از رسيدن به نهايت متوقّف مىشود واژهء « غضب » استعاره گرديده است . آن كه در ازل بر او غضب شده فعلى از او ظاهر مىگردد كه به سبب آن حكمت پيش از رسيدن به مقصد خود متوقّف شود و براى آن واژهء كفران را استعاره و آن را علاوه بر عقوبت و مجازات با لعن و نكوهش همراه كرده است ؛ و كسى كه در ازل مقبول و پسنديده واقع شده عملى از او ظاهر مىشود كه به سبب آن حكمت به نهايت خود رسيده در نتيجه براى آن واژهء « شكر » استعاره گرديده و آن را با ستايش بسيار همراه ساخته و موجب افزايش رضا و قبول قرار داده است .\r\nحاصل سخن آن كه خداوند جمال بخشيد و سپس بر آن ثنا گفت ، و مجازات و نكوهش كرد و هلاك فرمود . اين مطلب بدان مىماند كه پادشاهى بندهء آلودهء خويش را از آلودگيها پاك كند سپس او را لباس نيكو و فاخر بپوشاند و هنگامى كه آرايش او كامل شود به او بگويد : اى خوبروى ! چقدر زيبايى و چقدر لباست فاخر و چهره‌ات پاكيزه است ، در حالى كه اوست كه به وى زيبايى بخشيده و اوست كه زيبايى را مىستايد و در همهء احوال به او ثنا مىگويد امّا در حقيقت او با اين گفتار خود را مىستايد و بنده در ظاهر مورد مدح و ستايش است .\r\nآرى امور در آغاز بدون آغاز به همين گونه رقم زده شده و اسباب و مسبّبات به تقدير ربّ الأرباب و مسبّب اسباب به همين نحو تسلسل و ادامه مىيابد ؛ و كارها بر سبيل تصادف و اتّفاق و بخت نيست ، بلكه ناشى از اراده و حكمت و حكم حقّ و اراده جازم\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nمىباشد و براى آن واژهء « قضا » استعاره شده و گفته‌اند : آن همچون چشم به هم زدن است . از اين رو درياى ممكنات به حكم قضاى جزم طبق آنچه از پيش تقدير شده بود متراكم و سرشار شد و براى ترتّب هر يك از ممكنات بر ديگرى واژهء « قدر » استعاره گرديد . لذا واژهء قضا به ازاى امرى واحد و كلّى ، و واژهء قدر در قبال امورى است كه به تفصيل به بىنهايت مىانجامد . گفته شده است : هيچ چيزى از اينها خارج از قضا و قدر نيست ؛ لذا برخى از بندگان خدا گمان كردند كه چرا تقدير ، اين تفصيل را اقتضا كرد و با اين تفاوت و تمايز چگونه عدل برقرار مىشود . بعضى از اينان به سبب قصور فهم نتوانستند كه اين امر را درك كنند و تاب فهم محتواى آن را نداشتند ؛ لذا از اين كه در ژرفاى اين مطلب فرو روند دم فرو بستند و لجام منع بر دهانها زدند و به مردم گفتند :\r\nخاموش باشيد ، زيرا براى اين آفريده نشده‌ايد  لا يُسْئَلُ عَمَّا يَفْعَلُ وَ هُمْ يُسْئَلُونَ  ؛ « 68 » ليكن چراغ برخى ديگرى از نورى كه مأخوذ از نور خداوند در آسمانها و زمين بود پر شد ، روغن چراغ آنها از نخست صاف و زلال و مصداق آيهء :  يَكادُ زَيْتُها يُضِيءُ وَ لَوْ لَمْ تَمْسَسْهُ نارٌ نُورٌ عَلى نُورٍ  « 69 » بود ، امّا آتش به آن رسيد و نور بر بالاى نور شعله‌ور شد در نتيجه همهء اقطار ملكوت به نور پروردگار در پيش روى آنها روشن گرديد و امور را چنان كه هست ادراك كردند ، و به آنها گفته شد : ادب را در پيشگاه خدا نگهداريد و خاموش باشيد « و هنگامى كه از قدر سخن مىرود از گفتار خوددارى كنيد » . « 70 » زيرا ديوار گوش دارد و پيرامون شما كسانى هستند كه بينايى آنها ضعيف است و با كسى كه ضعيفترين شماست همگام باشيد و حجاب را از خورشيد براى خفّاشان برمداريد ، چه آن سبب هلاكت آنان خواهد شد .\r\nبه اخلاق خداوند خود را بياراييد ، و از پايگاه بلند خود به آسمان دنيا فرود آييد تا ضعيفان با شما انس گيرند ، و در پس پرده از بقاياى انوار تابان شما كسب روشنى كنند ، چنان كه خفّاشان در تاريكى شب از بقاياى نور خورشيد و ستارگان بهره‌مند مىشوند و در پرتو آن به زندگى و حالت در خور خود ادامه مىدهند هر چند نمىتوانند زندگى آنهايى را كه در كمال نور خورشيد آمد و رفت مىكنند به دست آورند . بنابر اين مانند\r\n\r\n\r\n","description":"","footnote":"\r\n( 68 ) انبياء / 23 : از آنچه مىكند بازخواست نمىشود و آنها باز خواست مىشوند .\r\n( 69 ) نور / 35 : . . . نزديك است بدون تماس با آتش شعله‌ور شود ، نورى است بر بالاى نور .\r\n( 70 ) طبرانى در الكبير از قول ابن مسعوزد و ابن عدى و از ثوبان و عمر با سندى حسن نقل كرده ، همچنين در جامع الصّغير آمده است .\r\n","page_name":" 216 ","page_number":216},
  {"content":"\r\n\r\nكسانى باشيد كه دربارهء آنها گفته‌اند :\r\n شربنا شرابا طيّبا عند طيّب * كذاك شراب الطيّبين يطيب « 71 »\r\nشربنا و أهرقنا على الأرض فضله * و للأرض من كأس الكرام نصيب « 72 » \r\nآرى آغاز و پايان اين امر چنين بوده و آن را نمىتوانى درك كنى مگر آنگاه كه شايستگى آن را بيابى و هنگامى كه شايستگى آن را به دست آورى چشمت را باز خواهى كرد و مىنگرى و نياز نخواهى داشت كه كسى تو را دستگيرى و راهنمايى كند .\r\nكور را مىتوان تا حدّى عصا كش بود ، ليكن هنگامى كه راه تنگ و تيزتر از شمشير و باريكتر از مو گردد پرنده مىتواند بر بالاى آن بپرد ليكن نمىتواند كور را به دنبال خود بكشد . و زمانى كه گذرگاه باريك و فى المثل مانند آب لطيف شد و گذر از آن جز به شنا ميسّر نباشد آن كه در شناورى مهارت دارد ممكن است با شنا از آن بگذرد ، ليكن بسا نتواند ديگرى را در پى خود بكشاند و از آن بگذراند .\r\nاينها امورى است كه چون اقدام در آنها با رفتن در مسيرهايى كه معمول مردم است مقايسه شود نسبت آن مانند رفتن بر روى آب با رفتن بر روى زمين است . شناورى را مىتوان آموخت ، امّا رفتن بر روى آب با آموزش به دست نمىآيد بلكه با نيروى يقين مىتوان به آن دست يافت . از اين رو به پيامبر خدا ( ص ) گفته شد : مىگويند عيسى ( ع ) بر روى آب راه مىرفت ، فرمود : « اگر يقين او بيشتر بود بر هوا راه مىرفت . » « 73 » اينها رموز و اشاراتى به معناى كراهت ، محبّت ، رضا ، خشم ، شكر و كفران بود و بيشتر از اين در خور علم معامله نيست . خداوند متعال در اين باره مثلى ذكر كرده تا اين معانى به فهم مردم نزديك شود و فرموده است :  وَ ما خَلَقْتُ الْجِنَّ وَ الْإِنْسَ إِلَّا لِيَعْبُدُونِ  . « 74 » از اين رو عبادت بندگان هدف حكمت او دربارهء آنان است . سپس خبر داده كه او را دو بنده است :\r\n\r\n\r\n","description":"","footnote":"\r\n( 71 ) در نزد پاكى شرابى پاكيزه خورديم - همين گونه شراب پاكان پاكيزه مىباشد .\r\n( 72 ) آشاميديم و زيادى آن را بر زمين ريختيم - و براى زمين از جام كريمان بهره‌اى است .\r\n( 73 ) عراقى گفته است : اين حديثى ناشناخته است و آنچه در اين باره معروف است روايت ابن ابى الدّنيا در كتاب اليقين از قول بكر بن عبد اللّه مزنى است كه گفته : حواريّون پيامبرشان را گم كردند به آنها گفته شد به طرف دريا رفته است آنها روانهء آن سو گشته و جوياى او شدند چون به دريا رسيدند ناگهان پيامبر در حالى كه بر روى آب گام بر مىداشت رو به سوى آنها آورد . راوى در اين باره حديثى نقل كرده كه عيسى ( ع ) گفته است : « اگر آدميزاده به اندازهء مويى يقين مىداشت بر روى آب راه مىرفت » .\r\n( 74 ) زاريات / 56 : من جنّ و انس را نيافريدم جز براى آن كه عبادتم كنند .\r\n","page_name":" 217 ","page_number":217},
  {"content":"\r\n\r\nيكى را دوست مىدارد و نام او جبرئيل ، روح القدس و روح الامين است و او نزد خداوند محبوب ، مطاع و مكين است ، و ديگرى را دشمن مىدارد و او ابليس است و وى ملعون و مهلت داده شده تا روز قيامت است . سپس ارشاد را به جبرئيل نسبت داده و فرموده است :  قُلْ نَزَّلَهُ رُوحُ الْقُدُسِ مِنْ رَبِّكَ بِالْحَقِّ  ؛ « 75 » و نيز :  يُلْقِي الرُّوحَ مِنْ أَمْرِهِ عَلى مَنْ يَشاءُ مِنْ عِبادِهِ  ؛ « 76 » و اغوا يعنى گمراه كردن را به ابليس منسوب كرده و فرموده است :  لِيُضِلَّ عَنْ سَبِيلِهِ  . « 77 » اغواء به معناى متوقّف كردن بندگان پيش از رسيدن به مقصد حكمت است .\r\nبنابر اين بنگر چگونه اغوا را به بنده‌اى نسبت داده كه بر او خشمگين است و ارشاد را كه عبارت از سوق دادن به سوى هدف حكمت است به بنده‌اى منسوب كرده كه او را دوست مىدارد .\r\nبراى اين مطلب در آنچه عادت و معمول است مثالى وجود دارد و آن اين كه پادشاه اگر به كسى نيازمند شود كه ساقى شراب او شود و به كسى كه او را حجامت كند و به كسى كه جلو منزل او را از پليديها پاك سازد و در همين حال او را دو بنده باشد بىترديد كار حجامت و نظافت را به يكى از اين دو بنده كه زشت‌تر و پست‌تر است خواهد سپرد ، و آوردن شراب ناب را براى او به آن كه زيباتر و كاملتر و نزد او محبوبتر است واگذار خواهد كرد . نبايد بگويى كه اين عمل من است و چرا بايد عمل خدا همچون عمل من باشد ، زيرا تو خطا مىكنى از اين كه عملت را به خودت نسبت مىدهى و اوست كه انگيزهء تو را متوجّه آن كرده است كه فعل مكروه را به شخص مكروه و فعل محبوب را به شخص محبوب تخصيص دهى تا عدالت كامل و برقرار شود ؛ چه گاهى عدالت او به امورى كامل مىشود كه تو را در آنها دخالتى نيست و گاهى با دخالت تو تمام مىشود ، زيرا تو نيز از افعال او هستى و انگيزهء قدرت ، علم ، عمل و ديگر اسباب و موجبات حركات تو به يك تعبير فعل كسى است كه آنها را از روى عدل به ترتيبى مرتّب ساخته كه افعال معتدل و مناسب از آنها به وجود مىآيد جز اين كه تو جز خويشتن را نمىبينى و گمان مىكنى آنچه در عالم شهود بر تو آشكار مىشود در عالم غيب و ملكوت سببى ندارد ، به همين جهت آن را به خودت نسبت مىدهى . تو مانند كودكى هستى كه در شب\r\n\r\n\r\n","description":"","footnote":"\r\n( 75 ) نحل / 104 : بگو آن را روح القدس از جانب پروردگارت بحقّ نازل كرده است .\r\n( 76 ) مؤمن / 15 : روح را به فرمانش بر هر كس از بندگانش كه بخواهد القا مىكند .\r\n( 77 ) زمر / 8 : . . . تا مردم را از راه او منحرف سازد .\r\n","page_name":" 218 ","page_number":218},
  {"content":"\r\n\r\nبه عمليّات شعبده‌بازى مىنگرد كه از پشت پرده آدمكهايى بيرون مىآورد كه مىرقصند ؛ نعره مىزنند ؛ مىايستند و مىنشينند در حالى كه آنها از تكّه پارچه‌هايى ساخته شده‌اند كه به خودى خود حركتى ندارند و حركات آنها به وسيلهء نخهاى مويى باريك است كه در تاريكى شب ديده نمىشوند . سر اين نخها پيوسته در دست شعبده باز مىباشد كه از چشم كودكان پنهان است و كودكان با مشاهدهء اين خيمه شب بازى شادى مىكنند و دچار شگفتى مىشوند ، زيرا گمان مىكنند اين تكّه پارچه‌ها مىرقصند و بازى مىكنند و مىايستند و مىنشينند . امّا خردمندان مىدانند كه آن جنبانيدن است نه جنبيدن و بسا بعضى تفصيل و چگونگى آن را ندانند ؛ و آن كه به برخى از چگونگى آن آگاهى دارد هرگز به اندازهء شعبده بازى كه كار به فرمان او و سر نخها به دست اوست بدين اعمال آگاه نيست . كودكان دنيا نيز همين گونه‌اند و همگى مردم جز دانشمندان كودكند .\r\nبه اين اشخاص مىنگرند و گمان مىكنند كه اينها به خودى خود در حركت و جنبش هستند ، در نتيجه امور خود را به آنها حواله مىدهند ؛ و عالمان مىدانند كه آنها را ديگران به حركت درآورده‌اند ، ليكن چگونگى به جنبش درآوردن آنها را نمىدانند . اينان اكثريّت عالمان را تشكيل مىدهند ، و تنها عارفان و عالمان راسخ در علم با چشمان تيزبين خود رشته‌هاى باريك عنكبوتى بلكه خيلى باريكتر از آنها را كه از آسمان و اطراف آن به سوى اهل زمين آويخته است مىبينند و اين رشته‌ها به سبب دقّت و باريكى با چشم سر ديده نمىشوند . آنگاه مشاهده مىكنند كه سر اين رشته‌ها به مراكزى كه از آن آويزان شده‌اند قرار دارد و اين مراكز در دست فرشتگانى است كه جنبندهء آسمانها مىباشند ، و مىبينند كه چشمان فرشتگان متوجّه حاملان عرشند و انتظار مىكشند كه چه اوامرى از حضرت ربوبيّت بر آنها فرود مىآيد تا در اجراى فرمان او معصيت نكنند و آنچه را به آنها امر مىشود انجام دهند . اين مكاشفات در قرآن بدين گونه تعبير شده كه فرموده است :  وَ فِي السَّماءِ رِزْقُكُمْ وَ ما تُوعَدُونَ  ؛ « 78 » و دربارهء انتظار فرشتگان آسمانها براى نزول فرامين و تقديرات الهى فرموده است :  خَلَقَ سَبْعَ سَماواتٍ وَ مِنَ الْأَرْضِ مِثْلَهُنَّ يَتَنَزَّلُ الْأَمْرُ بَيْنَهُنَّ لِتَعْلَمُوا أَنَّ اللَّهَ عَلى كُلِّ شَيْءٍ قَدِيرٌ ، وَ أَنَّ اللَّهَ قَدْ أَحاطَ بِكُلِّ شَيْءٍ عِلْماً  . « 79 » اينها امورى است كه تأويل آنها را جز خداوند و راسخان در علم نمىدانند .\r\n\r\n\r\n","description":"","footnote":"\r\n( 78 ) زاريات / 21 : روزى شما در آسمان است و آنچه به شما وعده داده مىشود .\r\n( 79 ) طلاق / 12 : خداوند كسى است كه هفت آسمان را آفريد و از زمين نيز همانند آن را . فرمان او پيوسته . در ميان آنها نازل مىشود تا بدانيد خداوند بر هر چيز تواناست و علم او به همه چيز احاطه دارد .\r\n","page_name":" 219 ","page_number":219},
  {"content":"\r\n\r\nابن عبّاس گفته است راسخان در علم به علومى اختصاص دارند كه فهم مردم توان تحمّل آنها را ندارد ، و هنگامى كه آيهء :  يَتَنَزَّلُ الْأَمْرُ بَيْنَهُنَّ  را تلاوت كرد گفت : اگر آنچه را از معناى اين آيه مىدانم بگويم مرا سنگباران مىكنيد ، و در عبارت ديگر آمده است :\r\nمىگوييد او كافر است .\r\nما در اين باره به همين مقدار بسنده مىكنيم ، چه زمام سخن از كف بيرون رفت و با علم معامله چيزهايى آميخته شد كه از آن نبود .\r\n\r\nركن دوّم - چيزى كه بايد بر آن شكر كرد و آن نعمت است\r\n( 1 ) ما بايد در اين ركن حقيقت نعمت و اقسام و درجات آن و اصناف نعمتهايى را كه اختصاص و تعميم دارد ذكر كنيم ، زيرا شمارش نعمتهاى خداوند بر بندگانش بيرون از توان بشر است چنان كه فرموده است :  وَ إِنْ تَعُدُّوا نِعْمَةَ اللَّهِ لا تُحْصُوها  . « 1 » از اين رو نخست امورى مكّى را كه در شناخت نعمتهاى الهى به منزلهء قانون است بيان مىكنيم و سپس به ذكر اقسام نعمتها مىپردازيم .\r\n\r\nبيان حقيقت نعمت و اقسام آن\r\n( 2 ) بدان هر خوبى و سعادت و لذّت بلكه هر مطلوب و مؤثّرى نعمت گفته مىشود . ليكن نعمت حقيقى سعادت آخرت است و آنچه غير از آن است يا به غلط و يا بر سبيل مجاز سعادت خوانده مىشود ؛ چنان كه سعادت دنيويى را كه به كار آخرت هيچ كمكى نمىكند نيز نعمت مىنامند و اين غلط محض است . گاهى اطلاق نام نعمت بر چيزى در دست است ليكن درست‌تر از آن است كه اين نام بر سعادت اخروى اطلاق شود ؛ از اين رو هر سببى كه انسان را به سعادت آخرت رساند و به اين مقصود با يك واسطه يا چند واسطه كمك كند ناميدن آن به نعمت درست است ، چه آن انسان را به نعمت حقيقى مىرساند . ما اسبابى را كه در اين راه يارى دهنده است و لذّاتى را كه نعمت ناميده شده‌اند تقسيم‌بندى و در زير ذكر مىكنيم :\r\n\r\n\r\n","description":"","footnote":"\r\n( 1 ) ابراهيم / 34 : و اگر نعمتهاى خدا را بشماريد هرگز آنها را شمارش نخواهيد كرد .\r\n","page_name":" 220 ","page_number":220},
  {"content":"\r\n\r\nقسمت اوّل - بدان كليّهء امور به نظر ما از چهار قسم بيرون نيست :\r\n1 - كارهايى كه همگى براى دنيا و آخرتمان سودمند است مانند دانش و خوشخويى .\r\n2 - كارهايى كه همگى براى دنيا و آخرت ما زيان دارد مانند نادانى و بدخويى .\r\n3 - كارهايى كه در حال سودمند و در آينده براى ما زيانبار است مانند لذّات حاصل از پيروى از شهوات .\r\n4 - كارهايى كه در حال زيانبار و دردناك و در آينده نافع و سودآور است ، مانند سركوب كردن شهوات و مخالفت با نفس .\r\nبىشكّ آنچه در حال و مآل سودمند مىباشد نعمت است ، چون دانش و حسن خلق ، و آنچه در حال و آينده زيان‌آور است محقّقا بلاست ، مانند آنچه ضدّ آن دو صفت است ، و آنچه در حال سودمند و در آينده زيانبار است نيز از نظر اهل بينش بلاى محض و به گمان نادانها نعمت است ، مانند گرسنه‌اى كه عسل زهرآلودى بيابد چنانچه نادان باشد آن را نعمت مىشمارد و اگر بدان دانا باشد آن را بلايى خواهد شمرد كه به سوى او رو آورده است . امّا آنچه در حال زيانبار و در آينده نافع و سودمند است از ديدگاه خردمندان نعمت و از نظر نادانان بلاست و مثال آن دارويى است كه در حال مزهء تلخ و چشيدن آن سخت است ليكن شفا بخش بيماريها و دردها و پديدآورندهء صحّت و سلامتى است . اگر كودك نادان به آشاميدن آن وادار شود گمان مىكند بلاست و خردمند آن را نعمت مىشمارد و منّت دار كسى مىشود كه آن را به دو هديه كند ، و اسباب آن را برايش فراهم سازد . به همين سبب مادر فرزندش را از حجامت باز مىدارد و پدر او را بدان ترغيب مىكند ، زيرا پدر به سبب كمال عقل عاقبت را مىنگرد و مادر به علّت كوتاهى فكر و محبّت زياد حال را در نظر مىگيرد ، و كودك به سبب نادانى ممنون مادر مىشود نه پدر و با مادر انس مىگيرد و او را نسبت به خود مهربان و پدر را دشمن مىشمارد . ليكن اگر عاقل باشد مىداند كه مادر در باطن دشمن و در ظاهر دوستدار اوست ، زيرا منع او از حجامت كودك را به بيماريها و دردهايى مىكشاند كه بسيار سخت‌تر و دردناكتر از حجامت است . امّا دوست نادان بدتر از دشمن داناست ، و هر انسانى دوست خويش است ليكن دوستى نادان و به همين سبب به خود آن مىكند كه دشمن به او نمىكند .\r\nقسمت دوم - بدان اسباب دنيوى در هم و خوب و بد آن به هم آميخته است و خيلى\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nكم است كه خوب آن صافى و از بدى خالى باشد مانند مال و زن و فرزند و خويشاوند و جاه و مقام و ديگر وسايل . از اين رو اسباب دنيوى بر سه قسم است :\r\n1 - آنچه سودش بيش از زيان آن است ، مانند آنچه از مال و مقام و ديگر اسباب زندگى در حدّ كفاف مىباشد .\r\n2 - آنچه زيانش نسبت به اكثر افراد بيش از سود آن است ، مانند داشتن مال زياد و مقام عالى .\r\n3 - آنچه سود و زيان آن برابر است .\r\nاين امور نسبت به اشخاص مختلف است ؛ بسا انسان صالحى كه از مال و دارايى سود برد و آن را در راه خدا انفاق و در كارهاى خير صرف كند هر چند زياد و سرشار باشد و با اين توفيق مال نسبت به او نعمت است ، و نيز بسا انسانى كه اندكى مال براى او ضرر دارد چه پيوسته آن را اندك مىشمارد و از پروردگار شكايت دارد و خواهان افزايش آن است لذا با اين ناسپاسى و خوارى مال نسبت به او بلاست .\r\nقسمت سوّم - بدان خوبيها از ديدگاهى ديگر سه گونه است :\r\n1 - آنچه به ذات خود مؤثّر و مطلوب است نه براى چيزى ديگر .\r\n2 - آنچه براى غير او مؤثّر و مطلوب است .\r\n3 - آنچه براى ذات او و غير او مؤثّر و مطلوب است .\r\nامّا اوّلى كه به ذات خود مؤثّر و مطلوب است نه براى چيزى ديگر مانند لذّت نظر كردن به رخسار پروردگار و سعادت لقاى او و به طور كلّى سعادت آخرت است كه پايانى ندارد ، و آن را نمىطلبند براى آن كه به هدفى ديگر و مقصدى كه در وراى آن است دست يابند بلكه به خاطر ذات آن اين سعادت را طالبند .\r\nدومى كه براى غير او مؤثّر و مطلوب است و به هيچ روى خود آن هدف نيست از قبيل درهم و دينار است كه اگر نيازهاى مردم به وسيلهء آنها برآورده نمىشد با سنگريزه برابر بودند ؛ ليكن چون وسيلهء دست يافتن به لذّاتند و آدمى را بسرعت به آنها مىرسانند خود آنها در نزد نادانها محبوب واقع شده‌اند ، به طورى كه آنها را گردآورى و گنج كرده به ربا ميان خود مبادله مىكنند و گمان مىبرند كه خود آنها مقصودند . آنان مانند كسى هستند كه شخصى را دوست بدارد و به خاطر او فرستادهء آن شخص را نيز كه واسطهء ميان آنهاست به دوستى گيرد ، سپس به سبب محبّتى كه به اين واسطه پيدا كرده دوست اصلى\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nرا فراموش كند و در تمام عمر از او روگردان شود و پيوسته به رعايت خاطر فرستاده و تفقّد احوال او بپردازد ؛ و اين عمل نشانهء كمال نادانى و گمراهى است .\r\nسوّمى كه به خاطر ذات او و غير او مؤثّر و مطلوب است نظير صحّت و سلامتى است ، چه مقصود از آن قدرت يافتن بر فكر و ذكرى است كه انسان را به لقاى پروردگار برساند و يا به وسيلهء آن بتواند به طور كامل از لذّات دنيا بهره‌مند شود . و نيز سلامت به ذات خود مؤثّر و مطلوب است ، زيرا انسان اگر از چيزى كه مستلزم سلامت پاست بىنياز شود سلامتى پا را از آن رو كه سلامتى و تندرستى است نيز طالب است .\r\nبنابر اين آنچه تنها به خاطر ذات او مطلوب است بىترديد خير و نعمت است و آنچه براى ذات او و غير او مطلوب است نيز نعمت است ، ليكن نعمتى فروتر و پست‌تر . امّا آنچه مانند درهم و دينار جز به خاطر غير او مؤثّر و مطلوب نيست ، آنها را از آن جهت كه دو جوهر و حقيقت‌اند نمىتوان نعمت دانست ، بلكه از آن حيث كه دو وسيله‌اند براى كسى كه مقصودى دارد و جز به وسيلهء آنها بدان دست نخواهد يافت نعمت‌اند . اگر مقصود او دانش و عبادت است و به اندازهء كفاف كه ضرورى زندگانى اوست نزد خود موجود دارد زر و كلوخ در پيش او برابر و وجود و عدم آنها در نظر او يكسان است ، بلكه بسا وجود درهم و دينار او را از تفكّر و عبادت باز دارد كه در اين صورت آنها نسبت به او بلا مىباشند نه نعمت .\r\nقسمت چهارم - بدان خوبيها به اعتبار ديگر منقسم مىشود به : لذيذ ، نافع ، خوب .\r\nلذيذ آن است كه لذّت آن در حال درك شود ؛ نافع آن است كه در آينده سودبخش باشد ؛ و خوب آن است كه در همهء احوال پسنديده و نيكوست .\r\nبديها نيز به سه قسم منقسم مىشود : زيانبار ، زشت ، دردآور .\r\nهر يك از خوبيها و بديها نيز بر دو نوع است : مطلق ، مقيّد .\r\nنوع مطلق اين است كه اوصاف سه‌گانهء مذكور در آن جمع باشد ، فى المثل اگر از خوبيها مانند علم و حكمت است از نظر عالمان و حكيمان سه صفت لذيذ ، نافع و خوب در آنها جمع است ؛ و اگر از بديها نظير جهل باشد سه صفت زيانبار ، زشت و دردآور در آن گرد آمده است . نادان آنگاه درد جهل را احساس مىكند كه بداند نادان است و آن هنگامى است كه عالمى را ببيند و خود را نادان تشخيص دهد . در اين موقع درد نقص را درك مىكند و بر اثر آن شهوت علم به سبب لذّتى كه دارد در او پديد مىآيد . آنگاه\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nممكن است حسادت و تكبّر و شهوتهاى دلنشين ديگرى او را از فراگرفتن دانش بازدارد و در كشمكش دو جاذبهء متضاد قرار گيرد كه در اين صورت درد و اندوه او بزرگ مىشود ؛ زيرا اگر فرا گرفتن دانش را ترك كند درك جهل و نقصان او را آزار مىدهد و اگر به فرا گرفتن دانش بپردازد ترك شهوات يا رها كردن كبر و ذلّت تعلّم و شاگردى او را دردمند مىسازد . اين گونه افراد ناچار پيوسته در عذابى دايمى به سر مىبرند .\r\nنوع مقيّد آن است كه برخى از اين صفات در آن موجود و برخى را فاقد باشد ؛ زيرا بسا امور سودمند كه دردآور است مانند قطع انگشت كسى كه دچار خوره شده و بريدن غدّه و عضو زايد از بدن . همچنين بسا امور سودمند كه زشت است ، مانند حماقت ، چه آن در برخى احوال نافع است ، از اين رو گفته‌اند : آن را كه خرد نيست آسوده است ، زيرا دربارهء عواقب كارها نمىانديشد و در حال راحت است تا آنگاه كه وقت مرگش فرا رسد . و نيز بسا چيزى كه از جهتى سودمند و از جهت ديگر زيانبار است ، مانند انداختن مال به دريا به هنگامى كه بيم غرق شدن باشد كه اين عمل از حيث اتلاف مال زيانبار و از جهت نجات جان سودمند است . آنچه سودمند است دو نوع است : يا براى رسيدن به سعادت آخرت ضرورى است مانند ايمان و حسن خلق و مقصود ما از اين دو علم و عمل است چه هيچ چيزى نمىتواند جانشين آنها شود ؛ و يا ضرورى نيست مانند سركنگبين در فرونشاندن صفرا كه ممكن است چيز ديگرى جانشين آن شود .\r\nقسمت پنجم - بدان نعمت عبارت از هر چيز لذيذ و گواراست و لذّتها در مورد انسان از حيث آن كه بعضى از لذّتها به او اختصاص و در برخى با ديگر جانداران مشاركت دارد سه نوع است : عقلى ، بدنى مشترك با بعضى حيوانات و بدنى مشترك با همهء حيوانات .\r\nاوّل - لذتهاى عقلى مانند لذّت علم و حكمت است كه چشم ، گوش ، بينى ، شكم و فرج آن را احساس نمىكند و تنها دل از آن لذّت مىبرد ، زيرا دل اختصاص به صفتى دارد كه آن را عقل مىگويند . اين لذّت از همهء لذّتها كميابتر و از همهء آنها شريفتر است .\r\nاين كه كميابتر است براى آن است كه از دانش تنها دانشمند و از حكمت فقط حكيم لذّت مىبرد و اهل علم و حكمت خيلى اندك و كسانى كه به رسوم و آداب آنان خودنمايى مىكنند بسيار زيادند . امّا شرافت آن بر ديگر لذّتها براى اين است كه آن لذّتى است كه نه در دنيا زايل مىشود و نه در آخرت و همراهى دايمى است كه ملامت\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nنمىآورد . از خوردن چون سير شدند ملول مىشوند ، و از مقاربت به هنگامى فارغ مىشوند احساس سنگينى مىكنند در حالى كه تصوّر نمىرود از علم و حكمت هرگز ملول و سنگين شوند ؛ و كسى كه در به دست آوردن چيزى شريف و ارزشمند كه تا ابد پايدار مىماند قدرت داشته باشد ، چنانچه به چيزى پست و ناپايدار راضى و خشنود شود بى خرد و محروم و دچار بدبختى و ادبار مىباشد . كمتر چيزى كه در اين باره مىتوان گفت اين است كه علم و حكمت بر خلاف مال نيازى به ياور و نگهبان ندارد ، چه دانش تو را پاسدارى مىكند و تو مال را پاسدارى مىكنى . دانش با انفاق فزونى مىگيرد ، و مال با انفاق كاهش مىيابد . مال به دزدى مىرود و حكومت آن را مصادره مىكند ، دانش در دسترس دزدان قرار نمىگيرد و دست شاهان براى مصادره به آن نمىرسد . دانشمند همواره در آسايش و امنيّت به سر مىبرد و صاحب مال و جاه هميشه در اندوه و بيم مىباشد . بنابر اين دانش همواره و در همهء احوال سودمند ، لذّت‌بخش و خوب است و مال گاهى انسان را به نابودى و زمانى ديگر به نجات و رستگارى مىكشاند . از اين رو خداوند متعال مال را در چند جا از قرآن نكوهش كرده اگر چه در چند آيه آن را خير ناميده است .\r\nامّا كوتاهى بيشتر مردم در ادراك لذّت دانش يا به سبب نداشتن ذوق است ، چه كسى كه چيزى را نچشيده آن را نمىشناسد و به آن اشتياق ندارد ، و شوق به دنبال ذوق است ؛ و يا به علّت تباهى مزاج و بيمارى دلهاى آنها بر اثر پيروى از شهوات است ، همچون بيمارى كه شيرينى عسل را درك نكند و آن را تلخ بيابد . يا به سبب نارسايى فهم آنهاست ، زيرا ممكن است هنوز در آنان صفتى كه به آن لذّت علم را درك كنند آفريده نشده باشد مانند كودك شيرخوارى كه لذّت عسل و پرندگان گوشتى را در نمىيابد و جز از شير خوشش نمىآيد ، و اين امر دلالت بر آن ندارد كه عسل گوارا نيست و شير لذيذترين چيزهاست . كسانى كه لذّت علم و حكمت را در نمىيابند سه دسته‌اند :\r\n1 - كسى كه درون او مانند كودك هنوز زنده و بيدار نشده است .\r\n2 - آن كه دلش پس از زنده شده به سبب پيروى از شهوتها مرده است .\r\n3 - كسى كه دلش بر اثر پيروى از شهوات بيمار شده است .\r\nقول حقّ تعالى كه :  فِي قُلُوبِهِمْ مَرَضٌ *  « 2 » اشاره به بيمارى دلها بر اثر فقدان خردهاست و\r\n\r\n\r\n","description":"","footnote":"\r\n( 2 ) بقره / 10 : در دلهايشان بيمارى است .\r\n","page_name":" 225 ","page_number":225},
  {"content":"\r\n\r\nگفتار او كه :  لِيُنْذِرَ مَنْ كانَ حَيًّا  ، « 3 » اشاره به كسى است كه حيات باطنى او نمرده است ، و هر زنده‌تن مرده دل در نزد خداوند در شمار مردگان است هر چند در نظر نادانها از زندگان باشد . از اين رو شهيدان در نزد پروردگار زندگانند و روزى مىخورند اگر چه بدنهاى آنها مرده است .\r\nدوم - لذّتى كه در آن انسان با برخى حيوانات مشاركت دارد مانند لذّت رياست و غلبه و استيلا كه در شير و پلنگ و برخى ديگر از حيوانات موجود است .\r\nسوّم - لذّتى كه انسان با همهء حيوانات در آن مشاركت دارد مانند لذّت شكم و فرج ، و اين از همهء لذّتهاى ديگر بيشتر وجود دارد ، در حالى كه از همهء آنها پست‌تر است . به همين سبب همهء جنبنده‌ها حتّى كرمها و حشرات در آن شريكند ، و هر كس از اين مرتبه پا فراتر نهد لذّت غلبه به او درآويزد ، و اين لذّت بيشتر بر غافلان چيرگى دارد ، و اگر از اين حدّ نيز بگذرد به مرتبهء سوّم مىرسد . در اين مرتبه لذّت علم و حكمت بيش از لذّات ديگر بر او غلبه مىيابد بويژه لذّت معرفت بارى تعالى و شناخت صفات و افعال او ، و اين مرتبهء صدّيقان است و به كمال اين مرتبه نمىتوان رسيد جز به آن كه استيلاى حبّ رياست از دل زايل شود « و آخرين چيزى كه از سر صدّيقان بيرون مىرود حبّ رياست است . » امّا شهوت شكمبارگى و زنبارگى را صالحان مىتوانند بشكنند ليكن شهوت رياست طلبى را تنها صدّيقان مىتوانند سركوب كنند ولى ريشه‌كن كردن آن بكلّى و به طور دايمى به گونه‌اى كه انسان در حالات مختلف دچار چنين احساسى نشود گويا از قدرت بشر خارج باشد . آرى لذّت معرفت حق تعالى در برخى از احوال چنان غالب مىشود كه مجالى براى احساس لذّت رياست و غلبه باقى نمىماند . ليكن اين حالت در تمام طول عمر ادامه ندارد ، بلكه در پاره‌اى از اوقات عارض مىشود و پس از آن زايل و صفات بشرى دوباره باز مىگردد . بنابر اين صفت مذكور موجود است اگر چه سركوب شده و نمىتواند نفس را بر عدول از حدّ عدالت وادار كند . در اين مقام دلها چهار گونه‌اند :\r\n1 - دلى كه جز خدا را دوست نمىدارد و جز به او و مزيد معرفت نسبت به او و تفكّر در او آرامش نمىيابد .\r\n\r\n\r\n","description":"","footnote":"\r\n( 3 ) يس / 70 : تا افرادى را كه زنده‌اند انذار كند .\r\n","page_name":" 226 ","page_number":226},
  {"content":"\r\n\r\n2 - دلى كه لذّت معرفت خداوند را نمىشناسد و معناى انس را او را نمىداند و لذّت او تنها در احراز جاه و مقام و رياست و مال و ديگر شهوات است .\r\n3 - دلى كه در غالب حالات انس با خدا دارد ، و از معرفت و تفكّر دربارهء او لذّت مىبرد ، ليكن در برخى احوال به خويهاى بشرى باز مىگردد .\r\n4 - دلى كه در اكثر حالات متلذّذ به صفات بشرى است و در برخى احوال لذّت علم و معرفت به او دست مىدهد .\r\nامّا اوّلى اگر وجود آن ممكن باشد دست يافتن به آن بسيار بعيد خواهد بود . امّا دومى جهان از آنها لبريز است و سوّمى و چهارمى موجودند ، ليكن وجود آنها بسيار كمياب و نادر است و جز به اين صورت نمىتوان آنها را تصوّر كرد و با وجود ندرت از حيث قلّت و كثرت متفاوتند . كثرت آنها در دورانهاى نزديك به زمان پيامبران ( ع ) است و هر اندازه بر فاصله و دورى از آن دوران افزوده گردد از تعداد اين دلها كاسته مىشود تا آنگاه كه قيامت فرا رسد  لِيَقْضِيَ اللَّهُ أَمْراً كانَ مَفْعُولًا *  « 4 » . اين كه واجب است اين گونه دل نادر باشد براى آن است كه آن در آستانه پادشاهى آخرت است و پادشاه عزيز است و پادشاهان زياد نيستند . چنان كه برجسته و كامل در پادشاهى و جمال جز بندرت يافت نمىشود و بيشتر مردم در مرتبه‌اى پايينتر از او قرار دارند ؛ پادشاهى آخرت نيز همين وضع را دارد چه دنيا عالم شهود و آيينهء آخرت است چنان كه آخرت عالم غيب مىباشد ، و عالم شهود تابع عالم غيب است همان طورى كه صورت منعكس شده در آيينه تابع صورت نگاه كنندهء در آن است ، و صورتى كه در آيينه است اگر چه از نظر وجود در رتبهء دوم است ليكن از حيث رؤيت در مرتبهء اول مىباشد ، چه تو خود را نمىبينى و نخست صورت خود را در آيينه مشاهده مىكنى و به صورتى كه به وجود تو قائم است خود را در مرتبهء دوم بر سبيل مشابهت مىشناسى . بنابر اين از حيث معرفت چيزى كه تابع است در وجود متبوع گشته و آنچه متأخّر است متقدّم شده است ، و اين نوعى انعكاس و باژگونگى است و انعكاس و باژگونگى از ضرورتهاى اين جهان است .\r\nبه همين گونه عالم ملك و شهود شبيه عالم غيب و ملكوت است . برخى از مردم كه براى آنها آسان است چشم عبرت باز كنند به چيزى از عالم ملك نمىنگرند جز اين كه آن را بيانگر عالم ملكوت مىبينند و اين نگرش « عبرت » گفته مىشود و مردم بدان مأمورند\r\n\r\n\r\n","description":"","footnote":"\r\n( 4 ) انفال / 42 : تا خداوند كارى را كه مىبايست انجام شود تحقّق بخشد .\r\n","page_name":" 227 ","page_number":227},
  {"content":"\r\n\r\nچنان كه فرموده است :  فَاعْتَبِرُوا يا أُولِي الْأَبْصارِ  . « 5 » برخى ديگر چشم بصيرتشان كور است و عبرت نمىگيرند ، از اين رو در عالم ملك و شهود محبوس مىمانند امّا به زودى درهاى جهنّم به روى زندان آنها باز مىشود . اين زندان پر از آتش است و از جملهء كارهاى اين آتش آن است كه بر دلها وارد مىشود جز اين كه اكنون ميان آن و درك سوزش آن حايلى قرار داده شده است و چون با مرگ اين حايل برداشته شود سوزش آن احساس خواهد شد . به همين سبب خداوند حقّ را بر زبان گروهى جارى ساخت كه گفته‌اند :\r\nبهشت و دوزخ آفريده شده‌اند ، ليكن گاهى دوزخ با احساسى كه آن را علم اليقين مىگويند درك مىشود ، و زمانى با ادراكى كه آن را عين اليقين مىنامند احساس مىگردد . عين اليقين جز در آخرت به دست نمىآيد ، و علم اليقين در دنيا حاصل مىشود ليكن نصيب كسانى مىگردد كه بهرهء آنها از نور يقين بسيار است . از اين رو حقّ تعالى فرموده است :   كَلَّا لَوْ تَعْلَمُونَ عِلْمَ الْيَقِينِ لَتَرَوُنَّ الْجَحِيمَ   يعنى در دنيا ،  ثُمَّ لَتَرَوُنَّها عَيْنَ الْيَقِينِ  « 6 » يعنى در آخرت .\r\nبنابر اين روشن شد دلى كه شايستگى ملك آخرت دارد مانند شخصى كه صلاحيّت پادشاهى دنيا را داراست عزيز و ارزشمند است .\r\nقسمت ششم - نعمتى كه مشتمل بر همهء انواع نعمتهاست .\r\nبدان نعمتها دو قسم است :\r\n1 - نعمتى كه به ذات خود مطلوب است .\r\n2 - نعمتى كه براى مقصود ديگرى مطلوب است .\r\nمقصودى كه غايت و نهايت است سعادت آخرت است و حاصل آن به چهار امر بازگشت دارد : بقايى كه فنايى براى آن نيست ، سرورى كه غمى در آن نيست ، دانشى كه جهلى در آن نيست و غنايى كه با آن فقرى نيست . نعمت حقيقى همين است ، از اين رو پيامبر خدا ( ص ) فرموده است : « زندگانى جز زندگى آخرت نيست . » « 7 » اين سخن را\r\n\r\n\r\n","description":"","footnote":"\r\n( 5 ) حشر / 2 : پس عبرت بگيريد اى صاحبان چشم .\r\n( 6 ) تكاثر / 5 و 6 و 7 : چنان نيست كه شما خيال مىكنيد اگر شما علم اليقين مىداشتيد ( به سراغ اين موهومات و تفاخرها نمىرفتيد ) شما قطعا جهنّم را خواهيد ديد ، سپس آن را به عين اليقين مشاهده خواهيد كرد .\r\n( 7 ) صحيح مسلم ، 5 / 188 از حديث سهل بن سعد در داستان حفر خندق كه پيامبر ( ص ) فرمود :\r\n« پروردگارا ، زندگانى جز زندگى آخرت نيست پس مهاجران و انصار را بيامرز » .\r\n","page_name":" 228 ","page_number":228},
  {"content":"\r\n\r\nزمانى در شدّت و سختى براى تسلّى و دلجويى اظهار فرمود و آن به هنگام كندن خندق بود ، و زمانى ديگر آن را براى جلوگيرى نفس از گرايش به شادى براى امور دنيا اظهار كرد و اين در حجّة الوداع بود كه مردم بر گرداگرد او حلقه زده بودند و مردى گفت :\r\nخداوندا ما از تو نعمت كامل را مىخواهيم ، پيامبر ( ص ) به او فرمود : « آيا مىدانى نعمت كامل چيست ؟ » عرض كرد : نه ، فرمود : « نعمت كامل دخول در بهشت است . » « 8 » امّا وسايل وصول به مقصود چهار قسم است :\r\n1 - وسايلى كه اقرب و اخصّ است ، مانند فضيلتهاى نفس .\r\n2 - وسايلى كه در مرتبهء بعدى آنها قرار دارد ، مانند مزيّتهاى بدنى .\r\n3 - وسايلى كه از حدّ تن تجاوز مىكند و گرداگرد تن را فرا گرفته است ، مانند مال و كسان و عشيره .\r\n4 - وسايلى كه ميان اسباب خارج از نفس و آنچه مناسب فضيلتهاى نفسانى است جمع مىكند مانند توفيق و هدايت .\r\nنوع اوّل كه اخصّ است فضيلتهاى نفسانى است و حاصل آن با توجّه به انشعاب و فروعى كه دارد به ايمان و حسن خلق باز مىگردد . و ايمان دو قسم است :\r\n1 - علم مكاشفه كه عبارت از شناخت خدا و دانستن صفات او و فرشتگان و پيامبران اوست .\r\n2 - علوم معامله و حسن خلق كه اين نيز دو قسم است :\r\nاوّل - ترك مقتضاى شهوت و خشم و نام آن عفّت است .\r\nدوم - مراعات عدل و ميانه‌روى در خوددارى از شهوات و ارتكاب آنها به نحوى كه نه آنها را بكلّى ترك كند و نه به هر گونه كه دلش بخواهد اقدام ورزد ، بلكه اقدام و عدم اقدام او بر ميزان عدلى باشد كه خداوند بر زبان پيامبرش ( ص ) جارى كرده و فرموده است :   أَلَّا تَطْغَوْا فِي الْمِيزانِ ، وَ أَقِيمُوا الْوَزْنَ بِالْقِسْطِ وَ لا تُخْسِرُوا الْمِيزانَ   . « 9 » بىشكّ كسى كه خود را عقيم كند تا شهوت زناشويى را از خود زايل سازد ، يا بكلّى زناشويى را با وجود قدرت و ايمنى از آفت ترك كند ، يا به خود گرسنگى دهد به حدّى كه از عبادت و ذكر و فكر باز ماند كوتاهى كرده و مصداق تخسر و الميزان است ؛ و آن كه در شهوت بطن و فرج\r\n\r\n\r\n","description":"","footnote":"\r\n( 8 ) سنن ترمذى 13 / 151 ، از حديث معاذ بن جبل .\r\n( 9 ) رحمان / 8 و 9 : اين كه در ميزان طغيان نكنيد ، وزن را بر اساس عدل بر پا داريد و در ميزان كم نگذاريد .\r\n","page_name":" 229 ","page_number":229},
  {"content":"\r\n\r\nفرو رفته زياده روى كرده و مصداق تطغوا في الميزان است . مقتضاى عدالت آن است كه وزن و اندازه‌گيرى او از زياد و كمى خالى و هر دو كفّهء ترازو برابر باشد . بنابر اين فضيلتهايى كه به نفس اختصاص دارد و موجب قرب به خداست چهار چيز است : علم مكاشفه ، علم معامله ، عفّت و عدالت .\r\nفضيلتهاى مذكور غالبا با نوع دوّم كه عبارت از مزيّتهاى بدنى است كامل مىشود و اين مزيّتها چهار چيز است : صحّت ، قوّت ، جمال و طول عمر . اينها فراهم نمىشود مگر با نوع سوّم كه عبارت از وسايلى است كه از حدّ تن خارج و محيط بر آن است و آنها نيز چهار چيزند : مال ، مقام ، كسان و كرامت عشيره ، از اين اسباب خارجى و بدنى نيز تنها با وجود نوع چهارم مىتواند سود برد ، و نوع چهارم عبارت از وسايلى است كه ميان اسباب خارج از نفس و آنچه مناسب فضيلتهاى نفسانى است جمع مىكند و آنها نيز چهار چيزند : هدايت خداوند ، خردمندى ، درستى گفتار و رفتار ، تأييد الهى .\r\nبنابر اين مجموع آنها شانزده نعمت است ، زيرا ما نعمتى را كه جامع نعمتهاست به چهار قسم تقسيم و هر يك از آنها را نيز چهار بخش كرديم و چنان كه گفتيم در اين مجموعه برخى به برخى ديگر نياز دارند . اين نياز يا ضرورى است و يا سودمند . نياز ضرورى مانند نياز سعادت آخرت به ايمان و حسن خلق ، چه قطعى است كه راهى براى رسيدن به سعادت آخرت جز به وسيلهء اين دو وجود ندارد .  وَ أَنْ لَيْسَ لِلْإِنْسانِ إِلَّا ما سَعى  « 10 » و هيچ كس در آخرت داراى چيزى نيست مگر آن كه از دنيا توشه‌اى برگرفته باشد .\r\nهمچنين نياز فضايل نفسانى براى كسب علوم و تهذيب اخلاق به صحّت بدن ضرورى است . امّا نياز سودمند كلّا از قبيل نياز نعمتهاى نفسانى و بدنى به نعمتهاى خارجى است مانند مال ، عزّت ، زن و فرزند ، چه اگر اينها وجود نداشته باشد بسا به برخى از نعمتهاى درونى زيان وارد شود .\r\nاگر بگويى : سبب نياز راه آخرت به نعمتهاى خارجى از مال ، زن و فرزند ، مقام و عشيره چيست ؟\r\nپاسخ اين است كه بدانى اين اسباب به منزلهء بالهايى است كه انسان را به مقصود مىرساند و وسايلى است كه راه را براى او آسان مىگرداند .\r\nامّا مال اگر جويندهء علم و كمال فقير و نادار باشد و كفاف خود را نداشته باشد مانند\r\n\r\n\r\n","description":"","footnote":"\r\n( 10 ) نجم / 39 : و اين كه براى انسان بهره‌اى جز سعى و كوشش او نيست .\r\n","page_name":" 230 ","page_number":230},
  {"content":"\r\n\r\nرزمنده‌اى است كه بدون سلاح به ميدان رزم بشتابد و همچون بازى است كه بدون بال قصد شكار كند . از اين رو پيامبر خدا ( ص ) فرموده است : « چه خوب است مال صالح براى انسان صالح » ؛ « 11 » و نيز : « چه ياور خوبى است مال بر تقواى الهى » ؛ « 12 » و چرا چنين نباشد ، زيرا كسى كه دستش از مال تهى است اوقات او مستغرق در طلب قوت و تهيّهء لباس و مسكن و ديگر ضرورتهاى زندگى است و در معرض انواع آزارهايى قرار مىگيرد كه او را از ذكر و فكر باز مىدارد در حالى كه اين آزارها را جز به سلاح مال نمىتوان دفع كرد و با اين همه از فضيلت حجّ ، زكات ، صدقات و انجام دادن خيرات محروم است . از دانشمندى پرسيدند : نعمت چيست ؟ پاسخ داد : توانگرى ، زيرا من ديدم بينوا زندگى ندارد . گفتند : زيادت فرما . گفت : امنيّت ، زيرا من ديدم ترسان زندگى ندارد ، گفتند :\r\nزيادت فرما . گفت : عافيت ، زيرا من ديدم بيمار زندگى ندارد ، گفتند : زيادت فرما ، گفت :\r\nجوانى ، زيرا ديدم پير زندگى ندارد . گويا آنچه او گفته است اشاره به نعمتهاى دنيا باشد ليكن آنها هم از حيث آن كه به امر آخرت كمك مىكنند نعمتند ، به همين سبب پيامبر خدا ( ص ) فرموده است : « هر كس بامداد كند در حالى كه تنش سالم و از امنيّت برخوردار و قوت روز خود را داشته باشد مانند آن است كه همهء دنيا براى او فراهم شده است . » « 13 » امّا داشتن زن و فرزند شايسته نيازى است كه دليل آن پوشيده نيست ، چه پيامبر خدا ( ص ) فرموده است : « چه نيكو ياورى است همسر شايسته بر دين » ؛ « 14 » و در مورد فرزند فرموده است : « چون انسان مؤمن بميرد عمل او پايان مىيابد جز در سه چيز :\r\nفرزند شايسته‌اى كه برايش دعا كند . . . » « 15 » و ما فوايد زن و فرزند را در كتاب نكاح ذكر كرده‌ايم .\r\n\r\n\r\n","description":"","footnote":"\r\n( 11 ) مسند احمد ، ابو يعلى و طبرانى از حديث عمرو بن العاص با سندى خوب ، المغنى .\r\n( 12 ) مسند الفردوس ابو منصور ديلمى از روايت محمّد بن منكدر از جابر ، ابو القاسم بغوى از روايت ابن منكدر به طور مرسل ، و از طرق او قضاعى در مسند شهاب به طور مرسل ، مفتاح الكنوز مناوى ، المغنى عراقى .\r\n( 13 ) سنن ابن ماجه به شماره 4141 ، سنن ترمذى ، صحيح بخارى در ادب .\r\n( 14 ) عراقى گفته است : من مأخذى براى آن نيافتم . مىگويم : كلينى در كافى ، 5 / 327 روايت كرده است كه :\r\n« از خوشبختى مرد ، داشتن زن شايسته است » .\r\n( 15 ) صحيح مسلم ، و پيش از اين در كتاب علم و كتاب نكاح ذكر شده است .\r\n","page_name":" 231 ","page_number":231},
  {"content":"\r\n\r\nامّا نزديكان و خويشاوندان چنانچه فرزندان و اقارب انسان زياد شود هر كدام از آنها به منزلهء چشم و دست براى او خواهد بود و به سبب وجود آنها چيزهايى از امور دنيا كه از نظر دين مهمّ است براى او ميسّر خواهد شد كه اگر تنها مىبود مىبايست مدّت درازى به آنها سرگرم باشد ، و هر چه دلت را از حوايج و ضرورتهاى دنيا آسوده سازد ياور تو در دين تو است و در اين صورت نعمت است .\r\nامّا عزّت و مقام وسيله‌اى است كه انسان خوارى و ستم را از خود دور مىگرداند و هيچ مسلمانى از اين بىنياز نيست ، چه از دشمنى كه او را آزار دهد و ستمگرى كه عمل و آسايش او را بر هم زند ، و دلش را كه سرمايهء اوست مشغول سازد فارغ نخواهد ماند ؛ و اين مشغوليّتها تنها از طريق عزّت و مقام دفع مىشود . از اين رو گفته‌اند : دين و پادشاهى دو همزادند . خداوند فرموده است :  وَ لَوْ لا دَفْعُ اللَّهِ النَّاسَ بَعْضَهُمْ بِبَعْضٍ لَفَسَدَتِ الْأَرْضُ  ، « 16 » و معناى مقام و موقعيت جز تملّك دلها نيست ، همچنان كه معناى غنا و توانگرى جز تملّك درهم و دينار نمىباشد . هر كس داراى درهم و دينار شود دلها مسخّر او مىگردد و صاحبان دلها آزار را از او دفع مىكنند ؛ و انسان همان گونه كه به سقفى نياز دارد كه از باران بدان پناه برد ، و به جبّه‌اى كه سرما را از خود دفع كند ، و به سگى كه گرگ را از احشام خود دور گرداند به همين گونه نيازمند كسى است كه شرارت اشرار را به وسيلهء او از خود بر طرف سازد . از اين رو پيامبرانى كه داراى ملك و سلطنت نبودند پادشاهان را مراعات مىكردند و طالب حيثيّت و مقام در نزد آنها بودند . همچنين علماى دين همين شيوه را اختيار كردند بى آن كه با متابعت از آنها قصد استفاده از خزاين آنان را داشته و بخواهند در دنيا سودجويى و مال اندوزى كنند . گمان مبر كه نعمت خداوند متعال بر پيامبرش به هنگامى كه او را نصرت بخشيد و دين او را كامل گردانيد و بر همهء دشمنانش پيروزى داد و محبّت او را در دلها جايگزين ساخت تا آنگاه كه عزّت و شوكتش گسترش يافت كمتر بود از زمانى كه مورد ضرب و آزار قرار داشت تا آن حدّ كه ناگزير به گريز و هجرت شد .\r\nاگر بگويى : كرامت طايفه و شرافت خانواده از نعمتهاى خداست يا نه ؟ مىگويم آرى از نعمتهاى خداست . پيامبر ( ص ) فرموده است : « امامان از قريشند » ؛ « 17 » از اين رو\r\n\r\n\r\n","description":"","footnote":"\r\n( 16 ) بقره / 251 : و اگر خداوند برخى از مردم را به وسيلهء برخى ديگر دفع نكند زمين تباه مىشود .\r\n( 17 ) سنن حاكم و بيهقى از حديث على ( ع ) به سند حسن ، الجامع الصّغير .\r\n","page_name":" 232 ","page_number":232},
  {"content":"\r\n\r\nآن حضرت در نسب از بزرگوارترين تيره‌هاى آدم ( ع ) بود ، و به همين مناسبت فرمود :\r\n« براى نطفه‌هايتان همشأن اختيار كنيد » ؛ « 18 » و نيز فرموده است : « بپرهيزيد از سبزهء مزبله . » پرسيدند سبزهء مزبله چيست ؟ فرمود : « زن زيبا از خاندانى بد . » « 19 » بنابر اين كرامت طايفه و شرافت خانواده نيز از نعمتهاى خداست . البتّه مقصودم آن نيست كه آدمى به ظلمه و ستمگران و دنياداران انتساب داشته باشد بلكه منظورم آن است كه به خاندان پيامبر خدا ( ص ) و عالمان و پارسايان و نيكان كه به علم و عمل آراسته‌اند منسوب باشد .\r\nاگر بگويى : معناى مزيّتهاى بدنى چيست ؟ مىگويم : پوشيده نيست كه تندرستى و نيرومندى و درازى عمر بشدّت مورد نياز است ، چه علم و عمل جز به آنها كامل نمىشود ، به همين سبب پيامبر خدا ( ص ) فرموده است : « بهترين خوشبختيها عمر دراز در طاعت خدا به سر بردن است » ؛ « 20 » از جملهء اين مزيّتها زيبايى است كه برخى آن را حقير مىشمارند و مىگويند كافى است كه تن از بيماريهايى كه انسان را از طلب امور خير باز مىدارد سالم باشد ، و به جانم سوگند كه زيبايى فايده‌اش اندك است ؛ ليكن آن نيز از نيكوييهاست و فايدهء آن در دنيا پوشيده نيست ؛ امّا در آخرت فايدهء آن به دو جهت است :\r\nاول آن كه زشت نكوهيده است و طبايع از آن نفرت دارند و حاجت خوبرويان به اجابت نزديكتر و موقعيّت آنها در دلها گسترده‌تر است و گويى از اين جهت آنان را بال و پرى است كه مانند مال وجاه آنها را به مقصود مىرساند . زيبايى نوعى قدرت است ، چه خوبرويان در برآوردن حاجات خود از توانى برخوردارند كه زشترويان از آن بهره‌مند نيستند ، و آنچه به برآوردن حاجات دنيوى كمك كند سبب كمك به امور آخرت نيز مىباشد .\r\nدوم آن كه زيبايى غالبا نشانهء جمال باطن و فضيلت نفس است زيرا هنگامى كه\r\n\r\n\r\n","description":"","footnote":"\r\n( 18 ) سنن ابن ماجه به شماره 1968 كه پيش از اين در كتاب نكاح ذكر شده است .\r\n( 19 ) كافى ، كلينى ، 5 / 333 ، النهاية ، ابن اثير .\r\n( 20 ) عراقى گفته است : اين حديث با اين الفاظ غريب به نظر مىآيد ، در سنن ترمذى از حديث ابى بكره است كه عرض كرد : اى پيامبر خدا ! كدام كس از مردم بهتر است ؟ فرمود : « كسى كه عمرش دراز و عملش نيكو باشد . »\r\n","page_name":" 233 ","page_number":233},
  {"content":"\r\n\r\nنورانيّت نفس كمال يابد تابش آن به تن مىرسد و ظاهر و باطن در بيشتر موارد ملازم و همگون مىباشند ، از اين رو صاحبدلان فراست در شناخت مكارم نفس به هيأت تن اعتماد كرده گفته‌اند : صورت و چشم آيينهء باطن است به همين سبب آثار خشم و شادى و غم در آن ظاهر مىشود . پيامبر خدا ( ص ) فرموده است : « خوبى را در نزد خوبرويان طلب كنيد . » « 21 » يكى از صحابه گفته است : هر گاه پيكى روانه مىكنيد نيك روى و نيكو نام باشد . يكى از فقيهان گفته است : هر گاه نمازگزاران با همديگر برابر و در يك درجه باشند سزاوارتر به امامت آنها كسى است كه خوبروتر باشد . و خداوند بدان منّت نهاده و فرموده است :  وَ زادَهُ بَسْطَةً فِي الْعِلْمِ وَ الْجِسْمِ  . « 22 » مقصود ما از زيبايى و جمال چيزى كه محرّك شهوت باشد نيست ؛ چه اين انوثت است بلكه منظور ما رسايى قامت و استوارى آن و اعتدال در فربهى و تناسب اندام و موزونى خلقت صورت است به طورى كه طبع از نگريستن به او متنفّر نشود .\r\nاگر بگويى : مال و جاه و نسب و زن و فرزند را از جمله نعمتها شمردى در حالى كه خداوند و پيامبر ( ص ) و دانشمندان مال و جاه را نكوهش كرده‌اند و خداوند متعال فرموده است :  إِنَّ مِنْ أَزْواجِكُمْ وَ أَوْلادِكُمْ عَدُوًّا لَكُمْ  « 23 » ؛ و نيز :  أَنَّما أَمْوالُكُمْ وَ أَوْلادُكُمْ فِتْنَةٌ *  ؛ « 24 » و على ( ع ) در نكوهش نسب فرموده است : « مردم ، فرزند چيزى هستند كه آن را نيكو انجام مىدهند و ارزش هر كسى همان چيزى است كه آن را مىداند » ؛ « 25 » و گفته‌اند :\r\nارزش انسان به خود اوست نه به پدر . بنابراين چگونه ممكن است آنها نعمت باشند در حالى كه شرعا نكوهيده‌اند ؟\r\nپاسخ اين است بدانى كسى كه علوم را از طريق الفاظ منقول تأويل شده و عمومات تخصيص يافته اخذ مىكند مادام كه نور الهى در ادراك حقايق امور به همان گونه كه\r\n\r\n\r\n","description":"","footnote":"\r\n( 21 ) ابو يعلى از روايت اسماعيل بن عيّاش از خيره دختر محمّد بن ثابت بن سباع از مادرش عايشه و اين دو مجهول الحال مىباشند . الضّعفاء ابن حبّان از طريق ديگر ، الشّعب بيهقى از حديث ابن عمر و طرقى براى آن دارد كه همه ضعيف‌اند ، المغنى .\r\n( 22 ) بقره / 247 : . . . و علم و جسم او را وسعت بخشيده است .\r\n( 23 ) تغابن / 14 : . . . برخى از همسران و فرزندانتان دشمنان شما هستند .\r\n( 24 ) تغابن / 15 : اموال و فرزندانتان وسيلهء آزمايش شما هستند .\r\n( 25 ) الاختصاص در نهج البلاغه ابواب حكم ، شمارهء 81 تنها آمده است : « ارزش هر كسى چيزى است كه آن را نيكو انجام مىدهد » ، تحف العقول ، ص 209 .\r\n","page_name":" 234 ","page_number":234},
  {"content":"\r\n\r\nهستند رهنماى او نباشد گمراهى بر او چيره‌تر است ؛ چه او گاهى نقل را بر وفق آنچه از تأويل بر او آشكار شده است حمل مىكند و زمانى ديگر به عمومات تخصيص مىدهد .\r\nبنابر اين نعمتهاى مذكور به امر آخرت كمك مىكنند و اين قابل انكار نيست ، ليكن در آنها فتنه‌ها و بيمهاست . فى المثل مال مانند مار است كه هم در آن پادزهر سودبخش و هم زهر نابود كننده است . اگر جادوگرى كه طريق احتراز از زهر مار و راه استخراج پادزهر از آن را مىداند مار را بيابد براى او نعمت است ، و اگر روستايى نادان آن را به چنگ آورد براى او بلا و مايهء هلاكت است . و نيز مال مانند درياست كه در آن انواع جواهر و مرواريد است . اگر كسى كه شناورى و غوّاصى و طريق پرهيز از خطرات دريا را مىداند در آن فرو رود به نعمت دست يافته و اگر كسى كه به اين امور نادان است در آن غوطه‌ور شود خود را هلاك كرده است . از اين رو خداوند متعال مال را ستوده و آن را خير ناميده و پيامبر خدا ( ص ) نيز آن را تمجيد كرده و فرموده است : « مال مددكار خوبى بر تقواى الهى است . » همچنين بارى تعالى جاه و عزّت را ستوده ، چه بر پيامبرش ( ص ) منّت نهاده كه دين او را بر همهء اديان غلبه داده و آن را محبوب دلها ساخته است و مراد از جاه همين است .\r\nليكن در ستايش مال و جاه سخن كم گفته شده و آنچه در نكوهش آنها ذكر شده بسيار است . نكوهش ريا نكوهش جاه است ، چه مقصود از ريا جذب دلها و منظور از جاه تملّك دلهاست ، و اين كه از آنها زياد نكوهش و كم ستايش شده به سبب اين است كه بيشتر مردم به طريق افسون مار يا مال نادانند و راه غوّاصى در درياى جاه را نمىدانند به همين سبب واجب است آنها را هشدار و پرهيز داد تا مبادا پيش از آن كه به پادزهر رسند زهر مال و قبل از آن به جواهر دست يابند نهنگ درياى جاه آنان را هلاك كند .\r\nاگر مال و جاه به ذات خود و براى همهء مردم نكوهيده بودند قابل تصوّر نبود كه پيامبرى و پادشاهى در يك شخص جمع شود چنان كه در پيامبر ما ( ص ) گرد آمد و توانگرى نيز بر اين دو سمت اضافه شود همان گونه كه براى سليمان ( ع ) اتّفاق افتاد .\r\nبنابر اين همگى مردم كودكند و مال مار است و پيامبران ( ع ) و عارفان افسون دان و اوراد خوانند و بسا آنچه به كودك ضرر مىرساند براى افسونگر و اورادخوان زيانى نداشته باشد .\r\nآرى اگر افسونگر فرزندى دارد و خواهان بقا و صلاح اوست و در اين هنگام مارى\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nبيابد و بداند كه اگر به خاطر پادزهرش آن را بگيرد فرزندش به او تأسّى مىجويد و هر زمان مار را ببيند آن را مىگيرد تا با آن بازى كند و در نتيجه هلاك مىشود لذا وى دو هدف دارد : يكى به دست آوردن پادزهر و ديگرى حفظ فرزند بر او واجب است كه اين دو را با يكديگر بسنجد ، چنانچه مىتواند از پادزهر صرف‌نظر كند و بدين سبب زيان بسيارى به او نمىرسد ، و در صورت گرفتن مار فرزندش نيز آن را خواهد گرفت و از اين راه زيان بزرگى بر او وارد خواهد شد بايد به هنگامى كه مار را مىبيند از آن بگريزد و به كودك نيز دستور گريز از آن دهد ، و صورت مار را در نظرش زشت جلوه دهد ، و به او بفهماند كه زهرش كشنده است و كسى از آن رهايى نمىيابد ، و از اين كه در آن پادزهر سودبخش است چيزى نگويد . چه بسا اين سخن او را بفريبد و بدون شناخت كامل به گرفتن مار اقدام كند .\r\nهمچنين غوّاص چنانچه بداند كه اگر در پيش روى فرزند غوّاصى كند فرزندش از او پيروى مىكند و هلاك خواهد شد بر او واجب است كه وى را از سواحل دريا و رودخانه بترساند ، و چنانچه كودك در زمانى كه مىبيند پدرش پيرامون ساحل مىگردد به مجرّد منع از تأسّى به عمل او باز نمىايستد بر او واجب است كه با كودك از ساحل دور شود ، و در برابر چشم او به ساحل نزديك نگردد .\r\nبه همين گونه است امّت كه در تحت سرپرستى پيامبران ( ع ) مانند كودكان نادان‌اند ؛ از اين رو پيامبر خدا ( ص ) فرموده است : « من براى شما مانند پدر نسبت به فرزندم » ؛ « 26 » و نيز فرموده است : « شما مانند پروانه در آتش مىافتيد و من بند كمر شما را مىگيرم » ، « 27 » بيشترين خوشى و بهرهء پيامبران ( ع ) در حفظ فرزندانشان از مهالك است ، زيرا آنان جز براى اين منظور برانگيخته نشده‌اند و گر نه آنان را در مال جز به اندازهء قوت روزانه بهره‌اى نبوده است و ناگزير به همان اندازه اكتفا كرده و زايد بر آن را نگه نداشته و انفاق كرده‌اند ، چه نفقه كردن پادزهر و نگه داشتن زهر است .\r\nاگر دريچهء كسب مال به روى مردم گشوده شود و به آن ترغيب شوند به زهر امساك\r\n\r\n\r\n","description":"","footnote":"\r\n( 26 ) صحيح مسلم و پيش از اين ذكر شده است .\r\n( 27 ) اين حديث از روايت ابو هريره با لفظ « مثل من و مثل مردم . . . » مورد اتّفاق است . روايت مسلم چنين است : مثل امتم ، مثل مردى است كه آتشى افروخته است و چهارپايان و پروانه‌ها در آن مىافتند و در حالى كه شما به آن داخل مىشويد من بند كمر شما را مىگيرم ( كه در آن نيفتيد ) . »\r\n","page_name":" 236 ","page_number":236},
  {"content":"\r\n\r\nمايل مىشوند و از انفاق روى مىگردانند به همين سبب مال و دارايى تقبيح شده است ، در حالى كه مقصود تقبيح نگهدارى مال و حرص بر انباشتن و گردآوردن آن و توسعه دادن به خوشگذرانيهاست كه موجب گرايش به دنيا و لذّات آن است . امّا به دست آوردن مال به اندازهء كفاف و صرف زايد بر آن در طريق خيرات نكوهيده نيست .\r\nشايستهء هر مسافر است كه در سفر جز به اندازهء توشهء راه خود چيزى به همراه برندارد و اين در صورتى است كه عزم كند توشه‌اش را به خود اختصاص دهد ، ليكن اگر بخواهد بخشندگى و اطعام كند و آن را در دسترس استفادهء همسفرانش قرار دهد در برداشتن توشهء بيشتر باكى نيست و سخن پيامبر خدا ( ص ) كه فرموده است : « بايد كفاف هر كدام شما از دنيا به اندازهء توشهء شتر سوار باشد » ، « 28 » معنايش اين است كه آنچه براى خود اختصاص مىدهيد به اين مقدار باشد و گرنه از ميان آنانى كه اين حديث را روايت و بدان عمل كرده‌اند كسانى بوده‌اند كه در يك محلّ صد هزار درهم با خود بر مىداشتند و در جاى مناسب خود آن را پخش و انفاق مىكردند ، و پشيزى از آن را براى خود نگه نمىداشتند . بارى ، نعمتهاى دنيا مشوب و درهم است درد آن با درمان و اميد آن با ترس و سود آن با زيان آميخته مىباشد ، و براى كسى كه به بصيرت و كمال معرفت خود وثوق دارد رواست كه با احتياط بدان نزديك شود و با پرهيز از درد آن درمانش را به دست آورد ، و آن كه از اين كار ناتوان است بايد از آن دورى كند و از مظنّهء خطر بگريزد ، چه براى اينان هيچ چيزى برابر با سلامت نيست و اينان همه خلق‌اند جز كسانى كه خداوند آنان را مصون داشته و به راه خود هدايت كرده است .\r\nاگر بگويى : معناى نعمتهاى توفيقى كه به هدايت و رشد و تسديد و تأييد الهى مربوط مىشود چيست ؟ پاسخ اين است كه بدانى هيچ كس از توفيقات الهى بىنياز نيست ؛ و توفيق عبادت از ايجاد هماهنگى و همسويى ميان ارادهء بنده و قضا و قدر خداوند است و خير و شرّ و سعادت و شقاوت را شامل مىشود . ليكن عادت بر اين جارى شده كه واژهء توفيق را به چيزى از قضا و قدر الهى تخصيص دهند كه با سعادت و نيكبختى وفق داشته باشد ، چنان كه واژهء الحاد كه به معناى ميل است به گرايشى تخصيص داده شده كه از حقّ به سوى باطل باشد ، و واژهء ارتداد نيز به همين گونه است . و نياز انسان به توفيق امرى پوشيده نيست ، به همين سبب گفته‌اند :\r\n\r\n\r\n","description":"","footnote":"\r\n( 28 ) سنن ابن ماجه ، حاكم ، 4 / 1317 از حديث سلمان .\r\n","page_name":" 237 ","page_number":237},
  {"content":"\r\n\r\n إذا لم يكن عون من اللّه للفتى * فاكثر ما يجني عليه اجتهاده « 29 » \r\nامّا هدايت چيزى است كه هر كسى كه جوياى سعادت باشد به آن نيازمند است ، زيرا انگيزهء انسان گاهى به سوى چيزى گرايش دارد كه صلاح آخرت اوست ؛ ليكن چون نمىداند كه صلاح آخرت او در چه چيزى است ، تا آن جا كه ممكن است فساد را صلاح پندارد ، مجرّد انگيزه و اراده به حال او سودى ندارد . لذا اراده و قدرت و اسباب تنها پس از هدايت الهى سودمند است ؛ از اين رو خداوند متعال فرموده است :  رَبُّنَا الَّذِي أَعْطى كُلَّ شَيْءٍ خَلْقَهُ ثُمَّ هَدى  ؛ « 30 » و نيز :  وَ لَوْ لا فَضْلُ اللَّهِ عَلَيْكُمْ وَ رَحْمَتُهُ ما زَكى مِنْكُمْ مِنْ أَحَدٍ أَبَداً وَ لكِنَّ اللَّهَ يُزَكِّي مَنْ يَشاءُ  . « 31 » پيامبر خدا ( ص ) فرموده است : « هيچ كسى جز به رحمت و هدايت خداوند وارد بهشت نمىشود . » عرض كردند : تو نيز اى پيامبر خدا ، فرمود : « من هم . » « 32 » هدايت داراى سه مرتبه است :\r\nاوّل شناخت راه نيكى و بدى كه در قول خداوند متعال بدان اشاره شده و فرموده است :  وَ هَدَيْناهُ النَّجْدَيْنِ  . « 33 » حقّ تعالى با اين هدايت همهء بندگانش را - بعضى را به عقل و برخى را بر زبان پيامبران - مورد انعام قرار داده چنان كه فرموده است :  وَ أَمَّا ثَمُودُ فَهَدَيْناهُمْ فَاسْتَحَبُّوا الْعَمى عَلَى الْهُدى  . « 34 » و اسباب هدايت كتب آسمانى و پيامبران و بينش عقول است و اين بينش را خداوند به انسان مىدهد و آنچه مانع از دادن آن است حسد و كبر و دوستى دنيا و اسبابى است كه موجب كورى دلها مىشود هر چند چشمان ظاهر كور نيست .\r\nاز جمله چيزهايى كه سبب كورى دل مىشود انس و عادت و علاقه به استمرار آن است و خداوند آن را بدين گونه بيان فرموده است :  إِنَّا وَجَدْنا آباءَنا عَلى أُمَّةٍ *  ، « 35 » و از كبر و\r\n\r\n\r\n","description":"","footnote":"\r\n( 29 ) اگر جوانمرد را از سوى خدا كمكى نباشد - بيشترين چيزى كه بر او جنايت وارد مىكند كوشش اوست .\r\n( 30 ) طه / 50 : پروردگار ما كسى است كه به هر موجودى آنچه را لازمهء آفرينش او بوده داده سپس رهبرىاش كرده است .\r\n( 31 ) نور / 21 : و اگر فضل و رحمت الهى به سراغ شما نمىآمد هرگز احدى از شما پاك نمىشد و ليكن خداوند هر كه را بخواهد پاك مىكند .\r\n( 32 ) صحيح مسلم ، 8 / 138 .\r\n( 33 ) بلد / 10 : و او را به خير و شرّش هدايت كرديم .\r\n( 34 ) فصّلت / 17 : و امّا ثمود را هدايت كرديم ولى آنها نابينايى را بر هدايت ترجيح دادند .\r\n( 35 ) زخرف / 22 : بلكه آنها مىگويند ما نياكان خود را بر مذهبى يافتيم . . .\r\n","page_name":" 238 ","page_number":238},
  {"content":"\r\n\r\nحسد بدينسان تعبير فرموده است :  وَ قالُوا لَوْ لا نُزِّلَ هذَا الْقُرْآنُ عَلى رَجُلٍ مِنَ الْقَرْيَتَيْنِ عَظِيمٍ  ، « 36 » و نيز  فَقالُوا أَ بَشَراً مِنَّا واحِداً نَتَّبِعُهُ  « 37 » اينها چيزهايى است كه دل را كور مىكند و مانع پذيرش هدايت مىشود .\r\nدوم هدايتى است كه وراى هدايت عامّ و عبارت از اين است كه خداوند بنده‌اش را بدين هدايت در حالات مختلف كمك مىكند و آن ثمرهء مجاهده است ، چنان كه فرموده است :  وَ الَّذِينَ جاهَدُوا فِينا لَنَهْدِيَنَّهُمْ سُبُلَنا  ؛ « 38 » و مراد در آيهء :  وَ الَّذِينَ اهْتَدَوْا زادَهُمْ هُدىً  « 39 » همين هدايت است .\r\nسوّم هدايتى است كه وراى هدايت دوم است و آن نورى است كه در عالم نبوّت و ولايت پس از مجاهدهء كامل مىتابد و به وسيلهء آن به چيزى هدايت مىشوند كه عقل به آن راه نمىيابد ، عقلى كه با آن تكليف حاصل مىشود و امكان فراگيرى علوم بدان ميسّر مىگردد ؛ و آن هدايت مطلق است و آنچه جز آن است حجاب و مقدّمات مىباشد .\r\nهمان هدايت است كه خداوند آن را به خود نسبت داده و به اين شرافت مخصوص گردانيده و فرموده است :  قُلْ إِنَّ هُدَى اللَّهِ هُوَ الْهُدى *  ، « 40 » هر چند همه چيز از آن خدا و از سوى اوست ؛ و نيز همان است كه آن را حيات و زندگى ناميده و فرموده است :  أَ وَ مَنْ كانَ مَيْتاً فَأَحْيَيْناهُ وَ جَعَلْنا لَهُ نُوراً يَمْشِي بِهِ فِي النَّاسِ  ؛ « 41 » و نيز :  أَ فَمَنْ شَرَحَ اللَّهُ صَدْرَهُ لِلْإِسْلامِ فَهُوَ عَلى نُورٍ مِنْ رَبِّهِ  . « 42 » امّا رشد و مقصود ما از آن عنايت الهى است ، هنگامى كه انسان رو به مقاصد خود\r\n\r\n\r\n","description":"","footnote":"\r\n( 36 ) زخرف / 31 : و گفتند : چرا اين قرآن بر مرد بزرگى ( مرد ثروتمندى ) از اين دو شهر ( مكّه و طائف نازل نشده است ؟\r\n( 37 ) قمر / 24 : و گفتند : آيا ما از بشرى از جنس خود پيروى كنيم ؟\r\n( 38 ) عنكبوت / 69 : و آنها كه در راه ما ( با خلوص نيّت ) جهاد كنند قطعا هدايتشان خواهيم كرد و خدا با نيكوكاران است .\r\n( 39 ) محمّد ( ص ) / 17 : كسانى كه هدايت يافته‌اند خداوند بر هدايتشان مىافزايد .\r\n( 40 ) بقره / 120 : بگو هدايت تنها هدايت الهى است .\r\n( 41 ) انعام / 122 : آيا كسى كه مرده بود سپس او را زنده كرديم و نورى برايش قرار داديم كه با آن در ميان مردم راه برود . . .\r\n( 42 ) زمر / 22 : آيا كسى كه خدا سينه‌اش را براى اسلام گشاده كرده و بر فراز مركبى از نور الهى قرار گرفته ( همچون كوردلانى است كه نور هدايت به قلبشان راه نيافته است ) .\r\n","page_name":" 239 ","page_number":239},
  {"content":"\r\n\r\nمىآورد اين عنايت شامل حالش مىشود و در آنچه صلاح اوست وى را يارى و تقويت مىكند و در هر چه تباهى او در آن است وى را سست و منصرف مىگرداند و اين در باطن صورت مىگيرد ، چنان كه حقّ تعالى فرموده است :  وَ لَقَدْ آتَيْنا إِبْراهِيمَ رُشْدَهُ مِنْ قَبْلُ وَ كُنَّا بِهِ عالِمِينَ  . « 43 » بنابر اين رشد عبارت از هدايتى است كه انسان را به سوى سعادت بر مىانگيزاند و در اين جهت به حركت در مىآورد . چه كودك هر گاه بالغ شود و به نگهدارى مال و طرق تجارت و رشد سرمايه آگاهى و دانايى يابد ليكن ولخرج و اسرافكار باشد و در تكثير مال نكوشد او را رشيد و خردمند نمىخوانند و اين به سبب عدم هدايت او نيست بلكه به علّت قصور هدايت اوست كه انگيزه‌اى او را به حركت در نمىآورد ؛ زيرا چه بسا شخصى به كارى كه مىداند برايش زيان دارد اقدام مىكند و هدايت به او داده شده و از نادانى كه نمىداند آن كار برايش زيان دارد ممتاز و مشخّص مىباشد ، ليكن به او رشد عطا نشده است . لذا به اين اعتبار رشد كاملتر از مجرّد هدايت به سوى اقسام كارهاست و اين نعمتى بزرگ است .\r\nامّا تسديد عبارت از توجّه دادن حركات انسان به سوى مطلوب وى و آسان گردانيدن آن براى اوست تا با استوارى و شتاب در طريق مقصود گام بردارد ، زيرا هدايت تنها كافى نيست بلكه ناگزير به هدايتى نياز است كه او را به سوى هدف به حركت درآورد و اين رشد است ؛ و رشد نيز كافى نيست بلكه ناگزير بايد حركات با مساعدت اعضا و ادوات ، ممكن و آسان گردد تا آنچه مراد و مطلوب انگيزهء اوست كامل شود .\r\nبنابر اين هدايت صرف تعريف و شناسايى است ، و رشد هشدار به انگيزه است تا بيدار شود و به حركت درآيد ، و تسديد كمك و يارى در به حركت درآوردن اعضا و جهت دادن آنها به سمت صواب است .\r\nامّا تأييد گويا جامع همهء آنهاست و عبارت از تقويت امر انسان به وسيلهء بصيرت درون و نيرومند ساختن تصميم و مساعدت اسباب در بيرون است . در قول حقّ تعالى كه فرموده است :  إِذْ أَيَّدْتُكَ بِرُوحِ الْقُدُسِ  . « 44 » مراد همين است . و عصمت بدان نزديك است چه آن عبارت از ملكه‌اى الهى است كه در درون ظاهر مىشود و انسان را در طلب خير و دورى از شرّ قوّت و يارى مىدهد تا آن جا كه مانند مانعى غير محسوس در باطن\r\n\r\n\r\n","description":"","footnote":"\r\n( 43 ) انبياء / 51 : ما وسيلهء رشد ابراهيم را از قبل به او داديم و به ( شايستگى ) او آگاه بوديم .\r\n( 44 ) مائده / 110 : زمانى كه تو را به وسيلهء روح القدس تقويت كردم .\r\n","page_name":" 240 ","page_number":240},
  {"content":"\r\n\r\nدرمىآيد ، و خداوند همين را اداره كرده در آن جا كه فرموده است :  وَ لَقَدْ هَمَّتْ بِهِ وَ هَمَّ بِها لَوْ لا أَنْ رَأى بُرْهانَ رَبِّهِ  . « 45 » اينها مجموعه‌اى از نعمتهاى الهى است كه ذكر شد و آنها هرگز برقرار نمىشوند مگر آن كه خداوند فهمى صافى و روشن و گوشى شنوا و دلى بينا و فروتن و نرم و معلّمى ناصح عطا فرمايد و مالى ببخشايد كه از آنچه امور مهمّ زندگى را كفايت نمىكند بيشتر و از آنچه ما را از امور دين باز مىدارد كمتر باشد ؛ و عزّت و قدرتى دهد كه ما را از نابخرديهاى سفيهان و ستم دشمنان نگه دارد .\r\nهر يك از اسباب شانزده‌گانه‌اى كه شرح داده شد متضمّن سببهايى است و هر كدام از آن سببها مستلزم اسباب ديگرى است كه همچنان تسلسل مىيابد تا سرانجام به رهنماى حيرت زدگان و پناه بيچارگان و ربّ الأرباب و مسبّب الأسباب برسد . چون اين سببها طولانى است و ذكر و بررسى آنها در توان اين گونه كتابها نيست ناگزير بايد نمونه‌اى از آنها را در اين جا ذكر كنيم تا معناى قول خداوند دانسته شود كه :  وَ إِنْ تَعُدُّوا نِعْمَةَ اللَّهِ لا تُحْصُوها  . « 46 »\r\n\r\nنمودارى از نعمتهاى بسيار خداوند و تسلسل و بىشمار بودن آنها\r\n( 1 ) بدان ما نعمتها را در شانزده نوع گرد آورديم و سلامت بدن را از جملهء نعمتهايى كه در رتبهء متأخّر است قرار داديم . بى شكّ اگر بخواهيم اسبابى را كه همين يك نعمت بدانها حاصل مىشود بررسى كنيم به آن قادر نخواهيم بود . ليكن خوردن يكى از اسباب صحّت بدن است و ما بايد اندكى از جميع اسبابى را كه نعمت خوردن به آنها تمام مىشود ياد كنيم .\r\nپوشيده نيست كه خوردن فعل است و هر فعلى كه از اين نوع باشد حركت است و براى هر حركت ناگزير جسم متحرّكى است كه آلت آن حركت است و اين آلت ناچار بايد قادر بر حركت و عالم به رماد و ادراك آن باشد . خوردن يا اكل نيز ناگزير مأكولى دارد و مأكول هم ناچار داراى اصلى است كه از آن به دست آمده و اين اصل را نيز سازنده‌اى است كه آن را ساخته و پرداخته است . اكنون بايد اسباب ادراك و اراده و\r\n\r\n\r\n","description":"","footnote":"\r\n( 45 ) يوسف / 24 : آن زن قصد او را كرد ، و اين نيز اگر برهان پروردگار را نمىديد قصد آن زن مىكرد .\r\n( 46 ) ابراهيم / 34 : و اگر نعمتهاى خدا را بشماريد ، هرگز آنها را شمارش نخواهيد كرد .\r\n","page_name":" 241 ","page_number":241},
  {"content":"\r\n\r\nقدرت و سپس اسباب مأكول را بر سبيل اشاره نه به تفصيل ذكر كنيم .\r\n\r\n1 - نعمتهاى خداوند در آفرينش اسباب ادراك\r\n( 1 ) بدان پروردگار متعال روييدنيها را آفريد و آنها از حيث وجود از سنگ و كلوخ و آهن و مس و ديگر فلزّات كه نمىرويند و تغذيه نمىكنند كاملترند ، چه در گياه نيرويى آفريده شده كه از طريق ريشه و رگهايى كه در زمين دارد غذا را جذب مىكند ، و رگها آلات تغذيهء گياهانند كه غذا را به خود مىكشند و به صورت رگهاى باريك در هر برگى ديده مىشوند . سپس ريشهء گياه بتدريج قوى مىشود و پس از آن منشعب مىگردد و پيوسته باريك مىشود و شاخه مىزند تا به رگهاى مويينى منتهى مىگردد كه در تمام برگهاى گياه گسترده شده تا جايى كه از چشم ناپديد مىشوند ، جز اين كه گياه با داشتن اين كمال ناقص است ، چه اگر غذايى را كه به سوى او سوق داده مىشود و به ريشهء او مىرسد نيابد خشك مىشود و نمىتواند از جاى ديگر غذايى طلب كند ، زيرا طلب مستلزم شناخت مطلوب و رفتن نزد اوست و گياهان اين توانايى را ندارند .\r\nاز جملهء نعمتهاى خدا بر بشر اين است كه در او آلت احساس و آلت حركت براى به دست آوردن غذا آفريده است . پس بايد به ترتيبات حكمت خداوند در آفرينش حواسّ پنجگانه كه آلت ادراكند بنگرى :\r\nاوّل آنها حسّ لامسه است و اين حسّ در تو آفريده شده است تا اگر آتشى سوزنده و يا شمشيرى برّنده به تو رسد دريابى و از آن بگريزى ، و اين نخستين حسّى است كه در حيوانات آفريده شده است و گمان نمىرود حيوانى بدون اين حسّ وجود داشته باشد ، چه اگر اين حسّ در او نباشد حيوان نيست . پست‌ترين درجات اين حسّ آن است كه اگر چيزى به بدن بچسبد يا او را مسّ كند دريابد ، و احساس چيزى كه دور از اوست طبعا احساسى كاملتر است . اين حسّ در هر حيوانى حتّى كرمى كه در درون خاك زندگى مىكند موجود مىباشد ، چه اگر سوزنى در بدن فرو كنند خود را براى فرار جمع مىكند بر خلاف گياه كه آن را مىبرند و حسّ نمىكند جز اين كه هرگاه در تو تنها همين حسّ آفريده شده بود مانند كرم وجودى ناقص بودى و قادر نبودى كه غذا را از جاى دور به دست آورى بلكه تنها آنچه بدنت را لمس مىكرد و حسّ مىكردى آن را به خود جذب مىكردى . از اين رو به حسّ ديگرى نياز داشتى كه آنچه را از تو دور باشد درك كنى . لذا\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nخداوند حسّ شامّه را در تو آفريد كه اگر چه با آن بوى را درك مىكنى ليكن نمىدانى از كدام سو مىآيد و به همين سبب ناچار بودى همهء جوانب را بگردى و ممكن بود به غذايى كه بوى آن به مشامت رسيده دست يا بى و بسا نتوانى به آن دسترسى پيدا كنى و اگر خداوند تنها همين دو حسّ را در تو آفريده بود در منتهاى نقصان بودى . از اين رو چشمها را در تو آفريد تا آنچه را كه دور از دسترس تو است ببينى و جهت آن را بيابى و با چشم باز قصد آن كنى ، جز اين كه اگر خداوند غير از اينها چيز ديگرى در تو نمىآفريد باز ناقص بودى ، زيرا قادر نبودى آنچه را در پس ديوارها و حجابها قرار مىگيرد ببينى و تنها غذايى را كه ميان تو و آن حجابى نباشد و دشمنى را كه ميان تو و او حايلى نيست مىديدى و اگر ميان تو و آنها حايلى وجود پيدا مىكرد آنها را نمىديدى و بسا اين حايل زمانى از ميان برداشته مىشد كه دشمن به تو نزديك شده و قادر به فرار از او نبودى . به همين سبب خداوند گوش را در تو آفريد تا آوازها و تحرّكات را از پشت ديوارها و حجابها بشنوى زيرا با چشم تنها چيزى را كه در پيش رويت قرار بگيرد مىبينى و شناخت آنچه از ديد تو خارج است برايت ممكن نيست ، مگر آن كه گفتارى را كه مركّب از حروف و اصوات است با حسّ سامعه بشنوى ، و چون سخت به اين حسّ نياز داشتى خداوند آن را در تو پديد آورد و با فهميدن سخن از ديگر حيوانات جدا و ممتاز گشتى . امّا همهء اينها براى تو سودى نداشت اگر داراى حسّ ذائقه نبودى ، چه به وسيلهء اين حسّ است كه غذا به تو مىرسد و با نداشتن حسّ ذائقه نمىتوانستى دريابى كه غذا موافق حال تو است يا مخالف و در نتيجه آنچه برايت زيان داشت مىخوردى و هلاك مىشدى و مانند درخت بودى كه هر مايعى به پاى آن ريخته مىشود به سبب نداشتن حسّ ذائقه همهء آنها را جذب مىكند و گاهى همين امر سبب خشكيدن درخت مىشود .\r\nو چون همهء اين حواسّ برايت كافى نبود خداوند در مقدّم دماغ تو ادراك ديگرى آفريد كه آن را حسّ مشترك مىگويند ، محسوسات حواسّ پنجگانه به اين حسّ ارجاع مىشود و در آن جمع مىگردد ، و اگر اين حسّ وجود نداشت كار بر تو به درازا مىكشيد .\r\nفى المثل اگر چيز زرد رنگى را مىخوردى و آن را تلخ مىيافتى و از ادامهء خوردن سرباز مىزدى چون بار ديگر آن را مىيافتى چنانچه حسّ مشترك نبود آن را نمىشناختى و نمىدانستى كه آن تلخ و زيانبار است جز اين كه دوباره آن را بچشى ، زيرا چشم زردى را مىبيند و تلخى را در نمىيابد . در اين صورت چگونه ممكن است از خوردن دوبارهء آن\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nباز ايستى ، ذائقه تلخى را در مىيابد و زردى را درك نمىكند . از اين رو ناگزير بايد حاكمى وجود داشته باشد تا زردى و تلخى هر دو نزد او جمع شود و در آن هنگام كه زردى را دريابد حكم كند كه تلخ است و تو را از خوردن دوبارهء آن باز دارد . در اين امور همهء حيوانات با تو شريكند ، چه گوسفند نيز همهء اين حواسّ را داراست ، و اگر تو را جز اينها چيز ديگر نبود نيز ناقص بودى ، زيرا گوسفند را با حيله مىگيرند و نمىداند چگونه گيرنده را از خود دفع كند و هر گاه او را ببندند نمىداند به چه نحو خود را رها سازد و ممكن است خود را در چاه اندازد و نداند كه هلاك مىشود . حيوان چيزى را كه در حال برايش لذّت و در آينده برايش زيان دارد مىخورد و بر اثر آن بيمار مىشود و مىميرد ، چه او تنها وضع حاضر خود را حسّ مىكند و از ادراك عواقب ناتوان است . از اين رو خداوند تو را از حيوانات ممتاز ساخت و به صفت ديگرى كه از همهء اينها شريفتر و ارزشمندتر است گرامى داشت و آن موهبت عقل است كه به وسيلهء آن سود و زيان خوراكها و آنچه را كه در حال و آينده ضرر دارد درك مىكنى و با آن چگونگى پختن خوراكها و فراهم آوردن آنها و آماده كردن وسايل را فرا مىگيرى ، و با به كار بردن خرد خويش از خوردن كه سبب تندرستى تو است سود مىبرى ، و اين پست‌ترين فوايد عقل و كمترين حكمتى است كه در آن است بلكه حكمت بزرگ آن شناخت بارى تعالى و دانستن افعال و حكمتهاى او در عالم وجود است . در اين مقام فوايد حواسّ پنجگانه در مورد تو دگرگون مىشود و آنها مانند جاسوسان و خبرگزارانى كه در نواحى مختلف كشور گمارده شوند خواهند بود و هر يك از آنها به كارى اختصاص داده شده‌اند . يكى از آنها به اخبار رنگها ، ديگرى به اخبار آوازها ، و ديگرى به اخبار بويها ، ديگرى به اخبار مزه‌ها ، ديگرى به اخبار گرما ، سرما ، زبرى ، صافى ، نرمى ، درشتى و جز اينها مأمور و موكّل شده‌اند و اين فرستادگان و جاسوسان اخبار را از سراسر كشور به دست مىآورند و به حسّ مشترك مىدهند و حسّ مشترك در مقدّم دماغ نشسته و مانند مأمور جمع‌آورى وقايع و نامه‌هاست كه بر در خانهء پادشاه مىنشيند و گزارش وقايع و نامه‌هاى وارد از سراسر جهان را كه سر به مهرند مىگيرد و تسليم مىكند ، زيرا وظيفهء او تنها گرفتن و جمع آورى و نگهدارى آنهاست . امّا دانستن حقايق آنچه در آنهاست وظيفهء او نيست ، ليكن هر گاه دل خردمندى كه به منزلهء امير و پادشاه است موضوع را تصويب كند اخبار رسيده مهر شده به او تسليم مىشود و پادشاه آنها را بررسى مىكند و از اين راه بر اسرار\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nكشور آگاه مىشود و دربارهء آنها احكام شگفت‌آورى صادر مىكند كه بررسى آنها در اين جا غير ممكن است . آنگاه پادشاه بر حسب حكمتها و مصلحتهايى كه بر او آشكار مىشود لشكريانش را كه همان اعضاى بدنند گاهى در طلب و گاهى ديگر در گريز و زمانى در جهت تكميل تدابيرى كه به نظرش رسيده است به حركت در مىآورد .\r\nآنچه ذكر شد بيان چگونگى نزول نعمتهاى خدا بر تو از حيث ادراكات است . گمان مكن كه ما حقّ اين مطلب را ادا و آن را به طور كامل بيان كرده‌ايم ، چه حواسّ ظاهرى پاره‌اى از ادراكاتند و بينايى يكى از جمله حواسّ است و چشم تنها آلت آن است ، و آن از ده طبقه مختلف تشكيل شده كه برخى از آن رطوبات و بعضى غشا با پرده و برخى غشاها همچون تار عنكبوت است و بعضى مانند مشيمه و برخى از رطوبات مانند سپيده تخم مرغ و بعضى همچون يخ است . هر يك از اين طبقات دهگانه داراى صفت و شكل و هيأت و عرض و دوران و تركيبى خاصّ مىباشد به طورى كه اگر اختلالى در يكى از اين طبقات دهگانه يا صفتى از صفات آن طبقه روى دهد بينايى مختلّ مىشود و چشم پزشكان از درمان آن در مىمانند . اين وضع يكى از حواسّ است و حسّ سامعه و ديگر حواسّ را به همين گونه قياس كن بلكه بيان كامل حكمتهاى الهى و انواع نعمتهاى او كه در حسّ بينايى و طبقات آن وجود دارد در مجلّدها كتاب نمىگنجد با آن كه چشم بيشتر از يك گردوى كوچك نيست . پس به همهء حواسّ بدن و ديگر اعضا ، و شگفتيهاى آن چه گمانى مىتوان برد .\r\nاينها اشاره‌هايى به نعمتهاى خداوند در آفرينش ادراكات بود .\r\n\r\n2 - اقسام نعمتهايى كه در آفرينش ادراكات است .\r\n( 1 ) بدان خداوند كه به تو چشم داده تا غذا را از دور بيابى اگر در طبع تو ميل و شوق و رغبتى قرار نمىداد تا تو را به سوى غذا بر انگيزانند بينايى عاطل و بىفايده بود ؛ زيرا چه بسيار بيمارى كه طعام را مىبيند و آن براى او از هر چيزى سودمندتر است ليكن رغبت به غذا از او ساقط شده و از آن نمىخورد و بينايى و ادراك نسبت به او عاطل و بى استفاده مانده است . پس ناگزير بايد تو را به آنچه موافق طبع تو است رغبتى باشد كه اين را شهوت مىگويند و به آنچه مخالفت طبع تو است نفرتى باشد كه آن را كراهت مىخوانند تا شهوت تو را به طلب و كراهت به گريز وادارد . از اين رو خداوند شهوت\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nطعام را در تو آفريد و آن را بر تو چيره ساخت و مانند درخواست كننده‌اى سمج آن را بر تو بگماشت تا تو را به خوردن ناگزير كند و با تناول غذا باقى بمانى . اين امرى است كه تنها حيوانات با تو در آن مشاركت دارند و نباتات آن را فاقدند . سپس چنانچه اين شهوت را با تناول غذا به مقدار مورد نياز فرو ننشانى به راه اسراف رفته‌اى و خويشتن را هلاك ساخته‌اى . همچنين خداوند به هنگام سيرى كراهت را در تو آفريد تا با احساس آن خوردن را ترك كنى و همچون گياه نباشى كه هر چه آب در پاى آن ريزند آبها را جذب مىكند تا آنگاه كه تباه گردد و آن به انسانى احتياج دارد كه غذايش را به اندازهء نيازش اندازه‌گيرى كند و يك بار به آن آب دهد و بار ديگر آن را از او باز گيرد .\r\nهمان گونه كه خداوند شهوت خوردن را در تو آفريده تا بدين وسيله تنت باقى بماند شهوت جماع را در تو خلق كرده تا از اين راه نسل تو پايدار بماند . و اگر من شگفتيهاى صنع الهى را با تو بگويم اعمّ از ساختمان رحم ، آفرينش خون حيض ، تركيب جنين از نطفه و خون حيض ، چگونگى خلقت نر و ماده ، رگهايى كه از مهره‌هاى پشت به سوى قرارگاه نطفه كشيده شده ، چگونگى سرازير شدن آب زن از استخوانهاى سينه توسّط رگها ، كيفيّت انقسام مقعّر رحم به قالبهايى كه چون نطفه در برخى از آنها قرار گيرد نر مىشود و در برخى از آنها به صورت ماده در مىآيد ، چگونگى تحوّلاتى كه در مراحل خلقت نطفه اعمّ از مضغه ، علقه ، گوشت و خون پديد مىآيد . چگونگى تقسيم اجزاى نطفه به سر ، پا ، شكم ، پشت ، دست و ديگر اعضا و انواع نعمتهايى كه خداوند در همان آغاز آفرينش به تو داده سخت در شگفت خواهى شد ، چه رسد به نعمتهايى كه اكنون آنها را به چشم مىبينى . ليكن ما بر آنيم كه براى جلوگيرى از اطالهء سخن تنها نعمتهاى خدا را در خوردن بيان كنيم .\r\nبنابر اين شهوت طعام يكى از اقسام شهوتهاست و آن تو را كفايت نمىكند ، زيرا مهلكات از هر سو به تو رو مىآورد ، و اگر خداوند خشم را در تو نيافريده بود تا بدان هر چه را كه موافق نباشد و بر ضدّ تو است دفع كنى در معرض آفات بسيار قرار مىگرفتى و آنچه را از غذا به دست مىآوردى از تو باز مىگرفتند ، زيرا همه كس به آنچه در دست تو است رغبت و شهوت دارد و تو براى دفع و مقابله با آنها به انگيزه‌اى نياز دارى كه آن غريزهء خشم است . آنگاه شهوت و خشم نيز تو را كافى نيست ، چه اين دو تنها به آنچه در حال زيان و يا سود مىرساند دعوت مىكنند و براى آينده كافى نيستند . از اين رو خداوند\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nانگيزهء ديگرى در تو آفريد و آن را مسخّر اشارهء عقل كه معرّف عواقب است قرار داد چنان كه خشم و شهوت را تحت ادراك حسّى كه دريابندهء حالت حاضر است مسخّر كرد و بدين گونه بهره‌بردارى تو را از عقل ميسّر و كامل ساخت ؛ زيرا صرف دانستن اين كه مثلا فلان شهوت برايت زيانبار است براى احتراز از آن مادام كه در تو گرايشى براى عمل به آنچه مىدانى به وجود نيامده است سودى ندارد و خداوند با آفرينش اين اراده تو را از حيوانات جدا و ممتاز گردانيده و فرزندان آدم را بدان گرامى داشته است چنان كه با دانستن عواقب امور نيز تو را بر بهايم برترى داده است . ما اين اراده را انگيزهء دينى ناميده‌ايم و در كتاب صبر تفصيل بيشترى دربارهء آن داده‌ايم .\r\n\r\n3 - نعمتهاى خداوند در آفرينش قدرت و ادوات حركت\r\n( 1 ) بدان فايدهء حسّ منحصر به ادراك است ، و اراده معنايى جز ميل به طلب يا كراهت ندارد و آن مادامى كه در تو آلت طلب و كراهت موجود نباشد سودى ندارد ، زيرا چه بسا بيمارى كه مشتاق چيزى است كه از دسترس او بدور است و اگر چه قابل دسترسى است ليكن به سبب نداشتن پا نمىتواند به سوى آن برود و يا به سبب فقدان دست يا فلج بودن و يا بىحسّى آن نمىتواند آن چيز را بگيرد ، در اين صورت ناگزير از داشتن ادواتى براى حركت و قدرتى بر آنهاست تا حركت او به مقتضاى شهوت و كراهت در جهت طلب و نفرت باشد . از اين رو خداوند متعال براى تو اعضايى آفريد كه ظاهر آنها را مىبينى و اسرار آنها را نمىدانى . برخى از اين اعضا براى طلب و گريز است ، مانند پا براى انسان و بال براى پرندگان و دست و پا براى چهار پايان . بعضى ديگر براى دفع است مانند دست براى انسان و شاخ براى حيوان و حيوانات از اين حيث با يكديگر اختلاف بسيار دارند . دسته‌اى داراى دشمنان زيادند و غذاى آنها دور از دسترس آنهاست و نياز به شتاب در حركت دارند به همين سبب بال به آنها داده شده تا بسرعت پرواز كنند . برخى از حيوانات را با چهار دست و پا آفريد و بعضى را با دو پا ، و دسته‌اى نيز بر روى زمين مىخزند و چون ذكر همهء آنها بسيار طولانى است ما تنها به شرح اعضايى مىپردازيم كه خوردن به وسيلهء آنها انجام مىگيرد تا اعضاى ديگر به آنها قياس شود . لذا مىگوييم : اين كه طعام را از دور ببينى و به سوى آن حركت كنى مادام كه از آن برنگرفته‌اى كافى نيست ، از اين رو به آلتى گيرنده نياز دارى كه خداوند نعمت دستها را به\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nتو ارزانى داشت و آنها را طولانى آفريد تا بتوانى دستها را دراز كرده به اشيا برسانى و مشتمل بر مفاصل يا بندهاى زيادى هستند تا بتوانى آنها را در جهات مختلف به حركت درآورى و به هر سو دراز كنى و به سوى خود باز آورى و مانند چوبى نصب شده نباشند .\r\nآنگاه سر دست را با آفريدن كفّ پهن قرار داد سپس كف دست را پنج قسمت كرد كه آنها انگشتانند و آنها را در دو صفّ جاى داد به نحوى كه انگشت ابهام در يك طرف قرار گرفته و مىتواند به دور چهار انگشت باقى بگردد . اگر انگشتان در يك جا جمع و يا بر روى هم قرار داشتند با آنها مقاصد حاصل نمىشد ، لذا آنها را به گونه‌اى قرار داد كه اگر آنها را بگسترانى بيلچه‌اى ، و اگر فراهم آورى چمچه‌اى ، و اگر جمع و مشت كنى آلت زدن ، و اگر باز كنى سپس ببندى وسيلهء قبض و گرفتن خواهند بود .\r\nآنگاه براى انگشتها ناخن آفريد و آنها را تكيه گاه سر انگشتان قرار داد تا شكافته و خرد نشوند و بتوان چيزهاى ريزى را كه با انگشتان چيده و گرفته نمىشوند با سر ناخنها چيد و گرفت .\r\nسپس فرض كن خوراك را با دست گرفته و برداشته‌اى آيا تا موقعى كه به معده‌ات كه در باطن تن است نرسيده از آن تو را فايده‌اى خواهد بود ؟ پس ناگزير بايد در ظاهر دهليزى به سوى آن وجود داشته باشد تا از آن راه خوراك وارد معده گردد . خداوند دهان را منفذ و دهليز معده قرار داد ، اضافه بر حكمتهاى بسيارى كه جز اين در خلقت دهان وجود دارد .\r\nپس از آن هنگامى كه خوراك را در دهان گذاشتى - و دهان پاره گوشتى بيش نيست - برايت ميسّر نخواهد بود كه لقمه را ببلعى بلكه به آسيابى نياز دارى كه آن را خرد و نرم كند و خداوند دو فكّ بالا و پايين را از دو استخوان برايت آفريد و دندانها را در آنها نشانيد و دندانهاى بالا را بر روى دندانهاى پايين قرار داد تا به وسيلهء آنها لقمه جويده شود و طعام گاهى نياز به شكستن دارد و زمانى به قطع كردن ؛ سپس نياز دارد كه خرد و نرم شود . پس از آن برخى از دندانها را مانند طواحين پهن و خرد كننده ، و بعضى را مانند رباعيّات تيز و برّنده ، و بعضى را مانند انياب شكننده خلق كرد . آنگاه مفصل دو فكّ را قابل براى تحرّك فكها آفريد به گونه‌اى كه فكّ پايين مىتواند به جلو و عقب رود و مانند گردش سنگ آسيا به گرد فكّ بالا بگردد و اگر اين قابليّت وجود نداشت جز زدن يكى بر ديگرى همچون زدن دستها بر همديگر حركت ديگرى ميسّر نبود و غذا نرم\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nو خرد نمىشد از اين رو فكّ پايين را قابل تحرّك به حركت دورانى و فكّ بالا را ثابت و غير قابل تحرّك قرار داد . اينك به شگفتيهاى صنع خداوند بينديش چه هر آسيابى كه بشر مىسازد سنگ پايين آن ثابت و سنگ بالا در گردش است جز همين آسيا كه ساختهء پروردگار است ، زيرا در اين آسيا سنگ پايين به گرد سنگ بالا مىچرخد . آرى او منزّه از هر عيب است و چقدر كارش بزرگ و برهانش كامل و احسانش گسترده است .\r\nبارى ، فرض كن غذا را در فضاى دهان گذاشته‌اى ، اكنون چگونه غذا به زير دندانها مىرود ، و دندانها آن را به سوى خود مىكشد ، و تا چه حدّ دست در داخل دهان تصرّف مىكند . بنگر چگونه خداوند متعال با آفرينش زبان تو را مورد انعام قرار داده است ، چه آن در اطراف دهان مىچرخد و مانند بيل كه طعام را به زير سنگ آسيا وارد مىكند غذا را به اندازهء نياز از وسط دهان به سوى دندانها مىبرد ، علاوه بر فوايد ديگرى كه در آن است مانند حسّ ذائقه و شگفتيهاى نيروى ناطقه كه ما با ذكر آنها سخن را به درازا نمىكشانيم .\r\nسپس آنگاه كه غذا را بريده و خرد كرده‌اى ، ليكن خشك است و نمىتوانى آن را فرو برى جز آن كه با نوع رطوبتى از دهان به سوى حلق رانده شود . بنگر كه چگونه حقّ تعالى در زير زبان چشمه‌اى جوشان قرار داده كه لعاب از آن بيرون مىآيد و به اندازهء حاجت در دهان ريخته مىشود تا با غذا آميخته گردد و نيز بينديش كه چگونه خداوند آن را براى اين كار مسخّر و مأمور ساخته تا آن حدّ كه تو غذا را از دور مىبينى و اين بيچاره براى اداى خدمت آمادگى خود را اعلام مىكند و لعاب مىريزد به حدّى كه گوشه‌هاى دهنت را فرا مىگيرد ، در حالى كه غذا هنوز از تو دور است .\r\nپس از آن اين غذاى نرم و آميخته شده با لعاب دهان نيازمند كسى است كه آن را به معده برساند و آن در دهان است و تو نمىتوانى با دست آن را به سوى معده روانه كنى و نيز در معده دستى نيست تا دراز شود و طعام را به طرف خود بكشاند . اكنون بنگر كه چگونه حقّ تعالى مرى و گلو را آماده كرده و بر سر آنها طبقاتى قرار داده كه براى گرفتن غذا باز مىشوند . سپس آن طبقات بسته و به هم فشرده مىشوند و بر اثر فشار آنها غذا دگرگون شده و از دهليز مرى به سوى معده سرازير مىگردد .\r\nهنگامى كه غذا وارد معده مىشود و آن يا نان و يا ميوهء خرد شده است ، شايستگى آن را ندارد كه به همان صورت استخوان و گوشت و خون شود بلكه ناگزير بايد به طور\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nكامل پخته و اجزاى آن يكسان گردد . از اين رو خداوند متعال معده را به شكل ديگى آفريد كه غذا به آن سرازير مىشود و او آنها را مىگيرد و درها بر او بسته مىشود و غذا در آن مىماند تا به كمك حرارتى كه از اعضاى درونى پديد مىآيد و بر معده احاطه دارد هضم و پخته شود ، چه در سمت راست معده جگر و در سمت چپ آن سپرز و در جلو آن پيه رقيقى است كه پيرامون آن را گرفته و در عقب گوشت پشت است . گرمى اين اعضا پيوسته از هر سو معده را فرا مىگيرد تا غذا پخته و به مايعى شبيه مىگردد كه مىتواند در جوف رگها جريان يابد و در اين هنگام از حيث مشابهت اجزا و رقّت به آب جوى شباهت دارد ليكن هنوز شايستگى تغذيه را نيافته است . خداوند متعال ميان معده و جگر گذرگاههايى از رگها آفريده و براى آنها دهانه‌هاى بسيارى قرار داده تا غذا در آنها سرازير شود و به جگر رسد . جگر از خون سرشته شده چنان كه گويى قطعه‌اى از خون است و در آن رگهاى مويى بسيارى است كه در اجزاى جگر پراكنده شده كه غذاى رقيق در آنها سرازير مىشود و در آنها جريان مىيابد و در همهء اجزاى جگر پراكنده مىشود تا آنگاه كه نيروى جگر بر آن چيره شود و آن را به رنگ خون درآورد . سپس به اندازه‌اى كه دوباره پخته شود و به صورت خون صافى شايسته براى غذاى اعضا درآيد در آن درنگ مىكند و حرارت جگر است كه آن را مىپزاند . از اين خون مانند هر چيزى كه پخته مىشود فضولاتى پديد مىآيد يكى از آنها شبيه به دردى تيره رنگ است كه خلط سودا گفته مىشود ، و ديگرى همچون كف است كه صفرا ناميده شده است و اگر اين فضولات از آن جدا نشود مزاج اعضا تباه مىگردد . آنگاه حقّ تعالى زهره و سپرز را آفريده و براى هر يك از آنها گردنى قرار داده كه تا درون جگر كشيده شده است ، زهره يا مراره صفرا و سپرز خلط سودا را جذب مىكند و در نتيجه خون صاف و زلال مىشود و جز فزونى رقّت و رطوبت چيزى در آن باقى نمىماند ، چه آن ويژگيهاى آب را دارد و اگر چنين نبود در مويرگها پخش نمىشد و به هنگام تصاعد به سوى اعضا از آنها خارج نمىگرديد .\r\nو نيز خداوند در بدن دو كليه آفريده و براى هر كدام گردنى دراز به سوى جگر قرار داده است ، از شگفتيهاى حكمت الهى اين است كه گردن آنها به درون جگر كشيده نشده بلكه به رگهايى اتّصال دارد كه از « حدبهء جگر » برآمده است تا آب آن را پس از خروج از رگهاى ريزى كه در كبد است جذب كند ، زيرا اگر پيش از آن اين كار را بكند\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nخون غليظ مىشود و از رگها بيرون نمىآيد ؛ و چون آب از آن جدا شود خون از فضولات سه‌گانه تصفيه شده و از هر چه موجب تباهى غذا مىشود پاك مىگردد .\r\nسپس خداوند متعال از جگر رگهايى بر آورده و آنها را به اقسامى تقسيم كرده و از هر قسمى شاخه‌هايى منشعب ساخته و آنها را در تمامى بدن از فرق تا قدم و از ظاهر تا باطن پراكنده كرده كه خون صاف و زلال در آنها جريان مىيابد و به ديگر اعضا حتّى مويرگها مىرسد ، و اينها مانند رگهايى است كه در برگهاى درختان وجود دارد و به چشم ديده نمىشوند و غذا از آنها ترشّح كرده به ديگر اجزا مىرسد . اگر به مراره يا زهره آفتى برسد خون فاسد مىشود و بيماريهاى صفراوى مانند يرقان و آبله ريزه و باد سرخ پديد مىآيد ؛ و اگر به طحال آسيب وارد شود و خلط سودا را جذب نكند بيماريهاى سوداوى از قبيل بهق ( لك و پيسى ) و خوره و ماليخوليا و جز اينها در بدن به وجود مىآيد ، و اگر آب به سمت كليه دفع نشود استسقا و جز اينها بروز مىكند .\r\nسپس حكمت آفريدگار حكيم را بنگر كه چگونه منافع اين فضولات پست سه‌گانه را مرتّب ساخته است :\r\nامّا مراره يا زهره با يك گردن خود تفاله‌هاى غذا را جذب و با گردن ديگر آنها را به سوى روده‌ها دفع مىكند تا در آنها رطوبتى لغزاننده حاصل شود و در روده‌ها سوزشى پديد مىآيد كه آنها را براى دفع به حركت در مىآورد . سپس فشرده مىشوند تا تفاله‌ها بلغزند و دفع شوند و زردى تفاله‌ها به همين سبب است .\r\nامّا طحال يا سپرز مواد را از حال خود دگرگون مىكند به طورى كه در آنها ترشى و انقباض پديد مىآيد و هر روز مقدارى از آنها را به دهانهء معده روانه مىكند تا با ترشى آنها اشتها را تحريك و بيدار سازد و آن را برانگيزاند و باقى را با تفاله‌ها بيرون مىكند .\r\nامّا كليه از آب خون تغذيه مىكند و باقى را به مثانه مىفرستد .\r\nما براى بيان نعمتهاى خداوند در اسبابى كه براى خوردن آماده فرموده به همين اندازه بسنده مىكنيم و اگر بخواهيم نياز جگر را به دل و دماغ ، نياز هر يك از اعضاى رئيسه را به ديگرى ، كيفيّت انشعاب رگهاى جهنده را از دل به سوى ديگر اعضا كه به واسطهء آنها روح به بدن مىرسد ، چگونگى انشعاب اعصاب از دماغ به ديگر اجزاى بدن كه به واسطهء آنها حسّ پديد مىآيد ، چگونگى انشعاب رگهاى ساكن از جگر به سوى اجزاى ديگر بدن كه به واسطهء آنها غذا به تن مىرسد ، سپس چگونگى تركيب اعضا و\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nشمارهء استخوانها و عضله‌ها و رگهاى و او تار و مفاصل و غضروفها و رطوبات آنها را شرح دهيم سخن به درازا مىكشد ، و همهء آنها براى خوردن و كارهاى ديگر مورد نياز است ، بلكه در آدمى هزاران عضله و رگ و عصب است كه از حيث خردى و بزرگى و باريكى و ستبرى و كمى و بسيارى انقسام مختلف و متنوّعند ، و هيچ چيزى از آنها نيست جز اين كه در آن يك يا دو يا سه يا چهار يا ده يا بيش از اين حكمت وجود دارد و همهء آنها نعمتهاى خداوند است كه بر تو ارزانى داشته است . و اگر از آنها يك رگ ساكن بجنبد و يا يك جهنده ساكن شود . اى بيچاره هلاك خواهى شد . پس نخست به نعمتهاى خدا بنگر تا بر شكر او نيرو يا بى ؛ زيرا تو از نعمتهاى خدا جز خوردن را نمىشناسى و اين پست‌ترين نعمتهاى اوست . آنگاه از اين نعمت چيزى جز اين نمىدانى كه گرسنه مىشوى و مىخورى و الاغ نيز مىداند كه گرسنه مىشود و مىخورد و سپس رنج مىكشد و مىخوابد و شهوتش به حركت در مىآيد و مجامعت مىكند و پس از آن مىآسايد و دستها را با هم بالا مىبرد و لگد مىزند . و هر گاه تو چيزى جز آنچه الاغ مىداند ندانى چگونه مىتوانى شكر نعمتهاى خداوند را به جا آورى .\r\nبارى آنچه ما به اختصار بدان اشاره كرديم تنها قطره‌اى از دريايى از درياهاى نعمتهاى خداوند است و براى پرهيز از اطالهء سخن و رعايت اجمال مىگويم آنچه را فرو گذاشته‌ايم بر آنچه بشناخته‌ايم قياس كن و بدان همهء آنچه از نعمتهاى خداوند دانسته‌ايم و همهء خلق آنها را مىدانند نسبت به نعمتهايى كه نشناخته‌اند كمتر از قطره‌اى از درياهاست جز اين كه هر كس چيزى از اينها را بداند شمّه‌اى از معانى قول حقّ تعالى را درك كرده كه فرموده است :  وَ إِنْ تَعُدُّوا نِعْمَةَ اللَّهِ لا تُحْصُوها  . « 47 » سپس بنگر كه چگونه خداوند متعال قوام اين اعضا و فوايد و ادراكات و نيروى آنها را به بخار لطيفى وابسته كرده است كه از اخلاط چهارگانه بر مىخيزد و قرار گاه آن دل است و در همهء بدن از طريق رگهاى جهنده جريان مىيابد و به هيچ عضوى از اعضاى بدن نمىرسد جز اين كه به محض رسيدن همهء چيزهايى كه آن عضو بدانها نياز دارد اعمّ از نيروى احساس و ادراك و حركت و جز اينها در او ايجاد مىشود . مانند چراغى كه آن را در اطراف خانه بگردانند كه با رسيدن آن هر جزيى از خانه را روشنايى فرا مىگيرد و اين از خلقت و اختراع خداست ، ليكن به حكمت خود چراغ را سبب آن قرار داده است .\r\n\r\n\r\n","description":"","footnote":"\r\n( 47 ) ابراهيم / 34 : و اگر نعمتهاى خدا را بشماريد ، هرگز آنها را شمارش نخواهيد كرد .\r\n","page_name":" 252 ","page_number":252},
  {"content":"\r\n\r\nاين بخار لطيف همان است كه پزشكان آن را روح مىنامند و جايگاه آن دل است و آن مانند جرم شعلهء چراغ و دل به منزلهء چراغدان ، و خون سياهى كه در درون دل است براى آن مانند فتيله است ، غذا نسبت به آن چون روغن چراغ و حيات ظاهر كه به سبب آن در ساير اعضاى بدن جريان دارد مانند روشنايى چراغ در همهء خانه است . همان گونه كه چراغ در صورت قطع روغن خاموش مىشود چراغ روح نيز چنانچه غذايش منقطع شود خاموش مىگردد ، و چنان كه فتيله گاهى سوخته و تبديل به خاكستر مىشود به طورى كه روغن را جذب نمىكند و چراغ با وجود فراوانى روغن خاموش مىگردد به همين گونه خونى كه بخار لطيف در دل وابستهء به آن است ممكن است به سبب شدّت حرارت دل بسوزد و چراغ قلب با وجود غذاى كافى خاموش شود چه در اين هنگام دل غذايى را كه سبب بقاى روح است نمىپذيرد چنان كه خاكستر روغن را به گونه‌اى كه موجب دوام افروختگى آتش باشد قبول نمىكند . و نيز همان گونه كه چراغ گاهى به سبب داخلى چنان كه ذكر كرديم ، و زمانى به سبب خارجى مانند وزيدن باد و يا پف كردن بر آن خاموش مىشود ، همچنين خاموشى روح گاهى ناشى از سببى داخلى و زمانى به سببى خارجى مانند كشتن است ، و همان گونه كه خاموش شدن چراغ بر اثر پايان يافتن روغن يا تباهى فتيله و يا به سبب وزش باد و يا پف كردن انسانى بر آن جز به علل مقدّرى كه در علم خداوند ترتيب يافته و همگى مقدّر شده صورت نمىگيرد ، خاموشى روح نيز به همين گونه است و چنان كه خاموشى چراغ پايان وقت وجودى آن است و آن اجل اوست كه در امّ الكتاب برايش تعيين شده خاموشى روح نيز چنين است ، و همانطور كه اگر چراغ خاموش شود تاريكى سراسر خانه را فرا مىگيرد روح نيز چون خاموش شود همهء بدن تاريك و ظلمانى مىشود و انوارى كه از روح كسب مىكرده از آن جدا مىگردد ، و اين انوار همان نور حواس و قدرت و اراده و ديگر چيزهايى است كه واژهء حيات همهء آنها را در بر مىگيرد . و اين نيز اشاره‌اى كوتاه به يكى ديگر از عوالم نعمتهاى خدا و عجايب صنع و حكمت اوست تا دانسته شود كه :  لَوْ كانَ الْبَحْرُ مِداداً لِكَلِماتِ رَبِّي لَنَفِدَ الْبَحْرُ قَبْلَ أَنْ تَنْفَدَ كَلِماتُ رَبِّي  . « 48 » پس نگونسارى باد بر كسى كه به خدا كافر شود ، و دور و نگونسار باد كسى كه نعمت او را ناسپاسى كند .\r\n\r\n\r\n","description":"","footnote":"\r\n( 48 ) كهف / 109 : . . . اگر درياها ( جهت نوشتن ) براى كلمات پروردگارم مركّب شوند ، درياها پايان مىگيرند پيش از آن كه كلمات پروردگارم پايان يابد .\r\n","page_name":" 253 ","page_number":253},
  {"content":"\r\n\r\nاگر بگويى : تو روح را توصيف كردى و براى آن مثال آوردى در حالى كه از پيامبر خدا ( ص ) دربارهء روح پرسيدند و او بيش از اين نگفت كه :  الرُّوحُ مِنْ أَمْرِ رَبِّي  ، پس چرا او آن را بدين گونه توصيف نكرد ؟\r\nپاسخ اين است كه بدانى اين پرسش به سبب غفلت از مشترك بودن واژهء روح است .\r\nروح بر معانى بسيارى اطلاق مىشود كه ما با ذكر همهء آنها سخن را طولانى نمىكنيم ، چه ما تنها به توصيف يكى از معانى آن پرداختيم و گفتيم كه عبارت از جسم لطيفى است كه پزشكان آن را روح مىنامند و وجود و صفات و چگونگى جريان آن را در اعضا و كيفيّت حصول حواس و نيروها را به وسيلهء آن در عضوها شناخته‌اند ، تا آن جا كه اگر يكى از اعضا سست و بىحسّ شود مىدانند كه آن به سبب وقوع مانعى در گذرگاه اين روح است . از اين رو موضع بىحسّى را درمان نمىكنند بلكه مراكز اعصاب و محلّ مانع را به چيزى كه باعث رفع آن شود معالجه مىكنند ، چه آن روح به سبب لطافت خود در شبكهء اعصاب نفوذ مىكند و به وسيلهء آنها از دل به ديگر اعضا مىرسد و تا جايى كه پزشكان به آن شناخت دارند كار درمان ساده و آسان است .\r\nامّا آن روحى كه اصل است و با تباهى آن همهء بدن تباه مىشود سرّى از اسرار الهى است و ما آن را توصيف نكرده و رخصتى در تعريف آن نيست ، جز اين كه گفته مىشود : آن امرى ربّانى است ، چنان كه خداوند متعال فرموده است :  قُلِ الرُّوحُ مِنْ أَمْرِ رَبِّي  ، « 49 » و امور ربّانى را عقل نمىتواند درك و توصيف كند ؛ بلكه عقول اكثريّت خلق در برابر آنها حيران است . امّا اوهام و تخيّلات بالضّروره از درك آنها قاصر مىباشند همان گونه كه چشم از ادراك آوازها قاصر و ناتوان است ، و عقولى كه در جوهر و عرض مقيّد و در اين تنگنا محبوسند در ذكر مبادى اوصاف اين امور پايى لنگ و لرزان دارند .\r\nاز اين رو به وسيلهء عقل نمىتوان چيزى از صفات اين روح را درك كرد بلكه بايد به نور ديگرى كه عاليتر و شريفتر از عقل است و در عالم نبوّت و ولايت مىتابد و نسبت آن با عقل مانند نسبت عقل با وهم و خيال است آن را فهميد . خداوند متعال خلق را به طورهاى مختلف آفريده و فرموده است :  وَ قَدْ خَلَقَكُمْ أَطْواراً  . « 50 » بنابر اين همان گونه كه كودك محسوسات را درك و از ادراك معقولات ناتوان است\r\n\r\n\r\n","description":"","footnote":"\r\n( 49 ) إسراء / 85 : . . . بگو روح از فرمان پروردگار من است .\r\n( 50 ) نوح / 14 : در حالى كه شما را به گونه‌هاى مختلف آفريده است .\r\n","page_name":" 254 ","page_number":254},
  {"content":"\r\n\r\nچه آن طورى است كه هنوز بدان نرسيده است ، انسان بالغ نيز معقولات را درك و ماوراى آنها را نمىتواند ادراك كند ، زيرا آن طورى است كه هنوز بدان و اصل نشده است چه آن مقامى شريف و سرچشمه‌اى گوارا و پايگاهى بلند است كه در آن جناب حقّ با نور ايمان و يقين ديده مىشود ؛ و اين چشمه‌سار گراميتر و عزيزتر از آن است كه محلّ آشاميدن هر واردى باشد ، بلكه به آن جز يكى و پس از او يكى ديگر آگاه نمىشود و جناب حق را پيشگاهى است و در مقدّمهء پيشگاه ميدانى وسيع قرار دارد و در اوّل ميدان آستانه‌اى است كه قرارگاه آن امر ربّانى است . هر كس از اين آستانه نگذرد و نگهبان آن را نبيند محال است به ميدان و اصل شود ، چه رسد وصول به مشاهدات عالى كه در وراى آن است . از اين رو گفته‌اند : كسى كه خود را نشناخته خدا را نشناخته است ، و كجا مىتوان آن روح را در خزاين پزشكان يافت و پزشك را چگونه رسد كه آن را ملاحظه كند ؟ بلكه معنايى كه پزشكان آن را روح مىنامند در مقايسه با اين امر ربّانى مانند نسبت گوى است به پادشاه كه چوگان او آن را به حركت در آورده باشد . كسى كه روح را از نظر پزشك دريافته و گمان كرده كه امر ربّانى را درك كرده همچون كسى است كه گوى را ديده و گمان برده كه شاه را ديده است و شكّ نيست كه خطاى اين بيننده فاحش است امّا خطاى آن خيلى فاحشتر و بزرگتر است .\r\nو چون عقلى كه به سبب آن تكليف حاصل و با آن مصالح دنيا دانسته مىشود از فهم كنه اين امر عاجز است خداوند متعال به پيامبرش ( ص ) اجازه نداد كه از آن سخن گويد بلكه به او دستور داد با مردم به اندازهء خرد آنها گفتگو كند ، و در كتاب خود دربارهء حقيقت اين امر چيزى ذكر نكرد ، ليكن نسبت و فعل آن را ياد كرد و ذات آن را بيان نفرمود . امّا نسبت آن در قول اوست كه فرموده است : من أمر ربّي و دربارهء فعل او فرموده است :     يا أَيَّتُهَا النَّفْسُ الْمُطْمَئِنَّةُ ارْجِعِي إِلى رَبِّكِ راضِيَةً مَرْضِيَّةً ، فَادْخُلِي فِي عِبادِي وَ ادْخُلِي جَنَّتِي     . « 51 » اكنون به مقصود خود باز مىگرديم و مقصود ذكر نعمتهاى خداست و ما برخى از نعمتهاى او را در آلات خوردن ياد كرديم .\r\n\r\n\r\n","description":"","footnote":"\r\n( 51 ) فجر / 28 تا 31 : تو اى روح آرميده ، به سوى پروردگارت باز گرد ، در حالى كه هم تو از او خشنودى و هم او از تو خشنود است .\r\n","page_name":" 255 ","page_number":255},
  {"content":"\r\n\r\n\r\n4 - نعمتهاى خداوند در اصولى كه خوردنيها از آنها به دست مىآيد و شايسته‌اند كه آدمى را با صنعت خود اصلاح كند .\r\n( 1 ) بدان خوردنيها بسيارند و خداوند در آفرينش آنها شگفتيهاى بىشمار و اسبابى ممتدّ و بىپايان قرار داده كه ذكر آنها نسبت به هر خوردنى سخن را به درازا مىكشاند .\r\nخوردنيها يا دارويند يا ميوه و يا غذا ، و ما از غذاها سخن آغاز مىكنيم كه اصل است و از آنها دانهء گندم را اختيار مىكنيم و باقى را فرو مىگذاريم و مىگوييم :\r\nهرگاه دانه يا دانه‌هايى بيابى چنانچه آنها را بخورى آنها نيست مىشوند و تو گرسنه مىمانى به همين سبب نياز بسيار دارى كه آن دانه به ذات خود نموّ كند و زياد شود و چند برابر گردد تا تمامى نياز تو را برآورده سازد . از اين رو خداوند متعال در دانهء گندم نيرويى آفريده كه به وسيلهء آن تغذيه مىكند چنان كه آن نيرو را در تو نيز آفريده است ، چه نباتات با تو در حسّ و حركت تفاوت دارند و در گرفتن غذا با تو اختلافى ندارند .\r\nآنها با آب تغذيه مىشوند و آن را از طريق رگها به باطن خود جذب مىكنند ، همچنان كه تو تغذيه مىكنى و غذا را به درون خويش مىكشانى . ما با ذكر آلاتى كه گياهان براى جذب غذا به درون خويش دارند سخن را به درازا نمىكشانيم و تنها به غذاى آنها اشاره مىكنيم و مىگوييم :\r\nهمان گونه كه چوب و خاك نمىتواند غذاى تو باشد و به طعامى مخصوص نياز دارى دانه نيز با هر چيزى تغذيه نمىشود و به غذايى ويژهء خود نياز دارد ، به دليل اين كه اگر آن را در خانه بگذارى افزايش نمىيابد ، زيرا جز هوا چيزى بر آن احاطه ندارد و هواى تنها براى تغذيهء آن كافى نيست ؛ و نيز اگر آن را در آب قرار دهى چيزى بر آن افزوده نمىشود . همچنين اگر آن را در زمين بىآب رها كنى زياد نمىشود ، بلكه ناگزير بايد آن را در زمينى آميخته با آب كه گل شده باشد قرار دهى ، چنان كه خداوند اشاره كرده و فرموده است :    فَلْيَنْظُرِ الْإِنْسانُ إِلى طَعامِهِ ، أَنَّا صَبَبْنَا الْماءَ صَبًّا ، ثُمَّ شَقَقْنَا الْأَرْضَ شَقًّا    . « 52 » سپس براى رشد آن آب و خاك تنها كافى نيست چه اگر آن را در زمين نمناكى كه سخت و سفت باشد بگذارى به سبب فقدان هوا نمىرويد و نياز دارد به اين كه در زمينى سست و باز فرو شود تا هوا به آن راه يابد . پس از آن هوا به ذات خود نمىتواند به سوى آن\r\n\r\n\r\n","description":"","footnote":"\r\n( 52 ) عبس / 25 تا 27 : انسان بايد به غذاى خويش بنگرد ، ما آب فراوانى از آسمان فرو ريختيم ، سپس زمين را از هم شكافتيم .\r\n","page_name":" 256 ","page_number":256},
  {"content":"\r\n\r\nحركت كند بلكه نيازمند بادى است كه آن را به جنبش درآورد و به قهر و عنف آن را بر زمين وارد سازد تا در آن نفوذ كند . خداوند به اين مطلب اشاره كرده و فرموده است :\r\n وَ أَرْسَلْنَا الرِّياحَ لَواقِحَ  ، « 53 » القاح آنها ايجاد پيوند ازدواج ميان هوا و آب و زمين است . و نيز همهء اينها كافى نيست چنانچه در سرماى زياد و زمستانى سخت قرار داده شود ، در اين صورت به هواى بهار و گرماى تابستان نيازمند است . بنابر اين روشن شد كه گياهان براى غذاى خود به چهار چيز نياز دارند .\r\nاينك بنگر كه هر كدام از اين چهار چيز به چه اشيايى نياز دارند ، چه آب محتاج آن است كه از درياها و چشمه‌ها و رودها و جويها به كشتزارها سرازير شود و ملاحظه كن كه چگونه حق تعالى درياها را آفريد و چشمه‌ها را روان كرد و از آنها جويها جارى ساخت . آنگاه ممكن است زمين مرتفع باشد و آب بدان نرسد . بنگر كه چگونه خداوند ابرها را آفريد و بادها را بر آنها چيره ساخت تا به فرمان او آنها را به اطراف زمين براند و آنها ابرهايى هستند كه از آب گرانبارند . سپس توجّه كن چگونه خداوند آنها را در هنگام بهار و پاييز به اندازهء نياز به سرزمينها روانه مىكند ، و بنگر چگونه كوهها را نگهدار آبها آفريده به طورى كه چشمه‌ها بتدريج از آنها روان مىشود اگر يكباره از آنها جارى مىشد شهرها در آب فرو مىرفت و كشتزارها و احشام نابود مىشد . بنابر اين نعمتهاى الهى در كوهها و ابرها و درياها و بارانها غير قابل شمارش است .\r\nامّا گرمى ميان آب و زمين حاصل نمىشود ، چه هر دو سردند و بنگر كه خداوند چگونه خورشيد را آفريد و آن را مأمور و مسخّر گردانيد و آن را با همهء دورى از زمين گرم كنندهء آن در وقتى معيّن قرار داد نه در همهء اوقات تا وقتى كه به سرما نياز است زمين سرد و در هنگامى كه به گرما نياز است زمين گرم باشد ، و اين يكى از حكمتهاى آفرينش خورشيد است و حكمتهايى كه در آن مىباشد بيشتر از آن است كه شمرده شود .\r\nسپس هنگامى كه روييدنيها از زمين برآيند در ميوه‌ها انعقاد و صلابتى پديد مىآيد كه نيازمند به رطوبتى است تا آنها را نضج دهد و به كمال رساند . بنگر چگونه خداوند ماه را آفريد و مرطوب كردن زمين را از ويژگيهاى آن قرار داد همچنان كه خورشيد را به گرم كردن اختصاص داد ، و ماه به تقدير آفريدگار حكيم ميوه‌ها را نضج و پختگى مىدهد و به آنها رنگ مىبخشد . به همين سبب اگر درختان در سايه‌اى قرار گيرند كه\r\n\r\n\r\n","description":"","footnote":"\r\n( 53 ) حجر / 22 : بادها را براى بارور ساختن فرستاديم .\r\n","page_name":" 257 ","page_number":257},
  {"content":"\r\n\r\nمانع تابش خورشيد و ماه و ستارگان بر آنها شود ناقص و فاسد مىشوند تا آن حدّ كه اگر درخت بزرگى درخت كوچكى را در سايهء خود گيرد درخت كوچك تباه مىگردد .\r\nويژگى ماه را در مرطوب كردن هوا از اين طريق مىتوان دانست كه سرت را در شب برهنه كنى در اين موقع رطوبت بر سرت غلبه مىكند كه از آن به زكام تعبير مىكنند ، و همان طورى كه به سرت رطوبت مىبخشد ميوه‌ها را نيز مرطوب مىكند . ما سخن را در اين باره كه بيرون از مقصود است بيش از اين ادامه نمىدهيم و مىگوييم :\r\nهر ستاره‌اى كه در آسمان است براى فايده‌اى معيّن و مسخّر و گمارده شده چنان كه خورشيد براى ايجاد گرمى و ماه براى به وجود آوردن رطوبت به كار گرفته شده‌اند و هيچ يك از ستارگان از حكمتهاى بسيارى كه نيروى بشرى توان شمارش آنها را ندارد خالى نيست و اگر چنين نباشد آفرينش آنها كارى بيهوده و باطل است و قول خداوند متعال درست نمىباشد كه فرموده است :  وَ ما خَلَقْنَا السَّماءَ وَ الْأَرْضَ وَ ما بَيْنَهُما لاعِبِينَ  ؛ « 54 » و نيز :  رَبَّنا ما خَلَقْتَ هذا باطِلًا ، سُبْحانَكَ  ؛ « 55 » و همان گونه كه در تن تو عضوى نيست جز اين كه بر آن فايده‌اى مترتّب است ، همچنين در پيكر اين جهان عضوى وجود ندارد جز اين كه براى فايده‌اى آفريده شده است . همهء جهان مانند يك شخص و اجسام موجود در آن همچون اعضاى آن است و اين اعضا مانند اعضاى بدنت كمك كار يكديگرند و شرح اين مطلب طولانى است .\r\nنبايد گمان كنى كه چون تصديق منجّمان و دانش نجوم يا اختر شناسى در شرع نهى شده اعتقاد به اين كه ستارگان و خورشيد و ماه در امورى كه خداوند به حكمت خود آنها را اسباب قرار داده و براى آن امور مسخّر ساخته مخالف شرع است ، زيرا آنچه در نجوم نهى شده دو امر است :\r\nاوّل آن كه انسان باور كند كه ستارگان و خورشيد و ماه پديد آورندهء آثار خويشند و در كار خود استقلال دارند و محكوم و مسخّر تدبير مدبّرى كه آنها را آفريده نيستند و اين كفر است .\r\nدوم تصديق آثارى كه منجّمان به تفصيل خبر مىدهند و همهء مردم در فهم آنها شركت ندارند چه آنها را از روى نادانى مىگويند .\r\n\r\n\r\n","description":"","footnote":"\r\n( 54 ) انبياء / 16 : ما آسمان و زمين و آنچه را در ميان آنهاست براى بازى نيافريده‌ايم .\r\n( 55 ) آل عمران / 191 : . . . بار الها اين را بيهوده نيافريده‌اى ، منزّهى تو .\r\n","page_name":" 258 ","page_number":258},
  {"content":"\r\n\r\nدانش نجوم معجزهء برخى از پيامبران بوده كه كهنه و مندرس شده و آنچه از آن باقى مانده آميزه‌اى است كه درست از نادرست آن روشن نيست ، و اعتقاد به اين كه ستارگان اسباب آثارى هستند كه خداوند متعال در زمين و نباتات و حيوانات به وجود مىآورد ضررى به دين نمىرساند ، بلكه حقّ همين است . ليكن آنچه براى دين زيانبار است ادّعاى دانستن اين آثار به تفصيل از روى جهل است . از اين رو هر گاه جامه‌اى را كه شسته‌اى بخواهى خشك كنى و كسى به تو بگويد جامه را بيرون آور و بگستران چه خورشيد برآمده و هوا گرم شده است بر تو لازم نيست او را تكذيب و گفته‌اش را انكار كنى كه گرمى هوا را بر اثر طلوع خورشيد بيان كرده است . همچنين اگر از كسى سبب دگرگونى چهره‌اش را بپرسى و بگويد : در راه خورشيد بر من تابيده و چهره‌ام را سياه كرده بر تو لازم نيست او را تكذيب كنى . اثرهاى ديگر را نيز به همين گونه قياس كن جز اين كه برخى از آثار معلومند و بعضى مجهول و ادّعاى علم نسبت به آثار مجهول جايز نيست . از آنچه معلوم است برخى معلوم همهء مردم است مانند پديد آمدن روشنى و گرمى به سبب طلوع خورشيد ، و پاره‌اى تنها معلوم برخى از مردم است مانند حصول زكام به سبب تابش ماه . بنابر اين ستارگان بيهوده و عبث آفريده نشده‌اند بلكه در آنها حكمتهاى بىشمار است . پيامبر اكرم ( ص ) به آسمان نگريست و گفتار حقّ تعالى را قرائت كرد كه :  رَبَّنا ما خَلَقْتَ هذا باطِلًا سُبْحانَكَ فَقِنا عَذابَ النَّارِ  . سپس فرمود : « واى بر كسى كه اين آيه را بخواند و آن را به سبيل خود كشد . » « 56 » معناى حديث اين است كه آن را بخواند و در آن نينديشد و به جاى فهم ملكوت آسمانها به تماشاى رنگ آسمان و روشنى ستارگان بسنده كند ، چه اين را ستوران نيز مىدانند ، و كسى كه به اين مقدار اكتفا كند آن را به سبيل خود كشيده است .\r\nخداوند را در ملكوت آسمانها و زمين و آفاق و انفس و حيوانات و نباتات عجايبى است كه دوستان او جوياى شناخت آنها هستند ، چه اگر كسى دانشمندى را دوست بدارد پيوسته در طلب آثار و تصانيف اوست تا با مزيد آگاهى بر عجايب دانش او دوستى وى در دلش افزون گردد . در مورد شگفتيهاى صنع خدا نيز امر به همين گونه است ، چه همهء عالم تصنيف اوست بلكه تصنيف مصنّفان نيز از تصانيف اوست كه از طريق قلوب\r\n\r\n\r\n","description":"","footnote":"\r\n( 56 ) عراقى گفته است : آن را ثعلبى از حديث ابن عبّاس با عبارت : « . . . و در آن نينديشند » ذكر كرده و در سلسلهء راويان اين حديث ابو جناب يحيى بن ابى حبّه است كه ضعيف است .\r\n","page_name":" 259 ","page_number":259},
  {"content":"\r\n\r\nبندگان آن را رقم زده است .\r\nاز اين رو هر گاه از تصنيفى به شگفت آيى از مصنّف آن در شگفت مباش بلكه از كسى در تعجّب باش كه مصنّف را براى تأليف آن مورد انعام و هدايت و ارشاد قرار داده و آن را بدين كار گمارده است . چنان كه اگر لعبتهاى شعبده گران را ببينى كه پاى مىكوبند و حركات موزون و متناسب مىكنند نبايد از بازى آنها دچار شگفتى شوى چه اينها تكّه پارچه‌هايى هستند كه آنها را به حركت درآورده‌اند و به ذات خود متحرّك نيستند ؛ ليكن بايد از مهارت شعبده‌باز به شگفت آيى كه آنها را با تارهاى باريكى كه به چشم ديده نمىشوند به حركت درآورده است .\r\nبارى مقصود آن است كه غذاى گياهان جز به آب و هوا و خورشيد و ماه و ستارگان انجام نمىشود و انجام آنها نيز جز به افلاكى كه ستارگان در آن متمركزند صورت نمىگيرد و تحقّق اينها نيز جز با حركت افلاك ميسّر نمىگردد ، و حركات افلاك جز به تحريك فرشتگان آسمانى تحقّق نمىيابد . اين اسباب همچنان ادامه مىيابد و به سببهاى دورى مىرسد كه از ذكر آنها صرف نظر مىكنيم ، زيرا آنچه ياد كرديم هشدارى است نسبت به آنچه از آن دست باز داشتيم ، بنابراين به ذكر اسباب تغذيهء گياهان بسنده مىكنيم .\r\n\r\n5 - نعمتهاى خداوند در اسبابى كه رسانندهء خوردنيها هستند .\r\n( 1 ) بدان كه خوردنيها همه در يك جا موجود نيستند ، چه براى آنها شرايط مخصوصى است ؛ و به همين سبب در برخى جاها يافت مىشوند و در بعضى جاها يافت نمىشوند .\r\nمردم بر روى زمين پراكنده‌اند ، ممكن است دست بعضى به خوردنيها نرسد و درياها و بيابانها ميان آنها حايل شود . از اين رو بنگر چگونه خداوند متعال بازرگانان را مسخّر كرد ، و دوستى مال و حرص در طلب سود را بر آنان چيره ساخته است با آن كه غالبا اين كار براى آنها سودى ندارد ، زيرا آنچه را گرد مىآورند يا با كشتيها به ته درياها فرو مىرود و يا راهزنان به غارت مىبرند ، يا در بعضى شهرها مرگشان فرا مىرسد و حكّام اموال آنها را مىگيرند و بهترين حالت آنها اين است كه اموالشان بهرهء وارثانشان گردد در حالى كه اگر بدانند ، وارثان سخت‌ترين دشمنان آنها هستند . بنابر اين بنگر چگونه خداوند جهل و غفلت را بر آنان چيره ساخته است به طورى كه براى به دست آوردن\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nسود سختيها را تحمّل مىكنند و كارهاى خطرناك مرتكب مىشوند و با نور ديدن درياها خود را در معرض نابودى قرار مىدهند تا خوردنيها و انواع نيازمنديها را از دورترين نقاط شرق و غرب براى تو بياورند ؛ بنگر چگونه خداوند ساخت كشتى و سوار شدن بر آن را به آنان آموخته است . و نيز بينديش كه چگونه خداوند حيوانات را آفريده و براى باربرى و سوارى در بيابانها مسخّر و رام گردانيده است . و بنگر كه خداوند چگونه شتر را آفريده و به اسب شتاب در حركت داده و الاغ را بر تحمّل رنج بردبار قرار داده است ، و چطور شتر در زير بار گران گرسنه و تشنه بيابانها را مىپيمايد و منازل را در مىنوردد .\r\nبينديش چگونه خداوند اين بازرگانان را به وسيلهء كشتيها و حيوانات در درياها و بيابانها روان كرده تا خوردنيها و ديگر نيازمنديهايت را به سوى تو آورند ، و در آنچه حيوانات بدان نياز دارند اعمّ از اسباب و ادوات و علوفه و آنچه كشتيها احتياج دارند همه را خداوند متعال در حدّ نياز و بالاتر از آن آفريده است كه شمارش آنها غير ممكن مىباشد و به امورى نامحصور مىانجامد كه براى رعايت اختصار ترك آنها را ضرورى مىدانيم .\r\n\r\n6 - در اصلاح خوردنيها\r\n( 1 ) بدان آنچه در زمين روييده مىشود و حيواناتى كه آفريده شده‌اند خوردن آنها به همان حالى كه هستند ممكن نيست ، بلكه ناگزير بايد در هر كدام از طريق پختن و تركيب و تنظيف و دور افكندن قسمتى و باقى گذاشتن قسمتى ديگر از آنها و ساير امورى كه به شماره در نمىآيد اصلاحاتى در آنها صورت گيرد . شرح اين امور نسبت به هر يك از خوردنيها طولانى است و ما تنها يك گرده نان را تعيين و بررسى مىكنيم تا ببينيم يك قرص نان از زمانى كه بذر آن در زمين كاشته مىشود تا آنگاه كه به صورت گرده نان در مىآيد و شايستهء خوردن مىشود به چه چيزهايى نياز دارد .\r\nنخستين چيزى كه بدان نيازمند است برزگر است تا زمين را آماده كند و بكارد . سپس گاو است تا زمين را با آن شخم زنند و يك جفت گاو با همهء لوازم آن . پس از آن آبيارى زمين براى مدّتى معيّن ، سپس پاك كردن زمين از خس و خاشاك و بعد از آن درو كردن آن است ؛ و پس از آن كوبيدن و پاك كردن سپس آرد كردن و بعد از آن خمير كردن و بعد پختن آن است . اينك در تعداد كارهايى كه نام برديم و آنچه را كه ذكر نكرديم بينديش و شمار افرادى را كه به اين كارها اقدام مىكنند و تعداد آلات و ادواتى را كه\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nمورد نياز آنها قرار مىگيرد اعمّ از وسايل آهنى و چوبى و سنگى و جز اينها در نظر بياور ؛ و بنگر در كارهاى كارگران اعمّ از دروگر و آهنگر و جز اينها در تهيّه و اصلاح وسايل كشاورزى و آسياب و پخت نان و نياز آهنگران به آهن و مس و ارزيز ؛ و بينديش چگونه خداوند كوهها و سنگها و معدنها را خلق كرده چگونه قطعات زمين را كه در كنار هم قرار دارند مختلف آفريده است .\r\nاگر نيك بررسى كنى خواهى دانست كه اى بيچاره يك قرص نان گرد و آماده براى خوردن تو نمىشود جز اين كه بيش از يك هزار كارگر در راه آن كار كرده‌اند . از فرشته‌اى آغاز كن كه ابرها را براى ريزش باران رانده تا آخر كارهاى فرشتگان ، و زمانى كه نوبت به اعمال آدميان مىرسد تا آنگاه كه نان به صورت گرده در مىآيد نزديك هفت هزار صنعتگر در راه آن فعاليّت كرده است ؛ صنعتگرانى كه صنعت هر كدام از آنها اصلى از اصول صنايعى است كه مصالح خلق جز بدانها تمام و كامل نمىشود . سپس در كثرت كارهايى كه انسان بر روى اين آلات و ادوات انجام مىدهد بينديش حتّى در سوزنى كه آلتى خرد مىباشد و فايدهء آن دوختن لباسى است كه انسان را از سرما نگه مىدارد . اين سوزن از آهنى كه مناسب آن باشد ساخته و پرداخته نمىشود جز اين كه بيست و پنج بار بايد از دست سوزنگر بگذرد و در هر بار بر روى آن كارى انجام دهد .\r\nاگر خداوند شهرها را به همديگر مربوط و وابسته نمىكرد و بندگان را مسخّر و مأمور نمىساخت و فى المثل تو به داسى نياز پيدا مىكردى كه با آن گندم را پس از كشت درو كنى عمر تو به پايان مىرسيد و به تهيّهء آن قادر نمىشدى . آيا نمىانديشى چگونه خداوند بنده‌اش را كه از نطفه‌اى كثيف آفريده هدايت فرموده تا اين اعمال و صنايع شگفت انگيز را انجام دهد ؛ مثلا به مقراض بنگر كه از دو تيغهء برابر كه يكى بر روى ديگرى قرار داده شده تشكيل گرديده است . هر دو تيغه با هم چيزى را مىگيرند و به سرعت مىبرند . اگر خداوند به فضل و كرم خويش طريق ساخت آن را بر پيشينيان ما كشف نمىكرد و ما نيازمند بوديم كه با فكر خود راه تهيّهء آن را پيدا و سپس آهن را از سنگ استخراج كنيم و آلاتى را كه مقراض از آنها خسته مىشود به دست آوريم ، اگر عمر يكى از ما به اندازهء عمر نوح و عقل او كاملترين عقول بود نمىتوانست طريق ساختن همين يك وسيله را پيدا كند چه رسد به ديگر چيزها .\r\nآرى منزّه است خداوندى كه بينايان را به نابينايان ملحق كرده و با اين همه بيان آنان\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nرا از دانستن بازداشته است . هم اكنون بنگر كه اگر شهر تو فى المثل از آسيابان يا آهنگر يا از حجّام كه پست‌ترين مشاغل است يا از بافنده يا از يكى از اين صنعتگران خالى شود چه رنجى به تو خواهد رسيد و چگونه همهء كارهاى تو دچار آشفتگى خواهد شد . پس منزّه است خداوندى كه بعضى از بندگان را مسخّر بعضى ديگر ساخته و بدين طريق مشيّت خويش را جارى و آفرينش را كامل و حكمت خويش را ثابت گردانيده است . در اين قسمت نيز بايد سخن را كوتاه كنيم چه غرض توجّه دادن به نعمتهاست نه بررسى كامل آنها .\r\n\r\n7 - در اصلاح مصلحان\r\n( 1 ) بدان اين كارگران و صنعتگران و جز آنها كه خوردنيها را اصلاح و آماده مىكنند اگر آراى آنها متفرّق و طبايع آنها مانند طبيعت وحوش از همديگر متنفّر باشد بىشكّ پراكنده و از هم دور مىشوند و بعضى از آنها از بعضى ديگر سود نمىبرند بلكه مانند حيوانات وحشى در يك جا گرد نمىآيند و هدف واحدى نيز آنان را به گرد هم در نمىآورد .\r\nاكنون بنگر كه خداوند چگونه دلهاى آنها را با يكديگر الفت داده و انس و محبّت را بر آنها چيره ساخته است به طورى كه اگر همهء آنچه را در زمين است هزينه مىكردى نمىتوانستى دلهاى آنها را با هم الفت دهى ؛ ليكن خداوند ميان دلهايشان الفت برقرار كرد و به سبب آن و آشنايى ارواح با يكديگر گرد هم آمدند و با هم انس گرفتند و شهرها بنا كردند و محلّها و خانه‌هايشان را نزديك و در كنار هم ترتيب دادند ، و بازارها و كاروانسراها و اماكن ديگرى كه ذكر يكايك آنها طولانى است برپا كردند .\r\nسپس اين دوستى به سبب اغراضى كه با هم برخورد مىكنند و در آنها رقابت مىورزند زايل مىشود ؛ چه طبع انسان با خشم و حسادت و همچشمى سرشته شده و همينهاست كه منجر به جنگ و نفرت و بيزارى از هم مىشود .\r\nآنگاه بنگر چگونه خداوند پادشاهان را چيرگى داده و با نيرو و آمادگى و اسباب به آنان كمك كرده و ترس از آنها را در دل رعايا انداخته تا خواه و ناخواه فرمان آنها را به گردن گيرند . و نيز چگونه خداوند پادشاهان را به طريق اصلاح امور بندگانش هدايت كرده است به حدّى كه اجزاى شهرها را مانند اعضاى شخص واحد سامان داده‌اند تا به\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nهم كمك كنند و از همديگر سود برند ؛ و سران و قاضيان و شحنگان و رهبران بازارها را منظّم كرده ، مردم را به رعايت قانون عدل وادار و به مساعدت و هميارى ملزم ساخته‌اند به طورى كه آهنگر از گوشت فروش و نان فروش و ديگر شهروندان نفع مىبرد و همگى از آهنگر سود مىبرند . حجّام به كشاورز و كشاورز به حجّام نفع مىرساند و هر يك از ديگرى سود مىبرد ، همان گونه كه اعضاى تن به يكديگر كمك مىكنند و به هم سود مىرسانند ؛ و اين به سبب نظم و اجتماع و انضباط مردم تحت رهبرى پادشاه و داخل بودن در جماعت اوست .\r\nو نيز بينديش چگونه خداوند پيامبران را برانگيخت تا پادشاهان را كه به صلاح آورندهء رعايا هستند به صلاح آوردند و قانونهاى شرع الهى را در حفظ عدالت ميان مردم و آيينهاى سياست را در ضبط و نظم ايشان به آنان آموختند و از احكام امامت و سلطنت و قوانين فقه آنچه را مايهء هدايت آنها در اصلاح امور دنياست براى آنان روشن ساختند اضافه بر آنچه در اصلاح امور دين آنان را راهنمايى كرده‌اند .\r\nو بنگر چگونه خداوند پيامبران را به وسيلهء فرشتگان و فرشتگان را به وسيلهء يكديگر ارشاد و اصلاح كرده است تا به فرشتهء مقرّبى مىرسد كه ميان او و خداوند هيچ واسطه‌اى نيست .\r\nآرى نانوا خمير را مىپزد ، آسيابان گندم را آرد مىكند ، برزگر زراعت را درو مىكند ، آهنگر آلات كشاورزى را مىسازد ، نجّار آلات آهنگرى را تهيّه مىكند به همين گونه همهء صنعتگران اسباب خوردنيها را فراهم مىكنند . پادشاهان ارباب صنايع را اصلاح مىكنند ، دانشمندان پادشاهان را به صلاح مىآورند ، پيامبران دانشمندان را كه وارثان آنها هستند ارشاد مىكنند و فرشتگان پيامبران را به صلاح وا مىدارند و اين رشته به همين گونه ادامه دارد تا به حضرت ربوبيّت كه مصدر هر نظام و منبع هر حسن و جمال و منشأ هر ترتيب و تأليف است مىرسد . همهء اينها نعمتهايى از نعم ربّ الأرباب و مسبّب الأسباب است و اگر به مقتضاى  وَ الَّذِينَ جاهَدُوا فِينا لَنَهْدِيَنَّهُمْ سُبُلَنا  « 57 » فضل و كرم او نبود به شناخت همين مقدار اندك از نعمتهاى او راه نمىيافتيم ، و اگر نه اين بود كه ما را بازداشته است از اين كه طمع احاطه بر كنه نعمتهاى او را داشته باشيم و به آن چشم\r\n\r\n\r\n","description":"","footnote":"\r\n( 57 ) عنكبوت / 69 : و آنها كه در راه ما ( با خلوص نيّت ) جهاد كنند قطعا آنان را به راه خود هدايت خواهيم كرد .\r\n","page_name":" 264 ","page_number":264},
  {"content":"\r\n\r\nدوزيم هر آينه شوق آن داشتيم كه اين احاطه و آگاهى را طلب كنيم . ليكن خداوند به قهر و قدرت خود ما را از كار معزول و بر كنار داشته و فرموده است :  وَ إِنْ تَعُدُّوا نِعْمَةَ اللَّهِ لا تُحْصُوها  . « 58 » آرى اگر به سخن درآييم گشادگى خاطرى است كه به اذن اوست و اگر خاموشى گزينيم گرفتگى آن است كه به قهر اوست . آنچه را او منع كرده كسى قادر به دادن آن نيست و آنچه را او داده كسى قادر بر منع آن نيست ، چه ما در هر لحظه‌اى از لحظات عمر تا آنگاه كه مرگ فرا رسد با گوش دل آواز ملك جبّار را مىشنويم كه ندا مىكند :  لِمَنِ الْمُلْكُ الْيَوْمَ لِلَّهِ الْواحِدِ الْقَهَّارِ  . « 59 » سپاس خداى را كه ما را از كافران جدا ساخت و اين ندا را پيش از آن كه عمرها به سر آيد به گوش ما رسانيد .\r\n\r\n8 - نعمتهاى خداوند در آفرينش فرشتگان\r\n( 1 ) آنچه پيش از اين از نعمتهاى خداوند دربارهء فرشتگان گفته‌ايم كه آنها اصلاح و راهنمايى پيامبران را بر عهده دارند و رسانندهء وحى به سوى ايشانند بر تو پوشيده نيست و گمان مكن كه اعمال فرشتگان منحصر به همين مقدار است ، بلكه طبقات فرشتگان با همهء كثرتى كه دارند و ترتيب مراتب آنها به طور كلّى منحصر در سه طبقه است :\r\nفرشتگان زمين ، فرشتگان آسمانى و حاملان عرش .\r\nاينك بنگر كه چگونه خداوند آنها را در آنچه مربوط به خوراك و غذايى مىشود كه شرح داديم بر تو گمارده است ، بى آن كه مأموريّت آنها از اين حدّ تجاوز كند و به هدايت و ارشاد و جز اينها برسد . بدان هر عضوى از اعضاى تو بلكه هر جزيى از اجزاى گياهان تغذيه نمىكند جز اين كه هفت فرشته بر آن گمارده شده و اين كمترين عدد است ، چه تعداد اين فرشتگان گاهى بر ده تا صد و بيش از آن نيز مىرسد . بيان مطلب آن است كه غذا بدين معناست كه جزيى از آن جانشين جزيى شود كه از ميان رفته است و آن غذا در پايان به خون تبديل و سپس گوشت و استخوان شود ، و چون استخوان شد تغذيهء تو به اتمام رسيده است .\r\nخون و گوشت اجسامى هستند كه فاقد قدرت و معرفت و اختيارند . اينها به ذات خود\r\n\r\n\r\n","description":"","footnote":"\r\n( 58 ) ابراهيم / 34 : و اگر نعمتهاى خدا را بشماريد هرگز آنها را شمارش نخواهيد كرد .\r\n( 59 ) غافر / 16 : حكومت امروز براى كيست ؟ براى خداوند يكتاى قهّار است .\r\n","page_name":" 265 ","page_number":265},
  {"content":"\r\n\r\nحركتى ندارند و تغيير نمىپذيرند و مجرّد طبع براى تطوّر آنها كافى نيست ؛ چنان كه گندم به ذات خود آرد و سپس خمير و پس از آن نان پخته نمىشود جز اين كه تحوّلات مذكور به وسيلهء كارگرانى چند انجام مىشود . همچنين خون به ذات خود گوشت و استخوان و رگ و پى نمىشود جز اين كه با كارگرانى چند اين امور انجام مىپذيرد . اين كارگران در باطن همان فرشتگانند ، همچنان كه كارگران در ظاهر شمارى چند از شهروندانند . حقّ تعالى نعمتهاى ظاهرى و باطنى را بر شما كامل گردانيده و سزاوار نيست كه از نعمتهاى باطنى غفلت شود . از اين رو مىگويم : ناگزير فرشته‌اى است كه غذا را به سوى گوشت و استخوان جذب مىكند ، چه غذا به ذات خود حركت نمىكند .\r\nهمچنين فرشتهء ديگرى است كه غذا را در كنار آن نگه مىدارد ، و ناچار فرشتهء سوّمى است كه صورت خون را از آن زايل مىكند و فرشتهء چهارمى است كه آن را به صورت گوشت و استخوان و رگ در مىآورد ، و ناگزير فرشتهء پنجمى است كه آنچه را زايد بر نياز غذايى است دفع مىكند ، و فرشتهء ششمى است كه آنچه را به صورت استخوان و گوشت درآمده به استخوان و گوشت پيوند مىدهد تا از هم جدا نباشند ؛ و ناگزير فرشتهء هفتمى است كه در اين پيوند اندازه‌ها را نگه مىدارد . به آنچه گرد است چيزى را پيوند مىدهد كه آن را از گردى بيرون نبرد و به عريض و ميان تهى چيزى را ملصق مىكند كه آنها را از حالت خود خارج نسازد و نسبت به هر كدام مقدار حاجت را نگه مىدارد . فى المثل اگر فرشته بر بينى كودك مقدارى از غذا جمع كند كه آن را بر ران او بايد ملحق كند بينى او بزرگ خواهد شد و مجوّف بودن آن از ميان مىرود و چهرهء كودك زشت خواهد شد ، بلكه بايد به طرف پلكها كه نازكند و به سمت حدقهء چشم كه داراى صفا و روشنى است و به سوى رانها كه ستبرند و استخوانها كه صلب و سختند چيزى از غذا را سوق دهد كه از حيث مقدار و شكل با هر يك از آنها متناسب باشد ، و گرنه آن عضو از صورت خود خارج و برخى از اعضا فربه و بعضى ضعيف خواهد شد . بلكه هر گاه فرشته در تقسيم و توزيع غذا عدالت را رعايت نكند و به سر كودك و ديگر اعضاى او چيزى از غذا سوق دهد كه رشد كنند امّا مثلا به يكى از دو پاى او غذا نرساند و پايش در همان حدّ كودكى باقى بماند و همهء تنش بزرگ شود در اين هنگام شخصى را خواهى ديد كه تنش در ضخامت همچون مردان است و يكى از دو پايش چون پاى كودكان . البتّه چنين كسى از زندگى خود سودى نخواهد برد .\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nبنابر اين مراعات اين سهميه‌بندى به يكى از فرشتگان واگذار شده است و گمان مبر كه خون به ذات خود سازندهء ساختار خويش است و هر كس اين امور را به طبايع حواله كند نادان است و نمىداند چه مىگويد .\r\nاينها كه گفته شد فرشتگان زمينى مىباشند ، آنها در حالى كه تو در خوابى و مىآسايى و يا در غفلت به سر مىبرى به اصلاح تو مشغولند و غذا را در درون تو سامان مىدهند ، در حالى كه تو هيچ خبر ندارى ، همچنين در خردترين جزء از اجزاى تو كه قابل تجزيه نيست عمل مىكنند . حتّى برخى از اعضا مانند چشم و دل به بيش از صد فرشته نياز دارند كه ما به خاطر ايجاز از تفصيل آن خوددارى كرديم .\r\nفرشتگان زمينى به ترتيبى معلوم و معيّن كه حقيقت آن را جز خدا كسى نمىداند از فرشتگان آسمانى كمك مىگيرند ، و فرشتگان آسمانى از سوى حاملان عرش كمك مىشوند و آن كه نعمت تأييد و هدايت و صلاح را به همه ارزانى مىدارد خداوند مهيمن و قدّوسى است كه در ملك و ملكوت و عزّت و جبروت بىمانند و يگانه است ؛ زنده‌اى است كه نمىميرد و جبّار آسمانها و زمين و مالك الملك و ذو الجلال و الاكرام است .\r\nاخبار وارد دربارهء فرشتگانى كه موكّلند بر آسمانها و زمين و اجزاى نباتات و حيوانات و حتّى بر هر قطرهء باران و هر ابرى كه جابجا مىشود بيشتر از آن است كه به شماره درآيد و به همين سبب به آنها استشهاد نكرديم .\r\nاگر بگويى : چرا اين افعال به يك فرشته واگذار نشده و به هفت فرشته نياز است ؟ در حالى كه گندم محتاج آن است كه نخست كسى آن را آرد كند ؛ در مرحلهء دوم كسى سبوس آن را جدا كند ؛ در مرحلهء سوّم كسى آب بر آن بريزد ؛ در مرحلهء چهارم كسى آن را خمير كند ؛ در مرحلهء پنجم كسى خمير را چانه كند ؛ در مرحلهء ششم كسى چانه‌ها را پهن كند ؛ در مرحلهء هفتم كسى آنها را به تنور بچسباند . و ليكن گاهى همهء اين كارها را يك تن عهده‌دار مىشود و بتنهايى يكى را پس از ديگرى انجام مىدهد . حال چرا اعمال فرشتگان در باطن مانند اعمال انسانها در ظاهر نباشد ؟\r\nپاسخ اين است كه بدانى آفرينش فرشتگان بر خلاف آفرينش آدميان است ، و هيچ يك از فرشتگان نيست جز اين كه تنها داراى يك صفت است و در او امتزاج و تركيب نيست . از اين رو هر كدام از آنها تنها يك كار انجام مىدهد . خداوند به اين مطلب اشاره\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nكرده و فرموده است :  وَ ما مِنَّا إِلَّا لَهُ مَقامٌ مَعْلُومٌ  . « 60 » از اين رو ميان آنها رقابت و درگيرى نيست و آنها در رتبه و عملى كه براى هر يك از آنان معيّن است مثل حواس پنجگانه است ، چه بينايى هرگز مزاحم شنوايى و درك آوازها نيست . همچنين بويايى مزاحم آنها نبوده و آنها مزاحم اين نمىباشند ، و مانند دست و پا نيستند ، چه با انگشتان پا مىتوان چيزى را به طور ضعيف گرفت و اين عمل رقابتى با دست است . همچنين مىتوانى با سر خود ديگرى را بزنى و اين نيز رقابتى با دست است كه آلت زدن است . فرشته مانند انسان نيست كه بتنهايى گندم را آرد و خمير كند و بپزد ، چه اين نوعى انحراف و عدول از حدّ عدالت است و سبب آن اختلاف صفات انسان و انگيزه‌هاى اوست ، زيرا انسان يك صفتى و يك فعلى نيست . به همين سبب انسانى را مشاهده مىكنى كه گاهى خدا را اطاعت و زمانى ديگر معصيت مىكند ، و اين به سبب اختلاف صفات و انگيزه‌هاى اوست ، و اين امر در طبيعت فرشتگان وجود ندارد چه سرشت آنها بر طاعت آفريده شده و گناه را در آنها راه نيست . از اين رو خداوند فرموده است :  لا يَعْصُونَ اللَّهَ ما أَمَرَهُمْ وَ يَفْعَلُونَ ما يُؤْمَرُونَ ،  « 61 »  يُسَبِّحُونَ اللَّيْلَ وَ النَّهارَ لا يَفْتُرُونَ  . « 62 » ركوع كنندهء آنها هميشه در ركوع و سجود كنندهء هميشه در سجود و قيام كننده پيوسته در قيام و ايستاده است . در افعالشان هيچ اختلافى نيست و فتور و سستى در آنها راه ندارد . هر يك را مقامى معلوم و معيّن است كه از حدّ آن تجاوز نمىكند . طاعت آنها براى خداست چه آنها را امكان مخالفت نيست و مىتوان طاعت آنها را نسبت به خداوند به اطاعت اعضاى بدنت نسبت به تو تشبيه كرد ، چه هر گاه عزمت را بر گشودن پلكهايت جزم كنى براى پلك سالم اختلاف و ترديدى نخواهد بود كه از تو فرمانبردارى كند و يا سرپيچى ورزد ، بلكه گويى در انتظار امر و نهى تو است تا با اشاره‌اى باز و يا بر هم نهاده شود . اين تشبيه از جهتى درست و از جهت ديگر نادرست است ، زيرا پلكها به حركاتى كه از آنها صادر مىشود اعمّ از گشودن و بستن دانا نيستند در حالى كه فرشتگان زنده‌اند و به آنچه مىكنند دانا هستند .\r\nبنابر اين فرشتگان زمينى و آسمانى و نياز تو به آنها بتنهايى نعمتى از نعمتهاى خداوند بر توست سواى همهء اعمال و احتياجات ديگر كه ما با ذكر آنها سخن را به درازا\r\n\r\n\r\n","description":"","footnote":"\r\n( 60 ) صافّات / 164 : هر يك از ما مقام معلومى داريم .\r\n( 61 ) تحريم / 6 : خدا را در آنچه به آنها امر مىكند نافرمانى نمىكنند .\r\n( 62 ) انبياء / 20 : شب و روز تسبيح مىگويند و سست نمىشوند .\r\n","page_name":" 268 ","page_number":268},
  {"content":"\r\n\r\nنمىكشانيم .\r\nاين طبقهء ديگرى از نعمتهاى الهى است و ذكر همهء طبقات غير ممكن است چه رسد به بيان آحاد نعمتهايى كه تحت اين طبقاتند . بنابر اين خداوند نعمتهاى ظاهرى و باطنى را بر تو كامل كرده و سپس فرموده است :  وَ ذَرُوا ظاهِرَ الْإِثْمِ وَ باطِنَهُ  . « 63 » پس ترك گناهان باطن كه بر مردم پوشيده‌اند مانند حسادت ، بدگمانى ، بدعت و بدانديشى دربارهء مردم و جز اينها كه از گناهان دلند شكر نعمتهاى باطن است و ترك گناهان بدنى ظاهر شكر نعمتهاى ظاهر است ، بلكه مىگويم : هر كس خدا را هر چند به اندازهء يك چشم به هم زدن نافرمانى كند مثلا در آن جا كه واجب است چشم بر هم نهد آن را بگشايد نعمتهايى را كه خداوند در آسمانها و زمين و در آنچه ميان آنهاست به او ارزانى داشته ناسپاسى كرده است ؛ زيرا آنچه را خداوند آفريده حتّى فرشتگان و آسمانها و زمين و حيوانات و نباتات همگى براى هر يك از بندگان نعمت است چه از آنها سود مىبرد هر چند ديگرى نيز از آنها منتفع مىشود .\r\nخداوند متعال را در هر پلك بر هم نهادن دو نعمت است و اين دو نعمت در خود اين عضو است ، زيرا او در زير هر پلكى عضلاتى آفريده و در آنها تارها و عصبهاى باريكى قرار داده كه متّصل به اعصاب دماغند و به وسيلهء آنها پايين آمدن پلك بالا و بالا رفتن پلك پايين صورت مىگيرد و بر هر پلكى مژه‌هاى سياهى است و در سياهى آنها نعمتى از سوى حقّ تعالى است چه روشنايى چشم را جمع مىكند . سفيدى نور را پخش و سياهى جمع مىكند و اين كه خداوند مژه‌ها را در صف واحدى آفريده نعمت ديگرى از اوست ، چه اين ترتيب مانع خزيدن حشرات به درون چشم مىشود و خاشاكى را كه در هوا پراكنده است متفرّق مىكند . و نيز خداوند را در هر مويى از مژه دو نعمت است يكى آن كه اصل آنها را نرم آفريده و ديگر آن كه با همهء نرمى راست ايستاده‌اند . و در اين كه مژه‌ها در هم فرو رفته‌اند نيز نعمت ديگرى است كه بزرگتر از همه است چه غبار هوا مانع گشودن چشم مىشود و اگر بيننده پلكها را بر هم نهد چيزى نمىبيند از اين رو پلكها به مقدار درهم فرورفتگى مژه‌ها جمع مىشود و بيننده از پشت مشبّك مژه مىنگرد و همين مشبّك مانع درآمدن خاشاك به چشم مىگردد در حالى كه مانع ادامهء نگاه از داخل نيست . سپس اگر غبارى به حدقه برسد چون اطراف پلكها تيز و مانند آينه\r\n\r\n\r\n","description":"","footnote":"\r\n( 63 ) انعام / 120 : گناهان آشكار و پنهان را رها كنيد .\r\n","page_name":" 269 ","page_number":269},
  {"content":"\r\n\r\nصيقلى شده صاف و منطبق بر هم آفريده شده‌اند بيننده يكى دوبار آنها را بر هم مىنهد و بر اثر آن غبار از چشم پاك و خاشاك از زواياى چشم و پلكها خارج مىشود . چشم مگس چون پلك ندارد دو دست در او آفريده شده كه پيوسته آنها را به حدقه‌هاى خود مىمالد و آنها را از غبار پاك مىكند . به سبب آن كه ما قصد نداريم نعمتها را بتفصيل بررسى و شرح دهيم ، چه اين كار نياز به گفتارى دراز دارد كه افزون بر اصل كتاب خواهد شد ، لذا اگر روزگار مهلت دهد و توفيق يارى كند شايد كتابى كه منحصر در اين مقصود باشد آغاز كنيم و آن را عجائب صنع اللّه تعالى بناميم .\r\nاكنون به مقصود خود باز مىگرديم و مىگوييم : كسى كه با گشودن چشم به نامحرم نظر كند نعمت الهى را در پلكهاى چشم ناسپاسى كرده است . پلكها به چشم ، و چشم به سر ، و سر به همهء بدن ، و بدن به غذا ، غذا به آب و زمين و هوا و باران و ابر و خورشيد و ماه قائم است و همهء اينها به آسمانها و آسمانها به فرشتگان برپا هستند ، چه همهء اينها به مثابهء يك چيزند و مانند ارتباط اعضاى بدن بعضى از آنها با بعضى ديگر مربوط مىباشند . لذا او همهء نعمتهاى خداوند را در عالم هستى از عمق كرهء خاك تا اوج افلاك كفران كرده است ، و فلك و ملك و حيوان و نبات او را لعنت مىكنند . « 64 » از اين رو در اخبار وارد شده است كه : « قطعهء زمينى كه در آن مردم گرد مىآيند به هنگامى كه از آن جا پراكنده مىشوند يا آنها را لعنت مىكند و يا براى آنها آمرزش مىطلبد . » « 65 » همچنين در خبر است كه : « براى عالم همه چيز حتّى ماهى در دريا طلب آمرزش مىكند » ؛ « 66 » و نيز : « فرشتگان گنهكاران را لعنت مىكنند . » « 67 » اين حديث با الفاظ مختلف به نحو بىشمارى نقل شده است و همهء آنها اشاره‌اند به اين كه گنهكار با يك نگاه بر همهء آنچه در ملك و ملكوت است خيانت كرده و خود را هلاك ساخته است ، مگر آن كه به دنبال گناه حسنه‌اى به جا آورد كه آن را محو كند و لعن او به استغفار مبدّل شود ، شايد خداوند\r\n\r\n\r\n","description":"","footnote":"\r\n( 64 ) شگفتا ! ! غزّالى كسى را كه يك نگاه به نامحرم كند مستوجب اين همه لعن مىداند ليكن لعن يزيد را كه لعنت خدا بر او باد با آن همه فجايع اعمال جايز نمىشمارد . - م .\r\n( 65 ) عراقى گفته است : براى اين حديث مأخذى نيافتم .\r\n( 66 ) پيش از اين در جلد اوّل كتاب علم آورده شده است .\r\n( 67 ) صحيح مسلم از حديث ابو هريره كه : « فرشتگان لعنت مىكند بر كسى از شما كه با آهنى برادرش را تهديد كند هر چند برادر پدرى و مادرىاش باشد » .\r\n","page_name":" 270 ","page_number":270},
  {"content":"\r\n\r\nتوبه‌اش را بپذيرد و از گناه او درگذرد .\r\nخداوند به ايّوب ( ع ) وحى فرمود : « مرا از آدميان بنده‌اى نيست جز اين كه با او دو فرشته است . هنگامى كه نعمتهاى مرا شكر مىگويد اين فرشته‌ها مىگويند : بار خدايا نعمت بر نعمتش بيفزاى چه تو سزاوار حمد و شكرى . پس به شاكران نزديك باش ، و در بلندى مرتبه شاكران نزد من همين بس كه من شكر آنان را شكر مىگويم و فرشتگانم براى آنها دعا مىكنند و بقاع زمين آنها را دوست مىدارند و آثار باقيمانده از گذشتگان بر آنها گريه مىكنند . » چنان كه دانسته شد در هر چشم به هم زدنى نعمتهاى بسيارى وجود دارد ، و بدان كه در هر نفسى كه فرو مىرود و بر مىآيد دو نعمت موجود است ، چه به هنگامى كه بر مىآيد دود سوخته‌اى از دل خارج مىشود كه اگر بيرون نيايد انسان هلاك مىشود ، و چون نفس فرو مىرود سردى هوا را در دل جمع مىكند و اگر راه نفس بسته شود به سبب انقطاع سردى هوا از او دلش از كار مىافتد و هلاك مىشود . از اين رو در هر شبانه روز كه بيست و چهار ساعت است در هر ساعتى قريب هزار نفس است و هر نفسى نزديك به ده لحظه است . پس در هر لحظه‌اى بر تو يك ميليون نعمت است كه در هر عضوى از اعضاى تو بلكه در هر جزيى از اجزاى اين جهان وجود دارند . اينك بنگر كه شمردن اين نعمتها قابل تصوّر است يا نه ؟\r\nهنگامى كه حقيقت قول خداوند كه فرموده است :  وَ إِنْ تَعُدُّوا نِعْمَةَ اللَّهِ لا تُحْصُوها  بر موسى ( ع ) معلوم شد عرض كرد : پروردگارا ، چگونه تو را شكر گويم و حال آن كه از تو در هر مويى از اندام من دو نعمت است : يكى آن كه اصل آن را نرم آفريده‌اى و ديگر اين كه سر آن را سخت گردانيده‌اى . به همين سبب در اخبار آمده است : « كسى كه نعمتهاى خدا را منحصر در خوردنى و آشاميدنى بداند دانش او اندك و عذابش آماده است » ؛ و همهء آنچه ما ذكر كرديم برگشت آنها به خوردنيها و آشاميدنيهاست و بايد ديگر نعمتها را بدانها قياس كنى ، چه صاحب بينش در اين جهان چشمش بر چيزى نمىافتد و در ذهنش چيزى وجود نمىيابد جز اين كه به حقيقت مىداند كه خدا را در اينها بر او نعمتى است .\r\nاز اين رو ما شرح و تفصيل نعمتها را فرو مىگذاريم ، چه توانايى بر اين كار طمعى خام و نابجاست .\r\n\r\n","description":"","footnote":"","page_name":" 271 ","page_number":271},
  {"content":"\r\n\r\n\r\nسببى كه بازدارندهء مردم از شكر است\r\n( 1 ) بدان آنچه مردم را از شكر نعمت باز مىدارد نادانى و غفلت است ، زيرا آنها به سبب بىخبرى و ناآگاهى از شناخت نعمتهاى الهى از شكر بازمانده‌اند ، و شكر نعمت زمانى صورت مىگيرد كه شناخته شود . آنگاه اين مردم اگر نعمتى را بشناسند گمان مىكنند كه به جا آوردن شكر آن اين است كه به زبان بگويند الحمد للّه - الشّكر للّه و نمىدانند كه معناى شكر آن است كه نعمت را در راه اتمام حكمتى كه از آن اراده شده است به كار بندند و آن فرمانبردارى خداوند متعال است . اگر اين دو معرفت حاصل شود ديگر جز غلبهء شهوت و استيلاى شياطين چيزى انسان را از شكر باز نمىدارد .\r\nامّا غفلت از نعمتها اسبابى دارد كه يكى از آنها اين است كه مردم به سبب نادانى چيزى را كه ميان همهء خلق تعميم دارد و در همهء احوال در دسترس آنهاست نعمت نمىشمارند . به همين سبب بر بسيارى از نعمتهايى كه ما ياد كرديم شكر نمىگويند ، زيرا آنها نعمتهايى همگانى هستند و مردم در همهء احوال از آنها بهره‌مند مىباشند و هيچ كس آنها را خاصّ خود نمىداند و نعمتى براى خويش نمىشمارد . از اين رو ديده نمىشود كه كسى شكر نعمت هواى حياتبخش را به جا آورد در حالى كه اگر لحظه‌اى گلوگاه آنها بند آيد و هوا به آنها نرسد مىميرند . و اگر كسى در يكى از قسمتهاى گرمابه كه هوايش گرم باشد ، و يا در چاهى كه به سبب رطوبت آب هوايش سنگين است زندانى شود نفسش گرفته مىشود و مىميرد . شايد اگر كسى به يكى از اين قبيل سوانح دچار شود و از آن نجات يابد در آن هنگام آن را نعمت شمارد و خدا را شكر گويد . ليكن اين امر ناشى از نهايت جهل است زيرا شكر آنها منوط به اين است كه در بعضى از احوال نعمت از آنها سلب و سپس به آنان اعاده شود تا خداى را شكر گويند و نعمتى كه در همهء احوال استمرار دارد از نعمتى كه در بعضى از حالات برقرار است به شكرگزارى سزاوارتر است .\r\nاز اين رو بينايى را نمىبينى كه بر سلامت بينايى خود شكر كند جز آنگاه كه كور شود . در آن هنگام اگر دوباره بيناييش را به دست آورد آن را احساس مىكند و شكر مىگويد و نعمت مىشمارد . و چون رحمت خدا گسترده و همهء خلايق را فرا گرفته و در همهء احوال بر خلايق سايه افكنده است نادانها آن را نعمت نمىشمارند . اينان مانند برده‌اى بد كردارند كه سزاوار است پيوسته او را بزنند تا اگر ساعتى از زدنش دست بازدارند آن را منّتى بر خود بشمارد . چه اگر بكلّى دست از زدن او باز دارند سرمست مىشود و شكر را\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nترك مىكند . و مردم جز بر كثرت و قلّت مالى كه به آنها اختصاص يافته شكر نمىگويند و همهء نعمتهايى را كه خداوند به آنها ارزانى داشته است فراموش مىكنند .\r\nچنان كه حكايت شده شخصى از تنگدستى خود نزد يكى از ارباب بينش شكايت برد و شدّت اندوه خويش را از اين حيث نزد او اظهار كرد . وى به او گفت : آيا خوشحال مىشوى كه كور باشى و تو را ده هزار درهم باشد ؟ پاسخ داد : نه ، گفت : دوست دارى گنگ باشى و ده هزار درهم داشته باشى ؟ پاسخ داد : نه ، گفت : مىخواهى دستها و پاهايت بريده باشد و داراى بيست هزار درهم باشى ، پاسخ داد : نه ، گفت : مىخواهى ديوانه باشى و تو را ده هزار درهم باشد ؟ پاسخ داد : نه ، گفت : آيا شرم نمىكنى كه از مولايت شكايت مىكنى در حالى كه پنجاه هزار درهم كالا از او نزد تو است ؟\r\nحكايت شده است يكى از قاريان به سختى دچار تنگدستى شد به طورى كه طاقتش به آخر رسيد . در خواب ديد كه گويا گوينده‌اى به او مىگويد : دوست دارى سورهء انعام را از ياد تو ببريم و هزار دينار داشته باشى ؟ پاسخ داد : نه ، گفت : سورهء هود را ، پاسخ داد :\r\nنه ، گفت : سورهء يوسف را ، پاسخ داد : نه . او به همين گونه سوره‌هايى را نام برد ، سپس گفت : بهاى صد هزار دينار با تو است و با اين حال شكايت مىكنى . پس از آن بيدار گشت و غم از دل او زدوده شد .\r\nابن سمّاك بر يكى از خلفا وارد شد در حالى كه خليفه كوزهء آبى در دست داشت و از آن مىآشاميد . خليفه به او گفت : مرا موعظه‌اى كن ، پاسخ داد : اگر اين شربت آب را به تو ندهند جز به اين كه همهء اموالت را بدهى و يا تشنه بمانى آيا اموالت را مىدهى ؟ پاسخ داد : آرى : گفت : اگر شربت آب را به تو ندهند جز به اين كه همهء مملكت خود را بدهى آيا پادشاهى را رها مىكنى ؟ پاسخ داد : آرى ، گفت : پس به سلطنتى كه به شربت آبى نمىارزد شادمان مباش .\r\nاين داستان روشنگر آن است كه نعمت خداوند بر بنده‌اش با شربت آبى كه به هنگام تشنگى به او مىدهد بزرگتر از پادشاهى همهء روى زمين است ؛ و چون طبايع مايلند كه نعمتهاى خاصّ را نعمت به شمار آورند نه نعمتهاى عامّ را و ما نعمتهاى عام را ذكر كرده‌ايم لذا ضرورى است به نعمتهاى خاصّ نيز به اجمال اشاره كنيم .\r\nاز اين رو مىگوييم : هر بنده‌اى اگر با دقّت به احوال خود بنگرد نعمت يا نعمتهاى بسيارى را از سوى خداوند نسبت به خود مشاهده خواهد كرد كه به او اختصاص دارند و\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nهمهء مردم جز اندكى از آنان در آنها با او شركت ندارند . هر بنده‌اى در سه چيز به اين امر اعتراف مىكند كه عبارتند از عقل ، اخلاق و دانش .\r\nامّا عقل : هيچ بنده‌اى نيست جز اين كه از حيث عقل از خداوند راضى است و معتقد است كه او خردمندترين مردم است ، و كم اتّفاق مىافتد كه از خداوند درخواست عقل كند . يكى از دلايل شرافت عقل اين است كه كسى كه از آن تهى است مانند كسى كه از آن برخوردار مىباشد بدان شادمان است ، و چون اعتقاد هر كس آن است كه او خردمندترين مردم است لازم مىآيد كه هر كسى شكر آن را به جا آورد ، چه اگر وضع بدان گونه باشد كه معتقد است شكر واجب است ، و اگر واقع چنين نباشد ليكن اعتقادش اين است ، اين نعمتى دربارهء اوست ، چه او مانند كسى است كه گنجى را در زير زمين پنهان كند و بر آن شادمان و شكرگزار باشد ، و اگر آن گنج را به سرقت برند و او نداند شادى و شكر او بر حسب اعتقادى كه دارد باقى مىماند ، زيرا به اعتقاد او آن گنج در جاى خود باقى است .\r\nامّا اخلاق : هيچ بنده‌اى نيست جز اين كه در غير خود عيبهايى مىبيند كه آنها را نمىپسندد ، و اخلاقى در او سراغ دارد كه آن را نكوهش مىكند . نكوهيدن اخلاق او بدين سبب است كه خود را از آن مبرّا مىداند و گر نه به مذمّت او نمىپرداخت ، و براى انسان سزاوار است هنگامى كه مىبيند خداوند اخلاقى نيكو به او عطا كرده و غير او را به اخلاقى بد دچار ساخته است به شكر خدا مشغول شود .\r\nامّا دانش : هيچ كس نيست جز اين كه از بواطن كارها و خفاياى افكار خويش چيزهايى مىداند كه منحصر به خود اوست ، و اگر پرده از روى آنها برداشته شود تا ديگرى بر آنها آگاه گردد بىشكّ رسوا خواهد شد ، چه رسد به اين كه همهء مردم بر او آگاه شوند . بنابر اين هر بنده‌اى داراى علم به امور خاصّى است كه بندگان ديگر خدا در آن مشاركت ندارند ، در اين صورت چرا پردهء زيبايى را كه خداوند بر روى اعمال بد او كشيده و خوبيهايش را ظاهر ساخته و زشتيهايش را پوشيده و از چشم مردم پنهان داشته و علم به آنها را منحصر به خود او كرده است تا كسى بر آنها آگاه نشود شكر نمىگويد ؟\r\nاينها سه نعمت خاصّ است كه هر كسى به طور مطلق يا نسبت به بعضى امور بدانها معترف است . اكنون بايد از اين طبقه بگذريم و به طبقهء ديگرى از نعمتهاى الهى كه اندكى از اينها عامّترند بپردازيم ، لذا مىگوييم :\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nهيچ بنده‌اى نيست جز اين كه خداوند در صورت يا شخصيّت يا اخلاق يا صفات يا زن يا فرزند يا مسكن يا شهر يا دوستان يا خويشاوندان يا عزّت يا مقام و يا ديگر امورى كه محبوب اوست چيزهايى را روزى او گردانيده كه اگر آنها را از او سلب كند و آنچه را غير از او بدان اختصاص يافته به او دهد به اين امر خشنود نخواهد شد ؛ مانند اين كه خداوند او را مؤمن قرار داده نه كافر زنده آفريده نه جماد ، انسان نه چهار پا ، مرد نه زن ، تندرست نه بيمار ، سالم نه معيوب .\r\nاينها همه ويژگيها و صفاتى است كه اگر چه جنبهء همگانى دارند ، ليكن اگر به ضدّ خود مبدّل شوند كسى رضايت نخواهد داد بلكه انسان را حالاتى است كه حاضر نيست آنها را با احوال آدميان بدل كند و اين دو گونه است : يكى آن كه حاضر نيست آن را به چيزى كه اختصاص به يكى از مردم دارد مبادله كند ، ديگر آن كه حاضر نيست آن را به چيزى كه اكثر مردم بدان اختصاص دارند بدل سازد . روشن است كه اگر حاضر نشود حالش را با حال ديگرى مبادله كند حال او از حال غير او نيكوتر است ، و هر گاه انسان كسى را نمىيابد كه وضع او را به جاى وضع خويش براى خود بپسندد خواه به طور كلّى و خواه در امرى خاصّ در اين صورت خداوند به او نعمتهايى ارزانى داشته كه آنها را به ديگرى نداده است . اگر حاضر باشد حال خود را تنها با حال بعضى بدل كند بايد عدد دسته‌اى كه مورد غبطهء او هستند بررسى شود ، زيرا او ناگزير تعداد آنها را كمتر از غير آنها مىبيند و كسانى را كه وضع آنها پست‌تر از وضع اوست خيلى زيادتر از كسانى مىيابد كه حال آنها برتر از حال وى مىباشد .\r\nاينك چرا او به كسانى مىنگرد كه حال آنها بهتر از حال اوست ، چه در اين صورت نعمتهايى كه خداوند به او ارزانى داشته است در نظرش ناچيز جلوه خواهد كرد ، و چرا به كسى كه وضع وى پست‌تر از وضع اوست نمىنگرد تا نعمتهاى خداوند را بزرگ بشمارد ، و چرا دنياى خود را با دين خويش برابر نمىكند . آيا جز اين است هنگامى كه نفس وى او را به گناهى كه مرتكب شده است سرزنش مىكند بهانه مىآورد كه فاسقان بسيارند . امّا در دين همواره به كسى مىنگرد كه عملش كمتر از اوست نه بيشتر از او ، و چرا دربارهء دنيا نظرش چنين نيست ؟ و هر گاه حال بيشتر مردم در امر دين بهتر از او ، و حال او در امور دنيا بهتر از حال بيشتر مردم باشد چگونه ممكن است خدا را شكر گزار باشد ؟\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nاز اين رو پيامبر خدا ( ص ) فرموده است : « هر كس در دنيا به پست‌تر از خود و در دين به برتر از خود نگرد خداوند او را صابر و شاكر ثبت خواهد كرد ؛ و آن كه در دنيا به بالاتر از خود و در دين به پست‌تر از خود بنگرد خداوند او را صابر و شاكر ثبت نخواهد كرد . » « 68 » بنابر اين هر كس در حال خود دقّت كند و آنچه را بدان اختصاص يافته مورد بررسى قرار دهد نعمتهاى بسيارى را خواهد يافت كه خداوند به او عطا كرده است ، بويژه كسى كه به ملازمت سنّت و ايمان و علم و قرآن اختصاص يافته و فراغت و صحّت و امنيّت و جز اينها به او ارزوانى شده است . به همين سبب پيامبر خدا ( ص ) فرموده است : « هر كس به آيات خدا بىنياز نشود خدا او را بىنياز نكناد . » « 69 » اين سخن اشاره به نعمت علم است . همچنين فرموده است : « قرآن توانگرى است كه پس از آن توانگرى و با آن فقر و تنگدستى نيست » ؛ « 70 » و نيز فرموده است : « خداوند قرآن را به هر كس بدهد و او گمان كند كسى توانگرتر از اوست آيات خدا را استهزا كرده است » ؛ « 71 » و نيز : « از ما نيست كسى كه به وسيلهء قرآن بىنياز نشود » ؛ « 72 » و نيز : « يقين غنايى كافى است . » « 73 » يكى از پيشينيان گفته است : خداوند مىفرمايد : بنده‌اى را كه از سه چيز بىنياز كنم نعمت خود را بر او تمام كرده‌ام : از حاكمى كه بر او وارد شود ؛ از پزشكى كه او را درمان كند ؛ و از آنچه در دست برادرش مىباشد . شاعر در اين باره گفته است :\r\n إذا ما القوت يأتيك كذا الصحّة و الأمن * و أصبحت أخا حزن فلا فارقك الحزن « 74 » \r\n\r\n\r\n","description":"","footnote":"\r\n( 68 ) سنن ترمذى ، 9 / 317 به سند حسن و غريب از حديث عبد اللّه بن عمرو .\r\n( 69 ) عراقى گفته است : اين حديث را با اين الفاظ نيافتم ، مىگويم در سنن بيهقى 2 / 54 و 2 / 129 و سنن دارمى ، 2 / 471 بدين گونه آمده است : « ليس منّا من لم يتغنّ بالقرآن » ابن عيينه گفته است : . . . من يستغنى . . .\r\nدرست است . « يعنى از ما نيست كسى كه با قرآن بىنياز نشود » . يا : « . . . يا با قرآن طلب بىنيازى كند » .\r\n( 70 ) مسند ابو يعلى ، محمّد بن نصر از انس به سندى ضعيف ، الجامع الصغير .\r\n( 71 ) صحيح بخارى از حديث رجاء غنوى به اين عبارت : كسى كه خداوند قرآن و حفظ كتاب خود را به او داده چنانچه گمان كند به كسى بهتر از آنچه به او داده شده داده‌اند بزرگترين نعمت خدا را كوچك انگاشته است » و اين حديث پيش از اين در باب فضيلت قرآن آورده شده است .\r\n( 72 ) پيش از اين از بيهقى و دارمى نقل شده است .\r\n( 73 ) طبرانى از حديث عتبة بن عامر ، ابن ابى الدّين در القناعة به طور موقوف ، المغنى .\r\n( 74 ) هرگاه قوت ، صحّت و امنيّت دارى چنانچه اندوهگين باشى هرگز اندوه از تو جدا مباد .\r\n","page_name":" 276 ","page_number":276},
  {"content":"\r\n\r\nبلكه شيواترين عبارات و بليغترين كلمات ، سخن فصيح‌ترين گويندهء « ضاد » است كه در اين معنا فرموده است : « هر كس بامداد كند و دلش ايمن و تنش سالم و قوت روزش را داشته باشد مانند اين است كه همهء دنيا براى او فراهم شده است . » « 75 » هر گاه يكايك مردم را مورد دقّت قرار دهى در مىيابى كه آنان از امورى كه خارج از اين سه چيز و براى آنها و بال است ناله و شكايت دارند و نعمتهاى خدا را در اين سه امر شكر نمىگويند ، و بر نعمت ايمان كه سبب وصول به نعمتهاى جاويد و ملك عظيم است شكر گزار نيستند ؛ حال آن كه صاحبان بينش تنها بايد به سرمايهء معرفت و يقين و ايمان خوشحال باشند . ما در ميان دانشمندان كسى را سراغ داريم كه اگر همهء آنچه را در اختيار پادشاهان شرق و غرب قرار دارد اعمّ از اموال و ياران و پيروان به او بدهند و به او بگويند : اينها را به جاى دانشت بلكه يك دهم دانشت بگير نمىگيرد ، زيرا اميدوار است كه نعمت دانش در آخرت او را به قرب حقّ تعالى برساند ، بلكه اگر به او بگويند : آنچه را در آخرت اميد دارى همهء آنها به طور كامل برايت محفوظ است تنها همين لذّات دنيا را به عوض خوشحالى و التذاذى كه از دانش خود نصيب تو است بپذير ، نخواهد پذيرفت ، زيرا او مىداند كه لذّت دانش هميشگى و پايان ناپذير و پايدار است و نمىتوان آن را دزديد و يا غصب و يا در آن رقابت و همچشمى كرد . لذّتى است ناب و زلال كه مكدّر نمىشود در حالى كه لذّات دنيا همگى ناقص و مكدّر و مشوب است ، لذّت آن به دردش ، شادى آن به غمش و اميد آن به بيمش نمىارزد . دنيا تاكنون به همين گونه ديده شده و در روزگار باقيمانده نيز غير از اين نخواهد بود . چه لذّتهاى دنيا براى جلب عقول ناقص و فريب آنها آفريده شده است و در آن هنگام كه فريفته و پايبند اين لذّتها مىشوند دنيا سرباز مىزند و نافرمانى مىكند ؛ همچون زنى به ظاهر زيبا كه براى جوانى نادان و سرمست شهوت خود را بيارايد و هنگامى كه دلش را به كمند خود درآورد از تن دادن امتناع ورزد و خود را از او در پرده قرار دهد ، در نتيجه اين جوان با اين زن پيوسته در رنج و عذابى پايان ناپذير بسر خواهد برد .\r\nاين رنج و عذاب بر اثر آن است كه در يك لحظه به لذّت نگاه بر او فريفته شد ، و اگر تعقّل مىكرد و چشم از نگاه به او برمىداشت و اين لذّت را ناچيز مىشمرد در تمام عمر سلامت مىماند . آرى دنيادارها به همين گونه در دام آن افتاده و در چنگال آن گرفتار\r\n\r\n\r\n","description":"","footnote":"\r\n( 75 ) سنن ابن ماجه به شمارهء 4141 و پيش از اين نيز آورده شده است .\r\n","page_name":" 277 ","page_number":277},
  {"content":"\r\n\r\nشده‌اند . از اين رو شايسته نيست بگوييم : كسى كه از دنيا روى مىگرداند به سبب محروميّت از آن رنج مىبرد ، زيرا آن كه به دنيا رو مىآورد نيز به صبر بر آن و تحصيل و حفظ آن و دفع غارتگران متحمّل رنج مىشود ؛ ليكن رنج اعراض كننده به لذّت در آخرت مىانجامد و لذّت روى آورنده منجرّ به درد و رنج در آخرت مىگردد . روى گردانندهء از دنيا بايد قول خداوند را در گوش دل خود بخواند كه فرموده است :  وَ لا تَهِنُوا فِي ابْتِغاءِ الْقَوْمِ إِنْ تَكُونُوا تَأْلَمُونَ فَإِنَّهُمْ يَأْلَمُونَ كَما تَأْلَمُونَ وَ تَرْجُونَ مِنَ اللَّهِ ما لا يَرْجُونَ  . « 76 » بنابر اين آنچه طريق شكر را بر روى خلق بسته است نادانى آنها به انواع نعمتهاى ظاهر و باطن و خاصّ و عامّ است .\r\nاگر بگويى : به چه چيزى مىتوان اين دلهاى غافل را درمان كرد كه نعمتهاى خدا را درك كنند شايد شكر او را به جا آورند ؟ مىگويم : درمان دلهاى بينا آن است كه در آنچه ما از نعمتهاى عام الهى ذكر كرديم بينديشد ، و درمان دلهاى غفلت زده‌اى كه نعمت را نعمت نمىشمارند جز آن كه به آنها اختصاص يابد يا بلايى آنها را بدان متوجّه گرداند اين است كه همواره به كسى كه پست‌تر از آنهاست بنگرند و همان كنند كه يكى از صوفيان مىكرد . او هر روز در بيمارستانها و گورستانها و محلّهايى كه در آن جا اقامهء حدود مىكردند حاضر مىشد ، و حضور او در بيمارستانها براى آن بود تا انواع بلاهاى الهى را در بيماران مشاهده كند . سپس دربارهء صحّت و سلامت خود بينديشد تا با درك بلاى بيماريها نعمت تندرستى را شكرگزارى كند . امّا حضور وى در محلّهاى اجراى حدود براى اين بود كه جنايتكارانى را كه معدوم مىكنند و يا اعضاى آنها را مىبرند و يا به انواع عذابها شكنجه مىكنند ببيند و بر پاكى خود از جنايتها و مصونيّت خود از اين مجازاتها و برخوردارى از نعمت ايمنى خدا را شكر گويد ؛ و حضور او در گورستانها براى آن بود كه بداند محبوبترين چيز نزد مردگان اين است كه به دنيا بازگردند اگر چه براى يك روز باشد تا گنهكار گناهانش را تلافى كند و مطيع بر طاعاتش بيفزايد ، چه روز رستاخيز روز تغابن ( زيانكارى و افسوس ) است ، مطيع مغبون است ، زيرا جزاى طاعات خود را مىبيند و مىگويد : من مىتوانستم طاعات بيشترى به جا آورم ، پس غبن من بزرگ است چه برخى از اوقات خود را در امور مباح به سر بردم . امّا گنهكار غبن او\r\n\r\n\r\n","description":"","footnote":"\r\n( 76 ) نساء / 104 : و از تعقيب دشمن سست نشويد ، اگر شما درد و رنج مىبينيد آنها نيز همانند شما درد و رنج مىبينند ولى شما از خدا چيزى را اميد داريد كه آنها اميد آن را ندارند .\r\n","page_name":" 278 ","page_number":278},
  {"content":"\r\n\r\nروشن است .\r\nبنابر اين انسان غافل هر گاه به ديدن گورستانها برود و بداند محبوبترين چيزها نزد مردگان اين است كه از عمرشان به اندازهء بقيّهء عمر او براى آنها باقى مىماند ناگزير باقيماندهء عمر خود را در كارهايى كه مردگان به خاطر آن آرزوى بازگشت به دنيا را دارند صرف مىكند تا نعمت خدا را در بقيّهء عمر بلكه در مهلتى كه در هر نفس به او داده شده بشناسد و چون اين نعمت را شناخت شكر مىگزارد كه بقيّهء عمر خويش را در چيزى صرف مىكند كه عمر براى آن آفريده شده ، و اين همان توشه برداشتن براى آخرت است .\r\nآرى درمان دلهاى غافل و سخت همين است تا نعمتهاى خدا را درك كنند ، شايد شكر آنها را به جا آورند .\r\nربيع بن خيثم با كمال روشن بينى كه داشت براى تأكيد معرف خود از همين راه كمك مىگرفت ، در خانه‌اش گورى كنده و بر گردنش زنجيرى افكنده بود و در اين گور مىخوابيد و مىگفت :   رَبِّ ارْجِعُونِ لَعَلِّي أَعْمَلُ صالِحاً   . « 77 » سپس برمىخاست و مىگفت :\r\nاى ربيع ! آنچه خواستى برآورده شد ، پس كار كن پيش از آن كه درخواست بازگشت كنى و برآورده نشود .\r\nاز جملهء چيزهايى كه بايد دلهاى ناسپاس بدان درمان شود آن است كه بدانند نعمت اگر شكرش به جا آورده نشود زايل مىشود و باز نمىگردد ، از اين رو فضيل بن عياض مىگفت : بر شما باد به مداومت در شكر نعمتها ، زيرا كم است نعمتى كه از قومى زايل شود و دوباره به آنها باز گردد .\r\nيكى از پيشينيان گفته است : نعمتها وحشى است آنها را با شكر مقيّد كنيد . در اخبار آمده است كه : « نعمتهاى خدا بر بنده‌اى بزرگ و بسيار نمىشود جز اين كه حاجت مردم به او زياد مىگردد . كسى كه نسبت به برآوردن حوايج آنها سستى كند نعمتش را در معرض زوال قرار داده است . « 78 » خداوند سبحان فرموده است :\r\n\r\n\r\n","description":"","footnote":"\r\n( 77 ) مؤمنون / 100 : پروردگار من ! مرا بازگردانيد شايد عمل صالحى انجام دهم . . .\r\n( 78 ) الكامل ابن عدّى ، الضّعفاء ابن حبّان از حديث معاذ بن جبل به اين عبارت : « . . . جز اين كه تحميل مردم بر او زياد مىشود كسى كه اين سختى را تحمّل نكند . . . » به همين گونه الشّعب بيهقى از معاذ ، الجامع الصغير ، المغنى .\r\n","page_name":" 279 ","page_number":279},
  {"content":"\r\n\r\n إِنَّ اللَّهَ لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ  . « 79 » اين ركن در اين جا به پايان مىرسد .\r\n\r\nركن سوم در چيزى است كه صبر و شكر در آن مشتركند و هر كدام به ديگرى ارتباط دارد .\r\n\r\nبيان سبب اجتماع صبر و شكر بر يك چيز .\r\n( 1 ) شايد بگويى : آنچه از نعمتهاى الهى ذكر كردى اشاره به اين است كه خداوند را در هر موجودى كه آفريده نعمتى است و معناى اين سخن آن است كه بلا اصلا وجود ندارد ، در اين صورت صبر چه معنايى خواهد داشت ؛ و اگر بلا موجود است شكر بر بلا چه معنايى دارد ؟\r\nگروهى ادّعا كرده‌اند كه ما بر بلا شكر مىكنيم چه رسد به شكر بر نعمت . در اين صورت چگونه شكر بر بلا را مىتوان تصوّر كرد و چگونه بر چيزى شكر گوييم كه بر آن صبر مىكنيم . صبر بر بلا مستلزم تحمّل درد است و شكر مقتضى شادى است و اين دو ضدّ يكديگرند ، و معناى اين سخن كه گفتيد خداوند را در هر چيزى كه ايجاد كرده بر بندگانش نعمتى است چيست ؟\r\nپاسخ اين است كه بدانى بلا وجود دارد همچنان كه نعمت وجود دارد ، و آنچه موجب اثبات نعمت است نيز موجب اثبات بلاست ، زيرا آنها ضدّ يكديگرند و فقدان بلا نعمت و فقدان نعمت بلاست . ليكن پيش از اين گفته شده كه نعمت دو قسم است :\r\nيكى آن كه مطلقا و از هر جهت نعمت است ، و اين ياد در آخرت است مانند سعادت بنده به نزول در جوار بارى تعالى و يا در دنياست مانند ايمان و خوشخويى و آنچه به اين دو كمك مىكند . قسم ديگر نعمت مقيّد است كه از جهتى نعمت است و از جهت ديگر نه ، مانند مال كه مىتواند از جهتى مصلح دين و از سوى ديگر موجب تباهى آن باشد . به همين گونه بلا نيز به مطلق و مقيّد منقسم مىشود . بلاى مطلق در آخرت عبارت است از دورى خداوند در مدّتى محدود و يا هميشه ، و در دنيا كفر و گناه و بدخويى است كه منجرّ به بلاى مطلق مىشود . امّا به بلاى مقيّد مانند فقر و بيمارى و ترس و ديگر انواع\r\n\r\n\r\n","description":"","footnote":"\r\n( 79 ) رعد / 11 : خداوند سرنوشت هيچ قومى را تغيير نمىدهد مگر آنگاه كه آنان خود را تغيير دهند .\r\n","page_name":" 280 ","page_number":280},
  {"content":"\r\n\r\nبلاهاست كه بلاى در دنيايند نه بلاى در دين . از اين رو شكر مطلق براى نعمت مطلق است .\r\nامّا بلاى مطلق در دنيا ، به صبر بر آن امر نشده است ، چه كفر بلاست و صبر بر كفر معنا ندارد . به همين گونه است گناه بلكه وظيفهء كافر اين است كه كفر را ترك گويد و وظيفهء گنهكار نيز همين است . بلى ممكن است كافر نداند كه كافر است و مانند بيمارى باشد كه درد را به سبب بيهوشى يا غير آن احساس نكند ؛ در اين صورت صبر در مورد او معنا ندارد . امّا گنهكارى كه مىداند گنهكار است بر او واجب است گناه را ترك كند ، بلكه هر بلايى را كه انسان مىتواند آن را دفع كند به صبر بر آن امر نشده است . مثلا اگر انسان با وجود تشنگى طولانى آب ننوشد تا رنج او سخت شود وظيفهء او نيست كه بر اين حالت صبر كند ، بلكه مأمور است كه رنج خود را بر طرف سازد ؛ و صبر بر درد به هنگامى است كه آدمى نتواند آن را از خود دور گرداند .\r\nبنابر اين صبر در دنيا به چيزى برگشت دارد كه بلاى مطلق نباشد ، بلكه ممكن است كه آن بلا از يك جهت نعمت باشد . به همين سبب تصوّر مىرود كه بر چنين بلايى وظيفهء صبر و شكر هر دو جمع شود . فى المثل مال و ثروت ممكن است سبب نابودى انسان گردد تا آن جا كه به قصد ربودن مالش او و فرزندانش را به قتل برسانند . تندرستى و صحّت نيز به همين گونه است ، بلكه هيچ نعمتى از نعمتهاى دنيا نيست جز اين كه رواست نسبت به حال انسان بلا شود . همچنين هيچ بلايى نيست جز اين كه رواست نسبت به حال انسان نعمت گردد . چه بسا بنده‌اى كه خير او در بيمارى و تنگدستى است و اگر بدنش سالم و مالش بسيار باشد سرمست مىشود و سركشى و ستم مىكند . خداوند فرموده است :  وَ لَوْ بَسَطَ اللَّهُ الرِّزْقَ لِعِبادِهِ لَبَغَوْا فِي الْأَرْضِ  ؛ « 1 » و نيز :   إِنَّ الْإِنْسانَ لَيَطْغى أَنْ رَآهُ اسْتَغْنى   . « 2 » پيامبر خدا ( ص ) فرموده است : « هر آينه خداوند بندهء مؤمن خود را در حالى كه او را دوست مىدارد از « مضرّات » دنيا حفظ مىكند ، همان گونه كه يكى از شما بيمارش را در پرهيز نگه مىدارد . » « 3 » همچنين زن و فرزند و خويشاوند و همهء نعمتهاى\r\n\r\n\r\n","description":"","footnote":"\r\n( 1 ) شورى / 27 : هر گاه خداوند روزى را براى بندگانش وسعت بخشد در زمين طغيان و ستم مىكنند .\r\n( 2 ) علق / 6 و 7 : . . . انسان سركشى مىكند بر اين كه خود را بىنياز ببيند .\r\n( 3 ) سنن ترمذى آن را حديث حسن شمرده ، حاكم ، 4 / 309 نظير آن را ذكر كرده و آن را صحيح دانسته و پيش از اين ذكر شده است .\r\n","page_name":" 281 ","page_number":281},
  {"content":"\r\n\r\nشانزده‌گانه‌اى كه ذكر كرده‌ايم بجز ايمان و خوشخويى ممكن است نسبت به برخى از مردم بلا و اضداد آنها نسبت به آنها نعمت باشد . پيش از اين گفته شد كه معرفت كمال و نعمت است ، زيرا آن از صفات بارى تعالى است ؛ ليكن گاهى در پاره‌اى كارها معرفت براى بنده بلا و فقدان آن نعمت است . مثلا جهل انسان به اجلش نعمتى است ، چه اگر آن را بداند بسا زندگى بر او منغّض و غم و اندوهش طولانى شود . همچنين ندانستن اين كه مردم دربارهء او چه مىانديشند اعمّ از آشنايان و خويشاوندان نيز نعمتى است ، زيرا اگر پرده برداشته شود و به آنچه آنها نسبت به او در دل دارند آگاه گردد درد و كينه و حسادت و سرگرمى او به انتقامگيرى از آنها طولانى خواهد شد . همچنين ناآگاهى او به صفات زشتى كه در غير اوست براى وى نعمت است ، زيرا اگر آنها را بداند او را دشمن مىدارد و آزار مىرساند و اين امر سبب و بال و بدبختى او در دنيا و آخرت خواهد شد ؛ بلكه ناآگاهى او به صفات نيكوى ديگران نيز گاهى براى او نعمت است ، زيرا ممكن است وى يكى از دوستان خدا باشد و او ناگزير به آزار و اهانت او گردد . اگر او را بشناسد و در اين حال بيازارد ناچار گناهش بزرگتر خواهد بود ، چه كسى كه پيامبر يا يكى از دوستان خدا را در حالى كه آنها را مىشناسد آزار دهد هرگز مانند كسى نيست كه از روى عدم شناسايى به آنها آزار رساند . همچنين مبهم بودن حوادث قيامت ، و نامعيّن بودن شب قدر ، و ساعت استجابت دعا در روز جمعه ، و ابهام كبيره بودن برخى گناهان ، همه از جملهء اين نعمتهاست ، زيرا جهل به اينها انگيزهء طلب و تلاش را در انسان تقويت مىكند . اينها اقسام نعمتهاى خدا در جهل است چه رسد به نعمتهاى بزرگى كه در علم وجود دارد . اين كه گفته‌ايم خداوند در هر چه آفريده نعمتى قرار داده سخنى بحقّ گفته‌ايم و اين امر دربارهء هر كسى نيز صادق است ، و گمان اين كه خداوند در برخى از مردم دردهايى آفريده و بايد دردمندان را استثنا كرد درست نيست چه درد دردمندان نسبت به غير مبتلايان نعمت است ، هر چند دربارهء خود آنان نعمت نباشد ؛ مانند دردهاى حاصل از گناه مانند بريدن دست خود و نقش و نگار كردن اندام با سوزن كه هم درد مىكشد و هم مرتكب گناه مىشود . و درد كافران از سوزش آتش دوزخ نيز نعمت است ، ليكن دربارهء ديگران نه خود آنان زيرا گفته‌اند : مصائب قوم عند قوم فوائد . اگر خداوند عذاب را نمىآفريد و گروهى را مورد تنبيه و مجازات قرار نمىداد ، اهل نعمت قدر نعمت را نمىشناختند و شادى آنها بدين نعمتها زياد نبود . ليكن هنگامى كه بهشتيان\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nدربارهء رنجها و آلام دوزخيان مىانديشند شادى آنها چند برابر مىشود . آيا نمىبينى مردم دنيا به نور خورشيد با همهء نيازى كه بدان دارند زياد شادى نمىكنند ؟ اين بدان سبب است كه نور آن عام و فراگير است . همچنين از نگاه به آرايش آسمان زياد شادمان نمىشوند ، با آن كه صحنهء آسمان از هر باغ و بستانى كه در زمين است و نسبت به آبادى و آراستگى آن مىكوشند خوبتر و زيباتر است ؛ ليكن چون آرايش آسمان دائمى و سرتاسرى است آن را احساس نمىكنند و بدان شاد نمىشوند .\r\nبنابر اين سخن ما درست است كه گفته‌ايم : خداوند چيزى خلق نكرده جز اين كه در آن حكمتى قرار داده و چيزى نيافريده جز اين كه براى همه يا برخى از بندگانش نعمت است ، و در آفرينش بلا براى كسى كه به آن دچار است يا غير او نيز نعمتى است . از اين رو در هر حالتى كه نتوان آن را بلاى مطلق يا نعمت مطلق ناميد دو وظيفه براى انسان جمع مىشود : يكى صبر و ديگرى شكر .\r\nاگر بگويى : صبر و شكر ضدّ يكديگرند چگونه ممكن است در يك جا جمع شوند ، زيرا صبر مقرون به غم و شكر توأم با فرج و خوشحالى است ؟\r\nپاسخ اين است كه بدانى يك چيز ممكن است از جهتى مايهء غم و از جهت ديگر سبب خوشحالى باشد ، لذا صبر در برابر غم و شكر به سبب خوشحالى است . در هر فقر و بيمارى و ترس و بلا پنج چيز وجود دارد كه خردمند بايد بدانها شاد و خدا را شكرگزار باشد .\r\nاول ، آن كه هر مصيبت و بيمارى كه تصوّر شود بدتر و بزرگتر از آن وجود دارد ، چه مقدورات حقّ تعالى بىپايان است و اگر خداوند آنچه را دامنگير انسان شده افزونتر و چند برابر كند چه چيزى مىتواند آن را برگرداند و منع كند . بنابر اين بايد انسان در آن حال خدا را شكر گويد كه در دنيا او را به بلايى بزرگتر گرفتار نكرده است .\r\nدوم ، ممكن است مصيبتى كه به انسان رو آورده در دين او باشد . مردى به سهل گفت :\r\nدزد به خانه‌ام وارد شده و اثاثم را برده است . پاسخ داد : خدا را شكر كن كه اگر شيطان به دلت وارد مىشد و اعتقادات را به توحيد الهى تباه مىكرد چه كار مىكردى ؟ از اين رو عيسى ( ع ) در دعاى خود به خدا پناه برد و گفت : « بار خدايا مصيبت مرا در دين من قرار مده » ؛ و يكى از صحابه گفته است : به بلايى گرفتار نشدم جز اين كه خداوند در آن به من چهار نعمت داده بود : نخست آن كه در دين من نبود ، دوم آن كه به بزرگتر از آن مبتلايم\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nنكرد ، سوم از رضاى به آن محرومم نساخت ، چهارم آن كه اميد به ثواب آن دارم . يكى از صاحبدلان دوستى داشت كه حاكم او را زندانى كرده بود . وى نزد صاحبدل پيغام فرستاد .\r\nاو به وى پاسخ داد كه خدا را شكر گوى . پس از آن زندانى را زدند ، به او پيغام داد كه خدا را شكر گوى ؛ پس از آن زندانى مجوسى را كه شكمش دردمند بود آوردند و او را زنجير كردند و يك حلقه از زنجير را در پاى او و حلقهء ديگرى را در پاى اين زندانى گذاردند .\r\nوى به صاحبدل پيغام داد ، او برايش پاسخ فرستاد كه : شكر خداى گو . مجوسى بارها محتاج مىشد كه از جا برخيزد و او هم ناگزير مىشود كه با او از جا بلند شود و بر بالاى سر او بايستد تا قضاى حاجت كند . اين جريان را به صاحبدل نوشت ، وى پاسخ داد : شكر خدا را به جا آورد . زندانى به او پيغام داد » تا كى اين را مىگويى ، و كدام بلا از اين بزرگتر است ؟ به او پاسخ داد : اگر زنّارى كه بر گردن اوست بر گردن تو ببندند چه مىكنى ؟ .\r\nبنابر اين هر انسانى به بلايى گرفتار شود چنانچه در سويداى دل خود به طورى كه سزاوار است نسبت به حقّ مولاى خويش از حيث ظاهر و باطن بينديشد خود را مستوجب بلاهايى بيش از آنچه در حال به او رسيده و در آينده به او مىرسد خواهد ديد و اگر كسى كه حقّ دارد به تو صد تازيانه زند به ده تازيانه بسنده كند بىشكّ مستحقّ شكر است ، و آن كه حقّ دارد هر دو دست را قطع كند يكى را برايت باقى بگذارد بىترديد شايستهء شكر است . از اين رو يكى از مشايخ از كوچه‌اى گذر كرد بر سرش تشتى از خاكستر ريختند او براى خدا سجدهء شكر به جا آورد ، به او گفتند : اين چه سجده است ، پاسخ داد : من انتظار مىكشيدم كه بر سرم تشتى از آتش بريزند ؛ اين كه به خاكستر اكتفا شده نعمت است . به يكى از اينان گفتند : آيا براى طلب باران كه باز ايستاده و نيامده است بيرون نمىآيى ؟ پاسخ داد : شما آمدن باران را دير مىشماريد و من فرود آمدن سنگ را .\r\nاگر بگويى : چگونه شاد باشم با اين كه گروهى را مىبينم كه گناهان آنان بيش از گناهان من است حتّى كافران را در حالى كه مصيبتهايى كه به من رسيده به آنان نرسيده است .\r\nپاسخ اين است كه بدانى براى كافر آنچه از اين مصيبتها بزرگتر است برايش پيش‌بينى شده و مهلتى كه به او داده شده براى آن است كه گناهانش زياد شود تا مجازات\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nاو طولانى گردد ؛ چنان كه حقّ تعالى فرموده است :  إِنَّما نُمْلِي لَهُمْ لِيَزْدادُوا إِثْماً  . « 4 » امّا گنهكار از كجا مىداند كه در دنيا گنهكارتر از او وجود دارد ، زيرا بسا خطورات بىادبانه دربارهء خداوند و صفات او واقع مىشود كه گناه آن از شرابخوارى و زنا و ديگر معاصى بدنى بزرگتر و سنگينتر است . به همين سبب حقّ تعالى نسبت به امثال اين گناهان فرموده است :  تَحْسَبُونَهُ هَيِّناً وَ هُوَ عِنْدَ اللَّهِ عَظِيمٌ  « 5 » و نيز از كجا مىدانى كه غير تو از تو گناهكارتر است ، چه شايد مجازات او به آخرت موكول ، و مجازات تو در دنيا مقرّر شده باشد . در اين صورت شكر خدا نمىگويى ؟\r\nسوم ، آن كه هيچ عقوبتى نيست جز اين كه مىتوان تصوّر كرد كه به آخرت موكول شود . از مصيبتهاى دنيا مىتوان با اسباب ديگرى كه آنها را آسان و وقوعش را سبك گرداند تسلّى به عمل آورد ، امّا مصيبتهاى آخرت هميشگى است و اگر هميشگى نباشد با تسلّى راهى براى تخفيف آن نيست ، زيرا در آخرت اسباب تسلّى از دسترس اهل عذاب مقطوع است . كسى كه مجازات او در دنيا مقرّر شده در آخرت مجازات نخواهد شد ، چه پيامبر خدا ( ص ) فرموده است : « هر گاه بنده گناهى مرتكب شود و در دنيا سختى و بلايى به او رسد خداوند كريمتر از آن است كه بار دوّم او را مجازات كند » . « 6 » مىگويم : اين مضمون از طريق خاصّه نيز به سندهاى مختلف روايت شده است . « 7 » غزّالى مىگويد :\r\n4 - انسان بايد بداند مصيبت و بلايى كه به او مىرسد در « امّ الكتاب » ثبت و مقدّر شده و ناگزير بر او وارد مىشود و هنگامى كه فرا رسيد فراغت از آن حاصل شده و آسودگى از كلّ يا بعضى از آن به دست آمده و اين نعمتى است .\r\n5 - اين كه ثواب مصيبت بيش از خود آن است ، زيرا مصيبتهاى دنيا از دو جهت طريق\r\n\r\n\r\n","description":"","footnote":"\r\n( 4 ) آل عمران / 178 : . . . ما به آنها مهلت مىدهيم كه بر گناهانشان بيفزايند و عذاب خوار كننده‌اى براى آنهاست .\r\n( 5 ) نور / 15 : . . . گمان كرديد اين امر كوچكى است در حالى كه نزد خدا بزرگ است .\r\n( 6 ) سنن ابن ماجه به شماره 2604 از حديث على ( ع ) بدين گونه : « كسى كه در دنيا گناهى را مرتكب شود و خداوند او را بدين سبب مجازات كند حقّ تعالى دادگرتر از آن است كه دوبار بنده‌اش را مجازات فرمايد ، و هر كس در دنيا گناهى كند و خداوند آن را بر او بپوشاند حقّ تعالى گراميتر از آن است كه به چيزى باز گردد كه آن را عفو كرده است . »\r\n( 7 ) كافى 2 / 444 باب تعجيل عقوبة الذّنب .\r\n","page_name":" 285 ","page_number":285},
  {"content":"\r\n\r\nوصول به نعمتهاى آخرتند :\r\nاول آن كه داروى تلخ براى بيمار و منع كودك از اسباب بازى نسبت به آنها نعمت است ، چه اگر كودك را از بازى منع نكنند اين كار او را از تحصيل دانش و ادب باز خواهد داشت و همهء عمر دچار زيان و اندوه خواهد شد . همچنين گاهى مال و زن و فرزند و خويشاوندان و اعضاى بدن حتّى چشم كه عزيزترين اعضاست در بعضى احوال سبب هلاكت انسان خواهند شد ؛ بلكه عقل كه گراميترين چيزهاست گاهى سبب نابودى انسان مىشود . ملحدان در روز قيامت آرزو مىكنند كه اى كاش ديوانه و يا كودك مىبوديم و در دين خدا به عقل خود كار نمىكرديم .\r\nبنابر اين هيچ چيزى از اين اسباب براى انسان وجود نمىيابد جز اين كه تصوّر مىرود از نظر دين خير او در آن باشد . پس بر اوست كه گمان خود را به خداوند نيكو كند و آن را خير بداند و بر آن شكر كند ، چه حكمتهاى خداوند گسترده است و او به مصالح بندگان آگاهتر از آنهاست . در روز قيامت هنگامى كه بندگان ثوابهاى الهى را در برابر بلاها ببينند خداوند را بر بلاهايى كه به آنها رسيده است شكر مىگويند ؛ همان گونه كه كودك پس از رسيدن به بلوغ و عقل از كتكها و تنبيهات استاد و پدر خود تشكّر مىكند ، چه ثمرات تنبيه آنها را برداشت و استفاده كرده است . بلا نيز تنبيه حقّ تعالى است و عنايت او به بندگانش از عنايت پدران به فرزندان بسيار كاملتر و بيشتر است . روايت شده است مردى به پيامبر خدا ( ص ) عرض كرد : مرا وصيّتى كن فرمود : « خداوند را در چيزى كه بر تو مقدّر كرده متّهم مكن » ؛ « 8 » و آن حضرت به آسمان نظر افكند و خنديد . از سبب آن پرسيدند ، فرمود : « در شگفت شدم از قضاى حقّ تعالى دربارهء مؤمن ، چه اگر خداوند شادى را برايش تقدير كند خشنود مىشود و براى او بهتر است ، و اگر تنگدستى و رنجورى را مقدّر او كند خشنود مىشود و براى او بهتر است » . « 9 » دوم آن كه سر دستهء گناهان نابود كننده محبّت دنياست ، و مهمترين اسباب رستگارى دورى گزيدن دل از سراى غرور است . پياپى در آمدن نعمتها بر وفق مراد بى آن كه به بلا و مصيبتى آميخته شود موجب اطمينان دل به دنيا و اسباب آن است تا آن جا كه دنيا براى\r\n\r\n\r\n","description":"","footnote":"\r\n( 8 ) مسند احمد 5 / 319 از حديث عبادة بن صامت با زيادتى در آغاز آن ، و در سلسله راويان آن عبد اللّه بن ابى لهيعه است كه راستگوست جز اين كه پس از سوخته شدن كتابهايش دچار اختلال حواسّ شد .\r\n( 9 ) بغوى ، 2 / 179 از حديث صهيب به سند صحيح .\r\n","page_name":" 286 ","page_number":286},
  {"content":"\r\n\r\nاو مانند بهشت مىشود و بلاى چنين كسى به هنگام مرگ به سبب مفارقت از دنيا بسيار بزرگ خواهد بود . ليكن اگر مصيبتهاى او بسيار باشد از دنيا دلتنگ مىشود و بدان انس و آرامش نمىيابد و آن برايش مانند زندانى است كه رهايى از آن بالاترين لذّت او و خلاصى از آن مانند خلاصى از زندان خواهد بود . از اين رو پيامبر خدا ( ص ) فرموده است : « دنيا زندان مؤمن و بهشت كافر است . » « 10 » هر كس از خداوند روى بگرداند و جز زندگانى دنيا نخواهد و بدان خشنود و بر آن اعتماد داشته باشد كافر است ، و آن كه دل از دنيا برداشته و سخت مشتاق بيرون آمدن از آن است مؤمن مىباشد . قسمتى از اين كفر آشكار و پاره‌اى از آن پنهان است ، و به اندازه‌اى كه محبّت دنيا در دل جاى دارد شرك خفىّ در آن جريان مىيابد . آرى موحّد مطلق كسى است كه جز حقّ يگانه را دوست نداشته باشد .\r\nبنابر اين از اين حيث در بلا نعمتهايى است كه واجب است بدانها شاد بود . امّا تألّم و اندوه امرى ضرورى و اجتناب ناپذير است و شبيه خوشحالى تو به هنگام احتياج به حجامتگرى است كه تو را رايگان حجامت كند ؛ يا به كسى است كه بلا عوض به تو داروى تلخ نافع بخوراند ، چه در اين موقع هم درد خواهى داشت و هم شادمان خواهى بود ؛ بر درد صبر مىكنى ، و بر شادى شكر مىگويى . از اين رو هر بلايى كه در امور دنياست مانند دارويى است كه در حال درد آور و در آينده سودبخش است . بلكه اگر كسى براى تماشا به كاخ پادشاهى وارد شود و مىداند كه ناگزير بايد از آن بيرون رود ، ليكن در اين هنگام چشمش به رخسار زيبايى افتد كه همراه او از كاخ بيرون نمىآيد ، اين امر براى او بلايى خواهد بود ، چه موجب شده كه به منزلى انس و علاقه پيدا كند كه اقامت در آن براى او غير ممكن است . و اگر توقّف در آن برايش ايجاد خطر كند بدين گونه كه شاه به اين امر آگاه شود و او را مورد تنبيه قرار دهد و به او آسيبى رسد كه او را از توقّف در اين كاخ متنفّر كند ، اين امر براى او نعمت خواهد بود . دنيا منزلگاهى است كه مردم از طريق رحم به آن وارد و از راه دروازهء گور از آن خارج مىشوند . هر چه موجب انس آنها به اين منزلگاه شود بلا و آنچه دل ايشان را از آن بركند و انس آنان را به آن زايل سازد نعمت است . هر كس اين حقيقت را بداند مىتواند بر بلا شكر گويد ، و آن كه اين نعمت در بلا را نشناسد نمىتوان تصوّر كرد كه در برابر بلا شكرگزار باشد ؛ زيرا\r\n\r\n\r\n","description":"","footnote":"\r\n( 10 ) سنن ابن ماجه شماره 4113 و غيره در كتاب الزّهد .\r\n","page_name":" 287 ","page_number":287},
  {"content":"\r\n\r\nشكر به طور قطع تابع شناخت نعمت است ، و كسى كه اعتقاد ندارد ثواب مصيبت بزرگتر از مصيبت است غير قابل تصوّر است كه بتواند بر مصيبت شكر كند .\r\nحكايت شده است كه مردى اعرابى ابن عبّاس را بر فوت پدرش تسليت داد و گفت :\r\n اصبر نكن بك صابرين فإنّما * صبر الرعيّة بعد صبر الرّأس « 11 »\r\nخير من العبّاس أجرك بعده * و اللّه خير منك للعبّاس « 12 » \r\nابن عبّاس گفت : هيچ كس بهتر از اين به من تسليت نگفته است . اخبار وارد دربارهء صبر بر مصيبتها بسيار است . پيامبر خدا ( ص ) فرمود : « خداوند خير هر كس را بخواهد به او مصيبت مىرسد ؛ « 13 » و نيز از آن حضرت نقل شده كه : « خداوند فرموده است : هر گاه به سوى يكى از بندگانم مصيبتى در تن يا مال يا فرزندش روانه كنم و او آن را با صبر جميل پذيرا شود شرم دارم كه در روز رستاخيز براى او ميزانى نصب و يا ديوانى باز كنم . » « 14 » و نيز فرموده است : هر بنده‌اى كه به او مصيبتى برسد ، و طبق آنچه خداوند دستور داده است بگويد : إنّا للّه و إنّا إليه راجعون اللّهم آجرني في مصيبتى و أعقبنى خيرا منها « 15 » خداوند همان را درباره‌اش انجام مىدهد .\r\nو نيز خداوند فرموده است : « كسى كه چشمانش را از او بگيرم پاداشش هميشه بودن در سراى من و نظر كردن بر رخسار من است . » « 16 » روايت شده است مردى عرض كرد : اى پيامبر خدا ! مالم رفته و تنم رنجور شده است ، پيامبر ( ص ) فرمود : « در بنده‌اى كه مالش نرود و تنش رنجور نشود خيرى نيست . هر گاه خداوند بنده‌اى را دوست بدارد او را گرفتار مىكند و چون گرفتارش كرد به او شكيبايى مىبخشد » ؛ « 17 » و نيز فرموده است :\r\n\r\n\r\n","description":"","footnote":"\r\n( 11 ) شكيبا باش تا ما به تو شكيبا باشيم . چه صبر رعيّت پس از صبر سران است\r\n( 12 ) پاداش تو پس از عبّاس بهتر از عبّاس است . و خداوند براى عبّاس بهتر از تو است\r\n( 13 ) صحيح بخارى 7 / 149 ، كتاب الطّب ، ج 5 .\r\n( 14 ) ترمذى از حديث انس به سندى ضعيف ، الجامع الصّغير ، باب قاف ، 2 / 83 .\r\n( 15 ) صحيح مسلم 3 / 38 از حديث امّ سلمه . يعنى : ما براى خداييم و به سوى او باز مىگرديم ، بار خدايا ! در اين مصيبت به من مزد ده و پاداشى بهتر از آن به من عطا كن .\r\n( 16 ) صحيح بخارى نظير آن ، مسند احمد از حديث انس و پيش از اين ذكر شده است . الحليه ابو نعيم ، الكبير طبرانى از عرباض همگى با سند صحيح ، الجامع الصّغير .\r\n( 17 ) كتاب المرض و الكفّارات ابن ابى الدّنيا از حديث ابى سعيد خدرى ، المغنى .\r\n","page_name":" 288 ","page_number":288},
  {"content":"\r\n\r\n« گاهى انسان را در نزد خداوند درجه‌اى است كه با عمل بدان نمىرسد مگر آن كه در تنش به بلايى گرفتار شود تا به سبب آن بدان درجه برسد . » « 18 » خبّاب بن ارّت گفته است :\r\nبه خدمت پيامبر خدا ( ص ) رسيديم در حالى كه آن حضرت در سايهء خانهء كعبه سر بر رداى خويش گذاشته بود . ما گله كرديم و گفتيم : اى پيامبر خدا ، آيا براى ما دعا نمىكنى و براى ما از خدا نصرت نمىطلبى ، آن حضرت در حالى كه رنگ رويش سرخ شده بود بنشست و فرمود : « از كسانى كه پيش از شما بودند مردى را آوردند و براى او در زمين گودالى كندند و ارّه‌اى آوردند و بر سر او نهادند پس از آن او را دو پاره كردند ، و اين اعمال او را از دينش باز نگردانيد . » « 19 » از على ( ع ) روايت شده كه فرموده است : « هر مردى را كه حاكم به ستم زندانى كند پس او بميرد شهيد باشد ، و اگر او را بزند كه بر اثر آن بميرد شهيد خواهد بود » ؛ و نيز فرموده است : « از بزرگداشت خدا و شناخت حقّ او آن است كه از درد خود شكايت نكنى و از مصيبت خود سخنى نگويى . » ابو الدّرداء گفته است : براى مرگ زاده مىشويد ، براى ويرانى آبادانى مىكنيد ، بر آنچه فانى مىشود حرص مىورزيد و آنچه را باقى مىماند رها مىكنيد . آگاه باشيد من اين مكروهات سه‌گانه را كه تنگدستى و بيمارى و مرگ است بىنهايت دوست مىدارم .\r\nاز پيامبر خدا ( ص ) روايت است « 20 » كه : هر گاه خداوند خيرى براى بنده‌اى بخواهد و بر آن است كه دوستى را با وى خالص كند بلا را بر او ريزان مىگرداند ، هر گاه دعا كند فرشتگان مىگويند : آوازى آشناست ، و چون بار دوم خدا را بخواند و بگويد : اى پروردگار من ! خداوند مىفرمايد : بلى اى بنده‌ام ، هر چه از من بخواهى به تو عطا مىكنم يا چيزى را كه از آن بهتر است از تو بر طرف مىكنم ؛ و چيزى را برايت اندوخته مىكنم كه از آن برتر است . چون روز رستاخيز فرا رسد اهل اعمال را مىآورند و پاداش اعمال آنها را كه همگى اهل نماز و روزه و حجّ و صدقه‌اند با ميزان به طور كامل مىدهند .\r\nسپس اهل بلا را مىآورند و براى آنها ميزانى نصب نمىشود و ديوانى گشوده نمىگردد ،\r\n\r\n\r\n","description":"","footnote":"\r\n( 18 ) سنن ابو داوود ، 2 / 162 با اختلاف كمى در الفاظ .\r\n( 19 ) مسند احمد ، صحيح بخارى ، سنن ابن داوود ، سنن نسايى و پيش از اين ذكر شده است .\r\n( 20 ) عراقى گفته است : اين حديث را اصفهانى در الترغيب و الترهيب از بكر بن خنيس از ضرار بن عمر و از يزيد رقاشى از انس روايت كرده است و بكر و ضرار و يزيد همگى ضعيف‌اند .\r\n","page_name":" 289 ","page_number":289},
  {"content":"\r\n\r\nو مزد بر آنها ريخته مىشود چنان كه بلا بر آنها ريخته مىشد . در اين هنگام عافيت يافتگان دنيا آرزو مىكنند كه تن آنها با مقراض بريده مىشد و ثوابهايى را كه به اهل بلا داده مىشود نمىديدند ، و در اين باره خداوند فرموده است :  إِنَّما يُوَفَّى الصَّابِرُونَ أَجْرَهُمْ بِغَيْرِ حِسابٍ  . « 21 » از ابن عبّاس نقل شده كه گفته است : يكى از پيامبران به خداوند شكايت كرد و گفت : پروردگارا ، بندهء مؤمن تو را فرمانبردارى مىكند و از نافرمانى تو دورى مىجويد ؛ دنيا را از او دريغ مىدارى و او را در معرض بلا قرار مىدهى ؛ و بندهء كافر تو را فرمانبردارى نمىكند و در نافرمانى تو گستاخى مىورزد . بلا را از او دور مىدارى و دنياى او را فراخ مىگردانى . خداوند به او وحى فرمود : بندگان براى منند و بلا نيز براى من است و همه حمد من مىگويند . مؤمن گناهانى مانند كوه بر دوش دارد دنيا را از او باز مىدارم و او را در معرض بلا قرار مىدهم تا كفّارهء گناهانش باشد و آنگاه كه مرا ديدار مىكند پاداش حسنات اعمالش را به او خواهم داد . كافر نيز حسناتى دارد ، روزيش را گسترش مىدهم و بلا را از او باز مىدارم و پاداش حسناتش را در دنيا به او مىدهم تا آنگاه كه مرا ملاقات كند كيفر سيّئاتش را به او برسانم .\r\nروايت شده است هنگامى كه آيهء :  مَنْ يَعْمَلْ سُوءاً يُجْزَ بِهِ  « 22 » نازل گرديد گفته شد پس از اين آيه ديگر چه جاى خوشحالى است ؟ پيامبر خدا ( ص ) به گويندهء اين سخن فرمود :\r\n« آيا هيچ بيمار نمىشوى ؟ و آيا هيچ آزارى به تو نمىرسد ؟ و آيا هيچ اندوهگين نمىشوى ؟ اين است آنچه به آن كيفر داده مىشويد » ، « 23 » يعنى : همهء اينها كه به تو مىرسد كفّارهء گناهان توست .\r\nاز عقبة بن عامر از پيامبر خدا ( ص ) نقل شده كه فرموده است : « هر گاه كسى را ديديد كه آنچه دوست دارد خدا به او مىدهد و او همچنان بر گناهانش پابرجاست ، بدانيد اين استدراج است » . سپس اين آيه را قرائت فرمود :  فَلَمَّا نَسُوا ما ذُكِّرُوا بِهِ فَتَحْنا عَلَيْهِمْ أَبْوابَ كُلِّ شَيْءٍ  « 24 » ، يعنى : هنگامى كه دستورهاى ما را ترك كردند درهاى خيرات\r\n\r\n\r\n","description":"","footnote":"\r\n( 21 ) زمر / 10 : صابران پاداش خود را بىحساب دريافت مىدارند .\r\n( 22 ) نساء / 123 : هر كس بد كند كيفر داده مىشود .\r\n( 23 ) الدرّ المنثور ، 2 / 226 كه آن را از گروهى روايت كرده است .\r\n( 24 ) مسند احمد ، 4 / 145 ، الكبير طبرانى ، الشعب بيهقى . آيه در سورهء انعام / 44 : هنگامى كه ( اندرزها سودى نبخشيد و ) آنچه را به آنها يادآورى شده بود فراموش كردند درهاى همه چيز ( از نعمتها ) را به روى آنها گشوديم تا كاملا خوشحال شدند ناگهان آنها را گرفتيم ( و سخت مجازات كرديم . )\r\n","page_name":" 290 ","page_number":290},
  {"content":"\r\n\r\nرا به روى آنها گشوديم تا آنگاه كه به آنچه داده شده بودند شاد شدند ، ناگهان آنان را به كيفر گرفتيم . نقل كرده‌اند : مردى از صحابه زنى را ديد كه در جاهليّت او را مىشناخت ، با وى گفتگو و سپس او را ترك كرد . ليكن در حالى كه مىرفت به او نگريست كه ناگهان سرش به ديوار خورد و رويش خراشيده شد . نزد پيامبر خدا ( ص ) آمد و چگونگى را به عرض رسانيد ، آن حضرت فرمود : « هرگاه خداوند خير بنده‌اى را بخواهد در مجازات گناهش در دنيا تعجيل مىكند . » « 25 » على ( ع ) فرموده است : « آيا شما را خبر ندهم به اميدوار كننده‌ترين آيه‌اى كه در كتاب خداست ؟ » گفتند : آرى ، آن حضرت اين آيه را قرائت كرد :  وَ ما أَصابَكُمْ مِنْ مُصِيبَةٍ فَبِما كَسَبَتْ أَيْدِيكُمْ وَ يَعْفُوا عَنْ كَثِيرٍ  . « 26 » بنابراين مصيبتها در دنيا به سبب ارتكاب گناه است ، و هرگاه خداوند در دنيا مرتكب گناه را كيفر كند گراميتر از آن است كه در آخرت دوباره او را مجازات فرمايد و اگر در دنيا او را عفو كند بزرگوارتر از آن است كه در روز قيامت بدين سبب او را مورد عذاب قرار دهد .\r\nاز پيامبر خدا ( ص ) روايت شده كه فرموده است : « بنده هرگز جرعه‌اى را فرو نمىبرد كه نزد خداوند محبوبتر از جرعهء خشمى باشد كه با بردبارى آن را فرو دهد ، و جرعهء مصيبتى كه بر آن شكيبايى ورزد ، و هيچ قطره‌اى نچكيده كه نزد خداوند محبوبتر از قطرهء خونى باشد كه در راه خدا ريخته شود ، يا قطرهء اشكى كه در سياهى شب در حال سجده سرازير گردد و جز خداوند آن را نبيند ؛ و هيچ بنده‌اى دو گام برنداشته كه در نزد خداوند محبوبتر از دو گامى باشد كه بنده براى اداى نماز واجب و براى صلهء رحم بر مىدارد . » « 27 »\r\n\r\n\r\n","description":"","footnote":"\r\n( 25 ) سنن ترمذى ، حاكم از حديث انس ، طبرانى و نيز حاكم ، الشعب بيهقى از حديث عبد اللّه بن مغفّل ، الجامع الصّغير ، المغنى .\r\n( 26 ) شورى / 30 .\r\n( 27 ) عراقى گفته است : ابو بكر بن لال در مكارم اخلاق آن را از حديث على ( ع ) بدون ذكر جرعه نقل كرده و در سلسله راويان او محمّد بن صدقه است كه معروف به فدكى و راوى احاديث مجهول و نادرستى است . ابن ماجه از حديث ابن عمر به سندى نيكو روايت كرده كه پيامبر ( ص ) فرموده است : « هيچ جرعه‌اى در نزد خداوند بزرگتر از جرعه خشمى نيست كه انسان آن را براى طلب خشنودى خداوند فرو برد . » ديلمى در مسند الفردوس از حديث ابى امامه نقل كرده است كه : « در زمين هيچ قطره‌اى فرو نمىآيد كه نزد خداوند محبوبتر از خون مرد مسلمانى باشد كه در راه خدا بر زمين ريخته شود ، يا قطره اشكى كه در تاريكى شب سرازير گردد » و در سلسله راويان نيز همين محمّد بن صدقه مذكور است .\r\n","page_name":" 291 ","page_number":291},
  {"content":"\r\n\r\nاز ابى الدّرداء نقل شده كه گفته است : پسرى از سليمان بن داوود وفات كرد و بدين سبب سخت دلتنگ و غمگين شد . دو فرشته به صورت دو دشمن در برابر او ظاهر شدند و نزد او نشستند . يكى از آن دو فرشته گفت : تخمى در زمين پاشيدم چون سبز شد و بالا آمد اين شخص آن را تباه كرد . سليمان به فرشتهء ديگر گفت : تو چه مىگويى ؟ پاسخ داد :\r\nمن در جادّه حركت مىكردم و به كشتزارى رسيدم چون راست و چپ خود را نگريستم راهى جز گذر از آن نيافتم . سليمان ( ع ) گفت : چرا در ميان راه كشت كردى ؟ آيا نمىدانستى كه مردم ناگزير به عبور از آن هستند ؟ پاسخ داد : چرا بر فرزند خود غمگينى ؟ آيا نمىدانى كه مرگ راه آخرت است ؟ سليمان پيش خدا توبه كرد و پس از آن بر مرگ فرزند بيتابى نكرد .\r\nعمر بن عبد العزيز بر پسرش كه بيمار بود وارد شد و به او گفت : اى پسر من ! تو در ترازوى من باشى دوست‌تر مىدارم تا من در ترازوى تو باشم . پاسخ داد : آنچه تو آن را دوست دارى نزد من محبوبتر از چيزى است كه من آن را دوست مىدارم .\r\nابن عبّاس را از مرگ دخترش خبر دادند ؛ استرجاع كرد و گفت : خداوند عورتى را پوشانيد و هزينه‌اى را كفايت كرد و پاداشى را رسانيد . سپس فرود آمد و دو ركعت نماز به جا آورد و گفت : ما آنچه را خداوند امر كرده انجام داديم ، چه فرموده است :\r\n وَ اسْتَعِينُوا بِالصَّبْرِ وَ الصَّلاةِ . . .  « 28 » از ابن مبارك نقل شده كه پسرش وفات كرد ، مجوسيى به او تسليت داد و گفت :\r\nسزاوار است خردمند در امروز همان كار را كند كه نادان پس از پنج روز آن را انجام مىدهد . ابن مبارك گفت : اين گفتار را بنويسيد . يكى از دانشمندان گفته است : خداوند بلا را پياپى بر بنده‌اش وارد مىكند تا آنگاه كه چون به راه افتد گناهى بر او باقى نماند .\r\nفضيل گفته است : خداوند بندهء مؤمن را چنان با بلا مواظبت مىكند كه انسان با نيكى از خانواده‌اش مراقبت مىكند .\r\nحاتم اصمّ گفته است : خداوند در روز رستاخيز بر چهار صنف به چهار كس اقامهء حجّت مىكند ، بر توانگران به سليمان ، بر مستمندان به عيسى ، بر بردگان به يوسف ، و بر بيماران به ايّوب ، درود خدا بر آنان .\r\n\r\n\r\n","description":"","footnote":"\r\n( 28 ) بقره / 45 : از صبر و نماز يارى بجوييد . . .\r\n","page_name":" 292 ","page_number":292},
  {"content":"\r\n\r\nروايت شده است هنگامى كه زكريّا از كافران بنى اسرائيل گريخت ، در ميان درخت پنهان شد . زمانى كه آنها اين را دانستند ارّه آوردند و شروع به بريدن درخت كردند . چون ارّه به سر زكريّا رسيد ناله‌اى برآورد . حقّ تعالى به او وحى فرمود كه اگر بار ديگر بنالى نام تو را از ديوان پيامبرى محو مىكنم . پس از آن زكريّا بر صبر دندان فشرد تا او را دو پاره كردند .\r\nلقمان به فرزندش گفت : اى پسر من ! زر به آتش و بندهء شايسته به بلا آزموده مىشوند . هرگاه خداوند قومى را دوست بدارد آنها را مبتلا مىكند . هر كس راضى باشد رضاى خدا را يافته و آن كه خشمگين شود به خشم خدا گرفتار شده است .\r\nاحنف بن قيس گفته است : روزى از درد دندان مىناليدم ، به عمويم گفتم : دوش از درد دندان نخفته‌ام و اين سخن را سه بار تكرار كردم . عمويم گفت : از درد دندان خود در يك شب زياد مىنالى ، من سى سال است كه چشمم را از دست داده‌ام و كسى بر آن آگاه نشده است . خداوند به عزيز وحى فرمود : هرگاه بلايى بر تو فرود آيد نزد مردم از من شكايت مكن و شكايتت را نزد خود من آور چنان كه من به هنگامى كه بديها و رسواييهايت را به بالا مىآورند از تو نزد فرشتگان شكايت نمىكنم . « 29 »\r\n\r\nبرترى نعمت بر بلا\r\n( 1 ) شايد بگويى : اين اخبار دلالت بر آن دارد كه در دنيا بلا بهتر از نعمت است . در اين صورت آيا بايد از خداوند بلا بخواهيم ؟ مىگويم : براى اين امر دليلى نيست ، چه از پيامبر خدا ( ص ) روايت شده كه در دعاى خود از بلاهاى دنيا و آخرت به خداوند پناه مىبرد ، « 30 » و او و ديگر پيامبران ( ع ) مىگفتند :  رَبَّنا آتِنا فِي الدُّنْيا حَسَنَةً وَ فِي الْآخِرَةِ حَسَنَةً  « 31 » و از شماتت دشمنان و غير آن استفاده مىكردند . « 32 »\r\n\r\n\r\n","description":"","footnote":"\r\n( 29 ) دعوات راوندى ، مستدرك نورى ، 1 / 81 .\r\n( 30 ) ابن حبّان ، حاكم و احمد از حديث بسر بن ارطاة : « خداوندا عواقب ما را در همهء كارها نيكو فرما و از رسوايى دنيا و عذاب آخرت ما را پناه ده » ، الجامع الصغير .\r\n( 31 ) صحيح مسلم و بخارى از حديث انس به اين كه بيشترين دعاى پيامبر ( ص ) اين بود كه : « اللّهم آتنا في الدّنيا . . . » و ابى داوود و نسايى از حديث عبد اللّه بن سائب كه گفته است : شنيدم پيامبر خدا ( ص ) در ميان دو ركن مىفرمود : « ربّنا آتنا . . . » .\r\n( 32 ) سنن نسايى ، 8 / 268 به سندهاى مختلف .\r\n","page_name":" 293 ","page_number":293},
  {"content":"\r\n\r\nعلى ( ع ) مىگفت : پروردگارا از تو صبر مىخواهم ، و پيامبر ( ص ) مىفرمود : « تو از خدا بلا خواستى من از او عافيت مىخواهم . » « 33 » از پيامبر خدا ( ص ) روايت شده كه فرموده است : « از خدا عافيت بخواهيد زيرا به بنده چيزى بهتر از عافيت داده نشده است جز يقين » ؛ « 34 » و يقين عافيت دل از بيمارى نادانى و شكّ است و عافيت دل برتر از عافيت بدن است .\r\nمطرّف بن عبد اللّه گفته است : اگر در عافيت باشم و شكر كنم نزد من محبوبتر است تا مبتلا باشم و صبر كنم .\r\nپيامبر خدا ( ص ) در دعاى خود مىگفت : « عافيت تو را دوست‌تر مىدارم . » « 35 » اين مطلب روشنتر از آن است كه نيازى به دليل و استشهاد داشته باشد . بلا به دو سبب نعمت مىشود : يكى مقايسهء آن با بلايى كه بزرگتر از آن است ، چه در دنيا و چه در آخرت ؛ دوم مقايسهء آن با ثوابى كه مىتوان بدين سبب انتظار آن را داشت .\r\nبنابراين بايد آدمى از خداوند بخواهد كه در دنيا نعمت را بر او كامل كند ، و بلا را هر چه بيشتر دور گرداند و ثواب شكر بر نعمت را روزى او سازد ، زيرا خداوند قادر است بر شكر چيزى عطا كند كه آن را در برابر صبر بر بلا عطا نمىكند .\r\nاگر بگويى : بعضى گفته‌اند : دوست دارم پلى بر دوزخ باشم تا همهء خلايق از روى من بگذرند و نجات يابند و من در آتش گرفتار باشم و سمنون گفته است :\r\n و ليس في سواك حظ * فكيف ما شئت فاختبرنى « 36 » \r\nو اين سخنان آنها درخواست بلاست . پاسخ اين است بدانى كه سمنون پس از اين گفتار به بيمارى حبس بول دچار شد و به همين سبب به در مكتبخانه‌ها مىرفت و به كودكان مىگفت : براى عموى دروغگوى خود دعا كنيد .\r\nامّا محبّت انسان به اين كه خلايق نجات يابند و او در آتش باشد غير ممكن است ؛\r\n\r\n\r\n","description":"","footnote":"\r\n( 33 ) عراقى گفته است : ترمذى آن را از حديث معاذ ضمن حديثى ديگر روايت كرده و آن را احسن شمرده و از على ( ع ) نام نبرده است .\r\n( 34 ) سنن ابن ماجه به شمارهء 3849 نظير آن ، نسايى و ترمذى نيز ، الترغيب منذرى ، 4 / 272 .\r\n( 35 ) سيرهء ابن هشام ضمن دعاى پيامبر خدا ( ص ) به هنگام خروج به سوى طايف .\r\n( 36 ) مرا در غير تو نصيبى نيست - پس به هر گونه كه خواهى مرا بيازماى .\r\n","page_name":" 294 ","page_number":294},
  {"content":"\r\n\r\nليكن گاهى محبّت بر دل چيره مىشود تا آن حدّ كه گمان مىكند به اندازه‌اى كه دوستدار خويش است ديگرى را دوست مىدارد . امّا كسى كه جام محبّت را نوشيده مست مىشود و كسى كه مست شد بسيار سخن مىگويد ، و اگر مستى او بر طرف شود خواهد دانست آنچه به او دست داده حالتى بوده كه حقيقت نداشته است . لذا آنچه از اين گونه سخنان بشنوى گفتار عاشقانى است كه از عشق لبريز شده‌اند و شنيدن سخن اينان لذّت بخش است ، ليكن قابل اعتماد نيست . نقل كرده‌اند فاخته‌اى به جفت خود عشق مىورزيد ، ليكن او امتناع مىكرد . به وى گفت : چه چيزى تو را از من باز مىدارد ، اگر بخواهى من مملكت سليمان را به خاطر تو زير و زبر مىكنم . سليمان اين سخن را شنيد ، او را فرا خواند و مورد سرزنش و بازخواست قرار داد . فاخته گفت : اى پيامبر خدا ! سخن عاشقان بازگو نمىشود ، و او چنان است كه شاعر گفته است :\r\n اريد وصاله و يريد هجري * فأترك ما اريد لما يريد « 37 » \r\nادّعاى اين شاعر نيز محال است ، چه معناى سخن او اين است كه مىخواهم آنچه را نمىخواهم ، و كسى كه خواهان وصال است نمىتواند خواهان فراق باشد ، زيرا چگونه ممكن است چيزى را بخواهد كه آن را نمىخواهد ، بلكه اين سخن جز با دو توجيه نمىتواند راست باشد :\r\nاول آن كه هجرت از معشوق در برخى از احوال صورت گيرد تا رضايت او را به دست آورد ، و بتواند از اين راه در آينده به وصال او برسد . در اين صورت هجران وسيله‌اى براى جلب رضايت معشوق و رضايت او وسيله‌اى براى رسيدن به وصال اوست و آنچه وسيلهء رسيدن به معشوق است طبعا محبوب مىباشد . او مانند مالدوستى است كه يك درهم به وام مىدهد تا دو درهم به وى باز پس دهند و براى دو درهم آينده از دوستى يك درهم در حال مىگذرد .\r\nدوم آن كه هجران او تنها از اين نظر مطلوب اوست كه آن رضاى محبوب اوست و از اين كه بداند محبوبش از او راضى است لذّتى احساس مىكند كه با وجود كراهت از هجران از لذّت مشاهدهء محبوب بيشتر است و در اين حال است كه مىتوان تصوّر كرد او خواهان چيزى است كه رضاى محبوب او در آن است . از اين رو حال بعضى از دوستان خدا به آن جا مىرسد كه لذّت آنها در اين كه بدانند خدا از آنها راضى است بيشتر از\r\n\r\n\r\n","description":"","footnote":"\r\n( 37 ) من وصال او را مىخواهم و او دورى مرا - پس مراد خود را به خاطر مراد او وا مىگذارم .\r\n","page_name":" 295 ","page_number":295},
  {"content":"\r\n\r\nلذّت آنها در داشتن عافيت بدون احساس رضاى اوست . اينان چون رضاى او را در تحمّل بلا ارزيابى مىكنند بلا در نزد آنها از عافيت محبوبتر مىباشد . البتّه اين حاليت است كه وقوع آن به هنگام غلبهء محبّت دور نيست ليكن ثابت نمىباشد ، و اگر فى المثل پايدار بماند آيا حالتى صحيح است و يا زاييدهء حالت ديگرى است كه بر دل عارض شده و آن را از اعتدال خارج كرده جاى بحث و تأمّل است ، و تحقيق آن در اين‌جا مناسب مقصود ما نيست .\r\nدر هر حال با توجّه به آنچه پيش از اين گفته شد عافيت بهتر از بلاست . ما عفو و عافيت را در دنيا و آخرت از خداوند درخواست مىكنيم .\r\n\r\nبيان آن كه صبر افضل است يا شكر\r\n( 1 ) بدان مردم در اين باره اختلاف كرده‌اند . بعضى مىگويند : صبر افضل از شكر است و برخى ديگر شكر را برتر از صبر مىدانند و دسته‌اى آنها را برابر دانسته‌اند ، و گروهى گفته‌اند : با اختلاف احوال مختلف مىشوند . هر فرقه‌اى با سخنانى سست و دور از تحقيق بر صدق مدّعاى خود استدلال كرده‌اند كه نقل آنها سخن را به درازا مىكشاند و سودى ندارد ، بلكه مبادرت به اظهار حقّ سزاوارتر مىباشد . از اين رو مىگوييم بيان اين مطلب متضمّن دو مقام است :\r\nمقام اوّل بيان آن بر سبيل تساهل است بدين گونه كه به ظاهر امر نگريسته شود و حقيقت آن بررسى و پيگيرى نگردد ، و اين بيانى است كه بايد مردم عوام كه فهم آنها از درك حقايق پيچيده قاصر است بدان مورد خطاب قرار گيرند ؛ و اين نوعى از اقسام فنون سخنورى است كه بايد واعظان و سخنوران بدان تكيه داشته باشند ، چه مقصود آنها از سخن گفتن با عوام اصلاح حال آنان است ، و دايهء مهربان نبايد كودك شيرخوار را با گوشت چاق پرندگان و انواع شيرينيها پرورش دهد ، بلكه بايد با شيرى لطيف او را تغذيه كند ؛ و بر اوست كه او را از خوراكهاى پاكيزه دور بدارد تا آنگاه كه نيروى تحمّل آنها را بيابد و ضعفى كه در بنيهء اوست بر طرف گردد .\r\nبنابراين مىگوييم : اين مقام در جهت بيان ، مانع بحث و تفصيل است و مقتضاى آن نظر كردن به ظواهرى است كه از آنچه در شرع وارد شده است مفهوم مىشود و بر حسب آنها صبر برتر از شكر است ؛ زيرا اگر چه در فضيلت شكر اخبار بسيارى وارد است ،\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nليكن هر گاه با آنچه در فضيلت صبر نقل شده است مقايسه شود فضيلتهاى صبر بيشتر است ، بلكه به برترى آن در بعضى اخبار تصريح شده است مانند قول پيامبر ( ص ) كه :\r\n« از بهترين چيزهايى كه به شما داده شده يقين و عزم بر صبر است . » « 38 » در حديث آمده است : « روز رستاخيز شكرگزارترين مردم روى زمين را مىآورند و خداوند پاداش شكركنندگان را به او مىدهد و صابرترين اهل زمين را مىآورند به او گفته مىشود : آيا خشنود مىشود كه پاداش تو را مانند پاداشى كه به اين شاكر داديم بدهيم ؟ مىگويد : آرى اى پروردگار من . حقّ تعالى مىفرمايد : هرگز ! من به وى نعمت دادم او شكر كرد و تو را مبتلا كردم تو صبر كردى من چندين برابر پاداش او را به تو مىدهم سپس چندين برابر جزاى شاكران به او داده مىشود . خداوند فرموده است :  إِنَّما يُوَفَّى الصَّابِرُونَ أَجْرَهُمْ بِغَيْرِ حِسابٍ  . « 39 » امّا اين كه پيامبر خدا ( ص ) فرموده است : خورندهء شكرگزار همچون روزه‌دار صابر است » ، « 40 » دليل بر فضيلت مىباشد ، چه اين سخن را در مقام مبالغه به منظور بالا بردن درجهء شكر و رسانيدن آن به مرتبهء صبر بيان فرموده و اين منتهاى درجهء شكر است و اگر بلندى درجهء صبر از آنچه در شرع وارد شده فهميده نمىشد الحاق شكر به صبر مبالغه تلقّى نمىشد و مانند قول آن حضرت بود كه فرموده است : جمعه « حجّ مستمندان است » ؛ « 41 » و نيز : « جهاد زن نيكو شوهردارى است » ؛ « 42 » و نيز : « شرابخوار مانند بت‌پرست است » ، « 43 » و در تشبيه بايد همواره مرتبهء مشبّه به بالاتر از مشبّه باشد . همچنين سخن آن حضرت كه : « صبر نصف ايمان است » ، « 44 » دلالت بر آن ندارد كه شكر مانند آن\r\n\r\n\r\n","description":"","footnote":"\r\n( 38 ) پيش از اين مكرّر نقل شده است .\r\n( 39 ) زمر / 10 : صابران اجر و پاداش خود را بىحساب دريافت مىدارند .\r\n( 40 ) سنن ابن ماجه شماره 1764 ، ترمذى آن را از ابى هريره نقل و آن را حسن دانسته و پيش از اين ذكر شده است .\r\n( 41 ) كنوز الحقايق مناوى از حارث بن ابى اسامه با الفاظ متن ، مسند الشّهاب و ابن عساكر با سندى ضعيف از ابن عبّاس با الفاظ ديگر ، الجامع الصّغير .\r\n( 42 ) طبرانى ، كنوز الحقايق .\r\n( 43 ) حرث بن ابى اسامة از حديث عبد اللّه بن عمر با سندى ضعيف ، الاوسط طبرانى ، سنن ابن ماجه به شمارهء 3375 .\r\n( 44 ) در همين باب ذكر شده است .\r\n","page_name":" 297 ","page_number":297},
  {"content":"\r\n\r\nاست ، و اين مانند قول آن حضرت است كه فرموده است : « روزه نصف صبر است . » « 45 » زيرا هر چيزى را دو نيم كنند يك نيمهء آن را نصف مىگويند هر چند ميان دو نصف تفاوت باشد ، چنان كه مىگويند : ايمان علم و عمل است ، پس علم نصف ايمان است .\r\nامّا اين امر دليل بر آن نيست كه عمل با علم برابر است . در خبر آمده است كه : « همهء درهاى بهشت دو لنگه‌اى است جز در صبر كه يك لنگه است و اهل بلا نخستين كسانى هستند كه به آن وارد مىشوند و پيشاپيش آنها ايّوب ( ع ) است . » « 46 » بارى آنچه در فضيلت فقر وارد شده دليل بر فضيلت صبر نيز هست ، زيرا صبر حالت مستمند و شكر حالت توانگر است .\r\nمىگويم : در كافى از ابى جعفر ( ع ) روايت شده كه فرموده است : « مردانگى در صبر به هنگام احتياج و تنگدستى و تعفّف ( باز ايستادن از حرام و خوددارى از سؤال ) و توانگرى بيشتر از مردانگى در بخشش است . » « 47 » غزّالى مىگويد : اين مقامى است كه عوام را قانع مىكند و ضمن وعظى كه در خور آنان و براى معرّفى مصالح دينى ايشان باشد آنان را كافى است .\r\nمقام دوم بيانى است كه مقصود از آن شناساندن حقايق به اهل علم و بينش از طريق كشف و روشنگرى است . در اين مورد مىگوييم : هر دو امرى كه مبهم باشند مقايسهء ميان آنها مادام كه ابهام آنها باقى است غير ممكن است مگر آن كه حقيقت هر كدام از آن دو روشن شود ، و هر مكشوفى كه مشتمل بر اقسامى باشد قسمتى از آن را با قسمتى ديگر نمىتوان مقايسه كرد ، بلكه لازم است افراد هر يك با هم سنجيده و مقايسه گردد تا رجحان هر كدام معلوم شود . صبر و شكر اقسام و فروع بسيار دارند و حكم آنها از حيث رجحان و نقصان با اجمال و اختصار روشن نمىشود . از اين رو مىگوييم : همچنان كه پيش از اين نيز ياد كرده‌ايم اين مقامات از سه چيز تشكّل مىيابند كه عبارتند از : علوم ، احوال و اعمال ، صبر و شكر و ديگر مقامات نيز همين گونه است ، و اگر بعضى از اين سه چيز با بعضى ديگر از آنها سنجيده شود براى ظاهر بينان چنين معلوم مىگردد كه علوم براى احوال و احوال براى اعمال خواسته مىشود ؛ از اين رو اعمال از آن دو افضل است .\r\n\r\n\r\n","description":"","footnote":"\r\n( 45 ) الشعب بيهقى از حديث ابو هريره با سندى ضعيف ، الجامع الصّغير .\r\n( 46 ) عراقى گفته است : مأخذى براى آن نيافتم .\r\n( 47 ) همان مأخذ ، 2 / 93 ، شمارهء 22 .\r\n","page_name":" 298 ","page_number":298},
  {"content":"\r\n\r\nامّا نزد ارباب بينش امر بر عكس اين است ، چه آنان اعمال را براى احوال و احوال را براى علوم مىخواهند و از نظر آنها افضل اين سه چيز علوم و پس از آن احوال و سپس اعمال است ، زيرا هر چه براى غير آن خواسته شود ناگزير غير نسبت به آن افضل است .\r\nامّا آحاد اين سه چيز : در مورد اعمال بايد دانست چنانچه برخى از اعمال با برخى ديگر مقايسه شود گاهى با هم تساوى و زمانى تفاوت دارند . به همين گونه است آحاد احوال و آحاد معارف به هنگامى كه بعضى از آنها با بعضى ديگر مقايسه شود . افضل معارف علوم مكاشفه است كه از علوم معامله برتر است بلكه علوم معامله پست‌تر از معامله است ، زيرا اين علوم براى معامله خواسته مىشوند و فايدهء آنها اصلاح عمل است . برترى عالم به سبب داشتن علوم معامله بر عابد زمانى است كه دانش او براى همگان سودمند باشد ، در اين صورت علم او از عمل خاصّ افضل است و گرنه دانشى كه از عمل قاصر باشد برتر از عمل قاصر نيست . از اين رو مىگوييم : فايدهء اصلاح عمل ، اصلاح حال دل است و فايدهء اصلاح دل ، اين كه جلال بارى تعالى در ذات و صفات و افعال بر او تجلّى كند . لذا برترين علوم مكاشفه شناخت حقّ تعالى است و آن هدفى است كه به خاطر ذات خود مطلوب است ، چه به سبب آن سعادت به دست مىآيد بلكه آن عين سعادت است ؛ ليكن دلها در دنيا نمىدانند كه معرفت خداوند عين سعادت است ، بلكه آن را در آخرت خواهند دانست . و اين معرفتى است مطلق و آزاد كه هيچ قيدى بر آن نيست و هيچ چيز ديگرى آن را مقيّد نمىسازد ، و همهء معرفتهاى ديگر نسبت به آن به منزلهء برده و خدمتگارند ، زيرا آنها به خاطر حصول اين معرفت مطلوبند ، و چون آنها براى اين مقصود خواسته شوند تفاوت آنها بر حسب سود آنها در رسيدن به معرفت بارى تعالى است . برخى معرفتها با يك واسطه و بعضى با واسطه‌هاى بسيار منتهى به بعضى از آن معرفت مىشود ، از اين رو هر كدام از اين معرفتها كه واسطه‌هاى ميان آن و معرفت بارى تعالى كمتر باشد افضل است .\r\nامّا احوال و مقصود ما از آن احوال دل از حيث تصفيه و تطهير آن از آلودگيهاى دنيا و اشتغالات و سرگرميهاى مردم است كه هر گاه دل از اينها پاك و مصفّا شود حقيقت حقّ در آن جلوه‌گر خواهد شد . بنابر اين برترى احوال بر يكديگر بر حسب تأثير آنها در اصلاح و پاكيزه كردن دل و آماده ساختن آن براى تحصيل علوم مكاشفه است ؛ و همان طورى كه صيقلى كردن آيينه متضمّن اين است كه آيينه را تا آنگاه كه صيقلى آن به\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nاتمام مىرسد حالاتى باشد كه برخى از آنها به جلا و صيقلى نزديكتر از برخى ديگر است ، حالات دل نيز به همين گونه است ؛ و ناگزير حالتى كه نزديك يا نزديك كنندهء به صفاى دل است افضل از حالات غير آن است ، زيرا آن حالت به مقصود نزديكتر است .\r\nترتيب اعمال نيز به همين نحو است . اعمال موجب تحكيم صفات دل و جلب احوال به سوى آن است . هر عملى يا سبب جلب حالتى است كه مانع مكاشفه و موجب تيرگى دل و كشانيدن انسان به سوى زخارف دنياست ؛ و يا سبب بروز حالتى است كه آماده كنندهء دل براى مكاشفه و موجب صفاى آن و قطع علايق او از دنياست . اوّلى گناه و دوّمى طاعت نام دارد . گناهان از حيث تأثير در تيرگى و سختى دل متفاوتند ، و طاعتها نيز در نورانى كردن دل و پاكيزه ساختن آن با هم تفاوت دارند و درجات هر كدام از اينها بر حسب درجهء تأثير آنهاست . اين تأثير با اختلاف احوال مختلف مىشود ، و بسا ما به طور مطلق بگوييم : نماز نافله از همهء عبادات مستحبّى افضل است ، و حجّ از صدقه برتر است و نماز شب از هر نماز ديگر بالاتر است . امّا حقيقت اين است توانگرى كه بخل و مالدوستى بر او چيره شده دادن يك درهم در راه خدا براى او از نماز شب و روزها روزه بهتر مىباشد ؛ زيرا روزه شايستهء كسى است كه شهوت شكم بر او غلبه يافته و بخواهد اين شهوت را در هم بشكند ، يا آن كه سيرى شكم او را از صفاى فكر در علوم مكاشفه باز مىدارد و بخواهد با گرسنگى دل را پاكيزه سازد . امّا اين بدبخت چون حالتى غير از اين حالات دارد شهوت شكم به او زيانى نمىرساند ، و به نوعى از فكر كه سيرى شكم او را از آن باز دارد مشغول نيست . لذا روزه گرفتن او خروج از حالتى است كه شايستهء او و ترك تكليفى است كه متوجّه اوست و او به بيمارى مىماند كه از درد شكم بنالد و داروى سر درد به كار برد كه از آن سودى عايد او نمىشود ، بلكه وظيفهء او اين است كه در خصلت هلاك كننده‌اى كه بر او چيره است بنگرد . حرصى كه آن را به كار گيرند از جملهء مهلكات است و اگر حريص صد سال روزه بگيرد و هزار شب را به نماز بگذراند ذرّه‌اى از حرص او كاسته نمىشود و تنها انفاق مال آن را زايل مىكند . پس بر او واجب است كه آنچه را دارد صدقه دهد . تفصيل اين مطلب ضمن آنچه در بخش مهلكات ذكر كرده‌ايم بيان شده است و بايد بدان جا مراجعه شود .\r\nاز اين رو بر حسب احوال ، تأثير طاعات و معاصى و درجات آنها مختلف مىشود . در اين مقام اهل بينش مىدانند كه پاسخ دادن به طور مطلق خطاست ، زيرا اگر گوينده‌اى از\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nما بپرسد : نان بهتر است يا آب ، پاسخ درست اين است كه نان براى گرسنه و آب براى تشنه افضل است ؛ و اگر هر دو جمع شوند و مورد نياز باشند بايد در اغلب نگريست ، اگر تشنگى غلبه دارد آب افضل است و اگر تشنگى و گرسنگى تساوى دارند آب و نان متساوى مىباشند . همچنين اگر گفته شود : سركنكبين افضل است يا شربت نيلوفر ؟ در اين جا نيز پاسخ مطلق به هيچ روى درست نيست . آرى اگر پرسش شود : سركنگبين افضل يا نداشتن صفرا ؟ در اين صورت مىگوييم : عدم صفرا افضل است ، زيرا سركنگبين براى بر طرف كردن صفرا خواسته مىشود و آنچه به خاطر چيز ديگر مطلوب است ناگزير آن چيز از آن افضل است . بذل ، مال نيز مستلزم عملى است كه انفاق گفته مىشود و به سبب آن حالتى حاصل مىشود كه بخل را زايل و محبّت دنيا را از دل بيرون مىكند و به سبب خارج شدن محبّت دنيا از دل قلب براى شناخت خداوند و كسب محبّت او آماده مىگردد . پس افضل معرفت خداوند و در مرتبهء پايينتر حال و پايينتر از آنها عمل است .\r\nاگر بگويى : شرع مردم را به عمل تشويق كرده و در ذكر فضيلت آنها تا آن اندازه مبالغه شده كه خداوند طلب صدقه كرده و فرموده است :  مَنْ ذَا الَّذِي يُقْرِضُ اللَّهَ قَرْضاً حَسَناً *  ؛ « 48 » و نيز :  وَ يَأْخُذُ الصَّدَقاتِ  ، « 49 » در اين صورت چگونه فعل كه همان انفاق است افضل نباشد ؟\r\nپاسخ اين است بايد بدانى كه هر گاه پزشك دارويى را بستايد ، ستايش او دليل بر آن نيست كه دارو مقصود اصلى در معالجه است و از صحّت و شفايى كه به وسيلهء آن حاصل مىشود افضل است . ليكن عمل درمان بيماريهاى دل است ، و بيمارى دل از جملهء چيزهايى است كه انسان غالبا آن را درك نمىكند و مانند پيسى است كه بر روى كسى باشد كه آيينه نداشته و بر آن واقف نباشد و اگر به او بگويند باور نمىكند . در اين جا چاره اين است كه فى المثل از شستن روى با گلاب ستايش شود ، البتّه اگر گلاب زدايندهء لكه‌هاى پيسى باشد تا آن حدّ كه اين ستايشها او را به مواظبت بر آن وادار كند و بر اثر آن پيسى او بر طرف گردد . چه اگر به او گفته شود كه مقصود از آن زايل كردن پيسى صورت اوست ، بسا در صدد درمان بر نيايد و گمان كند صورت او هيچ عيبى ندارد .\r\nمثالى روشنتر از اين مىآوريم و مىگوييم :\r\n\r\n\r\n","description":"","footnote":"\r\n( 48 ) بقره / 245 : كيست كه به خدا وام نيكويى دهد .\r\n( 49 ) توبه / 104 : . . . و صدقات را مىگيرد .\r\n","page_name":" 301 ","page_number":301},
  {"content":"\r\n\r\nاگر كسى فرزندى دارد كه به او دانش و قرآن آموخته و مايل است آنچه به او آموخته در ذهنش جايگزين شود و زايل نگردد و مىداند كه اگر او را به تكرار و مطالعهء آنها دستور دهد تا در حافظه‌اش بمانند فرزند خواهد گفت كه آنها محفوظند و نيازى به تكرار و مطالعه نيست ، چه او گمان مىكند آنچه در حال در حافظهء اوست تا ابد به همين نحو باقى خواهند ماند ، و چون پدر داراى بردگانى است به فرزندش دستور مىدهد كه به آموزش آنها بپردازد و براى آن كه او را به كثرت تكرار از طريق آموزش وادارد و اين انگيزه را در او قوّت دهد ، به او وعدهء پاداشهاى نيكو مىدهد ؛ بسا كودك بيچاره گمان مىكند كه مقصود پدرش آموزش قرآن به بردگان است و تنها براى اين منظور او را به اين كار واداشته است ، در نتيجه امر براى او مشكل مىشود و مىگويد : چرا مرا به خاطر بندگان به كار گرفته در حالى كه من از آنها برتر و نزد پدر گراميترم ، و مىدانم كه اگر پدرم مقصودش آموزش بردگان است مىتواند بى آن كه مرا به اين كار وادارد آنان را از طريق ديگر آموزش دهد . علاوه بر اين مىدانم كه اگر پدرم اين بردگان را نداشته باشد بر او نقصانى نيست ، چه رسد به آن كه قرآن را ندانند . از اين رو بسا اين بيچاره سستى ورزد و به اتّكاى بىنيازى پدر و اعتماد بر عفو و كرم او آموزش آنها را ترك گويد ، و در نتيجه دانش و قرآن فراموش او گردد و به سبب نادانى محروم و بدبخت باقى بماند .\r\nگروهى فريب امثال اين خيالات را خوردند و به راه اباحه رفته ملحد شدند و گفتند :\r\nخداوند از عبادات ما و وام گرفتن از ما بىنياز است و قول او كه :  مَنْ ذَا الَّذِي يُقْرِضُ اللَّهَ قَرْضاً حَسَناً *  چه معنايى دارد ؟ اگر خداوند بخواهد مستمندان را اطعام مىكند مىتواند و نيازى به صرف مال ما براى اطعام آنها نيست ، چنان كه خداوند از قول كافران حكايت مىكند :  وَ إِذا قِيلَ لَهُمْ أَنْفِقُوا مِمَّا رَزَقَكُمُ اللَّهُ قالَ الَّذِينَ كَفَرُوا لِلَّذِينَ آمَنُوا أَ نُطْعِمُ مَنْ لَوْ يَشاءُ اللَّهُ أَطْعَمَهُ  ؛ « 50 » و نيز گفتند :  لَوْ شاءَ اللَّهُ ما أَشْرَكْنا وَ لا آباؤُنا  . « 51 » پس بنگر كه چگونه در گفتارشان صادق بودند و چگونه اين صدق آنها آنان را به هلاكت كشانيد . منزّه است خداوندى كه اگر بخواهد با صدق هلاك مىكند و اگر بخواهد با جهل سعادتمند\r\n\r\n\r\n","description":"","footnote":"\r\n( 50 ) يس / 48 : و هنگامى كه به آنها گفته شود از آنچه خدا بر شما روزى كرده انفاق كنيد كافران به مؤمنان مىگويند آيا ما كسى را اطعام كنيم كه اگر خدا مىخواست او را اطعام مىكرد .\r\n( 51 ) انعام / 148 : . . . اگر خدا مىخواست نه ما مشرك مىشديم و نه پدران ما .\r\n","page_name":" 302 ","page_number":302},
  {"content":"\r\n\r\nمىگرداند ،  يُضِلُّ بِهِ كَثِيراً وَ يَهْدِي بِهِ كَثِيراً  . « 52 » اينان گمان كردند كه آنان يا براى خاطر بيچارگان و مستمندان به كار گرفته شده‌اند و يا براى خدا و گفتند : ما را در بيچارگان و مستمندان بهره‌اى نيست و خداوند نيز به ما و اموال ما نيازى ندارد ، خواه انفاق كنيم يا دست باز داريم و در نتيجهء اين پندار هلاك شدند چنان كه آن كودك هلاك شد ، چه گمان كرد كه پدرش او را به خاطر بردگان به كار گرفته و ندانست كه مقصود پدرش تثبيت صفت علم در نفس او و مستحكم ساختن آن در دل او بوده تا بدين سبب در دنيا و آخرت سعادتمند شود ، و اين لطف و محبّتى از سوى پدر نسبت به وى بوده كه او را به سمتى كشانيده كه خوشبختى و سعادت او در آن بوده است .\r\nاين مثال روشنگر گمراهى كسانى است كه در اين وادى راه را گم كرده و از آن بدور افتادند ، چه بينوايى كه مال تو را مىستاند پليدى بخل و محبّت دنيا را كه باعث هلاكت تو است از درونت مىزدايد . او مانند حجامتگرى است كه از تو خون مىگيرد تا با خروج اين خون بيمارى كشنده‌اى را كه در درون دارى از تو دور سازد . بنابر اين حجامتگر خدمتكار تو است نه آن كه تو خدمتكار او باشى ، و اگر مقصود حجامتگر آن باشد كه با خونى كه از تو مىگيرد چيزى تهيّه كند اين امر او را از خدمتگارى تو بيرون نخواهد برد .\r\nاز آن جا كه صدقه پاك كنندهء درون از صفات پليد است ، پيامبر خدا ( ص ) از گرفتن آن خوددارى كرد چنان كه از كسب حجامتگر نهى فرمود ، و صدقات را چرك اموال مردم ناميد و خاندان خود را به صيانت از آن مفتخر داشت . مقصود اين است كه اعمال در دل مؤثّر است ، چنان كه در بخش مهلكات گفته شد ؛ و دل بر حسب اين تأثيرات آماده قبول هدايت و نور معرفت مىشود .\r\nاين قول كلّى و قانون اصلى است كه بايد در شناخت فضايل اعمال و احوال و معارف بدان رجوع كرد ؛ و ما اكنون بويژه به آنچه مورد بحث ما كه صبر و شكر است باز مىگرديم و مىگوييم : در هر يك از صبر و شكر ، معرفت ، حال و عمل وجود دارد و روا نيست كه معرفت يكى را با حال يا عمل ديگرى مقايسه كرد ، بلكه هر يك را با نظير خود در ديگرى بايد سنجيد تا تناسب و پس از آن فضيلت يكى بر ديگرى معلوم گردد .\r\nمثلا هر گاه معرفت شاكر با معرفت صابر مقايسه شود بسا كه بازگشت آنها به يك معرفت باشد ؛ زيرا معرفت شكرگزار اين است كه فى المثل نعمت چشمها را از خدا بداند\r\n\r\n\r\n","description":"","footnote":"\r\n( 52 ) بقره / 26 : . . . آرى خداوند گروه زيادى را با آن گمراه و گروه بسيارى را با آن هدايت مىكند .\r\n","page_name":" 303 ","page_number":303},
  {"content":"\r\n\r\nو معرفت صبر كننده بر اين است كه كورى را از خدا بشناسد . اين دو معرفت متلازم يكديگر و با هم برابرند . البته اين زمانى است كه ما معرفت را در مقابله با بلا و مصيبت در نظر گيريم . پيش از اين بيان كرديم كه صبر دو نوع است : يكى صبر بر طاعت و ديگرى صبر بر معصيت و در اين دو امر صبر و شكر يكى است ، زيرا صبر بر طاعت همان شكر طاعت است ، چه بازگشت شكر به اين است كه نعمت خدا در راه مقصودى به كار رود كه حكمت او اقتضا كرده است ، و صبر ، به پايدارى انگيزهء دين در برابر انگيزهء هوس بازگشت دارد . بنابر اين صبر و شكر دو نامند براى يك مسمّا به دو اعتبار مختلف ، زيرا به پايدارى انگيزهء دين در برابر انگيزهء هوس صبر گفته مىشود و اين در مقايسه با انگيزهء هوس است و در مقايسه با انگيزهء دين آن را شكر مىنامند . انگيزهء دين براى همين حكمت آفريده شده است كه با انگيزهء هوس بجنگد ، و او اين انگيزه را در راه همين حكمت به كار برده است . بنابر اين صبر و شكر بيانگر يك معنا هستند . در اين صورت چگونه ممكن است چيزى بر خودش برترى داشته باشد ؟\r\nاز اين رو موارد صبر سه چيز است : طاعت ، معصيت و بلا ، حكم صبر در طاعت و معصيت روشن شد ، امّا بلا عبارت از فقدان نعمت است و نعمت يا ضرورى است مانند چشمان و يا نفعى است در محلّ حاجت ، مانند مال بيش از مقدار كفاف .\r\nدر مورد فقدان بينايى ، صبر نابينا به اين است كه شكايت نكند و رضاى خود را به قضاى الهى ظاهر سازد ، و به سبب كورى خود را در برخى گناهان مجاز نشمارد . شكر بر بينايى در عمل به دو چيز است : يكى آن كه چشمها را در راه معصيت خداوند به كار نگيرد ؛ دوم آن كه آنها را در راه طاعت او به كار برد و هر يك از اين دو امر خالى از صبر نيست . نابينا از نگاه به چهره‌هاى زيبا فارغ است و قادر به ديدن آنها نيست امّا بينا اگر نگاهش به چهره‌اى زيبا افتد و صبر كند نعمت چشمان را شكر كرده و اگر نگاهش را دنبال كند نعمت چشمها را ناسپاسى كرده است ؛ پس در اين جا صبر در شكر او داخل شده است . همچنين اگر از چشمها براى طاعت بهره گيرد ، در اين صورت نيز ناگزير از صبر بر طاعت خواهد بود .\r\nگاهى هم شكر چشمها به اين است كه انسان به عجايب صنع خداوند بنگرد تا از اين راه به معرفت او دست يابد ، و اين شكر از صبر افضل است و اگر چنين نبود مىبايستى فى المثل مرتبهء شعيب ( ع ) كه نابينا بود در ميان پيامبران از مرتبهء موسى ( ع ) و غير او برتر\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nباشد ، زيرا او بر فقدان بينايى صبر كرد و موسى ( ع ) شكيبايى نكرد . كمال صبر در اين است كه همهء اعضاى انسان را از او بگيرند و او را مانند گوشتى كه در سفره مىگذارند رها سازند ، امّا اين امرى سخت محال است چه هر يك از اعضاى آدمى آلتى براى دين است و با فقدان آلت ، آن ركن از دين كه مربوط به آن است فوت مىشود ، و شكر آن به كار گرفتن عضو است در چيزى از دين كه آن عضو آلت آن است و اين كار جز به صبر انجام نمىگيرد .\r\nامّا نفع در محلّ حاجت مانند مال زياده بر كفاف ، چنانچه انسان جز به مقدار ضرورت مال در اختيار ندارد و به بيش از آن نياز داشته باشد صبر بر نداشتن آن مجاهده است و اين جهاد فقيران و مستمندان است ؛ و وجود زياده بر كفاف نعمت است و شكر آن بدين است كه آن را در راه امور خير به مصرف برساند و در معصيت خداوند به كار نبرد .\r\nاين صبر هر گاه با اين شكر كه از طريق طاعت به جا آورده شود مقايسه گردد شكر افضل خواهد بود ، چه آن متضمّن صبر نيز هست ، و مستلزم شادى به نعمت خدا ، و همچنين تحمّل رنج توزيع مال در ميان مستمندان ، و ترك صرف آن در تنعّمات مباح است ، حاصل مطلب اين است كه دو چيز افضل از يك چيز و كلّ برتر از جزء است ليكن در اين اشكالى است چه مقايسه ميان كلّ و بعضى از اجزاى آن درست نيست .\r\nامّا اگر شكر او به اين است كه زياده بر كفاف را در راه معصيت خدا به كار نبرد ، بلكه آن را در تنعّمات مباح صرف كند در اين جا صبر افضل از شكر خواهد بود . مستمند صابر از توانگرى كه مالش را نگاه مىدارد تا در مباحات صرف كند نه از توانگرى كه مالش را در خيرات به مصرف مىرساند افضل است ؛ زيرا مستمند با نفس خويش مجاهده مىكند و شهواتش را مىشكند و به بلاى الهى راضى است و اين حال ناگزير مستلزم داشتن نيرويى است . توانگر آرزوهايش را دنبال و از شهواتش پيروى مىكند ، ليكن به مباح اكتفا مىكند و مباح مايهء بىنيازى از حرام است . با اين حال او نيز ناگزير از داشتن نيرويى است كه بتواند در برابر حرام صبر كند ، جز اين كه نيرويى كه صبر مستمند از آن ناشى مىشود برتر و كاملتر از نيرويى است كه توانگر را به اكتفاى در تنعّم به مباح وا مىدارد . و شرف از آن نيرويى است كه عمل بيانگر آن باشد ، چه اعمال جز براى احوال دل خواسته نمىشود و اين نيرو حالت دل است كه بر حسب نيروى يقين و ايمان مختلف مىباشد . از اين رو هر چه بر زيادى قوّت ايمان دلالت كند ناگزير آن افضل\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nخواهد بود . همهء آنچه در آيات و اخبار دربارهء برترى اجر صبر بر اجر شكر وارد شده مراد بخصوص همين رتبه است ، زيرا آنچه از واژهء نعمت به ذهن مردم تبادر مىكند مال و بىنيازى است ، و آنچه از واژهء شكر به ذهن مىرسد اين است كه بگويد : الحمد للّه و اين كه نعمت را در راه معصيت به كار نبرد نه آن كه در راه طاعت آن را صرف كند . در اين صورت صبر افضل از شكر خواهد بود ، چه صبرى كه عامّه آن را مىفهمد برتر از شكرى است كه عموم آن را درك مىكنند . اكنون چنانچه معانيى را كه ذكر كرديم مورد ملاحظه قرار دهى خواهى دانست كه براى هر يك از دو قول در بعضى از حالات وجهى است ، زيرا بسا مستمند صابر كه برتر از توانگر شاكر است چنان كه بيان كرديم ، و بسا توانگر شاكر كه افضل از مستمند صابر است . آن توانگرى كه خودش را همچون مستمند ببيند ، چه او از مال خود جز به اندازهء ضرورت براى خويش نگه نمىدارد و باقى را به مصرف خيرات مىرساند ، و يا به اعتقاد آن كه خزانه دار نيازمندان و بيچارگان است مال را نگه مىدارد و انتظار مىكشد كه ضرورتى روى دهد تا آن را به مصرف برساند ؛ و هنگامى كه مالش را در اين راه صرف مىكند در صدد كسب جاه و شهرت و منّت گذاردن بر ديگران نيست بلكه منظورش اداى حقّ بارى تعالى در دلجويى از بندگان اوست ، چنين توانگرى برتر از مستمند صابر است .\r\nاگر بگويى : عمل اين توانگر بر نفس او گران نمىآيد ليكن نادارى بر مستمند گران است ، زيرا او لذّت قدرت را احساس و اين درد صبر را درك مىكند ، و او اگر از فراق مال متألّم شود لذّت قدرت بر انفاق آن را جبران مىكند .\r\nپاسخ اين است كه بدانى رأى ما اين است كسى كه مالش را از روى رغبت و ميل انفاق مىكند حالش كاملتر از كسى است كه اين كار را با بخل انجام مىدهد و مال را با قهر و زور از خود جدا مىكند . ما تفصيل اين مطلب را پيش از اين در كتاب توبه بيان كرده‌ايم . چه صرف آزار دادن نفس مطلوب نيست بلكه براى تأديب آن مطلوب است ؛ و اين امر شبيه زدن سگ شكارى است چه سگ تعليم يافته كاملتر از سگى است كه به زدن نياز دارد هر چند بر آن صابر باشد . نفس نيز در آغاز نياز به آزار دادن و مجاهده دارد ، ليكن در نهايت بدان محتاج نيست بلكه در پايان آنچه براى او آزار دهنده بوده لذّت بخش و گوارا خواهد بود .\r\nبنابر اين اطلاق قول به اين كه صبر افضل از شكر است به معنايى كه در فهم عامه متبادر\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nمىشود درست است ؛ ليكن اگر تحقيق را بخواهى درست اين است كه تفصيل قايل شويم ، زيرا صبر درجاتى دارد كه كمترين آن ترك شكايت با وجود كراهت است و پس از آن رضاست كه مقامى وراى صبر است و بعد شكر بر بلاست كه بالاتر از رضاست ، زيرا صبر همراه با درد است و رضا ممكن است در برابر چيزى باشد كه در آن نه درد باشد و نه شادى . شكر جز بر چيز محبوبى كه شادى آفرين باشد تحقّق نمىيابد و آن را نيز درجات بسيارى است كه بالاترين آنها را ذكر كرديم و امورى پايين‌تر از آن نيز از جملهء اقسام شكر است ، چه شرم بنده از پياپى در آمدن نعمتهاى الهى شكر است ، و دانستن كوتاهى خود در شكر نعمت شكر است ، پوزش از قلّت شكر شكر است ، دانستن حلم عظيم خداوند و پرده پوشى او شكر است ، اعتراف به اين كه نعمتها را خداوند آغاز مىكند بدون آن كه بنده استحقاق داشته باشد شكر است ، دانستن اين كه شكر نيز نعمتى از نعمتهاى خداوند و موهبتى از سوى اوست نيز شكر است ، حسن تواضع در به كار بردن نعمتها و فروتنى در برابر آنها نيز شكر است و شكر واسطه‌هاى نعمت نيز شكر است ، چه پيامبر خدا ( ص ) فرموده است : « كسى كه شكر مردم را به جا نياورد خدا را شكر نكرده است . » « 53 » ما حقيقت اين مطلب را در كتاب اسرار زكات ذكر كرده‌ايم ، همچنين قلّت اعتراض و حسن ادب در برابر منعم شكر است و تلقّى نعمتها به حسن قبول و بزرگداشت اندك آن شكر است . بارى آنچه از اعمال و احوال تحت عنوان شكر و صبر قرار مىگيرد افراد آنها را نمىتوان منحصر و شماره كرد و اينها درجات مختلفى است . در اين صورت چگونه مىتوان به اجمال يكى را بر ديگرى برترى داد مگر آن كه با لفظ عام ارادهء خاص شود چنان كه در اخبار و آثار وارد است .\r\nنقل شده كه يكى از بزرگان گفته است : در يكى از سفرها پيرى بسيار سالخورده ديدم . از حال او پرسيدم ؛ پاسخ داد : من در آغاز جوانى عاشق دختر عمويم شدم و او نيز عاشق من بود . اتّفاقا ازدواج ما صورت گرفت . در شب زفاف به او گفتم : بيا امشب را به شكرانهء اين كه خداوند ما را به همديگر رسانيده احيا بداريم . پس همهء شب را به نماز گذرانديم و هيچ يك از ما به ديگرى نپرداخت . چون دوّمين شب فرارسيد همان سخن را گفتيم و سراسر شب را به نماز گذرانديم و از آن زمان تا كنون هفتاد يا هشتاد سال است كه ما هر شب بدين حالتيم . به زنش گفت : آيا چنين نيست ؟ پيرزن گفت : آرى\r\n\r\n\r\n","description":"","footnote":"\r\n( 53 ) احمد ، ترمذى و ضياء مقدّسى از حديث ابى سعيد به سند صحيح ، الجامع الصّغير .\r\n","page_name":" 307 ","page_number":307},
  {"content":"\r\n\r\nچنين است كه پيرمرد مىگويد . اكنون بنگر كه اگر خداوند ميان آنها جمع نمىكرد و بر بلاى جدايى صبر مىكردند هرگز مرتبهء صبر آنها بر فراق به درجهء شكر آنها بر وصال نمىرسيد ؛ شكرى كه بدين گونه صورت گرفت و پوشيده نيست كه اين شكر افضل است . بنابر اين چنان كه گذشت آگاهى بر حقايق معضلات جز با تفصيل و جدا كردن مسايل از همديگر ميسّر نيست ؛ و خداوند داناتر است .\r\nدر اين جا كتاب صبر و شكر از بخش منجيات المحجّة البيضاء في تهذيب الاحياء به پايان مىرسد و پس از آن كتاب خوف و رجاء به خواست خدا آغاز مىشود . سپاس و منّت ويژهء خداست ، و درود بر بهترين آفريدگان و خاندان او باد .\r\n\r\n","description":"","footnote":"","page_name":" 308 ","page_number":308},
  {"content":"\r\n\r\n\r\nكتاب خوف و رجا\r\n( 1 ) اين سوّمين كتاب از بخش منجيات از المحجّة البيضاء فى تهذيب الاحياء است بسم اللّه الرّحمن الرّحيم سپاس ويژهء خداوندى است كه به لطف و ثواب او اميد ، و از مكر و عقاب او بيم است ؛ پروردگارى كه دلهاى دوستانش را به موهبت رجايش آباد ساخته و به لطايف نعمتهاى باطنى خود آنان را به آستانهء خويش فرود آورده و از سراى بلا كه جايگاه دشمنان اوست رهانيده و با تازيانهء تهديد و منع شديد ، روى اعراض كنندگان از حضرتش را به سوى سراى ثواب و كرامت خويش برگردانيده و آنان را از تعرّض نسبت به امامان و برگزيدگانش بازداشته و از اين كه مشمول خشم و انتقام او شوند مصونيّت بخشيده و اصناف خلق را به زمام قهر و عنف و رشتهء رفق و لطف به بهشت كشانيده است .\r\nو درود بر محمّد سرور پيامبران و بهترين آفريدگانش و بر خاندان و عترت و اصحاب او باد .\r\nامّا بعد . خوف و رجا دو بالند كه مقرّبان درگاه الهى با آنها به سوى همهء مقامات محمود به پرواز در مىآيند و دو مركب رهوارند كه به وسيلهء آنها در راه آخرت از همهء عقبه‌هاى سخت و گردنه‌هاى هولناك مىگذرند . پيمودن راه قرب الهى و رسيدن به آسايش سرمدى با گستردگى علايق و بار سنگين گناه و دلهايى كه به مكروهات و\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nناملايمات احاطه شده و جوارح و اعضايى كه به مشقّتها و رنجها فرسوده گشته جز با عنان رجا و اميد ميسّر نيست ؛ و باز داشتن كسانى از آتش دوزخ كه دلهاى آنها را شهوتهاى لطيف و لذّتهاى عجيب فرا گرفته است جز با تازيانهء تخويفها و تهديدهاى عنيف امكان پذير نمىباشد . از اين رو ناگزير بايد حقيقت خوف و رجا و فضيلت هر يك را بيان داشت و راه رسيدن به جمع ميان اين دو را با همهء تضادّ و دوگانگى آنها روشن ساخت ، و ما هر دو را در يك كتاب كه مشتمل بر دو بخش است گرد آورده‌ايم :\r\nبخش اوّل در رجا و بخش دوم در خوف است .\r\n\r\nبخش اول - در رجا\r\n( 1 ) اين بخش مشتمل است بر بيان حقيقت رجا و ذكر فضيلت آن و داروى رجا و طريقى كه رجا بدان حاصل مىشود .\r\n\r\nحقيقت رجا\r\n( 2 ) بدان رجا ( اميد ) از جملهء مقامات سالكان و احوال طالبان است . اين وصف را زمانى مقام مىگويند كه ثابت و پا برجا شد و آنگاه حال مىنامند كه عارضى و زودگذر باشد ؛ و همچنان كه زردى سه قسم است : ثابت ، مانند زردى طلا ، زودگذر مانند زردى چهرهء كسى كه ترسيده ، و آنچه ميان اين دو است مانند زردى چهرهء بيمار ، به همين گونه صفات دل به سه قسم منقسم مىشود . آنچه ناپايدار است آن را حال مىگويند ، زيرا به زودى دگرگون مىشود ، و اين تقسيم در همهء اوصاف دل جارى است و غرض ما اكنون بيان حقيقت رجاست .\r\nرجا نيز با « علم و حال و عمل » كامل مىشود . علم سبب پديد آمدن حال و حال مقتضى عمل است و رجاء از ميان اين سه اسم براى حال است . توضيح آن اين است كه آنچه از مكروه و محبوب به تو مىرسد از سه قسم بيرون نيست » يا هم اكنون موجود است و يا در گذشته وجود داشته و يا در آينده انتظار وجود آن مىرود . اگر آنچه در گذشته روى داده به خاطرات آيد آن را ذكر و تذكّر مىگويند ؛ و اگر آنچه به خاطرت رسيده در حال موجود باشد آن را وجد و ذوق و ادراك مىنامند . اين كه آن را وجد مىگويند براى\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nاين است كه حالتى است كه آن را در خويشتن مىيابى ؛ اگر وجود چيزى در آينده به خاطرت آيد و بر دلت غلبه يابد انتظار و توقّع گفته مىشود ؛ و اگر آنچه مورد انتظار است ناخوشايند و موجب تألّم است آن را خوف و اشفاق مىگويند ؛ و چنانچه محبوب و دلپسند باشد و از انتظار و دلبستگى بدان و خطور آن در دل خوشحالى و لذّتى حاصل شود اين خوشحالى را رجا يا اميد مىنامند .\r\nبنابر اين رجا شادمانى دل به خاطر انتظار چيزى است كه آن محبوب اوست ، ليكن چيزى كه مطلوب خاطر و مورد انتظار است ناگزير بايد سببى داشته باشد . لذا اگر انتظار او به خاطر حصول اكثر اسباب آن است اطلاق رجا بر آن درست است و اگر انتظار او همراه با اختلال و آشفتگى اسباب آن باشد اطلاق واژهء غرور و حماقت بر آن درست‌تر است تا آن كه رجا گفته شود . چنانچه بود و نبود اسباب معلوم نباشد انتظار او را تمنّا و آرزو ناميدن درست‌تر خواهد بود ، زيرا انتظار او بدون سبب است . به هر حال واژهء رجا و خوف تنها بر چيزى اطلاق مىشوند كه مورد شكّ و ترديد باشد ، و در چيزى كه قطعيّت دارد به كار برده نمىشوند . فى المثل گفته نمىشود دميدن خورشيد را در وقت طلوع آن اميدوارم و از غروب آن در شامگاه بيمناكم ، چه اينها امورى قطعى و ترديد ناپذير است . آرى گفته مىشود : فرود آمدن باران را اميد دارم و از انقطاع آن بيمناكم .\r\nصاحبدلان مىدانند كه دنيا كشتزار آخرت ، و دل همچون زمين و ايمان مانند تخم است . طاعات نيز به منزلهء زير و رو كردن زمين و پاكيزه ساختن آن و كندن جويها و راندن آب در آنهاست . دلى كه شيفته و والهء دنيا باشد مانند سرزمين شوره‌زارى است كه تخم در آن نمىرويد . روز رستاخيز روز درو است و هر كسى آنچه كشته است برداشت مىكند و هيچ كشته‌اى جز كشت ايمان نموّ و بالندگى ندارد . ايمان با وجود پليدى درون و بدخويى سودش اندك است ، همچنان كه تخم در زمين شوره‌زار بىحاصل است .\r\nسزاوار است اميد بنده به آمرزش خداوند با اميد برزگر مقايسه شود ، چه كسى كه زمين پاكيزه طلب كند و تخم نيكو كه پوسيده و كرم زده نباشد در آن بپاشد ، سپس آنچه را مورد نياز آن است فراهم كند كه عبارت است از آب دادن آن در اوقات لازم ، پاكيزه كردن زمين از خار و خاشاك و زدودن آن از هر چه تخم را از رويش باز دارد يا تباه كند ، پس از آن انتظار فضل خداوند را داشته باشد كه صاعقه و آفات ويرانگر را تا آنگاه كه كشت\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nتمام شود و به كمال خود برسد از آن دفع كند ، اين انتظار او را رجا مىگويند . اگر تخم را در زمينى سخت و شوره زار و مرتفع كه آب بدان نرسد بپاشد و از آن مراقبت نكند سپس انتظار درو محصول آن را داشته باشد اين انتظار او را حماقت و غرور مىنامند نه رجا و اميد . اگر تخم را در زمينى پاكيزه ليكن فاقد آب به كار برد و در جايى كه نزول باران غلبه ندارد و آمدن آن نيز ممتنع نيست انتظار داشته باشد كه آن زمين از آب باران سيراب شود انتظار او را تمنّا و آرزو مىگويند نه رجا .\r\nاز اين رو اطلاق واژهء رجا بر انتظار رسيدن به چيزى محبوب آنگاه درست خواهد بود كه همهء اسبابى كه در تحت اختيار بنده است براى وصول به آن آماده شده و تنها اسبابى كه خارج از اختيار و امكان اوست باقى مانده باشد و دفع موانع و مفاسد آن را از فضل خداوند اميد داشته باشد .\r\nبنابر اين هر گاه بنده تخم ايمان در دل بكارد و آن را با آب طاعات آبيارى كند و از خار و خس اخلاق بد پاكيزه سازد و از فضل خداوند انتظار داشته باشد كه او را تا زمان مرگ بر اين شيوه پايدار بدارد و حسن عاقبتى را كه به آمرزش انجامد نصيب او گرداند ، انتظار وى رجاى حقيقى پسنديده‌اى است كه او را وا مىدارد بر اعمال خود مواظبت و تا اتمام اسباب آمرزش و فرا رسيدن مرگ به مقتضاى ايمان قيام و رفتار كند ؛ و اگر بذر ايمان را با آب طاعات سيرآب نكند يا دل را همچنان به اخلاق بد انباشته نگهدارد و در طلب لذّتهاى دنيا بكوشد ، سپس انتظار آمرزش الهى را داشته باشد ، انتظار او جز حماقت و نادانى نخواهد بود . پيامبر خدا ( ص ) فرموده است : « احمق كسى است كه از هوسهاى خود پيروى كند و از خداوند آرزوى بهشت داشته باشد . » « 1 » خداوند فرموده است :  فَخَلَفَ مِنْ بَعْدِهِمْ خَلْفٌ أَضاعُوا الصَّلاةَ وَ اتَّبَعُوا الشَّهَواتِ فَسَوْفَ يَلْقَوْنَ غَيًّا  ؛ « 2 » و نيز :\r\n فَخَلَفَ مِنْ بَعْدِهِمْ خَلْفٌ وَرِثُوا الْكِتابَ يَأْخُذُونَ عَرَضَ هذَا الْأَدْنى وَ يَقُولُونَ سَيُغْفَرُ لَنا  . « 3 »\r\n\r\n\r\n","description":"","footnote":"\r\n( 1 ) پيش از اين مكرّر ذكر شده است .\r\n( 2 ) مريم / 60 : امّا پس از آنها فرزندان ناشايستى روى كار آمدند كه نماز را ضايع و از شهوتها پيروى كردند و به زودى ( مجازات ) گمراهى خود را خواهند ديد .\r\n( 3 ) اعراف / 169 : بعد از آن فرزندانى جانشين آنها شدند كه وارث كتاب ( آسمانى - تورات ) گشتند ( با اين حال ) متاع اين دنياى پست را گرفته ( بر حكم خدا ترجيح دادند ) و مىگفتند ( اگر ما گنهكاريم ) خداوند ما را به زودى مىبخشد .\r\n","page_name":" 312 ","page_number":312},
  {"content":"\r\n\r\nخداوند نكوهش كرده است صاحب باغى را كه به هنگام ورود به باغش گفت :   ما أَظُنُّ أَنْ تَبِيدَ هذِهِ أَبَداً ، وَ ما أَظُنُّ السَّاعَةَ قائِمَةً وَ لَئِنْ رُدِدْتُ إِلى رَبِّي لَأَجِدَنَّ خَيْراً مِنْها مُنْقَلَباً   . « 4 » مىگويم : كافى به سند خود از امام صادق ( ع ) روايت كرده كه به آن حضرت عرض كردند : گروهى از دوستان شما مرتكب گناه مىشوند و مىگويند ما اميدواريم ، فرمود :\r\n« دروغ مىگويند دوست ما نيستند ، آنان گروهى هستند كه آرزوها بر آنها چيره شده است ، كسى كه به چيزى اميد دارد براى آن كار مىكند ، و آن كه از چيزى بيم دارد از آن مىگريزد . » « 5 » و نيز از آن حضرت روايت شده كه فرموده است : « مؤمن مؤمن نخواهد بود مگر آنگاه كه بيمناك و اميدوار باشد و بيمناك و اميدوار نخواهد شد ، مگر آنگاه كه به خاطر بيم و اميد خود كار كند . » « 6 » يكى از حكيمان گفته است : كسى كه از چيزى بترسد از آن مىگريزد و كسى كه از خدا بيم دارد به سوى او مىگريزد .\r\nغزّالى مىگويد : اكنون براى بندهء كوشا در طاعات و دورى كننده از گناهان سزاوار است از فضل الهى كمال نعمت را انتظار داشته باشد و كمال نعمت دخول در بهشت است . امّا گنهكار هر گاه توبه آورد و همهء تقصيرهاى گذشته را جبران كند شايسته است به قبول توبهء خود اميدوار باشد ؛ و قبول توبه به هنگامى است كه گناه مكروه او شود ، و بدى او را اندوهگين و نيكى او را شادمان كند و نفس خويش را مورد نكوهش و ملامت قرار دهد . كسى كه آرزوى توبه داشته و مشتاق آن باشد سزاوار است از خداوند اميد توفيق آن را داشته باشد ، زيرا كراهت او از گناه و حرص او بر طاعت به منزلهء سببى است كه او را موفّق به توبه مىگرداند و رجا پس از تحقّق اسباب آن است . از اين رو خداوند فرموده است :  إِنَّ الَّذِينَ آمَنُوا وَ الَّذِينَ هاجَرُوا وَ جاهَدُوا فِي سَبِيلِ اللَّهِ أُولئِكَ يَرْجُونَ رَحْمَتَ اللَّهِ  ، « 7 » معناى آيه اين است كه آنها استحقاق دارند اميدوار باشند و مقصود تخصيص وجود\r\n\r\n\r\n","description":"","footnote":"\r\n( 4 ) كهف 3 / 35 و 36 : . . . من گمان نمىكنم هرگز اين باغ نابود شود ، و باور نمىكنم كه قيامت برپا گردد و اگر به سوى پروردگارم باز گردم ( و قيامتى در كار باشد ) جايگاهى بهتر از اين جا خواهم يافت .\r\n( 5 ) همان مأخذ 2 / 68 ، شمارهء 6 .\r\n( 6 ) همان مأخذ 2 / 71 ، شمارهء 11 .\r\n( 7 ) بقره / 218 : كسانى كه ايمان آورده‌اند ، و كسانى كه مهاجرت و در راه خدا جهاد كرده‌اند آنها به رحمت پروردگار اميدوارند .\r\n","page_name":" 313 ","page_number":313},
  {"content":"\r\n\r\nرجا به آنها نيست ، زيرا ديگران نيز اميد و رجا دارند ؛ بلكه منظور تخصيص استحقاق رجا به آنهاست . امّا كسى كه در آنچه خداوند آنها را مكروه مىدارد فرو رفته و به آنها آلوده است و خود را سرزنش نمىكند و عزم توبه و بازگشت ندارد ، اميدوار بودنش به آمرزش الهى حماقت است و مانند كسى است كه در سرزمين شوره زار تخم بپاشد و بى آن كه زمين را آبيارى و پاكسازى كند اميد به محصول آن داشته باشد .\r\nيحيى بن معاذ گفته است : بزرگترين غرور و غفلت نزد من ادامه دادن به گناهان به اميد عفو بدون پشيمانى و توقّع قرب حقّ تعالى بدون طاعت ، انتظار كشت بهشت با بذر آتش ، طلب سراى مطيعان با ارتكاب گناه ، انتظار پاداش بدون عمل و آرزو داشتن از خدا با زياده‌روى است .\r\nاكنون كه حقيقت رجا و موارد آن را شناختى دانستى كه رجا حالتى است كه ثمرهء علم به جريان اكثر اسباب است و اين حالت بر حسب امكان باعث كوشش در تهيّهء بقيّهء اسباب است ؛ چه كسى كه بذر او نيكو و زمينش پاكيزه و آب او فراوان باشد ، اميد او به محصول اميدى صادق است ، و صدق رجا پيوسته او را به مراقبت و مواظبت از زمين و پاكسازى آن از هر خار و خس وا مىدارد و تا هنگام درو ، در ادامهء اين كارها سستى نمىورزد ؛ زيرا رجا ضدّ يأس و نوميدى است و يأس مانع تعهّد و مراقبت است ، چه هر كس بداند زمين شوره زار و آب دور از دسترس است و بذر روييده نمىشود ناگزير از زمين مراقبت نمىكند و در مواظبت از آن رنج نمىكشد . رجا حالتى پسنديده است ، زيرا برانگيزنده به عمل است و يأس نكوهيده و مذموم است چه ضدّ آن و بازدارنده از عمل است . امّا خوف ضدّ رجا نيست ، و رفيق و همكار آن است چنان كه شرح آن خواهد آمد ، بلكه خوف از طريق بيم و رهبت انگيزهء ديگرى براى رو آوردن به عمل است ، همان گونه كه رجا از طريق اميد و رغبت برانگيزندهء به عمل و كوشش است ؛ از اين رو رجا در همهء احوال موجب طول مجاهده بر عمل و دوام مواظبت بر طاعت است و از آثار آن تلذّذ به دوام رو آوردن به سوى خدا و تنعّم به مناجات با او و احساس لطف در تملّق به آستان اوست ؛ چه اينها حالاتى است كه ناگزير بر هر كسى كه به پادشاهى يا شخصيّتى اميد دوخته باشد ظاهر مىشود و چگونه ممكن است در مورد حقّ تعالى ظهور نيابد ؟ و اگر اين حالات ظاهر نشود بايد اين را دليل حرمان از مقام رجا و فرود آمدن در\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nورطهء غرور و آرزوها دانست .\r\nاين بيان حالت رجا و علمى است كه آن را به وجود مىآورد و عملى است كه ثمرهء آن است . دليل آن كه رجا به بارآورندهء اين اعمال است حديث زيد الخيل است كه به پيامبر خدا ( ص ) عرض كرد : آمده‌ام تا از شما بپرسم نشانهء كسى كه خدا او را نخواهد و نشانهء كسى كه خدا او را بخواهد چيست ؟ پيامبر ( ص ) فرمود : « چگونه بامداد كردى ؟ » عرض كرد : بامداد كردم در حالى كه نيكى و اهل نيكى را دوست مىدارم و اگر بر انجام دادن چيزى از آن توانايى يابم به آن شتاب مىكنم و به پاداش نيكى يقين دارم و اگر چيزى از آن از من فوت شود اندوهگين مىشوم و آن را آرزو مىكنم ، فرمود : « اين نشانه‌اى است از خدا در كسى كه او را بخواهد ، و اگر نسبت به تو چيز ديگرى مىخواست آن را براى تو آماده مىكرد و باك نداشت كه در كدام وادى هلاك شوى . » « 8 » پيامبر ( ص ) نشانهء كسى را كه خداوند خير او را اراده كرده بيان فرموده و اگر كسى بدون اين نشانه‌ها اميد دارد كه خدا خير او را اراده كرده باشد فريب خورده و مغرور است .\r\n\r\nفضيلت رجا و ترغيب به آن\r\n( 1 ) بدان عمل اگر از روى رجا انجام شود برتر از اداى آن از روى خوف است ، زيرا مقرّبترين بندگان به خدا محبوبترين آنها نزد اوست و دوستى سبب غلبهء رجاست . اين مطلب را قياس كن به دو پادشاه كه يكى را از بيم مجازاتهايش فرمانبردارى و ديگرى را به اميد پاداشهايش خدمت كنند . از اين رو دربارهء رجا و داشتن حسن ظنّ به خدا بويژه به هنگام مرگ احاديث رغبت انگيزى وارد شده و خداوند متعال فرموده است :  لا تَقْنَطُوا مِنْ رَحْمَةِ اللَّهِ  . « 9 » پس نوميدى را حرام كرده است .\r\nدر اخبار يعقوب پيامبر ( ع ) آمده است كه خداوند به او وحى فرمود : آيا مىدانى چرا ميان تو و يوسف جدايى انداختم ؟ اين به سبب آن بود كه گفتى : مىترسم گرگ او را بخورد و شما از او غافل باشيد ، چرا از گرگ بيم داشتى و به من اميد نداشتى ، چرا غفلت برادرانش را به نظر آوردى و حفظ مرا از او در نظر نگرفتى ؟\r\n\r\n\r\n","description":"","footnote":"\r\n( 8 ) الكبير طبرانى از حديث ابن مسعود به سندى ضعيف و در آن آمده كه به او فرمود : تو زيد الخير هستى .\r\n( 9 ) زمر / 53 : از رحمت خداوند نوميد مباشيد .\r\n","page_name":" 315 ","page_number":315},
  {"content":"\r\n\r\nپيامبر خدا ( ص ) فرموده است : « كسى از شما نميرد مگر در حال خوش گمانى به خدا » ؛ « 10 » و از آن حضرت روايت شده است كه خداوند مىفرمايد : « من نزد گمانى هستم كه بنده‌ام به من دارد پس آنچه خواهد به من گمان برد . » « 11 » پيامبر خدا ( ص ) بر مردى وارد شد كه در حال جان دادن بود . به او فرمود : چگونه خود را مىبينى ؟ عرض كرد : خود را از گناهانم ترسان و به رحمت پروردگارم اميدوار مىبينم . فرمود : « در چنين هنگامى خوف و رجا در دل مؤمن جمع نمىشوند ، جز اين كه خداوند آنچه را اميد داشته به او داده و از آنچه بيمناك بوده به او ايمنى بخشيده است . » « 12 » على ( ع ) به مردى كه به سبب كثرت گناهان ترس او را به نوميدى كشانيده بود فرمود :\r\n« اى مرد ! نوميدى تو از رحمت خداوند بزرگتر از گناهان توست . » « 13 » خداوند دسته‌اى را سرزنش كرده و فرموده است :  وَ ذلِكُمْ ظَنُّكُمُ الَّذِي ظَنَنْتُمْ بِرَبِّكُمْ أَرْداكُمْ  ؛ « 14 » و نيز :  ظَنَنْتُمْ ظَنَّ السَّوْءِ وَ كُنْتُمْ قَوْماً بُوراً  . « 15 » از پيامبر خدا ( ص ) نقل شده : « خداوند متعال در روز رستاخيز به بنده مىفرمايد : چه چيزى تو را مانع شد به هنگامى كه منكر را ديدى آن را انكار نكردى ، و چون خداوند حجّت خود را به او گوشزد كند گويد : پروردگارا به تو اميدوار بودم و از مردم ترسيدم ، خداوند فرمايد : او را بخشيدم . » « 16 » در خبر صحيح آمده است : « مردى بود كه به مردم وام مىداد با توانگران به مسامحه رفتار و از مستمندان صرف‌نظر مىكرد ، هنگامى كه به ديدار خدا شتافت در حالى كه جز اين هيچ كار نيكى انجام نداده بود خداوند به او فرمود : چه كسى از من بدين سزاوارتر است ، و او را به سبب حسن ظنّ و اميدش به اين كه خداوند او را با همهء تهيدستى در\r\n\r\n\r\n","description":"","footnote":"\r\n( 10 ) صحيح مسلم ، سنن ابن ماجه ، ابو داوود و احمد از حديث جابر به سند صحيح ، الجامع الصّغير .\r\n( 11 ) مستدرك حاكم 4 / 240 از حديث واثلة بن اسقع به سند حسن .\r\n( 12 ) سنن ابن ماجه به شمارهء 4261 .\r\n( 13 ) من به اين سخن امير مؤمنان ( ع ) دست نيافتم ، آرى در خبر حميد بن قحطبه كه در كتاب عيون اخبار الرّضا ( ع ) روايت شده نظير اين حديث آمده است .\r\n( 14 ) فصّلت / 23 : آرى اين گمان بدى بود كه دربارهء پروردگارتان داشتيد و همان موجب هلاكت شما شد .\r\n( 15 ) فتح / 12 : گمان بد برديد و سرانجام هلاك شديد .\r\n( 16 ) سنن ابن ماجه ، به شمارهء 4017 از حديث ابى سعيد خدرى .\r\n","page_name":" 316 ","page_number":316},
  {"content":"\r\n\r\nطاعت خواهد بخشيد عفو فرمود . » « 17 » خداوند فرموده است :  إِنَّ الَّذِينَ يَتْلُونَ كِتابَ اللَّهِ وَ أَقامُوا الصَّلاةَ وَ أَنْفَقُوا مِمَّا رَزَقْناهُمْ سِرًّا وَ عَلانِيَةً يَرْجُونَ تِجارَةً لَنْ تَبُورَ  . « 18 » هنگامى كه پيامبر ( ص ) فرمود : « اگر آنچه من مىدانم شما مىدانستيد كم مىخنديديد و زياد مىگريستيد بر روى بلنديها رفته بر سينه‌هايتان مىزديد و با زارى به پروردگارتان پناه مىبرديد » ، جبرئيل فرود آمد و عرض كرد :\r\nپروردگار تو مىگويد : چرا بندگانم را نوميد مىكنى ، پيامبر ( ص ) با خوشحالى بيرون آمد و آنان را بشارت داد . « 19 » در خبر آمده است : خداوند متعال به داوود ( ع ) وحى فرمود : مرا دوست بدار و دوست بدار كسى را كه مرا دوست بدارد و مرا محبوب آفريدگانم بگردان . عرض كرد :\r\nپروردگارا چگونه تو را محبوب آفريدگانت گردانم ؟ فرمود : مرا به نيكى ياد و نعمتها و احسان مرا بيان كن و اين را به آنها ياد ده ، چه آنها جز نيكويى از من چيزى نمىدانند .\r\nو نيز در خبر است : مردى از بنى اسرائيل مردم را پيوسته نوميد مىكرد و بر آنها سخت مىگرفت . خداوند در روز قيامت به او مىفرمايد : امروز تو را از رحمت خود نوميد مىكنم ، چنان كه بندگانم را از آن نوميد مىكردى .\r\nو نيز پيامبر خدا ( ص ) فرموده است : « مردى وارد دوزخ مىشود و هزار سال در آن مىماند و پيوسته يا حنّان يا منّان مىگويند . خداوند به جبرئيل مىفرمايد برو اين بنده‌ام را بياور . جبرئيل او را مىآورد و در پيشگاه پروردگار باز مىدارد . خداوند به او مىفرمايد : جايگاه خود را چگونه يافتى ؟ مىگويد : بدترين جايگاه . خداوند مىفرمايد :\r\nاو را به جايگاهش بازگردانيد . او مىرود و به پشت سرش مىنگرد ، خداوند به او مىفرمايد : به چه چيز مىنگرى ؟ پاسخ مىدهد : اميد داشتم پس از آن كه مرا از دوزخ\r\n\r\n\r\n","description":"","footnote":"\r\n( 17 ) صحيح مسلم ، 5 / 23 از حديث حذيفه و پيش از اين ذكر شده است .\r\n( 18 ) فاطر / 29 : آنانى كه كتاب خدا را تلاوت مىكنند و نماز را بر پا مىدارند و از آنچه به آنها روزى داده‌ايم پنهان و آشكار انفاق مىكنند تجارت ( پرسودى ) را اميد دارند كه نابودى و كساد در آن نيست .\r\n( 19 ) عراقى گفته است : ابن حبّان آن را در صحيح خود از ابى هريره روايت كرده و اوّل آن از حديث انس مورد اتّفاق است ، مسند احمد با زيادتى ، حاكم و پيش از اين ذكر شده است . مىگويم : حاكم در مستدرك ، 4 / 597 ، آن را از حديث ابى ذرّ ، و بغوى در مصابيح ، 2 / 181 ، نقل كرده‌اند .\r\n","page_name":" 317 ","page_number":317},
  {"content":"\r\n\r\nبيرون آوردى ديگر بار به آن باز نگردانى . خداوند مىفرمايد : او را بهشت ببريد . » « 20 » اين حديث گوياى اين است كه رجاى اين مرد سبب نجات او بوده است .\r\nمىگويم : از طريق خاصّه ( شيعه ) كافى از ابى جعفر امام باقر ( ع ) روايت كرده كه :\r\n« پيامبر خدا ( ص ) فرموده است : خداوند مىفرمايد : آنانى كه به خاطر ثواب من عمل مىكنند بر اعمالشان تكيه نكنند ، چه هر گاه همهء عمر در راه عبادت من بكوشند و خود را به رنج اندازند باز مقصّر مىباشند و در عبادت خود به كنه بندگيم نمىرسند ، نسبت به آنچه از من طلب مىكنند كه كرامت و نعمت در بهشت و رفعت به درجات عالى در جوارم مىباشد بلكه بايد تنها به رحمتم اعتماد كنند و به فضلم اميدوار باشند و به حسن ظنّ خود به من مطمئن باشند در آن هنگام است كه رحمتم آنان را دريابد و رضوانم به آنها برسد و آمرزشم بر آنها جامهء عفو پوشاند ، چه من خداى رحمان و رحيم هستم و بدينها ناميده شده‌ام . » « 21 » و نيز از آن حضرت روايت شده كه فرموده است : « در كتاب على ( ع ) يافتيم كه پيامبر خدا ( ص ) در حالى كه بر منبر بود فرمود : سوگند به آن كه جز او خدايى نيست ، هرگز به هيچ مؤمنى خير دنيا و آخرت داده نشده است جز به سبب خوش گمانى او بر خدا و اميدوارىاش به او و حسن خلق و خوددارى او از غيبت مؤمنان ؛ و به آن كه جز او معبودى نيست سوگند كه خدا هيچ مؤمنى را پس از توبه و استغفار عذاب نمىكند جز به سبب بدگمانى به خدا و كوتاهى در اميدوارى به او و بدخلقى و غيبت كردن او از مؤمنان ؛ و سوگند به آن كه جز او خدايى نيست گمان هيچ بنده‌اى نسبت به خدا نيكو نمىشود جز اين كه خداوند همراه گمان بندهء مؤمن خوى است ، زيرا خداوند كريم است و همهء خوبيها به دست اوست ، او شرم مىكند از آن كه بندهء مؤمنش به او گمان نيك برد و او خلاف گمان و اميد بنده‌اش رفتار كند . بنابر اين به خدا گمان نيك بريد و به او رغبت كنيد . » « 22 » از امام رضا ( ع ) روايت شده كه فرموده است : « به خداوند خوش گمان باشيد ، زيرا خداوند عزّ و جلّ مىفرمايد : من نزد گمان بندهء خويشم اگر گمان او خوب است رفتار من\r\n\r\n\r\n","description":"","footnote":"\r\n( 20 ) الشعيب بيهقى مقطوعا از زيد بن اسلم ، المغنى .\r\n( 21 ) همان مأخذ ، 2 / 71 ، شمارهء 1 .\r\n( 22 ) همان مأخذ ، 2 / 71 ، شمارهء 2 .\r\n","page_name":" 318 ","page_number":318},
  {"content":"\r\n\r\nخوب و اگر بد است رفتار من هم بد خواهد بود . » « 23 » از امام صادق ( ع ) روايت شده كه فرمود : « حسن ظنّ به خدا اين است كه به غير خدا اميدوار نباشى و جز از گناهانت نترسى . » « 24 »\r\n\r\nداروى رجا و آنچه سبب حصول حال رجا و غلبهء آن مىشود\r\n( 1 ) بدان به اين دارو دو كس نياز پيدا مىكنند : يكى آن كه نوميدى بر او غلبه يافته و بر اثر آن عبادت را ترك كرده است ، و يا كسى كه خوف بر او چيره شده و بر اثر آن در مواظبت بر عبادت اسراف كرده تا آن حدّ كه به خود و كسانش زيان وارد كرده است . اين دو كس از طريق اعتدال خارج شده و به سمت افراط و تفريط منحرف شده‌اند و نيازمند درمانى هستند كه آنها را به اعتدال بازگرداند . امّا گنهكار مغرورى كه از خدا آرزو دارد و در همين حال از عبادت روگردان است و مرتكب گناه مىشود داروى رجا نسبت به او زهر كشنده و در حكم عسل است كه براى كسى كه سردى بر مزاجش غلبه يافته شفاست و نسبت به كسى كه حرارت بر مزاجش چيره شده سمّ مهلك است ، بلكه دربارهء اين مغرور جز داروى خوف و اسبابى كه آن را در او برانگيزد نبايد چيز ديگرى به كار برد .\r\nاز اين رو موعظه گوى خلق بايد با نرمى و مدارا به مواضع دردها بنگرد و هر دردى را با ضدّ آن درمان كند و بر آن چيزى نيفزايد ، زيرا هدف ، اعتدال و ميانه روى در همهء صفات و اخلاق است ، و بهترين امور حدّ ميانه آنهاست ؛ و هر گاه كار از حدّ وسط بگذرد و به يكى از دو طرف تجاوز كند بايد چاره‌جويى شود تا به حدّ وسط بازگردد نه آن كه بر تجاوز او از وسط بيفزايد . اين دوران روزگارى است كه نبايد با مردم از اسباب رجا سخن گفت ، بلكه مبالغه در تحريف و تهديد هم ممكن است آنها را به راه صواب و سنّتهاى حقّ بازنگرداند .\r\nامّا ذكر اسباب رجا آنها را بكلّى دچار هلاكت و نابودى مىسازد ، و چون رجا دلپذيرتر و براى نفوس لذّت بخش‌تر است و واعظان هم جز به دست آوردن دل مردم و جلب ستايش آنها به هر نحو ممكن غرضى ندارند ، لذا به رجا گرويده‌اند تا آن حدّ كه تباهيها فزونى يافته و طغيانگران بر ادامهء سركشى و طغيان خود افزوده‌اند .\r\n\r\n\r\n","description":"","footnote":"\r\n( 23 ) همان مأخذ ، 2 / 72 ، شمارهء 3 .\r\n( 24 ) همان مأخذ ، 2 / 72 ، شمارهء 4 .\r\n","page_name":" 319 ","page_number":319},
  {"content":"\r\n\r\nعلى ( ع ) فرموده است : « دانشمند كسى است كه مردم را از رحمت خداوند نوميد نكند و از مكر خداوند ايمن نگرداند . » « 25 » ما اسباب رجا را ذكر مىكنيم تا دربارهء كسى كه نوميد شده و يا خوف بر او غلبه يافته به كار برده شود ، و در اين امر به كتاب خدا و سنّت پيامبر ( ص ) كه هر دو مشتمل بر خوف و رجايند اقتدا مىكنيم ؛ چه خوف و رجا جامع اسباب شفا نسبت به همهء اقسام بيماران است تا عالمان كه وارثان پيامبرانند همچون پزشك حاذق - نه پزشك نادانى كه گمان مىكند هر دارويى براى هر بيمارى با هر كيفيّتى كه باشد مفيد است - آن را بر حسب نياز به كار برند .\r\nحالت رجا از دو راه بر انسان غلبه مىيابد : يكى از طريق عبرت گرفتن و ديگرى بررسى آيات و اخبار و آثار .\r\nاوّل - عبرت گرفتن و آن از اين راه به دست مىآيد كه دربارهء همهء آنچه ما در اقسام نعمتها در كتاب شكر ذكر كرديم بينديشد تا لطايف نعمتهايى را كه خداوند در اين دنيا به بندگانش ارزانى داشته بداند و عجايب حكمتهايى را كه در سرشت او قرار داده بشناسد ، تا آن جا كه هر چه را در اين دنيا براى دوام وجود آدمى ضرورى است براى او آماده ساخته است مانند وسايل تغذيه و آنچه مورد نياز اوست از قبيل انگشتها و ناخنها و آنچه مايهء زينت اوست چون كمانى بودن ابروها و اختلاف رنگ چشمها و سرخى لبها و چيزهاى ديگرى كه با فقدان آنها نقصانى به او وارد نمىشود بلكه تنها امتياز زيبايى او از دست مىرود .\r\nبنابر اين هر گاه عنايت الهى نسبت به بندگانش تا آن حدّ باشد كه از امثال اين دقايق كوتاهى نشود و از اين كه مزيّتى از زيبايى و افزايشى از آراستگى او از دست رود خشنود نباشد ، چگونه خشنود خواهد بود كه آنان را به سوى هلاكت بكشاند بلكه هر گاه آدمى بدقّت بنگرد در مىيابد كه براى اكثر مردم در همين دنيا اسباب سعادت و نيكبختى فراهم شده به طورى كه انسان انتقال از دنيا را به سبب مرگ خوش ندارد ، هر چند فى المثل به او خبر دهند كه پس از مرگ به هيچ روى عذاب نمىشود ، يا اصلا از گور برانگيخته نخواهد شد و ناگزير كراهت آنها از انعدام و نيستى تنها بدين سبب است كه اسباب نعمت در دنيا براى آنها فراهمتر است و كم است آن كه كسى در اين دنيا آرزوى مرگ كند و اين تنها در مواقع استثنايى و پيشامدهاى ناگهانى و غريب اتّفاق مىافتد ؛ و چون\r\n\r\n\r\n","description":"","footnote":"\r\n( 25 ) كافى كلينى ، 1 / 36 ، شمارهء 3 و در آن آمده است : « . . . و آنان را از عذاب خدا ايمن نگرداند » .\r\n","page_name":" 320 ","page_number":320},
  {"content":"\r\n\r\nخوبى و سلامت در دنيا بر حال اكثر مردم غلبه دارد و در سنّت خدا تبديلى نيست ، لذا گمان غالب اين است كه امر آخرت نيز چنين باشد ؛ زيرا گردانندهء دنيا و آخرت يكى است و او آمرزنده و بخشنده و نسبت به بندگانش لطيف و مهربان است . چون انسان به طور شايسته در اين امور تأمّل كند اسباب رجا در او قوّت مىيابد .\r\nديگر از اسباب عبرت گرفتن ، نظر كردن در حكمتهاى شرع و سنّتهاى آن دربارهء مصالح دنيا و دلايل رحمت خداوند از اين طريق نسبت به بندگان است ، تا آن جا كه يكى از عارفان آيهء وام دادن به همديگر را در سورهء بقره از قويترين اسباب رجا دانسته است . به او گفتند : چه چيزى از رجا در آن است ؟ پاسخ داد : همهء دنيا اندك است و روزى انسان از آن اندك است و وام از روزى آدمى چيز اندكى است . اينك بنگر چگونه خداوند طولانىترين آيه را دربارهء آن نازل كرده تا بنده را به طريق احتياط در حفظ دين هدايت كند . پس چگونه ممكن است دين خود را كه هيچ عوضى براى آن نيست حفظ نكند ؟\r\nدوم - بررسى آيات و اخبار است ، و آنچه از اين راه دربارهء رجا وارد شده از حدّ شماره بيرون است . امّا آيات : خداوند فرموده است :  يا عِبادِيَ الَّذِينَ أَسْرَفُوا عَلى أَنْفُسِهِمْ لا تَقْنَطُوا مِنْ رَحْمَةِ اللَّهِ إِنَّ اللَّهَ يَغْفِرُ الذُّنُوبَ جَمِيعاً  ؛ « 26 » و در قرائت پيامبر خدا ( ص ) آمده است :\r\nو لا يبالى إنّه هو الغفور الرّحيم « 27 » يعنى : و باك ندارد چه او بسيار آمرزنده و مهربان است .\r\nو نيز خداوند فرموده است :  وَ الْمَلائِكَةُ يُسَبِّحُونَ بِحَمْدِ رَبِّهِمْ وَ يَسْتَغْفِرُونَ لِمَنْ فِي الْأَرْضِ  ؛ « 28 » و خبر داده كه آتش را براى دشمنانش آماده ساخته و دوستانش را به آن تهديد كرده و فرموده است :  اتَّقُوا النَّارَ الَّتِي أُعِدَّتْ لِلْكافِرِينَ  . « 29 » و نيز فرموده است :  لَهُمْ مِنْ فَوْقِهِمْ ظُلَلٌ مِنَ النَّارِ وَ مِنْ تَحْتِهِمْ ظُلَلٌ ذلِكَ يُخَوِّفُ اللَّهُ بِهِ عِبادَهُ \r\n\r\n\r\n","description":"","footnote":"\r\n( 26 ) زمر / 53 : اى بندگان من كه بر خود اسراف و ستم كرده‌ايد از رحمت خداوند نوميد نشويد كه خداوند همهء گناهان را مىآمرزد .\r\n( 27 ) سنن ترمذى ، 2 / 118 از حديث اسماء دختر يزيد و گفته است : حديثى حسن و غريب است .\r\n( 28 ) شورى / 5 : و فرشتگان پيوسته تسبيح و حمد پروردگار خود را به جا مىآورند و براى كسانى كه در زمين هستند استغفار مىكنند .\r\n( 29 ) آل عمران / 131 : و از آتشى بپرهيزيد كه براى كافران آماده شده است .\r\n","page_name":" 321 ","page_number":321},
  {"content":"\r\n\r\n؛ « 30 » و نيز :    فَأَنْذَرْتُكُمْ ناراً تَلَظَّى ، لا يَصْلاها إِلَّا الْأَشْقَى ، الَّذِي كَذَّبَ وَ تَوَلَّى    « 31 »  وَ إِنَّ رَبَّكَ لَذُو مَغْفِرَةٍ لِلنَّاسِ عَلى ظُلْمِهِمْ  . « 32 » گفته‌اند : پيامبر ( ص ) پيوسته از خداوند دربارهء امّتش درخواست مىكرد تا به او گفته شد : آيا با آن كه آيهء :  وَ إِنَّ رَبَّكَ لَذُو مَغْفِرَةٍ لِلنَّاسِ عَلى ظُلْمِهِمْ  بر تو نازل شده است راضى نمىشوى ؟\r\nدر تفسير قول خداوند متعال كه فرموده است :  وَ لَسَوْفَ يُعْطِيكَ رَبُّكَ فَتَرْضى  « 33 » گفته‌اند : محمّد ( ص ) راضى نمىشود كه يك تن از امّتش در آتش باشد . ابو جعفر امام باقر ( ع ) مىفرمود : شما مردم عراق مىگوييد اميدوار كننده‌ترين آيه در كتاب خدا آيهء :  يا عِبادِيَ الَّذِينَ أَسْرَفُوا عَلى أَنْفُسِهِمْ لا تَقْنَطُوا مِنْ رَحْمَةِ اللَّهِ  است و ما اهل بيت مىگوييم :\r\nاميدوار كننده‌ترين آيه در كتاب خدا آيهء :  وَ لَسَوْفَ يُعْطِيكَ رَبُّكَ فَتَرْضى  « 34 » است .\r\nامّا اخبار .\r\nروايت شده كه پيامبر خدا ( ص ) فرموده است : « امّت من امّتى مرحوم است ، در آخرت عذابى بر او نيست ، خداوند مجازات او را با زلزله‌ها و فتنه‌ها در دنيا قرار داده است و چون روز قيامت شود به هر مردى از امّت من مردى از اهل كتاب سپرده مىشود و به او مىگويند : اين فديهء تو از آتش است . » « 35 » در روايت ديگر آمده است : « هر مردى از اين امّت يهودى يا نصرانيى به دوزخ مىآورد و مىگويد : اين فديهء من از آتش است ، سپس به دوزخ انداخته مىشود . » « 36 »\r\n\r\n\r\n","description":"","footnote":"\r\n( 30 ) زمر / 16 : براى آنها از بالاى سرشان سايبانهايى از آتش و در زير پاهايشان نيز سايبانهايى از آتش است ، اين چيزى است كه خداوند با آن بندگانش را مىترساند .\r\n( 31 ) ليل / 15 تا 17 : و من شما را از آتشى كه زبانه مىكشد بيم مىدهم ، كسى جز بدبخت‌ترين مردم وارد آن نمىشود ، همان كس كه آيات خدا را تكذيب كرد و رو گردانيد .\r\n( 32 ) رعد / 6 : . . . و پروردگار تو نسبت به مردم با همهء ستمكارى آنها داراى آمرزش است .\r\n( 33 ) ضحى / 5 : و پروردگارت به زودى آن قدر به تو عطا مىكند كه خشنود شوى .\r\n( 34 ) من اين حديث را از سخنان آن حضرت نيافتم بلكه آن از گفتار محمّد بن على معروف به ابن حنفيه است چنان كه در تفسير المجمع ذيل اين آيه آمده است .\r\n( 35 ) سنن ابو داوود ، حاكم ، الكبير طبرانى ، الشعب بيهقى از حديث ابو موسى به سند صحيح ، الجامع الصّغير بدون ذكر « چون روز قيامت شود » .\r\n( 36 ) مسند طيالسى ، جزء هشتم ، به شماره 499 ، با اندك اختلاف ، صحيح مسلم از حديث ابو موسى .\r\n","page_name":" 322 ","page_number":322},
  {"content":"\r\n\r\nمىگويم : در اخبار اهل بيت ( ع ) آمده است : « ناصبيان فديهء شيعيان خود قرار داده مىشوند و اين به سبب ستمى است كه به آنها مىكنند و بدگويى و آزارى است كه نسبت به آنها روا مىدارند . » « 37 » در تفسير امام عسكرى ( ع ) از امام صادق ( ع ) روايت شده است كه فرموده است :\r\n( روز قيامت ) يكى از شيعيان ما كه در اعمال خود كوتاهى ورزيده ليكن ولايت و تقيّه و حقوق اخوان را حفظ كرده آورده مىشود و در برابر او صد تن و بيشتر تا صد هزار تن از ناصبيان را قرار مىدهند و به او مىگويند : اين فديهء تو از آتش است . پس اين مؤمنان به بهشت وارد و آن ناصبيان به جهنّم روانه مىشوند ؛ و اين مدلول قول خداوند متعال است :\r\n رُبَما يَوَدُّ الَّذِينَ كَفَرُوا لَوْ كانُوا مُسْلِمِينَ  ، « 38 » يعنى كافران هنگامى كه آثار شوم اعمال خود را ببينند بسا آرزو مىكنند كه مسلمان مىبودند و در دنيا از مقام امامت اطاعت مىكردند تا مخالفان خود را فديهء خويش از آتش قرار دهند .\r\nغزّالى مىگويد : پيامبر ( ص ) فرموده است : « تب از زبانهء دوزخ است و آن بهرهء مؤمن از آتش است . » « 39 » در تفسير قول خداوند متعال كه فرموده است :  يَوْمَ لا يُخْزِي اللَّهُ النَّبِيَّ وَ الَّذِينَ آمَنُوا مَعَهُ  « 40 » آمده است كه خداوند به پيامبرش وحى فرمود كه من حساب امّتت را به تو واگذار مىكنم . پيامبر ( ص ) عرض كرد : نه اى پروردگار من تو از من به آنها مهربانترى . خداوند فرمود : اكنون تو را در ميان آنها خوار نمىكنم . « 41 » روايت شده است كه : « پيامبر خدا ( ص ) دربارهء گناهان امّتش از خداوند درخواست كرد و گفت : اى پروردگار من حساب آنان را به من واگذار تا ديگرى غير از من بر كردار بد آنها آگاه نشود . خداوند به او وحى فرمود آنها امّت تو و بندگان منند و من به آنها از تو مهربانترم ، حساب آنها را به ديگرى وانمىگذارم تا مبادا تو و غير از تو به كردار بد آنها\r\n\r\n\r\n","description":"","footnote":"\r\n( 37 ) بحار الانوار ، 3 / 250 - 246 ، باب احوال المتّقين و المجرمين يوم القيامة .\r\n( 38 ) حجر / 2 : بسا كافران آرزو مىكنند كه مسلمان مىبودند ، در تفسير برهان 2 / 325 بعد از واژهء مسلمين افزوده است به فتح سين و تشديد لام .\r\n( 39 ) كافى ، كلينى 3 / 111 ، از امام صادق ( ع ) روايت شده كه : « تب پيك مرگ و زندان خدا در زمين و بهرهء مؤمن از آتش است . »\r\n( 40 ) تحريم / 8 : . . . در آن روزى كه خداوند پيامبر و كسانى را كه به او ايمان آوردند خوار نمىكند .\r\n( 41 ) عراقى گفته است اين حديث را ابن ابى الدّنيا در كتاب حسن الظّن باللّه نقل كرده است .\r\n","page_name":" 323 ","page_number":323},
  {"content":"\r\n\r\nآگاه شود . » « 42 » و نيز فرموده است : « زندگانى من براى شما نيكوست و مرگ من نيز برايتان نيكوست ، امّا زندگانى من ، زيرا برايتان سنّتها را برقرار و احكام را تشريع مىكنم ، و مرگ من ، براى آن كه اعمالتان بر من عرض مىشود آنچه از آنها را نيكو ببينم خدا را سپاس مىگويم و آنچه را بد ببينم برايتان طلب آمرزش مىكنم . » « 43 » و نيز روزى فرمود : يا كريم العفو ، جبرئيل عرض كرد : تفسير يا كريم العفو را مىدانى چيست ؟ تفسير آن اين است كه به رحمت خود سيّئات را مىبخشد و به كرم خود آنها را به حسنات مبدّل مىكند . « 44 » در خبر آمده است : « هنگامى كه بنده مرتكب گناه مىشود و پس از آن استغفار مىكند خداوند به فرشتگانش مىفرمايد : به بنده‌ام بنگريد كه گناهى مرتكب شده و دانسته است او را پروردگارى است كه گناهان را مىآمرزد و بر گناهان مؤاخذه مىكند ، گواه باشيد كه من او را آمرزيدم . » « 45 » و نيز در خبر است : « اگر بنده‌اى گناه كند تا گناهانش به آسمان برسد چون استغفار كند و به من اميد داشته باشد او را مىآمرزم . » « 46 » و نيز در خبر است : « اگر بندهء من مرا با گناهانى به اندازهء حجم زمين ملاقات كند ، من با آمرزشى به اندازهء حجم زمين او را ديدار مىكنم » . « 47 » در حديث آمده است : « چون بنده گناهى كند فرشته تا شش ساعت قلم را از او بر مىدارد . هر گاه توبه و طلب آمرزش كرد آن را بر او نمىنويسد و گرنه آن گناه را ثبت\r\n\r\n\r\n","description":"","footnote":"\r\n( 42 ) عراقى گفته است : من مأخذى براى اين حديث نيافتم .\r\n( 43 ) بزّار از حديث ابن مسعود و رجال آن رجال صحيح است ( المغنى ) ، ابن سعد از بكر بن عبد اللّه به طور مرسل به سند حسن ، الجامع الصّغير .\r\n( 44 ) عراقى گفته است : من اين حديث را از پيامبر ( ص ) نيافتم ، آنچه موجود است از ابراهيم خليل ( ع ) است و اين را ابو الشيخ در كتاب العظمة از قول عتبه بن وليد نقل كرده است ، الشّعب بيهقى از روايت عتبه بن وليد ، گفته است : يكى از زاهدان برايم حديث كرد .\r\n( 45 ) صحيح مسلم 8 / 97 ، با كمى اختلاف ، صحيح بخارى از حديث ابو هريره .\r\n( 46 ) سنن ترمذى ، 13 / 59 ، با اندك اختلاف از حديث انس ، و گفته است : حديث حسن است .\r\n( 47 ) طبرانى و در آن اضافه شده « چيزى را شريك من قرار ندهد » به سند مجهول ، مجمع الزوائد ، 10 / 216 ، ترمذى از حديث قبلى ، 13 / 60 ، مسند احمد از حديث ابى ذرّ .\r\n","page_name":" 324 ","page_number":324},
  {"content":"\r\n\r\nمىكند . » در روايت ديگرى آمده است : « چون آن را بر او بنويسد و او پس از آن حسنه‌اى به جا آورد فرشتهء سمت راست كه بر فرشتهء سمت چپ فرمانرواست به او مىگويد : اين گناه را از او حذف كن تا يكى از ده حسنهء مضاعف او را محو و نه حسنهء ديگر او را بالا برم پس آن گناه از او محو مىشود . » « 48 » از پيامبر خدا ( ص ) روايت شده كه فرمود : « چون بنده گناهى كند بر او نوشته مىشود .\r\nاعرابى عرض كرد : اگر چه توبه كند ؟ فرمود : از او محو مىشود . اعرابى گفت : اگر اعاده كند ؟ فرمود : بر او نوشته مىشود . اعرابى گفت : اگر توبه كند ؟ فرمود : از صحيفه عمل او محو مىشود ، اعرابى گفت : تا كى ؟ فرمود : تا آنگاه كه طلب آمرزش كند و به سوى خدا باز گردد ، خداوند از آمرزش ملول نمىشود مگر آنگاه كه بنده از استغفار ملول شود و هنگامى كه بنده قصد به جا آوردن حسنه‌اى مىكند فرشتهء سمت راست آن حسنه را مىنويسد پيش از آن كه حسنه را به جا آورد و اگر آن را انجام دهد ده حسنه براى او نوشته مىشود و خداوند آن را تا هفتصد برابر مضاعف مىكند ، و چون قصد گناهى كند بر او نوشته نمىشود اگر آن را مرتكب شود يك گناه بر او نوشته مىشود و در پس آن عفو جميل خداوند است . » « 49 » مردى نزد پيامبر خدا آمد و گفت : اى پيامبر خدا ! من جز يك ماه ( رمضان ) را روزه نمىگيرم و بر آن نمىافزايم و در مال من براى خدا حجّ و صدقه واجب و مستحبّ نيست . هنگامى كه بميرم جاى من كجا خواهد بود ؟ پيامبر ( ص ) تبسّمى كرد و فرمود :\r\n« بلى با من خواهى بود اگر دلت را از دو چيز نگه دارى : كينه و حسد ، و زبانت را از دو چيز باز دارى : غيبت و دروغ ، و چشمانت را از دو چيز منع كنى : از نگاه كردن به محرّمات الهى ، نگريستن به مسلمان به ديدهء تحقير . در اين صورت مانند دو كف دست من با من به بهشت داخل خواهى شد . » « 50 »\r\n\r\n\r\n","description":"","footnote":"\r\n( 48 ) الشعب بيهقى از حديث ابى امامه و در آن نيامده است كه فرشتهء سمت راست به فرشتهء سمت چپش امر مىكند كه سيّئه‌اى از او محو كند تا يك حسنه از او حذف شود ، عراقى مىگويد : من براى آن مأخذى نيافتم .\r\nمىگويم : طبرانى با اندك اختلافى آن را در الكبير روايت كرده است ، مجمع الزوائد ، 10 / 208 .\r\n( 49 ) صدر حديث را تا آن جا كه فرموده است : « تا آنگاه كه بنده از استغفار ملول شود » طبرانى در الكبير و الاوسط از حديث عقبة بن عامر نقل كرده و سند آن حسن است ، مجمع الزوائد ، 10 / 200 .\r\n( 50 ) پيش از اين ذكر شده است .\r\n","page_name":" 325 ","page_number":325},
  {"content":"\r\n\r\nدر حديث آمده است : اعرابيى به پيامبر ( ص ) عرض كرد : چه كسى حساب خلق را عهده‌دار مىشود ؟ فرمود : « خداوند متعال » عرض كرد : خود او ، فرمود : « آرى » ، اعرابى لبخندى زد . پيامبر خدا ( ص ) فرمود : « براى چه خنديدى ؟ » پاسخ داد : كريم چون قدرت يابد عفو مىكند ، و هر گاه حساب كند سهل مىگيرد . پيامبر ( ص ) فرمود : « اعرابى راست گفت ، آگاه باشيد هيچ كريمى كريمتر از خداوند نيست ، او بزرگوارتر از همهء بزرگواران است . سپس فرمود : « اعرابى مقصود را دريافت » . « 51 » و نيز در همين حديث آمده است : « خداوند كعبه را شريف و عظيم قرار داده و اگر بنده‌اى آن را ويران و سنگهاى آن را يكى يكى از هم جدا كند و سپس كعبه را بسوزاند گناهش به اندازهء كسى نيست كه يكى از دوستان خدا را تحقير كند . اعرابى پرسيد :\r\nدوستان خدا چه كسانى هستند ؟ فرمود : همهء مؤمنان . آيا قول خداوند متعال را نشنيده‌اى كه فرموده است :  اللَّهُ وَلِيُّ الَّذِينَ آمَنُوا يُخْرِجُهُمْ مِنَ الظُّلُماتِ إِلَى النُّورِ  » . « 52 » در برخى اخبار آمده است : « مؤمن برتر از كعبه است » « 53 » و « مؤمن پاك و پاكيزه است » « 54 » و « مؤمن در نزد خداوند از فرشتگان گراميتر است » . « 55 » در خبر وارد است :\r\n« خداوند جهنّم را از فضل رحمت خود آفريد تا تازيانه‌اى باشد كه بدان بندگانش را به سوى بهشت براند . » « 56 » در خبر ديگرى است : « خداوند مىفرمايد : من خلق را آفريدم تا از من سود برند نه\r\n\r\n\r\n","description":"","footnote":"\r\n( 51 ) عراقى گفته است : من براى آن مأخذى نيافتم .\r\n( 52 ) عراقى گفته است : مأخذى براى آن نيافتم . آيه در سورهء بقره / 257 : خداوند ولىّ و سرپرست كسانى است كه ايمان آورده‌اند ، آنها را از ظلمتها به سوى نور بيرون مىبرد .\r\n( 53 ) سنن ابن ماجه به شمارهء 3932 با عبارت : چقدر بزرگى و چقدر حرمت تو بزرگ است و به كسى كه جان محمّد به دست اوست سوگند كه حرمت مؤمن چه مال و چه خون او در نزد خداوند از حرمت تو بزرگتر است . و اين كه ما جز گمان نيك به او نمىبريم .\r\n( 54 ) عراقى گفته است : با اين الفاظ مأخذى براى آن نيافتم ، در صحيح بخارى و مسلم آمده است كه : « مؤمن نجس نمىشود . »\r\n( 55 ) سنن ابن ماجه به شماره 3947 از روايت ابى مهزم از ابى هريره .\r\n( 56 ) به مأخذ آن دست نيافتم . بخارى ، ابو داوود و احمد به سند صحيح از حديث ابى هريره روايت كرده‌اند كه : « خداوند از قومى شگفتى دارد كه با زنجيرها به بهشت كشانيده مىشوند » .\r\n","page_name":" 326 ","page_number":326},
  {"content":"\r\n\r\nآن كه من از آنان سود برم . » « 57 » در حديث ابى سعيد خدرى از پيامبر خدا ( ص ) روايت است كه فرمود : « خداوند چيزى نيافريده جز اين كه در برابر آن چيزى قرار داده كه بر آن غلبه كند و رحمتش را بر خشمش غلبه داده است . » « 58 » در خبر مشهورى است كه : « خداوند پيش از آن كه خلق را بيافريند رحمت را بر خود واجب گردانيد و فرمود : رحمت من بر خشمم غلبه دارد . » « 59 » پيامبر خدا ( ص ) فرموده است : « هر كس بگويد لا إله إلّا اللّه وارد بهشت مىشود . » « 60 » و نيز : « و هر كس آخرين سخنش قول لا إله إلّا اللّه باشد آتش او را مسّ نمىكند . » « 61 » و نيز : « و هر كس خدا را ديدار كند بى آن كه چيزى را شريك او قرار داده باشد آتش بر او حرام مىشود . » « 62 » و نيز : « كسى كه در دلش به اندازهء ذرّه‌اى ايمان باشد وارد دوزخ نمىشود . » « 63 » در خبر ديگرى است : « اگر كافر وسعت رحمت حقّ تعالى را بداند هيچ كس از بهشت او نوميد نمىشود . » « 64 » هنگامى كه پيامبر خدا ( ص ) آيهء :   إِنَّ زَلْزَلَةَ السَّاعَةِ شَيْءٌ عَظِيمٌ   « 65 » را قرائت كرد فرمود : « آيا مىدانيد آن چه روزى است ؟ آن روزى است كه به آدم ( ع ) گفته مىشود : برخيز بهرهء دوزخ را از فرزندانت بفرست . مىگويد : چقدر ؟ پاسخ داده مىشود :\r\nاز هر هزار نفر نهصد و نود و نه نفر را به دوزخ و يك تن را به بهشت روانه كن » . راوى مىگويد : پس مردمان نوميد شدند و همهء روز مىگريستند و دست از كار و مشاغل خود كشيدند . پيامبر ( ص ) به سوى آنها آمد و فرمود : « چرا كار نمىكنيد ؟ » عرض كردند : پس\r\n\r\n\r\n","description":"","footnote":"\r\n( 57 ) عراقى گفته است : براى آن مأخذى نيافتم .\r\n( 58 ) الثّواب ابو الشيخ ابن حبّان . ( المغنى ) .\r\n( 59 ) صحيح مسلم ، 8 / 95 از حديث ابو هريره بدين گونه : « چون خداوند كار آفرينش را به پايان برد در كتابش بر خود واجب و مقرّر كرد كه رحمتم بر خشمم غالب باشد » .\r\n( 60 ) الكبير و الاوسط طبرانى از حديث ابى سعيد خدرى ، مجمع الزّوائد 1 / 18 .\r\n( 61 ) ابو داوود ، حاكم و آن را از حديث معاذ با لفظ « وارد بهشت مىشود » صحيح دانسته است .\r\n( 62 ) الكبير طبرانى از حديث سلمة بن نعيم اشجعى ، مسند احمد و رجال روايت از ثقاتند ، مجمع الزّوائد ، ج 1 / 18 .\r\n( 63 ) نظير آن پيش از اين ذكر شده است .\r\n( 64 ) صحيح مسلم ، 8 / 97 ، از حديث ابو هريره با كمى اختلاف .\r\n( 65 ) حجّ / 2 : زلزلهء رستاخيز امر عظيمى است .\r\n","page_name":" 327 ","page_number":327},
  {"content":"\r\n\r\nاز آنچه براى ما گفتى چه كسى مىتواند كار كند ؟ فرمود : « شما ميان امّتهاى ديگر چه اندازه‌ايد ؟ كجايند قاويل و ثاريس و منسك و يأجوج و مأجوج ، امّتهايى كه شمارهء آنها را جز خدا نمىداند . شما در ميان امّتهاى ديگر مانند يك موى سپيد در پوست گاو سياه و يا نشانى بر بازوى چارپا هستيد » . « 66 » اينك بنگر كه آن حضرت چگونه خلق را با تازيانهء خوف و زمام رجا به سوى خداوند مىكشاند ، چه نخست آنان را با تازيانهء خوف به حركت درآورد و چون از حدّ اعتدال خارج شدند و به افراط گرويدند با داروى رجا به درمان آنها پرداخت و آنان را به مرز اعتدال و ميانه‌روى باز گردانيد . آنچه در اوّل ذكر كرد ناقض دومى نيست چه اوّلى را سبب شفاى آنها دانست و آن را بيان و بدان اكتفا كرد و هنگامى كه آنان را نيازمند داروى رجا ديد تمام مطلب را بيان فرمود . بر واعظان است كه به سرور واعظان اقتدا كنند و در اخبار خوف و رجا به مقتضاى حاجت با توجّه به نوع بيماريهاى درونى راه نرمش و مدارا را در پيش گيرند و اگر چنين نكنند افساد موعظهء آنها بيش از اصلاح آن خواهد بود .\r\nدر خبر آمده است : « شما را مىبرد و خلق ديگرى مىآورد كه گناه كنند تا آنها را بيامرزد چه او بسيار بخشنده و مهربان است . » « 67 » در خبر است : « اگر گناه نكنيد بر شما از چيزى بيم دارم كه بدتر از گناهان است » عرض كردند : آن چيست ؟ فرمود : « خودپسندى » . « 68 » و نيز فرمود : « به كسى كه جانم در دست اوست سوگند كه خداوند به بندهء مؤمن از مادر مهربان به فرزندش مهربانتر است . » « 69 » در خبر آمده است : « در روز رستاخيز خداوند چنان آمرزشى مىكند كه هرگز به دل\r\n\r\n\r\n","description":"","footnote":"\r\n( 66 ) صحيح بخارى ، 6 / 122 ، سعيد بن منصور ، احمد ، عبد بن حميد ، ترمذى و آن را صحيح دانسته ، نسايى ، ابن جرير ، ابن منذر ، ابن ابى حاتم ، حاكم و آن را صحيح شمرده است . ابن مردويه از طرق مختلف از حسن ، عمران بن حصين و جز او ، الدرّ المنثور ، 4 / 343 .\r\n( 67 ) الكبير و الاوسط طبرانى با همين الفاظ از حديث عبد اللّه بن عمر به سندى حسن ، مجمع الزّوائد ، 10 / 215 .\r\n( 68 ) الشّعب بيهقى از حديث انس به سند ضعيف ، الجامع الصّغير .\r\n( 69 ) صحيح بخارى و مسلم ، الكبير طبرانى ، مجمع الزّوائد ، 10 / 213 .\r\n","page_name":" 328 ","page_number":328},
  {"content":"\r\n\r\nكسى خطور نكرده است تا آن جا كه شيطان دست دراز مىكند به اميد آن كه اين آمرزش به او برسد . » « 70 » و نيز در خبر است : « رحمت خداوند صد جزء است ، نود و نه جزء آن را نزد خود ذخيره كرده و يك جزء آن را در دنيا ظاهر ساخته است و بر اثر اين يك جزء است كه مردم به همديگر رحم مىكنند و مادر به فرزندش مهربان است و ستوران به بچّه‌هايشان مهر مىورزند . چون روز قيامت شود خداوند اين جزء را به نود و نه جزء ديگر پيوند مىدهد و آن را بر همهء خلايق مىگستراند ، و هر جزء اين رحمت مطابق با همهء آسمانها و زمينهاست » ؛ و فرمود : « خداوند در اين روز كسى را هلاك نمىكند جز كسى را كه هلاك شدنى است . » « 71 » و نيز در خبر است : « هيچ يك از شما عملش او را وارد بهشت نمىكند و از دوزخ نجات نمىدهد » ؛ عرض كردند : و نه تو اى پيامبر خدا ؟ فرمود : « و نه من مگر آن كه خداوند متعال رحمت خود را بر من بگستراند . » « 72 » و نيز فرمود : « كار كنيد و شاد باشيد و بدانيد كه هرگز كسى را عملش نجات نمىدهد . » « 73 » و نيز : « من شفاعتم را براى اهل كباير از امّتم پنهان داشته‌ام . گمان مىكنيد كه آن براى مطيعان و پرهيزگاران است بلكه آن براى بىپروايان و آلودگان است . » « 74 » و نيز : « من به آيين دور از شرك و سهل و آسان برانگيخته شده‌ام » . « 75 » و نيز : « دوست دارم اهل تورات و انجيل بدانند كه در دين ما آسانى است . » « 76 » دليل بر اين معنا آن است كه حقّ تعالى دعاى مؤمنان را در آن جا كه گفته‌اند :  وَ لا تَحْمِلْ عَلَيْنا إِصْراً \r\n\r\n\r\n","description":"","footnote":"\r\n( 70 ) كتاب حسن الظنّ باللّه ابن ابى الدّنيا از حديث ابن مسعود به سند ضعيف ، المغنى .\r\n( 71 ) صدر حديث را مسلم در 8 / 96 از حديث ابو هريره روايت كرده همچنين صحيح بخارى 8 / 123 ، و براى ذيل حديث مأخذى نيافتم .\r\n( 72 ) مورد اتّفاق از حديث ابو هريره ، و پيش از اين ذكر شده است .\r\n( 73 ) پيش از اين ذكر شده است .\r\n( 74 ) مسند احمد ، 2 / 75 ، با اندك اختلاف در الفاظ از حديث عبد اللّه بن عمر ، برخى از راويان را نام نبرده است .\r\n( 75 ) مسند احمد از حديث ابى امامة ، 5 / 266 ، بدون لفظ سهل .\r\n( 76 ) عراقى گفته است : ابو عبيد آن را در غريب الحديث روايت كرده است ، مسند احمد .\r\n","page_name":" 329 ","page_number":329},
  {"content":"\r\n\r\n، « 77 » اجابت كرده و فرموده است :  وَ يَضَعُ عَنْهُمْ إِصْرَهُمْ وَ الْأَغْلالَ الَّتِي كانَتْ عَلَيْهِمْ  . « 78 » محمّد بن حنفيّه از علىّ ( ع ) روايت كرده كه فرموده است : « هنگامى كه آيهء :  فَاصْفَحِ الصَّفْحَ الْجَمِيلَ  نازل شد پيامبر ( ص ) فرمود : اى جبرئيل ! صفح جميل چيست ؟ پاسخ داد :\r\nهر گاه كسى را كه به تو ستم كرده عفو كنى او را عتاب نكنى . پيامبر ( ص ) فرمود : اى جبرئيل ، خداوند متعال كريمتر از آن است كه كسى را كه عفو كرده است عقاب كند .\r\nجبرئيل گريست و پيامبر خدا ( ص ) نيز گريه كرد . خداوند ميكائيل را نزد آنها فرستاد و گفت : پروردگارتان به شما سلام مىرساند و مىفرمايد : چگونه كسى را كه عفو كرده‌ام عقاب كنم ، اين در خور كرم من نيست . » « 79 » على ( ع ) فرموده است : « هر كس گناهى كند و خداوند در دنيا پرده بر آن كشد . او كريمتر از آن است كه در آخرت پرده از آن بردارد ؛ و آن كه گناهى مرتكب شود و خداوند او را در دنيا مجازات كند او دادگرتر از آن است كه در آخرت بنده‌اش را دوباره مجازات كند . » « 80 » در حديث آمده است : « دو تن از بنى اسرائيل براى خدا عقد برادرى بستند . يكى از آن دو بر نفس خود اسراف مىورزيد و ديگرى عابد بود و او را موعظه و نهى مىكرد . وى در پاسخ او مىگفت : مرا به پروردگارم واگذار ، آيا تو را بازرس من قرار داده‌اند ؟ روزى او را مشغول ارتكاب كبيره‌اى ديده به خشم درآمد و به او گفت : خداوند تو را نيامرزد .\r\nپيامبر ( ص ) فرمود : خداوند در روز قيامت مىفرمايد : آيا كسى مىتواند رحمت مرا از بندگانم باز دارد ، و به او مىگويد : برو كه تو را آمرزيدم ، و به عابد مىگويد : امّا تو دوزخ را بر خود واجب ساختى . و فرمود : سوگند به كسى كه جانم در دست اوست وى سخنى گفت كه دنيا و آخرت خود را با آن هلاك كرد . » « 81 »\r\n\r\n\r\n","description":"","footnote":"\r\n( 77 ) بقره / 286 : . . . تكليف سنگينى بر ما قرار مده .\r\n( 78 ) اعراف / 157 : . . . و بارهاى سنگين و زنجيرهايى را كه بر آنها بود ( از دوش و گردنشان ) بر مىدارد .\r\n( 79 ) ابن مردويه و ابن النجّار از على ( ع ) بدين گونه : « در گذر كه گذشت نيكو رضاى بدون عقاب است » و اين را صدوق در عيون از امام رضا ( ع ) روايت كرده است ، و من به مأخذ آنچه مصنّف روايت كرده است دست نيافتم .\r\n( 80 ) نظير آن از پيامبر خدا ( ص ) پيش از اين نقل شده است .\r\n( 81 ) سنن ابن داوود ، 2 / 573 از حديث ابو هريره با سندى نيكو .\r\n","page_name":" 330 ","page_number":330},
  {"content":"\r\n\r\nنقل شده است : دزدى در بنى اسرائيل بود كه چهل سال راهزنى مىكرد . عيسى ( ع ) بر او گذشت و در پشت سر او يكى از عابدان بنى اسرائيل از حواريان بود . دزد با خود انديشيد كه اين پيامبر خداست و در كنار او حوارى اوست ، خوب است فرود آيم و سوّمين آنها شوم . راوى مىگويد : او فرمود آمد و مىخواست كه به حوارى نزديك شود ، ليكن براى احترام حوارى خود را تحقير مىكرد و در دل مىگفت : مثل منى در كنار اين عابد نبايد راه برود . عابد اين را دريافت و در پيش خود گفت : آيا اين در كنار من راه برود ؟ از اين رو خود را از او دور گرفت و به سوى عيسى ( ع ) پيش رفت و در كنار او قدم بر مىداشت و دزد در پشت سرش قرار گرفت . خداوند به عيسى ( ع ) وحى كرد به اين دو نفر بگو كه عمل را از سر گيرند چه اعمال گذشتهء آنها را باطل كردم . امّا حوارى به سبب خودپسندى حسناتش را محو كردم ، و سيئات آن ديگر را به سبب حقير شمردن خود زدودم . عيسى ( ع ) اين وحى را به آنها خبر داد و دزد را در سياحتهاى خود با خويش همراه ساخت و از حواريان قرار داد .\r\nدر خبر است : دو مرد بودند كه هر دو از عابدان به شمار مىآمدند و در عبادت با يكديگر برابر بودند . چون به بهشت برده شدند يكى از ايشان به درجاتى برتر از رفيق خود نايل آمد . آن ديگر گفت : پروردگارا عبادت او در دنيا بيشتر از من نبود او را بر من برترى دادى و به عليّين رسانيدى . خداوند مىفرمايد : او در دنيا از من درخواست درجات عالى را مىكرد و تو رهايى از دوزخ را درخواست مىكردى . پس تقاضاى هر يكى از بندگانم را برآورده كردم . اين خبر دليل است بر اين كه عبادت توأم با رجا افضل است ، چه محبّت بر كسى كه داراى رجاست غالبتر از كسى است كه ترسان است . از نظر پادشاهان چقدر تفاوت است ميان كسى كه اشاره را از بيم مجازات خدمت مىكند و آن كه به اميد انعام و اكرام او به خدمت مىپردازد . به همين سبب است كه خداوند متعال به حسن ظنّ دستور داده و پيامبر ( ص ) فرموده است : « از خداوند درجات عالى بخواهيد ، زيرا از كريم درخواست مىكنيد . » « 82 » و نيز فرموده است : هنگامى كه از خدا درخواست مىكنيد رغبت را بزرگ گردانيد و\r\n\r\n\r\n","description":"","footnote":"\r\n( 82 ) عراقى گفته است : من اين حديث را با اين الفاظ نيافتم ، ترمذى از حديث ابن مسعود آورده است : « از فضل خداوند بخواهيد چه خدا دوست دارد كه از او بخواهند . »\r\n","page_name":" 331 ","page_number":331},
  {"content":"\r\n\r\nفردوس برين را از او بخواهيد ، زيرا هيچ چيزى براى خدا بزرگ نيست . » « 83 » يحيى بن معاذ در مناجاتش گفته است : نزديك است اميد من به تو با گناهان ، بر اميد من به تو با اعمال غلبه كند چه در اعمال بر اخلاص تكيه مىكنم و چگونه مىتوانم آن را حفظ كنم در حالى كه من به آفات معروفم . امّا احساس مىكنم كه در گناهان به عفو تو اعتماد دارم و چگونه ممكن است آنها را نيامرزى در حالى كه تو به جود و بخشش موصوفى .\r\nگفته شده است : شخصى مجوسى نزد ابراهيم خليل ( ع ) به مهمانى آمد . ابراهيم به او فرمود : اگر مسلمان شوى تو را پذيرايى مىكنم . مجوسى چون اين را شنيد از نزد او برفت . خداوند به ابراهيم ( ع ) وحى كرد كه ابراهيم ، چرا او را اطعام نكردى جز به شرط اين كه دينش را تغيير دهد ، در حالى كه من هفتاد سال است او را با همهء كفرش اطعام مىكنم ؟ اگر او را يك شب مهمانى مىكردى چه زيانى براى تو داشت ؟ ابراهيم ( ع ) با شتاب به دنبال مجوسى رفت و او را بازگردانيد و به پذيرايى از او پرداخت . مجوسى گفت : سبب تغيير نظر تو چه بود ؟ ابراهيم ( ع ) چگونگى را بيان كرد . مجوسى گفت :\r\n[ خدا 
  ] بدين گونه با من رفتار خواهد كرد ؟ سپس گفت : اسلام را بر من عرض كن تا مسلمان شوم .\r\nو نيز گفته‌اند : مردى شرابخوار بود . گروهى از هم پياله‌هايش را گرد آورد و به غلامش چهار درهم داد كه براى اين گردهمايى ميوه بخرد . غلام از در خانهء منصور بن عمّار گذشت و او براى مستمندى چيزى مىطلبيد و مىگفت : هر كس چهار درهم به او بدهد چهار دعا براى او مىكنم ، غلام درهمها را به او داد . منصور به غلام گفت : چه دعايى مىخواهى برايت بكنم ؟ گفت : من خواجه‌اى دارم مىخواهم از او رهايى يابم .\r\nمنصور برايش دعا كرد ، ديگر آن كه مىخواهم خداوند عوض اين درهمها را به من بدهد ، منصور دعا كرد ، غلام گفت : ديگر مىخواهم كه خواجه‌ام توبه كند . منصور دعا كرد ؛ گفت : ديگر آن كه خداوند من و خواجه‌ام و تو و اين قوم را بيامرزد ، منصور دعا كرد ، غلام بازگشت و خواجه‌اش به او گفت : چرا دير آمدى ؟ غلام داستان را برايش نقل كرد . خواجه گفت : براى چه چيزى دعا كرد ، پاسخ داد : آزادى خود را خواستم ، گفت :\r\n\r\n\r\n","description":"","footnote":"\r\n( 83 ) نظير آن را مسلم در صحيح خود ، 8 / 63 از حديث ابو هريره روايت كرده ، و در سنن ترمذى 10 / 7 در ذيل حديثى از معاذ بن جبل آمده است : « هنگامى كه از خدا درخواست مىكنيد فردوس را از او بخواهيد . »\r\n","page_name":" 332 ","page_number":332},
  {"content":"\r\n\r\nبرو كه آزادى . خواجه گفت : دوّم چه ؟ پاسخ داد : اين كه خداوند عوض درهمها را به من بدهد . گفت : چهار هزار درهم به تو بخشيدم . سوّم چه ؟ پاسخ داد : خداوند توبهء تو را بپذيرد . گفت : به پيشگاه خدا توبه كردم ، چهارم چه ؟ پاسخ داد : اين كه خداوند من و تو و قوم و يادآورنده را بيامرزد ، گفت : اين يكى به دست من نيست . خواجه چون شب خوابيد در خواب ديد كه گويا گوينده‌اى به او مىگويد : آنچه بر عهدهء تو بود انجام دادى ، آيا تصوّر مىكنى آنچه را بر عهدهء من است انجام نخواهم داد ؟ من تو و غلام و منصور بن عمّار و همهء جمعيّت حاضر در آن جا را آمرزيدم .\r\nابراهيم اطروش گفته است : در بغداد با معروف كرخى در كنار دجله نشسته بوديم . در اين هنگام دسته‌اى از جوانان در زورقى از جلو ما گذشتند كه دف مىزدند و شراب مىخوردند و بازى مىكردند . مردم به معروف گفتند : آيا اينها را نمىبينى كه آشكارا معصيت خدا مىكنند ، بر آنها نفرين كن ، معروف دستهايش را بلند كرد و گفت : بار الها همان گونه كه آنها را در دنيا شاد كرده‌اى در آخرت نيز شادمان گردان . مردم گفتند : ما از تو خواستيم كه بر آنها نفرين كنى . پاسخ داد : هر گاه در آخرت آنها را شادمان كند توبهء آنها را پذيرفته است .\r\nيكى از پيشينيان در دعايش مىگفته است : پروردگارا ! مردم كدام روزگار تو را معصيت نكردند و حال آن كه نعمتهاى تو همواره كامل و روزى تو بر آنها جارى بوده است . پاك و منزّهى تو ، چقدر حلم و عزّت تو زياد است ، تو را نافرمانى مىكنند و تو نعمت را بر آنها كامل و روزى را بر ايشان جارى مىسازى ، چنان كه گويا تو را فرمانبردارى مىكنند ؛ پاك و منزّهى چقدر حلم تو زياد است ؛ معصيت تو مىكنند و تو روزى را بر آنها جارى و نعمت را بر ايشان كامل مىگردانى به طورى كه گويا خشمگين نمىشوى .\r\nاينها كه گفته شد اسبابى است كه مىتوان با آنها روح رجا و اميد را به دل خائفان و نوميدان بازگردانيد . امّا چيزى از اين مطالب را نبايد به گوش احمقان مغرور رسانيد بلكه بايد آنچه را دربارهء خوف به زودى بيان خواهيم كرد به آنها گوشزد ساخت چه بيشتر مردم جز از راه تخويف و تهديد اصلاح نمىشوند ، همچنان كه بردهء بد و كودك سركش جز با تازيانه و چوب و اظهار خشونت در گفتار به راه در نمىآيند و به كار بستن ضدّ اينها باب صلاح دين و دنيا را به روى آنها خواهد بست .\r\n\r\n","description":"","footnote":"","page_name":" 333 ","page_number":333},
  {"content":"\r\n\r\n\r\nبخش دوّم - در خوف\r\n( 1 ) اين بخش مشتمل است بر بيان حقيقت خوف ، درجات آن ، اقسام آنچه مايهء خوف است ، فضيلت خوف ، اين كه از خوف و رجا كدام افضل است ، داروى خوف ، معناى بدى عاقبت ، احوال خائفان اعمّ از پيامبران و صالحان .\r\n\r\nحقيقت خوف\r\n( 2 ) بدان خوف عبارت است از تألّم و سوزش دل به سبب امر مكروهى كه انتظار وقوع آن در آينده مىرود و اين مطلب ضمن بيان حقيقت رجا روشن شده است . بلى كسى كه با خدا انس گرفته و حقّ بر سرزمين دل او حكومت يافته و ابن الوقت گرديده و پيوسته شاهد جمال حقّ است براى او توجّهى به آينده باقى نمىماند و در نتيجه براى او خوف و رجايى نيست بلكه حال وى برتر از خوف و رجاست ؛ چه اين دو به منزلهء دو افسارند كه نفس را از گرايش به نابخرديهايش باز مىدارد . واسطى به همين مطلب اشاره كرده است در آن جا كه مىگويد : خوف حجابى ميان خدا و بنده است ؛ و نيز گفته است : چون حقّ در باطن ظهور يابد براى خوف و رجا فضيلتى باقى نمىماند .\r\nخلاصه هر گاه دل محبّ در مشاهدهء محبوب به خوف فراق مشغول شود آن نقصانى در شهود اوست ، و دوام شهود مقصود همهء مقامات است ، ليكن ما اكنون دربارهء اوايل مقامات گفتگو مىكنيم و مىگوييم :\r\nحالت خوف نيز از علم و حال و عمل تشكيل مىيابد . امّا علم همان آگاهى به سببى است كه موجب رسيدن به مكروه است مانند آن كه كسى خيانتى نسبت به پادشاه مرتكب و سپس دستگير شود . در اين حال هم بيم كشته شدن دارد و هم عفو و رهايى را ممكن مىشمارد ليكن خوفى كه دل او را به درد آورده به اندازهء آگاهى او به اسبابى است كه منجر به كشته شدن او مىشود . از جملهء اين اسباب زشتى خيانت او ، و اين كه پادشاه سخت كينه‌توز و خشمگين و انتقامجوست ، و ديگر آن كه اطرافيان او كسانى هستند كه او را به انتقامگيرى وادار مىكنند ، و كسى برگرد او نيست كه دربارهء وى شفاعت كند ، و از هر وسيله و عمل نيكى كه اثر جنايت او را نزد پادشاه محو كند محروم و دستش تهى\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nاست . از اين رو آگاهى او به ظاهر اين اسباب موجب بالا گرفته ترس و شدّت در دل او خواهد بود و به اندازهء ضعف اين اسباب ترس او پايين مىآيد و ضعيف مىشود . بنابراين علم به اسباب مكروه سببى است كه تألّم و سوزش دل را بر مىانگيزد و اين سوزش همان خوف است .\r\nخوف از خداوند نيز گاهى به سبب شناخت او و معرفت به صفات او ، و زمانى به علّت كثرت جنايات بنده در ارتكاب گناهان و گاهى به سبب هر دوى اينهاست . قوّت خوف او نيز بر حسب معرفت وى به عيوب نفس خويش و شناخت جلال و عظمت حق تعالى و بىنيازى اوست . پس كسى كه معرفت او نسبت به خود و پروردگارش بيشتر است از او ترسانتر است ؛ از اين رو پيامبر خدا ( ص ) فرموده است : « من بيشتر از همهء شما از خدا مىترسم » ، « 1 » و خداوند فرموده است :  إِنَّما يَخْشَى اللَّهَ مِنْ عِبادِهِ الْعُلَماءُ  . « 2 » سپس هر گاه معرفت كامل شود خوف و سوزش دل بزرگ مىگردد و آثار آن در تن و اعضا و صفات نفوذ مىيابد .\r\nامّا در تن موجب لاغرى و زردى چهره و بيهوشى و نعره و گريه مىشود و گاهى ممكن است زهره شكافته گردد و به مرگ منجر شود يا به مغز سرايت كند و عقل را تباه گرداند ، يا قوّت گيرد و يأس و نوميدى به بار آورد .\r\nامّا در اعضا بدين گونه است كه او را از ارتكاب گناه باز مىدارد و به طاعات پايبند مىسازد تا كوتاهيهاى گذشته را تلافى كند و براى آينده آماده شود . از اين رو گفته‌اند :\r\nترسان آن نيست كه بگريد و چشمها را پاك كند بلكه كسى است كه آنچه را در آن بيم عذاب است رها سازد .\r\nامّا در صفات بدين صورت است كه شهوات را از دل ريشه‌كن مىكند و لذّتها را مكدّر مىيابد و گناهان دلپسند در نظر او ناپسند و مكروه مىشود ؛ مانند كسى كه بداند عسلى كه مورد رغبت اوست به زهر آميخته شده و از آن نفرت پيدا مىكند . بر اثر خوف شهوات مىسوزد و جوارح ادب مىپذيرد و در دل پژمردگى و فروتنى و خوارى و\r\n\r\n\r\n","description":"","footnote":"\r\n( 1 ) بخارى از حديث انس « به خدا سوگند من ترسانترين شما از خدا و پرهيزكارترين شما نسبت به او هستم » ، بخارى و مسلم از حديث عايشه : « به خدا سوگند من از همهء شما به خدا داناتر و ترسم نسبت به او از همهء شما سخت‌تر است : ، ( المغنى ) .\r\n( 2 ) فاطر / 28 : از بندگانش تنها دانشمندان از او مىترسند .\r\n","page_name":" 335 ","page_number":335},
  {"content":"\r\n\r\nبيچارگى حاصل مىشود ، و كبر و كينه و حسد از او دور مىگردد ، بلكه به سبب ترس از خدا پيوسته در فكر فرو مىرود و در خطر عاقبت خود مىانديشد و براى غير اينها فراغت نمىيابد ، چه او جز به مراقبه و محاسبه و مجاهده به كار ديگر نمىپردازد ، و به انفاس و لحظه‌هاى عمر خود بخل مىورزد ، و نفس خويش را پيوسته نسبت به آنچه از دل او مىگذرد و قدمهايى كه بر مىدارد و سخنانى كه مىگويد بازخواست مىكند ، و ظاهر و باطن او به آنچه از آن بيمناك است مشغول مىباشد و مجالى براى غير آن نيست . اين حالت كسى است كه خوف بر او چيرگى و استيلا يافته است .\r\nقوّت مراقبه و مجاهده بر حسب قوّت خوفى است كه عبارت از تألّم قلب و سوزش آن است ؛ و قوّت خوف بر حسب قوّت معرفت نسبت به جلال و عظمت حق تعالى و صفات و افعال او و همچنين شناخت معايب نفس خويش و خطرات و احوالى است كه در پيش روى خود دارد . پايينترين درجات خوف كه آثار آن در اعمال ظاهر مىشود آن است كه انسان را از ارتكاب محرّمات باز دارد و اين خوددارى از به جا آوردن محرّمات را « ورع » مىنامند . چنانچه خوف او قوّت گيرد از آنچه ممكن است حكم تحريم بدان راه يابد نيز دست باز مىدارد و از چيزى كه به يقين حرمت آن را نمىداند نيز دورى مىكند ؛ اين را « تقوا » مىگويند ؛ چه تقوا عبارت از ترك چيزى است كه او را به شكّ اندازد و اختيار چيزى است كه در آن شكّ ندارد . گاهى خوف او را وادار مىكند كه آنچه را در آن باكى نيست براى آنچه در آن بيم است ترك كند و اين صدق در تقواست . اگر به اين تقوا حالت تجرّد براى خدمت حقّ و انقطاع از غير او ضميمه شود به طورى كه چيزى را كه در آن سكنا نمىكند نسازد ، و مالى را كه نمىخورد گرد نياورد ، او به دنيايى كه مىداند از آن جدا مىشود توجّه نكند ، و نفسى از انفاس خود را در غير راه خدا مصروف ندارد اين را صدق مىنامند و چنين كسى سزاوار آن است كه صدّيق گفته شود و اين داخل در صدق تقواست . ورع نيز در تقوا داخل است همچنان كه عفّت از اجزا و لوازم ورع مىباشد ، چه عفّت بخصوص عبارت از امتناع از مقتضاى شهوات است .\r\nبنابراين خوف از خداوند با بازداشتن نفس از نواهى و عمل به اوامر در اعضا تأثير مىكند .\r\nاينها اشاره‌اى بود به مجموع معانى خوف و آنچه اين واژه مشتمل بر آنهاست اعمّ از جانب بالا مانند معرفت كه انگيزهء آن است و از جانب پايين مانند آنچه در جهت كفّ\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nنفس و اقدام بر عمل از او صادر مىشود .\r\n\r\nدرجات خوف و اختلاف آن در قوّت و ضعف\r\n( 1 ) بدان خوف پسنديده است و بسا گمان رود كه آنچه پسنديده است هر چه قويتر و بيشتر باشد پسنديده‌تر است ؛ ليكن اين گمانى غلط است ، چه خوف تازيانهء خداوند است كه به وسيلهء آن بندگانش را به سوى مواظبت بر علم و عمل مىكشاند تا از طريق آنها به درجات قرب او نايل شوند . براى ستوران شايسته‌تر آن است كه از تازيانه خالى نباشند و وضع كودكان نيز چنين است ، ليكن اين امر گوياى آن نيست كه زياد زدن آنها پسنديده است . از اين رو خوف از حيث قصور و افراط و اعتدال مراتبى دارد و آنچه پسنديده است اعتدال و حدّ ميانهء آن است .\r\nامّا خوف قاصر به منزلهء نرمدلى و رقّتى است كه در زن وجود دارد . وى هنگامى كه آيه‌اى از قرآن را مىشنود چيزهايى از دل او مىگذرد كه او را به گريه وا مىدارد و اشك او سرازير مىشود . به همين گونه است هنگامى كه چيز هولناكى را مشاهده مىكند و چون سبب از برابر حسّ او غايب شود دل او به حال غفلت خود باز مىگردد ، و اين خوفى نارسا و كم فايده و مانند تركهء باريكى است كه با آن چهار پاى نيرومندى را بزنند و او را نيك به درد نياورد و به سوى مقصد نراند و براى اصلاح و تربيت آن شايسته نباشد . خوفى كه در همهء مردم وجود دارد از همين قبيل است جز خوف عارفان و عالمان و مقصود من از عالمان كسانى نيستند كه به رسوم علما رفتار مىكنند و نام عالم بر خود مىنهند ، چه اينان از همهء مردم از خوف دور تر و بيگانه‌ترند بلكه مقصودم عالمانى ربّانى است كه به آيات و افعال الهى عالم باشند و اينان اكنون ناياب هستند .\r\nامّا خوف مفرط آن است كه قوّت گيرد و از حدّ اعتدال بگذرد و به يأس و نوميدى برسد . اين خوف نيز مذموم و نكوهيده است ، چه انسان را از عمل باز مىدارد . هدف از خوف همان است كه در تازيانه هدف است و آن وادار كردن بر كار و عمل مىباشد . اگر اين هدف در نظر نباشد خوف كمالى نخواهد بود ، بلكه در حقيقت نقصان است ، چه منشأ آن نادانى و ناتوانى است . امّا نادانى ، براى اين كه سرانجام كار خود را نمىداند و اگر بداند ترسان نخواهد بود ، زيرا هر چه از آن ترس و بيم است مورد ترديد است . امّا ناتوانى براى آن كه او در معرض چيزى است كه از آن در حذر است و به دفع آن قادر\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nنيست ؛ از اين رو او در مقايسه با نقص آدمى ستوده و محمود است ، ليكن آنچه ذاتا ستوده و پسنديده مىباشد علم و قدرت و چيزهايى است كه مىتوان خداوند را بدانها توصيف كرد ، و آنچه روا نيست خداوند به آنها توصيف شود كمال ذاتى نيست و تنها زمانى ستوده و محمود است كه با نقصانى بزرگتر از آن مقايسه شود . چنان كه تحمّل تلخى دارو پسنديده است ، زيرا آسانتر از تحمّل رنج بيمارى و مرگ مىباشد . پس آنچه منجر به نوميدى شود مذموم است . خوف گاهى به بيمارى و ضعف و دهشت و زوال عقل مىانجامد و گاهى منتهى به مرگ مىشود و همهء اينها ناپسندند . اين خوف مانند زدن كودك است كه باعث كشته شدن او شود يا مانند تازيانه‌اى است كه به چهارپا زنند و سبب هلاكت يا بيمارى يا شكسته شدن يكى از اعضاى او گردد . پيامبر خدا ( ص ) بدين سبب اسباب رجا را فراوان ذكر فرموده تا آسيب خوف زياد را كه منجر به يأس و نوميدى مىشود يا به يكى از اين امور مىانجامد چاره‌جويى و درمان كند .\r\nبنابر اين آنچه از خوف ستوده است آن مقدار است كه مايهء وصول به مقصود باشد و آنچه به اين حدّ نرسد و يا از آن تجاوز كند مذموم است . فايدهء خوف پرهيز ، ورع ، تقوا ، مجاهده ، عبادت و فكر و ذكر و ديگر اسبابى است كه انسان را به قرب حق تعالى مى رساند و همهء اينها مستلزم وجود حيات توأم با صحّت بدن و سلامت عقل مىباشد و آنچه بدين اسباب آسيب رساند نكوهيده است . اگر بگويى :\r\nكسى كه بترسد و از ترس بميرد شهيد است ، در اين صورت چگونه حال او نكوهيده خواهد بود .\r\nپاسخ اين است كه بدانى معناى شهيد بودن او اين است كه او را به سبب مردن از خوف خدا رتبه‌اى است كه اگر در اين وقت به سببى غير از اين مىمرد نمىرسيد و اين در مقايسهء با آن فضيلتى است ، ليكن اگر براى او بقا و صرف عمرى طولانى در طاعت خدا و سلوك در راه او براى وى فرض و آن با اين مقايسه شود ، مردن او از خوف خدا براى او فضيلتى نيست بلكه براى سالكى كه در راه خدا گام بر مىدارد و به وسيلهء فكر و مشاهده و پيمودن درجات معرفت اين راه را مىپيمايد در هر لحظه رتبهء شهيد يا شهيدانى است و اگر چنين نبود مىبايستى رتبهء كودكى كه كشته شود يا ديوانه‌اى كه درّنده‌اى او را به درد از رتبهء پيامبر يا وليّى كه به مرگ طبيعى بميرد برتر باشد و اين امرى محال است و قابل تصوّر نيست ، بلكه برترين سعادتها طول عمر و صرف آن در طاعت الهى است . از\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nاين رو هر چه مايهء ابطال عمر و اخلال در عقل و تندرستى آدمى شود و به سبب آن عمر بىحاصل گردد در مقايسه با امورى خسران و نقصان است هر چند بعضى از اقسام آن در رابطه با امور ديگرى فضيلت به شمار مىآيد ، چنان كه شهادت در مقايسه با مراتب پايين فضيلت است نه در مقايسه با درجات پيامبران « 3 » و صدّيقان .\r\nاز اين رو خوف اگر در عمل مؤثّر واقع نشود وجود آن برابر با عدم است و مانند تازيانه‌اى است كه بر حركت ستور چيزى نيفزايد ، و چنانچه در عمل تأثير كند بر حسب اندازهء ظهور اثر آن درجاتى خواهد داشت . مثلا اگر آدمى را جز بر عفّت كه عبارت از كفّ نفس از مقتضاى شهوات است واندارد چنين كسى داراى درجه‌اى از درجات خوف است و اگر در او ورع به بار آورد درجهء عاليترى را احراز كرده است . بالاترين درجات آن اين است كه انسان را به مرتبهء صدّيقان برساند و آن بدين گونه است كه ظاهر و باطن انسان را از هر چه غير خداست تهى مىگرداند ، به طورى كه براى غير خدا در او مجالى باقى نمىماند و اين بالاترين مراتب خوف است كه ممدوح و پسنديده است و اين امر با بقاى صحّت و عقل امكان پذير است و اگر به سر حدّ ازالهء عقل و فقدان صحّت برسد بيماريى است كه اگر مقدور باشد واجب است آن را درمان كند .\r\n\r\nاقسام خوف در نسبت به آنچه از آن بيم است\r\n( 1 ) بدان خوف جز به سبب انتظار مكروه تحقّق نمىيابد ، و مكروه يا ذاتا مكروه و ناگوار مىباشد مانند آتش و يا از آن جهت مورد نفرت است كه منجر به مكروه مىگردد . چنان كه گناهان از آن جهت مورد نفرتند كه در آخرت مكروه به بار مىآورند و بيمار بدان سبب از ميوه‌اى كه برايش زيانبار است نفرت دارد كه او را به مرگ مىكشاند ؛ لذا هر خائفى ناگزير يكى از اين دو نوع مكروه را در خاطر خود تصوّر مىكند و انتظار آن بتدريج در دلش قوّت مىگيرد تا آن حدّ كه هر گاه آن مكروه را به خاطر آورد دل او به سوزش در مىآيد .\r\nمقام خائفان از حيث آنچه از مكروه و بيم بر دل آنها غلبه مىيابد مختلف است ، برخى بر دل آنها چيزى غلبه مىكند كه ذاتا مكروه نيست بلكه به سبب منتهى شدن به مكروه مورد نفرت است ، مانند كسى كه ترس از مرگ پيش از آن كه توبه كند بر دل او\r\n\r\n\r\n","description":"","footnote":"\r\n( 3 ) در احيا « نسبت به درجهء پرهيزگاران و صدّيقان » است .\r\n","page_name":" 339 ","page_number":339},
  {"content":"\r\n\r\nچيره شده يا از شكسته شدن توبه و نقض عهد مىترسد ؛ و يا از ناتوانى در اداى كامل حقوق الهى ، زوال رقّت قلب و تبديل آن به قساوت و انحراف از طريق مستقيم بيمناك است ؛ يا از استيلاى عادت در پيروى از شهواتى كه به آنها انس گرفته است ، و يا از اين مىترسد كه خداوند او را به حسناتش كه به آنها اعتماد كرده و بر بندگان او بدانها برترى جسته است واگذارد ؛ و يا از اين كه بر اثر كثرت نعمتهايى كه خدا به او ارزانى داشته دچار سرمستى گردد ؛ و يا از خدا روگردان شود و به غير او رو آورد خائف است و يا به سبب نعمتهاى پياپى خداوند از استدراج مىترسد ؛ يا از كشف تباهى طاعاتش بيمناك است و خوف دارد از خدا چيزى بر او ظاهر شود كه هرگز آن را گمان نمىكرده است ؛ يا از تبعات مردم كه بر ذمّهء اوست از حيث غيبت ، خيانت ، غشّ بدخواهى ترسان است يا از آن خوف دارد كه نمىداند در باقى عمر چه براى او پيش خواهد آمد ؛ يا از تعجيل مجازات در دنيا و رسوايى پيش از مرگ بيمناك است ؛ يا خوف فريفتگى به زخارف دنيا را دارد ؛ و يا از اين كه خداوند در حال غفلت وى از اسرار او آگاه است مىترسد ؛ يا خوف سوء عاقبت خود را دارد و يا از آنچه در ازل براى او مقدّر شده بيمناك است .\r\nاينها همه ترسهاى عارفان و خداشناسان است و بر هر كدام از آنها فايده‌اى مترتّب مىباشد و آن اختيار راه پرهيز است از رسيدن به آنچه از آن بيمناك است . كسى كه از استيلاى عادت بر خود بيم دارد مواظبت مىكند كه از عادت خويش ببرّد ، و آن كه از آگاهى خدا بر اسرار خود مىترسد به پاكيزه كردن دلش از وسوسه‌ها مشغول مىشود ، و بقيّهء اقسام خوف نيز به همين گونه است . ترسى كه بيشتر از همه بر پرهيزگاران غلبه دارد ترس از سوء عاقبت است ، زيرا در آن خطر است ؛ امّا برترين آنها كه گوياى كمال معرفت آدمى است خوف از سابقه است ، چه عاقبت تابع سابقه و فرعى از آن است كه پس از به ميان آمدن اسباب ، بسيارى از آن متفرّع مىشود . در واقع خاتمهء ظاهر كننده چيزى است كه به قلم قضا در امّ الكتاب براى او رقم زده شده است ، و كسى كه از عاقبت كار خود بيمناك است در مقايسه با آن كه از سابقه خوف دارد مانند دو مردند كه پادشاه دربارهء آنها توقيع صادر كرده و محتمل است كه در اين توقيع به كشتن آنها فرمان داده و يا به تفويض مقام وزارت به آنها دستور داده باشد ، و تا موقعى كه فرمان به دست آنها نرسيده يكى دلش در گرو حالت وصول اين توقيع است كه باز گردد و معلوم شود در آن چيست ، ديگرى دربارهء حالت پادشاه به هنگام صدور فرمان و چگونگى آن و اين كه در\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nدلش ترحّم و يا خشم وجود داشته است مىانديشد ، و اين التفات به اسباب است كه برتر از التفات به فرع مىباشد . همچنين توجّه به قضاى ازلى كه بر قلم قدرت جارى گشته بالاتر است از توجّه به آنچه در ابد ظاهر مىشود . پيامبر خدا ( ص ) به هنگامى كه بر فراز منبر بود به همين مطلب اشاره و ضمن بستن كف دست راست خود فرمود : « اين كتاب خداست اهل بهشت با نام و نسب آنها در آن نوشته شده‌اند و هيچ فزونى و كاستى در آنها به عمل نمىآيد » ؛ سپس كف دست چپ خود را بست و فرمود : « اين كتاب خداست اهل دوزخ با نام و نسب آنها در آن نوشته شده‌اند و هيچ زياده و نقصانى در آنها روى نمىدهد سعادتمندان كار تيره‌بختان را مىكنند تا آن جا كه گفته مىشود : اينان از آنان بلكه خود آنهايند . سپس حق تعالى آنان را پيش از مرگ هر چند به مقدار مدّتى كه شتر را مىدوشند رهايى مىدهد ، و تيره بختان كار سعادتمندان را مىكنند تا آن حدّ كه گفته مىشود آنها از آنانند بلكه خود آنهايند ، سپس خداوند آنها را پيش از مرگ اگر چه به مقدار دوشيدن شترى باشد بيرون مىآورد . سعادتمند كسى است كه به قضاى الهى سعادت يافته ، و بدبخت آن كه به قضاى الهى بدبخت شده است و اعمال وابسته به عواقب آنهاست . » « 4 » همچنين خائفان از خدا دو قسمند : دسته‌اى از گناه و جنايت خود مىترسند ، دستهء ديگر از خداوند به سبب جلال و عظمت او و اوصافى كه مقتضاى هيبت است بيمناكند و اين مرتبه‌اى عاليتر است . به همين سبب خوف او پايدار است هر چند طاعات صدّيقان را به جا آورد . امّا دستهء اول در معرض غرور قرار دارد ، و كسى كه خود را ايمن مىداند چنانچه بر اداى طاعت مواظبت كند ترس او از گناه ترس صالحان است و خوف او از خدا خوف موحّدان و صدّيقان است و اين خوف ثمرهء شناخت خداست ، چه هر كس او را بشناسد و صفات او را بداند از صفات او درخواهد يافت كه سزاوار است بى آن كه گناهى مرتكب شود از او بترسد .\r\nطبقهء دوم از خائفان كسانى هستند كه در نفوس ايشان چيزى كه آن را ناخوش مىدارند مجسّم مىشود ، مانند سكرات مرگ و شدّت آن ، سؤال نكير و منكر ، فشار قبر ، هول مطّلع ، هيبت وقوف در پيشگاه حق تعالى و شرم از اين كه پرده از كار او بردارد و در\r\n\r\n\r\n","description":"","footnote":"\r\n( 4 ) سنن ترمذى از حديث عبد اللّه بن عمرو بن العاص ، 8 / 308 و گفته است : حديثى حسن ، صحيح و عجيب مىباشد .\r\n","page_name":" 341 ","page_number":341},
  {"content":"\r\n\r\nحساب سختگيرى و از خرد و ريز از او سؤال شود ؛ يا از صراط و تيزى آن و چگونگى عبور از آن بترسد ؛ يا از دوزخ و غلها و اهوال آن بيم داشته باشد ؛ يا از محروميّت از بهشت و نعيم آن و حرمان از سراى جاويد و نقصان درجه ترسان باشد ؛ يا از وجود حجاب ميان خود و خداوند بترسد . اين اسباب در ذات خود مكروهند و ناگزير مايهء ترس و بيم مىباشند . احوال خائفان در برابر اين امور مختلف است . برترين آنها مرتبهء خوف از فراق و محجوب بودن از خداست و اين خوف عارفان است و آنچه پايينتر از اين مرتبه باشد خوف عابدان و صالحان و زاهدان و همهء عمل كنندگان است . كسى كه معرفتش كامل نشده و ديدهء بصيرتش گشوده نگرديده نمىتواند لذّت وصال را احساس و درد دورى و جدايى را ادراك كند ، و اگر به او گفته شود عارف از آتش نمىترسد بلكه از حجاب مىترسد اين را در درون خود سخنى گزاف مىبيند و از آن در شگفت مىشود ، زيرا او جز لذّت فرج و شكم و نگاه به رنگها و چهره‌هاى زيبا و به طور خلاصه لذّتهايى كه بهايم با او در آنها مشاركت دارند لذّت ديگرى نمىشناسد .\r\nامّا لذّت عارفان را جز خود آنها ديگرى ادراك نمىكند و شرح و تفصيل آن براى كسى كه اهل آن نيست حرام است ، و كسى كه اهل آن است خود آن را درك مىكند و نيازى ندارد كه ديگرى براى او شرح دهد . بنابراين بازگشت خوف خائفان به همين اقسامى است كه ذكر شد .\r\n\r\nفضيلت خوف و ترغيب به آن\r\n( 1 ) بدان فضيلت خوف گاهى از طريق تأمّل و عبرت گرفتن و زمانى با توجّه به آيات و اخبار دانسته مىشود ، امّا از طريق تأمّل و اعتبار بدين سبب است كه فضيلت هر چيزى به اندازهء كمك آن در رسيدن به سعادت لقاى پروردگار است ، زيرا هدف انسان جز وصول به سعادت نيست و سعادت بنده تنها در لقاى پروردگار و مولاى خود و تقرّب به اوست ؛ از اين رو هر چيزى به اين مقصود كمك كند براى آن فضيلت است و مقدار اين فضيلت به اندازهء كمك آن در وصول به اين مقصود است . پيش از اين روشن شد كه در آخرت وصول به سعادت لقاى پروردگار جز با تحصيل محبّت و انس با او در دنيا حاصل نمىشود ، و محبّت جز با معرفت و معرفت جز با دوام تفكّر به دست نمىآيد . همچنين انس جز با محبّت و دوام ذكر حاصل نمىگردد و مواظبت بر ذكر و فكر جز با بركندن\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nمحبّت دنيا از دل ميسّر نمىشود ؛ و اين امر جز با ترك لذّات دنيا و شهوات آن ممكن نيست ، و ترك شهوات جز با ريشه‌كن كردن آنها از دل امكان پذير نمىباشد . هيچ چيزى مانند خوف شهوات را ريشه‌كن نمىكند ، چه خوف آتشى است كه هوسها را مىسوزاند .\r\nدر اين صورت فضيلت آن به اندازه‌اى است كه شهوتها را سركوب مىكند ، و انسان را از ارتكاب گناه باز مىدارد ، و او را به اداى طاعات وادار مىسازد ، و چنان كه گذشت اين امر با اختلاف درجات خوف مختلف مىشود . آرى چگونه ممكن است خوف داراى فضيلت نباشد و حال آن كه عفّت ، ورع ، تقوا و مجاهده بر اثر آن حاصل مىشود ، و اينها اعمال فاضله و پسنديده‌اى است كه مايهء تقرّب انسان به خداوند است .\r\nامّا خوف حاصل از طريق آيات و اخبار ، آنچه در فضيلت آن از اين راه وارد شده از حدّ شمار بيرون است . در دلالت بر فضيلت آن همين بس كه خداوند هدايت و رحمت و علم و رضوان را كه مجموعهء مقامات بهشتيان است براى خائفان جمع كرده و فرموده است :  هُدىً وَ رَحْمَةٌ لِلَّذِينَ هُمْ لِرَبِّهِمْ يَرْهَبُونَ  ؛ « 5 » و نيز :  إِنَّما يَخْشَى اللَّهَ مِنْ عِبادِهِ الْعُلَماءُ  ؛ « 6 » و آنان را به سبب خشيت به علم توصيف كرده و فرموده است :  رَضِيَ اللَّهُ عَنْهُمْ وَ رَضُوا عَنْهُ ذلِكَ لِمَنْ خَشِيَ رَبَّهُ  . « 7 » هر چه بر فضيلت علم دلالت مىكند دليل بر فضيلت خوف نيز مىباشد ، چه خوف ثمرهء علم است . به همين سبب در اخبار موسى ( ع ) آمده است كه : امّا خائفان با رفيق اعلايند و در اين كسى را با آنها مشاركت نيست . پس بنگر كه چگونه رفاقت رفيق اعلى را منحصر به آنها فرموده است . آنان عالمانند و عالمان رتبهء همراهى و مصاحبت با پيامبران را دارند ، چه آنان وارثان پيامبرانند و مرافقت رفيق اعلى خاصّ پيامبران و كسانى است كه به آنها بپيوندند ؛ از اين رو هنگامى كه پيامبر ( ص ) در مرض مرگ ميان بقاى در دنيا و ورود بر حق تعالى مخيّر شد مىگفت : « رفيق اعلى را درخواست مىكنم » « 8 » اكنون اگر به آنچه خوف را به بار مىآورد نگريسته شود آن علم است و اگر به\r\n\r\n\r\n","description":"","footnote":"\r\n( 5 ) اعراف / 154 : . . . هدايت و رحمت براى آنها كه از پروردگار خويش مىترسند .\r\n( 6 ) فاطر / 28 : از ميان بندگانش تنها دانشمندان از او مىترسند .\r\n( 7 ) بيّنه / 8 : . . . هم خدا از آنها خشنود است و هم آنها از خدا خشنودند و اين ( مقام و الا ) براى كسى است كه از پروردگارش بترسد .\r\n( 8 ) از حديث عايشه و مورد اتّفاق است ، پيش از اين نيز ذكر شده است .\r\n","page_name":" 343 ","page_number":343},
  {"content":"\r\n\r\nثمرهء خوف نظر شود آن ورع و تقواست ، و آنچه در فضيلت اين دو وارد شده بر كسى پوشيده نيست تا آن جا كه عاقبت به تقوا موسوم و به آن مخصوص شده ، چنان كه حمد به حق تعالى و صلوات به پيامبر خدا ( ص ) اختصاص يافته است ؛ گفته مىشود : الحمد للّه ربّ العالمين ، و العاقبة للمتّقين ، و الصّلاة على محمّد و آله . خداوند تقوا را به خود تخصيص و نسبت داده و فرموده است :  لَنْ يَنالَ اللَّهَ لُحُومُها وَ لا دِماؤُها وَ لكِنْ يَنالُهُ التَّقْوى مِنْكُمْ  ، « 9 » و تقوا چنان كه پيش از اين بيان شد عبارت از باز ايستادن از مقتضاى خوف است ، از اين رو خداوند فرموده است :  إِنَّ أَكْرَمَكُمْ عِنْدَ اللَّهِ أَتْقاكُمْ  ؛ « 10 » و به همين مناسبت گذشتگان و آيندگان را به تقوا سفارش كرده و فرموده است :  وَ لَقَدْ وَصَّيْنَا الَّذِينَ أُوتُوا الْكِتابَ مِنْ قَبْلِكُمْ وَ إِيَّاكُمْ أَنِ اتَّقُوا اللَّهَ  ؛ « 11 » و نيز :  وَ خافُونِ إِنْ كُنْتُمْ مُؤْمِنِينَ  ، « 12 » و به خوف امر كرده و آن را واجب ساخته و شرط ايمان قرار داده است . به همين سبب تصوّر نمىرود كه مؤمن هيچ گاه از خوف هر چند به طور ضعيف تهى باشد ، و ضعف خوف او به اندازهء ضعف معرفت و ايمان اوست . پيامبر خدا ( ص ) دربارهء فضيلت تقوا فرموده است :\r\n« هنگامى كه خداوند پيشينيان و پسينيان را در آن روز ميقات معلوم گرد هم آورد آنان را به آوازى كه دورترين آنها مانند نزديكترين آنها آن را مىشنود ندا مىدهد كه : اى مردم من از آنگاه كه شما را آفريدم تا به امروز سخنان شما را شنيدم اكنون شما به سخن من گوش فرا دهيد . اين اعمال شماست كه به شما باز مىگردد . اى مردم من نسبى قرار دادم و شما نيز نسبى قرار داديد ، نسب مرا پست و نسبت خود را بلند كرديد ، گفت :  إِنَّ أَكْرَمَكُمْ عِنْدَ اللَّهِ أَتْقاكُمْ  ، شما امتناع كرديد جز اين كه گفتيد : فلان فرزند فلان است ، و فلان توانگرتر از به همان است . امروز نسب شما را پست و نسبت خود را بلند مىگردانم ، كجايند پرهيزگاران ؟ پس براى آنها پرچمى افراشته مىشود و مردم آنها را تا منازلشان\r\n\r\n\r\n","description":"","footnote":"\r\n( 9 ) حجّ / 37 : هرگز گوشتها و خونهاى آنها به خدا نمىرسد ، آنچه به او مىرسد تقوا و پرهيزگارى شماست .\r\n( 10 ) حجرات / 13 : گراميترين شما نزد خداوند با تقواترين شماست .\r\n( 11 ) نساء / 131 : و ما سفارش كرديم به كسانى كه پيش از شما داراى كتاب آسمانى بودند و همچنين به شما كه از ( نافرمانى ) خدا بپرهيزيد .\r\n( 12 ) آل عمران / 175 : . . . و تنها از من بترسيد اگر ايمان داريد .\r\n","page_name":" 344 ","page_number":344},
  {"content":"\r\n\r\nمشايعت مىكنند و آنان بىحساب وارد بهشت مىشوند » ؛ « 13 » و نيز فرموده است : « اساس حكمت ترس از خداست » . همچنين آنچه در فضيلت ذكر وارد شده پوشيده نيست و خداوند آن را به خائفان مخصوص گردانيده و فرموده است :  سَيَذَّكَّرُ مَنْ يَخْشى  ؛ « 14 » و نيز :\r\n وَ لِمَنْ خافَ مَقامَ رَبِّهِ جَنَّتانِ  . « 15 » و نيز از پيامبر ( ص ) نقل شده كه خداوند فرموده است : « به عزّتم سوگند كه براى بنده‌ام دو ترس و دو ايمنى را جمع نمىكنم . هر گاه در دنيا از من ايمنى يابد در قيامت او را مىترسانم ، و اگر در دنيا از من بترسد در قيامت او را ايمنى مىبخشم . » « 16 » و نيز فرموده است : « كسى كه از خدا بترسد همه چيز از او مىترسد . » « 17 » و نيز : « خردمندترين شما ترسانترين شما از خدا و بيناترين شماست در آنچه خداوند به آن امر و يا از آن نهى كرده است . » « 18 » عايشه گفته است : عرض كردم : اى پيامبر خدا !  الَّذِينَ يُؤْتُونَ ما آتَوْا وَ قُلُوبُهُمْ وَجِلَةٌ  « 19 » مراد مردى است كه دزدى و زنا مىكند ؟ فرمود : « نه بلكه مردى است كه روزه مىگيرد و نماز مىگزارد و صدقه مىدهد و بيم دارد كه از او پذيرفته نشود . » « 20 » تهديداتى كه در ايمنى از مكر خدا و عذاب او وارد شده بىشمار است و همهء آنها براى خوف ستايش\r\n\r\n\r\n","description":"","footnote":"\r\n( 13 ) المستدرك حاكم ، الاوسط طبرانى به سند ضعيف .\r\n( 14 ) اعلى / 10 : و به زودى آنها كه از خدا مىترسند متذكّر مىشوند .\r\n( 15 ) رحمان / 46 : و براى كسى كه از مقام پروردگارش بترسد دو باغ بهشت است .\r\n( 16 ) عراقى گفته است : ابن حبّان در صحيح خود و بيهقى در الشّعب از حديث ابو هريره ، و ابن مبارك در الزّهد و ابن ابى الدّنيا در كتاب الخائفين از روايت حسن به طور مرسل آن را نقل كرده‌اند .\r\n( 17 ) اين حديث از كافى به طور مبسوطتر خواهد آمد ، ابن حبّان در كتاب الثّواب از حديث ابى امامه با سندى بسيار ضعيف ، ابن ابى الدّنيا در كتاب الخائفين با سندى ضعيف و دشوار ، المغنى .\r\n( 18 ) به مأخذ آن آگاهى نيافتم ، عراقى گفته است : در فضيلت عقل چيزى از طريق صحيح وارد نشده است ، مىگويم : مقدسى در كتاب الموضوعات همين را گفته است . ليكن از طريق خاصّ اخبار فراوانى به طور صحيح و حسن در ستايش و فضيلت عقل وارد است .\r\n( 19 ) مؤمنون / 60 : و آنها كه نهايت كوشش را در اداى طاعات انجام مىدهند با اين حال دلهايشان بيمناك است .\r\n( 20 ) المستدرك حاكم ، 2 / 393 و آن را صحيح دانسته ، ابن جرير ، ابن منذر ، ابن ابى حاتم ، ابن مردويه ، بيهقى از حديث عايشه ، الدرّ المنثور .\r\n","page_name":" 345 ","page_number":345},
  {"content":"\r\n\r\nاست ، چه نكوهش چيزى ستايش ضدّ آن است كه آن را نفى مىكند ، و ضدّ خوف ايمنى است چنان كه ضدّ رجا نوميدى است ، و همان گونه كه نكوهش يأس دليل فضيلت رجاست نكوهش ايمنى دالّ بر فضيلت خوف است كه ضدّ آن مىباشد ، بلكه مىگوييم :\r\nهر چه دربارهء فضيلت رجا وارد شده دليل بر فضيلت خوف است ، زيرا اين دو متلازمند ، چه هر كس اميد به محبوبى دارد ناگزير از فوت آن بيمناك است و اگر از فوت آن بيم نداشته باشد او را دوست نمىدارد و به او اميد ندارد . از اين رو خوف و رجا ملازم يكديگرند و جدا كردن آنها از هم محال است . بلى رواست كه يكى بر ديگرى غلبه كند در حالى كه هر دو مجتمع باشند ؛ و نيز ممكن است دل به يكى از آن دو مشغول باشد و در همان حال به سبب غفلت به ديگرى توجّه نكند ، زيرا خوف و رجا مشروط به اين است كه به چيز مشكوكى تعلّق داشته باشند و در چيز معلوم خوف و رجايى نيست ؛ چه محبوبى كه وجود و عدم او رواست ناگزير فرض وجود او مايهء آسايش دل است و اين رجاست ، و فرض عدم او سبب به درد آمدن دل است كه همان خوف است ؛ و چون امر مورد انتظار مشكوك باشد اين دو فرض ناگزير با هم تقابل دارند ، آرى گاهى يكى از دو طرف شك به سبب حضور بعضى اسباب بر ديگرى رجحان پيدا مىكند و اين را ظنّ مىنامند و اين امر سبب غلبهء يكى بر ديگرى مىشود ؛ و هر گاه وجود محبوب بر ظنّ غلبه كند رجا قوّت مىگيرد و خوف در مقايسه با آن ضعيف و پنهان مىشود و همچنين است عكس آن ، ليكن در هر حال اين دو ملازم و همپاى يكديگرند . از اين رو خداوند متعال فرموده است :  وَ يَدْعُونَنا رَغَباً وَ رَهَباً  ؛ « 21 » و نيز :  يَدْعُونَ رَبَّهُمْ خَوْفاً وَ طَمَعاً  « 22 » و به همين سبب عرب از خوف به رجا تعبير مىكند . خداوند متعال فرموده است :  ما لَكُمْ لا تَرْجُونَ لِلَّهِ وَقاراً  « 23 » يعنى : لا تخافون ( نمىترسيد ) و در قرآن در بسيارى جاها رجا به معناى خوف آمده است و اين به سبب ملازمه‌اى است كه ميان آنهاست ، چه عادت عرب بر اين است كه در تعبير از چيزى ملازم آن را بيان مىكند . بلكه مىگويم : هر چه در فضيلت گريهء از خوف خدا وارد شده بيان فضيلت خشيت يا ترس از خداست ، زيرا گريه ثمرهء خشيت\r\n\r\n\r\n","description":"","footnote":"\r\n( 21 ) انبياء / 90 : و از روى اميد و بيم ما را مىخوانند .\r\n( 22 ) سجده / 16 : پروردگار خود را با بيم و اميد مىخوانند .\r\n( 23 ) نوح / 13 : چرا شما براى خدا عظمت قايل نيستيد ؟ !\r\n","page_name":" 346 ","page_number":346},
  {"content":"\r\n\r\nاست ، و خداوند فرموده است :  فَلْيَضْحَكُوا قَلِيلًا وَ لْيَبْكُوا كَثِيراً  ؛ « 24 » و نيز :  وَ يَخِرُّونَ لِلْأَذْقانِ يَبْكُونَ وَ يَزِيدُهُمْ خُشُوعاً  ؛ « 25 » و نيز :    أَ فَمِنْ هذَا الْحَدِيثِ تَعْجَبُونَ ، وَ تَضْحَكُونَ وَ لا تَبْكُونَ ، وَ أَنْتُمْ سامِدُونَ    . « 26 » پيامبر خدا ( ص ) فرموده است : « هر بندهء مؤمنى قطرهء اشكى اگر چه به اندازهء سر مگسى از خوف خدا از چشمانش سرازير شود و به بخشى از ظاهر صورت او رسد خداوند او را بر آتش حرام مىگرداند » ؛ « 27 » و نيز فرموده است : « هر گاه دل مؤمن از ترس خدا بلرزد گناهان او مانند ريزش برگ درختان فرو مىريزد . » « 28 » و نيز فرموده است : « كسى كه از ترس خدا بگريد وارد دوزخ نمىشود تا آنگاه كه شير به پستان باز گردد . » « 29 » عقبة بن عامر گفته است : اى پيامبر خدا ! رستگارى چيست ؟ فرمود : « زبانت را نگاهدار و به خانه‌ات بسنده كن و بر گناهت بگرى . » « 30 » عايشه گفته است : عرض كردم : اى پيامبر خدا ! كسى از امّت تو بدون حساب به بهشت وارد مىشود ؟ فرمود : « آرى كسى كه گناهانش را به ياد آورد و بگريد . » « 31 » و نيز پيامبر خدا ( ص ) فرموده است : « هيچ قطره‌اى نزد خداوند محبوبتر از قطرهء اشكى نيست كه از ترس خدا ريخته شود يا قطرهء خونى كه در راه خدا جارى گردد . » « 32 »\r\n\r\n\r\n","description":"","footnote":"\r\n( 24 ) توبه / 82 : آنها بايد كمتر بخندند و بسيار بگريند .\r\n( 25 ) اسراء / 109 : آنها ( بى اختيار ) به زمين مىافتند ( و سجده مىكنند ) و اشك مىريزند و پيوسته خشوعشان فزونتر مىشود .\r\n( 26 ) نجم / 60 تا 62 : آيا از اين سخن شگفتى مىكنيد ، و مىخنديد و نمىگرييد ، و پيوسته در غفلت بسر مىبريد ؟\r\n( 27 ) سنن ابن ماجه شمارهء 4197 از حديث ابن مسعود و سند آن حسن است ، الجامع الصغير .\r\n( 28 ) طبرانى و بيهقى از حديث عبّاس به سند ضعيف ، الجامع الصّغير .\r\n( 29 ) ترمذى آن را نقل كرده و گفته است حديثى حسن و صحيح است ، حاكم ، 4 / 260 آن را نقل كرده و صحيح دانسته است نسايى ، ابن ماجه از حديث ابو هريره .\r\n( 30 ) مسند احمد ، 4 / 148 از حديث خود كه پيش از آن در 4 / 9 ذكر شده است و در آن جا تصحيفى از سوى نسخه‌برداران روى داده و به جاى عقبة بن عامر عبد اللّه بن عامر جهنى ذكر گرديده كه من جز در آن جا بر آن آگاهى نيافته‌ام . از خداوند مىخواهيم كه ما را از لغزشهايمان باز دارد و خطاهايمان را بيامرزد .\r\n( 31 ) عراقى گفته است : اين حديث را نيافتم .\r\n( 32 ) سنن ترمذى از حديث ابى امامه نقل كرده و گفته است : حديثى حسن و غريب است و پيش از اين ذكر شده است .\r\n","page_name":" 347 ","page_number":347},
  {"content":"\r\n\r\nو نيز مىفرمود : « پروردگارا دو چشم گريان روزى من كن كه با ريختن اشك شفا يابند پيش از آن كه اشكها خون و دندانها آتشى افروخته شوند . » « 33 » و نيز : « خداوند هفت كس را در روزى كه سايه‌اى جز سايهء او نيست در زير سايهء خود قرار مىدهد و از آنان مردى را كه ذكر كرد كه خدا را در خلوت ياد كند و اشكش جارى شود . » « 34 » از حنظله روايت شد كه گفته است : نزد پيامبر خدا ( ص ) بوديم و آن حضرت موعظه‌اى كرد كه دلهاى ما نرم و اشك از چشمانمان جارى شد و خود را بازشناختيم .\r\nچون پيش خانواده‌ام بازگشتم و زنم نزديك من آمد و ميان ما از دنيا سخن رفت آنچه را كه نزد پيامبر خدا ( ص ) بر آن بوديم فراموش كردم و در دنيا درافتاديم . سپس آنچه را كه در آن بودم به يادم آمد و به خود گفتم كه منافق شدم تا آن جا كه خوف و رقّتى كه داشتم از من زايل شده است . از خانه بيرون آمدم و فرياد زدم كه حنظله منافق شده است . پس بر پيامبر خدا ( ص ) وارد شدم و گفتم : حنظله منافق گرديده است ، فرمود : « هرگز چنين نيست . » عرض كردم : اى پيامبر خدا ! ما در خدمت تو بوديم ، ما را موعظه‌اى فرمودى كه دلهاى ما ترسان شد و اشك از چشمانمان فرو ريخت و خود را باز شناختيم ، چون نزد خانوادهء خود بازگشتيم به سخن دنيا پرداختيم و آنچه را كه در نزد تو بر آن بوديم فراموش كرديم . فرمود : « اى حنظله اگر شما هميشه بر آن حال باشيد فرشتگان در راهها و در بسترهايتان با شما مصافحه مىكنند ، ليكن اى حنظله ساعتى پس از ساعتى بر آن بايد بود . » « 35 » بنابراين آنچه در فضيلت رجا ، گريه ، تقوا ، ورع و علم و نكوهش ايمنى از مكر خدا وارد شده همه دليل بر فضيلت خوف مىباشند ، زيرا همهء اينها به آن تعلّق دارد چه از راه سبب و يا مسبّب .\r\n\r\n\r\n","description":"","footnote":"\r\n( 33 ) الكبير طبرانى در الدّعاء ، الحلية ابو نعيم از حديث ابن عمر به سند حسن ، حسين مروزى در تعليقات خود بر كتاب الزّهد و الرقائق ابن مبارك از روايت سالم بن عبد اللّه به طور مرسل ( المغنى ) مىگويم : ابن عساكر نيز آن را روايت كرده و در آن آمده است كه « . . . دل را با ريختن اشك از ترس تو شفا دهند » ، الجامع الصغير .\r\n( 34 ) حديثى مورد اتّفاق است از ابى هريره و پيش از اين ذكر شده است .\r\n( 35 ) صحيح مسلم به طور مختصر ؛ مسند طيالسى به شمارهء 1345 ؛ اسد الغابه 2 / 58 نظير آن تحت عنوان « حنظلة بن ربيع تميم » .\r\n","page_name":" 348 ","page_number":348},
  {"content":"\r\n\r\nمىگويم : از طريق خاصّه ( شيعه ) كافى به سند خود از اسحاق بن عمّار روايت كرده كه گفته است : « ابى عبد اللّه ( ع ) فرمود : اى اسحاق ! از خدا چنان بترس كه گويا او را مىبينى ، و اگر او را نمىبينى او تو را مىبيند ، و اگر فكر مىكنى او تو را نمىبيند كافر شده‌اى ، و اگر مىدانى او تو را مىبيند سپس در برابر او مرتكب گناه شوى ، وى را پست‌ترين ناظر به خود قرار داده‌اى . » « 36 » و نيز از آن حضرت روايت است كه فرمود : « كسى كه از خدا بترسد خداوند همه چيز را از او مىترساند ، و كسى كه از خدا نترسد خداوند او را از هر چيزى مىترساند . » « 37 » و نيز فرموده است : « كسى كه خدا را شناخت از او ترسيد و كسى كه از او ترسيد خود را از دنيا رها كرد . » « 38 » و نيز : « بسيارى ترس از خدا از جملهء عبادات است ، خداوند مىفرمايد :  إِنَّما يَخْشَى اللَّهَ مِنْ عِبادِهِ الْعُلَماءُ  « 39 » و فرموده است :  فَلا تَخْشَوُا النَّاسَ وَ اخْشَوْنِ  ، « 40 » و نيز :  وَ مَنْ يَتَّقِ اللَّهَ يَجْعَلْ لَهُ مَخْرَجاً  . » « 41 » و نيز امام صادق ( ع ) فرموده است : « حبّ شرف و شهرت در دل ترسان پارسا نيست . » « 42 » و نيز فرموده است : « مؤمن ميان دو ترس بسر مىبرد : گناهى كه در گذشته كرده و نمىداند خداوند در مورد آن چه مىكند ، و عمر باقيماندهء خود كه نمىداند در آن چه مهلكاتى را كسب خواهد كرد . از اين رو پيوسته ترسان است و جز ترس او را اصلاح نمىكند . » « 43 » و نيز فرموده است : « مؤمن مؤمن نمىباشد مگر آنگاه كه ترسان و اميدوار باشد ، و\r\n\r\n\r\n","description":"","footnote":"\r\n( 36 ) همان مأخذ ، 1 / 68 ، شمارهء 2 .\r\n( 37 ) همان مأخذ ، 1 / 68 ، شمارهء 3 .\r\n( 38 ) همان مأخذ ، 1 / 68 ، شمارهء 4 .\r\n( 39 ) فاطر / 28 : از ميان بندگان خدا تنها دانشمندان از او مىترسند .\r\n( 40 ) مائده / 44 : . . . از مردم نهراسيد و از من بترسيد .\r\n( 41 ) طلاق / 2 : و هر كس تقواى الهى پيشه كند خداوند راه نجاتى برايش فراهم مىكند .\r\n( 42 ) كافى ، 2 / 69 ، شمارهء 7 .\r\n( 43 ) همان مأخذ ، 2 / 71 ، شمارهء 11 .\r\n","page_name":" 349 ","page_number":349},
  {"content":"\r\n\r\nترسان و اميدوار نمىشود جز آنگاه كه براى آنچه مىترسد و اميد دارد كار كند . » « 44 »\r\n\r\nبيان اين كه آيا افضل غلبهء خوف است يا رجا يا اعتدال آنها\r\n( 1 ) بدان اخبار در فضيلت خوف و رجا بسيار است ، و بسا كسى كه به آنها نگردد دچار شكّ شود كه افضل كدام يك از آنهاست . امّا پرسيدن اين كه خوف افضل است يا رجا پرسشى نادرست است و مانند سخن كسى است كه بگويد : نان بهتر است يا آب ؟ پاسخ او اين است كه نان براى گرسنه و آب براى تشنه افضل است ، و اگر گرسنگى و تشنگى هر دو جمع شوند بايد به اغلب نظر كرد ، اگر گرسنگى غلبه دارد نان بهتر و اگر تشنگى غالب باشد آب افضل است ، و اگر هر دو تساوى دارند در فضيلت نيز تساوى خواهند داشت . هر چيزى كه براى مقصودى خواسته مىشود فضيلت آن در مناسبت با آن مقصود ظاهر مىشود نه در مناسبت با ذات آن چيز . خوف و رجا دو دارويند كه دلها را بدانها درمان مىكنند و فضيلت آنها بر حسب بيمارى موجود تعيين مىشود . اگر درد ايمنى از مكر خدا و مغرور شدن به او بر دل غلبه يافته خوف افضل است ، و اگر يأس و نوميدى از رحمت خداوند بر او چيره شده رجا افضل مىباشد ؛ همچنين اگر بر بنده گناه غالب باشد خوف بتر است و مىتوان گفت كه خوف مطلقا افضل است و اين از آن نظر است كه گفته مىشود : نان افضل از سركنگبين است چه با نان بيمارى گرسنگى درمان مىشود و با سركنگبين بيمارى صفرا بر طرف مىگردد و بيمارى گرسنگى غالبتر و بيشتر و نياز به نان زيادتر است ، لذا نان افضل است .\r\nبنابراين غلبهء خوف افضل است ، زيرا گناه و غرور بر مردم غالب است . اگر به منشأ خوف و رجا نگريسته شود رجا برتر است ، زيرا رجا از درياى رحمت الهى سرچشمه مىگيرد ، و خوف از درياى خشم خداوند مايه بر مىدارد ، و هر كس از صفات خداوند آنچه را كه مقتضى لطف و رحمت است در نظر گيرد محبّت او بر وى چيره مىشود و مقامى بالاتر از مقام محبّت نيست . امّا خوف منشأ آن توجّه به صفاتى از حقّ تعالى است كه مقتضى عنف بوده و محبّت با آن نياميخته بدان گونه كه با رجا آميخته است . به طور خلاصه آنچه براى غير آن مطلوب است به كار بردن واژهء اصلح براى آن شايسته‌تر است تا واژهء افضل . از اين رو مىگوييم : براى بيشتر مردم خوف از رجا شايسته‌تر است و اين به\r\n\r\n\r\n","description":"","footnote":"\r\n( 44 ) همان مأخذ ، 2 / 71 ، شمارهء 12 .\r\n","page_name":" 350 ","page_number":350},
  {"content":"\r\n\r\nسبب غلبهء گناهان است . امّا انسان پرهيزگارى كه ظاهر و باطن گناه و آشكار و نهان آن را ترك كرده شايسته‌تر آن است كه خوف و رجاى او برابر و در حدّ اعتدال باشد ، به همين سبب گفته‌اند : اگر خوف و رجاى مؤمن سنجيده شود هر دو برابر خواهند بود .\r\nروايت شده است على ( ع ) به يكى از فرزندانش فرمود : « اى پسرك من ! از خداوند چنان بترس كه گمان كنى اگر همهء حسنات مردم روى زمين را بياورى از تو نمىپذيرد ، و به دو چنان اميدوار باش كه اگر گناهان همهء مردم روى زمين را داشته باشى آنها را خواهد آمرزيد . » مىگويم : از طريق خاصّه ( شيعه ) كافى به سند خود از حارث بن مغيره يا پدرش از ابى عبد اللّه ( ع ) روايت كرده كه گفته است به آن حضرت عرض كردم : در وصيّت لقمان چه بود ؟ فرمود : « در آن شگفتيها بود و شگفت‌انگيزترين چيزى كه در آن آمده اين بود كه به فرزندش گفت : از خداوند چنان بترس كه گويا اگر حسنات جنّ و انس را بياورى تو را عذاب مىكند ، و به او چنان اميدوار باش كه گويا اگر گناهان جنّ و انس را داشته باشى تو را مىآمرزد . سپس ابى عبد اللّه ( ع ) گفت : پدرم مىفرمود : هيچ بندهء مؤمنى نيست جز اين كه در دلش دو نور است : نور رجا و نور خوف ، اگر آن را وزن كنند بر اين نمىچربد ، و اگر اين را بسنجند بر آن فزونى ندارد . » « 45 » در مصباح الشّريعة « 46 » از آن حضرت نقل شده كه فرموده است : خوف نگهبان دل است و رجا شفيع نفس است . كسى كه خدا را مىشناسد از او ترسان و به او اميدوار است . خوف و رجا دو بال ايمانند بندهء مؤمنى كه رضاى حق تعالى را مىجويد با آنها پرواز مىكند ، و آنها چشمان خرد اويند كه به آنها به وعد و وعيد خدا مىنگرد . خوف طلوع عدل خداست براى پرهيز از وعيد او ، و رجا دعوت فضل الهى است كه دل را زنده مىكند ، و خوف نفس را مىميراند . پيامبر خدا ( ص ) فرموده است : « مؤمن ميان دو خوف بسر مىبرد . خوف گذشته و خوف آنچه باقى مانده است » و با مرگ نفس دل زنده مىشود ، و با زنده شدن دل استقامت حاصل مىگردد . كسى كه خدا را بر ميزان خوف و رجا پرستش كند گمراه نمىشود و به آرزوى خود دست مىيابد . چگونه ممكن است بنده بيمناك نباشد و حال آن كه نمىداند دفتر زندگى او چگونه به پايان مىرسد و عملى\r\n\r\n\r\n","description":"","footnote":"\r\n( 45 ) همان مأخذ ، 2 / 67 ، شمارهء 1 .\r\n( 46 ) مصباح الشّريعه ، باب 88 .\r\n","page_name":" 351 ","page_number":351},
  {"content":"\r\n\r\nندارد كه از روى استحقاق به آن توسّل جويد ، و بر هيچ چيزى قدرت ندارد و گريز گاهى براى او نيست ؛ و نيز چگونه اميدوار نباشد و حال آن كه ناتوانى خود را مىداند و مىبيند كه در درياى نعمتهاى ظاهرى و باطنى خداوند كه به شماره در نمىآيد غوطه‌ور است .\r\nمحبّ با مشاهدهء احوال خود به ديده‌اى بيدار پروردگارش را بر اساس رجا عبادت ، و زاهد بر پايهء خوف او را پرستش مىكند .\r\nاويس به هرم بن حيّان گفت : مردم بر اساس رجا عمل كرده‌اند ، پاسخ داد : ما بر پايهء خوف عمل مىكنيم ، و خوف دو قسم است : ثابت و معارض . خوف ثابت رجا به بار مىآورد ، و خوف معارض خوف دومى را ايجاد مىكند . رجا نيز دو قسم است : رجاى عاكف و رجاى بادى ، عاكف خوف ثابتى را باعث مىشود كه رابطهء محبّت را تقويت مىكند ، و بادى اهل عجز و تقصير و حيا را صحّت مىبخشد .\r\nغزّالى مىگويد : بنابراين بالاترين هدف مؤمن آن است كه خوف و رجاى خود را اعتدال دهد ، امّا غلبهء رجا در اكثر مردم منشأ آن فريفتگى و كمى معرفت است . به همين سبب خداوند متعال در بيان حال كسانى كه آنان را ستوده ميان خوف و رجا جمع كرده و فرموده است :  يَدْعُونَ رَبَّهُمْ خَوْفاً وَ طَمَعاً  ؛ « 47 » و نيز :  يَدْعُونَنا رَغَباً وَ رَهَباً  . « 48 » ليكن براى همگى مردم اين روزگار شايسته‌تر خوف است به شرط آن كه آنان را به نوميدى و ترك عمل و يأس از آمرزش پروردگار نكشاند ، چه اينها سبب سستى در عمل و انگيزه‌اى براى فرو رفتن در معاصى است ، و اين خوف نيست بلكه يأس و نوميدى است ، زيرا خوف آن است كه انسان را به عمل وادارد ، و شهوتها را در نظر او زشت و ناپسند سازد ، و دل را از ميل به دنيا باز دارد ، و به دورى از سراى غرور دعوت كند ، و همين خوف است كه محمود و پسنديده است نه حديث نفسى كه در بازداشتن او از گناه و وادار كردن او به عمل هيچ تأثيرى ندارد و يا يأسى كه موجب نوميدى است .\r\nيحيى بن معاذ گفته است : هر كس خداوند را از روى خوف عبادت كند در درياى افكار غوطه‌ور مىشود ؛ و كسى كه او را از روى رجا بپرستد در وادى غرور سرگردان مىگردد ؛ و آن كه او را با خوف و رجا پرستش كند در راه روشن اذكار استقامت ورزيده است . در اين صورت از جمع ميان اين امور چاره‌اى نيست . ليكن غلبهء خوف پيش از\r\n\r\n\r\n","description":"","footnote":"\r\n( 47 ) سجده / 16 : پروردگار خود را با بيم و اميد مىخوانند .\r\n( 48 ) انبياء / 90 : و با رغبت ( به رحمت ) و ترس ( از عذاب ) ما را مىخوانند .\r\n","page_name":" 352 ","page_number":352},
  {"content":"\r\n\r\nرسيدن مرگ شايسته‌تر است ، چه به هنگام مرگ غلبهء رجا و حسن ظنّ به خدا اصلح است ، زيرا خوف به منزلهء تازيانه‌اى است كه انسان را به عمل وا مىدارد ، و دوران عمل در هنگام مرگ به پايان رسيده است و كسى كه در آستانهء مرگ قرار گرفته قدرت بر عمل ندارد ، و نيز اسباب خوف را نمىتواند تحمّل كند ، چه رگ دل او را قطع مىكند و موجب تسريع در مرگ او مىشود . امّا خوشى رجا دلش را قوّت مىدهد و پروردگارش را كه اميدش به اوست محبوب وى مىگرداند . براى هيچ كس سزاوار نيست كه از دنيا جدا شود جز اين كه خدا را دوست بدارد تا بدين سبب دوستدار لقاى او باشد ، زيرا هر كس لقاى پروردگار را دوست بدارد خداوند لقاى او را دوست مىدارد . رجا به محبّت نزديك است ، چه كسى كه كرمش مورد رجا و اميد است محبوب مىباشد . مقصود از همهء علوم و اعمال معرفت خداوند است تا شناخت وى محبّت او را به بار آورد ، زيرا بازگشت همه بدوست و مرگ وسيلهء ورود بر اوست ، و كسى كه بر محبوب خود وارد شود به اندازهء محبّتى كه نسبت به او دارد شاد مىشود ، و آن كه از محبوبش جدا مىشود رنج و عذابش شدّت مىيابد .\r\nاز اين رو هر گاه كسى به هنگام مرگ محبّت زن و فرزند و مال و مسكن و املاك و رفقا و ياران بر دل او غلبه داشته باشد در واقع همهء محبوبهاى او در دنيا قرار داشته و دنيا بهشت اوست ، چه بهشت جايگاهى است كه همهء محبوبها در آن گرد آمده است و مرگ چنين كسى به منزلهء خروج از بهشت و حايل شدن ميان وى و خواسته‌هاى اوست ، و حال كسى كه ميان او و خواسته‌هايش جدايى افتد پوشيده نيست . امّا اگر جز خدا و ياد و معرفت او و تفكّر دربارهء او محبوبى نداشته باشد دنيا و علايق آن او را از محبوبش باز مىدارد و در اين صورت دنيا براى او زندان است ، چه زندان عبارت از جايگاهى است كه محبوس را مانع مىشود از اين كه نزد محبوب خود رود و بدان آسودگى يابد لذا مرگ برايش ورود بر محبوب و رهايى از زندان است و حال كسى كه از زندان رهايى يافته و بدون هيچ مانع و دردسرى ميان او و محبوبش خلوت حاصل شده روشن است .\r\nاين نخستين چيزى از ثواب و عقاب است كه هر كس از دنيا جدا شود پس از مرگش آن را مىبيند سواى آنچه خداوند براى بندگان شايسته‌اش آماده كرده از چيزهايى كه هيچ چشمى نديده و هيچ گوشى نشنيده و به خاطر هيچ بشرى خطور نكرده است ، و جدا از آنچه خداوند از سلاسل و اغلال و مجازاتها و انواع رسواييها براى كسانى مهيّا ساخته\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nكه زندگى دنيا را بر حيات آخرت ترجيح داده و آن را برگزيدند و به آن خشنود شدند و بر آن اعتماد كردند . از خداوند مىخواهيم ما را مسلمان بميراند و به صالحان ملحق سازد ، و هيچ اميدى به اجابت اين دعا نيست جز به كسب محبّت خداوند و بيرون كردن محبّت غير او از دل و بريدن علايق از هر چه جز اوست اعمّ از مقام و مال و وطن ؛ و سزاوارتر آن است كه به آنچه پيامبر ما ( ص ) دعا كرده دعا كنيم ، در آن جا كه عرض كرد : « بارالها محبّت خودت و محبّت كسى كه تو را دوست مىدارد و محبّت آنچه مرا به محبّت آنچه مرا به محبّت تو نزديك مىكند روزيم فرماى ، و محبّتت را در نزد من محبوبتر از آب سرد قرار ده . » « 49 » غرض آن است كه غلبهء رجا به هنگام مرگ شايسته‌تر است ، زيرا رجا محبّت را بيشتر جلب مىكند ، و غلبهء خوف پيش از مرگ سزاوارتر است چه آن آتش شهوات را بيشتر فرو مىنشاند و محبّت دنيا را در دل بيش از رجا سركوب مىكند از اين رو پيامبر خدا ( ص ) فرمود : « كسى از شما نميرد جز اين كه گمانش را به پروردگارش نيكو كند . » « 50 » خداوند فرموده است : « من نزد گمانى هستم كه بنده‌ام به من دارد پس آنچه خواهد به من گمان برد » ؛ « 51 » و مقصود از همهء اينها آن است كه خداوند را محبوب خويش گرداند . به همين سبب خداوند به داوود ( ع ) وحى فرمود : مرا نزد بندگانم محبوب گردان . عرض كرد : به چه چيز ؟ فرمود : به اين كه نعمتهاى ظاهرى و باطنى مرا به آنها يادآورى كنى .\r\nبنابراين نهايت سعادت است كه انسان با محبّت خدا بميرد . ليكن اين محبّت تنها با معرفت نسبت به او و خارج كردن دوستى دنيا از دل حاصل مىشود به گونه‌اى كه دنيا از نظر او زندانى باشد كه مانع ديدار محبوب است .\r\n\r\nدارويى كه حالت خوف بدان حاصل مىشود\r\n( 1 ) بدان آنچه ما دربارهء داروى صبر ذكر كرديم و در كتاب صبر و شكر شرح داديم براى توضيح مقصود كافى است . صبر جز پس از حصول خوف و رجا ممكن نيست ، زيرا\r\n\r\n\r\n","description":"","footnote":"\r\n( 49 ) من به اين حديث آگاهى نيافتم جز آنچه ترمذى در 13 / 27 سنن خود از حديث ابى الدرداء از پيامبر خدا ( ص ) نقل كرده و گفته است : اين از دعاى داوود ( ع ) بوده و نظير آن را با اختلاف كمى ذكر كرده است .\r\n( 50 ) سنن ابن ماجه به شمارهء 4167 از حديث جابر و پيش از اين ذكر شده است .\r\n( 51 ) مستدرك حاكم ، 4 / 240 از حديث واثلة بن الاسقع .\r\n","page_name":" 354 ","page_number":354},
  {"content":"\r\n\r\nنخستين مقامات دين يقين است كه عبارت است از قوّت ايمان به خدا و روز بازپسين و بهشت و دوزخ . اين يقين بالضّروره ترس از آتش و اميد به بهشت را برمىانگيزد ، و اين خوف و رجا صبر را تقويت مىكند ، چه بهشت را مكروهات و ناملايمات احاطه كرده و صبر بر تحمّل آنها جز به نيروى رجا ممكن نيست . همچنين دوزخ به شهوات احاطه شده و صبر در سركوب آنها جز به نيروى خوف ميسّر نمىباشد . از اين رو على ( ع ) فرموده است : « كسى كه آرزوى بهشت دارد شهوات را از ياد مىبرد و آن كه از آتش بيم دارد از محرّمات باز مىگردد . » « 52 » سپس صبرى كه از خوف و رجا حاصل مىشود انسان را به مقام مجاهده و تجرّد و مداومت در ذكر خدا و تفكّر دربارهء او مىكشاند ، و مداومت ذكر به انس و دوام فكر به كمال معرفت و كمال معرفت و انس به محبّت خدا منجر مىشود ، و به دنبال آن مقام رضا و توكّل و ديگر مقامات است .\r\nترتيب سلوك منازل دين همين است ، چه پس از اصل يقين جز خوف و رجا مقامى نيست و پس از آنها مقام صبر است و به وسيلهء صبر است كه مجاهده و تجرّد ظاهرى و باطنى براى خدا صورت مىگيرد ؛ و پس از مجاهده براى كسى كه راه براى او گشوده شده جز هدايت و معرفت مقامى نيست ؛ و پس از معرفت مقام محبّت و انس است ، و از ضرورات محبّت رضا به عمل محبوب و وثوق به عنايت و توجّه اوست و اين همان توكّل است .\r\nاكنون به آنچه دربارهء داروى صبر ذكر كرديم بسنده مىكنيم و دربارهء خوف گفتارى به اجمال مىآوريم و مىگوييم :\r\nخوف به دو طريق مختلف حاصل مىشود كه يكى برتر از ديگرى است و مثل آن اين است كه اگر كودكى در خانه‌اى باشد و بر او درّنده يا مارى درآيد چه بسا نترسد و بسا كه دست دراز كند تا مار را بگيرد و با آن بازى كند ، ليكن اگر پدرش كه عاقل است همراه او باشد از مار مىترسد و از آن مىگريزد و كودك هنگامى كه ببيند پدرش مىلرزد و در صدد گريختن است با او بر مىخيزد و ترس بر او چيره مىشود و به همراه پدرش مىگريزد . ترس پدر از روى بصيرت و شناخت صفات مار و زهر و ويژگيهاى آن و همچنين دانستن حالت حملهء درّندگان و گرفتن و بيباكى آنهاست . امّا ترس پسر تنها صرف تقليد از پدر است چه نسبت به او خوش گمان است و مىداند وى جز از چيزى\r\n\r\n\r\n","description":"","footnote":"\r\n( 52 ) نهج البلاغه ، ابواب الحكم شمارهء 30 ، كافى 2 / 50 .\r\n","page_name":" 355 ","page_number":355},
  {"content":"\r\n\r\nكه ذاتا خوفناك باشد نمىترسد و داناست و داناست كه درّنده ترس آور است ، ليكن سبب آن را نمىداند .\r\nاينك كه اين مثال را دانستى بدان كه خوف از خداوند دو گونه است : يكى ترس از عذاب او و ديگرى ترس از ذات اوست ، خوف از ذات او خوف عالمان و صاحبدلان است . اينان از صفات او چيزهايى مىدانند كه مقتضى هيبت و ترس و پرهيز است و بر سرّ قول او كه فرموده است :  وَ يُحَذِّرُكُمُ اللَّهُ نَفْسَهُ *  ؛ « 53 » و نيز :  اتَّقُوا اللَّهَ حَقَّ تُقاتِهِ  ، « 54 » آگاهند . امّا خوف نخست خوف عموم مردم است و اين ترس با ايمان به بهشت و دوزخ و اين كه آنها پاداش طاعت و گناهند حاصل مىشود ، و ضعف آن به سبب غفلت و كمى ايمان است . غفلت با وعظ و تذكير و تفكّر در اهوال قيامت و انواع عذابهاى آخرت زايل مىشود ، و ديدار خائفان و همنشينى با آنان و مشاهدهء احوال ايشان بر زوال غفلت مىافزايد ، و اگر ديدن آنها ميسّر نشود شنيدن احوال آنها خالى از تأثير نيست .\r\nامّا خوف دوم كه برتر است اين است كه خداوند مورد ترس باشد ، يعنى از دورى محجوب شدن از او بترسد و اميد تقرّب به او را داشته باشد . چنان كه ذو النّون گفته است :\r\nترس از دوزخ در برابر ترس از فراق مانند قطره‌اى است در برابر دريايى ژرف ، و اين ترس عالمان است در آن جا كه فرموده است :  إِنَّما يَخْشَى اللَّهَ مِنْ عِبادِهِ الْعُلَماءُ  « 55 » ، و همهء مؤمنان از اين ترس بهره‌مندند ، ليكن ترس آنها صرف تقليد و شبيه ترس كودك است كه به تقليد از پدر از مار مىترسد و مستند به بينشى نيست . از اين رو ترس او ضعيف است و به زودى بر طرف مىشود تا آن حدّ كه اگر كودك جادوگر را ببيند كه به گرفتن مار اقدام مىكند به آن فريفته مىشود و در تقليد از او برگرفتن مار جرأت مىورزد ، همچنان كه به تقليد از پدر از گرفتن آن دورى مىجويد .\r\nاعتقادات تقليدى غالبا ضعيف است ، مگر آن كه پيوسته با مشاهدهء اسباب آنها تقويت شوند ، و براى عمل به مقتضاى آنها مدّتى دراز در تكثير طاعات و دورى جستن از گناهان مواظبت به عمل آيد . در اين صورت كسى كه به قلّهء معرفت ارتقا يافته و به ضرورت خداوند را شناخته است ، نيازى ندارد كه براى به دست آوردن خوف به چاره و\r\n\r\n\r\n","description":"","footnote":"\r\n( 53 ) آل عمران / 30 : و خداوند شما را از ( نافرمانى ) خودش بر حذر مىدارد .\r\n( 54 ) آل عمران / 102 : آن چنان كه حقّ تقوا و پرهيزگارى است از خدا بترسيد .\r\n( 55 ) فاطر / 28 : از ميان بندگان خدا تنها دانشمندان از او مىترسند .\r\n","page_name":" 356 ","page_number":356},
  {"content":"\r\n\r\nدرمان بپردازد ، و آن كه در رسيدن به مرتبهء بلند بينش كوتاهى ورزيده چارهء او اين است كه نفس خويش را با شنيدن اخبار و آثار و مطالعهء احوال خائفان و سخنان آنان درمان كند ، و عقل و موقعيّت آنان را به موقعيّت راجيان مغرور نسبت دهد ، و شكّ نكند كه اقتداى به آنان سزاوارتر است ، چه آنان اوليا و عالمانند .\r\nامّا آنانى كه خود را از مكر خدا ايمن مىبينند فرعون و نادان و گمراهند . پيامبر ما ( ص ) كه سرور اوّلين و آخرين است ترس او از خدا از همهء مردم بيشتر بود تا آن جا كه مردى از اهل صفّه به شهادت رسيد ، مادرش گفت : بهشت بر تو گوارا باد ، به سوى پيامبر خدا ( ص ) هجرت كردى و در راه خدا كشته شدى . پيامبر ( ص ) فرمود : « تو چه مىدانى شايد سخنى گفته كه او را سودى نداشته و از آنچه براى او زيانى نداشته مانع نمىشده است . » « 56 » در حديث ديگرى آمده است : آن حضرت بر يكى از اصحابش كه رنجور بود وارد شد آنگاه شنيد زنى مىگويد : بهشت بر تو گوارا باد . پيامبر ( ص ) فرمود : « اين زنى كه به خدا سوگند مىخورد كيست ؟ » بيمار گفت : اى پيامبر خدا آن مادر من است ، فرمود : « تو چه مىدانى شايد او سخنى مىگفته كه به او مربوط نبوده و در آنچه او را فايده‌اى نداشته بخل مىورزيده است . » « 57 » چگونه همگى مؤمنان بيمناك نباشند و حال آن كه پيامبر خدا ( ص ) مىفرمود : « سورهء هود و نظاير آن چون سورهء واقعه و اذا الشّمس كوّرت و عمّ يتساءلون مرا پير كرد . » « 58 » دانشمندان گفته‌اند : شايد براى آن است كه در سورهء هود سخن از ابعاد و طرد كردن آمده است ، چه فرموده است :  أَلا بُعْداً لِعادٍ قَوْمِ هُودٍ  ،  أَلا بُعْداً لِثَمُودَ  ،  أَلا بُعْداً لِمَدْيَنَ كَما بَعِدَتْ ثَمُودُ  ، « 59 » با آن كه پيامبر ( ص ) مىدانست كه اگر خدا مىخواست آنها مشرك نمىشدند ، چه اگر او خواسته بود همه را هدايت مىكرد ، و در سورهء واقعه است :   لَيْسَ لِوَقْعَتِها كاذِبَةٌ ، خافِضَةٌ رافِعَةٌ   ، « 60 » يعنى آنچه بودنى است در لوح محفوظ ثبت شده و سابقه تمام گشته تا حادثه وقوع يافته است ، و آن يا فرود آورندهء\r\n\r\n\r\n","description":"","footnote":"\r\n( 56 ) الشّعب بيهقى و جز او آفات اللّسان با اندك اختلاف در الفاظ . و پيش از اين ذكر شده است .\r\n( 57 ) آفات اللّسان و پيش از اين ذكر شده است .\r\n( 58 ) سنن ترمذى و آن را روايتى حسن دانسته است ، حاكم ، بغوى در مصابيح ، 2 / 182 و پيش از اين ذكر شده است .\r\n( 59 ) سوره 60 و 68 و 95 .\r\n( 60 ) واقعه / 2 و 3 : هيچ كس نمىتواند آن را انكار كند ، گروهى را پايين مىآورد ، و گروهى را بالا مىبرد .\r\n","page_name":" 357 ","page_number":357},
  {"content":"\r\n\r\nقومى است كه در دنيا بلند مرتبه بودند ، و يا بلند كنندهء قومى است كه در دنيا پست و زبون شمرده مىشدند . در سورهء تكوير وقايع هولناك قيامت و معلوم شدن عاقبت ذكر شده و فرموده است :    وَ إِذَا الْجَحِيمُ سُعِّرَتْ وَ إِذَا الْجَنَّةُ أُزْلِفَتْ ، عَلِمَتْ نَفْسٌ ما أَحْضَرَتْ    ، « 61 » و در سورهء عمّ يتساءلون است :  يَوْمَ يَنْظُرُ الْمَرْءُ ما قَدَّمَتْ يَداهُ  ؛ « 62 » و نيز فرموده است :\r\n لا يَتَكَلَّمُونَ إِلَّا مَنْ أَذِنَ لَهُ الرَّحْمنُ وَ قالَ صَواباً  . « 63 » قرآن براى كسى كه آن را با تدبّر بخواند از آغاز تا پايان هراس انگيز است ، و اگر در آن جز اين آيه نبود كه فرموده است :  وَ إِنِّي لَغَفَّارٌ لِمَنْ تابَ وَ آمَنَ وَ عَمِلَ صالِحاً ثُمَّ اهْتَدى  « 64 » هر آينه كافى بود ، چه در آن آمرزش را به چهار شرط وابسته كرده كه بنده از يكايك آنها عاجز است . و سخت‌تر از آن قول اوست كه :\r\n فَأَمَّا مَنْ تابَ وَ آمَنَ وَ عَمِلَ صالِحاً فَعَسى أَنْ يَكُونَ مِنَ الْمُفْلِحِينَ  ؛ « 65 » و نيز :  لِيَسْئَلَ الصَّادِقِينَ عَنْ صِدْقِهِمْ  ؛ « 66 » و نيز :  سَنَفْرُغُ لَكُمْ أَيُّهَ الثَّقَلانِ  ؛ « 67 » و نيز  أَ فَأَمِنُوا مَكْرَ اللَّهِ  « 68 » . . . و نيز :  وَ كَذلِكَ أَخْذُ رَبِّكَ إِذا أَخَذَ الْقُرى وَ هِيَ ظالِمَةٌ إِنَّ أَخْذَهُ أَلِيمٌ شَدِيدٌ  ؛ « 69 » و نيز :  يَوْمَ نَحْشُرُ الْمُتَّقِينَ إِلَى الرَّحْمنِ وَفْداً  « 70 » . . . و نيز :  وَ إِنْ مِنْكُمْ إِلَّا وارِدُها  ؛ « 71 » و نيز :  اعْمَلُوا ما شِئْتُمْ  ؛ « 72 » و نيز :\r\n\r\n\r\n","description":"","footnote":"\r\n( 61 ) تكوير / 12 : و در آن هنگام كه دوزخ شعله‌ور گردد ، و در وقتى كه بهشت نزديك شود ، در آن موقع هر كس مىداند چه چيزى را آماده كرده است .\r\n( 62 ) نبأ / 40 و 38 : و آن روزى خواهد بود كه انسان آنچه را از پيش با دستهاى خود فرستاده مىبيند ، و هيچ يك جز به اذن خداوند رحمان سخن نمىگويند و سخن به صواب مىگويند .\r\n( 63 ) همان مأخذ .\r\n( 64 ) طه / 82 : من كسانى را كه توبه كنند و ايمان آورند و عمل صالح انجام دهند و سپس هدايت شوند مىآمرزم .\r\n( 65 ) قصص / 67 : امّا كسى كه توبه كند و ايمان آورد و عمل شايسته انجام دهد اميد است از رستگاران باشد .\r\n( 66 ) احزاب / 8 : تا خدا از صدق راستگويان پرسش كند .\r\n( 67 ) رحمان / 31 : به زودى به حساب شما مىپردازيم اى دو گروه انس و جنّ .\r\n( 68 ) اعراف / 99 : آيا آنها از مكر الهى غافلند در حالى كه از مكر ( و مجازات ) خدا جز زيانكاران ايمن ( و غافل ) نمىباشند .\r\n( 69 ) هود / 102 : و اين چنين است كيفر پروردگار تو هنگامى كه شهرهاى ستمكار را مجازات مىكند ، مجازات او دردناك و سخت است .\r\n( 70 ) مريم / 85 و 86 : در آن روز كه پرهيزگاران را به سوى خداوند رحمان ( و پاداشهاى او ) راهنمايى مىكنيم ، و مجرمان را ( مانند شتران تشنه كه به سوى آبگاه مىروند ) به جهنّم مىرانيم .\r\n( 71 ) مريم / 71 : و همهء شما ( بدون استثناء ) وارد جهنّم مىشويد .\r\n( 72 ) فصّلت / 40 : . . . هر چه مىخواهيد انجام دهيد . . .\r\n","page_name":" 358 ","page_number":358},
  {"content":"\r\n\r\n مَنْ كانَ يُرِيدُ حَرْثَ الْآخِرَةِ نَزِدْ لَهُ فِي حَرْثِهِ . . .  « 73 » و نيز :  فَمَنْ يَعْمَلْ مِثْقالَ ذَرَّةٍ خَيْراً يَرَهُ . . .  ؛ « 74 » و نيز :  وَ قَدِمْنا إِلى ما عَمِلُوا مِنْ عَمَلٍ  ؛ « 75 » و نيز :     وَ الْعَصْرِ إِنَّ الْإِنْسانَ لَفِي خُسْرٍ إِلَّا الَّذِينَ آمَنُوا وَ عَمِلُوا الصَّالِحاتِ وَ تَواصَوْا بِالْحَقِّ وَ تَواصَوْا بِالصَّبْرِ     . « 76 » اينها شرايط چهارگانه‌اى براى رهايى از خسران است . ترس پيامبران با آن كه نعمتهاى الهى بر آنها جارى بود بدان سبب بود كه خود را از مكر الهى ايمن نمىدانستند چه  فَلا يَأْمَنُ مَكْرَ اللَّهِ إِلَّا الْقَوْمُ الْخاسِرُونَ  « 77 » تا آن حدّ كه پيامبر ( ص ) و جبرئيل ( ع ) از خوف خدا گريستند ، و خداوند به آنها وحى فرمود : چرا گريه مىكنيد و حال آن كه من شما را ايمن گردانيده‌ام ؟ عرض كردند : چه كسى از مكر تو ايمن است ؟ « 78 » گويى چون آنها مىدانستند كه خداوند علّام الغيوب است و آنها بر غايات و مصالح امور آگاهى ندارند خود را از اين ايمن نديدند كه قول خداوند كه به آنها فرمود : من شما را ايمن گردانيده‌ام از باب ابتلا و آزمايش آنهاست و مكرى از سوى او نسبت به آنها بوده است تا هر گاه ترس آنها فرو نشيند روشن شود كه آنها خود را از مكر خدا ايمن دانسته‌اند و به گفتار خود وفا نكرده‌اند . چنان كه ابراهيم ( ع ) به هنگامى كه در منجنيق نهاده شد گفت : حسبى اللّه ( خداوند مرا بس است ) و اين از ادّعاهاى بزرگ بود از اين رو خداوند او را امتحان كرد و جبرئيل را فرستاد و در هوا به او گفت : هيچ حاجتى دارى ؟ پاسخ داد : امّا به تو نه ، و اين پاسخ وفاى به مقتضاى گفتارش بود كه گفت : حسبى اللّه . خداوند از اين امر خبر داده و فرموده است :  وَ إِبْراهِيمَ الَّذِي وَفَّى  « 79 » يعنى به موجب گفتارش « حسبى اللّه » وفا كرد . و نظير اين را دربارهء موسى ( ع ) خبر داده و فرموده است :\r\n\r\n\r\n","description":"","footnote":"\r\n( 73 ) شورى / 20 : كسى كه زراعت آخرت را بخواهد به او بركت مىدهيم و بر محصولش مىافزاييم .\r\n( 74 ) زلزله / 7 : پس هر كس به اندازهء سنگينى ذرّه‌اى كار خير انجام داده ( پاداش ) آن را مىبيند .\r\n( 75 ) فرقان / 23 : و ما به سراغ اعمالى كه انجام داده‌اند مىرويم و آنها را همچون ذرّات غبار پراكنده در هوا مىكنيم .\r\n( 76 ) عصر / 2 و 3 و 4 : انسانها همه در زيانند جز كسانى كه ايمان آورده‌اند و اعمال شايسته انجام داده‌اند و يكديگر را به حقّ سفارش و به شكيبايى و استقامت توصيه كرده‌اند .\r\n( 77 ) اعراف / 97 : . . . در حالى كه از مكر ( و مجازات ) خدا جز زيانكاران ايمن ( و غافل ) نخواهند بود .\r\n( 78 ) عراقى گفته است : ابن شاهين آن را در كتاب شرح السّنة از حديث عمر روايت كرده است ، و آن در مجلسى از امالى ابن سعيد نقّاش با سندى ضعيف براى ما روايت شده است .\r\n( 79 ) نجم / 37 : و در كتب ابراهيم همان كسى كه وظيفه‌اش را به طور كامل ادا كرد .\r\n","page_name":" 359 ","page_number":359},
  {"content":"\r\n\r\n إِنَّنا نَخافُ أَنْ يَفْرُطَ عَلَيْنا أَوْ أَنْ يَطْغى  « 80 » خداوند فرمود :  لا تَخافا إِنَّنِي مَعَكُما أَسْمَعُ وَ أَرى  . « 81 » با اين همه هنگامى كه ساحران سحر خود را به كار گرفتند موسى ( ع ) را ترسى فرا گرفت ، چه از مكر خدا و پوشيده بودن امر بر خود ايمن نبود تا آنگاه كه دوباره به او ايمنى بخشيد و به وى گفته شد :  لا تَخَفْ إِنَّكَ أَنْتَ الْأَعْلى  . هيچ بشرى را توانايى آن نيست كه بر كنه صفات بارى تعالى وقوف يابد ، و كسى كه قصور معرفت خود را در احاطه بر كنه امور شناخته و حقيقت معرفت را دانسته است ناچار ترس او از خداوند زياد مىشود .\r\nاز اين رو هنگامى كه به عيسى ( ع ) گفته شد :  أَ أَنْتَ قُلْتَ لِلنَّاسِ اتَّخِذُونِي وَ أُمِّي إِلهَيْنِ مِنْ دُونِ اللَّهِ  ، « 82 » پاسخ داد :  إِنْ كُنْتُ قُلْتُهُ فَقَدْ عَلِمْتَهُ تَعْلَمُ ما فِي نَفْسِي وَ لا أَعْلَمُ ما فِي نَفْسِكَ  ، « 83 » و گفت :  إِنْ تُعَذِّبْهُمْ فَإِنَّهُمْ عِبادُكَ وَ إِنْ تَغْفِرْ لَهُمْ . . .  . « 84 » و كار را به مشيّت خداوند واگذار كرد و خود را بكلّى از ميانه خارج ساخت ، زيرا مىدانست كه چيزى در اختيار او نيست و همهء امور به اراده و خواست خداوند وابسته است ؛ وابستگى كه از حدّ معقولات و عادات بشرى فراتر است و با قياس و حدس و پندار نمىتوان دربارهء آن حكم كرد چه رسد به آن كه بتوان به واقع و يقين رسيد و اين همان چيزى است كه دلهاى عارفان را پاره پاره كرده و جز تسليم و بررسى اسباب آشكارى كه بر دل و اعضا ظاهر مىشود براى فهم سابقه‌اى كه از ما پنهان است راهى نيست ، چه كسى كه اسباب شرّ براى او فراهم شده و ميان او و اسباب خير حايل ايجاد گرديده و پيوند او با دنيا استحكام يافته مانند اين است كه بتحقيق سرّ سابقه‌اى كه در آن بر او رقم شقاوت زده‌اند بر وى آشكار شده است ، چه براى هر كسى چيزى را كه جهت آن آفريده شده است ميسّر ساخته‌ايد . و اگر همهء نيكيها براى كسى ميسّر شود ، و دل او بكلّى از دنيا منقطع گردد ، و در ظاهر و باطن رو به سوى خدا آورد اين امر مقتضى تخفيف خوف خواهد بود به شرط آن كه بتوان به دوام آن اطمينان كرد ، ليكن خطر سوء عاقبت و دشوارى پايدارى بر اين حالت آتش خوف را\r\n\r\n\r\n","description":"","footnote":"\r\n( 80 ) طه / 45 : ( موسى و هارون ) گفتند : پروردگارا مىترسيم او بر ما پيشى گيرد يا سركشى كند .\r\n( 81 ) طه / 46 : فرمود : نترسيد من با شما هستم ( همه چيز را ) مىشنوم و مىبينم .\r\n( 82 ) مائده / 116 : آيا تو به مردم گفتى كه من و مادرم را دو معبود غير از خدا انتخاب كنيد ؟\r\n( 83 ) مائده / 116 : اگر چنين سخنى گفته باشم تو آن را مىدانى ، تو از آنچه در روح و جان من است آگاهى و من از آنچه در ذات ( پاك ) توست آگاه نيستم .\r\n( 84 ) مائده / 118 : اگر آنها را مجازات كنى بندگان تواند و اگر آنها را ببخشى توانا و حكيمى .\r\n","page_name":" 360 ","page_number":360},
  {"content":"\r\n\r\nشعله‌ور مىكند و مانع خاموشى آن مىشود . آرى چگونه ممكن است از دگرگونى وضع خود ايمن بود در حالى كه دل مؤمن ميان دو انگشت از انگشتان خداى رحمان است و دگرگونى آن از دگرگونى ديگ در حال جوشش و غليان شديدتر است . مقلّب القلوب فرموده است :  إِنَّ عَذابَ رَبِّهِمْ غَيْرُ مَأْمُونٍ  . « 85 » نادانترين مردم كسى است كه خود را از عذاب او ايمن بداند چه خداوند نداى پرهيز از آن را داده است . و اگر نه اين است كه خداوند نسبت به بندگان عارف خود لطيف است و دلهاى آنها را به رحمت رجا شاد فرموده هر آينه قلوب آنها از آتش خوف مىسوخت . بنابراين اسباب رجا براى خاصّان خدا و اسباب غفلت براى عوام خلق از جهتى رحمت است چه اگر پرده برداشته شود نفوس هلاك و دلها پاره مىشود .\r\nدر اخبار پيامبران آمده است كه پيامبرى از گرسنگى و برهنگى و سالها به درگاه خداوند شكايت مىكرد ، و لباس او از پشم بود . خداوند به او وحى كرد كه : اى بندهء من آيا خشنود نيستى كه دلت را مصون داشتم از اين كه به من كافر شوى آيا دنيا را از من مىخواهى ؟ او مقدارى خاك برداشت و بر سر خود نهاد و عرض كرد : بلى اى پروردگار من راضى شدم از كفر نگاهم بدار .\r\nبنابراين وقتى عارفان با همهء استوارى گام و قوّت ايمان بيم آنها از بدى عاقبت چنين بوده چگونه ضعيف مىتواند از آن در بيم و هراس نباشد .\r\nبدى عاقبت علّتهايى دارد كه مقدّم بر مرگ است ، مانند : بدعت ، نفاق ، كبر و همهء صفات نكوهيده ؛ از اين رو صحابه به سختى از نفاق بيم داشتند . مراد از اين نفاق آن نيست كه ضدّ اصل ايمان است بلكه مقصود نفاقى است كه با اصل ايمان جمع مىشود و دارندهء آن مسلمانى منافق است . اين نفاق را نشانه‌هاى بسيارى است . پيامبر ( ص ) فرموده است : « چهار خصلت است كه اگر در كسى باشد منافق خالص است هر چند روزه بگيرد و نماز گزارد و پندارد كه مسلمان است ، و اگر يكى از آنها در او باشد در او شعبه‌اى از نفاق است تا آنگاه كه آن را ترك كند : هر گاه حديث كند دروغ گويد ، و چون وعده دهد تخلّف ورزد ، و هر گاه امين دانسته شود خيانت كند ، و چون پيمان بندد آن را بشكند . » « 86 »\r\n\r\n\r\n","description":"","footnote":"\r\n( 85 ) معارج / 28 : همانا عذاب پروردگارشان را ايمنى نيست .\r\n( 86 ) صحيح بخارى 1 / 16 باب علاقه المنافق از حديث عبد اللّه بن عمر با الفاظ ديگرى .\r\n","page_name":" 361 ","page_number":361},
  {"content":"\r\n\r\nصحابه و تابعين از نفاق تفسيرهايى كرده‌اند كه جز صدّيقان از آن تهى نيستند ، چه گفته‌اند : نفاق عبارت از اختلاف آشكار و نهان ، و دل و زبان و دخول و خروج است ، و چه كسى است كه از اينها خالى باشد بلكه اين امور ميان مردم به صورت عادت درآمده است و زشتى آنها را بكلّى از ياد برده‌اند ، اين نفاق در زمانى كه به دوران رسالت نزديك بوده جريان داشته است چه رسد به روزگار ما ، تا آن جا كه حذيفه گفته « 87 » است : سخنى كه هر گاه انسان آن را در زمان پيامبر خدا ( ص ) مىگفت منافق شمرده مىشد من آن را در روز ده بار از هر كدام شما مىشنوم . اصحاب پيامبر خدا ( ص ) مىگفتند : شما كارهايى مىكنيد كه در نظر شما باريكتر از موست و ما آن را در زمان پيامبر خدا ( ص ) از گناهان كبيره مىشمرديم .\r\nيكى از آنان گفته است : نشانهء نفاق اين است كه آنچه را از مردم ناخوش مىدارى مانند آن را به جا آورى ، و كسى را به خاطر چيزى از ستم دوست داشته باشى و به خاطر چيزى از حقّ دشمن بدارى . « 88 » گفته‌اند : از نفاق است كه انسان به چيزى كه در او نيست مدح شود و او خوشش آيد .\r\nدشوارتر از اين آن است كه روايت كرده‌اند : گروهى بر در خانهء حذيفه نشسته انتظار او را مىكشيدند ، و دربارهء او سخنانى مىگفتند : چون حذيفه بر آنها وارد شد از شرم خاموش شدند . حذيفه به آنها گفت : آنچه را مىگفتيد ادامه دهيد . آنان همچنان سكوت كردند ، حذيفه گفت : ما اين را در زمان پيامبر خدا ( ص ) نفاق مىشمرديم . اين حذيفه كسى بود كه به شناخت منافقان و دانستن اسباب نفاق اختصاص داشت ، « 89 » او مىگفت :\r\nبر دل لحظه‌اى فرا مىرسد كه از ايمان پر مىشود به طورى كه به اندازهء جاى فرو بردن سر سوزنى از نفاق در او ممكن نيست ، و نيز لحظه‌اى بر آن مىگذرد كه از نفاق پر مىگردد به گونه‌اى كه به قدر جاى فرو بردن سر سوزنى از ايمان در او ممكن نيست .\r\nبه آنچه گذشت دانستى كه خوف عارفان از سوء عاقبت است و سبب آن امورى است كه در پيش اتّفاق افتاده و از جملهء آنها بدعت ، گناه و نفاق است ، و در چه زمانى ممكن است بنده از همهء اينها خالى باشد ، و اگر گمان كند كه از آنها تهى است نيز نفاق\r\n\r\n\r\n","description":"","footnote":"\r\n( 87 ) مسند احمد از حديث حذيفه ، 5 / 384 .\r\n( 88 ) در برخى از نسخه‌هاست « و اگر به كارى نيكى ترغيب كند و خود آن را به جا نياورد . »\r\n( 89 ) 1 / 162 اين كتاب ، مسند احمد ، 5 / 386 تا 390 .\r\n","page_name":" 362 ","page_number":362},
  {"content":"\r\n\r\nورزيده است ، چه گفته‌اند : هر كس خود را از نفاق ايمن بداند منافق است . يكى از آنان به عارفى گفت : من از نفاق بر خود بيم دارم . پاسخ داد : اگر منافق باشى از نفاق نمىترسى .\r\nبنابراين عارف همواره به سابقه و خاتمه توجّه دارد و از آنها ترسان است . به همين مناسبت پيامبر خدا ( ص ) فرموده است : « بندهء مؤمن ميان دو ترس بسر مىبرد : ميان مهلتى كه گذشته و نمىداند خدا نسبت به آن چه كرده است و مهلتى كه باقى مانده و نمىداند خدا دربارهء آن چه داورى خواهد كرد . سوگند به آن كه جانم در دست اوست پس از مرگ هيچ امكانى براى پوزشخواهى نيست ، و پس از دنيا سرايى جز بهشت و دوزخ وجود ندارد . » « 90 »\r\n\r\nمعناى بدى عاقبت\r\n( 1 ) اگر بگويى : ترس اينان بيشتر به سوء عاقبت بازگشت دارد پس معناى سوء عاقبت چيست ؟\r\nبدان بدى عاقبت بر دو درجه است كه يكى بزرگتر از ديگرى است . درجهء بالا و هولناك آن اين است كه به هنگام سكرات مرگ و ظهور اهوال آن شكّ و يا انكار بر دل غلبه كند و روح آدمى در حال جحود و انكار يا شكّ قبض گردد ، و در نتيجه عقدهء جحود تا ابد ميان او و خداوند حجابى شود كه مقتضاى آن بعد دايم و عذاب جاويد است .\r\nدرجهء دوّم بدى عاقبت كه پايين‌تر از درجهء نخست است اين است كه به هنگام مرگ محبّت چيزى از امور دنيا و شهوتى از شهوتهاى آن بر دلش چيره شود و آن در قلب وى مجسّم گردد و او را مستغرق خود گرداند ، به طورى كه در آن حال مجالى براى وجود غير آن در دلش باقى نماند و قبض روح او در همين حال اتّفاق افتد ، و استغراق قلب او در آن امر ، نگونسار كنندهء او به سوى دنيا و گردانندهء روى او به طرف آن باشد . و هر گاه روى از خداوند بگرداند ميان او و خدا حجاب ايجاد مىشود و چون حجاب حاصل شود عذاب نازل مىگردد ، چه آتش افروختهء خداوند جز محجوبان را فرا نمىگيرد .\r\nامّا مؤمنى كه قلبش از دوستى دنيا سالم ، و همّتش در راه خداوند متعال صرف شده است دوزخ به او مىگويد : اى مؤمن بگذر كه نور تو زبانهء مرا خاموش ساخت . از اين رو\r\n\r\n\r\n","description":"","footnote":"\r\n( 90 ) الشّعب بيهقى به طور مرسل و پيش از اين در نكوهش دنيا ذكر شده است .\r\n","page_name":" 363 ","page_number":363},
  {"content":"\r\n\r\nهر گاه قبض روح آدمى در حال غلبهء محبّت دنيا اتّفاق افتد امر او خطرناك خواهد بود ، زيرا انسان بر چيزى مىميرد كه زندگانىاش بر آن بوده است و پس از مرگ كسب صفت ديگرى براى قلب كه ضدّ صفت غالب بر آن باشد ممكن نيست ، چه جز به وسيلهء اعمال جوارح نمىتوان در دل تصرّف كرد و جوارح با مرگ از كار مىافتد و عمل ممتنع مىشود و اميدى به آن نيست . همچنين براى بازگشت به دنيا اميدى وجود ندارد تا بتواند آنچه را به جا نياورده تدارك كند . در همين هنگام است كه حسرت و افسوس زياد مىشود جز اين كه هر گاه ريشه‌هاى ايمان و محبّت پروردگار به مدّتى دراز در دل او استوار و با اعمال شايسته‌اى استحكام يافته باشد به سبب آنها اين حالت كه به هنگام مرگ عارض او مىشود زدوده مىگردد .\r\nبنابراين اگر ايمان او در قوّت به سنگينى مثقالى باشد او را در نزديكترين زمان از آتش بيرون مىآورد ، و اگر كمتر از آن باشد درنگ او در آتش طولانى مىشود . ليكن چنانچه ايمانش جز به اندازهء حبّه‌اى نباشد ناگزير از آتش بيرون آورده مىشود ، هر چند پس از هزارها سال باشد .\r\nاگر بگويى : آنچه بيان كردى مقتضى آن است كه پس از مرگ به زودى آتش او را فرا گيرد پس چگونه است كه تا روز قيامت به تأخير مىافتد و در طول اين مدّت به او مهلت داده مىشود ؟\r\nپاسخ اين است بدانى كه هر كس عذاب قبر را انكار كند بدعتگذار و محجوب از انوار ايمان و قرآن است ، چه نزد اهل بينش درست همان است كه در اخبار به صحّت پيوسته است : « قبر يا حفره‌اى از حفره‌هاى دوزخ و يا باغى از باغهاى بهشت است . » ؛ « 91 » و چنان كه در اخبار آمده : « ممكن است به گور عذاب شونده هفتاد در از دوزخ باز شود » . « 92 » لذا آن كه به شقاوت سوء عاقبت دچار است همين كه جان از تنش جدا شود بلا بر او نازل مىگردد ؛ و انواع عذاب به سبب اختلاف اوقات مختلف مىشود .\r\nسؤال منكر و نكير در همان وقت است كه مرده در گور نهاده مىشود . سپس عذاب\r\n\r\n\r\n","description":"","footnote":"\r\n( 91 ) سنن ترمذى ، المصابيح بغوى ، 2 / 182 ؛ كافى 3 / 242 از حديث ابى عبد اللّه ( ع ) كه فرموده است : « قبر را همه روز گفتارى است ، مىگويد : من سراى غربتم ، من سراى وحشتم ، من خانهء كرمهايم ، من گورم ، من باغى از باغهاى بهشت يا حفره‌اى از حفره‌هاى دوزخم . »\r\n( 92 ) بحار الانوار ج 3 ، باب احوال مجرمان و پرهيزگاران در برزخ .\r\n","page_name":" 364 ","page_number":364},
  {"content":"\r\n\r\nقبر و پس از آن حسابرسى و رسوايى ميان جمع در روز قيامت است و بعد از آن خطر گذشتن از صراط و ترس از زبانيه ( فرشتگان عذاب ) و ديگر چيزهايى كه در اخبار ذكر شده است . « 93 » از اين رو شقىّ در همهء حالات خود ميان انواع عذابها گرفتار و در همهء احوال معذّب است مگر آن كه رحمت خداوند شامل حال او شود .\r\nگمان مكن كه خاك جاى ايمان را مىخورد بلكه همهء جوارح را خواهد خورد و پراكنده خواهد ساخت تا آنگاه كه زمان مقدّر فرا رسد . در آن هنگام اجزاى پراكنده جمع مىشوند و روحى كه جايگاه ايمان است به آنها باز مىگردد . روح از وقت مرگ تا بازگشت چنانچه از اهل سعادت است در چينه‌دان مرغابى سبز رنگ در زير عرش آويخته است و اگر پناه بر خدا از اهل شقاوت است بر حالتى ضدّ آن خواهد بود .\r\nاگر بگويى : سببى كه منجر به سوء عاقبت مىشود چيست ؟\r\nبدان اسباب اين امور را به تفصيل نمىتوان شمرد ، ليكن به مجموعهء آنها مىتوان اشاره كرد . امّا ختم عمر با شكّ و انكار منحصر به دو سبب است :\r\nسبب اوّل - در زاهدى تصوّر مىشود كه با همهء زهد و ورع و درستى كامل اعمال بدعتگزار باشد ، كه اگر چه اعمالش شايسته است ليكن عاقبت او سخت خطرناك مىباشد . مقصودم از بدعت آن نيست كه مذهبى پديد آورد ، چه اين نيز بدعت است و سخن دربارهء آن به طول مىانجامد بلكه منظورم از بدعت اين است كه دربارهء ذات خداوند و صفات و افعال او بر خلاف حقّ معتقد شود ، و اعتقادش مخالف حقيقت و واقع باشد ، خواه آن را از طريق رأى و استنباط و نظر به دست آورده و با آن با خصم مجادله و بر آن اعتماد كرده و به آن فريفته شده ، و يا از راه تقليد آن را كسب كرده باشد . كسى كه حالش بدين منوال باشد به هنگامى كه مرگش نزديك شود ، و نشانه‌هاى فرشتهء مرگ بر او آشكار گردد و دلش به سبب آنچه در آن است به تپيدن درآيد بسا باشد كه در حال سكرات مرگ بطلان آنچه از روى نادانى به آن معتقد شده بر او ظاهر گردد ، زيرا حالت مرگ حال پرده برداشتن از ميان است و سكرات آن به همين سبب است ، چه در اين حال برخى امور بر او مكشوف مىشود . و هر زمان بطلان اعتقادش كه در پيش خود به آن قطع و يقين داشته بر وى ظاهر گردد اين گمان را به خود نمىبرد كه بخصوص در اين عقيده اشتباه كرده ، چه در آن به رأى ضعيف و عقل ناقص خود پناه برده است بلكه\r\n\r\n\r\n","description":"","footnote":"\r\n( 93 ) بيشتر آنها در كتاب عقايد ذكر شده است ، بحار الانوار ، كتاب معاد .\r\n","page_name":" 365 ","page_number":365},
  {"content":"\r\n\r\nگمان مىكند كه همهء آنچه را اعتقاد دارد نادرست و بىاساس است ، زيرا او ميان ايمان به خدا و پيامبرش و ديگر اعتقادات صحيح ، و ميان عقيدهء فاسد خود تفاوتى نمىبيند و كشف اين كه يكى از اعتقادات او نادرست و از روى جهل بوده سبب مىشود كه بقيّهء اعتقاداتش را باطل بداند يا در آنها دچار شكّ شود . اگر در همين موقع خطرناك و پيش از آن كه حالت انابه به او دست دهد و به اصل ايمان بازگردد جان از تنش بيرون رود دچار سوء عاقبت شده و در حال شركت از دنيا رفته است كه از آن به خدا پناه مى بريم .\r\nحقّ تعالى همينها را اراده كرده و فرموده است :  وَ بَدا لَهُمْ مِنَ اللَّهِ ما لَمْ يَكُونُوا يَحْتَسِبُونَ  ؛ « 94 » و نيز :   هَلْ نُنَبِّئُكُمْ بِالْأَخْسَرِينَ أَعْمالًا ، الَّذِينَ ضَلَّ سَعْيُهُمْ فِي الْحَياةِ الدُّنْيا وَ هُمْ يَحْسَبُونَ أَنَّهُمْ يُحْسِنُونَ صُنْعاً   . « 95 » و همان گونه كه گاهى آنچه در آينده واقع مىشود در خواب مكشوف مىگردد و اين به سبب سبكى مشغوليّت دل به امور دنياست ، در سكرات مرگ نيز برخى امور بر آدمى كشف مىشود زيرا آنچه دل را مانع از آن است كه به ملكوت اعلا بنگرد و آنچه را در لوح محفوظ است مطالعه كند تا حقيقت امور چنان كه هست بر او مكشوف شود مشغوليّتهاى دنيا و شهوتهاى تن است . امثال اين حالات سبب كشف مىشود و كشف موجب شكّ در بقيّهء اعتقادات مىگردد . و هر كس دربارهء خداوند و صفات و افعال او به چيزى بر خلاف آنچه هست معتقد شود خواه از راه تقليد يا از طريق نظر و استنباط با اين خطر روبروست ، و زهد و صلاح براى دفع آن كافى نيست ، چه تنها اعتقادات صحيح است كه آدمى را نجات مىدهد . نادانها از اين خطر بركنارند ، يعنى كسانى كه به طور مجمل و استوار به خدا و پيامبرش و روز بازپسين ايمان آورده‌اند مانند عربهاى باديه نشين و روستاييان و ديگر عوامى كه اهل بحث و نظر نيستند و به طور مستقلّ دربارهء كلام شارع سخن نمىگويند ، و به گفته‌هاى گوناگون متكلّمان گوش فرا نمىدهند و از آنها تقليد نمىكنند . از اين رو پيامبر ( ص ) فرموده است : « بيشتر اهل بهشت ابلهانند . » « 96 » پيشينيان به همين سبب از بحث و نظر و غور در كلام و بررسى اين\r\n\r\n\r\n","description":"","footnote":"\r\n( 94 ) زمر / 47 : و از سوى خدا امورى بر آنها ظاهر مىشود كه هرگز گمان نمىكردند .\r\n( 95 ) كهف / 103 و 104 : آيا به شما خبر دهيم كه زيانكارترين ( مردم ) كيانند ، آنها كه تلاشهايشان در زندگى دنيا گم ( و نابود ) شده با اين حال گمان مىكنند كار نيك انجام مىدهند .\r\n( 96 ) الافراد ابن شاهين ، ابن عساكر از جابر به سندى ضعيف بدين گونه : « ( وارد بهشت شدم و ديدم بيشتر اهل آن ابلهانند » ، بزّار و پيش از اين ذكر شده است .\r\n","page_name":" 366 ","page_number":366},
  {"content":"\r\n\r\nامور منع مىكردند و به مردم دستور مىدادند كه بر ايمان به همهء آنچه خداوند نازل كرده و اعتقاد به همهء ظواهرى كه در شرع وارد شده ضمن عقيده به نفى تشبيه بسنده كنند و آنان را از فرو رفتن در تأويل ممنوع مىساختند ، زيرا خطر بحث در صفات الهى بزرگ و راههاى آن دشوار و گردنه‌هاى آن سخت مىباشد و خردها از درك جلال خداوند قاصر ، و هدايت الهى براى افاضهء نور يقين به سبب شيفتگى دلها به محبّت دنيا از قلوب محجوب است . و آنچه بحث كنندگان بر اساس تعقّل خود گفته‌اند مضطرب و با هم متعارض مىباشد ، و دلها به آنچه از آغاز رشد به آنها القا شده است انس دارند و به آنها وابسته‌اند . تعصّبهاى برانگيخته شده در ميان مردم نيز براى اعتقادات موروثى يا عقايدى كه روى حسن ظنّ در آغاز زندگى از معلّمان اخذ شده همچون ميخهاى محكمى است كه آنها را ثابت و پا بر جا نگه مىدارد . طبايع نيز به محبّت دنيا شيفته شده‌اند و بدان رغبت و اقبال دارند ، شهوتهاى دنيا نيز گلوى آدمى را مىفشارند و او را از هر فكر ديگر باز مىدارند ؛ از اين رو هنگامى كه باب سخن دربارهء خداوند و صفات او بر اساس رأى و عقل گشوده مىشود ، اين بحث كنندگان با همهء تفاوت قريحه و اختلاف طبع و حرصى كه هر نادانى از آنها در ادّعاى احاطه بر كنه حقّ دارد زبانشان براى بيان آنچه به دلشان مىرسد باز مىشود و گفته‌هاى آنان جذب دلهاى شنوندگان مىگردد و بر اثر طول مؤانست اين گفته‌ها استحكام مىيابند و راه رهايى بر مردم بكلّى مسدود مىشود .\r\nاز اين رو سلامت مردم در اين است كه به اعمال صالحه مشغول شوند و به دنبال آنچه از حدّ طاقت آنها بيرون است نروند . ليكن در اين زمان زمام اين امور سست شده و ياوه‌گوييها فراوان گشته ، و هر نادانى با گمان و پندار آنچه را موافق طبع اوست باور مىكند و معتقد مىشود كه آن علم و يقين و چكيدهء ايمان است و تصوّر مىكند آنچه را از حدس و تخمين معتقد شده و بدان بسنده كرده علم اليقين و عين اليقين است ،  وَ لَتَعْلَمُنَّ نَبَأَهُ بَعْدَ حِينٍ  . « 97 » سزاوار است به هنگامى كه پرده از جلو چشم اينها برداشته مىشود اين ابيات دربارهء آنها خوانده شود :\r\n أحسنت ظنّك بالأيّام إذ حسنت * و لم تخف سوء ما يأتي به القدر « 98 » \r\n\r\n\r\n","description":"","footnote":"\r\n( 97 ) ص / 88 : و خبر آن را پس از مدّتى مىشنويد .\r\n( 98 ) چون روزگار نيكو شد به آن خوش گمان شدى - و از بدى آنچه تقدير مىآورد نترسيدى .\r\n","page_name":" 367 ","page_number":367},
  {"content":"\r\n\r\n و سالمتك اللّيالي فاغتررت بها * و عند صفو اللّيالى يحدث الكدر « 99 » \r\nو يقين بدان كه هر كس از ايمان خالص به خدا و پيامبران و كتابهاى او جدا شود و در بحث غوطه‌ور گردد با اين خطر روبرو مىشود ، او همچون كسى است كه كشتى وى شكسته و دستخوش امواج درياست و پيوسته موجى او را به سوى موج ديگر پرت مىكند ، بسا ممكن است موج دريا او را به ساحل اندازد ، ليكن اين امر بعيد به نظر مىرسد و احتمال هلاك او بيشتر است . و هر كس به عقيده‌اى پايبند شده كه آن را از پژوهشگرانى كه تكيه بر سرمايهء عقل خود دارند فرا گرفته يا با ادلّه‌اى كه اينان بر اساس تعصّبات خود نوشته‌اند بدان معتقد شده و يا بدون دليل آن را پذيرفته است ، اگر در آن عقيده شكّ دارد دينش تباه است و اگر بدان مطمئن است خود را از مكر خدا ايمن دانسته و به خرد ناقص خويش مغرور شده است . هر كس در بحث و كنجكاوى بكوشد از اين دو حالت جدا نيست مگر آن كه از محدودهء عقل فراتر رود و به نور مكاشفه كه در عالم ولايت و نبوّت مىتابد برسد و آن ناياب و همچون كبريت احمر است و از كجا ميسّر شود ؟ از اين خطر تنها دو كس رهايى مىيابند : ابله عامى و يا كسى كه ترس از آتش او را به طاعت خدا مشغول داشته است و به اين امور بىفايده نمىپردازد . بنابراين پرداختن به اين كارها يكى از اسباب خطرناك سوء عاقبت است .\r\nامّا سبب دوم - ضعف ايمان در اصل و سپس چيره شدن محبّت دنيا بر دل است . هر چه ايمان رو به ضعف رود محبّت خداوند ضعيف و دوستى دنيا قوى مىشود تا آن حدّ كه براى محبّت خداوند جايى در دل باقى نمىماند جز از روى حديث نفس ، و اين در مخالفت با هوسها و عدول از راه شيطان اثرى ندارد . ضعف ايمان موجب بروز حرص در پيروى از شهوات است تا آن جا كه دل تاريك و سخت و سياه مىشود و تيرگيهاى گناه بر روى دل متراكم و انباشته مىگردد ، و پيوسته نور ايمانى را كه در دل اوست با همهء ضعيفى آن خاموش مىگرداند تا آنگاه كه گناهان جزء طبيعت و زنگار دل او مىشود .\r\nهنگامى كه سكرات مرگ چنين آدمى فرا رسد نقصان محبّت او افزايش مىيابد ، يعنى محبّت خدا ضعيفتر مىگردد ، چه احساس جدايى از دنيا مىكند در حالى كه دنيا نزد او از هر چيزى محبوبتر مىشود . از اين رو دلش به سبب درك فراق آن به درد مىآيد ، و اين درد فراق را از خدا مىداند . آنگاه در ضمير او حالتى پديد مىآيد كه آنچه را خداوند\r\n\r\n\r\n","description":"","footnote":"\r\n( 99 ) روزگار با تو آشتى كرد و بدان فريفته شدى - و به هنگام صفاى روزگار تيرگيها پديد مىآيد .\r\n","page_name":" 368 ","page_number":368},
  {"content":"\r\n\r\nاز مرگ و كراهت آن مقدّر كرده به سبب آن كه از خداست آن را مكروه و ناخوش مىدارد و در نتيجه بيم آن است كه به جاى محبّت خدا بغض و دشمنى او در درونش برانگيخته شود . چنان كه اگر كسى نسبت به فرزندش محبّت كمى داشته باشد چنانچه اين فرزند اموال او را كه در نظرش از فرزند محبوبتر است بگيرد و بسوزاند اين محبّت كم به بغض و دشمنى تبديل مىشود .\r\nبنابراين كسى كه حالش چنين باشد هر گاه در همين لحظه كه اين خطورات به دلش مىرسد جان از تنش بيرون رود دچار سوء عاقبت گرديده و براى هميشه هلاك و نابود شده است . آنچه منجر به اين بدى عاقبت شده غلبهء محبّت دنيا و اعتماد بدان و خوشحالى به اسباب آن است . همچنين ضعف ايمان است كه موجب ضعف محبّت بنده به خداست .\r\nپس هر كس در دل خود محبّت خدا را بيش از محبّت به دنيا بيابد ، هر چند دنيا را نيز دوست بدارد از اين خطر دور تر مىباشد ، چه دوستى دنيا منشأ همهء گناهان و دردى سخت و طاقت فرسا و دامنگير همهء طبقات مردم است . و اين به سبب كمى معرفت آنها نسبت به خداوند است ، چه كسى خدا را دوست مىدارد كه او را بشناسد . از اين رو فرموده است :  قُلْ إِنْ كانَ آباؤُكُمْ وَ أَبْناؤُكُمْ وَ إِخْوانُكُمْ وَ أَزْواجُكُمْ وَ عَشِيرَتُكُمْ وَ أَمْوالٌ اقْتَرَفْتُمُوها وَ تِجارَةٌ تَخْشَوْنَ كَسادَها وَ مَساكِنُ تَرْضَوْنَها أَحَبَّ إِلَيْكُمْ مِنَ اللَّهِ وَ رَسُولِهِ وَ جِهادٍ فِي سَبِيلِهِ فَتَرَبَّصُوا حَتَّى يَأْتِيَ اللَّهُ بِأَمْرِهِ  . « 100 » بنابراين كسى كه جان از تنش بيرون رود در حالى كه انكار بر خدا در دلش خطور كرده و فعل خدا را كه ميان او و زن و فرزند و اموال و ديگر محبوبهايش جدايى انداخته دشمن مىدارد ، مرگ او ورود بر دشمن و بريدن از محبوب است . او مانند بنده‌اى منفور و گريزان كه به زور نزد مولايش حاضر شود بر خدا وارد مىگردد و رسوايى و عقوبتى كه شايستهء چنين بنده‌اى است پوشيده نيست . امّا كسى كه بر دوستى خدا مىميرد ، مانند بنده‌اى نيكوكار كه مشتاق ديدار مولايش بوده و كارهاى سخت و رنجهاى سفر را به اميد لقاى او تحمّل كرده است بر خداوند وارد مىشود و روشن است كه به مجرّد ورود از چه\r\n\r\n\r\n","description":"","footnote":"\r\n( 100 ) توبه / 24 : بگو اگر پدران و فرزندان و برادران و همسران و طايفهء شما و اموالى كه به دست آورده‌ايد و تجارتى كه از كسادى آن بيم داريد و منازل مورد علاقهء شما در نظرتان از خداوند و پيامبرش و جهاد در راهش محبوبتر است در انتظار باشيد تا خداوند عذابش را بر شما نازل كند .\r\n","page_name":" 369 ","page_number":369},
  {"content":"\r\n\r\nخوشحالى و سرورى برخوردار خواهد شد ، چه رسد به لطايف اكرام و بدايع انعامى كه استحقاق آنها را دارد .\r\nامّا درجهء دوم سوء عاقبت كه پايينتر از درجهء نخست است و مقتضاى آن جاودانه ماندن در آتش نيست نيز دو سبب دارد : سبب اوّل كثرت گناهان است هر چند ايمان قوى باشد . سبب دوم ضعف ايمان است اگر چه گناهان كم باشد ، زيرا باعث ارتكاب گناه غلبهء شهوتها و رسوخ آنها در دل به سبب انس و عادت است ، و همهء آنچه انسان در طول عمر خود با آن انس داشته به هنگام مرگ به ياد او مىآيد . اگر به طاعات بيشتر رغبت داشته اكثر آنچه به ياد او مىآيد طاعات الهى است و اگر بيشتر ميل او به گناه بوده ياد آنها در زمان مرگ بر دل غلبه خواهد داشت ، و بسا كه جان او در حال غلبهء شهوتى از شهوتهاى دنيا و ارتكاب گناهى از گناهان گرفته شود و دلش به آن مقيّد گردد و به سبب آن از حقّ تعالى محجوب شود .\r\nاما كسى كه تنها گهگاهى از او گناهى صادر مىشود از اين خطر دور تر است ، و آن كه اصلا گناهى را مرتكب نمىشود بكلّى از اين خطر دور و بر كنار است ، و آن كه گناه بر او غلبه دارد و بر طاعاتش مىچربد و دلش به گناه بيش از طاعت شاد مىشود اين خطر نسبت به او بسيار بزرگ است . اين مطلب با مثالى دانسته مىشود ، و آن اين كه بر تو پوشيده نيست انسان بعضى از احوالى را كه در طول عمر خود بر او گذشته است در خواب مىبيند ، ليكن تنها آنچه را كه شبيه مشاهدات او در بيدارى است در خواب مشاهده مىكند تا آن حدّ كه نوجوانى كه محتلم مىشود چنانچه در بيدارى مباشرت نكرده باشد نحوهء مباشرت را نمىبيند و اگر مدّت درازى به همين حال باقى بماند صورت مباشرت را در خواب نخواهد ديد .\r\nو نيز روشن است كسى كه عمر خود را در فقاهت گذرانده بينش او نسبت به دانش و دانشمندان بيش از بينش كسى است كه عمر خود را در نجّارى بسر برده است . همچنين بينش نجّار نسبت به امورى كه مربوط به اسباب نجّارى است بيش از بينش پزشك و فقيه است . در حال خواب تنها بر انسان چيزى آشكار مىشود كه آن را با دل او به سبب همنشينى زياد يا يكى از اسباب ديگر مناسبتى حاصل شده باشد . مرگ شبيه خواب است ، ليكن برتر از آن است ، و سكرات مرگ و بيهوشى كه پيش از مرگ عارض مىشود به خواب نزديك است و اين امر مقتضى آن است كه انسان در اين حالت چيزهايى را كه\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nبا آنها انس داشته به يادش آيد و به دلش باز گردد . يكى از اسبابى كه يادآورى آن در دل رجحان دارد همنشينيهاى بسيار و طول عادت به ارتكاب گناه است . انس زياد به اداى طاعات نيز موجب رجحان تذكّر آنها در دل است . به همين سبب خواب صالحان با خواب فاسقان تفاوت دارد .\r\nبنابراين طول عادت سبب مىشود كه صورت گناه در دل او تجسّم يابد و نفس بدان رغبت كند و بسا در همين حال جانش گرفته شود و همين امر موجب سوء عاقبت او گردد ، هر چند اصل ايمان باقى و اميد نجات براى او وجود داشته باشد .\r\nبارى همان گونه كه در حال بيدارى آنچه به دل مىرسد اسبابى خاصّ دارد كه تنها خداوند آنها را مىداند همچنين يكايك خوابها را در نزد خدا علل و اسبابى است كه برخى از آنها شناخته شده‌اند و برخى ديگر ناشناخته‌اند . چنان كه مىدانيم در ذهن آدمى چيزى سبب تداعى چيز ديگرى مىشود كه با آن رابطه و مناسبتى داشته باشد و اين مناسبت ممكن است مشابهت يا تضاد و يا مقارنت باشد به طورى كه هر گاه آن چيز را حس كند ديگرى نيز به همراهش احساس شود .\r\nامّا مشابهت مانند آن كه چهرهء زيبايى ببيند و از ديدن آن به ياد زيباروى ديگرى افتد .\r\nتضاد مانند اين كه خوبرويى را ببيند و بد منظرى به يادش آيد .\r\nمقارنت مانند آن كه اسبى را ببيند كه آن را پيش از اين به همراه انسانى ديده است و از ديدن اسب به ياد آن انسان افتد .\r\nگاهى هم ممكن است كه از مشاهدهء چيزى چيز ديگرى تداعى گردد بى آن كه وجه مناسبت آنها دانسته شود و اين امر به سبب وجود يك واسطه يا دو واسطه است ، مانند اين كه اوّلى دومى و دومى سومى را تداعى كند سپس دومى فراموش شود و ميان اوّلى و سومى مناسبتى وجود نداشته باشد ، ليكن رابطه ميان اوّلى و دومى و بالعكس موجود باشد .\r\nبه همين گونه انتقال خاطره‌ها در خواب سببهايى از اين نوع دارد و به همين گونه است سكرات مرگ . كسى كه بخواهد خاطر خود را از انتقال به گناهها و شهوتها باز دارد راهى جز اين ندارد كه در همهء عمر در بازداشتن نفس خود از آنها و ريشه‌كن كردن شهوتها از دل مجاهد كند ، و اين مقدار تحت اختيار انسان است ، و كثرت مواظبت بر\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nاعمال نيك و تخليهء نفس از بديها ذخيره‌اى براى حالت سكرات مرگ مىباشد ؛ چه انسان بر چيزى مىميرد كه بر آن زيسته و بر چيزى حشر مىشود كه بر آن مرده است . از اين رو نقل شده است كه بقّالى را به هنگام مرگ شهادتين تلقين مىكردند و او پيوسته مىگفت : پنج ، شش ، چهار ، و نفس او به حسابى كه در طول عمر به آن انس داشت مشغول بود . يكى از عارفان پيشين گفته است : عرض گوهرى است كه نور آن مىدرخشد و بنده در هر حالى كه باشد تصوير آن به همان حالت در عرض منعكس مىشود . اگر در سكرات مرگ باشد صورت او از عرش براى او نمايان مىشود ، و بسا خود را به صورتى در حال ارتكاب گناه مشاهده كند . همچنين روز قيامت بر او مكشوف مىشود و احوال خود را در آن روز مىبيند و چنان دچار شرم و ترس مىشود كه توصيف آن غير ممكن است .\r\nآنچه اين شخص گفته درست است و سبب رؤياى صادقانه نزديك به اين معناست ، زيرا خفته با مطالعهء لوح محفوظ آنچه را در آينده واقع مىشود درك مىكند و اين جزئى از اجزاى پيامبرى است .\r\nبنابراين بدى عاقبت به حالات و خواطر قلبى برگشت دارد ، و دگرگون كنندهء دلها خداوند است ، و اتّفاقاتى كه مقتضى خطورات بد قلبى است به طور كلّى در اختيار انسان نيست ، اگر چه كثرت انس در آن مؤثر است . به همين سبب ترس ارباب معرفت از سوء عاقبت شديد است ، چه اگر انسان بخواهد كه در خواب جز حالات صالحان و احوال طاعات و عبادات را نبيند براى او دشوار خواهد بود هر چند كثرت صلاح و مواظبت بر آن در اين امر مؤثر مىباشد . ليكن پريشانيهاى خيال به طور كامل تحت ضابطه و قاعده‌اى در نمىآيد اگر چه غالبا آنچه در خواب بر انسان ظاهر مىشود با آنچه در بيدارى بر انسان غالب است مناسبت دارد ، به حدّى كه از شيخ ابو على فارمدى شنيدم كه دربارهء حسن ادب مريد نسبت به پير خود برايم تعريف مىكرد كه بر او واجب است هيچ گونه انكارى نسبت به آنچه پيرش به او مىگويد در دلش وجود نداشته باشد و در زبانش هيچ مخالفت و مجادله با او نكند ، و گفت : براى شيخ خود ابو القاسم كرمانى خوابى را كه ديده بودم نقل كردم و به او گفتم : تو را در خواب ديدم كه به من چنين گفتى ، و من گفتم : براى چه ؟ شيخ يك ماه از من دورى گرفت و با من سخن نگفت ، و پس از آن گفت : اگر در درون تو جواز مطالبه و انكار آنچه مىگويم وجود نداشت در خواب اين\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nسخن بر زبانت جارى نمىشد ، و مطلب چنان است كه او گفته و كم است انسان در خواب چيزى ببيند كه خلاف چيزى باشد كه در بيدارى بر قلب او غالب است .\r\nآنچه دربارهء اسرار سوء عاقبت ذكر شد همان مقدار است كه مىتوان آنها را در علم معامله بيان كرد و بيش از آن داخل در علم مكاشفه است ؛ و براى تو روشن شد كه ايمنى از سوء عاقبت منوط به اين است كه همهء اشيا را چنان كه هستند بدون هيچ نادانى بشناسى ، و همهء عمر را بدون ارتكاب گناهى در طاعت خداوند بسر برى ، و چون مىدانى كه اين امر محال و يا دشوار است ناگزير ترسى كه از سوء عاقبت بر دل ارباب معرفت غلبه دارد بر تو نيز چيره مىشود تا آن حدّ كه به سبب آن گريه و نالهء تو طولانى و اندوه و اضطراب تو بسيار خواهد شد ، چنان كه از احوال پيامبران و اوليا و پيشينيان صالح برايت نقل خواهيم كرد تا ذكر آنها يكى از اسبابى باشد كه آتش خوف را در دل تو برانگيزد .\r\nبا ذكر آنچه گذشت دانستى كه اگر در نفس آخرى كه جان از تن بيرون مىرود دل سلامت نباشد ، همهء اعمال آدمى ضايع است ، و سلامت دل با تلاطم امواج خطورات بىنهايت مشكل مىباشد . از اين رو مطرف بن عبد اللّه مىگويد : من از هلاك شدن كسى كه هلاك شده است شگفتى ندارم بلكه از آن كه رستگار شده در شگفتم كه چگونه رستگار شده است . و نيز به همين مناسبت حامد لفّاف گفته است : هنگامى كه فرشتگان روح مؤمنى را كه بر اسلام و نيكى مرده است بالا مىبرند فرشتگان در شگفت مىشوند و مىگويند : اين شخص از دنيا چگونه نجات يافته در حالى كه نيكان ما در آن تباه شدند .\r\nخلاصه كسى كه كشتى او در ميان امواج دريا گرفتار شود و بادهاى سخت بر آن هجوم برند ، و امواج به تلاطم درآيند ، هلاكش بيش از نجاتش محتمل است ، و قلب مؤمن بيش از كشتى دستخوش اضطراب ، و امواج خواطر بيش از امواج دريا در جنبش و تلاطم است ؛ و آنچه به هنگام مرگ مايهء ترس است تنها انديشهء بد است كه در دل خطور مىكند . به همين سبب پيامبر خدا ( ص ) فرموده است : « همانا انسان پنجاه سال عمل اهل بهشت را انجام مىدهد به طورى كه ميان او و بهشت جز به مقدار دوشيدن ماده شترى باقى نمىماند ليكن عاقبت او به آنچه پيش از اين مقدّر شده است ختم مىشود . » « 101 » روشن است كه زمان دوشيدن ناقه براى اعمالى كه موجب شقاوت باشد\r\n\r\n\r\n","description":"","footnote":"\r\n( 101 ) صحيح مسلم از حديث ابو هريره به سند ضعيف ، الجامع الصغير . پيش از اين نيز ذكر شده است .\r\n","page_name":" 373 ","page_number":373},
  {"content":"\r\n\r\nكافى نيست و مراد خطورات قلبى است كه همچون برق خاطف لرزان از دل مىگذرند .\r\nسهل گفته است : به خواب ديدم كه وارد بهشت شدم و سيصد پيامبر را ديدار كردم . از ايشان پرسيدم : در دنيا از چه چيزى بيشتر مىترسيديد ، گفتند : بدى عاقبت و به سبب همين خطر بزرگ است كه شهادت مورد رشك و مرگ ناگهانى ناخوشايند است . چه مرگ ناگهانى بسا در زمانى اتّفاق افتد كه انديشهء بدى بر انسان غلبه كند و بر دل استيلا يابد و دل از امثال اينها خالى نيست ، مگر آنگاه كه به سبب كراهت از آن يا به نور معرفت دفع گردد . امّا شهادت عبارت از گرفتن جان آدمى است در حالتى كه در دل او جز محبّت خداوند باقى نمانده و دوستى دنيا و زن و فرزند و مال و همگى شهوتها از دل او بيرون رفته باشد ، چه كسى كه به صف كارزار مىشتابد ، و دل بر مرگ مىنهد تنها به خاطر خدا و طلب رضاى او فروش دنيا در برابر آخرت و خشنودى به بيعى است كه خداوند طرف معاملهء اوست چنان كه فرموده است :  إِنَّ اللَّهَ اشْتَرى مِنَ الْمُؤْمِنِينَ أَنْفُسَهُمْ وَ أَمْوالَهُمْ بِأَنَّ لَهُمُ الْجَنَّةَ  « 102 » و فروشنده ناگزير از آنچه فروخته روگردانيده و محبّت آن را از دل بيرون كرده و دل به دوستى چيزى كه مىخرد بسته است . نظير اين حالت در پاره‌اى اوقات به انسان دست مىدهد ، ليكن بيرون رفتن جان از تن در آن حال اتّفاق نمىافتد و ميدان پيكار سبب خروج جان از تن در همين حالت است . امّا اين در صورتى است كه قصد پيروزى بر دشمن و به دست آوردن غنيمت و يا كسب آوازده نداشته باشد ، چه اگر چنين مقاصدى داشته باشد هر چند در ميدان نبرد كشته شود از وصول به اين مرتبه دور است ، چنان كه اخبار بر اين دلالت دارد .\r\nاكنون كه معناى بدى عاقبت و آنچه در آن مايهء ترس است آشكار شد پس خود را براى نيكى عاقبت آماده ساز و مواظب ياد خداوند باش ، و محبّت دنيا را از دل بيرون كن و اعضايت را از ارتكاب گناه و انديشه‌ات را از تفكّر در آن بازدار ، و از مشاهدهء گناه و ديدن اهل آن دورى جوى ، چه اين نيز در دلت تأثير دارد ، و فكر و انديشه‌ات را به سوى خود معطوف مىكند ، و بپرهيز از آن كه در اين باره تأخير كنى و بگويى : چون پايان عمر نزديك شود براى آن آماده خواهيم شد ، چه هر نفسى از انفاس تو پايان عمر تو است ، زيرا ممكن است جان تو در آن ربوده شود . پس در هر نفس برآوردنى مراقب قلب\r\n\r\n\r\n","description":"","footnote":"\r\n( 102 ) توبه / 111 : خداوند از مؤمنان جانها و اموالشان را خريدارى مىكند ( كه در برابرش ) بهشت براى آنان باشد .\r\n","page_name":" 374 ","page_number":374},
  {"content":"\r\n\r\nخويش باش ، و بپرهيز از آن كه لحظه‌اى اهمال ورزى ، چه شايد ، آن ، لحظهء عاقبت تو باشد . اين وضع تو در حال بيدارى است .\r\nامّا هنگامى كه مىخوابى بپرهيز از آن كه جز بر طهارت ظاهر و باطن بخوابى ، و بايد زمانى خواب بر تو غلبه كند كه ذكر خداوند بر دلت چيره باشد . نمىگويم : بر زبانت زيرا حركت زبان بتنهايى اثرى اندك دارد . و به يقين بدان كه به هنگام خوابيدن چيزى بر دل تو غلبه مىيابد كه پيش از آن بر دلت غالب بوده است ، و از خواب بر نمىخيزى جز بر آنچه در خواب بر دلت غلبه داشته است . مرگ و رستاخيز مانند خواب و بيدارى است .\r\nهمان گونه كه بنده نمىخوابد جز بر چيزى كه در بيدارى بر او غلبه داشته ، و بيدار نمىشود جز بر چيزى كه در خواب بر او چيره بوده است ، انسان نمىميرد جز بر چيزى كه بر آن زيسته و برانگيخته نمىشود جز بر حالتى كه در آن مرده است .\r\nو به قطع و يقين بدان كه مرگ و بعث دو حالت از حالات تو است ، چنان كه خواب و بيدارى دو حالت از احوال تو است ، و به آن ايمان داشته باش ؛ ايمانى كه دل آن را تصديق كند . اگر شايستگى اين را ندارى كه به عين اليقين و نور بصيرت آن را بنگرى پس مراقب انفاس و لحظه‌هاى عمر خويش باش ، و بپرهيز از آن كه به اندازهء چشم بهمزدنى از خدا غافل شوى ، چه اگر همهء اينها را به كار بندى بر لبهء خطر بزرگى قرار دارى چه رسد به اين كه آنها را به كار نبندى ، زيرا همه مردم در معرض هلاكتند جز عالمان ، و همهء عالمان دستخوش هلاكتند جز عمل كنندگان ، و همهء عمل كنندگان هلاك شدگانند جز مخلصان ، و همهء مخلصان بر خطرى بزرگند .\r\nو بدان اين امور برايت ميسّر نخواهد شد جز آنگاه كه از دنيا به قدر ضرورت قناعت كنى ، و ضرورت تو نان و لباس و خانه است و هر چه جز اينهاست زيادى است . مقدار ضرورت طعام به اندازه‌اى است كه پشت تو را محكم سازد و رقم تو را سد كند . بايد خوردن تو مانند خوردن كسى باشد كه بدان مضطر شده و از آن كراهت دارد ، و نبايد رغبت تو در طعام بيش از رغبت تو در قضاى حاجت باشد ، چه ميان وارد كردن طعام در شكم و خارج كردن از آن تفاوتى نيست و هر دو در طبيعت ضرورى هستند . و نيز همان گونه كه قضاى حاجت از مقاصدى نيست كه دلت به آن مشغول شود خوردن طعام هم نبايد تو را به خود سرگرم سازد . و بايد بدانى كه اگر همّت تو آن باشد كه چه چيزى به شكمت وارد كنى ارزش تو برابر آن چيزى خواهد بود كه از شكمت خارج مىسازى . و\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nاگر قصد تو از خوراك نيرو گرفتن براى عبادت خدا باشد چنان كه قصد تو از قضاى حاجت همين است ، نشانهء اين قصد در سه چيز از امر خوراك تو ظاهر مىشود : وقت ، مقدار و جنس خوراك .\r\nامّا وقت : كمترين آن اين است كه در شبانه روز به يك بار خوردن بسنده كنى و بر گرفتن روزه مواظبت داشته باشى .\r\nمقدار : اين كه بر ثلث شكم چيزى نيفزايى .\r\nجنس : آن كه خوراكهاى لذيذ را طلب نكنى و به آنچه اتّفاق افتد قناعت ورزى .\r\nاگر بر رعايت اين سه امر توانايى يافتى و زحمت ارضاى شهوتها و لذّتها از تو ساقط شد خواهى توانست شبهات را ترك كنى و جز از حلال نخورى ، چه حلال كمياب است شهوتها را كفايت نمىكند .\r\nامّا لباس : بايد مقصود تو از آن دفع سرما و گرما و پوشيدن عورت باشد ، و هر چه سرما را از سر تو رفع كند اگر چه كلاهى باشد كه به يك دانق « 103 » تهيّه شود چنانچه بيشتر از آن را طلب كنى فضولى و زياده‌روى كرده‌اى و اين امر روزگار تو را تباه مىكند و تو را براى تحصيل آن گاهى با كسب و زمانى با استفاده از حرام و شبهه‌ناك به مشغوليّتى دايمى و رنجى پايدار دچار مىسازد و ديگر چيزهايى كه سرما و گرما را از تن تو دور مىكند به همين گونه قياس كن . و هر چيزى كه فايدهء لباس از آن حاصل مىشود چنانچه به سبب پستى جنس و كمى ارزش بدان اكتفا نكنى پس از آن ديگر براى تو موقف و بازگشتى نخواهد بود بلكه از كسانى خواهى بود كه شكم آنها را چيزى جز خاك پر نمىكند .\r\nمسكن - نيز به همين گونه است . اگر به آنچه اين مقصود را برآورده مىكند بسنده كنى براى تو كافى خواهد بود كه آسمان سقف و زمين قرارگاه تو باشد ، و اگر گرما يا سرما بر تو غلبه كند به مسجدها رو آورى ، امّا اگر مسكنى خاصّ بخواهى اين خواست تو به درازا مىكشد و بيشتر عمرت در آن صرف مىشود ، و عمر تنها سرمايهء تو است . آنگاه اگر اين مقصود برايت ميسّر شود چنانچه قصد تو از ديوار غير از آن باشد كه ميان تو و چشمها حايل شود و منظور تو از سقف جز اين باشد كه تو را در برابر ريزش بارانها حفظ كند ، و ديوارها را بالا ببرى و سقفها را آرايش دهى بىشكّ در گودالى درافتاده‌اى كه رهايى تو\r\n\r\n\r\n","description":"","footnote":"\r\n( 103 ) دانق : يك ششم درهم - م .\r\n","page_name":" 376 ","page_number":376},
  {"content":"\r\n\r\nاز آن ناممكن مىباشد . ساير امور ضرورى تو نيز به همين منوال است . اگر به مقدار ضرورت بسنده كنى مىتوانى خود را براى خدا فارغ گردانى و براى آخرتت توشه فراهم كنى و جهت مرحلهء پايانى خود آماده شوى ؛ و اگر از حدّ ضرورت تجاوز كنى و به وادى آرزوها وارد شوى افكارت پريشان مىشود ، و خدا باك نخواهد داشت كه در كدام وادى تو را هلاك كند . اين اندرز را از كسى كه بيش از تو به اندرز نيازمند است بپذير .\r\nبدان مجال تدبير و توشه برداشتن و پرهيز در اين عمر كوتاه است ، و اگر آن را روز بروز در تأخير و يا غفلت صرف كنى ناگهان در غير وقتى كه مىخواهى ربوده مىشوى و افسوس و ندامت هرگز از تو جدا نخواهد شد . پس اگر به سبب ضعف خوف از خدا به ملازمت آنچه راهنمايى كرديم توانايى نيابى و آنچه را ما دربارهء عاقبت كار ذكر كرديم در ترسانيدن تو كافى نباشد ، در آينده از احوال خائفان چيزهايى ذكر خواهيم كرد كه اميد است بعضى قساوتها را از دلت بزدايد . تو به حقيقت مىدانى كه عقول پيامبران و دانشمندان و اوليا و علم و مقام آنها نزد خداوند از عقل و عمل و منزلت تو نزد او كمتر نيست . پس با همهء ضعف بينش و كوردلى در احوال آنها بينديش و بنگر كه چرا خوف آنها سخت و اندوه و گريهء آنها بسيار بوده است به طورى كه برخى از آنها هوش را از دست مىدادند ، و بعضى مدهوش به روى زمين مىافتادند و برخى بر زمين در افتاده جان مىباختند . شگفت نيست اگر اينها در دل تو اثر نكند ، زيرا دل غافل مانند سنگ يا از آن سخت‌تر است  وَ إِنَّ مِنَ الْحِجارَةِ لَما يَتَفَجَّرُ مِنْهُ الْأَنْهارُ وَ إِنَّ مِنْها لَما يَشَّقَّقُ فَيَخْرُجُ مِنْهُ الْماءُ وَ إِنَّ مِنْها لَما يَهْبِطُ مِنْ خَشْيَةِ اللَّهِ وَ مَا اللَّهُ بِغافِلٍ عَمَّا تَعْمَلُونَ  .\r\n\r\nاحوال پيامبران و اولياء و فرشتگان ( ع ) در خوف\r\n( 1 ) عايشه روايت كرده است : پيامبر خدا ( ص ) به هنگامى كه هوا دگرگون مىشد و باد سخت وزيدن مىگرفت رخسارش متغيّر مىشد ، بر مىخاست و در حجره رفت و آمد مىكرد و داخل و خارج مىشد ، و همهء اينها به سبب ترس از خدا بود . « 104 » همچنين پيامبر خدا ( ص ) آيه‌اى از سورهء حاقّه را خواند و بيهوش شد . « 105 » خداوند فرموده است :\r\n\r\n\r\n","description":"","footnote":"\r\n( 104 ) صحيح بخارى 6 / 167 ، زير عنوان : سورة الاحقاف .\r\n( 105 ) در اين باره معروف اين است كه آن حضرت آيه‌هاى :   إِنَّ لَدَيْنا أَنْكالًا وَ جَحِيماً وَ طَعاماً ذا غُصَّةٍ وَ عَذاباً أَلِيماً   را قرائت فرمود و مدهوش شد ، عبد بن حميد و محمّد بن نصر از حمران ، مسند احمد در باب زهد ، الدرّ المنثور ، 6 / 279 .\r\n","page_name":" 377 ","page_number":377},
  {"content":"\r\n\r\n وَ خَرَّ مُوسى صَعِقاً  ، « 106 » و پيامبر در ابطح صورت جبرئيل ( ع ) را ديد و مدهوش شد . « 107 » روايت شده است : پيامبر ( ص ) چون به نماز مشغول مىشد از سينه‌اش آوازى مانند آواز ديگ جوشان شنيده مىشد . « 108 » پيامبر ( ص ) فرمود : « هيچ گاه جبرئيل بر من نازل نشد جز اين كه از بيم خداوند جبّار بر خود مىلرزيد . » « 109 » گفته شده است : هنگامى كه بر ابليس آنچه از او ديده شده ظاهر گرديد جبرئيل و ميكائيل ( ع ) شروع به گريستن كردند . خداوند به آنها وحى فرمود : چرا اين قدر گريه مىكنيد ، گفتند : پروردگارا ما از مكر تو ايمن نيستيم . خداوند فرمود : به همين گونه باشيد و از مكر من ايمن مباشيد .\r\nاز پيامبر ( ص ) روايت شده كه فرموده است : « از جبرئيل پرسيدم چه سبب است كه ميكائيل را خندان نمىبينم ، جبرئيل گفت : ميكائيل از آن گاه كه دوزخ آفريده شده نخنديده است » . « 110 » گفته شده : خداوند را فرشتگانى است كه از آن گاه كه دوزخ آفريده شده احدى از آنها نخنديده است از بيم آن كه خداوند بر آنان خشمگين شود و عذابشان كند .\r\nروايت شده است كه داوود ( ع ) در مناجات خود مىگفت : پروردگارا هنگامى كه گناهم را به ياد مىآورم زمين با همهء فراخى آن بر من تنگ مىشود ، و چون رحمت تو را به خاطر مىآورم جانم به من باز مىگردد . منزّهى تو اى خداى من ! نزد پزشكان بندگانت رفتم تا گناهم را درمان كنند ، همگى مرا به سوى تو راهنمايى كردند ، پس تيره‌روزى\r\n\r\n\r\n","description":"","footnote":"\r\n( 106 ) اعراف / 143 : و موسى مدهوش به زمين افتاد .\r\n( 107 ) بزّار از حديث ابن عبّاس به سند نيكو : پيامبر ( ص ) از جبرئيل خواست كه صورتش را بنماياند ، جبرئيل گفت : پروردگارت را بخوان پيامبر ( ص ) دعا فرمود ، پس از آن جبرئيل از سمت مشرق بر او ظاهر شد و پيوسته بالا مىآمد و حركت مىكرد ، پيامبر ( ص ) چون او را ديد مدهوش شد ، ابن مبارك از روايت حسن به طور مرسل ؛ ( المغنى ) .\r\n( 108 ) سنن ترمذى در الشمائل ، ص 23 ، باب ما جاء في بكاء رسول اللّه ( ص ) .\r\n( 109 ) عراقى گفته است : اين حديث را با اين الفاظ نيافتم ، ابو الشيخ در كتاب العظمة از ابن عبّاس نقل كرده كه گفته است : در روز قيامت جبرئيل در پيشگاه خداوند متعال مىايستد در حالى كه از بيم عذاب او بر خود مىلرزد .\r\n( 110 ) مسند احمد 3 / 224 از حديث انس .\r\n","page_name":" 378 ","page_number":378},
  {"content":"\r\n\r\nبراى نوميدان از رحمتت باد .\r\nفضيل گفته است : به من خبر رسيده كه روزى داوود ( ع ) به ياد گناهش افتاد فرياد كنان دست بر سر نهاد و از جا جست تا به كوه رسيد . درّندگان به گرد او درآمدند ، گفت : بازگرديد كه شما را نمىخواهم بلكه هر گريه كننده‌اى را مىخواهم كه بر گناهش بگريد و جز با گريه مرا ديدار نكند و هر كه گنهكار نباشد به داوود گنهكار چه كار دارد . او را بر بسيارى گريه سرزنش مىكردند ، پاسخ مىداد : مرا رها كنيد تا بگريم پيش از آن كه روز گريه سپرى شود ، پيش از آن كه استخوانها متلاشى شوند و احشا بسوزند ، و پيش از آن كه مرا به دست فرشتگان غلاظ و شداد بسپارند ؛ فرشتگانى كه در آنچه مأمورند نافرمانى نمىكنند و آنچه را دستور داده مىشوند اجرا مىكنند .\r\nعبد العزيز بن عمر گفته است : هنگامى كه داوود دچار گناه شد آوازش نقصان يافت ، عرض كرد : پروردگار من ! آوازم در برابر پاكيزگى آواز صدّيقان خشن و گرفته شد .\r\nروايت شده است هنگامى كه گريه‌اش طولانى شد و از آن سودى نبرد سينه‌اش تنگ و غصّه‌اش بسيار شد ، عرض كرد : اى پروردگار من ؛ ! آيا به گريهء من رحم نمىكنى ؟\r\nخداوند به او وحى فرمود : گناهت را فراموش كردى و گريه‌ات را به ياد آورى . عرض كرد : اى خداى من و اى آقاى من ! چگونه گناهم را فراموش كنم و حال آن كه در آن هنگام چون زبور مىخواندم آب از جريان خود مىايستاد و بادها ساكن مىشد و پرندگان بر بالاى سرم سايه مىكردند ، و حيوانات وحشى با محراب من انس مىگرفتند ، اى خداى من و اى آقاى من ! اين چه وحشتى است كه ميان من و تو است ؟ خداوند به او وحى فرمود : اى داوود ! آن انس طاعت بود و اين وحشت گناه است ، اى داوود ! آدم يكى از آفريدگان من بود به دست قدرت خود او را آفريدم و از روح خود در او دميدم و فرشتگان را به سجدهء او فرمان دادم ، و جامهء كرامت بر او پوشانيدم ، و تاج وقار بر سر او نهادم ؛ او از تنهايى ناله كرد ، كنيز خود حوّا را به همسرى او درآوردم ، و در بهشت خويش او را جاى دادم ، هنگامى كه نافرمانى من كرد او را برهنه و خوار از جوار خود راندم . اى داوود ! از من بشنو - و حقّ مىگويم - ما را فرمانبردارى كردى و ما مقاصد تو را برآورديم ، و از ما درخواست كردى به تو بخشيديم ، و ما را نافرمانى كردى تو را رها كرديم ، و اگر به\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nهمان گونه كه بودى به سوى ما بازگردى تو را مىپذيريم . « 111 » ابن عمر گفته است : يحيى بن زكريّا هشت ساله بود كه وارد بيت المقدّس شد . عابدان آن جا را ديد كه پيراهن موى و پشم بر تن دارند ، و مجتهدان آنها را ديد كه زنجير به گردن كرده‌اند و خود را به اطراف بيت المقدّس بسته‌اند . او ترسيد و نزد پدر و مادرش بازگشت . پس از آن از كنار كودكانى گذشت كه بازى مىكردند ، به او گفتند : اى يحيى ! بيا با هم بازى كنيم . پاسخ داد : من براى بازى آفريده نشده‌ام . سپس نزد پدر و مادرش آمد و از آنها خواست كه پيراهن موى بر او بپوشانند ، آنها درخواست او را انجام دادند . پس از آن به بيت المقدّس بازگشت . روزها در آن جا خدمت مىكرد و شبها را در آن جا به صبح مىآورد تا آنگاه كه پانزده ساله شد . در اين هنگام بيرون آمد و ملازم كوهها و غارها شد .\r\nمادر و پدرش به جستجوى او پرداختند و او را در كنار درياچهء اردن يافتند در حالى كه پايش را در آب فرو برده و نزديك بود از تشنگى هلاك شود و مىگفت : به عزّت و جلالت سوگند كه آب نمىآشامم تا آنگاه كه بدانم در نزد تو چه منزلتى دارم . پدر و مادرش از او خواستند كه با قرص نان جوينى كه همراه آنها بود افطار كند و از آن آب بنوشد . به گفتهء آنها عمل كرد و سوگند خود را كفّاره داد . آنها رفتار نيك او را ستودند و وى را به بيت المقدّس بازگردانيدند . او هنگامى كه براى نماز برمىخاست گريه مىكرد تا آن حدّ كه درختان و ريگهاى بيابان با او مىگريستند و زكريّا به سبب گريهء او مىگريست به قدرى كه بيهوش مىشد . يحيى پيوسته گريه مىكرد تا آن اندازه كه اشك گوشت رخسارش را پاره كرد و دندانهايش نمايان شد . مادرش به او گفت : اى پسر من ! اگر به من اجازه دهى چيزى برايت فراهم كنم كه دندانهايت را از نظر بينندگان بپوشاند .\r\nوى اجازه داد ، و مادرش دو پاره نمد بر رخسار او چسبانيد . يحيى چون براى نماز بر مىخاست گريه مىكرد و هنگامى كه دو پاره نمد به اشك چشمان او آغشته مىشد مادرش مىآمد و نمدها را مىفشرد و چون ديد كه اشك چشمانش بر روى بازوهاى مادرش سرازير مىشود به او گفت : بارالها ! اين اشك چشمان من و اين مادر من است و من بندهء توأم و تو مهربانترين مهربانانى . زكريّا به او گفت : اى پسر من ! من از پروردگارم خواستم تو را به من عطا كند تا چشمانم به تو روشن شود ، يحيى پاسخ داد : اى پدر ! جبرئيل به من خبر داده كه ميان بهشت و دوزخ بيابانى است كه آن را جز گريه كنندگان\r\n\r\n\r\n","description":"","footnote":"\r\n( 111 ) اين داستان و داستان پيش و پس از آن از اسرائيليّات است كه در كتابهاى صوفيان يافت مىشود .\r\n","page_name":" 380 ","page_number":380},
  {"content":"\r\n\r\nنمىتوانند بپيمايند ، زكريّا گفت : پس اى پسر من گريه كن .\r\nمىگويم : اين حديث را شيخ ما صدوق در مجلس هشتم از كتاب عرض المجالس به سند خود از ابن عمر از پيامبر خدا ( ص ) با زياده و نقصان و اختلاف در الفاظ نقل كرده ، و در مجلس پنجاه و چهارم از طريق خاصّه از ليث بن ابى سليم روايت كرده كه گفته است : شنيدم مردى از انصار مىگفت : در آن حال كه پيامبر خدا ( ص ) در روز گرمى در سايهء درختى آرميده بود ناگهان مردى آمد پيراهنش را از تنش درآورد و بر روى زمين گرم شروع به غلتيدن كرد ، گاهى پشتش را و زمانى شكمش را و گاه پيشانىاش را داغ مىكرد و مىگفت : اى نفس ! بچش آنچه نزد خداست بزرگتر است از آنچه من با تو كرده‌ام و پيامبر ( ص ) به آنچه مىكرد مىنگريست . سپس آن مرد پيراهنش را پوشيده و به راه افتاد . پيامبر ( ص ) با دست به او اشاره كرد و او را نزد خود فرا خواند و به او فرمود : اى بندهء خدا ! من ديدم تو كارى را انجام دادى كه تا كنون نديده‌ام كسى از مردم آن را انجام دهد . چه چيزى تو را به اين كار وادار كرده است ؟ آن مرد گفت : ترس از خدا مرا بر آن واداشته است ، و به نفس خويش گفتم : اى نفس ! بچش كه آنچه نزد خداست بزرگتر از آن چيزى است كه من با تو كرده‌ام . پيامبر ( ص ) فرمود : « تو از خدا چنان كه سزاوار است ترسيده‌اى و خداوند به سبب تو بر اهل آسمانها مباهات مىكند . » سپس به اصحاب خود فرمود : « اى گروهى كه حضور داريد به رفيقتان نزديك شويد تا برايتان دعا كند » ؛ اصحاب نزد او آمدند و وى برايشان دعا كرد و گفت : بارالها ! امور ما را بر طريق هدايت گرد آور ، و پرهيزگارى را توشهء ما و بهشت را جاى بازگشت ما قرار ده .\r\nغزّالى مىگويد : عيسى ( ع ) فرمود : اى گروه حواريان ! ترس از خدا و محبّت بهشت ، صبر بر سختى و دورى گرفتن او دنيا را به بار مىآورد . براستى با شما سخن مىگويم :\r\nخوردن جو و خفتن با سگان در مزبله‌ها براى به دست آوردن بهشت كارى اندك است .\r\nگفته‌اند : ابراهيم خليل ( ع ) چون گناهش را به ياد مىآورد مدهوش مىشد ، و تپش دل او در مسافت يك ميل در يك ميل شنيده مىشد ، از اين رو جبرئيل بر او وارد شده و گفت : خداوند جبّار به تو سلام مىرساند و مىگويد : آيا ديده‌اى دوستى از دوستش بترسد ؟ ابراهيم ( ع ) گفت : اى جبرئيل ! هر زمان گناهم را به ياد مىآورم دوستى را فراموش مىكنم . گفته شده است : هنگامى كه آن حضرت به نماز مشغول مىشد آواز تپش دل او از ترس پروردگارش از فاصلهء يك ميل شنيده مىشد . على ( ع ) به هنگامى كه\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nاز نماز بامداد فارغ شده و اندوهى بر خاطر او نشسته بود در حالى كه دستها را مىگردانيد فرمود : « اصحاب محمّد ( ص ) را ديدم و امروز چيزى را كه شبيه آنان باشد نمىبينم . آنان در حالى صبح مىكردند كه زردروى ، ژوليده مو ، گردآلود بودند و ميان چشمانشان مانند زانوى بز بود ؛ شب را براى خدا در سجده و قيام بودند ، كتاب خدا را تلاوت مىكردند ، گاهى پيشانى و زمانى زانوها را بر زمين مىگذاشتند . چون بامداد بر مىخاستند و خدا را ياد مىكردند مانند درختان به هنگام وزش باد به حركت در مىآمدند و به حدّى اشك از چشمانشان سرازير مىگرديد كه جامهء آنها تر مىشد . به خدا سوگند اين قوم ( شما و مردم همزمان شما ) را مىبينم كه در خواب غفلت فرو رفته‌اند . سپس برخاست و پس از آن تا آنگاه كه پسر ملجم او را ضربت زد ديده نشد كه خندان باشد .\r\nعلىّ بن الحسين ( ع ) چون وضو مىساخت رخسارش به قدرى زرد مىشد كه كسانش به او مىگفتند : در وقت وضو تو را چه مىشود ؟ پاسخ داد : « آيا مىدانيد مىخواهم در برابر چه كسى بايستم ؟ » « 112 » مىگويم : از طريق خاصّه در كافى حديث على ( ع ) از امام باقر ( ع ) چنين روايت شده كه فرموده است : امير مؤمنان ( ع ) در عراق نماز بامداد را با مردم به جماعت گزارد ، و چون از آن فارغ شد مردم را موعظه كرد ، و از خوف خدا گريست و آنان را گريانيد .\r\nسپس فرمود : آگاه باشيد به خدا سوگند من در روزگار پيامبر خدا ( ص ) مردمى را مشاهده كردم كه روز و شب را در حالى به سر مىبردند كه موهايشان ژوليده ، رخسارشان گردآلود و شكمهايشان گرسنه بود ، شب را در حال سجده و قيام براى پروردگارشان مىگذراندند . گاهى روى پا ايستاده و گاهى پيشانى بر زمين مىنهادند و با پروردگار خويش به راز و نياز مىپرداختند و از او مىخواستند كه آنان را از آتش دوزخ آزاد سازد .\r\nبا اين حال به خدا سوگند آنها را پيوسته خائف و ترسان ديدم . « 113 » در روايت ديگرى آمده است : « گويا صداى دم برآوردن دوزخ در گوش آنها بود ، هنگامى كه خدا در نزد آنها ياد مىشد مانند درختان كه به تكان و لرزش درآيند مىلرزيدند . گويى اين قوم در خواب غفلت فرو رفته‌اند » . سپس آن حضرت تا آنگاه كه\r\n\r\n\r\n","description":"","footnote":"\r\n( 112 ) همهء اينها در جلد اول ، كتاب اسرار نماز و جلد چهارم كتاب اخلاق نبوّت و كتاب آداب الشيعه و اخلاق الامامة ذكر شده است .\r\n( 113 ) همان مأخذ 2 / 235 .\r\n","page_name":" 382 ","page_number":382},
  {"content":"\r\n\r\nاز دنيا رفت خندان ديده نشد . « 114 » از امام صادق ( ع ) روايت است كه فرمود : « هنگامى كه علىّ بن الحسين ( ع ) به نماز برمىخاست رنگش دگرگون مىشد و چون به سجده مىرفت سر برنمىداشت تا آنگاه كه به سختى عرق مىريخت » ؛ « 115 » و نيز فرموده است : « پدرم مىگفت : علىّ بن الحسين ( ع ) به هنگامى كه به نماز مىايستاد مانند ساقهء درختى بود كه هيچ چيزى از آن حركت نمىكند جز آنچه را كه باد به حركت درمىآورد » ، « 116 » دعاهايى كه به آن حضرت منسوب است و همچنين گريه‌هايى كه از او نقل شده گوياى شدّت خوف آن حضرت از خداوند است .\r\nغزّالى در اين جا دربارهء خوف صحابه و پيشينيان بسيار سخن گفته كه در ذكر آنها سودى نيست ، چه برخى از آنان در نزد ما به نفاق و گمراهى شناخته شده‌اند و بعضى ناشناخته و مجهول الحال مىباشند .\r\nغزّالى مىگويد : اين مراتب خوف پيامبران و اوليا و عالمان است و ما از آنها به داشتن خوف سزاوارتريم . خوف به سبب كثرت گناه نيست بلكه برخاسته از صفاى دل و كمال معرفت است ، و ايمنى ما بر اثر كمى گناه و بسيارى طاعت نيست بلكه به علّت آن است كه شهوتهاى ما رهبر ما شده و شقاوت بر ما غلبه يافته و غفلت و قساوت ما را از توجّه به حال خويش بازداشته است ؛ نه نزديك كوچ از اين سرا ما را بيدار مىكند و نه بسيارى گناه ما را به جنبش درمىآورد ، و نه ديدن احوال خائفان ما را به ترس از خدا وامىدارد ، و نه بيم خطر سوء عاقبت ما را نگران مىسازد . از خداوند مىخواهيم كه به فضل و بخشش خود احوال ما را تدارك فرمايد و ما را اصلاح كند ، اگر چه حركت زبان و مجرّد درخواست بدون آمادگى و تحصيل شايستگى سودى ندارد .\r\nاز جملهء شگفتيها اين است كه اگر ما در دنيا خواهان مال مىباشيم ، بر كشت و زرع مىپردازيم ، نهال غرس مىكنيم ، بازرگانى مىكنيم ، سوار كشتى مىشويم ، بيابانها را درمىنورديم و خطرات را تحمّل مىكنيم . و اگر بخواهيم به درجات علمى دست يابيم به تحصيل فقه مىپردازيم و در حفظ و تكرار آن رنج مىبريم و شبها را بيدار به سر\r\n\r\n\r\n","description":"","footnote":"\r\n( 114 ) همان مأخذ ، 2 / 236 .\r\n( 115 ) كافى ، 3 / 300 ، شمارهء 5 .\r\n( 116 ) كافى 3 / 300 ، شمارهء 4 .\r\n","page_name":" 383 ","page_number":383},
  {"content":"\r\n\r\nمىبريم . در طلب روزى تلاش مىكنيم و بر اين كه خدا ضامن آن است تكيه نمىكنيم به اين صورت كه در خانه بنشينيم و بگوييم : بار خدايا ! ما را روزى ده . امّا هنگامى كه چشمانمان را به سوى پادشاه جاويدان ملك وجود مىافكنيم به اين بسنده مىكنيم كه بگوييم : بار خدايا ما را بيامرز و بر ما رحم فرما . و كسى كه اميد خود را به دو بسته‌ايم و به او مغروريم ندا مىدهد و مىگويد :  وَ أَنْ لَيْسَ لِلْإِنْسانِ إِلَّا ما سَعى  ،  وَ لا يَغُرَّنَّكُمْ بِاللَّهِ الْغَرُورُ *  ،  يا أَيُّهَا الْإِنْسانُ ما غَرَّكَ بِرَبِّكَ الْكَرِيمِ  . ليكن همهء اينها ما را از خواب غفلت بيدار نمىكند و از واديهاى غرور و آرزوها بيرون نمىآورد ؛ و اگر خداوند تفضّل نفرمايد و به ما توفيق توبهء نصوح ندهد و در پناه خود نگيرد تا گذشته را جبران كنيم اين غفلت و غرور محنتى بس بزرگ خواهد بود . از اين رو از خداوند متعال مىخواهيم كه توبه را روزى ما فرمايد بلكه از او مسألت داريم كه اعماق قلوب ما را آرزومند توبه گرداند و بالاترين بهرهء ما اين نباشد كه تنها زبان خود را به درخواست توبه به جنبش درآوريم ، تا از جملهء كسانى باشيم كه مىگويند و كار نمىكنند ، مىشنوند و نمىپذيرند . هنگامى كه وعظ را مىشنويم گريه مىكنيم ، و چون وقت عمل به آن مىرسد نافرمانى مىكنيم ، و براى خوارى و رسوايى ما چه نشانه‌اى از اين بزرگتر خواهد بود ؟ از خداوند متعال مىخواهيم به فضل و بخشش خود بر ما منّت نهد و رشد و توفيق را روزى ما گرداند .\r\nبارى به آنچه از حالات خائفان ذكر كرديم بسنده مىكنيم چه اندكى از آن دلى را كه داراى قابليّت است كفايت مىكند و بسيار آن چنانچه به دل غافل سرازير شود سودى ندارد .\r\nراست گفته است راهبى كه عيسى بن مالك خولانى كه از نيكان پارسايان بود از او حكايت مىكند كه او را بر در بيت المقدّس ترسان و غمگين ايستاده ديد چنان كه از شدّت حيرت و ترس و بسيارى گريه اشك چشمش باز نمىايستاد . عيسى گفته است :\r\nهنگامى كه او را ديدم وضع او مرا ترسانيد . به او گفتم : اى راهب به من وصيّتى كن تا آن را از تو نگهدارم ، پاسخ داد : اى برادر ! به چه چيزى تو را وصيّت كنم ؟ اگر مىتوانى به منزلهء مردى باش كه درّندگان و خزندگان او را در ميان گرفته و او در بيم و هراس است كه اگر غفلت كند درّندگان او را شكار مىكنند و اگر فراموش كند خزندگان او را مىگزند و پيوسته ترسان و بيمناك است ، شب را در ترس به سر مىبرد اگر چه مغروران ايمن مىباشد و روز را با غم مىگذراند اگر چه بيكاره‌ها و ولگردها شادمانند . سپس روى\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nگردانيد و مرا ترك كرد . به او گفتم : اگر زياده بر اين بگويى شايد براى من سودبخش باشد ، گفت : تشنه را اندكى آب كافى است ، و راست گفته است چه قلب پاك با كمترين بيمى دگرگون مىشود و در دل ناپاك هيچ پندى اثر نمىكند . اين كه گفته است درّندگان و خزندگان او را در ميان گرفته‌اند نبايد تصوّر شود كه اين سخن فرض و پندار است بلكه آن واقع و حقيقت است ، زيرا اگر با چشم بصيرت به ضمير خود بنگرى آن را پر از انواع درّندگان و خزندگان خواهى يافت مانند خشم ، شهوت ، كينه ، حسد ، كبر ، خودبينى ، ريا و جز اينها و همينها هستند كه هميشه اگر لحظه‌اى غفلت كنى تو را شكار مىكنند و مىگزند جز اين كه چشم تو از مشاهدهء اين درندگان و خزندگان محجوب است و زمانى كه حجاب برداشته شود و در گور گذاشته شوى آنها را خواهى ديد و به صورت و اشكالى كه مطابق با معانى آنهاست براى تو مجسّم خواهند شد . آنگاه به چشم خود كژدمها و مارها را مىبينى كه در گورت به گرد تو حلقه زده‌اند ، و آنها صفات تو است كه هم اكنون در تو موجودند و صورت آنها بر تو معلوم است . اگر مىخواهى آنها را پيش از مرگ بكشى و مقهور سازى و بر آن قدرت دارى اين كار را بكن و گر نه دل بر اين نه كه تا ته قلبت را بگزند و نيش زنند چه رسد به ظاهر پوست و تن تو . و السّلام .\r\nاين پايان كتاب خوف و رجا از بخش منجيات از المحجّة البيضاء في تهذيب الاحياء است و پس از آن كتاب فقر و زهد خواهد آمد . ستايش ويژهء پروردگار جهانيان است . و درود و سلام بر پيامبر و سرور ما محمّد و خاندان او باد .\r\n\r\n","description":"","footnote":"","page_name":" 385 ","page_number":385},
  {"content":"\r\n . \r\n","description":"","footnote":"","page_name":" 386 ","page_number":386},
  {"content":"\r\n\r\n\r\nكتاب فقر و زهد\r\n( 1 ) اين چهارمين كتاب از بخش منجيات المحجّة البيضاء فى تهذيب الاحياء است بسم اللّه الرّحمن الرّحيم ستايش ويژهء خداوندى است كه سنگريزه‌ها او را تسبيح مىگويند ، و سايه‌ها او را سجده مىكنند ، و كوهها از هيبت او ريز ريز شده از هم مىپاشند ، انسان را از گل سفال چسبان آفريد ، و صورت او را به نيكوترين شكل و كاملترين اعتدال بياراست ، و دل او را به نور هدايت از ورطه‌هاى گمراهى مصون داشت ، و به او اجازه داد كه بامداد و شبانگاه درگاه او را بكوبد و اداى خدمت كند .\r\nسپس چشم بصيرت اخلاصمند خدمت را به نور عبرت سرمه كشيد تا در پرتو فروغ آن حضرت جلال را مشاهده كرد ؛ و از بهجت و روشنى و كمال چيزى را بر او آشكار گردانيد كه پس از تابش آنها هر حسن و جمالى را زشت دانست ، و هر چيزى را كه مانع مشاهده و ملازمت او شود بىنهايت گران و سنگين شمرد ؛ ظاهر دنيا براى او به صورت زنى زيبا كه مىخرامد و مىنازد تجسّم يافت و باطن آن به شكل پيرزنى زشتروى كه سرشت او با رسوايى درآميخته و در قالب آن عقوبت و مجازات ريخته شده ، براى او نمايان گرديد ؛ زنى كه چادر به سر كشيده و خود را در آن پيچيده تا با جادوهاى لطيف و حيله گريهاى خود زشتيهايش را بپوشاند ، و در رهگذر مردان دامها گسترانده تا به انواع مكر و نيرنگ آنان را شكار كند ؛ سپس به تخلّف از وعده‌هاى وصال بسنده نمىكند بلكه اضافه بر قطع وصال آنها را به انواع قيد و بندها و غل و زنجيرها مقيّد و به بلاها و\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nعقوبتهاى گوناگون دچار مىسازد . چون زشتى افعال و اسرار آن براى اهل معرفت روشن شده ، نسبت به آن زهد ورزيدند و آن را دشمن شمردند ، از آن روى گردانيدند ، و فخر فروشى و مال اندوزى را ترك كردند ، و با منتهاى همّت رو به حضرت جلال و جمال آوردند و به وصالى مطمئنّ شدند كه فراقى در آن نيست و به مشاهده‌اى دل نهادند كه فنا و زوال به آن راه ندارد . درود و سلام بر سرور پيامبران و خاندانش ، كه بهترين خاندان است .\r\nامّا بعد ، دنيا دشمن حقّ تعالى است آن كه گمراه شده به فريب او گمراه گرديده ، و كسى كه دچار لغزش شده به نيرنگ او پايش لغزيده است . دوستى آن منشأ همهء گناهان و بديهاست ، و دشمنى با آن اصل طاعات و اساس حسنات است . ما آنچه را متعلّق به اوصاف دنيا و نكوهش محبّت آن است به طور كامل در كتاب نكوهش دنيا در بخش مهلكات ذكر كرده‌ايم ، و اكنون در اين جا به ذكر فضيلت دشمن داشتن آن و زهد و بىميلى به آن مىپردازيم ؛ چه اين امر در رأس همهء منجيات است . بىشكّ اميدى به رستگارى نيست جز با انقطاع از دنيا و دورى جستن از آن . ليكن بريدن از آن يا به سبب دورى گرفتن دنيا از بنده است و اين را فقر مىنامند ، و يا به دورى جستن و گوشه‌گيرى بنده از آن است و اين را زهد مىگويند . هر يك از اين دو براى رسيدن به سعادت و كمك به تحصيل نجات و رستگارى داراى درجات و مراتبى است . و ما اكنون حقيقت فقر و زهد و درجات و اقسام و شرايط و احكام آن دو را ذكر مىكنيم و مسائل آن را به ترتيب زير روشن مىسازيم .\r\n1 - حقيقت فقر 2 - فضيلت فقر به طور مطلق 3 - فضيلت از فقرا به طور خاصّ 4 - برترى فقر بر غنا 5 - ادب فقير در فقر 6 - ادب فقير در قبول عطا 7 - تحريم سؤال بدون ضرورت 8 - مقدار توانگرى كه سبب حرمت سؤال است 9 - شرح احوال سائلان\r\n\r\nبخش اول - در فقر\r\n\r\nحقيقت فقر و اختلاف حالات فقر و نامهاى او\r\n( 1 ) بدان فقر عبارت از فقدان چيزى است كه مورد نياز است . امّا نبودن چيزى كه مورد نياز نيست به آن فقر گفته نمىشود ، و اگر آنچه بدان نياز است موجود و دست يافتن بر آن مقدور است نيازمند بدان فقير ناميده نمىشود . هر گاه اين را دانستى شكّ نخواهى\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nكرد كه هر موجودى جز بارى تعالى فقير است ، زيرا هر چه جز اوست در مرحلهء دوم محتاج دوام وجود است ، و دوام وجود او از فضل و بخشش خداوند به دست مىآيد ، لذا هر گاه در جهان وجود ، موجودى يافت شود كه وجودش از غير به دست نيامده باشد او بىنياز مطلق خواهد بود ، و قابل تصوّر نيست كه مانند چنين موجودى جز يكى وجود داشته باشد . بنابراين در جهان وجود جز يك غنىّ وجود ندارد و هر چه غير از اوست به دو محتاجند ، چه پيوسته به دوام وجود خود نيازمندند ، و قول حق تعالى كه فرموده است :\r\n وَ اللَّهُ الْغَنِيُّ وَ أَنْتُمُ الْفُقَراءُ  « 1 » اشاره به همين حصر است .\r\nآنچه ذكر كرديم معناى فقر به طور مطلق است ، ليكن مقصود ما در اين كتاب بيان فقر مطلق نيست بلكه منظور ما فقط فقر مالى است و گر نه فقر بنده با توجّه به انواع نيازهايى كه دارد قابل حصر نيست ، چه نيازهاى او نامحدود است و از جملهء نيازمنديهاى او چيزهايى است كه مىتوان با مال آنها را تأمين كرد ، و آنچه ما اكنون در صدد بيان آن هستيم تنها همين نيازهاست . از اين رو مىگوييم :\r\nماهر فاقد مالى را به نسبت مالى كه ندارد چنانچه بدان محتاج باشد فقير مىناميم ، و تصوّر مىشود كه وضع او در اين هنگام از پنج حالت بيرون نيست ، ما اين حالات را ذكر و از يكديگر جدا مىكنيم و به هر كدام نام مخصوصى مىدهيم تا بتوانيم احكام آنها را بيان كنيم :\r\nحالت اول - كه برترين حالت مىباشد به گونه‌اى است كه اگر مالى به دست او رسد آن را ناخوش مىدارد و از آن آزرده مىشود و از گرفتن آن شانه خالى مىكند ، چه آن را دشمن مىدارد و از شرّ آن و اشتغال به آن دورى مىكند و اين همان زهد است و به دارندهء چنين حالتى زاهد گفته مىشود .\r\nحالت دوم - اين كه به مال چنان رغبتى ندارد كه اگر به دست او رسد شاد شود ، و از آن كراهتى كه او را متأذّى و آزرده كند به او دست نمىدهد تا در آن بىميل باشد بلكه به آن خشنود است و به دارندهء اين حالت راضى گفته مىشود .\r\nحالت سوّم - اين كه وجود مال نزد او محبوبتر از عدم آن است و اين به سبب رغبتى است كه به آن دارد ليكن اين رغبت به حدّى نيست كه براى به دست آوردن آن از جا برخيزد بلكه اگر به آسانى و بىزحمت به دست او برسد آن را مىگيرد و شاد مىشود ، و\r\n\r\n\r\n","description":"","footnote":"\r\n( 1 ) محمّد ( ص ) / 38 : و خدا بىنياز است و شما همه نيازمنديد .\r\n","page_name":" 389 ","page_number":389},
  {"content":"\r\n\r\nاگر براى به دست آوردن آن به تحمّل رنجى نياز باشد به آن نمىپردازد . ما دارندهء اين حالت را قانع مىناميم ، زيرا به آنچه موجود است قناعت مىورزد و با آن كه رغبت كمى در او هست دست از طلب باز مىدارد .\r\nحالت چهارم - آن كه ترك طلب مال به سبب عجز اوست و گر نه نسبت به آن راغب است به طورى كه اگر راهى براى به دست آوردن آن بيابد هر چند مستلزم رنج و زحمت باشد در آن راه مىكوشد و آن را طلب مىكند . ما دارندهء اين حالت را حريص مىناميم .\r\nحالت پنجم - آن كه مالى ندارد و بدان مضطر مىباشد مانند گرسنه‌اى كه فاقد نان و برهنه‌اى كه فاقد لباس است . دارندهء اين حالت رغبتش به هر نوع كه باشد خواه قوى يا ضعيف مضطر ناميده مىشود ؛ و كم است كه اين حالت از رغبت خالى باشد .\r\nاينها كه ذكر شد پنج حالت است كه برترين آنها زهد است و اگر اضطرار به آن منضم شود و تحقّق يابد بالاترين درجات زهد خواهد بود چنان كه به زودى بيان خواهد شد .\r\nمىگويم : اضطرار منضم به زهد اگر قابل تصوّر باشد از خويهاى پسنديده و روشهاى خردمندانه نيست چه رسد به اين كه از بالاترين درجات زهد باشد ؛ چه گرسنه‌اى كه فاقد قرص نانى است و بدان مضطر مىباشد چنانچه خداوند آن را به آسانى و بدون زحمت به او بدهد و او متأذّى شود و از گرفتن آن بگريزد از جملهء ديوانگان به شمار مىآيد . و پس از اين در سخنان غزالى چيزى در فضيلت آن ذكر نشده است و ما هم چيزى را كه ذكر نشده بيان نمىكنيم . ديگر آن كه تقسيمى را كه غزّالى بيان كرده درست نيست ، چه مضطر در برابر چهار قسم ديگر يكى از اقسام نيست بلكه همان گونه كه غزّالى پس از اين اشاره كرده مضطر به بعضى از اين اقسام منقسم مىشود . از اين رو درست اين است كه نخست فقير به مضطر و غير مضطر تقسيم شود سپس غير مضطر به اقسام چهارگانه ، و مضطر به بعضى از اين اقسام كه قابل تصوّر باشد منقسم گردد ، و سپس به ترتيب فضيلت هر يك از اقسام اين دو به طور جداگانه ذكر شود .\r\nغزّالى مىگويد : غير از اين حالات پنجگانه حالت ديگرى است كه بالاتر از زهد است و آن عبارت از اين است كه وجود مال و فقدان آن در نظر او يكسان باشد ، اگر آن را بيابد نه شاد مىشود و نه مىرنجد ، و اگر نيابد نيز حال او به همين گونه است .\r\nمىگويم : من ميان اين حالت و حالت دوّم كه آن را رضا ناميده تفاوت آشكارى نمىبينم .\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nغزّالى مىگويد : كسى كه داراى اين حالت باشد اگر همهء دنيا و خزاين آن در دست او باشد زيانى به او نمىرساند ، زيرا اموال را در خزانهء خدا مىداند نه در دست خويش ، و فرقى ندارد كه مال در دست او باشد يا در دست غير او . از اين رو سزاوار است دارندهء اين حالت مستغنى ناميده شود ، چه او غنىّ و بىنياز است از اين كه مال در دست او وجود داشته باشد يا نداشته باشد و بايد از اين نام معنايى را درك كنى كه جدا باشد از معناى غنىّ مطلق كه صفت بارى تعالى است و بر كسى از بندگان اطلاق مىشود كه مالش زياد باشد ، چه بنده‌اى كه مال فراوان دارد و بدان شادمان است نسبت به بقاى مال در دستش فقير است و از حيث آن كه مال در اختيارش قرار دارد غنىّ است ليكن نه از جهت باقى ماندن آن در اختيار او ، و به همين سبب از جهتى فقير است . امّا شخصى كه او را مستغنى ناميديم هم از به دست آمدن مال ، و هم از بقاى آن در اختيارش و هم از اين كه اگر از كفش بيرون رود كلّا غنىّ و بىنياز مىباشد ؛ زيرا او از وارد شدن مال به دستش آزرده نمىشود تا نيازمند آن باشد كه از دستش خارج شود ، و به مال شادمان نمىشود تا نيازمند بقاى آن باشد ، و نيز فاقد آن نيست تا محتاج باشد كه آن را به دست بياورد . بنابراين غناى او عموميتر و به غنايى كه از اوصاف بارى تعالى مىباشد نزديكتر است ، و قرب بنده به حق تعالى به سبب قرب صفاتى است نه قرب مكانى . با اين حال چنين بنده‌اى را غنىّ نمىناميم بلكه او را مستغنى مىگوييم تا غنى نام فردى باشد كه از همه چيز غناى مطلق دارد و او خداوند سبحان است . امّا اين بنده هر چند از مال چه از حيث وجود و چه از جهت عدم آن بىنياز است ليكن از چيزهاى ديگرى بىنياز نيست . علاوه بر اين به مدد توفيق حق تعالى نيازمند است تا استغنايى كه خداوند دلش را به آن آراسته است باقى بماند ، چه دلى كه در بند دوستى مال است همچون برده است و كسى كه مستغنى از آن است آزاد است و حق تعالى او را از اين بردگى آزاد كرده ليكن نيازمند دوام اين آزادگى است ، دلها ميان بردگى و آزادگى در هر لحظه در نوسانند ، چه آنها ميان دو انگشت از انگشتان رحمانند ؛ از اين رو دادن نام غنىّ به وى با وجود كمالى كه در اوست به طور مطلق نيست بلكه بر سبيل مجاز است .\r\nو بدان زهد درجهء كمال ابرار و نيكان است و كسى كه داراى اين حالت است از مقرّبان درگاه الهى است . ليكن زهد نسبت به او نقصان است ، چه حسنات ابرار سيّئات مقرّبان است ، و كسى كه از دنيا كراهت دارد به دنيا مشغول است چنان كه كسى كه به آن\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nرغبت دارد نيز بدان مشغول مىباشد . مشغول بودن به آنچه غير خداست حجاب است ، چه ميان تو و خدا هيچ دورى نيست تا اين دورى حجاب شود ، چون او از رگ گردن به تو نزديكتر است ، و نيز خداوند در مكانى نيست تا آسمانها و زمين ميان تو و او حجاب باشند بلكه او از تو به تو نزديكتر مىباشد . لذا آنچه ميان تو و او حجاب مىشود مشغول بودن تو به چيزى غير از اوست ، و مشغولى تو به خود و شهوات خويش ، مشغول بودن به غير اوست ، و چون تو پيوسته به خود و شهوات خويش مشغولى به همين سبب همواره از او محجوبى ؛ و آن كه به دوستى نفس خويش مشغول است به غير او پرداخته ، و كسى كه نفس خود را دشمن مىدارد نيز به غير خدا رو آورده است ، بلكه هر چه جز خداست همچون رقيب حاضر در مجلسى است كه عاشق و معشوق در آن گرد آمده باشند ، اگر دل عاشق به رقيب و دشمنى و زحمت وجود او و كراهت از حضور او توجّه كند مادام كه دلش به دشمنى با او مشغول است از لذّت مشاهدهء معشوق منصرف و محروم مىباشد ، ليكن اگر عشق او را مستغرق گرداند از غير معشوق غافل مىشود و به آن توجّه نمىكند ؛ و همچنان كه نظر كردن به غير معشوق از روى محبّت در حضور معشوق ، شرك در عشق و نشانهء نقص آن است همچنين نگريستن به او از روى دشمنى شرك در عشق و نقصان آن مىباشد ليكن يكى از اين دو نگاه سبكتر از ديگرى است . امّا كمال در اين است كه دل چه از روى دوستى و چه به سبب دشمنى به ديگرى غير از محبوب متوجّه نشود ؛ زيرا همان گونه كه در حالت واحد دو محبّت در دل جايگزين نمىشود ، دوستى و دشمنى نيز در يك حال جمع نمىگردد . پس آن كه به دشمنى با دنيا مشغول است مانند كسى كه به دوستى با آن سرگرم است از خدا غافل است جز اين كه سالك راه محبّت دنيا غافلى است كه در طريق دورى از خدا گام بر مىدارد و آن كه مشغول به دشمنى با دنياست غافلى است كه در عين غفلت پوياى راه تقرّب به خداست ، و اميد مىرود كه سرانجام غفلت او زايل و مبدّل به شهود گردد . از اين رو نسبت به او انتظار كمال مىرود ، چه دشمنى دنيا مركبى است كه انسان را به خدا مىرساند . دوست و دشمن دنيا مانند دو مردند كه در راه حجّ بر شتران خود سوار و به راندن و علوفه دادن آنها مشغولند ، ليكن يكى از آنها پشت به كعبه دارد و ديگرى رو به سوى آن آورده است . حالت اين دو نفر از حيث آن كه هر دو از كعبه دور و از آن مهجورند برابر است ليكن حالت كسى كه رو به سوى كعبه دارد در مقايسه با كسى كه به آن پشت كرده حالتى پسنديده است ، زيرا اميد\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nمىرود كه به كعبه برسد امّا نسبت به كسى كه در كعبه معتكف و ملازم آن است و از آن جا بيرون نمىآيد تا نيازمند مركبى شود كه او را به آن جا برساند پسنديده نيست . نبايد گمان كنى كه دشمنى دنيا اصل مقصود است بلكه دنيا از آن جهت مبغوض است كه مانعى در راه رسيدن به قرب خداست و جز با دفع اين مانع نمىتوان به قرب او رسيد . از اين رو ابو سليمان دارانى گفته است : هر كس در دنيا زهد ورزيد و به آن بسنده كرد در طلب راحتى شتاب كرده است بلكه بايد به آخرت مشغول شود . او با اين سخن روشن كرده كه سلوك راه آخرت وراى زهد در دنياست چنان كه سلوك راه حجّ وراى پرداخت طلب بستانكار است كه مانع راه حجّ مىباشد .\r\nاكنون روشن شد كه اگر مراد از زهد در دنيا نداشتن رغبت به وجود و عدم آن باشد منتهاى كمال است ، و اگر مقصود رغبت به عدم آن است تنها در مقايسه با درجهء راضى و قانع و حريص كمال است و نسبت به درجهء مستغنى نقصان مىباشد ، بلكه در مورد مال كمال آن است كه آب و مال در نظر تو يكسان باشد . و كثرت آبى كه در كنار تو است نبايد تو را بيازارد ، چه مانند آن است كه در كنار دريا باشى ، همچنين كمى آن نبايد تو را برنجاند مگر آن كه از مقدار ضرورت كمتر باشد ؛ و همان گونه كه آب مورد نياز است مال نيز مورد احتياج مىباشد .\r\nبنابراين نبايد دل را به فرار از مجاورت آب زياد مشغول كنى و با آب زياد نبايد دشمنى ورزى بلكه بايد بگويى : از اين آب به مقدار نياز مىنوشم و به قدر حاجت به بندگان خدا مىنوشانم و نسبت به هيچ كس بخل نمىورزم . و بايد مال به همين گونه باشد ، چه نان و آب از نظر نياز به آنها يكسانند و تنها تفاوت ميان آنها فراوانى يكى و كميابى ديگرى است . هر گاه خدا را شناختى ، و به تدابير او در ادارهء امور جهان وثوق داشتى مىدانى كه مقدار نياز تو به نان تا هنگامى كه زنده‌اى ناگزير به تو خواهد رسيد همان طورى كه مقدار نياز تو از آب به تو مىرسد . و ما اين مطلب را در كتاب توكّل بيان خواهيم كرد .\r\nاگر بگويى : چرا پيامبران و اولياى خدا از مال مىگريختند و از آن بشدّت نفرت داشتند ؟ مىگويم : آنان به همين گونه از آب دورى مىجستند به اين معنا كه بيش از نياز خود از آن نمىآشاميدند و از استفاده بيش از آن احتراز مىكردند ، و آن را در مشكها و مخازن جمع نمىكردند تا ميان خود آن را توزيع كنند بلكه آن را در نهرها و بيابانها براى\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nنيازمندان باقى مىگذاشتند و اين بدان سبب نبود كه دلشان به دوستى يا دشمنى با آب مشغول باشد . خزاين زمين را به پيامبر خدا ( ص ) و برخى از اصحاب او عرضه كردند ، آنها را گرفتند و در محلّهاى خود قرار دادند و از آنها نگريختند ، چه در نظر آنها آب و مال و زر و سنگ يكسان بود . و آنچه دربارهء امتناع آنها نقل گرديده يا از كسى روايت شده كه بيم داشته است اگر مال را بگيرد او را بفريبد و دلش را مقيّد كند و به شهوتها بكشاند و اين حال افراد ضعيف است و ناگزير دشمنى با مال و فرار از آن نسبت به آنها كمال است بلكه اين حكم همهء مردم است چه همهء آنها ضعيفند جز پيامبران و اولياى الهى . و يا امتناع آنها از كسى نقل شده كه قوىّ و كامل است ليكن از گرفتن مال اظهار گريز و نفرت كرده تا خود را در درجهء ضعيفان قرار داده و آنها در ترك مال به او تأسّى جويند ، زيرا اگر در گرفتن به او اقتدا كنند نابود مىشوند . او مانند مرد جادوگرى است كه در برابر فرزندانش از مار مىگريزد و اين به سبب ضعف او نيست بلكه بدين جهت است كه مىداند اگر مار را در برابر چشم فرزندانش بگيرد آنان نيز همين كه مار را ديدند آن را مىگيرند و هلاك مىشوند . به روش ضعيفان رفتار كردن براى پيامبران و اوليا و عالمان امرى ضرورى است .\r\nاكنون دانستى كه مراتب فقر شش است و بالاترين آنها رتبهء مستغنى است سپس به ترتيب زاهد ، راضى ، قانع و پس از اينها حريص است .\r\nمىگويم : بلكه دانستى كه مراتب بيش از پنج نيست زيرا مرتبهء راضى و مستغنى يكى است .\r\nغزّالى مىگويد : نام فقر بر همين پنج دسته اطلاق مىشود ، ليكن مستغنى را به اين معنا فقير ناميدن دليلى ندارد ، و اگر فقير گفته شود به معناى ديگرى است و آن اين است كه او مىداند در همهء امور خود عموما و در بقاى بىنيازى او از مال خصوصا فقير و نيازمند خداوند متعال است و اطلاق نام فقير به او مانند نام عبد است بر كسى كه خود را بنده مىشناسد و بدان اقرار دارد ، چه اطلاق آن به چنين بنده‌اى سزاوارتر از اطلاق آن به غافلان و از خدابيخبران است اگر چه نام عبد بر همهء خلق تعميم دارد . نام فقير نيز عموميّت دارد ليكن كسى كه خود را به خداوند فقير و محتاج مىداند به اطلاق اين نام سزاوارتر از ديگران است . بنابراين واژهء فقير ميان اين دو معنا مشترك است و هر گاه اين اشتراك را بدانى خواهى دانست كه قول پيامبر خدا ( ص ) كه فرموده است : « از فقر به تو\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nپناه مىبرم » « 2 » و « نزديك است فقر به كفر انجامد » . « 3 » با سخن آن حضرت كه : « مرا مسكين زنده بدار و مسكين بميران و مرا در زمرهء مسكينان محشور كن » « 4 » تناقضى ندارد ، زيرا آنچه پيامبر ( ص ) از آن به خدا پناه برده فقر مضطرّ است ، و آنچه در دعا از خدا خواسته فقرى است كه اعتراف به بيچارگى و خوارى و احتياج به خداست .\r\n\r\nفضيلت مطلق فقر\r\n( 1 ) امّا آنچه از آيات دلالت بر آن دارد قول حقّ تعالى است كه :  لِلْفُقَراءِ الْمُهاجِرِينَ الَّذِينَ أُخْرِجُوا مِنْ دِيارِهِمْ وَ أَمْوالِهِمْ  ؛ « 5 » و نيز :  لِلْفُقَراءِ الَّذِينَ أُحْصِرُوا فِي سَبِيلِ اللَّهِ لا يَسْتَطِيعُونَ ضَرْباً فِي الْأَرْضِ يَحْسَبُهُمُ الْجاهِلُ أَغْنِياءَ مِنَ التَّعَفُّفِ  . « 6 » خداوند در اين دو آيه سخن را بر سبيل مدح بيان كرده و صفت فقر را بر صفت هجرت و محصور بودن آنها مقدّم داشته و اين دليل روشنى بر ستايش فقر است .\r\nمىگويم : اين دو آيه به هيچ روى بر ستايش فقر دلالت ندارند ، بلكه در مقام بيان آنند كه مصرف مال به فقيرانى اختصاص دارد كه داراى اوصاف مذكور باشند . همچنين در بعضى اخبار كه غزّالى ذكر كرده مراد همين است ، مانند آنچه نقل كرده كه از پيامبر خدا ( ص ) پرسيدند : بهترين مردم كيست ؟ فرمود : « فقيرى كه آنچه را با تلاش و زحمت به دست آورد ببخشد » چه اين روايت گوياى اين است كه فضيلت دارد فقير آنچه را با زحمت و كوشش خود به دست آورد ببخشد و بر فضيلت فقر به طور مطلق دلالت ندارد . از اين رو ما از نقل آنچه غزّالى ذكر كرده و بر اين مطلب دلالت ندارند و يا متشابه‌اند و يا آنها را تأويل كرده و يا سخنانى است كه به گويندهء آنها اعتماد نيست صرف نظر مىكنيم ، و به ذكر آنچه از طريق خاصّهء از اهل بيت ( ع ) وارد شده است\r\n\r\n\r\n","description":"","footnote":"\r\n( 2 ) سنن نسايى ، 8 / 262 ضمن حديثى كه در آن آمده است : « از شرّ فتنهء فقر » ؛ سنن ابو داوود و ابن ماجه .\r\n( 3 ) الحلية ابو نعيم از حديث انس ، و پيش از اين در كتاب حسد ذكر شده است .\r\n( 4 ) حاكم ، ابن ماجه به شمارهء 4126 آن را از حديث ابى سعيد نقل كرده و صحيح دانسته و پيش از اين ذكر شده است .\r\n( 5 ) حشر / 8 : ( اين اموال ) براى مهاجرانى است كه از خانه و كاشانه و اموال خود بيرون رانده شدند .\r\n( 6 ) بقره / 273 : ( انفاق شما بايد ) براى نيازمندانى باشد كه در راه خدا محصور شده‌اند ، نمىتوانند ( براى تأمين هزينهء زندگى ) زمين را در نوردند . از شدّت خويشتندارى افراد ناآگاه آنان را بىنياز مىپندارند .\r\n","page_name":" 395 ","page_number":395},
  {"content":"\r\n\r\nمىپردازيم :\r\nدر كافى از امام صادق ( ع ) روايت شده كه فرموده است : « هر قدر ايمان بنده زياد گردد بر تنگى معيشت او افزوده مىشود . » « 7 » از امير مؤمنان ( ع ) روايت است كه : « حماقت بر روزى ، محروميّت بر عقل و بلا بر صبر گمارده شده است . » « 8 » از امام صادق ( ع ) روايت شده كه : فقيران مؤمن چهل خريف « 9 » پيش از توانگران آنها در باغهاى بهشت به گردش در مىآيند ، و سپس فرمود : « مثلى برايت مىزنم ، و آن اين كه دو كشتى را از گمرگ عبور مىدهند ، گمركچى به يكى از آنها مىنگرد مىبيند در آن چيزى نيست مىگويد : اين را رها كنيد برود ، و به ديگرى مىنگرد مىبيند پر از بار و سنگين است مىگويد : آن را باز داريد » . « 10 » و نيز از آن حضرت نقل شده كه : « در مناجات موسى ( ع ) آمده است : اى موسى ! هر گاه ديدى فقر به سوى تو رو مىآورد بگو : شعار شايستگان خوش آمد ، و اگر ديدى ثروت به تو رو مىآورد بگو : گناهى است كه مجازاتش شتاب كرده است . » « 11 » و نيز از آن حضرت نقل شده است كه به مردى فرمود : « آيا هيچ به بازار نمىروى ، آيا نمىبينى ميوه و چيزهاى ديگرى كه دلت آرزوى آنها را دارد به فروش مىرسد ؟ » عرض كرد : چرا ، فرمود : « آگاه باش در برابر هر چيزى كه مىبينى و نمىتوانى آن را بخرى براى تو حسنه‌اى است . » « 12 » و نيز از آن حضرت روايت است كه : « چون روز رستاخيز شود دسته‌اى از مردم بر مىخيزند تا به در بهشت بيايند . هنگامى كه در بهشت را مىزنند به آنها گفته مىشود :\r\nشما چه كسانيد ؟ مىگويند : ما فقيرانيم . به آنها گفته مىشود : آيا پيش از حساب ؟\r\nمىگويند : چيزى به ما نداديد تا حساب آن را از ما بخواهيد ، خداوند مىفرمايد : راست\r\n\r\n\r\n","description":"","footnote":"\r\n( 7 ) همان مأخذ ، 2 / 261 ، شمارهء 4 .\r\n( 8 ) همان مأخذ ، 8 / 221 ، شمارهء 277 .\r\n( 9 ) خريف كه به معناى پاييز است در روايات به يك سال و يا چهل سال و جز اينها تفسير شده است - م .\r\n( 10 ) همان مأخذ ، 2 / 260 ، شمارهء 1 .\r\n( 11 ) همان مأخذ ، 2 / 263 ، شمارهء 12 .\r\n( 12 ) كافى ، 2 / 264 ، شمارهء 17 .\r\n","page_name":" 396 ","page_number":396},
  {"content":"\r\n\r\nگفتند وارد بهشت شويد . » « 13 » از امير مؤمنان ( ع ) روايت است كه : « فقر براى مؤمن زينت بخشتر از افسار بر رخسار اسب است . » « 14 » از امام كاظم ( ع ) روايت شده كه : « خداوند مىفرمايد : من توانگر را به خاطر شرافتش نزد من توانگر نكردم و فقير را به سبب خوارىاش نزد من فقير نساختم ، بلكه با اين كار توانگران را به وسيلهء فقيران آزمودم ، و اگر فقيران نبودند توانگران سزاوار بهشت نمىشدند . » « 15 » غزّالى مىگويد : پيامبر ( ص ) فرموده است : « مرا دو پيشه است هر كس آنها را دوست بدارد مرا دوست داشته و هر كس آنها را دشمن بدارد مرا دشمن داشته است و آنها فقر و جهاد است . » « 16 » روايت شده است كه جبرئيل بر پيامبر خدا ( ص ) فرود آمد و عرض كرد : « اى محمّد خداوند به تو سلام مىرساند و مىفرمايد : آيا دوست مىدارى اين كوهها را طلا كنم و هر كجا باشى با تو باشند ؟ پيامبر خدا ( ص ) لحظه‌اى سر به زير انداخت سپس فرمود : اى جبرئيل ! دنيا خانهء كسى است كه خانه ندارد ، و ثروت كسى است كه ثروت ندارد ، و كسى اينها را گرد مىآورد كه عقل ندارد . جبرئيل عرض كرد : اى محمّد ! خداوند تو را در دنيا و آخرت به قول ثابت استوار بدارد . » « 17 » روايت شده است عيسى ( ع ) در ضمن گردشهاى خود به مردى گذر كرد كه خوابيده و خود را در گليمى پيچانده بود . او را بيدار كرد و فرمود : اى خوابيده ! برخيز و خدا را ياد كن . پاسخ داد : از من چه مىخواهى ؟ من دنيا را به اهلش واگذاشته‌ام . عيسى ( ع ) به او فرمود : در اين صورت بخواب اى دوست من .\r\n\r\n\r\n","description":"","footnote":"\r\n( 13 ) كافى ، 2 / 264 ، شمارهء 19 .\r\n( 14 ) كافى ، 2 / 265 ، شمارهء 22 .\r\n( 15 ) كافى ، 2 / 265 ، شمارهء 20 .\r\n( 16 ) به مأخذ آن دست نيافتم .\r\n( 17 ) اين از دو حديث تركيب شده ، ترمذى از حديث ابى امامه نقل كرده كه پيامبر ( ص ) فرموده است :\r\n« پروردگارم به من پيشنهاد كرد كه بطحاى مكّه را برايم طلا كند ، عرض كردم : نه اى پروردگارم و ليكن يك روز را سير و يك روز را گرسنه به سر مىبرم » و گفته است حديثى حسن است ، احمد از حديث عايشه نقل كرده كه فرموده است : « دنيا خانهء كسى است كه خانه ندارد . » و پيش از اين ذكر شده است ( المغنى ) .\r\n","page_name":" 397 ","page_number":397},
  {"content":"\r\n\r\nموسى ( ع ) به مردى كه بر روى خاك خفته ، و خشتى در زير سرش گذاشته ، و صورت و ريشش در خاك فرو رفته و گليمى بر خود پيچانده بود گذر كرد . عرضه داشت پروردگارا ! اين بندهء تو در دنيا تباه است ، خداوند به او وحى فرمود : اى موسى ! آيا نمىدانى كه هر گاه من با تمام وجه به بنده‌ام نظر كنم همهء دنيا را از او باز مىگيرم .\r\nابى رافع گفته است : مهمانى بر پيامبر ( ص ) وارد شد و در نزد آن حضرت چيزى نبود كه بدان پذيرايى شود . مرا به نزد مردى از يهوديان خيبر فرستاد و فرمود : « به او بگو :\r\nمحمّد به تو مىگويد : مقدارى آرد به من به فروش يا آن را تا هلال ماه رجب به من وام ده . » ابى رافع مىگويد : نزد يهودى آمدم و او گفت : جز با گروى آرد نمىدهم . پيامبر خدا ( ص ) را از پاسخ او آگاه كردم ، فرمود : « بدان به خدا سوگند من در ميان اهل آسمانها و زمين امينم . اگر او آرد را به من مىفروخت يا وام مىداد من آن را ادا مىكردم ، اين زره مرا ببر و نزد او گرو بگذار » . چون از نزد آن حضرت بيرون آمدم اين آيه در تسلّى خاطر او نازل شد :  وَ لا تَمُدَّنَّ عَيْنَيْكَ إِلى ما مَتَّعْنا بِهِ أَزْواجاً مِنْهُمْ زَهْرَةَ الْحَياةِ الدُّنْيا . . .  « 18 » پيامبر ( ص ) فرمود : « فقر براى مؤمنان زينت بخش‌تر از افسار خوب بر رخسار اسب است . » « 19 » و نيز فرمود : « هر كس بامداد كند در حالى كه در دل ايمن و در تن سلامت و خوراك روز خود را آماده داشته باشد مانند اين است كه همهء دنيا را به دست آورده است . » « 20 » و نيز فرموده است : « فقر تحفهء مؤمن در دنياست » . « 21 » عيسى ( ع ) گفته است : توانگر به سختى وارد بهشت مىشود .\r\nو در خبرى از اهل بيت ( ع ) آمده كه پيامبر ( ص ) فرموده است : « هر گاه خداوند بنده‌اى را دوست بدارد او را مبتلا مىگرداند ، و اگر به طور كامل او را دوست بدارد براى او اهل و مالى باقى نمىگذارد . » « 22 »\r\n\r\n\r\n","description":"","footnote":"\r\n( 18 ) طبرانى به سند ضعيف .\r\n( 19 ) الكبير طبرانى از حديث شدّاد بن اويس و سعيد بن مسعود به سند ضعيف ، الجامع الصّغير ، كافى كلينى به سند حسن چنان كه پيش از اين ذكر شده است .\r\n( 20 ) ابن ماجه و جز او چنان كه پيش از اين گذشت .\r\n( 21 ) مسند الفردوس ديلمى از حديث معاذ ؛ الجامع الصغير .\r\n( 22 ) طبرانى از حديث ابى عتبته الخولانى ( المغنى ) .\r\n","page_name":" 398 ","page_number":398},
  {"content":"\r\n\r\nاز پيامبر ( ص ) روايت شده كه فرموده است : « روز قيامت بنده را مىآورند و خداوند از او عذر خواهى مىكند همان گونه كه در دنيا مردى از مرد ديگر پوزش مىخواهد ، و مىفرمايد : به عزّت و جلالم سوگند دنيا را به سبب خوارى تو نزد من از تو باز نگرفتم ، ليكن به خاطر كرامت و برترى كه برايت آماده كرده‌ام آن را از تو بازداشتم . اى بندهء من به سوى اين صفها بيرون آى ؛ هر كس تو را به خاطر من طعام داده يا براى رضاى من تو را پوشانيده است دست او را بگيرد ، چه او را به تو بخشيدم ، و عرق در آن روز مردم را بجام كرده است ، پس در ميان صفها مىرود و مىنگرد چه كسى به او نيكى كرده است تا دست او را بگيرد و وارد بهشت كند . » « 23 » مىگويم : اين حديث در كافى از امام صادق ( ع ) بدين گونه است : « خداوند در روز رستاخيز مانند كسى كه پوزش بخواهد بر فقراى مؤمنان رو مىكند و مىفرمايد : به عزّت و جلالم سوگند من در دنيا شما را به سبب پستى منزلت در نزد من فقير نكردم و امروز خواهيد ديد با شما چه مىكنم . هر كس به يكى از شما در سراى دنيا نيكى كرده دست او را بگيرد و به بهشت درآوريد . يكى از آنها عرض مىكند : پروردگارا ! اهل دنيا در امور دنياى خود رقابت و همچشمى داشتند زنان ( خوبرو ) را به ازدواج درآوردند ، جامه‌هاى نرم و ملايم پوشيدند ، در خانه‌هاى ( خوب ) سكنا گزيدند و بر اسبان نامدار سوار شدند .\r\nمانند آنچه به آنها دادى به من بده . خداوند مىفرمايد : براى تو و براى هر بنده‌اى از شماست هفتاد برابر آنچه به اهل دنيا دادم از زمانى كه دنيا به وجود آمده تا آنگاه كه پايان يابد . » « 24 » غزّالى مىگويد : پيامبر ( ص ) فرموده است : « زياد با فقيران آشنايى كنيد و نيكيها را نزد آنها ذخيره سازيد ، زيرا براى آنها دولتى است » . عرض كردند : اى پيامبر خدا ! دولت آنها چيست ؟ فرمود : « چون روز رستاخيز شود به آنها گفته مىشود : بنگريد چه كسى به شما پارهء نانى داده يا شربت آبى نوشانده يا جامه‌اى پوشانيده است ؛ دستش را بگيريد و به بهشت ببريد . » « 25 » عمران بن حصين گفته است : من در نزد پيامبر خدا ( ص ) جاه و منزلتى داشتم . به من\r\n\r\n\r\n","description":"","footnote":"\r\n( 23 ) كتاب الثّواب ابو الشيخ از حديث انس به سند ضعيف نظير اين حديث ( المغنى ) .\r\n( 24 ) همان مأخذ ، 2 / 261 ، به شمارهء 9 .\r\n( 25 ) الحلية ابو نعيم از حديث حسين بن على ( ع ) با اختلافى در آخر آن ؛ الجامع الصغير .\r\n","page_name":" 399 ","page_number":399},
  {"content":"\r\n\r\nفرمود : « اى عمران تو را نزد ما مقام و موقعيّتى است ميل دارى از فاطمه دختر پيامبر خدا عيادت كنى ؟ » عرض كردم : آرى پدر و مادرم فداى تو باد اى رسول خدا . سپس آن حضرت برخاست و من نيز با او برخاستم تا به در خانهء فاطمه ( س ) ايستاد ، در را كوبيد و فرمود : « السّلام عليكم آيا وارد بشوم ؟ » فاطمه ( س ) عرض كرد : « وارد بشويد اى پيامبر خدا پدر و مادرم فدايت باد » ؛ پيامبر ( ص ) فرمود : « من و كسى كه همراه من است ؟ » عرض كرد : « و كسى كه همراه شماست اى پيامبر خدا » ؛ عمران گفته است : فاطمه ( س ) عرض كرد : « سوگند به آن كه تو را بحقّ به پيامبرى فرستاده است جز گليمى براى من نيست » ، پيامبر ( ص ) فرمود : « آن را چنين و چنان كن » - و به دست اشاره فرمود - فاطمه ( س ) عرض كرد : « اندامم را پوشيدم سرم را چكنم ؟ » پيامبر ( ص ) ملحفه‌اى را كه كهنگى داشت به سوى او انداخت و فرمود : « آن را به سرت ببند . » سپس فاطمه ( س ) اجازه داد و پيامبر ( ص ) وارد شد و فرمود : « سلام بر تو اى دخترم چگونه‌اى ؟ پاسخ داد :\r\n« به خدا سوگند دردمندم و آنچه بر دردم مىافزايد آن است كه طعامى ندارم كه بخورم و گرسنگى مرا رنج مىدهد » ؛ پيامبر خدا گريست و فرمود : « اى دخترم ! بيتابى مكن به خدا سوگند من سه روز است طعامى نچشيده‌ام با آن كه من نزد خداوند از تو گراميترم ، ليكن آخرت را بر دنيا برگزيده‌ام » ؛ سپس دست بر شانهء او زد و به او فرمود : « مژده باد تو را به خدا سوگند تو سرور زنان بهشتيانى » . فاطمه ( س ) عرض كرد : « آسيه زن فرعون و مريم دختر عمران و خديجه دختر خويلد كجا هستند ؟ » فرمود : « آسيه و مريم و خديجه سرور زنان روزگار خويشند و تو هم سرور زنان روزگار خويش . شما در خانه‌هايى مىباشيد از درّ آبدار كه در آن آزار و فرياد و رنجى نيست » ؛ پس از آن به او فرمود : « با پسر عمّت قناعت كن به خدا سوگند من تو را به همسرى كسى درآورده‌ام كه در دنيا و آخرت سيّد و مهتر است . » « 26 » از على ( ع ) روايت شده كه پيامبر خدا ( ص ) فرمود : « هنگامى كه مردم فقيران را دشمن بدارند و به آبادانى دنيا رو آورند و بر گردآورى درهم و دينار حريص شوند خداوند آنان را به چهار خصلت دچار گرداند : قحطى زمان ، ستم سلطان ، خيانت حاكمان و شوكت دشمنان . » « 27 »\r\n\r\n\r\n","description":"","footnote":"\r\n( 26 ) مأخذ آن پيش از اين ذكر شده است .\r\n( 27 ) مسند الفردوس ابو منصور ديلمى .\r\n","page_name":" 400 ","page_number":400},
  {"content":"\r\n\r\nيحيى بن معاذ گفته است : دوستى تو با فقيران از اخلاق پيامبران ، و همنشينى تو با آنان از نشانه‌هاى صالحان و گريز تو از مصاحبت با آنان علامت منافقان است . در اخبار كتب پيشينيان آمده است كه خداوند به يكى از پيامبرانش وحى فرمود : بپرهيز از آن كه تو را دشمن بدارم و از چشمم بيفتى كه در اين هنگام دنيا را بر تو ريزان مىكنم .\r\n\r\nفضيلتى كه ويژهء فقيران راضى و قانع و راستگوست\r\n( 1 ) پيامبر خدا ( ص ) فرموده است : « خوشا به حال كسى كه به اسلام هدايت شده و زندگى او در حدّ كفاف مىباشد و بدان قانع است » ؛ « 28 » و نيز فرموده است : « اى گروه مستمندان از اعماق دل از خدا خشنود باشيد تا ثواب فقر خود را بيابيد و گرنه ثوابى نداريد . » « 29 » حديث اوّل براى فقير قانع و حديث دوّم براى فقير راضى است و مىتوان مفهوم آن را مشعر بر اين دانست كه فقير حريص در برابر فقرش ثوابى نمىبرد . ليكن عمومات وارد در فضيلت فقر او دلالت دارد بر اين كه او را نيز ثوابى است چنان كه تحقيق آن به زودى خواهد آمد . شايد مراد از ناخشنودى كه در حديث اخير آمده كراهت داشتن وى از فعل خداست كه دنيا را از او باز گرفته است ، و بسا دوستدار مال كه در دل او ناخشنودى از خدا خطور نمىكند و از فعل او كراهت ندارد ، چه همين كراهت است كه ثواب فقر را از ميان مىبرد .\r\nاز پيامبر ( ص ) روايت شده است كه : « براى هر چيزى كليدى است و كليد بهشت دوستى درماندگان و مستمندان است و اين محبّت به سبب صبر آنهاست . آنان در روز قيامت همنشينان خدايند . » « 30 » على ( ع ) از پيامبر ( ص ) روايت كرده كه فرموده است : « محبوبترين بندگان نزد خداوند فقيرى است كه به روزى خود قانع و از خداوند خشنود باشد » ؛ « 31 » و گفته است :\r\n\r\n\r\n","description":"","footnote":"\r\n( 28 ) صحيح مسلم و پيش از اين ذكر شده است .\r\n( 29 ) مسند الفردوس ديلمى از حديث ابو هريره به سندى كاملا ضعيف ؛ المغنى ؛ كافى كلينى نظير آن ، 2 / 263 .\r\n( 30 ) ابو بكر بن لال از حديث ابن عمر ، الجامع الصّغير .\r\n( 31 ) عراقى گفته است : اين حديث را با اين الفاظ نيافتم .\r\n","page_name":" 401 ","page_number":401},
  {"content":"\r\n\r\n« خداوندا روزى آل محمّد را به اندازهء نياز آنها قرار ده . » « 32 » و نيز فرموده است : « هيچ دارا و نادارى نيست جز اين كه در روز قيامت آرزو مىكند كه در دنيا به اندازهء قوتش به او داده مىشد . » « 33 » خداوند به اسماعيل ( ع ) وحى فرمود : مرا در نزد آنهايى كه به خاطر من دل شكسته‌اند جستجو كن ، عرض كرد : آنها كيانند ؟ فرمود : فقيران راستگو .\r\nو نيز پيامبر ( ص ) فرموده است : « هيچ كس از فقيرى كه راضى باشد برتر نيست » ؛ « 34 » و نيز فرموده است : خداوند در روز قيامت مىفرمايد : برگزيدگان از آفريدگانم كجايند ؟\r\nفرشتگان مىگويند : اى پروردگار ما آنها چه كسانى هستند ؟ مىفرمايند : فقيرانى از مسلمانان كه به عطاى من قانع و به قدرم خشنودند آنها را به بهشت درآوريد ، آنها وارد بهشت مىشوند ، مىخورند و مىآشامند در حالى كه مردم براى حساب در رفت و آمدند . » « 35 » اين احاديث دربارهء فقير قانع و راضى است امّا فضيلت زاهد در بخش دوم اين كتاب ذكر خواهد شد .\r\nمىگويم : دو خبرى كه در آغاز اين باب ذكر شده از طريق خاصّه ( شيعه ) نقل شده است .\r\nاز امام صادق ( ع ) روايت است كه : « در تورات نوشته شده است اى فرزند آدم هر گونه كه مىخواهى باش ليكن به همان گونه كه مجازات مىكنى مجازات مىشوى . كسى كه با روزى اندك از خدا خشنود باشد خداوند عمل اندك او را مىپذيرد ، و كسى كه با اندكى از حلال خرسند مىشود هزينه‌اش سبك و كسبش پاكيزه و از مرز گناه بيرون رفته است . » « 36 » و نيز : « خداوند مىفرمايد : بندهء مؤمن من غمگين مىشود اگر روزى را بر او تنگ كنيم در صورتى كه او در اين حال به من نزديكتر است ، و بندهء مؤمن من شاد مىشود اگر\r\n\r\n\r\n","description":"","footnote":"\r\n( 32 ) صحيح مسلم از حديث ابو هريره و پيش از اين ذكر شده است .\r\n( 33 ) سنن ابن ماجه ، به شمارهء 4140 .\r\n( 34 ) براى آن مأخذى نيافتم .\r\n( 35 ) مسند الفردوس ابو منصور ديلمى ، المغنى .\r\n( 36 ) كافى ، 2 / 141 ، شمارهء 5 .\r\n","page_name":" 402 ","page_number":402},
  {"content":"\r\n\r\nروزى او را توسعه دهم با آن كه او در اين حال از من دور تر است . » « 37 » از امير مؤمنان ( ع ) روايت شده كه فرموده است : « اى فرزند آدم ! اگر از دنيا چيزى را مىخواهى كه تو را كفايت كند كمترين چيز دنيا تو را كافى است ، و اگر از دنيا چيزى را مىخواهى كه تو را كفايت نمىكند همهء آنچه در دنياست تو را كافى نيست . » « 38 » از امام باقر ( ع ) روايت است كه : « بپرهيز از آن كه به كسى كه برتر از تو است چشم دوزى ، چه اين بس است كه خداوند به پيامبرش ( ص ) فرموده است :  فَلا تُعْجِبْكَ أَمْوالُهُمْ وَ لا أَوْلادُهُمْ  ؛ « 39 » و نيز :  وَ لا تَمُدَّنَّ عَيْنَيْكَ إِلى ما مَتَّعْنا بِهِ أَزْواجاً مِنْهُمْ زَهْرَةَ الْحَياةِ الدُّنْيا  . « 40 » اگر در اين باره تو را شكّى است زندگى پيامبر خدا ( ص ) را به ياد آورد كه خوراك او نان جوين و حلواى او خرما و آتش او از چوب درخت خرما بود اگر آن را مىيافت . » « 41 » غزّالى مىگويد : امّا اخبار وارد دربارهء قناعت و رضا بسيار است . ابو ذرّ روزى در ميان مردم نشسته بود . زنى نزد او آمد و گفت : آيا در ميان مردم نشسته‌اى در حالى كه در خانه نه خوردنى هست و نه نوشيدنى ؟ ابوذر گفت : اى زن در پيش روى ما عقبه‌اى دشوار است كه از آن جز سبكباران نجات نمىيابند . زن خشنود شد و بازگشت .\r\nذو النّون گفته است : نزديكترين مردم به كفر فقيرى است كه صبر ندارد . به يكى از حكيمان گفته شد : دارايى تو چيست ؟ پاسخ داد : تجمّل در ظاهر ، ميانه روى در باطن و نوميدى از آنچه در دست مردم است . روايت شده كه خداوند در يكى از كتب آسمانى فرموده است : اى فرزند آدم ! اگر همهء دنيا از آن تو باشد بهره‌ات جز قوتى نيست ، و اگر من قوت تو را از دنيا بدهم و حساب آن را بر ديگرى نهم به تو احسان كرده‌ام . و دربارهء قناعت گفته‌اند :\r\n اضرع إلى اللّه لا تضرع إلى النّاس * و اقنع بيأس فإنّ العزّ في اليأس « 42 » \r\n\r\n\r\n","description":"","footnote":"\r\n( 37 ) كافى ، 2 / 138 ، شمارهء 4 .\r\n( 38 ) كافى ، 2 / 138 ، شمارهء 6 .\r\n( 39 ) توبه / 56 : ( و فزونى ) اموال و اولاد آنها تو را در شگفتى فرو نبرد .\r\n( 40 ) طه / 131 : و هرگز چشم خود را به نعمتهاى مادّى كه گروههايى از آنان را از آنها\r\n( 41 ) كافى 2 / 137 ، شمارهء 1 .\r\n( 42 ) براى خدا خضوع كن و براى مردم خاضع مباش - به نوميدى بسنده كن چه عزّت در نوميدى است .\r\n","page_name":" 403 ","page_number":403},
  {"content":"\r\n\r\n و استغن عن كلّ ذى قربى و ذي رحم * إنّ الغنىّ من استغنى عن النّاس « 43 » \r\nو نيز گفته شده است :\r\n يا جامعا مانعا و الدّهر يرمقه * مقدّرا أىّ باب منه يغلقه « 44 »\r\nمفكّرا كيف تأتيه منيته * أغاديا أم بها يسري فتطرقه « 45 »\r\nجمعت مالا ففكّر هل جمعت له * يا جامع المال أيّاما تفرّقه « 46 »\r\nالمال عندك مخزون لوارثه * ما المال مالك إلّا يوم تنفقه « 47 »\r\nأرفه ببال فتى يغدو على ثقة * إنّ الّذى قسّم الارزاق يرزقه « 48 »\r\nفالعرض منه مصون ما يدنّسه * و الوجه منه جديد ليس يخلقه « 49 »\r\nإنّ القناعة من يحلل بساحتها * لم يلق في ظلّها همّا يؤرّقه « 50 » \r\n\r\nفضيلت فقر بر توانگرى\r\n( 1 ) مىگويم : غزّالى در بيان فضيلت فقر بر توانگرى نخست به ذكر سخنانى كه در اين باره گفته شده و شرح اختلاف و دلايل آنها پرداخته و سخن را به درازا كشانيده كه چون در نقل آنها فايده‌اى نيست از آنها صرف‌نظر مىكنيم . سپس مىگويد : حقيقت مطلب همان است كه ما آن را در كتاب صبر ذكر كرده‌ايم و آن اين است : هر چيزى كه ذات آن مراد نيست بلكه به خاطر غير آن خواسته مىشود بايد با همان چيزى كه مراد\r\n\r\n\r\n","description":"","footnote":"\r\n( 43 ) اى گرد آورنده و بازدارنده كه روزگار به او مىنگرد - در حالى كه اندازه‌گيرى مىكند كه كدام در را از آن ببندد .\r\n( 44 ) اى گرد آورنده و بازدارنده كه روزگار به او مىنگرد - در حالى كه اندازه‌گيرى مىكند كه كدام در را از آن ببندد .\r\n( 45 ) مىانديشد كه مرگش چگونه فرا مىرسد - بامداد يا شبانگاه در خانه‌اش را خواهد كوفت .\r\n( 46 ) مالى گرد آورده‌اى بينديش كه آنها را - اى گردآورنده مال براى روزهايى جمع كرده‌اى كه آنها را در آن مىپراكنى .\r\n( 47 ) مالى كه نزد توست اندوخته براى وارث است - مال از آن تو نيست جز روزى كه آن را انفاق كنى .\r\n( 48 ) چقدر آسوده دل است جوانمردى كه مطمئنّ است - قسمت كنندهء روزى روزى او را مىدهد .\r\n( 49 ) پس آبروى او محفوظ است و چيزى آن را آلوده نمىكند - و چهرهء او تازه است و كهنه و فرسوده نيست .\r\n( 50 ) هر كس در ساحت قناعت فرود آيد - در سايهء آن غمى نمىبيند كه او را بىخواب گرداند .\r\n","page_name":" 404 ","page_number":404},
  {"content":"\r\n\r\nاست مقايسه شود تا فضيلت آن روشن گردد . دنيا به سبب ذات آن مورد حذر و پرهيز نيست بلكه بدين سبب از آن دورى و اجتناب مىشود كه مانع رسيدن به قرب بارى تعالى است . فقر و نادارى نيز ذاتا مطلوب نيست بلكه از آن جهت مورد طلب است كه آنچه مانع وصول به قرب خداست به وسيلهء آن بر طرف مىشود و در آن چيزى كه انسان را به خود مشغول كند و از خداوند باز دارد وجود ندارد . بسا توانگرى كه ثروت او را به خود مشغول نداشته است ، مانند سليمان بن داوود ( ع ) و بسا فقيرى كه فقر او را به خود سرگرم كرده و از مقصد روگردان ساخته است .\r\nمقصود نهايى در دنيا دوستى خداوند و انس با اوست و اين امر تنها پس از شناخت او حاصل مىشود ، و سلوك راه شناخت او با وجود عوامل بازدارنده غير ممكن است . فقر گاهى از همين عوامل است چنان كه ثروت نيز زمانى از اين عوامل مىباشد . محقّقا آنچه انسان را از سلوك در اين راه باز مىدارد محبّت دنياست ، زيرا دوستى خداوند با محبّت دنيا در دل جمع نمىشود ، و كسى كه چيزى را دوست مىدارد به آن مشغول و سرگرم است خواه به فراق و خواه به وصال آن ، بسا ممكن است مشغوليّت او در فراق محبوب بيشتر ، و بسا به سبب وصال او مشغوليّتى زيادتر باشد . دنيا معشوقهء غافلان است ، آن كه از آن محروم است به طلب آن مشغول است و آن كه بر آن دست يافته مشغول نگهدارى و بهره‌بردارى از آن است . اكنون اگر دو كس را فرض كنى كه دل آنها از دوستى مال فارغ باشد به طورى كه مال از نظر آنها مانند آب باشد در اين صورت دارا و نادار يكسان است ، زيرا هر يك از آنها جز به اندازهء نياز خود از آن بهره بردارى نمىكند و وجود مال به اندازهء حاجت افضل از فقدان آن است ، چه گرسنه راه مرگ را مىپيمايد نه راه معرفت را . اگر امر بر اساس اكثريّت در نظر گرفته شود فقر از خطر دور تر است ، چه فتنهء توانگرى سخت‌تر از فتنهء نادارى است ، و عدم توانايى موجب عصمت است . از اين رو صحابه گفته‌اند : ما به فتنهء فقر مبتلا شديم صبر كرديم و به فتنهء توانگرى دچار گشتيم صبر نكرديم . اين خوى و سرشت همهء آدميان است بجز افراد يگانه و معدودى كه در طول روزگاران بسيار بندرت يافت مىشوند . و چون خطاب شرع به همهء مردم است نه به آن تعداد نادر و معدود ، و فقر براى همه اصلح است بجز براى آن افراد ، لذا شرع از توانگرى منع و آن را مذمّت كرده و فقر را فضيلت داده و ستوده است . عيسى ( ع ) گفته است : به اموال مردم دنيا ننگريد زيرا زرق و برق اموال آنها نور ايمان شما را از ميان\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nمىبرد . يكى از دانشمندان گفته است : زير و بالا كردن اموال شيرينى ايمان را مىمكد .\r\nدر خبر آمده است : « هر امّتى گوساله‌اى دارد و گوسالهء اين امّت دينار و درهم است . » « 51 » پيكر گوسالهء قوم موسى نيز از زيور آلات طلا و نقره بود .\r\nاين كه مال و آب و زر و سنگ در نظر يكسان باشد چيزى است كه تنها دربارهء پيامبران قابل تصوّر است و اين امر پس از فضل الهى با طول مجاهده براى آنها حاصل شده است ، چه پيامبر ( ص ) به دنيا مىفرمود : « دور شو از من ، دور شو از من » ، « 52 » چون دنيا با زيورهاى خود براى او مجسّم شده بود . على ( ع ) مىگفت : « اى زرد ( دينار ) جز من را بفريب ، اى سپيد ( درهم ) جز مرا بفريب » ؛ « 53 » و اين بدان سبب بود كه اگر آن حضرت برهان پروردگارش را نمىديد از ظهور مبادى فريفتگى به آن در نفس خويش بيم داشت . اين غنا و توانگرى مطلق است ، چه پيامبر ( ص ) فرمود : « توانگرى به بسيارى مال نيست بلكه توانگرى بىنيازى نفس است » ؛ « 54 » و چون حصول اين بىنيازى بعيد است لذا شايسته‌تر براى همهء خلق نداشتن مال است اگر چه آن را صدقه دهند و در خيرات صرف كنند ، زيرا در صورت دست يافتن بر مال هرگز نمىتوانند انس با اين جهان را از خود دور كنند و انسان به همان اندازه كه با دنيا انس مىگيرد از آخرت دورى و وحشت خواهد داشت و به همان مقدارى كه به صفتى از صفات خود بجز صفت معرفت خدا مأنوس مىشود از خدا و محبّت او دور و بيگانه خواهد شد .\r\nهر گاه اسباب انس به دنيا منقطع گردد ، دل از دنيا و زيورهاى آن كنده مىشود و چون دل از غير خدا برداشته شود و به خداوند مؤمن باشد ناگزير به سوى او باز مىگردد ، چه قابل تصوّر نيست كه دل بكلّى از همه چيز فارغ باشد . در عالم وجود خدا او غير اوست ، هر كس رو به غير او آورد از خدا دور و آن كه به خدا رو آورده از غير او بيگانه شده است .\r\nرو آوردن انسان به يكى از اين دو به اندازهء دورى گرفتن او از ديگرى است و نزديك شدن يكى به مقدار دل برداشتن از ديگرى است . مثل آنها مثل مشرق و مغرب است كه دو جهتند . آن كه ميان اين دو جهت در رفت و آمد است به اندازه‌اى كه به يكى نزديك\r\n\r\n\r\n","description":"","footnote":"\r\n( 51 ) الفردوس ديلمى از حديث حذيفه ؛ كنوز الحقائق مناوى .\r\n( 52 ) المستدرك حاكم با اندك اختلاف ، 4 / 309 .\r\n( 53 ) امالى صدوق نظير آن از حديث ضرار بن ضمره ليثى ؛ در نهج البلاغه نيز نظير آن آمده است .\r\n( 54 ) صحيح بخارى ، 8 / 118 .\r\n","page_name":" 406 ","page_number":406},
  {"content":"\r\n\r\nمىشود از ديگرى دور مىگردد ، بلكه صرف نزديكى به يكى عين دورى از ديگرى است .\r\nاز اين رو دوستى دنيا عين دشمنى با خداست و عارف بايد همواره به دل خود بنگرد كه از دنيا روگردان است يا بدان انس دارد ، در اين صورت برترى فقير و توانگر تنها به اندازهء دلبستگى آنها به مال تعيين مىشود ، اگر تعلّق خاطر آنها به مال دنيا در حدّ تساوى است درجهء آنها با هم برابر است جز اين كه در اين جا گامها مىلغزند و انسان فريب مىخورد ؛ چه بسا توانگر گمان كند كه دل او از مال بركنده است در حالى كه دوستى آن در درون او نهفته است و خود او اين را نمىداند و زمانى اين دوستى را احساس مىكند كه مالش را از دست بدهد . از اين رو بايد با پخش مال نفس خود را بيازمايد و يا هر گاه مالى از او به سرقت رود اگر دل خود را بدان متوجّه بيند بداند كه او فريفتهء آن است ، زيرا بسا مردى كه كنيزك خود را به گمان آن كه دل از او بريده است مىفروشد ليكن پس از انجام يافتن معامله و تحويل كنيزك آتش عشق وى كه در درون او نهفته بوده شعله‌ور مىشود و در حقيقت در مىيابد كه مغرور بوده و فريب خورده است ، چه عشق مانند آتش زير خاكستر در دل نهفته است . و اين حالت همهء توانگران است بجز پيامبران و اولياى خدا . لذا چون قطع دلبستگى از مال امرى محال يا بعيد است . ناگزير بايد به طور مطلق گفت كه فقر و نادارى براى عموم مردم بهتر و شايسته‌تر است ؛ زيرا علاقه و انس فقير به دنيا ضعيف‌تر از توانگر است و به اندازهء ضعف علاقهء وى ثواب تسبيحات و عبادات او چند برابر مىشود ، چه صرف حركات زبان مراد نيست بلكه مقصود از آن تحكيم انس با چيزى است كه بر زبان آورده مىشود . و تأثير حركات زبان در برانگيختن انس در دلى كه از غير آنچه بر زبان مىآورد خالى باشد هرگز مانند تأثير آن در دلى نيست كه به غير آنچه بر زبان مىآورد مشغول است . از اين رو يكى از پيشينيان گفته است : مثل كسى كه عبادت كند و در طلب دنيا باشد مثل كسى است كه آتش را با نى بوريا خاموش كند و يا چربى دستش را با روغن بشويد .\r\nمىگويم : در كافى از امام صادق ( ع ) روايت شده كه دربارهء قول خداوند متعال :  إِلَّا مَنْ أَتَى اللَّهَ بِقَلْبٍ سَلِيمٍ  « 55 » فرموده است : « دل سالم آن است كه خدا را ديدار كند در حالى كه در آن جز خدا چيزى نباشد » ؛ و فرمود : « هر دلى در آن شرك و شكّ باشد ساقط\r\n\r\n\r\n","description":"","footnote":"\r\n( 55 ) شعراء / 89 : جز كسى كه با قلب سليم به پيشگاه خدا آيد .\r\n","page_name":" 407 ","page_number":407},
  {"content":"\r\n\r\nاست . » بىشكّ زهد در دنيا براى آن مطلوب است كه دل براى آخرت فارغ و آماده مىشود . « 56 »\r\n\r\nآداب فقير در حالت فقر\r\n( 1 ) براى فقير در باطن و ظاهر و معاشرتها و اعمال او آدابى است كه بايد آنها را رعايت كند .\r\nامّا ادب باطن اين است كه نسبت به فقرى كه خداوند او را بدان مبتلا گردانيده كراهت نداشته باشد ، به اين معنا كه از فعل خدا از حيث اين كه آن فعل اوست ناخشنود نباشد هر چند فقر را ناخوش بدارد . مانند كسى كه وى را حجامت كرده باشند ، او از حجامت به سبب درد آن كراهت دارد ليكن از حجّام و عمل او كراهت ندارد بلكه بسا منّت آنها را به گردن مىگيرد ؛ و اين پايينترين درجهء ادب باطن است كه واجب مىباشد و نقيض آن حرام و زايل كنندهء ثواب فقر است و معناى قول پيامبر خداست ( ص ) كه فرموده است : « اى گروه مستمندان از ته دل از خدا خشنود باشيد تا به ثواب فقر دست يابيد و گرنه ثوابى نداريد » . « 57 » درجهء بالاتر از اين آن است كه از فقر كراهت نداشته و به آن خشنود باشد ، و بالاتر از اين آن كه فقر را طالب و بدان خوشحال باشد ، زيرا خطرات توانگرى را مىداند و در باطن به خدا توكّل دارد ، و مطمئنّ است كه قطعا روزى او به اندازهء ضرورت خواهد رسيد و زياده بر كفاف را دوست ندارد .\r\nمىگويم : اين سخن او با آنچه پيش از اين گفته است كه بالاترين مراتب آن است كه فقر و توانگرى در نظر انسان يكسان باشد منافات دارد .\r\nغزّالى مىگويد : على ( ع ) گفته است : « خداوند به وسيلهء فقر عقوبتها و ثوابهايى دارد .\r\nاز جملهء نشانه‌هاى فقرى كه موجب ثواب است اين است كه در حال فقر خوشخوى و فرمانبردار پروردگارش باشد ، و از وضع خود شكايت نكند ، و خداوند را بر فقرش شكر گويد .\r\nاز نشانه‌هاى فقرى كه موجب عقوبت است آن كه بر اثر فقر بدخوى شود و پروردگارش را نافرمانى كند و زياد از حال خود ناله و شكايت كند ، و از قضاى الهى خشمگين باشد . »\r\n\r\n\r\n","description":"","footnote":"\r\n( 56 ) همان مأخذ ، 2 / 16 ، شمارهء 5 .\r\n( 57 ) پيش از اين ذكر شده است .\r\n","page_name":" 408 ","page_number":408},
  {"content":"\r\n\r\nاين گفتار دليل بر اين است كه هر فقيرى ستايش نمىشود بلكه فقيرى ستوده است كه خشمگين نشود و به فقر خود راضى و خوشحال باشد ؛ زيرا به ثمرات آن آگاه است . گفته شده است : در دنيا به بنده چيزى داده نمىشود جز اين كه به او مىگويند : اين را به سه شرط بگير : مشغوليّت ، غم و طول حساب .\r\nامّا ادب ظاهر فقير آن است كه اظهار عفاف و تجمّل كند و از شكايت و ابراز فقر خوددارى ورزد ، بلكه فقرش را پنهان بدارد ، و پنهان كردن آن را اظهار نكند . در حديث آمده است : « خداوند فقير عفيف عيالمند را دوست مىدارد » ؛ « 58 » و فرموده است :\r\n يَحْسَبُهُمُ الْجاهِلُ أَغْنِياءَ مِنَ التَّعَفُّفِ  . « 59 » گفته شده است : بهترين اعمال در هنگام سختى تجمّل است . يكى از بزرگان گفته است : پنهان داشتن فقر از گنجهاى نيكوكارى است .\r\nامّا ادب فقير در معاشرت آن است كه براى توانگر به سبب توانگرى او فروتنى نكند ، بلكه بر او تكبّر ورزد . على ( ع ) فرموده است : چقدر تواضع توانگر نسبت به فقير براى درك ثوابهاى الهى نيكوست و نيكوتر از اين تكبّر بر توانگر است به سبب وثوقى كه به خداوند دارد . اين رتبهء فقير است و كمترين وظيفهء او آن است كه با توانگران آميزش نكند و رغبتى به همنشينى با آنها نداشته باشد ؛ چه آن از مبادى طمع است . يكى از عارفان گفته است : هر گاه فقير به توانگران ميل كند دستگيرهء او كج شده و اگر در آنها طمع كند عصمت او منقطع گرديده ، و اگر بدانها آرامش يابد گمراه شده است و نبايد براى خوشامد توانگران و به دست آوردن عطاياى آنان از ذكر حقّ خاموشى گزيند .\r\nامّا ادب فقير در اعمالش اين است كه به سبب فقر و نادارى در عبادت خداوند سستى نكند ، و از بذل اندك زيادتى كه از معيشت او مىماند دست باز ندارد ، چه اين جهد مقلّ يا منتهاى تلاش انسان فقير است و فضيلت اين انفاق از بخشيدن اموال بسيار در حال توانگرى بيشتر است . پيامبر خدا ( ص ) فرموده است : « يك درهم صدقه در نزد خداوند افضل از صد هزار درهم است . » عرض كردند : اى پيامبر خدا اين امر چگونه است ؟ فرمود : « مردى از بابت مال خود صد هزار درهم بيرون مىآورد و صدقه مىدهد ، و مردى يك درهم از دو درهمى كه جز آنها چيزى ندارد بيرون مىآورد و با خوشى خاطر صدقه مىدهد . صاحب يك درهم ثوابش بيشتر از ثواب صاحب صد هزار\r\n\r\n\r\n","description":"","footnote":"\r\n( 58 ) پيش از اين مكرّر ذكر شده است .\r\n( 59 ) بقره / 273 : . . . از شدّت خويشتندارى ناآگاهان آنان را توانگر مىپندارند .\r\n","page_name":" 409 ","page_number":409},
  {"content":"\r\n\r\nدرهم است » ؛ « 60 » و بايد فقير مالى اندوخته نكند بلكه به اندازهء نياز بگيرد و باقى را صدقه دهد . در اندوختن مال سه درجه است :\r\n1 - جز براى يك شبانه‌روز خود چيزى نيندوزد . اين درجهء صدّيقان است .\r\n2 - براى چهل روز اندوخته كند و زياده بر اين مشمول طول امل يا درازى آرزوست ، و عالمان اين را از ميعادى كه خداوند براى موسى ( ع ) قرار داد فهميده‌اند ، چه از آن دانسته مىشود كه اميد به زندگى تا چهل روز رخصت داده شده است . اين درجهء پرهيزگاران يا متّقين است .\r\n3 - براى يك سال خود اندوخته كند ، و اين پايينترين مراتب و درجهء صالحان است .\r\nكسى كه براى مدّتى بيشتر مال ذخيره كند در زمرهء عوام قرار گرفته و از محدودهء خواصّ بكلّى خارج شده است .\r\nبنابراين غناى انسان شايسته و عفيف و آرامش دل او در اندوختن قوت يك سال است ، و غناى خواصّ در چهل روز و غناى خواصّ خواص در يك شبانه روز است .\r\n\r\nآداب فقير در قبول عطاى بدون درخواست\r\n( 1 ) فقير بايد در چيزى كه به او مىرسد سه امر را در نظر گيرد : عين مال ، غرض دهنده و غرض خود را در گرفتن آن .\r\nامّا عين مال بايد حلال و از هر گونه شبهه پاك باشد ، و اگر در آن شبهه‌اى باشد بايد از گرفتن آن دورى جويد . ما در كتاب حلال و حرام درجات شبهه و آنچه را دورى از آن واجب و يا گرفتن آن مستحبّ است ذكر كرده‌ايم .\r\nامّا غرض دهنده بيرون نيست از اين كه آن را يا به طيب خاطر مىدهد و مقصودش جلب محبّت اوست كه در اين صورت آنچه مىدهد هديّه است ، و يا قصدش كسب ثواب است كه در اين صورت آنچه داده صدقه و يا زكات مىباشد ؛ و يا منظورش آوازه و ريا و سمعه است ، در اين صورت ممكن است نيّت او منحصر در همين مقصود و يا با بقيّهء اغراض همراه باشد .\r\nاوّل - كه هديه است در گرفتن آن باكى نيست ، چه قبول هديه سنّت پيامبر خدا ( ص ) است . ليكن بايد در آن منّتى نباشد و اگر همراه با منّتى باشد ترك آن سزاوارتر است ؛ و\r\n\r\n\r\n","description":"","footnote":"\r\n( 60 ) سنن نسايى ، 5 / 59 كتاب زكات باب جهد المقلّ .\r\n","page_name":" 410 ","page_number":410},
  {"content":"\r\n\r\nاگر مىداند در بخشى از آن منّتى بزرگ است بايد آن را رد كند و بقيّه را بگيرد . مردى به پيامبر خدا ( ص ) روغن و كشك و گوسفندى هديه كرد ، آن حضرت گوسفند را رد و روغن و كشك را قبول فرمود . « 61 » پيامبر ( ص ) هديه را از برخى مردم مىپذيرفت و از بعضى قبول نمىكرد ، « 62 » و فرمود : « قصد كرده‌ام هديه را جز از قرشى يا ثقفى يا انصارى يا دوستى نپذيرم . » « 63 » دسته‌اى از صحابه و تابعين نيز به همين گونه عمل كرده‌اند .\r\nبراى فتح موصلى كيسه‌اى آوردند كه در آن پانصد درهم بود ، گفت : عطا برايم نقل كرد كه پيامبر خدا ( ص ) فرموده است : « هر گاه روزيى بدون درخواست براى كسى رسد و او آن را ردّ كند بر خدا ردّ كرده است . » « 64 » سپس كيسه را گشود و درهمى از آن برداشت و بقيّه را ردّ كرد . ابراهيم تيمى يك يا دو درهم و نظاير اينها را از ياران خود درخواست مىكرد ، و ديگران دويست درهم به او پيشنهاد مىكردند و نمىپذيرفت . برخى از آنها هنگامى كه دوستش به او چيزى مىداد مىگفت : آن را نزد خود نگه دار و بنگر كه اگر من پس از قبول آن در دلت بهتر از پيش هستم مرا آگاه كن تا آن را بگيرم و در غير اين صورت آن را نمىگيرم . نشانهء صدق هديّه اين است كه ردّ كردن آن بر دهنده گران مىآيد و با قبول آن شاد مىشود ، و از اين كه دوستش هديّهء او را پذيرفته است منّتى از او بر خود احساس مىكند . امّا اگر گيرنده بداند گرفتن آن آميخته با منّت است اگر چه اخذ آن مباح است ليكن در نزد فقيران صادق مكروه مىباشد .\r\nبشر گفته است : هرگز از كسى چيزى نخواستم جز از سرىّ سقطى ، چه زهد و بىميلى او به دنيا در نزد من ثابت بود . او شاد مىشد كه چيزى از دستش بيرون رود و دلتنگ مىشد اگر در نزد او باقى مىماند . پس من او را در آنچه دوست مىداشت يارى مىكردم .\r\nيك تن خراسانى مالى براى جنيد آورد و از او خواست كه آن را در خوردنيهايش\r\n\r\n\r\n","description":"","footnote":"\r\n( 61 ) مسند احمد ضمن حديث يعلى بن مرّه و سند آن نيكوست .\r\n( 62 ) مسند ابو داوود طيالسى ، ص 146 ، شمارهء 1082 و 1083 .\r\n( 63 ) سنن نسايى ، 6 / 280 ، از حديث ابو هريره .\r\n( 64 ) عراقى گفته است : من آن را به طور مرسل بدين صورت نيافتم ، احمد ، ابى يعلى و طبرانى به اسنادى نيكو از حديث خالد بن عدى جهنى روايت كرده‌اند : « هر كس از سوى برادرش بدون درخواست او و بدون هيچ منّت به او احسانى رسد آن را بپذيرد و ردّ نكند چه آن روزيى است كه خداوند به او داده است » . مىگويم : نظير آن را طيالسى نقل كرده است ؛ شمارهء 2478 از حديث ابو هريره .\r\n","page_name":" 411 ","page_number":411},
  {"content":"\r\n\r\nصرف كند . جنيد به او گفت : آن را ميان مستمندان پخش كن ، پاسخ داد : نمىخواهم .\r\nگفت : من چقدر بايد زندگى كنم تا آن را بخورم . گفت : مقصودم اين نيست كه آن را براى سركه و سبزى هزينه كنى بلكه منظورم در صرف آن در تهيّهء شيرينيها و خوراكهاى خوب است . جنيد پذيرفت . خراسانى گفت : من در بغداد كسى را نمىيابم كه بيشتر از تو بر من منّت داشته باشد ، جنيد پاسخ داد : و نبايد جز از امثال تو چيزى پذيرفت .\r\nدوّم - آن كه عطاى او تنها براى كسب ثواب باشد ، و اين يا صدقه است و يا زكات . در اين جا بايد فقير به وضع خود بنگرد كه آيا استحقاق گرفتن زكات را دارد يا نه ؛ اگر امر بر او مشتبه است جاى شبهه و تأمّل است . ما بتفصيل آن را در كتاب اسرار زكات ذكر كرده‌ايم ؛ و اگر آنچه را به او مىدهد به گمان آن است كه او دانشمند و يا علوى است چنانچه دانشمند يا علوى نباشد ، گرفتن آن مال حرام است و هيچ شكّى در اين نيست .\r\nسوّم - غرض او شهرت و ريا و سمعه باشد ، در اين صورت فقير بايد قصد فاسد او را به وى برگرداند و عطاى او را نپذيرد . چه در صورت قبول آن به غرض فاسد او كمك كرده است . يكى از آنان چيزى را كه به او مىدادند بر مىگردانيد و مىگفت : اگر بدانم كه آن را بر سبيل مباهات ياد نمىكنند مىگرفتم . ديگرى از آنان را به سبب ردّ صله‌اى كه به او داده مىشد سرزنش كردند ، پاسخ داد : من براى شفقت و خيرخواهى صلهء آنها را برمىگردانم چه آنها دوست دارند آن را بازگو و اعلام كنند و در اين صورت هم مال آنها به هدر مىرود و هم اجر آنها ضايع مىشود .\r\nامّا غرض او در گرفتن بايد در خود بنگرد كه آيا به چيزى كه به او مىدهند نياز دارد و از آن ناگزير است ؟ يا نيازى بدان ندارد . چنانچه به آن نيازمند است و آنچه به او داده مىشود از شبهات و آفاتى كه در دهنده يادآورى كرديم مصون باشد افضل گرفتن آن است . پيامبر خدا ( ص ) فرموده است : « دهنده‌اى كه از روى توانگرى مىدهد اجرش از گيرندهء نيازمند بزرگتر نيست . » « 65 » و نيز فرموده است : « هر كس از اين مال بدون درخواست و منّت چيزى به او برسد روزيى است كه آن را خداوند به سوى او روانه داشته است . » در عبارتى ديگر آمده است : « . . . آن را ردّ نكند . » « 66 » يكى از عالمان گفته است : هر كه را بدهند و نگيرد بخواهد و به او ندهند . دانشمند ديگرى گفته است : « در ردّ\r\n\r\n\r\n","description":"","footnote":"\r\n( 65 ) الكبير طبرانى به سند صحيح از حديث ابن عمر ؛ الجامع الصّغير .\r\n( 66 ) مأخذ آن پيش از اين ذكر شده است .\r\n","page_name":" 412 ","page_number":412},
  {"content":"\r\n\r\nبا احتياج بايد از ابتلاى به عقوبت آن كه طمع يا شبهه و جز آن است ترسيد .\r\nامّا اگر آنچه به او رسيده بيش از نياز اوست وضع او از دو حال بيرون نيست : يا درويشى است كه به اصلاح نفس خويش مشغول است و يا تكفّل امور درويشان و انفاق بر آنان را به سبب طبع مدارا و سخاوتمند خويش بر عهده دارد . اگر مشغول اصلاح نفس خويش و خواهان راه آخرت است مجوّزى براى گرفتن و نگهداشتن آن نيست ، چه اين اقدام صرف پيروى از هواى نفس است و هر كارى براى خدا نباشد پيروى از راه شيطان يا دعوت به آن است : « و كسى كه پيرامون قرقگاه بگردد ممكن است در آن بيفتند » بنابراين او را دو مقام است :\r\nاوّل - در آشكار بستاند و در نهان برگرداند ، يا در آشكار بگيرد و در نهان پخش كند .\r\nاين مقام صدّيقان است و اين عمل بر نفس گران مىآيد ، تنها كسى توانايى آن را دارد كه نفسش بر اثر رياضت آرامش يافته باشد .\r\nدوم - ترك كند و نگيرد تا دهنده آن را به كسى دهد كه از او محتاجتر باشد . يا بگيرد و آن را به كسى دهد كه از او نيازمندتر است . و اين دو عمل يا در نهان انجام مىشود و يا آشكارا صورت مىگيرد و ما در كتاب اسرار زكات ضمن بيان برخى از احكام فقر دربارهء اين كه افضل اظهار گرفتن و يا اخفاى آن است بحث كرده‌ايم كه بايد بدان جا مراجعه شود .\r\nيكى از مجاوران مكّه گفته است : درهمهايى نزد من بود كه آنها را براى انفاق در راه خدا نگه داشته بودم . شنيدم فقيرى به هنگامى كه از طواف فارغ شده بود آهسته مىگفت : گرسنه‌ام چنان كه مىبينى ، برهنه‌ام چنان كه مىبينى ، اى كسى كه مىبينى و ديده نمىشوى در آنچه مىبينى چه مىفرمايى ؟ به او نگريستم ديدم جامه‌هاى كهنه‌اى بر تن دارد كه تقريبا او را نمىپوشاند ، در دلم گفتم : براى درهمهايم محلّى بهتر از اين نيست . آنها را نزد او بردم ، نگاهى به آنها كرد سپس پنج درهم از آنها برداشت و گفت :\r\nچهار درهم بهاى دو لنگ و يك درهم را در سه روز هزينه مىكنم به باقى نيازى نيست و آنها را برگردانيد . شب دوّم او را ديدم كه دو لنگ نو بر تن دارد ، چيزى از او به خاطرم آمد . او رو به من كرد و دستم را گرفت و مرا هفت بار طواف داد و در هر بار گوهرهايى از معادن زمين در زير پاى ما - تا هر دو كعب - مىجنبيد كه از جملهء آنها زر و سيم و ياقوت و مرواريد بود و آنها براى مردم آشكار نبودند . پس از اين گفت : [ خدا 
  ] اين همه\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nرا به من داده است و من رغبتى به آنها ندارم و از دست مردم مىگيرم زيرا آنها بارى گران و فتنه و آزمايشند ، و در اينها براى بندگان رحمت و نعمت است .\r\nمقصود اين است كه زياده بر مقدار حاجت براى ابتلا و آزمايش به تو داده مىشود تا خداوند بنگرد با آن چه مىكنى ؟ و مقدار حاجت به منظور رفق و مدارا با تو است ، و از تفاوتى كه ميان مدارا و ابتلاست غافل مباش . خداوند فرموده است :  إِنَّا جَعَلْنا ما عَلَى الْأَرْضِ زِينَةً لَها لِنَبْلُوَهُمْ أَيُّهُمْ أَحْسَنُ عَمَلًا  . « 67 » پيامبر خدا ( ص ) فرموده است : « فرزند آدم را جز در سه چيز حقّى نيست : خوراكى كه پشتش را محكم كند ، جامه‌اى كه عورتش را بپوشاند و خانه‌اى كه او را در خود جاى دهد و آنچه زيادتر از اينهاست حساب است . » « 68 » بنابراين تو در گرفتن مقدار حاجت از اين سه چيز ثواب مىبرى ، و در آنچه زياده بر نياز باشد چنانچه معصيت خدا نكرده‌اى در معرض حسابى و اگر خدا را نافرمانى كرده‌اى در معرض عذابى .\r\nو نيز از جملهء آزمايشها آن است كه براى تقرّب جستن به خدا و شكستن خويهاى نفس بر ترك لذّتى از لذّات دنيا تصميم بگيرى تا آن به آسانى و پاكيزگى به تو برسد و نيروى تصميم تو بدان آزمايش شود . امّا خوددارى از آن سزاوارتر است ، چه نفس انسان هر گاه بر شكستن عزم رخصت يابد بدان خو مىگيرد و به عادت خود باز مىگردد و سركوب آن ممكن نيست ؛ و ردّ آن مهمّ مىباشد ، چه زهد همين است . اگر آن را بگيرى و به نيازمندى برسانى اين عمل تو غايت زهد مىباشد و جز صدّيقان بر آن توانايى ندارند .\r\nامّا اگر حال تو بر سخاوت و بخشش و تكفّل حقوق فقرا و تعهّد امور جمعى از صالحان باشد آنچه را بيش از نياز تو است بگير ، زيرا آن بيشتر از نياز فقرا نيست و در رسانيدن به آنان شتاب كن و آن را ذخيره مساز ، چه نگهدارى آن هر چند براى يك شب باشد فتنه و ابتلاست ، و بسا دلت را خوش آيد كه آن را نگه دارى و بر تو فتنه‌اى شود ، زيرا گروهى خدمت به فقرا را وسيله‌اى براى افزايش مال و تمتّع از خوردنيها و آشاميدنيها قرار دادند و اين هلاكت است .\r\n\r\n\r\n","description":"","footnote":"\r\n( 67 ) كهف / 7 : ما آنچه را روى زمين است زيور آن قرار داديم تا آنها را بيازماييم كه كدام يك بهتر عمل مىكنند .\r\n( 68 ) سنن ترمذى ، 9 / 206 ؛ با تقديم و تأخير و اختلاف در الفاظ .\r\n","page_name":" 414 ","page_number":414},
  {"content":"\r\n\r\nكسى كه غرض او رفق و طلب ثواب باشد براى او رواست كه بر اساس حسن ظنّ به خدا نه روى اعتماد به حكّام ستمكار وام گيرد ، اگر خداوند از حلال روزى او كند وام خود را مىپردازد و چنانچه پيش از اداى آن بميرد خداوند آن را ادا و طلبكاران او را راضى خواهد كرد . ليكن اين امر مشروط به آن است كه حالش در نزد وام دهنده معلوم باشد و نبايد با او خدعه كند و او را با وعده بفريبد بلكه بايد وضع خود را براى او روشن سازد تا با آگاهى و بينش به وام دادن وى اقدام كند . واجب است وام چنين كسى از بيت المال يا از محلّ زكات پرداخت شود . خداوند فرموده است :  وَ مَنْ قُدِرَ عَلَيْهِ رِزْقُهُ فَلْيُنْفِقْ مِمَّا آتاهُ اللَّهُ  . « 69 » گفته شده : معناى آن اين است كه يكى از دو جامه‌اش را بفروشد . و نيز گفته‌اند : به آبروى خود وام گيرد ، و اين همان چيزى است كه خدا به او داده است .\r\nيكى از آنان گفته است : خداوند را بندگانى است كه به اندازهء امكانات خود انفاق مىكنند ، و بندگانى است كه به اندازهء حسن ظنّ آنها به خدا خرج مىكنند . يكى از آنان به هنگام مرگ وصيّت كرد كه اموالش به سه گروه داده شود : اقويا ، اسخيا و اغنياء . گفتند :\r\nاينها كيانند ؟ گفت : اقويا كسانى هستند كه بر خدا توكّل كرده‌اند ؛ اسخياء آنهايى هستند كه به خداوند گمان نيك دارند و اغنيا آنانى هستند كه از غير خدا بريده‌اند .\r\nاكنون هر گاه اين شرايط را در خود و در مال و در دهنده بيابد آنچه مىدهند بگيرد ، و بايد آنچه را مىگيرد از خداوند بداند نه از دهنده ، زيرا دهنده واسطه‌اى است كه براى اين بخشش مسخّر و گمارده شده و به حكم انگيزه‌ها و مقاصد و اعتقاداتى كه بر او چيره كرده‌اند به اين عمل مضطرّ و ناگزير شده است .\r\nموسى ( ع ) عرض كرد : پروردگارا ! اين چنين روزى مرا در دست بنى اسرائيل قرار داده‌اى كه مرا يك روز اين چاشت مىدهد ، و شبى آن شام . خداوند به او وحى فرمود :\r\nمن با دوستانم همين گونه رفتار مىكنم . روزى آنها را بر دست بندگان بطّال و بيكاره‌ام جارى مىكنم تا به آن اجر برند . بنابراين دهنده را بايد مأمورى مسخّر و مأجور دانست .\r\n\r\nحرمت خواهش بدون ضرورت و آداب فقير مضطر\r\n( 1 ) بدان دربارهء سؤال و خواهش ، نهى زياد و تهديد بسيار وارد شده ، و نيز اخبارى كه دلالت بر رخصت دارد وارد است . حقيقت اين است كه سؤال در اصل حرام است و تنها\r\n\r\n\r\n","description":"","footnote":"\r\n( 69 ) طلاق / 7 : و آنها كه تنگدست‌اند از آنچه خدا به آنها داده انفاق كنند .\r\n","page_name":" 415 ","page_number":415},
  {"content":"\r\n\r\nدر صورت ضرورت و يا حاجت مهمّى كه نزديك به ضرورت باشد مباح مىشود ليكن اگر چاره‌اى براى آن دارد حرمت همچنان باقى است . اين كه گفتيم سؤال در اصل حرام است براى آن است كه از سه امر حرام خالى نيست :\r\n1 - اظهار شكايت از خدا ، چه سؤال ابراز فقر و ذكر نارسايى نعمتهاى خداوند نسبت به اوست و اين همان شكايت است ، همان گونه كه بندهء مملوك اگر از كسى درخواست چيزى كند درخواست او مايهء بدنامى و رسوايى مولاى اوست ، خواهش بندگان از يكديگر نيز براى خداوند متعال زشت و نارواست . به همين سبب بايد سؤال حرام شود و مانند خوردن مردار جز بر حسب ضرورت روا نباشد .\r\n2 - سؤال موجب مىشود كه سؤال كننده خود را براى غير خدا خوار كند و مؤمن حقّ ندارد خويشتن را جز براى خدا ذليل سازد بلكه بر اوست خود را براى مولايش خوار كند ، چه اين باعث عزّت اوست . امّا ديگر مردم بندگانى مانند اويند و نبايد جز به حكم ضرورت خود را در برابر آنها خوار كند ، و در سؤال براى درخواست كننده در برابر درخواست شونده ذلّتى است .\r\n3 - سؤال غالبا با آزار دادن به كسى كه از او درخواست مىشود همراه است ، زيرا بسا با خوشى خاطر حاضر به بذل مال نباشد و اگر چيزى به درخواست كننده دهد به سبب شرم يا براى ريا و خودنمايى باشد . در اين صورت آن چيز برگيرنده حرام است و اگر ندهد بسا از اين خوددارى شرمگين و آزرده خاطر شود و خود را در زمرهء بخيلان احساس كند ، چه اگر بدهد مالش نقصان پيدا مىكند و اگر ندهد به آبرويش صدمه وارد مىشود ، و اين هر دو آزار دهنده‌اند و سؤال كننده سبب اين آزار است و آزار دادن جز به حكم ضرورت حرام است .\r\nهنگامى كه نواهى مذكور را درك كنى معناى قول پيامبر خدا ( ص ) را خواهى دانست كه فرموده است : « سؤال از مردم از اعمال زشت است و از كارهاى زشت تنها همين حلال شده است . » « 70 » بنگر چگونه پيامبر ( ص ) سؤال را عمل زشت ناميده و روشن است كه كار زشت تنها به هنگام ضرورت مباح نمىشود . و نيز فرموده است : « هر كس در حال توانگرى سؤال كند خواهان پاره‌هاى زياد آتش جهنّم است ، « 71 » و كسى كه\r\n\r\n\r\n","description":"","footnote":"\r\n( 70 ) عراقى گفته است : مأخذى براى آن نيافتم .\r\n( 71 ) سنن ابو داوود ، 1 / 378 ؛ عبد اللّه بن احمد ؛ الاوسط طبرانى و در سند آن ضعيف است ؛ مجمع الزّوائد ، 3 / 49 .\r\n","page_name":" 416 ","page_number":416},
  {"content":"\r\n\r\nسؤال كند و چيزى دارد كه او را كفايت كند روز قيامت در حالى وارد مىشود كه استخوان صورتش مىجنبد و گوشتى بر آن نيست » ؛ « 72 » و در عبارت ديگر آمده است :\r\n« سؤال او به صورت خراشيدگيها و گزيدگيهايى در روى اوست . » « 73 » اين الفاظ در تحريم سؤال و تهديد نسبت به آن صراحت دارند . پيامبر خدا ( ص ) با گروهى بر قبول اسلام بيعت فرمود و با آنها شرط كرد كه بشنوند و فرمان برند و سپس اين سخن كوتاه را به آنها گفت : « از مردم چيزى نخواهيد » ، « 74 » و زياد بر خوددارى از سؤال دستور مىداد و مىفرمود : « هر كس از ما بخواهد به او مىدهيم و آن كه از خدا بىنيازى بخواهد خداوند او را بىنياز مىكند » ؛ و فرمود : « كسى كه از ما نخواهد نزد ما محبوبتر است » ؛ « 75 » و نيز : « از مردم بىنياز باشيد هر چند به شستن مسواك باشد » ؛ « 76 » و نيز : « از سؤال بىنياز باشيد و هر چه سؤال كمتر باشد بهتر است . » عرض كردند : از شما هم اى پيامبر خدا ؟ فرمود : « و از من هم . » « 77 » مىگويم : از طريق خاصّه ( شيعه ) كافى از امام باقر ( ع ) روايت كرده كه فرموده است : اگر سؤال كننده بداند در سؤال چه چيزهايى است هيچ كس از ديگرى سؤال نمىكرد ، و اگر بخشنده بداند در بخشش چه پاداشهايى است هيچ كس ديگرى را ردّ نمىكرد . « 78 » از امام صادق ( ع ) روايت است كه : « از سؤال از مردم بپرهيزيد چه آن در دنيا مايهء ذلّت و فقرى است كه در آن شتاب داريد و روز قيامت حسابى طولانى دارد . » « 79 » از پيامبر خدا ( ص ) نقل شده كه فرموده است : « دستها سه تاست : دست بالا و دست\r\n\r\n\r\n","description":"","footnote":"\r\n( 72 ) مستطرفات السرائر ابن ادريس نظير آن ؛ مجمع الزّوائد از الاوسط طبرانى مثل آن .\r\n( 73 ) اصحاب سنن آن را روايت كرده‌اند ، و پيش از اين در كتاب زكات ذكر شده است .\r\n( 74 ) صحيح مسلم 3 / 97 از حديث عوف بن مالك اشجعى ؛ ابو داود سجستانى ، 1 / 382 .\r\n( 75 ) ابن ابى الدّنيا در باب القناعة ؛ مسند حارث بن ابى اسامه از حديث ابى سعيد خدرى ؛ كافى كلينى ، 2 / 139 ، شمارهء 7 ، صدر حديث .\r\n( 76 ) بزار ، الكبير طبرانى و رجال آن موثق مىباشند ؛ مجمع الزّوائد ، 3 / 94 .\r\n( 77 ) مأخذى براى آن نيافتم .\r\n( 78 ) همان مأخذ ، 4 / 20 ، شماره 2 .\r\n( 79 ) همان مأخذ ، 4 / 20 ، شماره 1 و 3 .\r\n","page_name":" 417 ","page_number":417},
  {"content":"\r\n\r\nدهنده كه پس از آن است و دست گيرنده كه پايينترين دستهاست . پس تا مىتوانيد از سؤال خوددارى كنيد ، چه در جلو روزيها حجابهايى است . آن كه بخواهد شرمش را حفظ مىكند و روزى خود را مىگيرد ، و آن كه بخواهد حجاب را پاره مىكند و روزيش را مىگيرد . سوگند به آن كه جانم در دست اوست اگر يكى از شما كنار بيابان را بگيرد و تا آن جا كه بخواهد هيزم جمع كند ، سپس آنها را به بازار آورد و به بهاى ده سير خرما بفروشد و يك سوّم خرما را براى خود نگهدارد و دو سوّم آن را صدقه دهد براى او بهتر است از اين كه از مردم خواهش كند تا به او بدهند يا ندهند . » « 80 » و نيز فرموده است : « هر كس در سؤال را به روى خود بگشايد خداوند درى از فقر به روى او باز مىكند . » « 81 » غزّالى مىگويد : چون دانستى كه سؤال جز به هنگام ضرورت مباح نيست اكنون بدان كه گاهى به چيزى اضطرار است و زمانى نياز به آن شديد ، و گاهى نياز بدان اندك و زمانى از آن بىنيازى است ؛ و اينها چهار حالت است :\r\nامّا اضطرار : از قبيل سؤال گرسنه است به هنگامى كه بيم دارد از گرسنگى بميرد يا بيمار شود ، وى يا سؤال برهنه است كه بدنش عريان است و چيزى ندارد كه آن را بپوشاند . اين سؤالها در صورت وجود بقيّهء شرايط مباح مىباشد بدين گونه كه آنچه خواسته مىشود مباح باشد و كسى كه از او خواسته مىشود در باطن راضى ، و سؤال كننده از كسب ناتوان باشد ، چه كسى كه بر كسب توانايى دارد بيكاره و بطّال است و حقّ سؤال ندارد مگر آن كه اوقات او در فرا گرفتن علم مستغرق باشد و كسى كه نوشتن بداند بايد از راه نويسندگى كسب كند .\r\nامّا بىنياز : كسى است كه چيزى را بخواهد در حالى كه نظير يا نظاير آن را داراست سؤال او بىترديد حرام است . اين دو حالت كه نياز و بىنيازى است روشن است .\r\nامّا نياز شديد : مانند اين است كه بيمارى نيازمند دارويى باشد كه اگر آن را به كار نبندد ظاهرا بيمى بر او نبوده ليكن از بيم خالى نيست مانند كسى كه در زمستان جبّه‌اى بر تن دارد و فاقد پيراهنى است كه در زير آن بپوشد و از سرماى زمستان رنج مىبرد ولى به حدّ ضرورت نمىرسد . همچنين كسى كه براى كرايهء راه سؤال مىكند در حالى كه با\r\n\r\n\r\n","description":"","footnote":"\r\n( 80 ) همان مأخذ ، 4 / 20 ، شمارهء 3 .\r\n( 81 ) كافى ، 4 / 19 ، شمارهء 2 .\r\n","page_name":" 418 ","page_number":418},
  {"content":"\r\n\r\nسختى مىتواند راه را پياده برود كه دربارهء او نيز بايد حكم اباحه جارى شود ، زيرا نياز او محقّق و قطعى است ، ليكن خوددارى از آن سزاوارتر است ، و اگر چه سؤال كننده ترك اولى كرده است ، امّا سؤال او مادام كه در قول خود صادق باشد مكروه گفته نمىشود ، فى المثل بايد بگويد : در زير جبّه‌ام جامه‌اى ندارم و سرما مرا آزار مىدهد ، آزارى كه توان تحمّل آن را دارم ليكن بر من سخت مىگذرد . چون راست بگويد ، راستى گفتار او چنانچه خدا بخواهد كفّارهء سؤال او خواهد بود .\r\nامّا نياز اندك : مانند آن كه جامه‌اى بخواهد كه به هنگام بيرون آمدن آن را روى جامه‌اش بپوشد تا پارگيهاى جامه‌اش را از چشم مردم بپوشاند . يا مانند كسى كه نان دارد و براى خورش سؤال كند . يا همچون كسى كه كرايهء الاغ را در اختيار دارد و براى كرايهء اسب يا كجاوه از مردم خواهش كند در حالى كه مىتواند بدون كجاوه بر شترسوار شود .\r\nاين سؤالها و امثال آنها اگر از روى تزوير و به قصد اظهار حاجتى غير از آن باشد حرام است . همچنين هر گاه مقرون به چيزى از نواهى سه گانه شود حرام است و آنها عبارتند از شكايت ، قبول ذلّت و آزار كسى كه از او سؤال مىشود . چه اين گونه نيازها در خور آن نيستند كه نواهى مذكور به سبب آنها مباح شود ، و اگر مقرون به چيزى از آنها نباشند با كراهت مباحند .\r\nاگر گفته شود : چگونه ممكن است سؤال از اين نواهى خالى باشد ؟\r\nپاسخ اين است كه بدانى شكايت با به جا آوردن شكر خدا و اظهار بىنيازى از مردم منتفى مىشود ، و نبايد مانند محتاجان سؤال كند بلكه بايد بگويد : من با آنچه در اختيار دارم نيازى ندارم ليكن هوسهاى نفسانى از من مىخواهند كه جامه‌اى بر بالاى جامه‌هايم بپوشم و اين چيزى زياده بر حاجت من و از زياده‌طلبى نفس است . وى با اين اظهار از حدّ شكايت خارج مىشود .\r\nامّا نفى ذلّت به اين است كه از پدر يا خويشاوند و يا دوستى سؤال كند كه مىداند اين خواهش نقصى بر او وارد نمىكند و او را در چشم وى خوار نمىسازد ، يا از مرد سخاوتمندى كه مال خود را براى اين گونه نيكوكاريها آماده كرده و به وجود امثال او شاد مىشود و منّت او را به گردن مىگيرد سؤال كند . به اين ترتيب ذلّتى در ميان نخواهد بود ، زيرا ذلّت ناگزير با منّت همراه است .\r\nامّا ايذاى كسى كه از او خواسته مىشود راه رهايى از آن به اين است كه از شخص\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nمعيّنى سؤال نكند ، بلكه مطلوب خود را به كنايه بگويد به طورى كه تنها نيكوكارى كه صادقانه رغبت داشته باشد به بذل مال اقدام كند ، و اگر در ميان جمعيّت شخص برجسته‌اى باشد كه اگر ندهد مورد ملامت قرار مىگيرد سؤال وى موجب ايذاى او خواهد بود ، و بسا از روى كراهت و از بيم ملامت چيزى بدهد ، ليكن در باطن بيشتر قايل است كه اگر بتواند بدون آن كه مورد نكوهش واقع شود از اين پيشامد رهايى يابد .\r\nامّا اگر از شخص معيّنى درخواست كند بايد نام او را نبرد بلكه به كنايه بگويد تا اگر بخواهد تجاهل كند راهى برايش باقى بماند ، و اگر با وجود قدرت تجاهل نكند نشانهء رغبت او به بذل مال و عدم آزردگى اوست .\r\nمىگويم : از طريق خاصّه ( شيعه ) كافى از پيامبر خدا ( ص ) روايت كرده كه فرموده است : « از امّت من در مجالس آنها درخواست نكنيد تا آنها را بخيل بيابيد . » « 82 » غزّالى مىگويد : بايد از كسى درخواست كند كه اگر درخواست او را رد و يا با وجود قدرت تجاهل كند شرمگين نشود ، چه شرم از درخواست كننده آزار دهنده است چنان كه به قصد رياء چيزى دادن به كسى كه درخواستى نكرده موجب آزار اوست .\r\nاگر بگويى : چنانچه با علم به اين كه انگيزهء دهنده در دادن چيزى به او شرم از وى و يا حاضران بوده و اگر اين امر نبود اقدام به بخشش نمىكرد ، در اين صورت چيزى كه داده براى او حلال است يا شبهه‌ناك ؟\r\nپاسخ اين است كه آن حرام محض است و در اين باره خلافى ميان امّت نيست و او در حكم كسى است كه با زدن و مصادره مالى را از ديگرى گرفته باشد ، چه ميان اين كه ظاهر بدن او را با چوب بيازارد يا باطن قلب او را با تازيانهء شرم و ترس از ملامت مضروب سازد تفاوتى نيست بلكه كوبيدن درون آدمى از نظر خردمندان عقوبتى سخت‌تر است . و روا نيست كه گفته شود در ظاهر به آنچه داده راضى بوده است .\r\nپيامبر ( ص ) فرموده است : « ما به ظاهر حكم مىكنيم و خداوند سرپرست باطنهاست . » « 83 » و اين حكم ضرورى داورها در حلّ و فصل دعاوى است ، زيرا براى آنها ممكن نيست كه مخاصمات را به بواطن و قراين احوال رجوع دهند و ناگزيرند به ظاهر\r\n\r\n\r\n","description":"","footnote":"\r\n( 82 ) همان مأخذ ، 2 / 47 ، شمارهء 8 .\r\n( 83 ) عراقى گفته است : براى آن مأخذى نيافتم ، المزى نيز به هنگامى كه از او پرسيده‌اند همين را گفته است .\r\n","page_name":" 420 ","page_number":420},
  {"content":"\r\n\r\nزبان حكم كنند با آن كه زبان گوياى دروغهاى بسيارى است ، ليكن ضرورت ايجاب كرده كه به آن رجوع شود . و اين پرسش از چيزى است كه ميان بنده و خداست و حاكم در آن احكم الحاكمين است ، چه دلها در نزد او مانند زبانها در نزد ديگر حاكمان است . از اين رو در اين گونه مسائل به دلت بنگر هر چه تو را فتوا داد بپذير ، زيرا فتوا دهنده معلّم قاضى و حاكم است تا در عالم شهود حكم كنند ، و مفتى دلها علماى آخرتند و به فتواى آنهاست كه از قهر سلطان آخرت نجات حاصل مىشود ، چنان كه نجات از قهر سلطان دنيا با فتواى فقيه ميسّر است . بنابراين سؤال كننده آنچه را با كراهت دريافت مىكند - ميان خود و خدا - مالك آن نمىشود و بر او واجب است آن را به صاحبش رد كند و اگر از بازگردانيدن آن شرم دارد ، و آن را رد نكند بايد به چيزى كه بهايش براى آن باشد به صورت هديه و عمل متقابل آن را تلافى كند تا از عهدهء آن برآمده باشد . و اگر هديهء او را نپذيرد بايد آن را به وارثانش بازگرداند ، و اگر در دست او بماند و تلف شود - ميان خود و خدا - ضامن است و از اين كه در آن تصرّف كرده و با سؤال خود باعث آزار گرديده مرتكب گناه شده است .\r\nاگر بگويى : اين امرى باطنى است كه آگاهى بر آن دشوار است ، راه آن چيست ؟ زيرا بسا سؤال كننده گمان مىكند دهنده راضى است در حالى كه در باطن راضى نيست .\r\nپاسخ اين است كه : پرهيزگاران به همين سبب سؤال و خواهش را بكلّى ترك كرده‌اند و به هيچ روى از كسى چيزى نمىگيرند . بشر حافى اصلا از كسى چيزى نمىگرفت جز از سرّى سقطى و مىگفت : مىدانم كه او به خروج مال از دستش شاد مىشود و من او را بر چيزى كه دوست مىدارد كمك مىكنم . اين كه سؤال سخت زشت شمرده شده و بر خوددارى از آن تأكيد شد ، به همين مناسبت است ؛ و اين آزار غير جز به ضرورت مباح نمىشود ، مانند اين كه سؤال كننده در معرض نابودى قرار گيرد و براى رهايى او راهى باقى نماند ، و كسى را نيابد كه بدون كراهت و آزردگى خاطر چيزى به او بدهد . در اين صورت اين امر براى او مباح مىشود همچنان كه خوردن گوشت خوك و مردار به هنگام ضرورت مباح مىشود . ليكن در اين موارد خوددارى طريق پرهيزگاران است .\r\nدسته‌اى از صاحبدلان در آگاهى به قراين احوال به بينش خود اطمينان داشتند ؛ از اين رو از برخى مردم مىگرفتند و از بعضى نمىگرفتند ، و دسته‌اى تنها از دوستان خود\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nمىگرفتند ، و برخى قسمتى را از آنچه به آنها داده مىشد مىگرفتند و قسمتى را رد مىكردند ، چنان كه پيامبر خدا ( ص ) در مورد گوسفند و روغن و كشك عمل فرمود . و اين روش آنان در برابر چيزى بود كه بدون سؤال به آنان مىرسيد و روشن است كه آن جز از روى رغبت صورت نمىگيرد ؛ ليكن گاهى اين رغبت به قصد جاه طلبى يا خودنمايى و شهرت انجام مىگيرد كه در اين موارد از گرفتن دورى مىجستند .\r\nامّا از سؤال جز در دو مورد بكلّى خوددارى مىكردند : يكى به هنگام ضرورت و ديگرى سؤال از دوستان و برادران بود ، و در مورد برادران مال آنها را بدون سؤال و كسب اجازه مىگرفتند ، زيرا صاحبدلان مىدانند كه مطلوب رضايت دل است نه گفتار ، و به برادران خويش وثوق داشتند كه از دست درازى آنها شاد مىشوند ؛ از اين رو به هنگامى كه در توانايى برادران نسبت به آنچه مىخواستند شكّ داشتند از آنان مىپرسيدند ، و در غير اين صورت از پرسش بىنياز بودند .\r\nميزان اباحه در سؤال اين است كه سؤال كننده بداند كسى كه از او سؤال مىشود داراى حالتى است كه اگر نياز او را بداند در برآوردن نياز او بدون آن كه از او بخواهد پيشدستى مىكند ، و در خواهش او جز اين كه حاجت خود را بيان كند تأثير ديگرى وجود ندارد . امّا اگر بخواهد با حيله شرم او را تحريك يا داعيه‌اى در او برانگيزد سؤال مباح نخواهد بود . بايد خواهنده در حالتى باشد كه در رضايت باطن دهنده شك نداشته و به عدم كراهت او از آنچه مىدهد مطمئن باشد ، و رضايت و عدم كراهت را به قرائن احوال بايد درك كند . بنابراين گرفتن مال از ديگرى در حالت اوّل حلال محض و در حالت دوم حرام محض مىباشد ، و ميان اين دو حالت حالاتى است كه در آنها در شك به سر مىبرد ، در اين صورت از دلش فتوا بخواهد و بايد وسوسه‌ها را ترك كند كه آن گناه است ، و آنچه را در آن شكّى نيست اخذ و هر چه را در آن شك است ترك كند .\r\nادراك اين مقصود از طريق قراين احوال بر كسى كه هوش او قوى و حرص و شهوتش ضعيف باشد آسان است .\r\nامّا اگر حرص او قوى و هوشش ضعيف باشد چيزى به نظرش جلوه مىكند كه موافق غرض اوست ، و قراينى را كه دلالت بر كراهت خاطر دهنده دارد درك نمىكند . با توجّه به اين دقايق به سرّ قول پيامبر خدا ( ص ) آگاهى مىيابيم كه فرموده است : « پاكيزه‌ترين\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nچيزى كه مرد مىخورد از كسب اوست . » « 84 » براستى به پيامبر ( ص ) سخنان جامع داده شده است ، چه آن كه كسبى ندارد و از كسب پدر يا يكى از نزديكانش مالى به ارث نبرده ناگزير از دسترنج ديگران مىخورد ، و اگر بدون سؤال به او چيزى داده شود به خاطر دين اوست . و كسى كه باطنش به گونه‌اى است كه اگر آشكار شود به خاطر دين به او چيزى نمىدهند ناچار آنچه از مردم مىگيرد حرام است ، و چنانچه با سؤال به او چيزى داده شود كجاست كسى كه دلش به بخشش خود در برابر سؤال خوشحال شود و كجاست كسى كه در سؤال به مقدار ضرورت بسنده كند . آرى اگر احوال كسانى را كه از دسترنج ديگران مىخورند بررسى كنى خواهى دانست كه همه يا بيشتر آنچه را مىخورند مال حرام است و مال پاكيزه همان است كه او يا ارث گذار او آن را از طريق كسب به دست آورده ؛ از اين رو بعيد است كه پرهيزگارى با خوردن از دسترنج ديگران جمع شود . از خداوند متعال درخواست مىكنيم كه طمع ما را از غير خود ببرد ، و در سايهء جود و احسانش ما را به حلال خود از حرام بىنياز گرداند .\r\n\r\nمقدار دارايى كه با آن سؤال حرام مىشود\r\n( 1 ) بدان گفتار پيامبر خدا ( ص ) كه فرموده است : « كسى كه در حال توانگرى سؤال كند خواهان پاره‌هاى زياد آتش جهنّم است » « 85 » اشاره‌اى صريح بر حرام بودن سؤال است ، ليكن تعيين حدّ توانگرى و اندازه‌گيرى آن دشوار مىباشد و بر ما نيست كه اندازه‌ها را تعيين كنيم ، چه آنها امورى توقيفى است و از طريق شرع به دست مىآيد . در حديث آمده است كه : « به غناى خداوند از غير او بىنياز باشيد . » عرض كردند : آن غنا چيست ؟\r\nفرمود : « طعام روز و شام شب . » « 86 » در حديث ديگر آمده است : « هر كس سؤال كند در حالى كه پنجاه درهم يا معادل آن را از طلا داشته باشد در سؤال اصرار كرده است » ؛ « 87 » و در جاى ديگر « چهل درهم » ذكر شده است . و هر گاه اندازه‌ها مختلف شود و اخبارى كه حاكى آنهاست صحيح باشد بايد يقين كنيم كه اخبار در حالات مختلف صدور يافته\r\n\r\n\r\n","description":"","footnote":"\r\n( 84 ) در كتاب حلال و حرام ذكر شده است .\r\n( 85 ) پيش از اين ذكر شده است .\r\n( 86 ) مسند الفردوس از حديث ابو هريره ؛ المغنى .\r\n( 87 ) مسند احمد و رجال آن صحيح است ؛ مجمع الزّوائد ، 3 / 95 .\r\n","page_name":" 423 ","page_number":423},
  {"content":"\r\n\r\nاست ، چه حقّ در ذات خويش جز يكى نيست ، و تعيين اندازهء توانگرى ممتنع است ، لذا غايت ممكن تعيين تقريبى آن است ، و اين كار نيز جز با تقسيم‌بنديى كه همهء نيازمندان را فرا گيرد ميسّر نيست ، از اين رو مىگوييم :\r\nپيامبر خدا ( ص ) فرموده است : فرزند آدم تنها در سه چيز حقّ دارد : « طعامى كه وجود او را قوام بخشد ، جامه‌اى كه عورتش را بپوشاند و خانه‌اى كه او را در خود جاى دهد و زياده بر اينها را حساب است . » « 88 » ما براى بيان نيازها و انواع و مقدار و اوقات آنها اين سه احتياج را اصل قرار مىدهيم :\r\nانواع نيازها : عبارت است از همين سه چيز و آنچه در همين معنا و براى اين مقصود باشد به آنها ملحق مىشود حتّى كرايه‌اى را كه مسافر در صورت ناتوانى از پياده‌روى مىدهد و امور ديگرى نظير آن ملحق به همين نيازهاست ، و نيز عيال و فرزند و همهء كسانى كه كفالت آنها بر او واجب است ملحق به اويند .\r\nمقدار : در تهيّهء لباس بايد آنچه را در خور اهل دين است رعايت شود كه عبارت است از يك دست لباس مركّب از يك پيراهن و دستار و شلوار و كفش ، و از هر جنسى جز يكى مورد نياز او نيست . اثاث خانه را نيز بايد بر همين مبنا قياس كرد . نبايد جامهء نازك بخواهد و در آن جا كه ظروف سفال كفايت مىكند نبايد خواهان ظروف مس و روى باشد چه از داشتن آنها بىنياز است . بايد از نظر تعداد به يك عدد ، و از حيث جنس به پست‌ترين انواع آن به طورى كه زياد از حدّ معمول خارج نباشد اكتفا كند .\r\nطعام : مقدار آن در روز يك مدّ است و اين را شرع معيّن كرده است . و نوع آن هر چيزى است كه بتواند خوراك شود هر چند از جو باشد ، و خورش هميشه زيادى امّا قطع آن بكلّى موجب ضرر است ؛ از اين رو در پاره‌اى احوال رخصت داده شده است .\r\nمسكن : كمترين آن چيزى است كه از حيث مقدار كافى باشد بدون اين كه آرايش آن در نظر گرفته شود ، و سؤال از مردم براى آراستن و توسعه دادن خانه ، در حكم سؤال در حال بىنيازى است .\r\nامّا در مورد اوقات : نسبت به آنچه در حال حاضر بدان نياز دارد اعمّ از خوراك يك شبانه‌روز و جامه‌اى كه بپوشد و خانه‌اى كه در آن سكنا كند شكّى نيست ، ليكن سؤال او براى آينده سه صورت دارد :\r\n\r\n\r\n","description":"","footnote":"\r\n( 88 ) پيش از اين ذكر شده است .\r\n","page_name":" 424 ","page_number":424},
  {"content":"\r\n\r\n1 - در فردا به آن نياز پيدا مىكند .\r\n2 - پس از چهل يا پنجاه روز آينده بدان محتاج مىشود .\r\n3 - پس از گذشت يك سال بدان احتياج دارد .\r\nترديدى نيست كسى كه كفاف خود و عائله‌اش را - اگر عائله داشته باشد - براى مدّت يك سال داشته باشد سؤال او حرام است ، چه داشتن كفاف يك سال نهايت توانگرى است و مقدار پنجاه درهم كه در حديث آمده بر همين مورد حمل شده است ، زيرا پنج دينار براى شخص منفرد اگر ميانه‌روى كند هزينهء يك سال او را كافى است ، و اگر عائله‌مند باشد بسا كفايت نكند ليكن چنانچه پيش از سال محتاج شود و قدرت بر سؤال داشته باشد و فرصت آن از دست نمىرود سؤال كردن او جايز نيست ، چه او در حال حاضر نيازى ندارد و بسا تا فردا زنده نماند ؛ در اين صورت بدون آن كه نيازى داشته باشد سؤال كرده است ، در حالى كه طعام يك شبانه‌روز او را كافى است و خبرى كه مشعر به اين مقدار است بر همين مورد حمل شده است .\r\nامّا چنانچه فرصت سؤال از دست مىرود و اگر تأخير كند كسى پيدا نخواهد شد كه به او چيزى بدهد سؤال برايش مباح مىشود ، چه اميد يك سال ديگر زيستن آرزوى دورى نيست ، و او از اين كه سؤال را به تأخير اندازد بيم دارد كه مضطرّ شود و از تهيّهء ما يحتاج خود ناتوان گردد . اگر بيم عجز از سؤال در آينده ضعيف باشد و آنچه مورد سؤال اوست در حدّ ضرورت نباشد سؤال او خالى از كراهت نيست ، شدّت و ضعف اين كراهت بر حسب درجات ضعف اضطرار و بيم از دست رفتن فرصت و طول مدّتى است كه در آن نيازمند سؤال مىشود و اينها قابل ضبط و تعيين نيست و منوط به اجتهاد شخص است كه در حال خويش بنگرد و ميان خود و خدا از دلش فتوا بخواهد و اگر سالك راه آخرت است به آن عمل كند . هر چه يقين انسان نيرومندتر و وثوق او به رسيدن روزى در آينده كاملتر و قناعتش به قوت روزانه بيشتر باشد درجه‌اش نزد خداوند برتر است . ترس از آينده در حالى كه خداوند قوت روزانهء تو و عائله‌ات را مىدهد تنها ناشى از ضعف يقين و گوش دادن به تهديدهاى شيطان است ، و خداوند فرموده است :  فَلا تَخافُوهُمْ وَ خافُونِ إِنْ كُنْتُمْ مُؤْمِنِينَ  ؛ « 89 » و نيز :  الشَّيْطانُ يَعِدُكُمُ الْفَقْرَ وَ يَأْمُرُكُمْ بِالْفَحْشاءِ وَ اللَّهُ يَعِدُكُمْ مَغْفِرَةً مِنْهُ وَ فَضْلًا  .\r\n\r\n\r\n","description":"","footnote":"\r\n( 89 ) آل عمران / 175 : . . . از آنها نترسيد و تنها از من بترسيد اگر ايمان داريد .\r\n","page_name":" 425 ","page_number":425},
  {"content":"\r\n\r\n« 90 » سؤال از جملهء فحشاست و جز به هنگام ضرورت مباح نشده است . حالت كسى كه درخواست حاجتى مىكند كه متأخّر از يك شبانه روز است هر چند در طول سال بدان محتاج شود بدتر از حال كسى است كه مالى از راه ارث به او برسد و آن را براى احتياجات پس از يك سال خود اندوخته كند ، و اگر چه هر دو عمل بر طبق فتواى ظاهرى مباحند ليكن آنها از محبّت دنيا و درازى آرزو و نداشتن وثوق به فضل الهى ناشى مىشوند و اين از بزرگترين مهلكات است .\r\nمىگويم : پس از اين غزّالى فصلى در بيان احوال سؤال كنندگان ذكر ، و برخى از گفته‌هاى صوفيان و كارهاى آنان را در آن نقل كرده است و چون به آنها و آنچه انجام مىدهند وثوق و اعتمادى نيست از آوردن آنها صرف نظر مىكنيم . و هر كس بخواهد بر حقيقت فقر و زهد آگاهى يابد به آنچه در آخر بخش دوم اين كتاب از امام صادق ( ع ) و احتجاج آن حضرت با صوفيان ذكر كرده‌ايم مراجعه كند .\r\n\r\nبخش دوم - در زهد\r\n( 1 ) در اين بخش حقيقت زهد و فضيلت و درجات و اقسام آن ، همچنين چگونگى زهد در خوراك ، لباس ، مسكن ، اثاث و ضرورات زندگى و نشانه‌هاى آن شرح داده مىشود .\r\n\r\nحقيقت زهد\r\n( 2 ) بدان زهد در دنيا يكى از مقامات شريف سالكان است ، و آن مانند ديگر مقامات از علم و حال و عمل صورت مىبندد ؛ زيرا چنان كه پيشينيان گفته‌اند همهء ابواب ايمان به علم و قول و عمل باز مىگردد . و گويا در اين تعريف قول به سبب ظهور آن به جاى حال ذكر شده است چه آن نشان دهندهء حال باطن است و گرنه قول به نفس خود مراد نيست ، و آن اگر برخاسته از حال نباشد اسلام ناميده مىشود نه ايمان . علم سبب حال و آن به منزلهء درخت ثمربخشى است كه حال ثمرهء آن است همچنان كه عمل ثمرهء حال مىباشد . اينك ما حال را با هر دو طرف آن كه علم و عمل است شرح مىدهيم :\r\n\r\n\r\n","description":"","footnote":"\r\n( 90 ) بقره / 268 : شيطان شما را ( به هنگام انفاق ) وعدهء فقر و تهيدستى مىدهد و به فحشاء ( و زشتيها ) دعوت مىكند ليكن خداوند به شما وعدهء آمرزش و بخشش مىدهد .\r\n","page_name":" 426 ","page_number":426},
  {"content":"\r\n\r\nامّا حال : مقصود ما از آن حالتى است كه آن را زهد مىنامند و آن عبارت از انصراف رغبت از چيزى به سوى چيز ديگرى است كه بهتر از آن باشد . هر كس از طريق معاوضه يا خريد و فروش و جز اينها از چيزى به چيز ديگر عدول كند ، اين كار به سبب انصراف رغبت او از چيزى و گرايش او به چيز ديگر است . حالت چنين كسى را نسبت به چيزى كه از آن عدول كرده زهد مىگويند و نسبت به آنچه گرايش به آن يافته است رغبت يا محبّت مىنامند .\r\nبنابراين حالت زهد مقتضى آن است كه از چيزى منصرف و به چيزى كه بهتر از آن است راغب باشد ؛ و نيز شرط است كه آنچه از آن انصراف حاصل شده از جهتى مطلوب و مورد رغبت باشد ، چه كسى كه از چيزى روى گرداند كه ذاتا مطلوب نيست زاهد گفته نمىشود . فى المثل آن كه خاك و سنگ و حشرات را ترك كند زاهد ناميده نمىشود ، ليكن ترك كنندهء درهم و دينار را زاهد مىگويند ، چه خاك و سنگ مورد رغبت نيست .\r\nهمچنين در آنچه رغبت پيدا كرده شرط است كه در نظر او بهتر از چيزى باشد كه از آن منصرف شده است تا رغبت او غلبه يافته باشد . مثلا فروشنده زمانى به فروش كالاى خود اقدام مىكند كه از نظر او چيزى كه خريده بهتر از چيزى باشد كه فروخته است . از اين رو حالت او نسبت به آنچه فروخته زهد است و نسبت به عوض آن رغبت و محبّت مىباشد . لذا خداوند متعال فرموده است :  وَ شَرَوْهُ بِثَمَنٍ بَخْسٍ دَراهِمَ مَعْدُودَةٍ وَ كانُوا فِيهِ مِنَ الزَّاهِدِينَ  . « 1 » معناى آن اين است كه او را فروختند - شراء كه به معناى خريدن است به معناى فروختن نيز مىآيد - و برادران يوسف ( ع ) را نسبت به او به زهد توصيف كرده است ، چه آنها طمع داشتند كه پدرشان كاملا روى به آنها داشته باشد ، و اين در نظر آنها از يوسف محبوبتر بود ؛ لذا او را به طمع اين عوض به معرض فروش گذاشتند . بنابراين هر كس دنيا را در برابر آخرت بفروشد به دنيا زاهد است و آن كه آخرت را در برابر دنيا به فروش رساند نيز زاهد است ليكن نسبت به آخرت . امّا عادت بر اين جارى است كه واژهء زهد را بر كسى اطلاق مىكنند كه در دنيا زهد ورزد چنان كه واژهء الحاد را به كسى تخصيص داده‌اند كه بخصوص به باطل گرايش داشته باشد اگر چه از نظر لغت به معناى مطلق ميل است .\r\nچون زهد بطور كلّى رو گردانيدن از محبوب است تحقّق آن تنها با عدول به چيزى كه\r\n\r\n\r\n","description":"","footnote":"\r\n( 1 ) يوسف / 2 : و او را به بهاى كمى - چند درهم - فروختند و نسبت به او بىاعتنا بودند .\r\n","page_name":" 427 ","page_number":427},
  {"content":"\r\n\r\nاز آن محبوبتر باشد قابل تصوّر است و گرنه ترك محبوب بدون گرايش به چيزى محبوبتر محال است . كسى كه از هر چه غير خداست حتّى از فردوس برين روى گرداند و تنها خدا را دوست بدارد او زاهد مطلق است ؛ و آن كه به همهء لذّات و بهره‌هاى دنيوى بىرغبت باشد ليكن نسبت به نظاير آنها در آخرت زهد نورزد و طمع حور و قصور و ميوه‌ها و نهرها را داشته باشد او نيز زاهد است ولى مرتبه‌اى پايين‌تر از اوّلى دارد . كسى كه تنها نسبت به بعضى از لذّات دنيا نه همهء آنها زهد ورزد مانند اين كه مال را ترك كند و مقام را نگه دارد ، يا توسعهء در خوراك را ترك كند و تجمّل و آرايش را پايبند باشد چنين كسى مطلقا شايستگى نام زاهد را ندارد ، و مرتبهء او در ميان زاهدان مانند مرتبهء كسى است كه در ميان توبه كنندگان از پاره‌اى از گناهان توبه كرده باشد امّا زهد او درست است ، چنان كه توبه از برخى گناهان درست مىباشد . توبه عبارت از ترك منهيّات است و زهد ترك مباحاتى است كه نفس از آنها لذّت مىبرد ، و بعيد نيست كه كسى تنها بر ترك برخى از مباحات قدرت يابد و بر ترك بعضى ديگر توانايى نيابد ، چنان كه بعيد نيست در منهيّات نيز وضع چنين باشد . و كسى كه بر ترك مناهى بسنده كند به او زاهد گفته نمىشود هر چند در برابر آنچه از آن نهى شده زهد ورزيده و از آن روى گردانيده باشد ، زيرا اين واژه به ترك مباحات اختصاص يافته است .\r\nبنابراين زهد عبارت از بىرغبتى به دنيا و عدول از آن به آخرت يا از غير از خدا به خداست و اين درجه‌اى برتر است . همان گونه كه شرط است آنچه به آن روى آورده در نظرش بهتر از چيزى باشد كه از آن روى گردانيده همچنين بايد بر آنچه از آن روى گردانيده قدرت داشته باشد ، چه ترك چيزى كه بر آن قدرت ندارد محال است و با ترك مقدور رغبت به آن زايل مىشود .\r\nامّا علم كه اين حال ثمرهء آن است عبارت از دانستن اين است كه آنچه را ترك كرده نسبت به چيزى كه به دست آورده حقير و ناچيز است ، مانند آن كه بازرگان مىداند آنچه را به عوض كالاى خود گرفته بهتر از كالاى اوست و به همين سبب بدان رغبت دارد و مادام كه اين علم تحقّق نيابد دل از كالاى فروخته شدهء خود بر نمىدارد ؛ به همين گونه است كسى كه مىداند ، آنچه در نزد خداست باقى و پايدار است و آخرت بهتر و پايدارتر است ، به اين معنا كه لذّات آن ذاتا بهترند ، چنان كه فى المثل گوهر بهتر و ماندگارتر از برف است و بر مالك برف گران نمىآيد كه آن را در برابر گوهر و مرواريد بفروشد . دنيا\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nو آخرت نيز به همين گونه است ، دنيا مانند برفى است كه در برابر آفتاب گذارده شود و پيوسته گداخته و آب شود تا آنگاه كه از آن چيزى باقى نماند ، و آخرت مانند گوهرهايى است كه فناناپذير باشند .\r\nاز اين رو به اندازهء قوّت يقين و شناخت تفاوتى كه ميان دنيا و آخرت است ، رغبت به داد و ستد معامله قوى مىشود تا آن حدّ كه دارندهء يقين قوى جان و مالش را مىفروشد ، چنان كه خداوند فرموده است :  إِنَّ اللَّهَ اشْتَرى مِنَ الْمُؤْمِنِينَ أَنْفُسَهُمْ وَ أَمْوالَهُمْ بِأَنَّ لَهُمُ الْجَنَّةَ يُقاتِلُونَ فِي سَبِيلِ اللَّهِ فَيَقْتُلُونَ وَ يُقْتَلُونَ  . « 2 » سپس بيان فرموده كه معاملهء آنها سودآور مىباشد و فرموده است :  فَاسْتَبْشِرُوا بِبَيْعِكُمُ الَّذِي بايَعْتُمْ بِهِ وَ ذلِكَ هُوَ الْفَوْزُ الْعَظِيمُ  . « 3 » در زهد جز به همين مقدار از علم كه بداند آخرت بهتر و پايدارتر است نياز بيشترى نيست . ممكن است كسى كه قادر بر ترك دنيا نباشد نيز اين را بداند و اين ناتوانى او يا به سبب ضعف علم و يقين اوست و يا به علّت استيلاى شهوت و مقهور بودن او در دست شيطان ، و يا بر اثر آن است كه به وعده‌هاى شيطان و امروز و فردا كردن او فريفته شده تا آنگاه كه مرگ او را بربايد و پس از آن جز حسرت و افسوس چيزى براى او باقى نماند . و خداوند به پستى دنيا اشاره كرده و فرموده است :  قُلْ مَتاعُ الدُّنْيا قَلِيلٌ  « 4 » و نفاست آخرت را گوشزد كرده و فرموده است :  وَ قالَ الَّذِينَ أُوتُوا الْعِلْمَ وَيْلَكُمْ ثَوابُ اللَّهِ خَيْرٌ لِمَنْ آمَنَ وَ عَمِلَ صالِحاً وَ لا يُلَقَّاها إِلَّا الصَّابِرُونَ  . « 5 » و بدين گونه هشدار داده كه دانستن نفاست گوهر موجب ترغيب در گوهر و اعراض از عوض آن است .\r\nسبب ديگر اين كه زهد جز به معاوضه و انصراف رغبت از محبوب به سوى چيزى كه در نظر او محبوبتر است محقّق نمىشود ، مردى در دعاى خود گفت : بار خدايا دنيا را به همان گونه كه آن را مىبينى به من بنماى و پيامبر ( ص ) به او فرمود : « اين را مگو ليكن\r\n\r\n\r\n","description":"","footnote":"\r\n( 2 ) توبه / 113 : خداوند از مؤمنان جانها و اموالشان را خريدارى مىكند كه ( در برابرش ) بهشت براى آنان باشد آنها در راه خدا پيكار مىكنند ، مىكشند و كشته مىشود . . . پس مژده باد شما را به داد و ستدى كه با خدا كرده‌ايد ، و اين پيروزى بزرگى ( براى شما ) است .\r\n( 3 ) همان مأخذ قبل .\r\n( 4 ) نساء / 77 : . . . بگو سرمايهء زندگى دنيا ناچيز است .\r\n( 5 ) قصص / 80 : و كسانى كه به آنها علم و دانش داده شده بود گفتند : واى بر شما ثواب الهى بهتر است براى آنانى كه ايمان آورده‌اند و عمل شايسته انجام مىدهند . امّا جز صبر كنندگان آن را دريافت نمىكنند .\r\n","page_name":" 429 ","page_number":429},
  {"content":"\r\n\r\nبگو : دنيا را به من چنان بنماى كه به بندگان شايسته‌ات نموده‌اى » ؛ « 6 » و اين را بدان سبب فرمود كه خدا دنيا را به همان گونه كه هست حقير و ناچيز مىبيند ، و هر آفريده‌اى در مقايسه با جلال و عظمت او خرد و ناچيز است ، و بنده دنيا را نسبت به خود و مقايسه با چيزى كه در نظر او بهتر است حقير مىشمارد ، و قابل تصوّر نيست كه فروشندهء اسب هر چند به آن رغبت نداشته باشد مانند فروشندهء حشرات زمين به اسب خود بنگرد ، چه او اصلا از حشرات بىنياز است و ليكن از اسب بىنياز نيست ، و خداوند متعال به ذات خود از هر چه جز اوست بىنياز است و همه را به نسبت جلال خود در يك درجه و در نسبت به غير متفاوت مىبيند ، و زاهد كسى است كه به تفاوت خود نسبت به نفس خويش بنگرد نه نسبت به غير خود .\r\nامّا عملى كه از حالت زهد پديد مىآيد ترك كردن است ، چه زهد داد و ستد و معامله و تبديل چيزى پست‌تر به چيزى بهتر است چنان كه عملى كه بر عقد بيع مترتّب مىشود ترك چيز فروخته شده و از دست دادن مبيع و گرفتن عوض آن است . همچنين زهد موجب ترك كلّى چيزى است كه در آن زهد مىورزد و آن تمامى دنيا و اسباب و مقدّمات و علايق آن است . از اين رو بايد دوستى دنيا را از دل بيرون كند و به جاى آن محبّت طاعات را در دل جاى دهد ، و آنچه را از دل بيرون كرده از دست و چشم خارج سازد ، و دست و چشم و ديگر اعضاى خود را به اداى طاعات وادارد . اگر چنين نكند مانند فروشنده‌اى است كه كالاى فروخته شده را تحويل دهد و بهاى آن را نستاند ؛ و هر گاه به شرايط دو طرف معامله كه گرفتن و ترك كردن است وفا شود بايد به معامله‌اى كه كرده است شادمان باشد ، چه طرف معاملهء او به عهد خود وفادار است . كسى كه نقدى را در برابر نسيه‌اى بدهد پس از تسليم نقد به دنبال وصول نسيه خواهد شتافت و بىشكّ اگر طرف قراردادش كسى باشد كه به صداقت و توانايى و وفادارى او مطمئنّ است نسيه‌اش وصول خواهد شد . امّا مادام كه به دنيا چسبيده و آن را رها نكرده زهد او به هيچ وجه درست نيست . از اين رو خداوند برادران يوسف را دربارهء بنيامين به زهد توصيف نكرده اگر چه گفتند :  لَيُوسُفُ وَ أَخُوهُ أَحَبُّ إِلى أَبِينا مِنَّا  « 7 » و تصميم گرفتند او را دور سازند\r\n\r\n\r\n","description":"","footnote":"\r\n( 6 ) عراقى گفته است : مؤلّف الفردوس آن را به طور مختصر از حديث ابى القصير ذكر كرده و فرزندش آن را نقل نكرده است .\r\n( 7 ) يوسف / 8 : ( هنگامى كه برادران گفتند ) يوسف و برادرش ( بنيامين ) نزد پدر از ما محبوبترند .\r\n","page_name":" 430 ","page_number":430},
  {"content":"\r\n\r\nچنان كه يوسف را دور كردند تا آنگاه كه يكى از آنان شفاعت كرد و دست از او بازداشتند . همچنين خداوند آنان را به هنگامى كه عزم كردند يوسف را بيرون برند به زهد توصيف نفرموده جز آنگاه كه به تسليم و فروش او تصميم گرفتند ، چه نشانهء رغبت نگهداشتن و علامت زهد بيرون كردن است . بنابراين اگر قسمتى از دنيا را از دست خود خارج سازى و قسمتى را نگهدارى تنها نسبت به آنچه از دنيا ترك كرده‌اى زاهدى و زاهد مطلق نيستى ، و اگر مالى ندارى و دنيا به تو مساعدت نكرده زهد در مورد تو قابل تصوّر نيست ، زيرا كسى كه بر فعل چيزى قدرت ندارد بر ترك آن نيز قادر نيست . بسا شيطان تو را بفريبد و گمان كنى كه اگر از دنيا چيزى نداشتى نسبت به آن زاهدى ، لذا نبايد بىآن كه از عهد محكمى كه با خدا مطمئنّ و قويدل باشى بدان فريفته شوى ، زيرا هر گاه خودت را در حال قدرت بر فعل نيازموده باشى نبايد در آن حال به قدرت بر ترك اطمينان كنى . بسا كسان كه به هنگام عدم قدرت بر گناه گمان مىكنند از گناه بيزارند ، ليكن هر گاه اسباب آن بدون مانع و ترس از مردم براى آنها فراهم شود به آن آلوده مىشوند .\r\nهر گاه نفس در محرّمات تا اين حدّ مغرور و فريفته مىشود بپرهيز كه به وعده‌هاى آن در مباحات اعتماد كنى و عهد محكم آن است كه در حال قدرت پياپى آن را بيازمايى . هر گاه نفس به آنچه پيوسته وعده مىدهد وفا كند و مانع و عذر ظاهرى و باطنى وجود نداشته باشد باكى نيست كه اندكى به آن اعتماد كنى . ليكن از دگرگونى آن بر حذر باش ، زيرا نفس بسرعت پيمان را مىشكند و به مقتضاى طبع باز مىگردد .\r\nخلاصه آن كه از نفس امانى نيست جز به هنگام ترك و آن نيز تنها به نسبت چيزى است كه ترك كرده است و اين در صورت وجود قدرت است . از اين رو در زمان پيامبر خدا ( ص ) همهء مسلمانان مىگفتند : ما پروردگارمان را دوست داريم و اگر بدانيم محبّت او در چه چيزى است همان را به جا مىآوريم ، تا آنگاه كه خداوند آيهء :  وَ لَوْ أَنَّا كَتَبْنا عَلَيْهِمْ أَنِ اقْتُلُوا أَنْفُسَكُمْ أَوِ اخْرُجُوا مِنْ دِيارِكُمْ ما فَعَلُوهُ إِلَّا قَلِيلٌ مِنْهُمْ  ، « 8 » را نازل فرمود . ابن مسعود گفته است : من در ميان خودمان كسى را نمىشناختم كه دنيا را دوست بدارد تا آنگاه كه\r\n\r\n\r\n","description":"","footnote":"\r\n( 8 ) نساء / 66 : ( ما تكليف مشكلى بر دوش آنها ننهاديم ) اگر ( مانند بعضى از امّتهاى پيشين ) به آنها دستور مىداديم يكديگر را به قتل برسانند و يا از وطن و خانهء خود بيرون روند تنها شمار كمى از آنها عمل مىكردند .\r\n","page_name":" 431 ","page_number":431},
  {"content":"\r\n\r\nآيهء :  مِنْكُمْ مَنْ يُرِيدُ الدُّنْيا وَ مِنْكُمْ مَنْ يُرِيدُ الْآخِرَةَ  « 9 » نازل شد .\r\nترك مال و بذل آن از راه سخاوت و جوانمردى و يا به منظور دلجويى از مردم و يا به طمع عوض ، زهد نيست ولى همهء آنها از عادتهاى نيك به شمار مىآيد ، و در عبادات مدخليّت ندارند ؛ بلكه زهد آن است كه به سبب علم به حقارت دنيا نسبت به نفاست آخرت ، دنيا را واگذارى . ليكن هر نوع ترك از كسى كه به خدا و آخرت ايمان ندارد گاهى مروّت و جوانمردى و سخاوت و خوشخويى است ولى زهد نيست ، زيرا نيكنامى و داشتن محبوبيّت از لذّات دنيوى است و آن لذيذتر و گواراتر از مال است و همان گونه كه دادن مال پيشاپيش به طمع عوض ، از زهد نيست ترك آن به اميد اين كه نام نيكى به دست آورد و مورد ستايش مردم قرار گيرد و به جوانمردى و سخاوت مشهور شود و زحمت و رنج خود را در حفظ اموال كه مستلزم قبول ذلّت در برابر پادشاهان و ثروتمندان است سبك كند ابدا از زهد به شمار نمىآيد ، بلكه آن شتافتن به تحصيل لذّتى ديگر براى نفس است . زاهد كسى است كه دنيا با خلوص و صفا رام او گردد ، و وى بدون آن كه به مقامش نقصانى وارد شود و دچار بدنامى گردد و يا چيزى را از دست دهد بتواند به آن متنعّم شود ، امّا آن را از بيم آن كه مبادا با آن انس گيرد و با غير خدا مأنوس شود و جز او را دوست بدارد ، و غير خدا را در محبّت خدا شريك سازد آن را ترك كند .\r\nيا آن را طمع ثوابهاى آخرت رها سازد ، و به اميد نوشابه‌هاى بهشت از نوشابه‌هاى دنيا بهره نبرد ، و به طمع حوريان بهشتى از كنيزكان و زنان دنيا متمتّع نشود ، و به اميد باغها و درختان بهشت از گردش در باغهاى دنيا چشم پوشد ، و به طمع زينتهاى بهشتى تجمّل و آرايش دنيا را ترك كند ، و به طمع ميوه‌هاى بهشتى از خوراكهاى لذّت بخش دنيا صرف نظر كند ، و از بيم آن كه به او گفته شود :  أَذْهَبْتُمْ طَيِّباتِكُمْ فِي حَياتِكُمُ الدُّنْيا  « 10 » همهء آنچه را در بهشت وعده داده شده بر آنچه در دنيا به آسانى و پاكيزگى براى او ميسّر مىشود برگزيند ، زيرا مىداند كه آنچه در آخرت است بهتر و پايدارتر است و هر چه جز آنهاست داد و ستدهايى دنيوى است كه در آخرت به هيچ روى سودى ندارد .\r\nمىگويم : سخن جامع دربارهء حقيقت زهد همان است كه در نهج البلاغه از امير مؤمنان ( ع ) روايت شده كه فرموده است : « همهء زهد در دو جملهء از قرآن آمده است :\r\n\r\n\r\n","description":"","footnote":"\r\n( 9 ) دلائل النبوّة بيهقى به سند حسن ؛ المغنى .\r\n( 10 ) ابراهيم / 3 : آنهايى كه زندگى دنيا را بر آخرت ترجيح مىدهند .\r\n","page_name":" 432 ","page_number":432},
  {"content":"\r\n\r\n لِكَيْلا تَأْسَوْا عَلى ما فاتَكُمْ ، وَ لا تَفْرَحُوا بِما آتاكُمْ  ، « 11 » هر كس بر گذشته اندوه نخورد و به آينده شاد نباشد هر دو جنبهء زهد را دارا شده است . » « 12 »\r\n\r\nفضيلت زهد\r\n( 1 ) خداوند فرموده است :  فَخَرَجَ عَلى قَوْمِهِ فِي زِينَتِهِ  - تا -  وَ قالَ الَّذِينَ أُوتُوا الْعِلْمَ وَيْلَكُمْ ثَوابُ اللَّهِ خَيْرٌ  . « 13 » خداوند زهد را به عالمان نسبت داده و زاهدان را به علم توصيف كرده و اين بيشترين ستايش است . و نيز فرموده است :  أُولئِكَ يُؤْتَوْنَ أَجْرَهُمْ مَرَّتَيْنِ بِما صَبَرُوا  . « 14 » در تفسير آمده است كه در اين آيه مراد زهد در دنياست . و نيز فرموده است :  إِنَّا جَعَلْنا ما عَلَى الْأَرْضِ زِينَةً لَها لِنَبْلُوَهُمْ أَيُّهُمْ أَحْسَنُ عَمَلًا  . « 15 » گفته شده معناى آيه اين است كه كدام يك در دنيا زاهدترند و زهد را بهترين اعمال معرّفى كرده است . و نيز فرموده است :  وَ مَنْ كانَ يُرِيدُ حَرْثَ الدُّنْيا نُؤْتِهِ مِنْها وَ ما لَهُ فِي الْآخِرَةِ مِنْ نَصِيبٍ  . « 16 » و نيز :  وَ لا تَمُدَّنَّ عَيْنَيْكَ إِلى ما مَتَّعْنا بِهِ أَزْواجاً مِنْهُمْ زَهْرَةَ الْحَياةِ الدُّنْيا لِنَفْتِنَهُمْ فِيهِ وَ رِزْقُ رَبِّكَ خَيْرٌ وَ أَبْقى  . « 17 » و نيز :  الَّذِينَ يَسْتَحِبُّونَ الْحَياةَ الدُّنْيا عَلَى الْآخِرَةِ  . « 18 » خداوند در اين آيه صفت كافران را بيان مىكند ، و مفهوم آن اين است كه مؤمن بايد ضدّ اين صفت را دارا باشد يعنى آخرت را بر زندگى دنيا برگزيند .\r\nامّا اخبارى كه در نكوهش دنيا وارد شده بسيار است ، و ما بخشى از آنها را در كتاب\r\n\r\n\r\n","description":"","footnote":"\r\n( 11 ) حديد / 23 : بايد بر آنچه از شما فوت شده اندوه نخوريد ، و به آنچه شما را داده شده شادمان نباشيد .\r\n( 12 ) همان مأخذ ، ابواب الحكم ، شمارهء 439 .\r\n( 13 ) قصص / 80 / 79 : ( قارون ) با تمام زينت خود در برابر قومش ظاهر شد . كسانى كه علم و دانش به آنها داده شده بود گفتند : واى بر شما ثواب الهى بهتر است .\r\n( 14 ) قصص / 54 : اينان را به سبب صبرى كه كرده‌اند دوبار پاداش مىدهيم .\r\n( 15 ) كهف / 7 : ما آنچه را روى زمين است زينت آن قرار داديم تا آنها را بيازماييم كدام يك بهتر عمل مىكنند .\r\n( 16 ) شورى / 20 : و كسى كه تنها كشت دنيا را مىطلبد كمى از آن به او مىدهيم امّا در آخرت هيچ نصيبى براى او نيست .\r\n( 17 ) طه / 131 : و هرگز چشم خود را به آنچه گروههايى از آنها را بدان بهره‌مند ساخته‌ايم ميفكن كه آنها رونق زندگى دنياست ، و براى آن است كه آنان را بدان بيازماييم ، و روزى پروردگارت بهتر و پايدارتر است .\r\n( 18 ) ابراهيم / 3 : همانها كه زندگى دنيا را بر آخرت ترجيح مىدهند .\r\n","page_name":" 433 ","page_number":433},
  {"content":"\r\n\r\nنكوهش دنيا از بخش مهلكات ذكر كرده‌ايم ، چه دوستى دنيا از مهلكات است . اكنون به ذكر فضيلت بيزارى از دنيا بسنده مىكنيم ، زيرا بيزارى از دنيا از منجيات است و مراد از زهد همين است .\r\nپيامبر خدا ( ص ) فرموده است : « هر كه بامداد كند و همهء همّت او دنيا باشد خداوند امور او را پريشان و مشغله‌اش را زياد و پراكنده مىكند و فقر را در برابر چشمانش قرار مىدهد ، و از دنيا جز آنچه برايش مقدّر شده است بهره‌اى نمىبرد ؛ و كسى كه بامداد كند و همّتش آخرت باشد خداوند افكارش را جمع و پيشه‌اش را حفظ مىكند و بىنيازى را در دلش قرار مىدهد و دنيا رام و مقهور به او مىرسد . » « 19 » پيامبر خدا ( ص ) فرموده است : « هر گاه بنده‌اى را ديديد كه خاموشى و بىرغبتى به دنيا به او داده شده به او نزديك شويد كه به او حكمت داده مىشود ، چه خداوند فرموده است :  وَ مَنْ يُؤْتَ الْحِكْمَةَ فَقَدْ أُوتِيَ خَيْراً كَثِيراً  . « 20 » از اين رو گفته شده است : « كسى كه چهل روز در دنيا زهد ورزد خداوند چشمه‌هاى حكمت را در دل او روان و زبانش را به آن گويا مىكند . » يكى از صحابه گفته است : به پيامبر خدا ( ص ) عرض كرديم : از مردم چه كسى بهتر است ؟ فرمود : « هر مؤمن محموم القلب راستگو . » عرض كرديم : اى پيامبر خدا محموم القلب چيست ؟ فرمود : « پاكدل پرهيزگارى كه در او كينه و خيانت و ستم و حسد نباشد . » عرض شد : اى پيامبر خدا چه كسى پيروى او را دارد ؟ فرمود : « آن كه دنيا را دشمن و آخرت را دوست بدارد . » « 21 » مفهوم اين حديث آن است كه بدترين مردم كسى است كه دوستدار دنيا باشد .\r\nو نيز پيامبر خدا ( ص ) فرموده است : « اگر مىخواهى خداوند تو را دوست بدارد به دنيا بىرغبت باش » ؛ « 22 » پس زهد و بىرغبتى به دنيا را سبب محبّت قرار داده و هر كس محبّت خدا را داشته باشد در عاليترين درجات قرب خواهد بود . بنابراين بايد زهد از\r\n\r\n\r\n","description":"","footnote":"\r\n( 19 ) سنن ابن ماجه ، شمارهء 5 و 41 به سند صحيح با كمى اختلاف ؛ كافى نظير آن .\r\n( 20 ) بقره / 269 : . . . و به هر كس حكمت داده شد خير فراوانى داده شده است . خبر را ابن ماجه به شمارهء 4110 از حديث ابى خلّاد نقل كرده است .\r\n( 21 ) مكارم الاخلاق خرائطى ، المغنى .\r\n( 22 ) سنن ابن ماجه ، شمارهء 4102 نظير آن .\r\n","page_name":" 434 ","page_number":434},
  {"content":"\r\n\r\nبرترين مقامات باشد ؛ و نيز مفهوم حديث اين است كه دوستدار دنيا در صدد دشمنى با خداست .\r\nدر خبرى از طريق اهل بيت ( ع ) آمده است : « زهد و پرهيزگارى هر شب در دلها به گردش در مىآيند اگر با دلى كه در آن ايمان و شرم باشد برخورد كردند در آن جاى مىگيرند و گرنه كوچ مىكنند . » « 23 » هنگامى كه حارثه به پيامبر خدا ( ص ) عرض كرد : من براستى مؤمنم ، فرمود : حقيقت ايمان تو چيست ؟ عرض كرد : نفس من از دنيا بيزار ، و سنگ و زر آن در نظرم يكسان است و چنانم كه گويا بهشت و دوزخ را مىبينم و عرش پروردگار را آشكارا مشاهده مىكنم . پيامبر ( ص ) فرمود : « بر همين حال باش ، اين بنده‌اى است كه خداوند دلش را به نور ايمان روشن ساخته است . » « 24 » اكنون بنگر كه چگونه پيامبر ( ص ) در اين كلام بيان حقيقت ايمان را با بيزارى نفس از دنيا آغاز و آن را با يقين همراه كرد ، و چگونه آن حضرت رفتار حارثه را نيكو شمرد و فرمود : « بنده‌اى است كه خدا دلش را به نور ايمان روشن كرده است . » هنگامى كه از پيامبر خدا ( ص ) دربارهء معناى « شرح » در آيهء :  فَمَنْ يُرِدِ اللَّهُ أَنْ يَهْدِيَهُ يَشْرَحْ صَدْرَهُ لِلْإِسْلامِ  « 25 » پرسيدند و گفتند : اين « شرح » چيست ؟ فرمود : « چون نور وارد قلب شود به سبب آن سينه باز و گشوده مىشود . » عرض شد : اى پيامبر خدا ! آيا براى آن هيچ نشانه‌اى هست ؟ فرمود : « آرى دورى گرفتن از سراى فريب و بازگشتن به سراى جاويد و آماده شدن براى مرگ پيش از رسيدن آن . » « 26 » بنابراين بنگر كه چگونه پيامبر خدا ( ص ) زهد را شرط اسلام قرار داده و آن دورى گرفتن از سراى فريب است .\r\nو نيز فرموده است : « از خداوند چنان كه بايد شرم كنيد . » عرض كردند : ما از او شرم مىكنيم . فرمود : « چنين نيست ، شما چيزى بنا مىكنيد كه در آن سكنا نمىكنيد و چيزى\r\n\r\n\r\n","description":"","footnote":"\r\n( 23 ) عراقى گفته است : مأخذى براى آن نيافتم . مىگويم : در التّحف ، ص 373 از امام صادق ( ع ) چنين نقل شده است : « توانگرى و عزّت در گردشند چون بر محلّ توكّل دست يابند در آن جا اقامت مىكنند . »\r\n( 24 ) طبرانى ؛ كافى كلينى به نحو مبسوطتر ، 2 / 53 .\r\n( 25 ) انعام / 125 : كسى كه خدا بخواهد هدايت كند سينه‌اش را براى ( پذيرش ) اسلام گشاده مىسازد .\r\n( 26 ) مستدرك حاكم ، 4 / 53 .\r\n","page_name":" 435 ","page_number":435},
  {"content":"\r\n\r\nگرد مىآوريد كه آن را نمىخوريد . » « 27 » پيامبر ( ص ) بيان كرده است كه اين اعمال با شرم از خدا سازگار نيست ؛ همچنين هنگامى كه هيأتى بر آن حضرت وارد شد و عرض كردند : ما مؤمن هستيم . فرمود : نشانهء ايمان شما چيست ؟ عرض كردند : صبر بر بلا و شكر در فراخى و رضا در برابر قضا و ترك شماتت دشمنان بر مصيبتى كه به آنان رسد .\r\nفرمود : « اگر چنين باشيد پس چيزى را كه نمىخوريد گرد نياوريد ، و آنچه را در آن سكنا نمىكنيد بنا نكنيد و در چيزى كه از آن كوچ مىكنيد ، رقابت نورزيد . » « 28 » پس زهد را موجب تكميل ايمان آنها قرار داد .\r\nجابر گفته است : پيامبر خدا ( ص ) خطبه‌اى ايراد و در آن فرمود : « هر كس لا إله إلّا اللّه بگويد و با آن چيز ديگرى نياميزد بهشت بر او واجب مىشود . » على ( ع ) برخاست و گفت : « پدر و مادرم فداى تو باد اى پيامبر خدا ! براى ما بيان فرما كه مقصود از نياميختن چيز ديگرى به آن چيست ؟ » پيامبر ( ص ) فرمود : « دوستى دنيا و گفتن اين كلمه براى به دست آوردن دنيا ، و پيروى از آن . گروهى سخن پيامبران مىگويند و اعمال جبّاران را انجام مىدهند . هر كس لا إله إلّا اللّه بگويد و چيزى از اينها در آن نباشد بهشت بر او واجب مىشود . » « 29 » در خبر است : « سخاوت و بخشندگى از يقين است و دارندهء يقين به دوزخ در نمىآيد . بخل از شكّ است و كسى كه شكّ كند وارد بهشت نمىشود . » « 30 » و نيز فرموده است : « سخاوتمند به خدا و مردم و بهشت نزديك ، و بخيل از خدا و مردم دور و به دوزخ نزديك است . » « 31 » بخل ثمرهء رغبت به دنيا و سخاوت ثمرهء زهد مىباشد و ستايش از ثمر ناچار ستايش از ثمر دهنده است .\r\nابن مسيّب از ابى ذرّ از پيامبر خدا ( ص ) روايت كرده كه فرموده است : « كسى كه در\r\n\r\n\r\n","description":"","footnote":"\r\n( 27 ) طبرانى از حديث امّ الوليد دختر عمر بن خطّاب به سند ضعيف .\r\n( 28 ) تاريخ خطيب و ابن عساكر از حديث جابر به سند ضعيف . ( المغنى ) .\r\n( 29 ) عراقى گفته است : من اين را از حديث جابر نيافتم . ليكن حكيم ترمذى آن را در النّوادر از حديث زيد بن ارقم نقل كرده است .\r\n( 30 ) مؤلّف الفردوس از حديث ابى الدّرداء و پسرش آن را در مسند خود ذكر نكرده است .\r\n( 31 ) ترمذى و پيش از اين ذكر شده است ؛ الشعب بيهقى ؛ الاوسط طبرانى از ابو هريره ؛ جابر و عايشه ؛ الجامع الصّغير .\r\n","page_name":" 436 ","page_number":436},
  {"content":"\r\n\r\nدنيا زهد ورزد خداوند حكمت را در دل او وارد و زبانش را بدان گويا مىكند ، و درد و درمان دنيا را به او مىشناساند و او را از آن سالم به سوى بهشت بيرون مىآورد . » « 32 » روايت شده است پيامبر ( ص ) با اصحاب خويش از كنار ماده شترانى گذشت كه ده ماهه آبستن بودند و شير آنها بسيار بود . اين نوع شتران از محبوبترين و ارزشمندترين اموال عرب به شمار مىآمد ، زيرا هم قابل سوارى و هم داراى گوشت و شير و پشم بودند و به سبب اهميّت اين گونه شتران در دلهاى آنها خداوند فرمود :  وَ إِذَا الْعِشارُ عُطِّلَتْ  . « 33 » پيامبر ( ص ) از آنها روى گردانيد و چشمان را فرو هشت . عرض كردند : اى پيامبر خدا ! اين شتران نفيس‌ترين اموال عرب است چرا به آنها نمىنگرى ؟ فرمود : « خداوند مرا از آن نهى كرده است . سپس اين آيه را تلاوت فرمود :  وَ لا تَمُدَّنَّ عَيْنَيْكَ إِلى ما مَتَّعْنا بِهِ . . .  « 34 » مسروق از عايشه روايت كرده كه گفته است : عرض كردم اى پيامبر خدا ! آيا از خداوند طعامى نمىطلبى تا تو را اطعام كند ، و مىگويد : هنگامى كه آثار گرسنگى را در او ديدم گريستم . فرمود : « اى عايشه ! سوگند به كسى كه جانم در دست اوست اگر از پروردگارم بخواهم كوههاى دنيا را طلا گرداند و با من به حركت درآورد آنها را در هر جاى زمين كه بخواهم روان مىسازد ليكن من گرسنگى دنيا را بر سيرى آن ، و نادارى آن را بر توانگرى آن ، و اندوه دنيا را بر شادى آن برگزيده‌ام .\r\nاى عايشه دنيا شايستهء محمّد و خاندان محمّد نيست . اى عايشه ! خداوند از پيامبران اولو العزم جز صبر بر مكروه دنيا و صبر بر جدايى از محبوب آن را نپسنديده و براى من راضى نشد جز به اين كه مرا تكليف كند به آنچه آنان را مكلّف ساخته است و فرمود :\r\n فَاصْبِرْ كَما صَبَرَ أُولُوا الْعَزْمِ مِنَ الرُّسُلِ  . به خدا سوگند مرا چاره‌اى جز طاعت او نيست و سوگند به او كه من با تمام طاقت خود صبر مىكنم چنان كه آنان صبر كردند . و جز به خدا نيرو و قدرتى نيست . » « 35 »\r\n\r\n\r\n","description":"","footnote":"\r\n( 32 ) كافى كلينى ، 2 / 128 از حديث ابى عبد اللّه ( ع ) ، و آن را از حديث جابر نيافتم ؛ كتاب ذمّ الدّنيا از ابن ابى الدّنيا از حديث صفوان بن سليم به طور مرسل ؛ الكامل ابن عدىّ از حديث ابى موسى اشعرى نظير آن .\r\n( 33 ) تكوير / 4 : و در آن هنگام كه با ارزش‌ترين اموال به دست فراموشى سپرده شود .\r\n( 34 ) ابو عبيد و ابن المنذر از يحيى بن كثير نظير آن به اختصار ؛ الدرّ المنثور ، 4 / 105 ؛ تفسير ابو الفتوح رازى به اختصار از حديث انس .\r\n( 35 ) اخلاق النّبى ابن حبّان ص 293 تمامى آن . ابن ابى حاتم ؛ مسند الفردوس ديلمى به طور مختصر ؛ الدر المنثور ، 6 / 45 .\r\n","page_name":" 437 ","page_number":437},
  {"content":"\r\n\r\nاز ابى سعيد خدرى از پيامبر خدا ( ص ) روايت شده كه فرموده است : « پيش از من پيامبرانى بودند . يكى از آنها به فقر مبتلا شد و جز عبايى نيافت ، يكى ديگر از آنها به شپش دچار شد تا شپش او را كشت ، و اينها نزد آنان محبوبتر از اعطاى به آنها بود . » « 36 » از ابن عبّاس نقل شده كه گفته است : هنگامى كه موسى ( ع ) به آب مدين رسيد از لاغرى سبزى تره در شكمش ديده مىشد .\r\nاينها چيزهايى بود كه پيامبران و فرستادگان خداوند براى خود برگزيده بودند ، و آنها بيش از همهء خلايق خدا را مىشناختند و به راه رستگارى در آخرت دانا بودند .\r\nدر حديث عمر آمده است كه وقتى آيهء  وَ الَّذِينَ يَكْنِزُونَ الذَّهَبَ وَ الْفِضَّةَ  « 37 » نازل شد پيامبر ( ص ) فرمود : « نابود باد دينار و درهم » ؛ عرض كرديم : خداوند ما را از اندوختن زر و سيم نهى كرده پس چه چيزى اندوخته كنيم ، فرمود : « بايد هر يك از شما زبانى ذاكر و دلى شاكر و همسرى شايسته كه ياور او در امر آخرت باشد اتّخاذ كند . » « 38 » در حديث حذيفه از پيامبر خدا ( ص ) آمده است كه : « هر كس دنيا را بر آخرت برگزيند خداوند او را به سه چيز گرفتار مىكند : غمى كه هرگز از دل او جدا نمىشود ، فقرى كه هرگز بىنياز نمىگردد و حرصى كه هيچ‌گاه سير نمىشود . » « 39 » و نيز پيامبر خدا ( ص ) فرموده است : « ايمان بنده كامل نمىشود مگر آن گاه كه گمنامى نزد او مطلوبتر از شهرت و چيز كم پيش او محبوبتر از بسيار آن باشد . » « 40 »\r\n\r\n\r\n","description":"","footnote":"\r\n( 36 ) من اين حديث را با اين الفاظ نيافتم ، بلى ابن ماجه به شمارهء 4023 از ابى سعيد ( خدرى ) روايت كرده كه گفته است بر پيامبر خدا ( ص ) وارد شدم و آن حضرت كسالت داشت دستم را بر او نهادم از بالاى لحاف احساس گرمى كردم ، عرض كردم : اى پيامبر خدا ! چقدر حرارت بدنت شديد است ، فرمود : به همين گونه كه بلاى ما دو چندان مىشود اجر ما نيز دوچندان مىگردد . عرض كردم : اى پيامبر خدا ! بلاى چه كسانى سخت‌تر است ، فرمود : پيامبران . عرض كردم : پس از آنها چه كسانى ؟ فرمود : سپس صالحان به طورى كه يكى از آنها به فقر مبتلا مىشود و جز عبايى كه آن را بر خود بپيچد نمىيابد . و هر يك از آنها بر بلا شادمانند چنان كه شما بر فراخى زندگى شادمانيد .\r\n( 37 ) توبه / 34 : و آنهايى كه زر و سيم را اندوخته مىكنند . . .\r\n( 38 ) سنن ابن ماجه به شمارهء 1856 .\r\n( 39 ) به مأخذ آن دست نيافتم .\r\n( 40 ) مؤلّف الفردوس از روايت على بن طلحه به طور مرسل ؛ تأخير و تقديم و زيادتى ، و پسرش آن را در مسند الفردوس نقل نكرده است ؛ ( المغنى ) .\r\n","page_name":" 438 ","page_number":438},
  {"content":"\r\n\r\nعيسى ( ع ) گفته است : دنيا پلى است ، از آن بگذريد و آبادش نكنيد . به او گفته شد :\r\nاى پيامبر خدا ! اگر امر كنى خانه‌اى برايت بسازيم تا خدا را در آن عبادت كنى . گفت :\r\nبرويد خانه‌اى بر روى آب بسازيد ، گفتند : چگونه ممكن است ساختمان روى آب برپا گردد ؟ گفت : پس چگونه ممكن است عبادت خدا بر روى محبّت دنيا درست شود .\r\nپيامبر ما ( ص ) فرموده است : « پروردگارم به من پيشنهاد فرمود كه بطحاى مكّه را برايم طلا كند ، عرض كردم : نه اى پروردگار من . و ليكن من يك روز را گرسنه و روز ديگر را سير به سر مىبرم ، در آن روزى كه گرسنه‌ام در پيشگاه تو زارى و دعا مىكنم ، و روزى كه سيرم در آن تو را حمد و ثنا مىگويم . » « 41 » از ابن عبّاس نقل شده كه گفته است : روزى پيامبر خدا ( ص ) در حالى كه جبرئيل به همراه او بود بيرون آمد و بر بالاى صفا رفت . پيامبر ( ص ) به جبرئيل فرمود : « سوگند به آن خداى كه تو را به حقّ فرستاد خاندان محمّد را در شب يك كف سويق و يك مشت آرد نبود » هنوز سخنش به پايان نرسيده بود كه آواز سختى از آسمان به گوشش رسيد و او را ترسانيد . آن حضرت فرمود : « خداوند امر كرده است قيامت برپا شود ؟ » جبرئيل گفت : نه ليكن اين اسرافيل بود كه وقتى سخن تو را شنيد به سوى تو فرود آمد . اسرافيل نزد آن حضرت آمد و گفت : خداوند آنچه را بيان كردى شنيد مرا با كليدهاى زمين نزد تو فرستاده و به من دستور داده كه به تو عرضه دارم اگر دوست دارى كوههاى تهامه را زمرّد و ياقوت و زر و سيم كنم و با تو روان سازم ، و اگر مىخواهى پيامبرى پادشاه و يا پيامبرى بنده باش . جبرئيل به آن حضرت اشاره كرد كه براى خدا فروتنى كن ، و او سه بار گفت :\r\n« پيامبرى بنده » . « 42 » و نيز پيامبر ( ص ) فرموده است : « هر گاه خداوند خير بنده‌اى را بخواهد او را در دنيا زاهد و به آخرت راغب و به عيبهاى خويش بينا مىگرداند . » « 43 »\r\n\r\n\r\n","description":"","footnote":"\r\n( 41 ) سنن ترمذى ، 9 / 209 و پيش از اين ذكر شده است .\r\n( 42 ) طبرانى با سند حسن ؛ الزّهد بيهقى از حديث ابن عبّاس ؛ صحيح ابن حبّان به طور مختصر از حديث ابو هريره ؛ الترغيب و التّرهيب ، 4 / 196 .\r\n( 43 ) مسند الفردوس ديلمى ؛ الشّعب بيهقى و در آن به جاى « به آخرت راغب مىگرداند » « او را در دين دانا مىگرداند » آمده و آن را از حديث محمّد بن كعب قرظى به طور مرسل ذكر كرده است ؛ الجامع الصّغير .\r\n","page_name":" 439 ","page_number":439},
  {"content":"\r\n\r\nو نيز به مردى كه نزد آن حضرت بود فرمود : « در دنيا زاهد باش تا خدا تو را دوست بدارد ، و به آنچه در دست مردم است رغبت مكن تا مردم تو را دوست بدارند . » « 44 » و نيز فرمود : « هر كس مىخواهد خداوند علمى بىتعلّم ، و هدايتى بدون راهنما به او عطا كند بايد در دنيا زاهد باشد . » « 45 » و نيز فرموده است : « هر كس مشتاق بهشت است به كارهاى خير مىشتابد ، و آن كه از آتش بيم دارد از شهوتها روى مىگرداند و كسى كه انتظار مرگ را دارد لذّتها را ترك مىكند ، و آن كه در دنيا زهد مىورزد مصيبتها بر او آسان مىشود . » « 46 » ذكر همهء اخبارى كه در ستايش بىاعتنايى به دنيا و نكوهش دوستى آن وارد شده كار ممكنى نيست ، چه پيامبران براى آن برانگيخته شدند كه مردم را از دنيا منصرف و به آخرت متوجّه سازند ، و بيشتر سخنان آنها با مردم به همين مطلب بازگشت دارد ؛ و آنچه ما در اين باره نقل كرديم كافى است .\r\nمىگويم : بيشتر آنچه غزّالى نقل كرده از طريق خاصّه ( شيعه ) نيز وارد شده و آنچه از اين طريق نقل شده نيز بىشمار است و ؟ ما اندكى از آنها را در كتاب نكوهش دنيا از بخش مهلكات ذكر كرده‌ايم و در اين جا به سه روايت بسنده مىكنيم :\r\nدر كافى از ابى عبيده حذّاء روايت شده كه گفته است : شنيدم ابى جعفر ( ع ) مىگفت :\r\n« پيامبر خدا ( ص ) گفته كه خداوند فرموده است : خوشبخت‌ترين دوستان من كسى است كه سبكبار بوده و از نماز بهره‌ور باشد ؛ در خلوت عبادت پروردگارش را نيكو به جا آورد و در ميان مردم گمنام باشد ؛ روزيش به اندازهء كفاف بوده و با آن بسازد ؛ وقتى مرگش فرا رسد ، ميراثش كم و گريه كنندگانش اندك باشند . » « 47 » از علىّ بن الحسين روايت شده كه فرموده است : « پيامبر خدا ( ص ) از كنار مردى كه شتر مىچرانيد گذشت و كسى را به طلب آب نزد او فرستاد . وى پاسخ داد : آنچه در پستانهاى آنهاست نوشيدنى صبحگاه قبيله است و آنچه در ظروف ماست نوشيدنى\r\n\r\n\r\n","description":"","footnote":"\r\n( 44 ) ابن ماجه به شمارهء 4102 و پيش از اين ذكر شده است .\r\n( 45 ) عراقى گفته است : براى اين حديث ، مأخذى نيافتم .\r\n( 46 ) كافى كلينى ، 2 / 132 از حديث علىّ بن الحسين ( ع ) ؛ الضّعفاء ابن حبّان از حديث علىّ بن ابى طالب ( ع ) ؛ نهج البلاغه ابواب الحكم شمارهء 30 از حديث آن حضرت .\r\n( 47 ) همان مأخذ ، 2 / 140 ، شمارهء 1 .\r\n","page_name":" 440 ","page_number":440},
  {"content":"\r\n\r\nشامگاه آنهاست . پيامبر ( ص ) فرمود : خداوندا مال و فرزندانش را زياد كن . پس از آن از كنار چوپانى گذشت و كسى را براى طلب آب نزد او فرستاد ، چوپان پستانهاى گوسفندان را دوشيد و شير ظرفش را در ظرف پيامبر خدا ( ص ) ريخت و علاوه بر آن گوسفندى نيز خدمت آن حضرت فرستاد و گفت : اين چيزى است كه نزد ما بود و اگر زياده بر اين مىخواهى زياد مىكنيم . پيامبر خدا ( ص ) فرمود : خداوندا ! روزى او را به اندازهء كفاف قرار ده ، يكى از اصحاب عرض كرد : اى پيامبر خدا ! براى كسى كه درخواست تو را ردّ كرد دعايى كردى كه همهء ما آرزوى آن را داريم ، و براى كسى كه حاجت تو را اجابت كرد دعايى كردى كه همهء ما آن را خوش نداريم . پيامبر خدا ( ص ) فرمود : آنچه اندك و كافى باشد بهتر از بسيارى است كه از خدا غافل گرداند ، خداوندا محمّد و آل محمّد را به اندازهء كفاف روزى فرما . » « 48 » از ابى عبد اللّه ( ع ) روايت شده است : « خداوند مىفرمايد : اگر روزى را بر بندهء مؤمنم سخت گيرم دلتنگ مىشود و او در اين حال به من نزديكتر است ، و اگر روزى را بر بندهء مؤمن خود توسعه دهم شاد مىشود و او در اين حال به من دور تر است . » « 49 »\r\n\r\nدرجات زهد و اقسام آن\r\n( 1 ) نسبت به نفس زهد و آنچه از آن روى گردانيده و بدان رو آورده مىشود .\r\nبدان زهد ذاتا به حسب تفاوت قوّت بر سه درجه است :\r\nدرجهء اوّل - كه پايينترين درجات آن است اين كه انسان در دنيا زهد ورزد با آن كه آرزويش را دارد و دلش بدان مايل و نفسش بدان راغب است ، ليكن مجاهده مىكند و آن را از آنچه مىخواهد باز مىدارد . كسى كه داراى اين درجهء از زهد باشد متزهّد گفته مىشود ، و اين آغاز زهد نسبت به كسى كه بخواهد با كسب و كوشش درجات زهد را احراز كند .\r\nمتزهّد نخست خويشتن را در طاعت مىگدازد سپس كيسهء خود را خالى مىكند و زاهد نخست كيسهء خود را خالى مىكند و پس از آن نفس خويش را در طاعت مىگدازد نه در صبر بر آنچه از او جدا شده است . متزهّد در خطر است ، زيرا بسا نفس بر او چيره\r\n\r\n\r\n","description":"","footnote":"\r\n( 48 ) همان مأخذ ، 2 / 140 ، شمارهء 4 .\r\n( 49 ) همان مأخذ ، 2 / 141 ، شمارهء 5 .\r\n","page_name":" 441 ","page_number":441},
  {"content":"\r\n\r\nشود و شهوت او را به سوى خود بكشاند و به دنيا و استفادهء از خوشيهاى آن كم يا زياد بازگرداند .\r\nدرجهء دوم - دنيا را به سبب ناچيزى آن در برابر آنچه طمع دارد از روى رغبت ترك مىكند . همچون كسى كه از يك درهم براى دو درهم صرف‌نظر مىكند ، چه اين امر براى او مشقّت‌آور نيست هر چند به اندكى انتظار نياز دارد . ليكن اين زاهد ناگزير زهد خود را مىبيند و بدان توجّه دارد و مانند فروشنده است كه كالاى فروخته شدهء خود را مشاهده مىكند و متوجّه آن است ، بنا بر اين امكان دارد كه اين زاهد به خود و زهد خويش فريفته شود و گمان كند كه چيز ارزشمندى را براى چيز ارزشمندترى ترك كرده است ، و اين نقصان است .\r\nدرجهء سوم - كه عاليترين درجات است اين كه از روى رغبت زهد ورزد و در زهد خود زاهد باشد و آن را نبيند ، چه او معتقد نيست كه چيزى را ترك كرده و دنيا از نظر او ناچيز و لاشىء است و مانند كسى است كه سوسكى را داده و گوهرى گرفته است ، لذا اين عمل را معاوضه نمىداند ، و خود را تارك چيزى نمىشمارد . بىشكّ دنيا در برابر خدا و نعمتهاى آخرت از سوسك نسبت به گوهر بسى پست‌تر است ، و اين زهد كامل است و سبب آن كامل بودن معرفت است . چنين زاهدى از خطر توجّه به دنيا مصون است ، چنان كه آن كس كه سوسك را داده و گوهر را گرفته از اين كه بخواهد اين معامله فسخ شود ايمن است .\r\nابو يزيد به ابى موسى عبد الرّحيم گفت : در چه چيزى سخن مىگويى ؟ پاسخ داد : در زهد . گفت : زهد در چه چيزى ؟ پاسخ داد : در دنيا . ابو يزيد دستش را فشاند و گفت :\r\nگمان كردم كه تو دربارهء چيزى سخن مىگويى ، دنيا چيزى نيست تا در آن زهد ورزى .\r\nمثل كسى كه دنيا را براى آخرت ترك كند از نظر اهل معرفت و كسانى كه دلهايشان از طريق مشاهده و مكاشفه آباد گشته مثل كسى است كه سگ دربان پادشاه او را از ورود به كاخ شاه مانع شود و او لقمهء نانى در پيش وى اندازد و سگ را به خود مشغول سازد ، و وارد كاخ شود و نزد پادشاه تقرّب يابد تا آن حدّ كه دستورهاى او در همهء اقطار كشور نافذ و جارى شود .\r\nآيا گمان مىكنى او با انداختن لقمهء نانى در پيش سگ و تقرّبى كه در برابر آن نزد شاه به دست آورده است براى خود قدرت و موقعيّتى نزد پادشاه تصوّر مىكند ، شيطان\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nسگى بر درگاه الهى است كه مردم را از ورود به آن مانع است با آن كه اين درگاه باز و پرده‌ها برداشته شده است و دنيا مانند لقمهء نانى است كه اگر آن را بخورد لذّت آن تنها در حال جويدن آن است و با فرو بردن آن اين لذّت به پايان مىرسد ليكن تفالهء آن در معده باقى مىماند و سپس به عفونت و پليدى مىانجامد و نياز دارد كه آن را از معده بيرون كند . پس كسى كه اين لقمه را ترك كند تا نزد پادشاه عزّت يابد چگونه ممكن است به آن توجّه داشته باشد . همهء دنيا يعنى آنچه از آن ممكن است عايد يك شخص شود اگر چه صد سال عمر كند در مقايسه با نعمتهاى آخرت كمتر از يك لقمه نسبت به همهء دنياست ، چه ميان متناهى و نامتناهى تناسبى نيست . دنيا به زودى پايان مىيابد و اگر هم هزار هزار سال امتداد يابد و از همهء كدورتها زدوده باشد باز هم ميان آن و ابديّت نسبتى نيست . پس چگونه ممكن است ميان مدّت كوتاه عمر آدمى و لذّتهاى مكدّر و آلودهء دنيا در مقايسه با نعمتهاى جاويد آخرت تناسبى وجود داشته باشد .\r\nبنابراين زاهد به زهد خود نمىنگرد مگر آنگاه كه به آنچه در آن زهد مىورزد بنگرد ، و به آنچه در آن زهد ورزيده توجّه نمىكند مگر زمانى كه آن را چيزى شمرد ، و آن را چيزى نمىشمرد جز به سبب قصور معرفت . از اين رو سبب نقصان زهد كمى معرفت است و همين امر سبب اختلاف درجات زهد مىباشد . هر يك از درجات زهد نيز داراى درجاتى است ، زيرا صبر كسى كه زهد مىورزد با اختلاف مقدار مشقّتى كه تحمّل مىكند مختلف مىشود . همچنين درجهء كسى كه فريفتهء زهد خود شده به اندازهء توجّهى كه به زهد خود دارد متفاوت مىباشد .\r\nامّا تقسيم زهد نسبت به آنچه زاهد به آن رو آورده نيز بر سه درجه است :\r\nدرجهء اول - كه پايينترين درجه است آن است كه زهد او براى رهايى از آتش دوزخ و ديگر عذابها باشد مانند فشار قبر ، سختگيرى در حساب ، خطر گذشتن از صراط و ساير مراحل هولناكى كه بنده در پيش روى خود دارد و اخبار وارد گوياى آنهاست . چنان كه در آنها آمده است : « انسان براى حساب بازداشته مىشود تا آن حدّ كه اگر صد شتر تشنه به عرق او رسند سيرآب باز مىگردند . » « 50 » اين درجهء زهد خائفان است و گويا آنان به عدم خود خشنود مىشوند ، زيرا به مجرّد آن كه معدوم شوند از درد و رنج رهايى مىيابند .\r\n\r\n\r\n","description":"","footnote":"\r\n( 50 ) به مأخذ آن دست نيافتم .\r\n","page_name":" 443 ","page_number":443},
  {"content":"\r\n\r\nدرجهء دوم - آن كه به سبب رغبت در كسب پاداشهاى الهى و رسيدن به نعمتهاى اخروى و لذّات موعود در بهشت اعمّ از حور و قصور و جز اينها زهد مىورزد . اين زهد صاحبان رجاست ، چه اينان دنيا را براى قناعت در برابر تهيدستى و رهايى از درد و رنج ترك نكرده‌اند بلكه اينان به نعمتهايى دايمى و بىپايان طمع كرده و دل بسته‌اند .\r\nدرجهء سوم - كه برترين درجات زهد مىباشد آن است كه جز به خداوند و ديدار او رغبت نداشته باشد و دلش به دردها و رنجهاى خود توجّه نكند تا طالب رهايى از آنها باشد . همچنين به لذّات دنيا نظر نداشته باشد تا رسيدن و دست يافتن بر آنها را بخواهد بلكه انديشهء او مستغرق در خدا باشد ، و اوست كه چون روز را آغاز كند افكارش يكى مىشود و اوست كه موحّد حقيقى است و جز خدا را طالب نيست . اگر كسى غير خدا را طلب كند غير خدا را پرستيده است چه هر مطلوبى معبود است و هر طالبى نسبت به مطلوب خود بنده و برده است و طلب غير خدا شرك خفى است ، و اين زهد محبّان است . اينها عازمانند ، زيرا تنها كسى خدا را دوست مىدارد كه او را بشناسد . چنان كه اگر كسى دينار و درهم را بشناسد و بداند كه نمىتواند هر دو را داشته باشد دينار را اختيار كرده آن را دوست خواهد داشت . از اين رو آن كه خدا را بشناسد و لذّت نظر بر وجه كريم او را بداند و دانسته باشد كه جمع ميان اين لذّت و لذّت تنعّم به حوران بهشتى و نظر كردن به كاخها و سبزى درختها غير ممكن است جز لذّت نظر بر وجه الهى را نمىگزيند و جز آن را دوست نمىدارد .\r\nگمان مكن كه بهشتيان به هنگام نظر كردن به وجه الهى در دلهاى آنها جايى براى لذّت حور و قصور باقى مىماند ، بلكه اين لذّت در مقايسه با لذّت نعمتهاى بهشتى مانند مقايسهء لذّت پادشاهى دنيا و استيلا بر سراسر جهان و همهء مردمان با لذّت چيرگى بر يك گنجشك و بازى با آن است . از نظر اهل معرفت و ارباب دل طالبان نعمتهاى بهشتى همچون كودكانى هستند كه لذّت پادشاهى را ترك مىكنند و خواهان گنجشك و بازى با آن هستند ، و اين به سبب نارسايى فهم آنها از درك لذّت پادشاهى است نه آن كه بازى با گنجشك حقيقتا عاليتر و لذيذتر از استيلاى بر همهء خلق و پادشاهى بر آنهاست .\r\nامّا تقسيم زهد نسبت به چيزى كه از آن روى گردانيده مىشود در آن اقوال بسيارى است كه شايد از صد متجاوز باشد ، و ما به نقل آنها نمىپردازيم بلكه به آنچه همهء آن\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nتفاصيل را در بر مىگيرد اشاره مىكنيم تا روشن شود كه بيشتر آنچه در اين باره ذكر كرده‌اند قاصر از احاطه به تمامى موضوع است . لذا مىگوييم :\r\nچيزى كه نسبت به آن زهد ورزيده مىشود داراى اجمال و تفصيل است و تفصيل آن را نيز مراتبى است كه برخى از آنها اقسام زهد را بيشتر روشن مىسازد ، و بعضى انواع اجمال را جامعتر است .\r\nامّا درجهء نخست ، اجمال اين است كه انسان از هر چه غير خداست روى گرداند و در همهء آنها حتّى نسبت به وجود خويش بىرغبت و زاهد باشد .\r\nدرجهء دوم ، اجمال آن كه در هر صفتى كه نفس از آن كامياب مىشود زهد ورزد ، و اين امر همهء خواستهاى طبع را اعمّ از شهوت ، خشم ، كبر و رياست طلبى ، مال و آبرو و جز اينها را شامل مىشود .\r\nدرجهء سوّم ، اجمال اين است كه در مال و آبرو و اسباب آنها نيز زاهد باشد ، چه همهء لذّتهاى نفس به اين دو بازگشت دارد .\r\nدرجهء چهارم ، اجمال آن كه در علم و قدرت و دينار و درهم و آبرو نيز زهد ورزد ، زيرا اگر چه اقسام اموال بسيار است ليكن درهم و دينار جامع آنهاست . آبرو نيز اگر چه اسباب فراوانى دارد امّا همهء آنها به علم و قدرت باز مىگردد ، و مقصود من از آن هر علم و قدرتى است كه هدف آنها تملّك دلهاست ، چه معناى جاه يا آبرو تملّك دلها و تسلّط بر آنهاست چنان كه معناى مال تملّك اعيان و قدرت يافتن بر آنهاست .\r\nاينك اگر از آنچه گفته شد بگذرى و شرح و توصيفى از اين كاملتر بخواهى ممكن است آنچه بايد در آن زهد ورزيده از حدّ شماره بيرون رود ليكن خداوند متعال هفت تاى آنها را در اين آيه ذكر فرموده است :  زُيِّنَ لِلنَّاسِ حُبُّ الشَّهَواتِ مِنَ النِّساءِ وَ الْبَنِينَ وَ الْقَناطِيرِ الْمُقَنْطَرَةِ مِنَ الذَّهَبِ وَ الْفِضَّةِ وَ الْخَيْلِ الْمُسَوَّمَةِ وَ الْأَنْعامِ وَ الْحَرْثِ ذلِكَ مَتاعُ الْحَياةِ الدُّنْيا  ، « 51 » سپس در آيهء ديگرى آنها را به پنج چيز بازگردانيده و فرموده است :  اعْلَمُوا أَنَّمَا الْحَياةُ الدُّنْيا لَعِبٌ وَ لَهْوٌ وَ زِينَةٌ وَ تَفاخُرٌ بَيْنَكُمْ وَ تَكاثُرٌ فِي الْأَمْوالِ وَ الْأَوْلادِ  . « 52 » در آيهء ديگر آنها\r\n\r\n\r\n","description":"","footnote":"\r\n( 51 ) آل عمران / 14 : ميل به خواستنيها از زنان و فرزندان و اموال فراوان از زر و سيم و اسبان ممتاز و چهارپايان و كشت در نظر مردم زينت داده شده است اينها سرمايه زندگانى دنيا مىباشند .\r\n( 52 ) حديد / 20 : بدانيد زندگى دنيا تنها بازى و سرگرمى و تجمّل خواهى و تفاخر در ميان شما و افزون طلبى در اموال و فرزندان است .\r\n","page_name":" 445 ","page_number":445},
  {"content":"\r\n\r\nرا در دو چيز ذكر كرده و فرموده است :  إِنَّمَا الْحَياةُ الدُّنْيا لَعِبٌ وَ لَهْوٌ *  ، « 53 » و در جاى ديگر همهء آنها را در يك چيز جمع كرده و فرموده است :   وَ نَهَى النَّفْسَ عَنِ الْهَوى ، فَإِنَّ الْجَنَّةَ هِيَ الْمَأْوى   ، « 54 » زيرا « هوى » واژهء جامعى است كه همهء لذّات نفس را در دنيا شامل مىشود و شايسته است كه در آن زهد به كار رود .\r\nاكنون كه طريق اجمال و تفصيل را دانستى بايد بدانى كه بعضى از اين آيات مخالف بعضى ديگر نيست و تفاوت ميان آنها از نظر تفصيل و اجمال است .\r\nخلاصه آن كه زهد عبارت از روى گردانيدن از همهء تمتّعات نفسانى است . هر گاه انسان از آنها اعراض كند از بقاى در دنيا نيز اعراض خواهد كرد ، و ناگزير آرزوهايش كوتاه خواهد شد ، زيرا بقاى در دنيا را بدين سبب مىخواهد تا از آن متمتّع شود و با خواستم بقا تمتّع دايم را طالب است ، و كسى كه خواهان چيزى است طالب دوام آن است ، دوستى زندگانى دنيا معنايى جز اين ندارد كه انسان دوام آنچه را در اين زندگى موجود است و يا وجود آن قابل امكان است دوست مىدارد ، و اگر از آن روى گرداند خواهان آن نخواهد بود . از اين رو خداوند فرموده است :  فَلَمَّا كُتِبَ عَلَيْهِمُ الْقِتالُ  . . .  قالُوا رَبَّنا لِمَ كَتَبْتَ عَلَيْنَا الْقِتالَ لَوْ لا أَخَّرْتَنا إِلى أَجَلٍ قَرِيبٍ ، قُلْ مَتاعُ الدُّنْيا قَلِيلٌ  ، « 55 » يعنى شما بقاى در دنيا را جز براى متاع آن نمىخواهيد ، و در اين هنگام بود كه زاهدان معلوم و حال منافقان آشكار شد .\r\nامّا زاهدان خدا دوست مانند بنايى محكم و استوار در راه خداوند جنگيدند و إحدى الحسنيين را انتظار كشيدند . آنها زمانى كه به جنگ دعوت مىشدند بوى بهشت را استشمام مىكردند و از غايت حرصى كه به يارى دين خدا يا رسيدن به درجهء شهادت داشتند مانند تشنه‌اى كه در پى آب سرد مىشتابد به سوى آن مبادرت مىكردند ، و هر كدام از آنها بر بستر مىمرد بر محروميّت از شهادت افسوس مىخورد .\r\nامّا منافقان از بيم مرگ از صف جنگ مىگريختند ، به آنها گفته مىشود :  إِنَّ الْمَوْتَ الَّذِي تَفِرُّونَ مِنْهُ فَإِنَّهُ مُلاقِيكُمْ  و اين كه بقاى در دنيا را بر شهادت ترجيح مىدهيد به منزلهء\r\n\r\n\r\n","description":"","footnote":"\r\n( 53 ) محمّد ( ص ) / 36 : زندگى دنيا تنها بازى و سرگرمى است .\r\n( 54 ) نازعات / 40 : . . . و نفس را از هوى بازداشته ، بهشت جايگاه اوست .\r\n( 55 ) نساء / 77 : . . . ولى هنگامى كه فرمان جهاد به آنها داده شد . . . گفتند : پروردگارا چرا جهاد را بر ما مقرّر داشتى ؟ چرا اين فرمان را اندكى تأخير نينداختى ؟ به آنها بگو كالاهاى دنيا ناچيز است .\r\n","page_name":" 446 ","page_number":446},
  {"content":"\r\n\r\nعوض كردن چيزى خوبترى به چيز پست‌ترى است .  أُولئِكَ الَّذِينَ اشْتَرَوُا الضَّلالَةَ بِالْهُدى فَما رَبِحَتْ تِجارَتُهُمْ وَ ما كانُوا مُهْتَدِينَ  .\r\nامّا مخلصان ، خداوند جان و مال آنها را در برابر بهشت از آنان خريد ، و چون ديدند تمتّع بيست يا سى ساله را به تمتّعى جاودانى رها كرده‌اند از اين داد و ستد شاد شدند .\r\nآنچه گفته شد در بيان چيزى بود كه بايد در آن زهد ورزيد ، و اگر آن را فهميده‌اى دانسته‌اى كه آنچه را متكلّمان در تعريف زهد ذكر كرده‌اند تنها اشاره به برخى از اقسام آن است و هر كدام از آنها آنچه را بر نفس خود يا مخاطب خويش غالب ديده همان را بيان كرده است .\r\nمىگويم : پس از اين غزّالى بخشى از سخنان عامّه را پيرامون زهد ذكر كرده و نارسايى هر يك از آنها را شرح داده سپس گفته است : پيرامون زهد سخنانى غير از آنچه ذكر كرديم گفته شده كه ما در نقل آنها سودى نمىبينيم ، چه كسى كه بخواهد حقايق امور را از خلال گفته‌هاى مردم معلوم كند آنها را مختلف خواهد ديد و فايده‌اى جز سرگشتگى نخواهد برد . امّا كسى كه حقّ به ذات خود برايش روشن شده و آن را به چشم دل دريافته هر سخنى را گوش نمىدهد و به حقّ اعتماد مىكند ، و به كوتاهى كسى كه به سبب كمى بينش قصور ورزيده ، و يا آن كه با معرفت كامل به مقدار حاجت بسنده كرده آگاه مىشود . و اين كه اينان همگى در اين مورد به اختصار برگزار كرده‌اند به سبب كمى بينش نبوده بلكه آنچه را ذكر كرده‌اند در وقت حاجت و در حدّ آن بوده و حاجات نيز مختلف است به همين سبب گفتار مختلف مىشود . ممكن است سبب اكتفا در حدّ حاجت خبر دادن از حالت حاضر شخص در نفس خود باشد ، و چون احوال مختلف است اقوالى كه خبر از اين احوال مىدهد نيز مختلف خواهد بود . امّا حقّ در ذات خود جز يكى نيست و تصوّر اختلاف در آن نمىرود .\r\nمىگويم : در كافى از امام سجّاد ( ع ) روايت شده كه زهد در اين آيه از كتاب خداست :  لِكَيْلا تَأْسَوْا عَلى ما فاتَكُمْ وَ لا تَفْرَحُوا بِما آتاكُمْ  ، « 56 » و اين مطلب پيش از اين در سخنان امير مؤمنان ( ع ) ذكر شده ، و سخنى جامع در تعريف زهد است . و نيز از امير مؤمنان ( ع ) نقل شده كه فرموده است : « زهد در دنيا كوتاهى آرزو و شكر هر نعمت و\r\n\r\n\r\n","description":"","footnote":"\r\n( 56 ) همان مأخذ ، 2 / 128 ، شمارهء 4 . آيه سوره حديد / 23 : اين براى آن است كه بر آنچه از دست داده‌ايد اندوه نخوريد ، و به آنچه به شما داده است دلبسته و شادمان نباشيد .\r\n","page_name":" 447 ","page_number":447},
  {"content":"\r\n\r\nپرهيز از هر چيزى است كه خداوند حرام كرده است . » « 57 » از امام صادق ( ع ) روايت شده است كه از آن حضرت دربارهء زاهد در دنيا پرسيدند فرمود : « كسى است كه حلال را از بيم حساب آن و حرام را از ترس عقاب آن ترك مىكند . » « 58 » در مصباح الشّريعة « 59 » از آن حضرت نقل شده كه فرموده است : زهد كليد در آخرت و بيزارى از آتش است و عبارت از اين است كه هر چيزى كه تو را از خداوند باز مىدارد ترك كنى بى آن كه بر از دست رفتن آن اندوه خورى و بر ترك آن به خود بنازى و در برابر آن انتظار گشايش و ستايش و عوضى داشته باشى بلكه نبودن آن را راحت و بودن آن را آفت بدانى ، و پيوسته از آفت گريزان و به راحتى تمسّك داشته باشى . زاهد كسى است كه آخرت را بر دنيا ، ذلّت را بر عزّت ، كوشش را بر استراحت ، گرسنگى را بر سيرى ، عافيت آينده را بر محنت حاضر و تذكّر را بر غفلت برگزيند ، و خود در دنيا و دلش در آخرت باشد . پيامبر خدا ( ص ) فرموده است : « دوستى دنيا اساس هر گناه است . » آيا نمىبينى چگونه دوست مىدارد چيزى را كه خداوند آن را دشمن داشته است و چه خطايى از اين سخت‌تر است ؟ يكى از اهل بيت ( ع ) فرموده است : اگر همهء دنيا لقمه‌اى در دهان كودكى بود ما او را سنگباران مىكرديم پس حال كسى كه در طلب دنيا و حرص بر آن ، حدود الهى را ناديده مىگيرد چگونه خواهد بود . دنيا خانه‌اى است كه اگر به ساكن خود نيكى داشت به تو رحم مىكرد و نيكو از تو جدا مىشد . پيامبر خدا ( ص ) فرموده است : « هنگامى كه خداوند دنيا را آفريد او را به طاعت خود فرمان داد و او به طاعت پروردگارش گردن نهاد ، خداوند به او فرمود : هر كس تو را طلب كند با او مخالفت كن و آن كه با تو مخالفت كند با وى موافقت كن » ، از اين رو دنيا بر همان چيزى است كه خدا به او سفارش كرده و آن را بر او واجب ساخته است .\r\nغزّالى مىگويد : آنچه گفته شد دربارهء انواع چيزهايى بود كه بايد در آنها زهد ورزيد امّا زهد از نظر احكام بر سه قسم منقسم مىشود :\r\n1 - واجب 2 - مستحب 3 - سلامت\r\n\r\n\r\n","description":"","footnote":"\r\n( 57 ) همان مأخذ ، 5 / 71 ، شمارهء 3 .\r\n( 58 ) عيون اخبار الرضا ( ع ) ، ص 173 .\r\n( 59 ) باب سى و يكم .\r\n","page_name":" 448 ","page_number":448},
  {"content":"\r\n\r\nزهد واجب در حرام ، و زهد مستحب در حلال ، و زهد سلامت در شبهات است .\r\nما درجات ورع را در كتاب حلال و حرام ذكر كرده‌ايم ، و ورع نيز از زهد است ، چه به يكى از پيشينيان گفته شد : زهد چيست ؟ پاسخ داد : پرهيزگارى .\r\nامّا زهد نسبت به امورى كه پوشيده است و بايد آنها را ترك كرد نهايت ندارد ؛ زيرا چيزهايى كه نفس در خطورات و لحظات و ديگر حالات بويژه در رياى خفى به آنها متمتّع مىشود بىنهايت است و تنها عالمان محقّق بدانها آگاهى دارند بلكه در امور ظاهر نيز درجات زهد نامتناهى است و از بالاترين درجات آن زهد عيسى ( ع ) است ، زيرا براى خوابيدن سنگى را زير سر قرار داده بود ، شيطان به او گفت : آيا دنيا را فرو نگذاشته بودى پس چه شده كه به آن بازگشته‌اى ؟ پاسخ داد : چه چيز تازه‌اى رخ داده است ؟ شيطان گفت : سر بر سنگ گذاشته‌اى و با بلند كردن سر خود از زمين در خواب تن آسايى كرده‌اى . عيسى ( ع ) سنگ را به دور انداخت و گفت : بگير آن را كه اين را نيز براى تو واگذاشتم .\r\nنقل شده است كه يحيى بن زكريّا براى آن كه به نرمى جامه تنعّم نكند و به حسّ لامسهء خود استراحت ندهد چندان پلاس پوشيد كه پوست بدنش زخم شد . مادرش از او خواست به جاى پلاس جبّه‌اى از پشم بر تن كند ، او همين كار را كرد ، خداوند به او وحى فرمود : اى يحيى ! دنيا را بر من برگزيدى ، يحيى ( ع ) گريست و جبّه را از تن دور كرد و به روش پيشين خود بازگشت .\r\nعيسى ( ع ) در سايهء ديوارى نشست ، صاحب ديوار او را از آن جا بلند كرد ، عيسى ( ع ) به او گفت : مرا تو از اين جا بلند نكردى بلكه مرا كسى بلند كرد كه خشنود نيست من به سايهء ديوارى متنعّم شوم .\r\nبنابراين درجات زهد ظاهر و باطن بىشمار است و كمترين درجهء آن زهد ورزيدن در همهء شبهات و محرّمات است .\r\nاگر گفته شود : چنانچه درست آن باشد كه زهد ترك هر چه غير خداست چگونه اين امر با خوردن و آشاميدن و لباس پوشيدن و معاشرت با مردم و گفتگو با آنان تحقّق مىيابد ؟ زيرا همهء اينها اشتغال به غير خداست .\r\nپاسخ اين است كه بدانى معناى اعتراض از دنيا رو آوردن به خدا با همهء دل و ذكر و فكر است و اين امر جز با بقاى وجود قابل تصوّر نيست ، و بقاى وجود جز با تأمين\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nضرورات نفس ميسّر نمىشود . بنابراين هر گاه از دنيا به آنچه مايهء دفع هلاكت بدن مىشود بسنده كنى و مقصود تو در اين كار كمك گرفتن براى عبادت خدا باشد به غير خدا مشغول نشده‌اى ؛ زيرا هر چيزى كه وسيلهء رسيدن به چيز ديگرى باشد و جز با اين چيز نمىتوان به آن رسيد اين جزئى از آن خواهد بود ، و آن كه در راه حجّ مشغول آب و علف دادن به ناقه است از حجّ اعراض نكرده است ، و بايد بدن تو در پيمودن راه خدا مانند ناقه‌ات در طريق حجّ باشد ، همان‌گونه كه در تأمين رفاه ناقه‌ات مقصودى جز اين ندارى كه موجبات هلاكت را از او دور كنى تا تو را به مقصود برساند ، همچنين بايد قصد تو از خوردن و آشاميدن حفظ بدنت از گرسنگى و تشنگى مهلك ، و از لباس و مسكن صيانت تن از گرما و سرمايى كه نابود كننده‌اند باشد . بايد به مقدار ضرورى بسنده كنى و قصد كسب لذّت نداشته باشى بلكه مقصودت به دست آوردن نيرو براى اداى طاعات باشد . در اين صورت اينها ناقض زهد نيست بلكه شرط آن است .\r\n\r\nزهد در چيزهايى كه از ضرورتهاى زندگى است\r\n( 1 ) بدان آنچه مردم در آن حرص مىورزند دو نوع است : يكى زيادى و غير ضرورى و ديگرى مهم و ضرورى . غير ضرورى مانند داشتن اسبهاى رهوار كه انسان آنها را براى سوارى فراهم مىكند در حالى كه قادر بر پياده‌روى است . مهمّ و ضرورى مانند خوردن و آشاميدن .\r\nما نمىتوانيم اقسام آنچه را زيادى و غير ضرورى است بر شماريم ، زيرا آنها به شماره در نمىآيند ، و تنها آنچه مهمّ و ضرور است قابل شمارش و حصر مىباشد . و چون در آنچه ضرورى است از حيث جنس و مقدار و اوقات آن زيادى و غير ضرورى راه مىيابد ناگزير طريق زهد در آنها را شرح مىدهيم .\r\nضرورات زندگى شش چيز است و عبارتند از : خوراك ، لباس ، مسكن ، اثاث ، همسر و مال . و جاه براى همين مقاصد ششگانه خواسته مىشود و از جملهء آنهاست . ما معناى جاه و سبب جاه‌طلبى مردم و كيفيّت دورى جستن از آن را در كتاب ريا از بخش مهلكات ذكر كرده‌ايم ، و در اين جا به شرح اين ضروريّات ششگانه بسنده مىكنيم .\r\nمىگويم : پس از اين غزّالى با سخنانى نااستوار و طولانى به شرح يكايك اين ضروريّات ششگانه پرداخته و در اين باره از مرز اعتدال و ميانه‌روى خارج شده و امر را\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nبه تضييق و سختگيرى كشانيده و در به سر بردن زندگى با بدحالى و سخت گذرانى مبالغه كرده است در حالى كه اينها مورد رضاى اهل حقّ نيست و در ميان مردم كسى يافت نمىشود كه بدينسان عمل كند ، و در آنچه اصحاب ما كه رحمت خدا بر آنها باد از اهل بيت ( ع ) روايت كرده‌اند اين روش نكوهش شده است . غزّالى در گفته‌هاى خود به گفتار و كردار پيشينيانى استفاده كرده كه يا قول و فعل آنها حجّت نيست ، و يا از كسانى هستند كه بايد اقوال و افعال آنها تأويل شود و به زمان يا عرف مردم يا جز اينها تخصيص يابد .\r\nاز اين رو ما از اين سخنان او صرف نظر مىكنيم جز آنچه را كه پيرامون مال و جاه و پس از آن در نشانه‌هاى زهد گفته است ، و ما پس از گفتار او رواياتى را در اين مورد از امام صادق ( ع ) ذكر خواهيم كرد و اين كتاب را به خواست خدا به آنها پايان خواهيم داد تا ميزانى براى شناخت همهء خللهايى باشد كه در گفتار غزّالى در ابواب زهد موجود است .\r\nغزّالى مىگويد : ششمين ضرورت كه وسيلهء تحصيل پنج ضرورى ديگر است مال و جاه است امّا جاه يعنى آبرو و حيثيّت عبارت از تملّك دلها و كسب موقعيّت در آنهاست تا بدين وسيله براى رسيدن به مقاصد و انجام دادن كارها به كمك گرفته شود . هر كس كه نمىتواند شخصا همهء حوايج و كارهاى خود را انجام دهد و نياز به خدمتكار دارد ناگزير نيازمند جاه و آبرو در دل خدمتگزار خويش است ؛ زيرا اگر نزد او قدر و موقعيّت نداشته باشد به خدمت او اقدام نمىكند . و جاه عبارت از همين مكانت و پايگاه در دل است و آنچه گفته شد نخستين مرتبهء آن است . ليكن ممكن است جاه طلبى و آبرو خواهى انسان را به چاه ويلى بكشاند كه ژرفايش بىنهايت باشد ، چه هر كس پيرامون قرقگاه بگردد دور نيست كه در آن بيفتند .\r\nنياز انسان به كسب موقعيّت در دلها يا براى جلب نفع ، و يا به منظور دفع ضرر و رهايى از ستم است ، امّا جلب نفع انسان با داشتن مال از آن بىنياز مىشود ، زيرا كسى كه كارى را در برابر گرفتن اجرتى بر عهده مىگيرد هر چند اجرت دهنده در نزد او قدر و منزلتى نداشته باشد آن كار را انجام مىدهد ، و انسان تنها در دل كسى به آبرو و حيثيّت نياز دارد كه او بخواهد براى وى كارى بدون مزد به انجام رساند . امّا دفع ضرر ، انسان در جايى به سبب آن نياز به جاه و آبرو دارد كه در آن جا عدالت به طور كامل اجرا نشود ، يا در ميان همسايگانى باشد كه بر او ستم مىكنند و جز با داشتن موقعيّتى در دل آنان يا منزلتى در نزد حاكم قادر به دفع شرّ آنها نيست . اين كه انسان در هر يك از اين موارد به\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nچه مقدار جاه و موقعيّت نياز دارد قابل تعيين نيست بويژه هرگاه ترس و بدگمانى به عواقب ضميمهء آن شود .\r\nبىشكّ كسى كه طالب جاه و مقام است در طريق هلاكت گام بر مىدارد ، و آنچه در خور زاهد است اين است كه به هيچ روى در صدد كسب مقام و موقعيّت در دل مردم برنيايد ، چه اشتغال او به امر دين و عبادت منزلتى براى او در دلها فراهم مىكند كه اگر هم ميان كافران به سر برد اذيّت و آزار ديگران از او دور مىشود چه رسد به آن كه ميان مسلمانان باشد .\r\nامّا توهّمات و ارزيابيهايى كه موجب نياز انسان به جاه و موقعيّتى فزونتر از آنچه بدون كسب دارا شده اوهامى است دروغين چه كسى كه در طلب جاه و مقام بر مىآيد نيز در بعضى احوال مصون از اذيّت و آزار نيست ، و اين كار را با تحمّل صبر و بردبارى چاره كردن سزاوارتر از علاج آن از طريق تحصيل موقعيّت و مقام است . بنابر اين براى به دست آوردن موقعيّت در دلها به هيچ وجه رخصتى نيست ، چه اندك آن انسان را به تحصيل بسيار آن وا مىدارد ، و عادت به آن سخت‌تر از عادت به شرابخوارى است ، و بايد از كم و زياد آن پرهيز كرد .\r\nامّا مال : و آن ضرورت زندگى است و منظورم اندك آن است . پس اگر انسان كاسب باشد و به اندازهء نياز روز خود كسب كرده بايد كاسبى را ترك كند . چنان كه يكى از زاهدان چون به اندازهء احتياج خود كسب مىكرد بساط خود را جمع مىكرد و بر مىخاست . اين روش شرط زهد است ، و اگر از اين حدّ تجاوز كند و به كسب آنچه بيش از يك سال اوست بپردازد از حدّ همهء زاهدان چه قوى و چه ضعيف آنها خارج شده است . اگر صاحب ملكى است و در توكّل از قوّت يقين برخوردار نيست از درآمد آن تنها به اندازهء هزينهء يك سال خود را نگه دارد تا با اين كار از جرگهء زاهدان خارج نشود ، به شرط آن كه زياده بر كفاف يك سال را صدقه دهد ، در اين صورت او از ضعفاى زاهدان خواهد بود . ليكن اگر توكّل شرط زهد دانسته شود چنان كه اويس قرنى شرط دانسته است او از زاهدان نخواهد بود . مقصود ما از اين كه از حدّ زاهدان خارج شده آن است كه مقامات محمودى كه در آخرت به زاهدان وعده داده شده نصيب او نخواهد شد و گر نه به نسبت آنچه در غير ضرورى زهد ورزيده و به تكثير مال نپرداخته نام زاهد بر او همچنان باقى است .\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nمىگويم : بلكه كسى كه بيشتر از قوت سال خود ذخيره كند به اين نيّت كه اگر ناچار از انفاق و بخشش شود محتاج طلب نشود ، اين عمل ، او را از حدّ زهد و توكّل بيرون نمىبرد به شرط آن كه اطمينانش به خدا باشد نه به آن مال و شرط ديگر آن كه دلش به آن مشغول نشود چنان كه پس از اين ذكر خواهد شد .\r\nغزّالى مىگويد : و در همهء اينها امر انسان مجرّد سبكتر از امر عائله‌مند است .\r\nابو سليمان گفته است : مرد نبايد عائله‌اش را به زهد ناگزير سازد بلكه بايد آنها را به آن دعوت كند اگر اجابت كردند مقصود او حاصل شده و اگر اجابت نكردند آنها را به حال خود واگذارد و خودش آنچه مىخواهد بكند . غرض اين است كه سختگيرى و تضييقى كه بر زاهد شرط است اختصاص به خود او دارد و لازمهء عائلهء او نيست . بلى نبايد خواستهاى آنها را در چيزهايى كه از حدّ اعتدال خارج است اجابت كند .\r\nهر گاه انسان به قبول مقام يا مالى مضطر شود منعى براى او نيست جز اين كه بايد از زياده بر مقدار حاجت پرهيز كند ، چه آن زهر كشنده است و اكتفا به مقدار ضرورت داروى سودمند ، و آنچه ميان اين دومى باشد بر حسب درجات از شبهات است ، و آنچه نزديك به زياده از مقدار حاجت است اگر چه زهر است ليكن كشنده نيست و زيانبار است ، و آنچه نزديك به حدّ ضرورت است اگر چه دواست امّا سودمند نيست و كم ضرر است . نوشيدن زهر حرام و خوردن دارو واجب است و آنچه ميان اين دومى باشد شبهه‌ناك است . هر كس در اين موارد احتياط كند به سود خويش عمل كرده ، و آن كه امر را آسان گيرد به ضرر خويش كار كرده و كسى كه براى دينش بيزارى جويد و مشكوك را ترك و غير مشكوك را اخذ كند و خود را در حدّ ضرورت نگه دارد راه حزم و احتياط را در پيش گرفته و لا محاله از فرقهء ناجيه خواهد بود . كسى كه بر مقدار ضرورت اكتفا كند روا نيست كه به دنياخواهى منسوب شود ، زيرا اين مقدار از دنيا عين دين و شرط آن است و شرط بخشى از مشروط مىباشد . بنابر اين مقدار حاجت از دين است و آنچه غير از آن است و بال آخرت است بلكه در دنيا نيز مايهء و بال مىباشد . و اين را كسى مىداند كه حالات توانگران را بررسى كرده و رنج و محنت آنها را در به دست آوردن مال ، و گردآورى و نگهدارى آن ، و بيم آنها را از لذّت و ورشكستگى دانسته است . منتهاى سعادت آنان در داشتن ثروت اين است كه آن را به وارثان خود تسليم كنند تا آن را بخورند در حالى كه آنها دشمنان اويند و بسا مال موروث را در راه معصيت خدا به كار\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nبرند ، و مال او كمكى براى آنها در اين راه باشد . به همين سبب گردآورندهء مال دنيا و مطيع شهوات را به كرم پيله تشبيه كرده‌اند كه تا زنده است پيوسته به دور خود مىتند سپس كه در صدد خروج برمىآيد راهى براى رهايى خود نمىيابد پس مىميرد و به سبب عملى كه با خويشتن كرده هلاك مىشود . شاعر گفته است :\r\n ألم تر أنّ المرء طول حياته * معنّى بأمر لا يزال يعالجه « 60 » كدود كدود القزّ ينسج دائما\r\nو يهلك غمّا وسط ما هو ناسجه « 61 » \r\nهمچنين كسى كه فرمانبردار شهوتهاى خويش است زنجيرهايى را بر دل خود محكم مىكند و با چيزهايى كه دوست مىدارد به بند كشيده مىشود به طورى كه در زنجيرهاى بسيارى گرفتار مىگردد ، و جاه و مال و زن و فرزند و شماتتهاى دشمنان و رياكاريهاى دوستان و ديگر خوشيهاى دنيا او را مقيّد و پايبند مىكنند . اگر از دل او بگذرد كه در اين باره خطا كرده است و بخواهد خود را از دنيا كنار كشد قادر بر آن نخواهد بود ، چه مىبيند دلش به غلّ و زنجيرهايى بسته شده است كه نمىتواند آنها را قطع كند ؛ و اگر بخواهد به اختيار يكى از خواسته‌هاى خود را ترك كند مانند اين است كه به كشتن خود دست زده و در نابودى خويش كوشيده است ، تا آنگاه كه فرشتهء مرگ يكباره ميان او و خواسته‌هايش جدايى افكند . ليكن آن زنجيرها كه به دنيايى كه آن را از كف داده و در پشت سر گذاشته بسته و آويخته‌اند ، همچنان در دل او باقى هستند و او را به سوى دنيا مىكشانند ، و از سوى ديگر چنگال فرشتهء مرگ در عروق دل او فرو رفته و وى را به طرف آخرت مىكشد . آسانترين حالات او به هنگام مرگ حالت كسى است كه بخواهند او را با ارّه دو نيم كنند و يك جنب بدن او را از جنب ديگر جدا سازند و در آن حال هر جنب به سوى خلاف سوى ديگر كشيده مىشود . كسى كه ارّه بر بدن او كشيده مىشود درد بر بدنش وارد مىگردد و هنگامى كه اثر آن به دلش سرايت كند به درد مىآيد ، امّا دردى را كه نخست در اعماق دل جايگزين مىشود و به آن اختصاص دارد ، و راهى براى سرايت چيز ديگر به آن نيست چگونه مىتواند قابل تصوّر باشد . اين نخستين عذابى است كه به او مىرسد ، پيش از آن كه حسرت سقوط از اعلا علييّن و محروميّت از جوار ربّ العالمين او را فرا گيرد ؛ چه با رغبت به دنيا از ديدار خداوند محجوب مىشود ، و با\r\n\r\n\r\n","description":"","footnote":"\r\n( 60 ) آيا نمىبينى كه مرد در همهء عمر خويش - از كارى كه هميشه در آن مىكوشد رنج مىبرد .\r\n( 61 ) مانند كرم ابريشم پيوسته مىبافد - و در ميان آنچه بافته است نابود مىشود .\r\n","page_name":" 454 ","page_number":454},
  {"content":"\r\n\r\nمحجوب شدن آتش دوزخ بر او چيره مىگردد ، و آتش تنها بر محجوبان از حقّ تعالى تسلّط مىيابد . خداوند فرموده است :   كَلَّا إِنَّهُمْ عَنْ رَبِّهِمْ يَوْمَئِذٍ لَمَحْجُوبُونَ ، ثُمَّ إِنَّهُمْ لَصالُوا الْجَحِيمِ   . « 62 » پس عذاب جهنّم مترتّب بر درد محجوب شدن است ، و درد محجوبيّت بدون آن كه آتش بر آن افزوده شود كافى است چه رسد به اين كه آتش بر آن افزوده شود .\r\nاز خداوند مىخواهيم آنچه را در دل پيامبر ( ص ) دميد در گوش ما قرار دهد و آن اين بود كه به آن حضرت گفته شد : « دوست بدار هر كه را دوست مىدارى همانا از او جدا خواهى شد . » « 63 » چون بر اولياى الهى معلوم شده است كه انسان با اعمال خود و پيروى از شهوتهايش مانند كرم ابريشم خود را نابود مىكند دنيا را بكلّى ترك كردند تا آن جا كه به يكى از آنان مال حلال عرضه كردند و او نگرفت و گفت : بيم دارم دلم را تباه كند چه كسى كه داراى دل است از تباه شدن آن بيمناك است . خداوند از حال كسانى كه دوستى دنيا دلهاى آنها را ميرانده خبر داده و فرموده است :  وَ رَضُوا بِالْحَياةِ الدُّنْيا وَ اطْمَأَنُّوا بِها وَ الَّذِينَ هُمْ عَنْ آياتِنا غافِلُونَ  ، « 64 » و نيز :  وَ لا تُطِعْ مَنْ أَغْفَلْنا قَلْبَهُ عَنْ ذِكْرِنا وَ اتَّبَعَ هَواهُ وَ كانَ أَمْرُهُ فُرُطاً  « 65 » و نيز :   فَأَعْرِضْ عَنْ مَنْ تَوَلَّى عَنْ ذِكْرِنا وَ لَمْ يُرِدْ إِلَّا الْحَياةَ الدُّنْيا ذلِكَ مَبْلَغُهُمْ مِنَ الْعِلْمِ   . « 66 » خداوند همهء اين نافرمانيها را به غفلت و بيدانشى ارجاع داده است . از اين رو مردى به عيسى ( ع ) گفت : مرا در سياحتت با خود ببر ، فرمود : مالت را خرج كن و به من بپيوند ، پاسخ داد :\r\nنمىتوانم ، فرمود : شگفت دارم كه توانگر به بهشت رود ، يا فرمود : توانگر به سختى به بهشت مىرود .\r\nيكى از آنان گفته است : هيچ روزى خورشيد نمىتابد جز اين كه چهار فرشته به چهار آواز در آفاق دنيا ، دو از مشرق و دو از مغرب ندا مىكنند : يكى از آنها از مشرق\r\n\r\n\r\n","description":"","footnote":"\r\n( 62 ) مطفّفين / 15 و 16 : چنين نيست كه آنها مىپندارند بلكه آنها در آن روز از پروردگارشان محجوبند .\r\nسپس آنها وارد جهنّم مىشوند .\r\n( 63 ) پيش از اين ذكر شده است .\r\n( 64 ) يونس / 7 : . . . و به زندگى دنيا خشنود شدند و بر آن اطمينان كردند ، و آنها كه از آيات ما غافلند .\r\n( 65 ) كهف / 28 : . . . و از كسى كه دلش را از ياد خود غافل ساختيم اطاعت مكن ، آن كه هواى نفس خود را پيروى كرد ، و كار او بر زياده روى بود .\r\n( 66 ) نجم / 29 : از آنهايى كه از ذكر ما روى مىگردانند و جز زندگى دنيا را نمىخواهند اعراض كن ، اين مقدار دانش آنهاست .\r\n","page_name":" 455 ","page_number":455},
  {"content":"\r\n\r\nمىگويد : اى جوياى نيكى بشتاب و اى جويندهء بدى باز ايست . و ديگرى مىگويد : بار خدايا ! انفاق كننده را عوض ده ، و مال بخيل را تلف ده ؛ يكى از دو فرشتهء مغرب مىگويد : براى مردن بزاييد و براى ويرانى بنا كنيد ، ديگرى مىگويد : بخوريد و بهره‌مند شويد براى حسابى طولانى .\r\n\r\nنشانه‌هاى زهد\r\n( 1 ) بدان برخى گمان مىكنند ترك كنندهء مال زاهد است در حالى كه چنين نيست ، چه ترك مال و بدحالى ظاهرى براى كسى كه دوست مىدارد او را به زهد بستايند آسان است ، چه بسيار راهبانى كه هر روز با مقدار اندكى از طعام خود را سير مىكنند ، و در صومعه‌اى بى در عمر را مىگذرانند و خوشحالند كه مردم احوال آنها را مىدانند و به آنها نظر دارند و از آنان ستايش مىكنند . از اين رو ترك مال دلالت قطعى بر زهد ندارد ، بلكه در زهد ترك مال و جاه هر دو ضرورى است تا زهد از همهء تمتّعات نفسانى دنيا كامل شود .\r\nمىگويم : نمونهء اين اشخاص برخى از منافقان صحابه و تابعين و متأخّرين از آنها هستند مانند حسن بصرى ، سفيان ثورى ، ابو حنيفه و بسيارى از كسانى كه غزالى آنها را پيشينيان ناميده و به اقوال و افعال آنها استناد كرده و فريب آنها را خورده است ، همانهايى كه براى جاه طلبى و برتريجويى بدحالى و سخت گذرانى را پيشه كردند و خود را بدين گونه به مردم شناساندند تا آنان را بستايند .\r\nغزّالى مىگويد : بنابراين شناخت زهد دشوار است بلكه دانستن آن براى زاهد نيز مشكل مىباشد . و او بايد در باطن خود به سه نشانه اعتماد كند .\r\nاوّل - به آنچه در دست دارد شاد نشود ، و به آنچه از دستش رود غمگين نگردد ، چنان كه خداوند فرموده است :  لِكَيْلا تَأْسَوْا عَلى ما فاتَكُمْ وَ لا تَفْرَحُوا بِما آتاكُمْ  . « 67 » دوم - نكوهشگر و ستايشگر در نظر او يكسان باشد ، اولى نشانهء زهد در مال ، و دومى نشانهء زهد در جاه است .\r\nسوم - انس او با خدا و شيرينى طاعت او بر دلش غالب باشد ، چه دل هيچ گاه از\r\n\r\n\r\n","description":"","footnote":"\r\n( 67 ) حديد / 23 : تا براى آنچه از شما فوت شده اندوه نخوريد و به آنچه به شما داده است دلبسته و شادمان نباشيد .\r\n","page_name":" 456 ","page_number":456},
  {"content":"\r\n\r\nشيرينى محبّت تهى نيست ، و آن يا دوستى دنياست و يا محبّت خدا ، و اين دو محبّت در دل مانند آب و هوا در قدحند ، اگر آب وارد قدح شود هوا خارج مىگردد و هيچ گاه با هم جمع نمىشوند . هر كس با خدا انس گيرد با غير خدا همدم و مأنوس نمىشود .\r\nبه يكى از زاهدان گفته شد : زهد آنان را به كجا رسانيد ؟ پاسخ داد : به انس با خدا ، امّا انس با دنيا و با خدا با هم جمع نمىشوند . يكى از اهل معرفت گفته است : هر گاه ايمان انسان به ظاهر دل وابسته باشد هم دنيا و هم آخرت را دوست مىدارد و براى آنها كار مىكند ، و اگر ايمان در سويداى دل جاى گيرد و ملازم آن شود ، دنيا را دشمن مىدارد و به آن نظر نمىكند و براى آن كار نخواهد كرد . از اين رو در دعاى آدم ( ع ) آمده است :\r\nأللّهمّ إنّي أسألك إيمانا يباشر قلبي . بنابراين هر كس چيزى از دنيا را با وجود توانايى بر آن از بيم تباهى دل و دينش ترك كند به اندازهء آنچه ترك كرده راهى به سوى زهد يافته و نهايت آن اين است كه هر چه را غير از خداست ترك كند تا آن حدّ كه سنگى زير سر ننهد همان گونه كه عيسى ( ع ) چنين كرد .\r\nاز خداوند مىخواهيم از مبادى زهد بهره‌اى به ما عطا فرمايد هر چند اندك باشد ، چه امثال ما جرأت طمع به مقامات بالاى آن را ندارند ، اگر چه قطع اميد از فضل الهى اجازه داده نشده است ليكن هر گاه به عجايب نعمتهايى كه خداوند متعال به ما ارزانى داشته است بنگريم خواهيم دانست كه هيچ امرى براى خداوند ، بزرگ نيست ؛ از اين رو شگفتى ندارد كه بر جود و بخشش او كه از حدّ كمال برتر است تكيه كنيم و از پيشگاه او درخواستهاى بزرگ داشته باشيم .\r\nبنابراين نشانهء زهد آن است كه براى غلبهء انس با خدا توانگرى و فقر ، عزّت و ذلّت و ستايش و نكوهش در نظر انسان يكسان باشد ، و از اين نشانه نشانه‌هاى ديگرى منشعب مىشود ، مانند اين كه دنيا را ترك كند و باك نداشته باشد كه به دست چه كسى بيفتد .\r\nگفته‌اند : علامت زهد آن است كه دنيا را همان گونه كه هست واگذارد ، و نگويد كه رباطى بسازم يا مسجدى را تعمير كنم . يحيى بن معاذ گفته است : نشانهء زهد بخشش موجودى است . ابن خفيف گفته است : نشانهء آن احساس راحتى در واگذاشتن ملك است . و نيز گفته است : زهد نفرت نفس از دنياست بدون تكلّف .\r\nاينهاست آنچه خواستيم پيرامون حقيقت زهد و احكام آن بيان كنيم ، و چون زهد جز با توكّل كامل نمىشود لذا بيان آن را آغاز مىكنيم .\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nمىگويم : اكنون به ذكر گفتار امام صادق ( ع ) مىپردازيم :\r\n\r\nگفتار امام صادق ( ع ) در زهد\r\n( 1 ) در كافى از علىّ بن ابراهيم از هارون بن مسلم از مسعدة بن صدقه روايت كرده كه گفته است : سفيان ثورى بر ابى عبد اللّه ( ع ) وارد شد و ديد پيراهنى كه مانند پوست تخم مرغ سپيد بود بر تن آن حضرت است . عرض كرد : اين لباس در خور تو نيست ، به او فرمود :\r\n« از من بشنو و آنچه را مىگويم به خاطر بسپار كه براى تو در حال و آينده نيكوتر است البتّه اگر بر سنّت پيامبر ( ص ) و دين حقّ بميرى نه آن كه بر بدعت از دنيا به روى . تو را آگاه مىكنم كه پيامبر خدا ( ص ) در روزگار نايابى و قحطى زندگى را به سر برد ، امّا اگر دنيا رو آورد سزاوارترين كس به آن نيكانند نه بدان و مؤمنانند نه منافقان ، و مسلمانانند نه كافران . اى ثورى ! به خدا سوگند آنچه را ناخوش داشتى من از آنگاه كه خود را شناخته‌ام روز و شبى بر من نگذشته است جز اين كه بر همين شيوه كه مىبينى پايدار بوده‌ام . خدا را در مال من حقّى است كه امر كرده آن را در محلّ خود صرف كنم و من صرف كرده‌ام . » راوى مىگويد : دسته‌اى كه اظهار زهد مىكردند و مردم را فرا مىخواندند كه مانند آنها ژوليده و سخت‌گذران باشند به آن حضرت عرض كردند :\r\nدوست ما در پاسخ دادن به تو ناتوان است و دلايل ادّعايش را نمىداند . آن حضرت به آنها فرمود : « دلايل خود را بيان كنيد » ، عرض كردند : براهين ما از قرآن است ، فرمود :\r\n« بياوريد » ، عرض كردند : خداوند از قول جمعى از اصحاب پيامبر ( ص ) خبر مىدهد كه :\r\n وَ يُؤْثِرُونَ عَلى أَنْفُسِهِمْ وَ لَوْ كانَ بِهِمْ خَصاصَةٌ وَ مَنْ يُوقَ شُحَّ نَفْسِهِ فَأُولئِكَ هُمُ الْمُفْلِحُونَ  ، « 68 » خداوند عمل آنها را ستايش كرده و در جاى ديگر قرآن فرموده است :  وَ يُطْعِمُونَ الطَّعامَ عَلى حُبِّهِ مِسْكِيناً وَ يَتِيماً وَ أَسِيراً  ، « 69 » و ما به همين مقدار از دلايل خود بسنده مىكنيم . يكى از حاضران مجلس گفت : ما مىبينيم شما در استفاده از خوراكهاى پاكيزه زهد مىورزيد و در همين حال به مردم دستور مىدهيد كه از اموال خود دست كشند ، تا شما از آنها بهره‌مند شويد ؟ « ابى عبد اللّه ( ع ) به او فرمود : چيزى را كه برايتان سودى ندارد از خودتان\r\n\r\n\r\n","description":"","footnote":"\r\n( 68 ) حشر / 9 : . . . و آنها را بر خود مقدّم مىدارند هر چند سخت فقير باشند ، و كسانى كه خداوند آنها را از بخل و حرص نفس بازداشته رستگارند .\r\n( 69 ) دهر / 8 : . . . و غذاى ( خود را ) با اين كه به آن علاقه ( و نياز ) دارند به مسكين و يتيم و اسير مىدهند .\r\n","page_name":" 458 ","page_number":458},
  {"content":"\r\n\r\nدور كنيد . اى گروه ! به من بگوييد آيا شما ناسخ و منسوخ و محكم و متشابه قرآن را مىدانيد ، متشابهى كه هر كس از اين امّت گمراه شده در امثال آن گمراه شده ، و آن كه هلاك شده در آنها هلاك شده است . عرض كردند : پاره‌اى از آنها را مىدانيم ليكن همهء آنها را نه . فرمود : گرفتارى شما از همين جاست . احاديث پيامبر ( ص ) نيز به همين گونه است ، امّا آنچه ذكر كرديد كه خداوند در كتاب خود از قومى كه اعمال آنها را نيكو شمرده خبر داده است ، اعمال آنها مباح و جايز « 70 » بوده و از آن منع نشده بودند ، و البتّه ثواب آنها با خداست . و حقّ تعالى بر خلاف آنچه آنان عمل كردند دستور داده و امر او عمل آنان را نسخ كرده است . اين نهى خداوند رحمتى براى مؤمنان و بدين منظور بوده كه آنان به خود و عائلهء خويش كه برخى از آنان صغير و ضعيف و كودك و مردان و زنان پيرند و نمىتوانند بر گرسنگى صبر كنند زيان نرسانند ، و اگر من گردهء نانم را تصدّق بدهم و جز آن گردهء نانى نداشته باشم آنها از گرسنگى ضايع و هلاك خواهند شد . از اين رو پيامبر خدا فرموده است : « اگر انسان پنج دانه خرما يا پنج قرص نان يا دينار يا درهم را دارا باشد و بخواهد آنها را انفاق كند افضل اين است كه اوّل آنها را براى پدر و مادرش ، دوم براى خود و عائله‌اش ، سوّم براى خويشان مستمندش ، چهارم براى همسايگان بينوايش و پنجم در راه خدا انفاق كند ، و اين پست‌ترين اجر را دارد » . و نيز به يكى از انصار كه به هنگام مرگ خود پنج يا شش بردهء خود را آزاد كرد و جز اينها چيز ديگرى را مالك نبود و فرزندان صغيرى داشت فرمود : « اگر از كار او مرا آگاه مىكرديد نمىگذاشتم او را در كنار مسلمانان دفن كنيد ، او كودكان خردسالى به جا گذاشته كه بايد از مردم گدايى كنند . » سپس فرمود : پدرم به من حديث كرد كه پيامبر خدا ( ص ) فرموده است : « ( انفاق ) را از نزديكترين عائلهء خويش به بعد آغاز كن » . سپس اين چيزى است كه قرآن بدان گوياست و گفتار شما را ردّ و از آن نهى و آنچه را از سوى خداوند عزيز و حكيم واجب شده است بيان مىكند ، فرموده است :  وَ الَّذِينَ إِذا أَنْفَقُوا لَمْ يُسْرِفُوا وَ لَمْ يَقْتُرُوا وَ كانَ بَيْنَ ذلِكَ قَواماً  ، « 71 » آيا نمىبينيد خداوند شما را به آنچه دعوت كرده غير از چيزى\r\n\r\n\r\n","description":"","footnote":"\r\n( 70 ) اين سخن امام ( ع ) با آنچه در پاسخ ثورى فرموده است منافات ندارد ، زيرا آن علّت شرعيّت حكم است كه نخست وجود داشته و سپس نسخ شده است .\r\n( 71 ) فرقان / 67 : آنها كسانى هستند كه هر گاه انفاق كنند نه زياده‌روى مىكنند و نه سخت‌گيرى بلكه ميان اين دو حدّ اعتدالى دارند .\r\n","page_name":" 459 ","page_number":459},
  {"content":"\r\n\r\nاست كه مىبينيم شما مردم را بدان دعوت مىكنيد و مىخواهيد كه آنان غير را بر خود برگزينند ، و خداوند كسى را كه به گفتار شما عمل كند مسرف ناميده و در كتاب خود مكرّر فرموده است :  إِنَّهُ لا يُحِبُّ الْمُسْرِفِينَ *  . « 72 » بنابراين خداوند مردم را از زياده‌روى و همچنين از سختگيرى نهى كرده و دستور داده كه ميانه‌روى را برگزينند چنين نباشد كه هر چه دارد بدهد سپس از خدا روزى بخواهد و اجابت نشود ، چه در حديثى از پيامبر خدا ( ص ) آمده است كه : همانا دعاى چند كس از امّت من اجابت نمىشود : كسى كه به پدر و مادرش نفرين كند ، كسى كه به بدهكار خود مالى داده و از او رسيدى نگرفته و شاهدى ندارد نفرين كند ، كسى كه به زنش نفرين كند در حالى كه خداوند اختيار جدايى را به ست او داده ، و كسى كه در خانه‌اش بنشيند و بگويد : پروردگارا روزيم ده ، و از خانه‌اش براى طلب روزى بيرون نيايد ، خداوند به او مىفرمايد : « اى بندهء من آيا راه طلب روزى و رفتن در هر جاى زمين را با اعضاى سالمى كه به تو عطا كرده‌ام برايت قرار نداده‌ام ، و تو در پيروى از من نسبت به آنچه ميان من و تو در طلب روزى مقرّر داشته‌ام كوتاهى مىكردى . اينك براى آن كه سربار كسان خود نشوى اگر بخواهم روزيت را مىرسانم ، و اگر بخواهم بر تو سخت مىگيرم ، و تو در نزد من معذور نيستى » ، و ديگر كسى است كه خداوند مال فراوانى روزى او كرده و او همهء آنها را انفاق كند سپس دعا كند و بگويد : اى پروردگار من ! مرا روزى ده ، خداوند مىفرمايد : آيا من رزق فراوانى روزيت نكردم چرا همان گونه كه دستور داده بودم ميانه‌روى نكردى ، و چرا اسراف كردى در حالى كه تو را از آن نهى كرده بودم ، و ديگر كسى است كه در قطع رحم دعا كند . سپس خداوند به پيامبرش ( ص ) آموخت كه چگونه بايد انفاق كند ، بدين گونه كه نزد آن حضرت اوقيّه‌اى « 73 » از طلا بود و مكروه مىداشت كه شب نزد او باقى بماند از اين رو آن را به صدقه داد ، چون بامداد شد نزد او هيچ چيزى نبود ، در اين هنگام كسى وارد شد و از او درخواست كمك كرد ليكن آن حضرت چيزى نداشت كه به او بدهد ، سائل آن بزرگوار را سرزنش كرد ، و او از اين كه چيزى نبود تا به او بدهد اندوهگين شد چه آن حضرت مهربان و نرمدل بود ؛ خداوند با دستورى كه داد به پيامبرش ( ص ) آموخت كه :  وَ لا تَجْعَلْ يَدَكَ مَغْلُولَةً إِلى عُنُقِكَ وَ لا تَبْسُطْها كُلَّ الْبَسْطِ فَتَقْعُدَ مَلُوماً مَحْسُوراً \r\n\r\n\r\n","description":"","footnote":"\r\n( 72 ) انعام / 141 ، و اعراف / 31 : خداوند مسرفان را دوست نمىدارد .\r\n( 73 ) اوقيّه با ضم و سكون دو حرف نخست و كسر قاف و فتح ياى مشدّد معادل هفت مثقال است .\r\n","page_name":" 460 ","page_number":460},
  {"content":"\r\n\r\n، « 74 » مىفرمايد : مردم از تو مىخواهند و تو را معذور نمىدارند ، هر گاه همهء مالى را كه نزد تو است ببخشى پس از آن افسوس مال را خواهى خورد . اينها احاديث پيامبر ( ص ) است كه كتاب خدا آنها را تأييد مىكند و مؤمنان كتاب الهى را تصديق دارند . به ابو بكر در هنگام مرگش گفته شد : وصيّت كن ، پاسخ داد : به پنج يك وصيّت مىكنم و پنج يك زياد است ، خداوند به پنج يك رضايت داده و من هم به پنج يك وصيّت مىكنم در حالى كه خداوند براى او به هنگام مرگش [ اختيار وصيّت در 
  ] ثلث مالش را قرار داده بود ، و اگر مىدانست كه ثلث برايش بهتر است همين را وصيّت مىكرد . سپس كسى را كه شما پس از او به فضل و زهد مىشناسيد سلمان فارسى رضى اللّه عنه و ابوذر رحمة اللّه عليه است . امّا سلمان وقتى عطاى خود را مىگرفت قوت سال خود را تا زمانى كه عطاى سال آينده برسد بر مىداشت ، به او گفته شد : اى ابا عبد اللّه ! تو با همهء زهدى كه دارى اين كار را مىكنى ؟ در حالى كه شايد امروز يا فردا بميرى ، پاسخ او اين بود : شما را چه مىشود كه همان گونه كه بر فناى من بيم داريد به بقاى من اميد نداريد . اى نادانها آيا نمىدانيد كه نفس هر گاه به چيزى كه بتواند با آن زندگى كند اطمينان نداشته باشد در اداى طاعات سست و ضعيف مىشود ، و هنگامى كه آن را يافت مطمئنّ و قويدل مىگردد .\r\nامّا ابوذر كه خداوند از او خشنود باد شتران و گوسفندان چندى داشت كه آنها را مىدوشيد . و وقتى عائله‌اش خواهان گوشت مىشدند گوسفندى براى آنها سر مىبريد ، و اگر مهمانى بر او وارد مىشد يا سقّايانى را كه با او بودند نيازمند مىديد به اندازه‌اى كه اشتهاى آنها را به گوشت فرو نشاند شتر و يا از گوسفندان مىكشت و ميان آنها تقسيم مىكرد و خودش به اندازهء يكى از آنان نه زيادتر گوشت برمىداشت ، و چه كسى از آنان\r\n\r\n\r\n","description":"","footnote":"\r\n( 74 ) اسراء / 31 : هرگز دستت را بر گردنت زنجير مكن ( و انفاق و بخشش را ترك مكن ) و بيش از حدّ آن را مگشا تا مورد سرزنش قرار گيرى و از كار فرو مانى . ( اين عبارت مثل است براى خوددارى بخيل و اعطاى مسرف و امر به ميانه‌روى كه حدّ وسط اين دو مىباشد ) فتقعد ملوما يعنى : هر گاه از حدّ اعتدال خارج شوى در پيشگاه خداوند ناپسند بوده و در نزد مردم مورد سرزنش قرار مىگيرى ، زيرا آن كه محتاج است مىگويد : فلانى را داد و مرا محروم كرد . و آن كه نيازى ندارد مىگويد : فلانى داراى تدبير معاش نيست ، و اگر بخواهى در پيش خود استدلال كنى از آنچه كرده‌اى دچار افسوس و پشيمانى مىشوى و يا دستت بكلّى خالى و چيزى را در اختيار ندارى .\r\n","page_name":" 461 ","page_number":461},
  {"content":"\r\n\r\nزاهدتر است در حالى كه پيامبر خدا ( ص ) آن همه سخنان دربارهء آنها فرموده است . و نيز به ما خبر نرسيده كه آنها به وضعى درآمدند كه به هيچ وجه داراى چيزى نبودند چنان كه شما مردم را به آن امر مىكنيد و دستور مىدهيد كه امتعه و اشياى خود را به دور افكنند و مردم را به داشتن آنها بر خود و عائلهء خويش ترجيح دهند .\r\nبدانيد اى گروه ! من از پدرم شنيدم و او از پدرانش روايت مىكرد كه روزى پيامبر خدا ( ص ) فرمود : هرگز از چيزى در شگفتى نشدم مانند شگفتى من از مؤمن كه اگر بدن او را در دنيا با مقراضها تكّه تكّه كنند برايش خير است ، و اگر آنچه را ميان مشرق و مغرب زمين است مالك شود براى او خير است ، و هر چه خدا با او كند براى او خير است .\r\nاى كاش مىدانستم كه آنچه امروز براى شما شرح داده‌ام در شما تأثير كرده است يا بايد بيش از اين برايتان شرح دهم . آيا مىدانيد كه خداوند در آغاز امر بر مؤمنان واجب فرمود كه هر يك از آنان با ده تن از مشركان بجنگد و نبايد از نبرد با آنها روى بگرداند و هر كس پشت بر آنها كند جاى خود را در آتش بداند . سپس بر آنها ترحّم كرد و وضع را دگرگون و مقرّر فرمود هر مردى از مؤمنان با دو تن از مشركان بجنگد ، و اين تخفيفى از سوى حقّ تعالى بر مؤمنان بود و حكم نبرد يك مؤمن با دو مشرك حكم نبرد با ده مشرك را نسخ كرد .\r\nو نيز از قضات به من خبر دهيد كه اگر مردى بگويد من زاهدم و چيزى ندارم و آنها حكم كنند كه نفقهء زن بر مرد اوست آيا آنها ستمگرند اگر چنين بگوييد مسلمانان شما را ستمگر مىشناسند و اگر بگوييد آنها عادلند خودتان را محكوم كرده‌ايد در حالى كه شما صدقهء كسى را كه به هنگام مرگ زيادتر از ثلث به مستمندان صدقه مىدهد رد مىكنيد .\r\nبه من خبر دهيد اگر همهء مردم به گونه‌اى كه شما مىخواهيد زاهد و از آنچه مردم دارند بىنياز باشند بر چه كسى است كه كفّاره‌هاى قسم و نذر و صدقات را بدهد ، و زكات واجب طلا و نقره و خرما و مويز و ديگر چيزهايى كه زكات در آنها واجب است مانند شتر و گاو و گوسفند و جز اينها را ادا كند . اگر كار بدان گونه باشدكه شما مىگوييد نبايد هيچ كس مال دنيا را در اختيار خود نگه دارد و همه را بايد پيشكش كند هر چند بدانها نياز داشته باشد .\r\nشما راه بدى را اختيار كرده‌ايد و مردم را بدان وادار مىكنيد و اين از نادانى شما به\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nكتاب خدا و سنّت پيامبر او و احاديثى است كه كتاب الهى آنها را تصديق مىكند ، شما به سبب جهالتى كه داريد اين احاديث را رد مىكنيد و در غرايب تفسير قرآن از ناسخ و منسوخ و محكم و متشابه و امر و نهى آن نمىانديشيد .\r\nمرا آگاه كنيد كه شما دربارهء سليمان بن داوود چه مىگوييد در آن جا كه از خدا خواست سلطنتى به او بدهد كه هيچ كس پس از او سزاوار آن نباشد و خداوند آن را به او داد . او حقّ مىگفت و به آن عمل مىكرد ، سپس مشاهده نشد كه خداوند و يا كسى از مسلمانان از اين درخواست او عيبجويى كند . همچنين از داوود پيامبر كه پيش از او بود و پادشاهى و اقتدارى زياد داشت . و نيز يوسف پيامبر كه به پادشاه مصر گفت :  اجْعَلْنِي عَلى خَزائِنِ الْأَرْضِ إِنِّي حَفِيظٌ عَلِيمٌ  . « 75 » و از كارهاى او اين بود كه ادارهء امور كشور اين پادشاه را كه تا يمن گسترش داشت به عهده گرفت و مردم قحطىزده از نزد او آذوقه مىگرفتند . او حقّ مىگفت و بدان عمل مىكرد ، و ديده نشد كسى عمل او را مورد عيبجويى قرار دهد . سپس ذو القرنين بنده‌اى بود كه خدا را دوست داشت و خداوند نيز او را دوست مىداشت و اسباب را براى او فراهم كرد و وى را بر مشرق و مغرب زمين پادشاهى داد . او حق مىگفت و بدان عمل مىكرد ، و كسى را نديديم كه اين كار را بر او عيب داند .\r\nبنابر اين اى گروه ! خود را به آدابى كه خداوند براى مؤمنان قرار داده بياراييد ، و بر امر و نهى او اكتفا كنيد ، و چيزى را كه نمىدانيد و بر شما مشتبه است رها سازيد و علم آن را به اهلش واگذاريد تا در پيشگاه خداوند مأجور و معذور باشيد ، و طالب دانستن ناسخ قرآن از منسوخ و محكم از متشابه و حلال از حرام آن باشيد ، زيرا اين كار شما را به خدا نزديكتر و از نادانى دور تر مىكند ، و جهالت را به اهلش واگذاريد چه نادانها زياد و دانشمندان اندكند ، و خداوند فرموده است :  وَ فَوْقَ كُلِّ ذِي عِلْمٍ عَلِيمٌ  . « 76 » و به سند خود از آن حضرت روايت كرده است كه از او دربارهء زهد در دنيا پرسيدند ، فرمود : « خوشا بر تو از حرام آن دورى كن . » « 77 » و نيز از آن حضرت نقل شده كه فرموده است : « زهد در دنيا تباه كردن مال و حرام\r\n\r\n\r\n","description":"","footnote":"\r\n( 75 ) يوسف / 55 : ( يوسف ) گفت : مرا سرپرست خزاين سرزمين ( مصر ) قرار ده كه نگهدارنده و آگاهم .\r\n( 76 ) يوسف / 76 : و برتر از هر صاحب علمى عالمى است . كافى ، 5 / 65 ، شمارهء 1 .\r\n( 77 ) همان مأخذ ، 5 / 70 ، شمارهء 1 .\r\n","page_name":" 463 ","page_number":463},
  {"content":"\r\n\r\nكردن حلال نيست ، بلكه زهد در دنيا آن است كه به آنچه در دست توست بيش از آنچه در نزد خداست اعتماد نداشته باشى . » « 78 » كتاب فقر و زهد از المحجّة البيضاء فى تهذيب الاحياء پايان يافت ، و پس از آن به خواست خدا كتاب توحيد و توكّل است ، و مؤلّف آن محسن فرزند مرتضى كه كمترين بندگان از نظر عمل و بيشترين آنها از حيث گناه است از آن فراغت يافت ، خداوند به فضل و كرم خود او را موفّق بدارد كه به صفاتى پسنديده و مقاماتى محمود و شايسته آراسته شود ، و الحمد للّه ربّ العالمين .\r\n\r\n\r\n","description":"","footnote":"\r\n( 78 ) كافى ، 5 / 70 ، شمارهء 2 .\r\n","page_name":" 464 ","page_number":464},
  {"content":"\r\n\r\n\r\nكتاب توحيد و توكّل\r\n( 1 ) اين كتاب پنجم از بخش منجيات المحجّة البيضاء فى تهذيب الاحياء است بسم اللّه الرّحمن الرّحيم ستايش ويژهء خداوندى است كه مدبّر ملك و ملكوت و يگانه به عزّ و جبروت است .\r\nآسمان را بدون ستون برافراشته و روزى بندگان را بر آن مقدّر فرموده است . آن كه چشمان ارباب عقل و دل را از ديدن وسائط و اسباب به سوى مسبّب الأسباب معطوف ساخته و همّت آنها را از اين كه به غير او توجّه ، و به مدبّرى جز او تكيه كنند برتر قرار داده است . تنها او را بندگى و پرستش مىكنند ، چون مىدانند كه او خدايى يگانه و بىهمتا و معبودى غنىّ و بىنياز است ؛ و به تحقيق دانسته‌اند كه همهء اصناف خلق بندگانى مانند آنهايند و روزى از آنها نمىتوان خواست ، زيرا هيچ ذرّه‌اى نيست جز اين كه آفرينشش از او ، و هيچ جنبنده‌اى نيست جز اين كه روزىاش بر اوست ؛ و چون به يقين دانستند او روزى بندگانش را ضمانت و آن را تكفّل فرموده است بر او توكّل كردند و گفتند :  حَسْبُنَا اللَّهُ وَ نِعْمَ الْوَكِيلُ  . « 1 » و درود و سلام فراوان بر محمّد مصطفى ( ص ) كه باطلها را برانداخت و به راه راست هدايت فرمود ؛ و نيز بر خاندان و ياران او باد .\r\nامّا بعد . توكّل يكى از منازل دين و مقامى از مقامات اهل يقين بلكه از درجات عالى\r\n\r\n\r\n","description":"","footnote":"\r\n( 1 ) آل عمران / 73 : خدا ما را بس است و نيكو كفايت كننده است .\r\n","page_name":" 465 ","page_number":465},
  {"content":"\r\n\r\nمقرّبين است و دانستن چگونگى آن مشكل ، و عمل به آن دشوار است . سبب دشوارى فهم و شناخت آن اين است كه توجّه به اسباب و اعتماد بر آنها شرك در توحيد و بكلّى اسباب را ناديده گرفتن ضربه زدن بر سنّت و بدنام كردن شريعت است ؛ و تكيه بر آنها بى آن كه آنها را اسباب بدانى خدشه‌دار كردن چهرهء عقل و غوطه‌ور شدن در گرداب جهل است .\r\nتحقيق معناى توكّل به گونه‌اى كه مطابق با مقتضاى توحيد و عقل و شرع باشد بىنهايت پيچيده و دشوار است ، و پرده برداشتن از اين معنا با خفايى كه دارد تنها از عالمان محقّقى ساخته است كه از فضل الهى چشمانشان به انوار حقايق بينا گشته است .\r\nآنها ديدند و تحقّق دادند ، سپس چون از آنها خواستند از آنچه ديده بودند بروشنى سخن گفتند . ما اكنون در بخش نخست اين كتاب بر سبيل مقدّمه به ذكر فضيلت توكّل آغاز مىكنيم و پس از آن به شرح توحيد مىپردازيم ، و در بخش دوّم « حال توكّل » و عمل آن را شرح خواهيم داد .\r\n\r\nبخش اول - فضيلت توكّل\r\n( 1 ) امّا آيات : خداوند فرموده است :  وَ عَلَى اللَّهِ فَتَوَكَّلُوا إِنْ كُنْتُمْ مُؤْمِنِينَ  ؛ « 2 » و نيز :  وَ عَلَى اللَّهِ فَلْيَتَوَكَّلِ الْمُتَوَكِّلُونَ  ؛ « 3 » و نيز :  وَ مَنْ يَتَوَكَّلْ عَلَى اللَّهِ فَهُوَ حَسْبُهُ  ؛ « 4 » و نيز :  إِنَّ اللَّهَ يُحِبُّ الْمُتَوَكِّلِينَ  . « 5 » چه بزرگ است مقامى كه دارندهء آن مورد محبّت خداوند و مشمول كفايت او باشد .\r\nكسى كه خداوند كفايت كننده و دوستدار و نگهبانش باشد به پيروزى بزرگى دست يافته است ، زيرا محبوب عذاب داده نمىشود و دور و محجوب نمىگردد ، خداوند فرموده است :  أَ لَيْسَ اللَّهُ بِكافٍ عَبْدَهُ  ؛ « 6 » و كسى كه خواهان كفايت غير از او باشد توكّل را ترك و اين آيه را تكذيب كرده است . چه اين پرسشى است كه پاسخ بحقّ را مىطلبد و مانند\r\n\r\n\r\n","description":"","footnote":"\r\n( 2 ) مائده / 23 : و بر خدا توكّل كنيد اگر ايمان داريد .\r\n( 3 ) ابراهيم / 12 : و توكّل كنندگان بايد فقط بر خدا توكّل كنند .\r\n( 4 ) طلاق / 3 : و هر كس بر خداوند توكّل كند او امورش را كفايت مىكند .\r\n( 5 ) آل عمران / 159 : خداوند متوكّلان را دوست مىدارد .\r\n( 6 ) زمر / 36 : آيا خداوند براى ( نجات و حفظ ) بنده‌اش كافى نيست .\r\n","page_name":" 466 ","page_number":466},
  {"content":"\r\n\r\nقول حقّ تعالى است :   هَلْ أَتى عَلَى الْإِنْسانِ حِينٌ مِنَ الدَّهْرِ لَمْ يَكُنْ شَيْئاً مَذْكُوراً   ، « 7 » و نيز :  وَ مَنْ يَتَوَكَّلْ عَلَى اللَّهِ فَإِنَّ اللَّهَ عَزِيزٌ حَكِيمٌ  . « 8 » يعنى عزيزى است كه هر كس به او پناه برد خوار نمىشود ، و كسى كه به او التجا جويد و در حمايت او درآيد ضايع نمىگردد ؛ و حكيمى است كه از ادارهء كسى كه بر تدبير او توكّل كرده كوتاهى نمىكند ، و فرموده است :  إِنَّ الَّذِينَ تَدْعُونَ مِنْ دُونِ اللَّهِ عِبادٌ أَمْثالُكُمْ  ، « 9 » بيان فرموده كه هر كس جز خداست بنده‌اى مسخّر و حاجتمندى مانند تو است و چگونه ممكن است به دو توكّل كرد . و فرموده است :\r\n إِنَّ الَّذِينَ تَعْبُدُونَ مِنْ دُونِ اللَّهِ لا يَمْلِكُونَ لَكُمْ رِزْقاً فَابْتَغُوا عِنْدَ اللَّهِ الرِّزْقَ وَ اعْبُدُوهُ  ؛ « 10 » و نيز :\r\n وَ لِلَّهِ خَزائِنُ السَّماواتِ وَ الْأَرْضِ وَ لكِنَّ الْمُنافِقِينَ لا يَفْقَهُونَ  ؛ « 11 » و نيز :  يُدَبِّرُ الْأَمْرَ ما مِنْ شَفِيعٍ إِلَّا مِنْ بَعْدِ إِذْنِهِ  . « 12 » و همهء آنچه در قرآن پيرامون توحيد ذكر شده اخطارى است بر قطع توجّه به غير خدا و توكّل بر خداى يگانهء قهّار .\r\nامّا اخبار : طبق آنچه ابن مسعود روايت كرده پيامبر خدا فرموده است : « در موسم ( حجّ ) امّتها را به من نشان دادند ؛ ديدم امّتم كوه و دشت را پر كرده است ، از كثرت و هيأت آنها مرا خوش آمد . به من گفته شد : آيا راضى شدى ؟ گفتم : آرى ؛ گفت : با اينها هفتاد هزار كس است كه بىحساب وارد بهشت مىشوند . » از آن حضرت پرسيدند : اى پيامبر خدا ! آنها چه كسانى هستند ؟ فرمود : « آنهايى كه در بدن خود داغ نمىگذارند ، و فال بد نمىزنند ، و افسون نمىكنند ، و بر پروردگارشان توكّل مىكنند . » عكاشة بن محصن برخاست و عرض كرد : اى پيامبر خدا ! دعا كن خداوند مرا از آنان قرار دهد .\r\n« پيامبر خدا ( ص ) گفت : بار الها او را از آنان قرار ده » ، و ديگرى برخاست و عرض كرد دعا كن خداوند مرا از آنان قرار دهد ، پيامبر ( ص ) فرمود : « عكاشه بر تو سبقت جست . » « 13 »\r\n\r\n\r\n","description":"","footnote":"\r\n( 7 ) دهر / 2 : آيا چنين نيست كه زمانى طولانى بر انسان گذشت كه چيز قابل ذكرى نبود .\r\n( 8 ) انفال / 49 : و هر كس بر خدا توكّل كند ( پيروز مىشود ) خداوند عزيز و حكيم است .\r\n( 9 ) اعراف / 194 : آنهايى را كه غير از خدا مىخوانيد بندگانى همچون خود شما هستند .\r\n( 10 ) عنكبوت / 17 : كسانى را كه غير از خدا پرستش مىكنيد مالك روزى شما نيستند ، روزى را نزد خدا بطلبيد و او را پرستش كنيد .\r\n( 11 ) منافقون / 7 : خزاين آسمانها و زمين از آن خداست ليكن منافقان نمىفهمند .\r\n( 12 ) يونس / 3 : كار ( جهان ) را تدبير مىكند ، هيچ شفاعت كننده‌اى جز به اذن او وجود ندارد .\r\n( 13 ) عراقى گفته است : آن را ابن منيع به سند حسن روايت كرده ، و از حديث ابن عبّاس مورد اتّفاق است .\r\n","page_name":" 467 ","page_number":467},
  {"content":"\r\n\r\nو نيز فرموده است : « اگر شما بر خدا چنان كه شايستهء اوست توكّل كنيد شما را مانند پرندگان روزى خواهد داد كه بامداد با شكم تهى مىروند و شب با شكم پر باز مىگردند . » « 14 » و نيز : « هر كس ( اميدش را ) از غير خدا ببرد خداوند همهء نيازهاى او را كفايت خواهد كرد ، و از جايى كه گمان نمىكند او را روزى خواهد داد و آن كه خود را وقف دنيا كند خداوند او را به دنيا وا مىگذارد . » « 15 » و نيز : « هر كس خرسند مىشود كه توانگرترين مردم باشد بايد اعتمادش به آنچه نزد خداست بيشتر از اعتماد او به چيزى باشد كه در دست اوست . » « 16 » از پيامبر خدا ( ص ) نقل شده است كه هر گاه عائلهء او نيازى پيدا مىكرد به آنان مىفرمود : به نماز برخيزيد ، و مىگفت : پروردگارم مرا به اين امر فرموده است :  وَ أْمُرْ أَهْلَكَ بِالصَّلاةِ وَ اصْطَبِرْ عَلَيْها  . « 17 » و نيز فرموده است : « كسى كه افسون كند و به داغ گذاشتن بدن خود پردازد توكّل نكرده است . » « 18 » روايت شده است : هنگامى كه ابراهيم ( ع ) كه از منجنيق در آتش انداخته شده بود جبرئيل ( ع ) به او گفت : هيچ حاجتى دارى ؟ پاسخ داد : امّا به تو نه ! اين پاسخ براى وفاى به قولش بود كه گفته بود : حسبي اللّه و نعم الوكيل ، چه زمانى كه او را گرفتند تا در آتش اندازند اين را گفت ، و خداوند درباره‌اش فرمود :  وَ إِبْراهِيمَ الَّذِي وَفَّى  . « 19 » خداوند به داوود ( ع ) وحى فرمود : « اى داوود ! هيچ بنده‌اى بى آن كه به خلق تمسّك جويد به من پناه نمىآورد جز اين كه اگر آسمانها و زمين بر ضدّ او مكر كنند راهى براى رهايى او قرار مىدهم . » مىگويم : از طريق خاصّه ( شيعه ) از امام صادق ( ع ) روايت شده كه : « خداوند به\r\n\r\n\r\n","description":"","footnote":"\r\n( 14 ) ترمذى ، 9 / 207 و پيش از اين ذكر شده است .\r\n( 15 ) الصّغير طبرانى ، ابن ابى الدّنيا و در طريق اوست بيهقى در الشّعب .\r\n( 16 ) المستدرك حاكم ، الزّهد بيهقى .\r\n( 17 ) الاوسط طبرانى نظير آن .\r\n( 18 ) الكبرى نسايى ، السّنن ترمذى ، 8 / 212 با تقديم و تأخير .\r\n( 19 ) نجم / 37 : و ( در كتب ) ابراهيم همان كسى كه وظيفهء خود را به طور كامل ادا كرد .\r\n","page_name":" 468 ","page_number":468},
  {"content":"\r\n\r\nداوود وحى فرمود : هر بنده‌اى از بندگانم بى آن كه به آفريدگانم رو آورد به من پناه جويد و اين را از نيّت او بشناسم ، سپس هر گاه آسمانها و زمين و هر كه در آنهاست دربارهء او مكر كنند من از ميان آنها راهى براى رهايى او قرار مىدهم . و هر بنده‌اى از بندگانم به يكى از آفريدگانم پناه برد و اين را از نيّت او بشناسم همهء اسباب آسمانها و زمين را از دسترس او قطع مىكنم و زمين را از زير پاى او فرو مىبرم و باك ندارم كه در چه وادى هلاك شود . » « 20 » و نيز روايت است كه : آن حضرت در يكى از كتابها خواند كه : « خداوند مىفرمايد به عزّت و جلال و بزرگوارى و بلندى پايگاهم سوگند كه آرزوى هر آرزومند به غير خودم را با نوميدى قطع مىكنم ، و جامهء ذلّت در نزد مردم بر او مىپوشانم ، و او را از قرب خود مىرانم و از ديدار خود دور مىگردانم . آيا او در سختيها به ديگرى غير از من اميد مىبندد و غير از مرا آرزو دارد در حالى كه سختيها در دست من است ، و با فكر خود در ( خانهء ) ديگرى را مىكوبد و حال آن كه اين درها بسته و كليد همهء آنها در دست من است ، و درگاهم به روى همهء كسانى كه مرا بخوانند باز است . پس كيست كه در حوادث خود آرزويش را به من بسته باشد و من آن را قطع كرده باشم ، و كيست كه در مهمّى به من اميد داشته است و من او را نوميد كرده باشم . آرزوهاى بندگانم را نزد خود محفوظ مىدارم و آنها بدين خشنود نشدند ، و آسمانهايم را پر از كسانى كردم كه از تنزيه من خسته نمىشوند ، و به آنها دستور دادم كه درها را ميان من و بندگانم نبندند ، ليكن بندگانم به قول من اعتماد نكردند ، آيا بندهء من نمىداند كه اگر حادثه‌اى براى او روى دهد كسى جز من و يا به اذن من نمىتواند آن را از او بر طرف كند ، پس چرا او را از خودم غافل مىبينم .\r\nبه جود و بخشش خود چيزى را كه از من نخواسته به او مىدهم ، سپس وقتى كه آن را از او مىگيرم از من نمىخواهد كه آن را به او بازگردانم و از غير من اين درخواست را مىكند ، آيا گمان نمىكند - من كه پيش از درخواست بخشش مىكنم - اگر از من درخواست شود درخواست كننده‌ام را اجابت نمىكنم ، آيا من بخيلم كه بنده‌ام مرا بخيل انگاشته است . آيا جود و بخشش روش من نيست ، و يا عفو و رحمت در دست من نيست . آيا من مرجع آرزوها نيستم ، و چه كسى غير از من آنها را قطع مىكند ، آيا آرزومندان از اين كه از ديگرى آرزو كنند نمىترسند . اگر همهء اهل آسمانها و زمين از\r\n\r\n\r\n","description":"","footnote":"\r\n( 20 ) كافى ، 2 / 63 ، شمارهء 1 .\r\n","page_name":" 469 ","page_number":469},
  {"content":"\r\n\r\nمن آرزو كنند ، و به هر يك از آنها نظير آنچه همهء آنها آرزو دارند بدهم به اندازهء عضو مورچه‌اى از ملك و دارايى من كم نمىشود ، و چگونه ممكن است ملك و ثروتى كه من قيّم و نگهبان آنم كم و دچار نقصان شود . سختى و بدبختى باد بر نوميدان از رحمتم ، و سختى و بدبختى باد بر آن كه نافرمانى من مىكند و از من پروا ندارد . » « 21 » و نيز از آن بزرگوار روايت شده است كه : « توانگرى و عزّت در گردش‌اند اگر به محلّ توكّل دست يافتند در آن جا اقامت مىكنند . » « 22 » از امام كاظم ( ع ) روايت است كه دربارهء قول خداوند :  وَ مَنْ يَتَوَكَّلْ عَلَى اللَّهِ فَهُوَ حَسْبُهُ  « 23 » فرموده است : « توكّل بر خدا درجاتى دارد ، از جملهء آنها اين كه همهء امور خود را به او واگذارى و هر گونه كه با تو رفتار كرد از او خشنود باشى و بدانى كه او از خير خواهى و فضل و بخشش دربارهء تو كوتاهى نمىكند . و بدانى كه او حاكم بر امور تو است . پس با تفويض آنها به خداوند بر او توكّل كن و در همهء اينها و غير اينها به او اعتماد داشته باش . »\r\n\r\nحقيقت توحيد كه ريشهء توكّل است\r\n( 1 ) بدان توكّل از مراتب ايمان است و همهء مراتب ايمان تنها به علم و حال و عمل تحقّق مىيابند . توكّل نيز به همين گونه است چه آن اصل است ، و عمل ثمرهء آن و حال همان است كه توكّل ناميده مىشود . ما اكنون به بيان علم كه اصل است آغاز مىكنيم .\r\nاين علم را در اصل زبان ايمان مىخوانند چه ايمان عبارت از تصديق است و هر تصديقى با قلب صورت مىگيرد و اين همان علم است و چون قوى شود يقين گفته مىشود و مراتب يقين بسيار است ؛ ليكن ما در اين جا به يقينى نياز داريم كه مبتنى بر توكّل باشد ، و اين همان توحيد است كه قول : لا إله إلّا اللّه وحده لا شريك له بيانگر آن است ، و ايمان به قدرت خداست كه « له الملك » ترجمان آن است ، و ايمان به وجود و حكمت اوست كه : و له الحمد و هو على كلّ شىء قدير دالّ بر آن است . بنابر اين هر كس مؤمن به اينهاست ايمان او كه اصل و ريشهء توكّل مىباشد كامل است . مقصودم اين است\r\n\r\n\r\n","description":"","footnote":"\r\n( 21 ) كافى ، 2 / 66 ، شمارهء 7 .\r\n( 22 ) همان مأخذ ، 2 / 64 ، شمارهء 3 .\r\n( 23 ) طلاق / 3 : هر كس بر خداوند توكّل كند او امورش را كفايت مىكند .\r\n","page_name":" 470 ","page_number":470},
  {"content":"\r\n\r\nكه لا إله إلّا اللّه وحده لا شريك له و له الملك و له الحمد و هو على كلّ شىء قدير ، صفتى ملازم دلش شود و بر او غلبه داشته باشد .\r\nامّا توحيدى كه اصل است سخن در آن طولانى است ، و آن از علوم مكاشفه است ؛ ليكن برخى از علوم مكاشفه به سبب احوال به اعمال مربوط مىشود و علم معامله جز به آن كامل نمىگردد ، از اين رو ما به اندازه‌اى كه تعلّق به علم معامله دارد از آن سخن مىگوييم ، و گرنه توحيد درياى پهناورى است كه كرانه‌اى براى آن نيست .\r\nلذا مىگوييم توحيد را چهار مرتبه است :\r\n1 - مغز ؛ 2 - مغز مغز ؛ 3 - پوست ؛ 4 - پوست پوست .\r\nو براى آن كه فهمهاى ضعيف اين معنا را درك كنند گردو را مثال مىآوريم كه داراى دو پوست است و يكى بر بالاى ديگرى است و داراى مغزى است و اين مغز داراى روغنى است كه مغز مغز مىباشد .\r\nمرتبهء نخست توحيد اين است كه انسان به زبان لا إله إلّا اللّه بگويد در حالى كه دلش غافل و يا منكر آن باشد مانند توحيد منافقان .\r\nمرتبهء دوم آن كه دلش معناى الفاظى را كه بر زبان مىراند تصديق كند ، چنان كه همهء مسلمانان آن را تصديق دارند و اين را اعتقاد مىگويند .\r\nمرتبهء سوّم - آن كه اين معنا را از طريق كشف به وسيلهء نور حقّ مشاهده كند و اين مقام مقرّبان است ، و آن بدين گونه است كه اگر چه اشياى بسيارى را مشاهده مىكند ، ليكن با همهء كثرت ، آنها را صادر از خداوند يگانهء قهّار مىبينيد .\r\nمرتبهء چهارم آن كه در عالم وجود جز يكى نبيند و اين مشاهدهء صدّيقان است . اهل معرفت آن را فناى در توحيد مىنامند ، زيرا در آن حال كه در عالم جز يكى مشاهده نمىكند خود را نيز نمىبيند و هر گاه خود را نبيند به سبب آن است كه در توحيد مستغرق شده و نفس خويش را در آن فانى كرده است ، يعنى از رؤيت خود و خلق رسته و فانى گشته است .\r\nدارندهء مرتبهء نخست موحّد زبانى است ، اين توحيد صاحب آن را در دنيا از شمشير و نيزه مصون مىدارد .\r\nدارندهء مرتبهء دوّم موحّد است به اين معنا كه به مفهوم الفاظ معتقد و دلش خالى از تكذيب آن است و توحيد مانند عقده‌اى در دل اوست كه باز و گشوده نشده است .\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nدارندهء آن چنانچه بر همين حال بميرد و گناه عقيده‌اش را ضعيف نكند او را از عذاب آخرت نگه مىدارد . امّا براى اين عقده‌ها نيرنگهايى است كه مقصود از آنها تضعيف و زايل كردن اين عقده‌هاست . به اين نيرنگها بدعت گفته مىشود ، و براى اين بدعتها نيز حيله‌ها و چاره‌هايى است كه مقصود از آنها رفع حيلهء تضعيف و زايل ساختن اين عقده‌ها و رسوخ دادن و تحكيم آنها در دلهاست كه به آن كلام مىگويند ، و داناى به آن را متكلّم مىنامند كه در مقابل مبتدع يا بدعت گذار است . هدف متكلّم دفع بدعت گذار است از اين كه بتواند آن عقده‌ها را از دل عوام بزدايد . گاهى متكلّم را موحّد مىگويند ، چه او با كلام خود از مفهوم واژهء توحيد كه در دلهاى عوام است حمايت مىكند تا از قلوب آنها زدوده نشود .\r\nدارندهء مرتبهء سوّم نيز موحّد است به اين معنا كه در عالم جز يك فاعل نمىبيند ، زيرا حقّ همان گونه كه هست بر او مكشوف شده نه آن كه دلش را وادار كرده باشد كه به مفهوم الفاظ معتقد شود ، چه اين رتبهء عوام و متكلّمان است ؛ و متكلّم از نظر عقيده از عامى جدا نيست و تفاوت او با عامى از حيث صفت زبان آورى است كه به وسيلهء آن حيله‌هاى بدعت‌گزاران را در زدودن اين عقده دفع مىكند .\r\nدارندهء مرتبهء چهارم نيز موحّد است به اين معنا كه در شهود خود جز يكى نمىبيند و كلّ عالم را از حيث كثرتى كه دارد مشاهده نمىكند بلكه از جهت آن كه يكى است به آن مىنگرد ، و اين بالاترين مراتب توحيد است . مرتبهء نخست همچون پوست روى گردوست ، و دوّمى مانند پوست زيرين ، و سوّمى مانند مغز و چهارمى مانند روغنى است كه از مغز گرفته مىشود . همچنان كه در پوست روى گردو هيچ فايده‌اى نيست بلكه اگر خورده شود دهن را تلخ مىكند ، و اگر به باطن آن نگريسته شود چيزى بدنماست ، و اگر به جاى هيزم به كار رود خاموش كنندهء آتش و دود برانگيز است و چنانچه در خانه نگهدارى شود سبب تنگى جاست و جز براى آن كه مدّتى بر روى گردو بماند و آن را حفظ كند و سپس درآورده و دور افكنده شود شايستگى ديگرى ندارد ؛ همچنين توحيد زبانى بىفايده و بسيار زيانبار و داراى ظاهر و باطنى نكوهيده است ؛ ليكن براى حفظ پوست زيرين تا آنگاه كه مرگ فرا رسد سودمند مىباشد ، و پوست زيرين آن دل و بدن انسان است . توحيد منافق بدن او را از شمشير جنگجويان حفظ مىكند ، چه آنها مأمور شكافتن دلها نيستند و شمشير تنها بر بدن اصابت مىكند و بدن به منزلهء پوستى است كه\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nبه محض مردن از انسانيت جدا مىشود ، و پس از آن توحيد وى براى او سودى نخواهد داشت . امّا پوست زيرين در مقايسه با پوست بالا سود آن روشن است ، زيرا مغز را حفظ مىكند و به هنگامى كه گردو انبار شود مانع تباهى آن مىگردد ، و اگر آن را جدا كنند مىتوان آن را به جاى هيزم به كار برد ، ولى هر گاه با مغز مقايسه شود ارزش آن ناچيز است . همچنين اعتقاد بتنهايى بى آن كه با كشف مقرون باشد در مقايسه با مجرّد اقرار به زبان پرسود است ، و در مقايسه با توحيدى كه همراه با كشف و شهودى باشد كه بر اثر انشراح صدر و گشادگى دل به سبب تابش نور حقّ در آن حاصل شده باشد ارزشى اندك دارد ، زيرا حقّ تعالى همين شرح صدر را اراده كرده و فرموده است :  فَمَنْ يُرِدِ اللَّهُ أَنْ يَهْدِيَهُ يَشْرَحْ صَدْرَهُ لِلْإِسْلامِ  ؛ « 24 » و نيز :  أَ فَمَنْ شَرَحَ اللَّهُ صَدْرَهُ لِلْإِسْلامِ فَهُوَ عَلى نُورٍ مِنْ رَبِّهِ  ؛ « 25 » و همچنان كه مغز به ذات خود در مقايسه با پوست ارزشمند و هدف اصلى است ليكن در مقايسه با روغنى كه از آن استخراج مىشود خالى از كدوراتى نيست همچنين توحيد فعل مقصد عالى سالكان است امّا نسبت به كسانى كه در صحنهء عالم جز خداوند چيزى نمىبينند از شائبهء ملاحظهء غير و توجّه به كثرت خالى نيست .\r\nاگر بگويى : چگونه مىتوان تصوّر كرد كه انسان در جهان جز يكى نبيند و حال آن كه آسمان و زمين و ديگر اجسام محسوس را مشاهده مىكند ، و اينها بسيارند ، بنابر اين چگونه ممكن است بسيار يكى شود ؟\r\nپاسخ اين است كه بدانى اين مطلب هدف علوم مكاشفه است و روا نيست كه اسرار اين علوم در كتابى به نگارش درآيد . عارفان گفته‌اند : فاش كردن اسرار ربوبى كفر است ، ديگر آن كه اين امر به علوم معامله تعلّق ندارد . آرى ذكر مقدارى كه شدّت استبعاد تو را بشكند ممكن است و آن اين كه گاهى شىء با نوعى مشاهده و اعتبار داراى كثرت و زمانى با نوع ديگرى از مشاهده و اعتبار داراى وحدت است . چنان كه اگر به انسان از حيث اين كه داراى روح ، تن ، اعضا ، رگها ، استخوانها و روده‌هاست توجّه شود موجودى بسيار است و اگر به ديد و اعتبار ديگرى به او نگريسته شود جز يكى نيست ، چنان كه مىگوييم : او يك انسان است . پس او در نسبت به انسانيّت يكى است . و بسا اشخاص كه چون انسانى را ديدار مىكنند هرگز از خاطر آنها نمىگذرد كه او داراى روده‌ها و رگها و\r\n\r\n\r\n","description":"","footnote":"\r\n( 24 ) انعام / 125 : آن كس را كه خدا بخواهد هدايت كند سينه‌اش را براى ( پذيرش ) اسلام گشاده مىگرداند .\r\n( 25 ) زمر / 22 : آيا كسى كه خدا سينه‌اش را براى اسلام گشاده كرده و بر فراز مركبى از نور قرار گرفته است . . .\r\n","page_name":" 473 ","page_number":473},
  {"content":"\r\n\r\nاعضاى بسيار و روح و تن جدا از همديگر است و تفاوت اين دو را به نظر نمىآورند ، بلكه در آن حال كه در وى مىنگرند جز يكى كه در آن هيچ تفرقه و اجزايى نيست چيز ديگر نمىبينند ، و گويا او در اين حال در عين جمع است ، و آن كه به كثرت توجّه دارد در تفرقه مىباشد . به همين گونه آنچه در جهان وجود اعمّ از خالق و مخلوق موجود است براى هر كدام اعتبارات و مشاهدات مختلف بسيارى است كه به يك اعتبار يكى است و به اعتبار ديگرى بسيار است ، و كثرت بعضى از موجودات بيش از بعضى ديگر است .\r\nانسان مثال اين مطلب است اگر چه به طور كامل مطابق غرض نيست ليكن تا حدّى بيانگر اين است كه چگونه به حكم مشاهده بسيار يكى مىشود ، و با اين سخن انكار مقامى را كه بدان نرسيده‌اى ترك خواهى كرد و بر سبيل تصديق بدان ايمان خواهى آورد . و چون به اين امر ايمان آوردى تو را از توحيد بهره‌اى خواهد بود هر چند چيزى كه بدان ايمان پيدا كرده‌اى صفت و عادت تو نشده باشد . چنان كه اگر به نبوّت معتقد باشى اگر چه خودت پيامبر نيستى به اندازهء قوّت اين اعتقاد از آن بهره‌مند شده‌اى .\r\nاين گونه مشاهدات كه در آنها جز حقّ يگانه ديده نشود گاهى دوام مىيابد و زمانى چون برق جهنده گذرا و ناپايدار است و اكثر همين است و دوام آن كم و نادر اتّفاق مىافتد ، و اين اجمالى از مقامات موحّدين در توحيد مىباشد .\r\nاگر بگويى : ناگزير بايد مقدارى از توحيد شرح داده شود تا بدانيم چگونه بايد توكّل را بر اساس آن قرار داد ، مىگويم : در بيان مرتبهء چهارم روا نيست زياد تعمّق و كنجكاوى شود و توكّل بر آن مبتنى نيست بلكه حالت توكّل در مرتبهء سوّم به دست مىآيد . امّا مرتبهء اوّل حالت نفاق است و اين روشن است ؛ مرتبهء دوّم اعتقادى است كه در همهء مسلمانان موجود است ، و طريق تحكيم آن و راه دفع نيرنگها و حيله گريهاى بدعت گذاران در علم كلام ذكر شده است ، و ما بخش مهمّى از آن را در كتاب الاقتصاد فى الاعتقاد بيان كرده‌ايم .\r\nامّا مرتبهء سوّم همان است كه توكّل بر آن مبتنى است ، زيرا صرف اعتقاد به توحيد توكّل به بار نمىآورد . از اين رو ما به اندازه‌اى كه اين مرتبه با توكّل ارتباط دارد آن را شرح مىدهيم بىآن كه به تفصيلى بپردازيم كه درخور اين گونه كتابها نيست .\r\nخلاصهء سخن آن است كه بر تو كشف شود كه در جهان فاعل و مؤثّرى جز خداوند وجود ندارد و هر چه موجودات اعمّ از آفرينش ، روزى ، دهش و امساك ، مرگ و زندگى ،\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nتوانگرى و نادارى و جز اينها كه مىتوان نامى بر آن نهاد پديد آورنده و هستى بخش آنها تنها خداوند است و او را در ايجاد آنها شريكى نيست .\r\nهرگاه اين امر بر تو معلوم شود نبايد به جز او به چيز ديگرى نظر افكنى ، بلكه بايد بيم تو از او و اميد تو به او و وثوق و اعتمادت بر او باشد ؛ چه تنها فاعل و مؤثّر اوست و هر چه جز اوست مسخّر اويند و از خود هستى و استقلالى ندارند تا بتوانند ذرّه‌اى را در ملكوت آسمانها و زمين به جنبش درآورند . اگر ابواب مكاشفه به رويت باز شود اين امر روشنتر از ديدن با چشم سر براى تو آشكار خواهد شد . ليكن شيطان به دو سبب تو را از مقام در اين توحيد باز مىدارد و مىخواهد شائبهء شرك را در دلت راه دهد : يكى از آنها توجّه به اختيارى است كه در حيوانات است ؛ و دوّم توجه به جمادات ، مانند آن كه انسان در بيرون آمدن كشت و نموّ و محصول آن به باران ، و در نزول باران به ابر ، و در فراهم آمدن ابر به سرما ، و در حركت درست كشتى به باد اعتماد كند در حالى كه همهء اينها شرك در توحيد و جهل به حقايق امور است . از اين رو خداوند فرموده است :  فَإِذا رَكِبُوا فِي الْفُلْكِ دَعَوُا اللَّهَ مُخْلِصِينَ لَهُ الدِّينَ فَلَمَّا نَجَّاهُمْ إِلَى الْبَرِّ إِذا هُمْ يُشْرِكُونَ  . « 26 » گفته شده : مراد اين است كه آنها مىگفتند : اگر وزش درست باد نبود ما رهايى نمىيافتيم . و كسى كه امر عالم وجود چنان كه هست بر او مكشوف شده است مىداند كه باد هواست و اگر چيزى هوا را به حركت در نياورد و به ذات خود نمىجنبد ، و حركت دهندهء آن نيز چنين است به همين گونه تا به محرّك اوّل برسد ، محرّكى كه چيزى او را به حركت در نمىآورد و در ذات خود متحرّك نيست . آدمى در توجّه به اين كه مثلا باد او را نجات مىدهد شبيه كسى است كه دستگير شده تا گردن او را بزنند ، ليكن پادشاه فرمان عفو و رهايى او را مىنويسد ، و او از دوات و كاغذ و قلم كه فرمان به وسيلهء آنها نوشته شده ياد مىكند و مىگويد : اگر قلم نبود رها نمىشدم . وى نجات خود را از قلم دانسته است نه از به حركت درآورندهء قلم و اين نهايت بىخردى و نادانى است . كسى كه بداند قلم را در ذات خود قدرتى نيست و مسخّر دست نويسنده است به آن توجّهى نمىكند و جز نويسنده را شكر نمىگويد ، بلكه بسا شادى نجات و شكر پادشاه و نويسنده چنان او را بى خود مىكند كه قلم و دوات و كاغذ به دل او خطور نمىكند .\r\n\r\n\r\n","description":"","footnote":"\r\n( 26 ) عنكبوت / 65 : هنگامى كه سوار بر كشتى مىشوند خدا را با اخلاص مىخوانند امّا وقتى خدا آنها را به خشكى رسانيد و نجات داد باز مشرك مىشوند .\r\n","page_name":" 475 ","page_number":475},
  {"content":"\r\n\r\nخورشيد ، ماه ، ستارگان ، باران ، ابر ، زمين و هر حيوان و جمادى مانند قلم در دست نويسنده مسخّر دست قدرت پروردگار است بلكه اين نيز دربارهء تو تمثيلى بيش نيست ، چه اعتقادت اين است كه پادشاه نويسندهء فرمان است در حالى كه حقّ اين است كه خداوند نويسندهء آن است ، چنان كه فرموده است :  وَ ما رَمَيْتَ إِذْ رَمَيْتَ وَ لكِنَّ اللَّهَ رَمى  . « 27 » اكنون كه بر تو روشن شد همهء آنچه در آسمانها و زمين است به همين گونه مسخّر قدرت خداوندند شيطان شكست خورده از تو روى مىگرداند و نوميد مىشود از اين كه توحيد تو را به اين شرك بيالايد ؛ ليكن تو را در مهلكهء دوم مىاندازد ، و آن توجّه به اختيار حيوانات در افعال اختيارى است و مىگويد : چگونه همه چيز را از خدا بدانيم در حالى كه اين آدمى است كه به اختيار خويش به تو روزى مىدهد ، چنانچه بخواهد مىدهد و اگر نخواهد نمىدهد . همچنين اين شخصى است كه مىتواند با شمشير گردنت را بزند و بر تو قدرت دارد چنانچه بخواهد سر از تنت بر مىدارد ، و اگر نخواهد عفو مىكند . بنابر اين چگونه از او بيم و به او اميد ندارى در حالى كه ( امر تو در دست اوست و تو اين را مىبينى و در آن شكّ ندارى .\r\nو نيز به تو مىگويد : اگر تو قلم را به سبب آن كه مسخّر است نمىبينى چگونه نويسنده را كه تسخير كنندهء قلم است ناديده مىگيرى ؟ ) آرى همين جاست كه پاى بيشتر مردم مىلغزد جز بندگان مخلص خداوند ؛ همانهايى كه شيطان بر آنها سلطه‌اى ندارد و به نور بصيرت دريافته‌اند كه نويسنده نيز مسخّر و ناگزير است ، چنان كه همهء ضعيفان دانسته‌اند كه قلم در دست نويسنده مسخّر و بىاختيار است و مىدانند كه اشتباه ضعيفان در اين مورد مانند اشتباه مورچه است كه اگر فى المثل روى كاغذ رود و نوك قلم را ببيند كه كاغذ را سياه مىكند ، چون چشمش كشش آن را ندارد كه دست و انگشتان را ببيند چه رسد به آن كه صاحب دست را مشاهده كند گمان مىبرد كه قلم سياه كنندهء كاغذ است ، و اين به سبب نارسايى چشم اوست كه به سبب تنگى حدقه بيشتر از نوك قلم را نمىتواند مشاهده كند . همچنين كسى كه سينه‌اش به نور الهى انشراح و گشايش نيافته چشم بصيرت او از ملاحظهء جبّار آسمانها و زمين و مشاهدهء اين كه او بر هر چيز غالب و قاهر مىباشد ناتوان است و در راه مىماند و از حدّ نويسنده تجاوز نمىكند ؛ و اين جهل محض است . بلكه خداوند با قدرتى كه هر چيزى را بدان\r\n\r\n\r\n","description":"","footnote":"\r\n( 27 ) انفال / 17 : و اين تو نبودى كه ( اى پيامبر خاك و ريگ به صورت آنها ) افكندى بلكه خدا افكند .\r\n","page_name":" 476 ","page_number":476},
  {"content":"\r\n\r\nگويا ساخته است همهء ذرّاتى را كه در آسمانها و زمين است براى ارباب دل و مشاهده به سخن درآورده به طورى كه تقديس و تسبيح آنها را براى خداوند و شهادت آنها را بر عجز خويش به زبانى فصيح و كلامى بىحرف و صوت مىشنوند ، و آنها كه مصداق  عَنِ السَّمْعِ لَمَعْزُولُونَ  مىباشند از شنيدن آن عاجزند . مقصود من از اين سمع شنيدن با گوش ظاهر نيست چه اين شنيدن از حدّ آواز تجاوز نمىكند و الاغ در آن شريك است و چيزى كه در آن بهايم شريكند ارزشى ندارد بلكه منظورم سمعى است كه گفتارى را بشنود كه حرف و صوت و عربى و عجمى نيست .\r\nاگر بگويى : اين سخنى شگفت انگيز است كه عقل آن را باور نمىكند ، براى من بيان كن كه چگونه ذرّات سخن مىگويند ؟ و چه مىگويند ؟ و چگونه خداوند را تسبيح و تنزيه مىكنند ؟ و چگونه بر عجز خود گواهى مىدهند ؟\r\nپاسخ اين است كه بدانى هر ذرّه‌اى در آسمانها و زمين با ارباب دل در نهان رازهايى دارد كه آنها را حصر و پايانى نيست ، چه آنها سخنانى است كه از درياى كلام الهى كه بىنهايت است مدد مىگيرد :  قُلْ لَوْ كانَ الْبَحْرُ مِداداً لِكَلِماتِ رَبِّي لَنَفِدَ الْبَحْرُ قَبْلَ أَنْ تَنْفَدَ كَلِماتُ رَبِّي وَ لَوْ جِئْنا بِمِثْلِهِ مَدَداً  . « 28 » و رازهاى آنها دربارهء اسرار ملك و ملكوت است ، و فاش كردن راز پستى است بلكه سينهء آزادگان گور اسرار است . آيا هرگز كسى را ديده‌اى كه در اسرار كشور او را امين دانند و بر او اعتماد كنند و خفاياى امور را با او در ميان نهند و او آن اسرار را آشكارا در ميان مردم بگويد و فاش سازد . اگر افشاى هر سرّى براى ما روا بود پيامبر خدا ( ص ) نمىفرمود : « اگر آنچه من مىدانم شما مىدانستيد كم مىخنديديد و زياد مىگريستيد . » « 29 » و آن را ذكر مىكرد تا بگريند و نخندند ؛ همچنين از افشاى سرّ شب قدر منع نمىكرد ، « 30 » و حذيفه را به برخى از اسرار اختصاص نمىداد . « 31 » بنابر اين دو چيز مانع نقل رازگويى ذرّات ملك و ملكوت با ارباب قلوب و مشاهده است :\r\n\r\n\r\n","description":"","footnote":"\r\n( 28 ) كهف / 109 : بگو اگر درياها براى ( نوشتن ) كلمات پروردگارم مركّب شوند ، درياها پايان مىگيرند پيش از آن كه كلمات پروردگارم پايان يابد هر چند همانند آن ( درياها ) را به آنها اضافه كنيم .\r\n( 29 ) پيش از اين مكرّر ذكر شده است .\r\n( 30 ) الحلية ابو نعيم از حديث ابن عمر ، الجامع الصّغير .\r\n( 31 ) صحيح مسلم ، 8 / 173 ، الفتن ، مسند احمد ، 5 / 386 .\r\n","page_name":" 477 ","page_number":477},
  {"content":"\r\n\r\nاول - فاش كردن سرّ ممنوع است .\r\nدوم - كلمات آنها را حصر و پايانى نيست .\r\nليكن در مثالى كه ذكر شد و آن حركت قلم است اندكى از رازگويى آنها را به طور اجمال بيان مىكنيم تا كيفيّت بناى توكّل بر اين مرتبه از توحيد دانسته شود . اگر چه اين كلمات حرف و صوت نيستند لكين ضرورت تفهيم ايجاب مىكند كه آنها را به حرف و صوت بازگردانيم ، لذا مىگوييم : يكى از اهل بينش كه با نور الهى نظر مىكرد به كاغذ كه چهره‌اش بر اثر مركب سياه گشته بود گفت : چرا چهرهء تو كه سپيد و درخشان بود اكنون سياهى بر آن نمايان شده ، و چرا آن را اين گونه سياه كرده‌اى ، سبب آن چيست ؟ كاغذ پاسخ داد : در اين گفتار انصاف ندارى ، چه من خود چهره‌ام را سياه نكرده‌ام بلكه بايد از مركّب بپرسى كه او در دوات جمع شده و آن وطن و قرارگاهش بود ، ليكن از آن جا سفر كرد و به ساحت من فرود آمد و به ستم چهره‌ام را سياه كرد . به او گفت : راست گفتى .\r\nپس از آن چگونگى را از مركّب پرسيد . مركّب گفت : دربارهء من انصاف ندادى ، زيرا من در دوات آسوده آرميده بودم و تصميم داشتم هرگز از آن بيرون نيايم ليكن قلم با طبع فاسدى كه دارد بر من ستم كرد و مرا از وطنم كوچ داد و پراكنده‌ام ساخت چنان كه اثر آن را بر ساحت سپيد كاغذ مىبينى . پس بايد از قلم بپرسى نه از من . به او گفت : راست گفتى .\r\nسپس از قلم پرسيد كه چرا به او تعدّى و ستم روا داشتى و مركّب را از وطنش آواره ساختى ، قلم پاسخ داد : از دست و انگشتان بپرس چه من يك تكّه نى بودم كه در كنار نهرى رسته بودم و در ميان سبزهء درختان شاد و خوش مىزيستم . دستى به همراه كاردى به سوى من دراز شد پوست مرا كند ، جامه‌ام را دريد ، از ريشه‌ام بركند و بند از بند من جدا ساخت . سپس مرا تراشيد و سرم را شكافت ، پس از آن مرا در سياهى و تلخى مركّب فرو برد ، و اكنون مرا به خدمت گرفته و بر نوك سرم مىدواند ، و تو با اين پرسش و سرزنش بر زخمهايم نمك پاشيدى . از من دور شو و از كسى بپرس كه مرا خوار و مقهور كرده است .\r\nبه او گفت : راست گفتى .\r\nپس از آن از دست پرسيد سبب ظلم تو بر قلم چيست و چرا او را به ستم به كار گرفته‌اى ؟ دست پاسخ داد : من جز يك قطعه گوشت و خون و استخوان نيستم ، و هيچ ديده‌اى كه پاره گوشتى ستم كند ، و جسمى به نيروى خود از جا بجنبد ؟ من مركبى مسخّر\r\n\r\n","description":"","footnote":"","page_name":" 478 ","page_number":478},
  {"content":"\r\n\r\nو زير فرمانم . سوارى كه او را قدرت و قوّت مىنامند بر پشت من نشسته است و اوست كه مرا به هر سوى زمين مىراند و به گردش در مىآورد . آيا نمىبينى كلوخ و سنگ و درخت از جاى خود فراتر نمىروند و با نيروى خود به حركت در نمىآيند ، زيرا چنين سوار نيرومند قاهرى بر پشت آنها ننشسته است . آيا مشاهده نمىكنى كه دستهاى مردگان از حيث استخوان و گوشت و خون با من يكسانند در حالى كه ميان آنها و قلم هيچ رابطه و داد و ستدى نيست ، و من هم از حيث اين كه منم ، هيچ رابطه با قلم ندارم .\r\nبنابر اين دربارهء من از قدرت بپرس ، چه من مركبى هستم كه اين سوار مرا به ستوه آورده است . به او گفت : راست گفتى .\r\nآنگاه از قدرت پرسيد كه چرا دست را به كار مىگيرى ، و به خدمت خود مىگمارى و او را زياد به گردش در مىآورى ؟ قدرت پاسخ داد : سرزنش و بازخواست را فرو گذار ، چه بسيار ملامت كننده كه سزاوار ملامتند ، و چه بسيار ملامت شده كه گناهى ندارند . چه شده است كه كار من بر تو پوشيده مانده و چگونه است كه گمان مىكنى من هنگام كه بر دست سوار شدم بر او ستم كردم در حالى كه پيش از آن كه او به حركت درآيد من سوار او بوده‌ام و او را به حركت در نياوردم و مسخّر خود نساختم ؛ بلكه چنان آرام و در خواب بودم كه گمان مىكردند من مرده يا معدوم هستم زيرا نه حركت مىكردم و نه چيزى را به حركت در مىآوردم تا آنگاه كه موكّلى بر من وارد شد و مرا آزار داد و به چيزى وادار كرد كه آن را از من مىبينى . من نيروى آن را داشتم كه او را يارى و كمك كنم ليكن نيروى مخالفت با او را نداشتم . اين موكّل را اراده مىنامند ، و من تنها نام او را مىدانم و هجوم و حملهء او را مىشناسم ، چه مرا از خواب خوش بيدار كرد و به چيزى واداشت كه اگر مرا به حال خود مىگذاشت از آن مجالى براى فراغت داشتم . به او گفت : راست گفتى .\r\nسپس از اراده پرسيد چه چيزى تو را بر آن داشت كه اين قدرت ساكن آرميده را به حركت درآورى و او را چنان مضطر و ناگزير ساختى كه از آن هيچ راه فرار و گريزى نداشت ؟ اراده گفت : شتاب مكن شايد ما را عذرى است و تو مرا سرزنش مىكنى ، زيرا من به نيروى خود برنخاسته‌ام بلكه مرا واداشته‌اند ، و به خواست خود برانگيخته نشده‌ام بلكه مرا به فرمانى قاهر و امرى قاطع برانگيخته‌اند و من پيش از رسيدن آن ساكن و آرام بودم ، ليكن از حضرت دل پيك علم به زبان عقل بر من وارد شد كه قدرت را بايد برانگيخت و من ناگزير آن را برانگيختم چه من بيچاره‌اى بيش نيستم و مسخّر علم و\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nعقلم ، و نمىدانم به چه گناه وقف آنها و مسخّر آنها شده‌ام ، و طاعت آنها بر من لازم گشته است . امّا مىدانم كه من در آسايش و آرامش هستم مادام كه اين پيك قاهر و اين حاكم عادل يا ظالم به من نرسد ، و من چنان وقف آن شده‌ام و طاعتش بر من لازم گشته كه هر گاه به طور قاطع حكم كند مرا ياراى مخالفت با آن نخواهد بود .\r\nبه جانم سوگند تا آنگاه كه او نسبت به خود دودل و در حكمش مردّد باشد ، من در آسايشم ليكن هوشيارانه در انتظار فرمانش به سر بردم و هنگامى كه فرمانش قطع شد من دچار ناراحتى مىشوم و تحت اطاعت او قرار مىگيرم و قدرت را وا مىدارم تا فرمانش را اجرا كند . پس دربارهء من از علم پرسش كن و از من بازخواست مكن ، چه من چنانم كه شاعر گفته است :\r\n متى ترحّلت عن قوم و قد قدروا * ألّا تفارقهم فالرّاحلون هم « 32 » \r\nگفت : راست گفتى : او رو به علم و عقل و دل كرد و آنها را مورد بازخواست و سرزنش قرار داد و به آنها گفت چرا اراده را مأمور و وادار كرديد كه قدرت را برانگيزد ؟\r\nعقل پاسخ داد : من چراغى هستم كه به نيروى خود افروخته نشده‌ام بلكه مرا افروخته‌اند .\r\nدل گفت : امّا من صفحه‌اى هستم كه به نيروى خود گسترده نشده‌ام بلكه مرا گسترده‌اند .\r\nعلم گفت : من تنها نقشى هستم كه به هنگامى كه چراغ عقل روشن شود مرا بر صفحهء دل نقش مىكنند و من به نيروى خود بر صحنهء دل نقش نشده‌ام بلكه مرا نقش كرده‌اند . و بسا مدّت كه پيش از من گذشت و اين صفحه از من خالى بود . دربارهء من از قلم بپرس چه خط جز با قلم حاصل نمىشود .\r\nدر اين هنگام پرسش كننده درماند و اين پاسخ او را قانع نكرد و گفت : رنج من در اين راه به درازا كشيد و منازل بسيار شد و به هر كس اميد داشتم كه از او دربارهء اين امر شناختى به دست آورم مرا به ديگرى حواله كرد . ليكن در اين آمد و رفتها دلخوش بودم كه در پاسخ پرسش خود سخنى دلپسند و عذرى قابل قبول مىشنوم امّا گفتار تو را كه مىگويى من خط و نقشم و قلم مرا نقش مىكند نمىفهمم ، چه من قلم را جز يك تكّه نى ، و صفحه را جز يك قطعه آهن يا چوب ، و خطّ را جز مركّب و چراغ را جز شعله‌اى از آتش چيز ديگر نمىدانم ، و در اين جا من داستان كاغذ و چراغ و خطّ و قلم را مىشنوم و\r\n\r\n\r\n","description":"","footnote":"\r\n( 32 ) هر گاه از گروهى كوچ كردى و آنها مىتوانند كه از آنها جدا نشوى ( و كارى نكردند ) كوچ كنندگان آنهايند .\r\n","page_name":" 480 ","page_number":480},
  {"content":"\r\n\r\nچيزى از آنها را مشاهده نمىكنم ، بانگ آسيا را مىشنوم و آرد نمىبينم . علم به او پاسخ داد : در آنچه ذكر كردى راست گفتى ، ليكن سرمايه‌ات اندك و توشه‌ات كم و مركبت ضعيف و خطرات راهى كه رو به سوى آن دارى بسيار است . پس صلاح تو آن است كه بازگردى و آنچه در آنى فروگذارى كه اين بلند جا آشيانهء تو نيست از آن فرود آى كه : هر كسى را بهر چيزى ساختند . و اگر ميل دارى اين راه را به پايان برى و به مقصد رسى به من گوش فرا ده و دل را آمادهء آن كن :\r\nبدان عواملى كه در راه تو است سه است :\r\n1 - عالم ملك و شهود : كاغذ ، مركّب ، قلم و دست از اين عالم است و از منازل آن به آسانى گذشته‌اى .\r\n2 - عالم ملكوت : آن وراى من است و چون از من بگذرى به منازل آن مىرسى ، و در آن بيابانهاى پهناور و كوههاى سر برافراشته و درياهاى غرق كننده است ؛ و نمىدانم چگونه در آنها بسلامت خواهى ماند .\r\n3 - عالم جبروت : و آن ميان عالم ملك و شهود و عالم ملكوت است ، و از آن سه منزل را پيموده‌اى . چه اوّل آنها منزل قدرت و ارادهء و علم است و آن در ميان جهان ملك و جهان ملكوت است ، زيرا راه جهان ملك آسانتر و راه جهان ملكوت دشوارتر است .\r\nعالم جبروت كه ميان عالم ملك و عالم ملكوت است به كشتيى شبيه است كه ميان زمين و آب باشد ، چه آن نه به حدّ آب داراى اضطراب و تلاطم است و نه به اندازهء زمين داراى سكون و ثبات . هر كس بر روى زمين راه مىرود در عالم ملك و شهود گام بر مىدارد ، و اگر نيروى بيشترى داشته باشد و بتواند سوار كشتى شود مانند كسى كه در عالم جبروت راه مىرود ، و اگر نيرويش به آن اندازه رسد كه بتواند بدون كشتى بر روى آب قدم بردارد مانند كسى است كه بدون درماندگى در عالم ملكوت راه رود . تو اگر نمىتوانى بر روى آب راه روى بازگرد كه از زمين گذشته‌اى و كشتى را پشت سر گذاشته‌اى و در پيش روى تو جز آب صاف باقى نمانده است .\r\nعالم ملكوت با مشاهدهء قلم آغاز مىگردد و با قلم علم و مراتب يقين كه با آن مىتوان بر روى آب رفت نوشته مىشود . آيا نشنيده‌اى كه پيامبر خدا ( ص ) به هنگامى كه به آن حضرت گفته شد : عيسى ( ع ) بر روى آب مىرفت ، فرمود : « اگر يقين او زيادتر\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nمىشد بر هوا مىرفت . » « 33 » سالك پرسنده گفت : در كار خود سرگردان مانده‌ام و از خطرات اين راه كه توصيف كردى در دل احساس بيم مىكنم ، و نمىدانم توانايى دارم بيابانهايى را كه ذكر كردى بپيمايم يا نه . آيا براى اين امر نشانه‌اى هست ؟ پاسخ داد : آرى چشمت را بگشاى و روشنايى آن را گرد آور و آن را به سوى من خيره كن . اگر قلمى كه با آن بر صفحهء دل مىنويسم برايت ظاهر شد گمان آن است كه تو شايستگى اين راه را دارى ، چه هر كس از عالم جبروت بگذرد و نخستين در از درهاى عالم ملكوت را بكوبد قلم را به او بنمايانند . آيا نمىبينى پيامبر خدا ( ص ) در نخستين بار قلم بر او ظاهر شد و اين در آن هنگام بود كه اين آيات بر او نازل گرديد :   اقْرَأْ بِاسْمِ رَبِّكَ الَّذِي خَلَقَ   ، تا    اقْرَأْ وَ رَبُّكَ الْأَكْرَمُ ، الَّذِي عَلَّمَ بِالْقَلَمِ ، عَلَّمَ الْإِنْسانَ ما لَمْ يَعْلَمْ    . « 34 » سالك گفت : چشم خود را گشودم و در او خيره شدم . به خدا سوگند نه نيى ديدم و نه چوبى ، و قلم را جز به همين گونه كه هست نمىدانم . علم گفت : از مطلب دور شدى ، آيا نشنيده‌اى كه متاع خانه شبيه صاحب خانه است . آيا نمىدانى ذات خداوند مانند ديگر ذوات نيست . همچنين دستش مانند ساير دستها و قلمش مانند ديگر قلمها و خطّ او مانند ساير خطّها نمىباشد ، و اينها امورى الهى از عالم ملكوت است .\r\nبنابر اين حقّ تعالى در ذات خود جسم نيست ، و حضور او در جايى سبب غيبت او در جاى ديگر نمىباشد ، و دستش بر خلاف دستهاى ديگر مركّب از گوشت و خون و استخوان نيست ، و قلمش از نى درست نشده و لوح او از چوب نمىباشد ، و گفتارش از صورت و حرف تركيب نگرديده ، و خطّ او رسم و نگارش نيست و مركّب او از زاج و مازو درست نشده است . بنابر اين هر گاه آنها را به گونه‌اى كه ذكر شد مشاهده نكنى من تو را جز مخنّثى نمىدانم كه ميان نرينگى تنزيه و مادينگى تشبيه مردّد و سرگردان مانده اى به طورى كه نه از آنهايى نه از اينها .\r\nدر اين صورت چگونه ذات و صفات حقّ تعالى را از اجسام و صفات آنها تنزيه مىكنى ، و كلام او را از حرف و اصوات منزّه مىدانى ، و نسبت به دست و قلم و لوح و\r\n\r\n\r\n","description":"","footnote":"\r\n( 33 ) پيش از اين ذكر شده است .\r\n( 34 ) علق / 2 تا 6 : بخوان به نام پروردگارت كه جهان را آفريد ، بخوان كه پروردگارت از همه بزرگوارتر است ، همان كسى كه به وسيلهء قلم تعليم داد ، و به انسان آنچه را نمىدانست آموخت .\r\n","page_name":" 482 ","page_number":482},
  {"content":"\r\n\r\nخطّ او توقّف روا مىدارى ؟ ، اگر تو از حديث پيامبر خدا ( ص ) كه فرموده است :\r\n« خداوند آدم را بر صورت خود آفريده است » « 35 » چنين فهميده‌اى كه مراد آن حضرت صورت ظاهر است كه با چشم سر ديده مىشود بايد مشبّهى « 36 » مطلق باشى كه گفته‌اند :\r\nيهودى صرف باش و گرنه با تورات بازى مكن . و اگر صورت باطن را از آن فهميده‌اى ، صورتى كه با چشم دل ديده مىشود نه با چشم سر ، تنزيه كننده‌اى ناب و تقديس كننده‌اى مبرّز مىباشى . در اين صورت راه را دنبال كن كه  إِنَّكَ بِالْوادِ الْمُقَدَّسِ طُوىً  ، « 37 » و آنچه را به تو الهام مىشود به سرّ دل بشنو شايد به وسيلهء آتش راه يا بى و شايد از سراپردهء عزّت به تو ندا رسد چنان كه به موسى نداى انّي أنا ربّك الأعلى رسيد .\r\nهنگامى كه سالك اين سخنان را از « علم » شنيد كوتاهى خود را احساس كرد و دريافت كه نفس او مخنّثى است كه ميان تشبيه و تنزيه سرگردان است و چون به ديدهء نقصان به نفس خود نگريست سخت بر آن خشمگين شد و بر اثر آن دلش افروخته و مشتعل گرديد و نزديك بود زيتى كه در مشكات دلش قرار داشت پيش از رسيدن آتش بدان روشن شود . امّا هنگامى كه « علم » با حدّت خود در او دميد زيت او برافروخت و نور على نور گرديد . سپس « علم » به او گفت : اكنون اين فرصت را مغتنم بشمار و چشمت را بگشاى شايد بدين آتش راه يا بى . وى چشمش را گشود و قلم الهى بر او مكشوف شد . در اين هنگام دريافت كه آن همان گونه است كه « علم » در مقام تنزيه آن را توصيف كرده است . نه از چوب است و نه از نى و نه سر دارد و نه دنباله ، و آن پيوسته انواع علوم را بر صفحات قلوب بشر مىنويسد و مانند اين است كه او را در هر دلى سرى است با آن كه داراى سر نيست . از اين رو در شگفت شد و گفت : علم رفيق خوبى است خداوند به او جزاى خير دهد ، زيرا اكنون آنچه از اوصاف قلم گفته بود برايم روشن شد ، چه من اين قلم را همچون قلمهاى ديگر نمىبينم . در اين موقع با علم وداع و از او سپاسگزارى كرد و گفت : توقّف و پيگيرى من نزد تو طولانى شد و من تصميم دارم به سوى قلم سفر كنم و از او دربارهء كارش بپرسم . وى به نزد قلم رفت و گفت : اى قلم ! چه\r\n\r\n\r\n","description":"","footnote":"\r\n( 35 ) پيش از اين ذكر شده است .\r\n( 36 ) مشبّهه طايفه‌اى را گويند كه قائل شده‌اند حق تعالى مانند جسمى است و در جهت فوق و مماس عرش است و برخى گفته‌اند محاذى عرش است نه مماس ( فرهنگ معارف اسلامى ) - م .\r\n( 37 ) طه / 12 : . . . تو در سرزمين مقدّس « طوى » هستى .\r\n","page_name":" 483 ","page_number":483},
  {"content":"\r\n\r\nشده است كه پيوسته از علوم بر صفحهء دلها مىنويسى و بدين وسيله اراده‌ها را بر مىانگيزى تا قدرتها را براى ايجاد مقدورات به حركت درآورند . قلم پاسخ داد : آيا آنچه را در عالم ملك و شهود ديدى و پاسخى را كه از قلم شنيدى كه او تو را به دست حواله داد فراموش كرده‌اى ؟ پاسخ داد : فراموش نكرده‌ام . گفت : پاسخ من به تو مانند پاسخ اوست ، گفت : چگونه چنين باشد و حال آن كه تو شبيه او نيستى . قلم پاسخ داد : آيا نشنيده‌اى كه : خداوند متعال آدم را بر صورت خود آفريد . گفت اين را شنيدم ، گفت :\r\nدربارهء من از دست سلطان بپرس كه من در قبضهء اويم و اوست كه مرا به گردش در مىآورد ، من مقهور و مسخّر او هستم ، و هيچ تفاوتى از حيث تسخير ميان قلم الهى و قلم آدمى نيست و تنها تفاوت در صورت ظاهر آنهاست . گفت : چه كسى دست سلطان است پاسخ داد : آيا قول خداوند را نشنيده‌اى كه فرموده است :  وَ السَّماواتُ مَطْوِيَّاتٌ بِيَمِينِهِ  . « 38 » گفت : آرى ، گفت پس قلمها نيز همه در قبضهء قدرت اوست ، و اوست كه آنها را مىگرداند .\r\nسالك از نزد او به سوى دست سفر و او را ديدار كرد و شگفتيهايى كه از او ديد بيش از شگفتيهايى بود كه از قلم مشاهده كرد . توصيف اين شگفتيها و شرح آنها روا نيست و اندكى از اوصاف آنها در مجلّدات بسيار نمىگنجد . خلاصهء سخن آن كه دستى ديد كه مانند دستها نبود و انگشتى مشاهده كرد كه به انگشتان شباهت نداشت و قلم را در قبضهء او در حركت ديد ، و عذر قلم براى او معلوم شد .\r\nسپس از دست و كار او و اين كه پيوسته قلم را به حركت در مىآورد پرسيد . گفت :\r\nپاسخ من مانند پاسخ دستى است كه در عالم شهود ديده و از او شنيده‌اى و آن حواله دادن تو به « قدرت » است ، زيرا دست در ذات خود چيزى نيست و قدرت است كه آن را به حركت در مىآورد .\r\nپس از اين سالك به سوى عالم قدرت سفر كرد و در آن عجايبى ديد كه آنچه پيش از اين ديده بود در برابر آنها ناچيز بود . دربارهء حركت دست از او پرسش كرد ، پاسخ داد :\r\nمن صفتى از صفاتم ، از قادر بايد پرسيد ، چه اين امر بر عهدهء دارندهء صفت است نه صفت . سالك چون اين را شنيد نزديك بود دلش منحرف شود و گستاخانه زبان به پرسش بگشايد ليكن بر قول ثابت پايدارى كرد ، و از وراى حجاب سراپرده‌هاى عزّت\r\n\r\n\r\n","description":"","footnote":"\r\n( 38 ) زمر / 68 : . . . و آسمانها پيچيده در دست اوست .\r\n","page_name":" 484 ","page_number":484},
  {"content":"\r\n\r\nندا شد كه :  لا يُسْئَلُ عَمَّا يَفْعَلُ وَ هُمْ يُسْئَلُونَ  ، « 39 » از هيبت اين ندا مدهوش به روى زمين افتاد و مدّتى در بيهوشى و اضطراب بود ، هنگامى كه به هوش آمد گفت : سبحانك ما أعظم شأنك ، و أعزّ سلطانك به سوى تو بازگشتم و بر تو توكّل كردم و به تو اى پادشاه جبّار و يگانهء قهّار ايمان آوردم ، از غير تو نمىترسم و به غير تو اميد ندارم ، و از عقاب تو تنها به عفو تو ، و از خشم تو به رضاى تو پناه مىبرم ، و مرا نيست جز اين كه از تو بخواهم ، و در پيشگاهت تضرّع و زارى كنم و بگويم : سينه‌ام را گشاده كن تا تو را بشناسم ، و گره از زبانم بگشاى تا تو را ثنا گويم .\r\nاز وراى حجاب به او ندا شد : بپرهيز كه در ثنا طمع ورزى و بخواهى بر سرور پيامبران پيشى گيرى بلكه نزد او باز گرد ، آنچه را به تو داد بگير ، و از هر چه تو را نهى كرد باز ايست ، آنچه را گفت بگو ، چه او در اين درگاه بيش از اين نگفت كه : « سبحانك لا احصي ثناء عليك أنت كما أثنيت على نفسك » . « 40 » سالك گفت : خداوندا اگر زبان را بر ذكر ثناى تو دليرى نيست آيا دل را به شناخت تو اميدى هست ؟ ندا آمد بپرهيز از اين كه بر صدّيقان تقدّم جويى . آيا نشنيده‌اى كه مىگويند : العجز عن درك الإدراك ادراك ( عجز از رسيدن فهميدن فهميدن است ) ، از آستانهء ما همين بهره تو را بس است كه بدانى از درگاه ما محرومى و از مشاهدهء جمال و جلال ، ناتوانى . در اين هنگام سالك پرسشگر بازگشت و از پرسشها و عتابهاى خود پوزش خواست و به دست ، قلم ، علم ، اراده ، قدرت و جز آنها گفت : عذر مرا بپذيريد چه من غريب و در اين شهر تازه واردم و هر تازه واردى دچار بهت و ترس مىشود . انكار من بر شما بر اثر قصور و جهل بوده و اكنون عذر شما نزد من به صحّت پيوسته و بر اين روشن شده خداوندى كه ملك و ملكوت و عزّت و جبروت به او اختصاص دارد يگانه‌اى قهّار است و شما مسخّر حكم او بوده و در قبضهء قدرت او حركت و آمد و شد داريد ، و اوست اوّل و آخر و ظاهر و باطن .\r\nچون اين سخنان را در عالم شهود گفت از او بعيد شمردند و به وى گفتند : چگونه او اوّل و آخر است در حالى كه اين دو نقيض يكديگرند ، و چگونه او ظاهر و باطن است و حال آن كه اوّل غير از آخر و ظاهر غير از باطن است . پاسخ داد : اوّل است به نسبت\r\n\r\n\r\n","description":"","footnote":"\r\n( 39 ) انبياء / 23 : از آنچه مىكند بازخواست نمىشود و آنها هستند كه بازخواست مىشوند .\r\n( 40 ) من نمىتوانم ستايشى را براى تو بشمارم ، تو چنانى كه خود خويش را ستوده‌اى .\r\n","page_name":" 485 ","page_number":485},
  {"content":"\r\n\r\nوجود ، چه همهء موجودات به ترتيب يكى پس از ديگرى از او صادر شده ، و آخر است به نسبت سير مسافران به سوى او چه آنها پيوسته از منزلى به منزل ديگر در حركت و ترقّى هستند تا به او منتهى شوند . پس او آخرين مقصد اين سفر است .\r\nهمچنين او در مشاهده آخر ، و در وجود اوّل است ، و باطن است به نسبت اقامت كنندگان در عالم شهود كه مىخواهند او را با حواسّ پنجگانه درك كنند ، و ظاهر است به نسبت كسى كه او را با چراغى مىطلبد كه به نور بصيرت باطنى نافذ در عالم ملكوت در دل او افروخته شده است .\r\nاين است توحيد سالكان راه توحيد افعالى ، يعنى همان كسانى كه برايشان روشن شده است كه در عالم وجود فاعل يكى است .\r\nاگر بگويى : اين توحيد به اين جا رسيد كه آن مبتنى بر ايمان به عالم ملكوت است .\r\nحال اگر كسى آن را نفهمد يا انكار كند چه راهى در پيش خواهد داشت ؟\r\nپاسخ اين است كه : منكر را چاره‌اى نيست جز اين كه به او گفته شود : انكار عالم ملكوت از سوى تو مانند انكار عالم جبروت از سوى بت‌پرستان است ، همانهايى كه علوم را در حواسّ پنجگانه منحصر و قدرت و اراده و علم را كه با حواسّ مذكور درك نمىشوند انكار كرده‌اند و در پست‌ترين جاى عالم شهود قرار گرفته‌اند .\r\nاگر بگويد : من از همانها هستم ، چه من جز به عالم شهود از طريق همين حواسّ پنجگانه راه نمىبرم ، و جز اين چيزى نمىدانم . پاسخ او اين است كه : انكار تو نسبت به آنچه فراسوى حواسّ پنجگانه مشاهده كرده‌ايم مانند انكار سوفسطائيان است كه حواسّ مذكور را منكرند و مىگويند به آنچه مىبينيم نمىتوانيم اعتماد كنيم ، چه شايد هم اكنون آنها را در خواب مىبينيم . و اگر بگويد : من هم از جملهء همين سوفسطائيانم زيرا در محسوسات نيز شكّ دارم ، پاسخ او اين است كه چنين شخص مزاجش تباه و درمانش ممتنع شده است و بايد به حال خود رها شود ، چه پزشكان قادر نيستند هر بيمارى را درمان كنند . آنچه گفته شد حكم كسى بود كه عالم ملكوت را انكار كند .\r\nامّا حكم كسى كه عالم ملكوت را منكر نيست ، ليكن آن را نمىفهمد راهى كه اصلاح كنندگان او در پيش دارند آن است كه به چشمى كه او عالم ملكوت را با آن مىبيند بنگرند . اگر آن را در اصل سالم يافتند و آب سياه در آن فرود آمده باشد كه مىتوان آن را درمان كرد مانند چشم پزشكانى كه چشمان ظاهر را معالجه مىكنند به\r\n\r\n","description":"","footnote":"","page_name":" 486 ","page_number":486},
  {"content":"\r\n\r\nدرمان او مشغول شوند ، و هنگامى كه بينايى او سلامت يافت به ارشاد و راهنمايى او اقدام كنند ، چنان كه پيامبر خدا ( ص ) به همين گونه با خواصّ اصحابش رفتار مىفرمود .\r\nو اگر قابل علاج نباشد و نمىتواند به راهى رود كه ما آن را در توحيد ذكر كرده‌ايم و قادر نيست گفتار ذرّات ملك و ملكوت را در گواهى دادن به توحيد بشنود ، بايد با وحى به حرف و صوت سخن گفت و توحيد را از قلّهء بلند خود فرود آورد و در سطح فهم او قرار داد ، چه اين نيز در عالم شهود توحيد است و همه مىدانند كه منزل با دو صاحبخانه و شهر با دو حاكم تباه مىشود . لذا بايد به اندازهء خردش به او گفت كه : پروردگار و مدبّر زمين و آسمان و كلّ جهان هستى يكى است و چنان كه خداوند فرموده است :  لَوْ كانَ فِيهِما آلِهَةٌ إِلَّا اللَّهُ لَفَسَدَتا  ، يعنى اگر در جهان دو خدا باشد عالم تباه مىگردد و چون اين استدلال بر وفق ذوق اوست و آن را در عالم شهود ديده است عقيدهء توحيد در دلش غرس خواهد شد ، و خداوند پيامبران را مكلّف فرموده است ، كه با مردم به اندازهء خردشان سخن گويند . « 41 » از اين رو قرآن به زبان عرب و در حدّ معمول آنها در مكالمه نازل شده است .\r\nاگر بگويى : آيا اين گونه توحيد اعتقادى شايستگى دارد كه در توكّل به آن تكيه شود و اساس آن باشد ؟\r\nپاسخ اين است كه آرى ، چه هنگامى كه اعتقاد قوى شود در برانگيختن احوال ، كار كشف را مىكند جز اين كه غالبا اعتقاد ضعيف است و زود دستخوش اضطراب و تزلزل مىشود . به همين سبب دارندهء آن نياز دارد كه گوينده‌اى با گفتار خود او را از انحراف حفظ كند ، يا بايد علم كلام بياموزد تا به وسيلهء آن عقيده‌اى را كه از استادش يا پدر و مادرش و يا از همشهريانش فرا گرفته پاسدارى كند .\r\nامّا كسى كه راه را ديده و خودش سالك آن بوده از اين چيزها بر او بيمى نيست بلكه اگر پرده برداشته شود بر يقين او چيزى افزوده نمىشود ، اگر چه وضوح و روشنى آن زيادتر شده است . چنان كه اگر انسان پيش از دميدن خورشيد كسى را ببيند پس از طلوع آن بر يقين او كه وى انسانى است چيزى افزوده نمىشود جز اين كه شكل و چگونگى ساختار وى روشن و آشكار مىگردد . مثل اهل مكاشفه و اهل اعتقاد مثل ساحران\r\n\r\n\r\n","description":"","footnote":"\r\n( 41 ) كافى كلينى ، 1 / 23 ، المحاسن برقى و عدّه‌اى از ارباب سنن از همهء مسلمانها از پيامبر خدا ( ص ) روايت كرده‌اند كه فرموده است : « ما گروه پيامبران مأموريم كه با مردم به اندازهء خردشان سخن گوييم . »\r\n","page_name":" 487 ","page_number":487},
  {"content":"\r\n\r\nفرعون و اصحاب سامرى است ، چه ساحران فرعون به سبب تجربهء فراوان و مشاهده به سر حدّ تأثير سحر آگاهى داشتند و هنگامى كه ديدند معجزهء موسى ( ع ) فراتر از مرز سحر است ، حقيقت امر بر آنها كشف شد و در نتيجه به گفتار فرعون كه :  فَلَأُقَطِّعَنَّ أَيْدِيَكُمْ وَ أَرْجُلَكُمْ مِنْ خِلافٍ  اعتنا نكردند بلكه گفتند :   لَنْ نُؤْثِرَكَ عَلى ما جاءَنا مِنَ الْبَيِّناتِ وَ الَّذِي فَطَرَنا فَاقْضِ ما أَنْتَ قاضٍ إِنَّما تَقْضِي هذِهِ الْحَياةَ الدُّنْيا إِنَّا آمَنَّا بِرَبِّنا لِيَغْفِرَ لَنا خَطايانا   ، « 42 » چه بيان و كشف مانع دگرگون شدن عقيده است .\r\nامّا اصحاب سامرى چون ايمان خود را از طريق مشاهدهء ظاهر عصاى موسى ( ع ) كه اژدها شده بود به دست آورده بودند هنگامى كه نگاهشان به گوسالهء سامرى افتاد و صداى او را شنيدند دگرگون شدند و بانگ سامرى را در گوش كردند كه :  هذا إِلهُكُمْ وَ إِلهُ مُوسى فَنَسِيَ  ، « 43 » و از ياد بردند كه : انه  أَلَّا يَرْجِعُ إِلَيْهِمْ قَوْلًا وَ لا يَمْلِكُ لَهُمْ ضَرًّا وَ لا نَفْعاً  . « 44 » بنابر اين هر كس تنها با نگاه به اژدها ايمان آورد هنگامى كه نظرش به گوساله افتد ناچار كافر مىشود ، چه هر دو از جهان شهودند ، و اختلاف و تضاد در عالم شهود بسيار است .\r\nامّا عالم ملكوت در قرب پروردگار است به همين سبب در آن هيچ گونه تناقض و اختلافى نيست .\r\nاگر بگويى : آنچه از توحيد ذكر كردى ، چنانچه ثابت شود كه وسايط و اسباب مسخّرند روشن خواهد بود و در همهء آنها اين مطلب آشكار است جز در انسان ؛ چه او اگر بخواهد حركت مىكند و اگر بخواهد ساكن مىشود . در اين صورت چگونه او مسخّر است ؟\r\nپاسخ اين است : با وجود اين حالت گفتن اين كه خواستن و ناخواستن به خواست انسان است غلط و نادرست خواهد بود ؛ ليكن دانسته‌اى كه فعل انسان موقوف بر مشيّت است چه بخواهد و يا نخواهد ، و مشيّت در اختيار او نيست و اگر چنين بود اين مشيّت به\r\n\r\n\r\n","description":"","footnote":"\r\n( 42 ) طه / 71 و 73 : ما تو را بر دلايل روشنى كه به ما رسيده و خداوندى كه ما را آفريده هرگز مقدّم نخواهيم داشت ، هر حكمى كه مىخواهى بكن كه تنها مىتوانى در اين زندگى دنيا حكمرانى كنى ، ما به پروردگارمان ايمان آورديم تا خطاهاى ما را ببخشد .\r\n( 43 ) طه / 88 : . . . و گفتند اين خداى شما و خداى موسى است و فراموش كرد ( پيمانى را كه با خدا بسته بود ) .\r\n( 44 ) طه / 89 : آيا آنها نمىبينند كه ( اين گوساله ) پاسخ آنها را نمىدهد ؟ و مالك هيچ سود و زيانى براى آنها نيست .\r\n","page_name":" 488 ","page_number":488},
  {"content":"\r\n\r\nمشيّت ديگرى نياز داشت و در آن تا بىنهايت تسلسل حاصل مىشد . و چون مشيّت در اختيار آدمى نيست هر گاه مشيّتى كه قدرت را به سوى مقدور مىبرد موجود شود قدرت ناگزير به سوى مقدور خواهد رفت و نمىتواند با مشيّت مخالفت كند ، به همين سبب حركت به طور ضرورى لازمهء قدرت است ، و قدرت به هنگام قطعى شدن مشيّت ضرورتا به حركت درمىآيد و مشيّت به ضرورت در دل حاصل مىشود . اينها امورى ضرورى است كه بر همديگر مترتّب است ، زيرا بنده نمىتواند وجود مشيّت و يا انصراف قدرت را به سوى مقدور و يا وجود حركت را پس از برانگيخته شدن قدرت از سوى مشيّت از خود دفع كند . بنابر اين انسان در همهء اينها مضطر و ناگزير است .\r\nاگر بگويى : اين جبر محض است و جبر با اختيار تناقض دارد و تو اختيار را انكار نمىكنى ، در اين صورت چگونه ممكن است انسان هم مجبور باشد و هم مختار ؟\r\nپاسخ اين است : اگر پرده از جلو چشمت برداشته شود خواهى دانست كه انسان در عين اختيار مجبور است ، يعنى او مجبور بر اختيار است . و كسى كه معناى اختيار را نفهميده نمىتواند اين بحث را درك كند . از اين رو ما به زبان متكلّمان آن را كوتاه و فشرده و متناسب با آنچه در اين زمينه است ذكر مىكنيم و به صورت فرعى جنبى شرح مىدهيم ؛ چه مقصود ما در اين كتاب تنها علم معامله است از اين رو مىگوييم : واژهء فعل در مورد انسان بر سه وجه اطلاق مىشود ، چنان كه مىگويند : انسان با انگشت مىنويسد ، با ريه و ناى تنفّس مىكند و اگر در آب بايستد آن را مىشكافد . اين سه كار از حيث آن كه حقيقت آنها اضطرار و جبر است يكى هستند ليكن از جنبه‌هاى ديگر اختلاف دارند و ما اينها را در سه تعبير بيان مىكنيم ، بدين گونه كه شكافتن آب را به هنگامى كه بر روى آن مىافتد « فعل طبيعى » و تنفّس او را « فعل ارادى » و « نوشتن » را « فعل اختيارى » مىناميم . جبر در فعل طبيعى آشكار است ، چه هرگاه بر روى آب بايستد يا از روى بام در هوا گام بردارد ، آب و هوا را مىشكافد و شكاف پس از گام زدن امرى ضرورى و اجتناب ناپذير است . تنفّس نيز به همين گونه است ، زيرا نسبت حركت ناى به اراده تنفّس مانند نسبت شكافته شدن آب است به سنگينى تن ، چه هر زمان سنگينى بدن وجود يابد در پى آن شكافتن موجود مىشود ، و سنگينى تن در اختيار او نيست . همچنين هر زمان ارادهء تنفّس وجود پيدا كند در پى آن به طور ضرورى حركت ناى موجود مىشود ، و اراده نيز به دست او نيست ، به همين سبب هرگاه بخواهند سوزنى در چشم\r\n\r\n","description":"","footnote":"","page_name":" 489 ","page_number":489},
  {"content":"\r\n\r\nانسان فرو كنند پلكهاى چشم بىاختيار روى هم قرار مىگيرد و اگر بخواهد آنها را باز نگه دارد قادر نخواهد بود با اين كه بر هم نهادن اضطرارى پلكها امرى ارادى است ، ليكن هنگامى كه صورت سوزن در ادراك او مجسّم مىگردد ارادهء او به بر هم نهادن پلكها خوددارى كند قادر بر آن نخواهد بود با آن كه اين عملى است كه در قدرت و ارادهء اوست بدين سبب امور مذكور نيز از حيث اين كه ضرورى و غير اختيارى هستند به « فعل طبيعى » ملحق مىشوند .\r\nامّا سوّمى كه اختيارى است مورد اشتباه است مانند نوشتن و سخن گفتن كه دربارهء آنها مىگويند : اگر خواست انجام مىدهد و اگر نخواست انجام نمىدهد ، و گاهى مىخواهد و زمانى نمىخواهد . همين امر باعث اين گمان شده كه خواستن به دست اوست ، در حالى كه اين ناشى از ندانستن معناى اختيار است و ما بايد پرده از روى اين معنا برداريم .\r\nبيان آن اين است كه اراده تابع علمى است كه حكم مىكند به اين كه فلان شىء موافق خواست تو است ، و اشياء دو قسم است :\r\nاوّل آن كه مشاهدهء ظاهر يا باطن آن حكم مىكند كه آن بر وفق مطلوب تو است بى آن كه تحيّر و ترديدى داشته باشى .\r\nدوم آن كه عقل در آن حيران و مردّد است .\r\nچيزى كه عقل در آن ترديد ندارد نظير اين است كه مثلا بخواهند سوزنى در چشمت فرو كنند يا شمشيرى بر بدنت فرود آورند . در اين موارد در علم تو هيچ ترديدى نيست كه دفع آنها براى تو نيكو و موافق است ، از اين رو از علم اراده ، و از اراده قدرت برانگيخته مىشود و حركت پلكها براى حفظ خود از سوزن ، و حركت دست براى رفع شمشير از بدن به وجود مىآيد ، و اين امور بدون تأمّل و تفكّر صورت مىگيرد و عامل آن اراده است .\r\nامّا چيزى كه متوقّف بر تميز عقل است و انسان نمىداند موافق مصلحت اوست يا نه و به تأمّل و تفكّر نياز دارد تا روشن شود كه صلاح او در به جا آوردن يا ترك آن است ، چنانچه با تأمّل و تفكّر علم حاصل شود كه يكى بهتر از ديگرى است اين قسمت به امورى ملحق مىشود كه در آنها به تأمّل و تفكّر نياز نيست ، چه در اين جا نيز اراده برانگيخته مىشود چنان كه در آن جا براى دفع سوزن و شمشير برانگيخته شد ؛ و هنگامى\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nكه براى انجام دادن عملى كه عقل آن را نيكو تشخيص داده برخيزد اين ارادهء او را اختيار مىنامند ، و اين از خير مشتقّ است و عبارت از برانگيختن به سوى چيزى است كه عقل آن را خوب تشخيص داده است ، و اين عين همان اراده است و انتظار - در حصول آن ، چيزى غير از انتظار - در برانگيختن اين اراده نيست ، و آن ظهور خير بودن آن فعل است جز اين كه خيريّت در دفع با شمشير بدون انديشيدن بلكه ناگهانى حاصل مىشود ، و اين به تأمّل و تفكّر نياز دارد . بنابراين اختيار عبارت از ارادهء خاصّى است كه در آنچه درك آن نيازمند تأمّل است به اشارهء عقل برانگيخته مىشود . از اين رو گفته‌اند : به عقل نياز است تا ميان دو خوب و يا دو بد تميز دهد ؛ و تصوّر نمىرود اراده جز به حكم حسّ يا خيال و يا حكم قطعى عقل برانگيخته شود . از اين رو هر گاه انسان بخواهد گلوى خويش را ببرد برايش ممكن نمىشود ، و اين امر به سبب عدم توانايى دست و يا نبودن كارد نيست بلكه به علّت فقدان اراده‌اى است كه قدرت را براى اين كار برانگيزد ، و فقدان اراده به سبب آن است كه آن زمانى برانگيخته مىشود كه عقل يا حسّ حكم كنند كه عمل مورد نظر موافق مصلحت اوست ، و خودكشى موافق مصلحت او نيست . از اين رو با وجود نيرومندى اعضا نمىتواند خود را بكشد مگر آن كه گرفتار حادثه‌اى شود كه توان تحمّل آن را نداشته باشد ، زيرا در اين موقع عقل در صدور حكم خود دچار توقّف و ترديد مىشود و ميان بدى دو بد متحيّر مىماند ، اگر پس از تفكّر ترك خودكشى را ترجيح دهد و شرّ آن را كمتر بداند ممكن نيست كه انسان خود را بكشد ، و چنانچه حكم كند كه خودكشى شرّش كمتر است و حكم او قطعى و در آن تغيير و انصرافى نباشد اراده و قدرت برانگيخته مىشوند و انسان خود را مىكشد . اين امر مانند آن است كه كسى را با شمشير دنبال كنند تا او را بكشند و او خود را از بام به زير اندازد و با آن كه مىداند اين عمل ممكن است موجب هلاكت او شود از آن باك ندارد . ليكن اگر با ضربه‌اى كه خطرش كمتر باشد مورد تعقيب قرار گيرد هرگز خود را به زير نمىاندازد ، بلكه هنگامى كه به لبهء پشت بام مىرسد عقل حكم مىكند كه تحمّل ضربه آسانتر از درافتادن از بام است در حال اعضايش متوقّف مىشود و نمىتواند خود را از بالا به زير اندازد ، و هيچ انگيزه‌اى هم وجود ندارد كه او را به سقوط وادار كند زيرا اراده مسخّر حكم عقل و حسّ ، و قدرت مسخّر انگيزه ، و حركت مسخّر قدرت است و همهء آنها به ضرورت از جايى كه نمىداند در او مقدّر شده و ظهور مىيابند چه او محلّ و مجراى اين امور است ، و به هيچ\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nوجه از او نيست .\r\nبنابراين معناى اين كه انسان مجبور مىباشد آن است كه همهء اين امور از غير در او حاصل شده و از او نيست ، و معناى اين كه مختار است آن است كه او محلّ اراده‌اى است كه پس از حكم عقل به خوبى كار ، عمل در او پديد آمده و حكم عقل نيز جبرا به وجود آمده است . بنابراين او مجبور به اختيار مىباشد . فى المثل عمل آتش در سوزانيدن جبر محض است و فعل خداوند اختيار محض و فعل انسان منزلتى ميان جبر و اختيار دارد ، زيرا مجبور به اختيار است . و اين امر نه با جبر تناقض دارد و نه با اختيار بلكه كسى كه آن را بفهمد مىداند كه اين رأى جامع ميان هر دو مىباشد . اين كه فعل خداوند اختيار ناميده شده به شرط اين است كه آن را اراده‌اى بعد از تحيّر و تردّد ندانند ، زيرا اين امور دربارهء حقّ تعالى محال است و همهء الفاظى كه در زبانهاى مختلف دربارهء حقّ تعالى ذكر مىشود به كار بردن آنها نسبت به او جز از طريق نوعى استعاره و مجازگويى ممكن نيست . ذكر اين مطلب در خور اين علم نمىباشد ، و سخن در آن طولانى است .\r\nاگر بگويى : سخن تو چيست در اين كه علم مولّد اراده و اراده مولّد قدرت و قدرت مولّد حركت است و هر متأخّرى از متقدّم پديد آمده است ، اگر اين را بگويى حكم كرده‌اى به اين كه چيزى از غير از قدرت خدا به وجود آمده است و اگر از گفتن اين سخن امتناع دارى معناى اين كه بعضى از اينها بر بعضى ديگر مترتّب است چيست ؟\r\nبدان گفتن اين كه برخى از اينها از برخى ديگر پديد آمده ، نادانى محض است خواه آن را تولّد بگوييم يا چيز ديگر ، بلكه همهء آنها به معنايى برگشت دارد كه از آن به « قدرت ازلى » تعبير مىشود ؛ و آن اصلى است كه همهء خلق جز راسخان در علم بدان آگاهى ندارند . آنها به كنه معناى آن وقوف يافته‌اند و ديگر مردم تنها به لفظ آن با نوعى تشبيه به قدرت بشر اطّلاع پيدا كرده‌اند ، و اين دور از حقّ است و بيان آن به درازا مىكشد . ليكن برخى مقدورات در حدوث مترتّب بر برخى ديگر است و ترتّب آنها مانند ترتّب مشروط بر شرط است ؛ چه از قدرت ازلى اراده صادر نمىشود جز پس از علم و علم تحقّق نمىيابد مگر پس از وجود حيات ، و حيات وجود نمىيابد جز پس از وجود محلّ حيات ؛ چنان كه روا نيست گفته شود : حيات از جسمى كه آن شرط حيات است حاصل شده است و در ديگر درجات ترتّب نيز وضع به همين گونه است . ليكن پاره‌اى از شرطها براى عموم روشن است و پاره‌اى ديگر تنها براى خواصّ كه به نور الهى حقايق\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nبر آنها مكشوف است ظاهر مىباشد ، و گر نه تقدّم متقدّمى و تأخّر متأخّرى جز به حكم حقّ و بر حسب لزوم تحقّق نمىيابد . افعال ديگر حقّ تعالى نيز به همين گونه است ، و اگر چنين نبود تقديم و تأخير كارى بيهوده و شبيه افعال ديوانگان بود . و خداوند منزّه و بسيار برتر از گفتار نادانهاست . و او به همين مطلب اشاره كرده در آن جا كه فرموده است :   وَ ما خَلَقْنَا السَّماواتِ وَ الْأَرْضَ وَ ما بَيْنَهُما لاعِبِينَ ، ما خَلَقْناهُما إِلَّا بِالْحَقِّ وَ لكِنَّ أَكْثَرَهُمْ لا يَعْلَمُونَ   . « 45 » پس همهء آنچه ميان آسمان و زمين است به ترتيبى واجب و حقّى لازم حادث شده‌اند و قابل تصوّر نيست كه موجودى جز به ترتيبى كه حادث شده موجود شود .\r\nبنابراين هيچ متأخّرى به تأخير نمىافتد جز به خاطر شرط آن ، و وجود مشروط پيش از شرط محال است و چيزى كه محال است به آن مقدور گفته نمىشود .\r\nعلم از نطفه تأخّر پيدا نمىكند جز به سبب فقدان حيات ، و پس از حيات ، اراده از آن متأخّر نمىشود جز به سبب فقدان شرط آن كه علم است . همهء اينها به طريق واجب و ترتيبى حقّ صورت مىگيرد ، و لعب و اتّفاق در آن راه ندارد بلكه همه بر اساس حكمت و تدبير و اندازه‌گيرى است ؛ و چون ادامهء اين مطلب به منزلهء كوفتن در ديگرى از درهاى عوالم مكاشفات است همهء آنها را رها مىكنيم ، چه مقصود ما بيان راه توحيد افعالى است ، و فاعل در حقيقت يكى است و اوست كه از او بيم و به او اميدوارى و بر او توكّل و اعتماد است .\r\nبارى من توانايى نداشتم كه از درياهاى بيكران توحيد جز قطره‌اى از درياى مقام سوّم از مقامات توحيد را ذكر كنم و بيان كامل آن را طول عمر نوح نيز محال و مانند آن است كه بخواهند دريا را قطره قطره از آب خالى كنند . ليكن همهء آن معانى در كلمهء لا إله إلّا اللّه مندرج است و چه آسان است بر زبان آوردن آن ، و چه سهل است براى دل اعتقاد به مفهوم الفاظ آن ، و چه عزيز و گرامى است حقيقت و مغز آن در نزد علماى راسخين چه رسد به ديگران .\r\nاگر بگويى : چگونه مىتوان ميان توحيد و شرع توافق ايجاد كرد در حالى كه معناى توحيد اين است كه جز خداوند فاعلى نيست و معناى شرع اثبات فعل براى بندگان است ، پس اگر بنده فاعل فعل است چگونه خداوند فاعل آن است ، و اگر خداوند فاعل\r\n\r\n\r\n","description":"","footnote":"\r\n( 45 ) دخان / 38 و 39 : ما آسمانها و زمين و آنچه را در ميان اين دو است بيهوده نيافريديم و ما آن دو را جز بحقّ نيافريديم ليكن اكثر آنها نمىدانند .\r\n","page_name":" 493 ","page_number":493},
  {"content":"\r\n\r\nاست چگونه مىتواند بنده فاعل آن باشد ، و يك فعل ميان دو فاعل نامفهوم است ، مىگويم : آرى اگر فاعل داراى يك معنا باشد مطلب نامفهوم است و چنانچه داراى دو معنا و اسم ميان آن دو مجمل و مردّد باشد تناقضى وجود نخواهد داشت . چنان كه مىگويند : امير فلان را كشت ، و مىگويند : جلّاد فلان را كشت ، در اين جا كشتن امير به يك معناست و كشتن جلّاد به معنايى ديگر . به همين گونه فاعليّت بنده به يك معناست و فاعل بودن خداوند به معنايى ديگر . معناى فاعل بودن خداوند اين است كه او مخترع و ايجاد كننده است ، و معناى فاعليّت بنده اين است كه او محلّى است كه خداوند در او قدرت آفريده پس از آن كه در او اراده و علم را خلق كرده است . پس قدرت به اراده ، و حركت به قدرت مانند رابطهء شرط با مشروط ارتباط يافت ، و قدرت بنده مانند رابطهء علّت با معلول يا اختراع شده با اختراع كننده با قدرت حقّ تعالى مربوط گرديد . و هر چه با قدرت به هر نوعى ارتباط داشته باشد محلّ قدرت را فاعل او گويند ، چنان كه جلّاد و امير را قاتل مىگويند زيرا قتل به قدرت آنها مربوط است ليكن به دو صورت مختلف به همين سبب كشتن را عمل آنها مىگويند ، ارتباط مقدور ميان دو قدرت نيز به همين گونه است و به سبب توافق اين معنا خداوند در قرآن افعال را گاهى به فرشتگان و زمانى به بندگان و گاهى ديگر عين همانها را به خودش نسبت داده است . در مورد مرگ فرموده است :  قُلْ يَتَوَفَّاكُمْ مَلَكُ الْمَوْتِ الَّذِي وُكِّلَ بِكُمْ  ، « 46 » سپس فرموده است :  اللَّهُ يَتَوَفَّى الْأَنْفُسَ حِينَ مَوْتِها  ؛ « 47 » و نيز :   أَ فَرَأَيْتُمْ ما تَحْرُثُونَ ، أَ أَنْتُمْ تَزْرَعُونَهُ   ، « 48 » كه كشت كردن را به ما نسبت داده ، و نيز فرموده است :     أَنَّا صَبَبْنَا الْماءَ صَبًّا ، ثُمَّ شَقَقْنَا الْأَرْضَ شَقًّا ، فَأَنْبَتْنا فِيها حَبًّا وَ عِنَباً وَ قَضْباً     ؛ « 49 » و نيز :  فَأَرْسَلْنا إِلَيْها رُوحَنا فَتَمَثَّلَ لَها بَشَراً سَوِيًّا  ، « 50 » سپس فرموده است :  فَنَفَخْنا فِيها مِنْ رُوحِنا  ، « 51 » و دمنده جبرئيل است ، همچنين فرموده است :  فَإِذا قَرَأْناهُ فَاتَّبِعْ قُرْآنَهُ  ، « 52 » در\r\n\r\n\r\n","description":"","footnote":"\r\n( 46 ) سجده / 11 : بگو فرشتهء مرگ كه بر شما مأمور شده ( روح ) شما را مىگيرد .\r\n( 47 ) زمر / 42 : خداوند ارواح را به هنگام مرگ قبض مىكند .\r\n( 48 ) واقعه / 63 و 64 : آيا هيچ دربارهء آنچه كشت مىكنيد انديشيده‌ايد ؟ آيا شما آن را مىرويانيد ؟\r\n( 49 ) عبس / 25 تا 28 : ما آب فراوانى از آسمان فرو ريختيم ، سپس زمين را از هم شكافتيم ، و در آن دانه‌هاى فراوانى رويانديم ، و انگور و سبزى بسيار .\r\n( 50 ) مريم / 17 : . . . در اين هنگام ما روح خود را به سوى او فرستاديم و او در شكل انسانى بىعيب و نقص بر مريم ظاهر شد .\r\n( 51 ) انبياء / 91 : و ما از روح خود در او دميديم .\r\n( 52 ) قيامت / 18 : و هنگامى كه ما آن را خوانديم از آن پيروى كن .\r\n","page_name":" 494 ","page_number":494},
  {"content":"\r\n\r\nتفسير اين آيه آمده است هنگامى كه جبرئيل بر تو قراءت كند ، و نيز :  قاتِلُوهُمْ يُعَذِّبْهُمُ اللَّهُ بِأَيْدِيكُمْ  ، « 53 » خداوند قتل را به آنها و عذاب كردن را به خود نسبت داده و تعذيب همان كشتن است بلكه تصريح كرده و فرموده است :  فَلَمْ تَقْتُلُوهُمْ وَ لكِنَّ اللَّهَ قَتَلَهُمْ وَ ما رَمَيْتَ إِذْ رَمَيْتَ وَ لكِنَّ اللَّهَ رَمى  . « 54 » در اين جا ظاهرا جمع ميان نفى و اثبات است ، ليكن بدين معناست كه تو تير نينداختى به معنايى كه پروردگار تير انداز باشد بلكه تير انداختى به معنايى كه بنده تيرانداز است ، و اين دو معناى مختلف است . و نيز فرموده است :   الَّذِي عَلَّمَ بِالْقَلَمِ ، عَلَّمَ الْإِنْسانَ ما لَمْ يَعْلَمْ   . « 55 » سپس فرموده است :    الرَّحْمنُ ، عَلَّمَ الْقُرْآنَ    ؛ « 56 » و نيز :\r\n عَلَّمَهُ الْبَيانَ  ؛ « 57 » و نيز :  إِنَّ عَلَيْنا جَمْعَهُ وَ قُرْآنَهُ  تا  بَيانَهُ  ؛ و نيز :   أَ فَرَأَيْتُمْ ما تُمْنُونَ ، أَ أَنْتُمْ تَخْلُقُونَهُ أَمْ نَحْنُ الْخالِقُونَ   « 58 » . پس از آن پيامبر خدا ( ص ) در توصيف فرشتهء ارحام فرموده است : « او وارد رحم مىشود و نطفه را در دستش مىگيرد و آن را به صورت جسدى در مىآورد و مىگويد : پروردگارا ! آيا نر است يا ماده ، راست است يا كژ ؟ خداوند آنچه مىخواهد مىگويد و فرشته مىآفريند » ؛ « 59 » در عبارت ديگرى آمده است : « . . . و فرشته به آن صورت مىدهد و در آن به سعادت يا شقاوت روح مىدمد . » يكى از پيشينيان گفته است : فرشته‌اى كه به او روح گفته مىشود هموست كه ارواح را در اجساد وارد مىكند و او به صفت خود كه روح است تنفّس مىكند و هر نفسى از انفاس او روحى است كه وارد جسمى مىشود ، به همين سبب روح ناميده شده است .\r\nآنچه او از اين فرشته و صفت او گفته حقّ است و ارباب قلوب به بصيرت خود آن را مشاهده كرده‌اند . امّا اين كه واژهء روح تعبيرى از اين فرشته است آن را جز از طريق نقل\r\n\r\n\r\n","description":"","footnote":"\r\n( 53 ) توبه / 14 : با آنها پيكار كنيد كه خداوند آنها را به دست شما مجازات مىكند .\r\n( 54 ) انفال / 17 : اين شما نبوديد كه آنها را كشتيد بلكه خداوند آنها را كشت ، و اين تو نبودى ( اى پيامبر كه خاك و ريگ به صورت آنها ) پاشيدى بلكه خداوند پاشيد .\r\n( 55 ) علق / 4 و 5 : همان كسى كه به وسيلهء قلم تعليم داد ، و به انسان آنچه را نمىدانست آموخت .\r\n( 56 ) رحمان / 1 و 2 : خداوند رحمان ، قرآن را تعليم فرمود .\r\n( 57 ) رحمان / 4 : به او بيان آموخت .\r\n( 58 ) واقعه / 58 و 59 : آيا از نطفه‌اى كه در رحم مىريزيد آگاهيد ؟ آيا شما آن را آفرينش پى در پى مىدهيد يا ما آفريدگاريم ؟\r\n( 59 ) بزّار و ابن عدىّ از حديث عايشه ، المغنى .\r\n","page_name":" 495 ","page_number":495},
  {"content":"\r\n\r\nنمىتوان دانست و حكم بدون نقل صرف تخمين است .\r\nهمچنين خداوند در قرآن از دلايل و آياتى كه در آسمانها و زمين است ياد كرده و فرموده است :  أَ وَ لَمْ يَكْفِ بِرَبِّكَ أَنَّهُ عَلى كُلِّ شَيْءٍ شَهِيدٌ  ؛ « 60 » و نيز :  شَهِدَ اللَّهُ أَنَّهُ لا إِلهَ إِلَّا هُوَ  . « 61 » خدا بيان كرده است كه او بر خودش دليل است و در اين تناقضى نيست چه طرق استدلال مختلف است . چه بسيار جوينده‌اى كه از طريق نظر به موجودات خدا را مىشناسد ، و چه بسيار جوينده‌اى كه موجودات را به خدا شناخته است ، چنان كه يكى از اينان گفته است : پروردگارم را به پروردگارم شناختم ، و اگر پروردگارم نبود پروردگارم را نشناخته بودم ، و اين معناى قول خداوند است كه :  أَ وَ لَمْ يَكْفِ بِرَبِّكَ أَنَّهُ عَلى كُلِّ شَيْءٍ شَهِيدٌ  .\r\nو نيز خداوند خود را زنده كننده و ميراننده توصيف كرده در حالى كه مرگ و زندگى را به دو فرشته واگذار كرده است . در خبر آمده است كه فرشتهء مرگ و فرشتهء زندگى با هم مناظره كردند . فرشتهء مرگ گفت : من زنده‌ها را مىميرانم ، فرشتهء زندگى گفت : من مردگان را زنده مىكنم . به آن دو وحى شد كه بر كار خود و آنچه شما را به آن گمارده‌ام باشيد ، ميراننده و زنده كننده منم و جز من ميراننده و زنده كننده‌اى نيست .\r\nبنابراين هر فعلى ممكن است در وجوه مختلف استعمال شود ، و اگر اين موضوع را فهميده‌اى دانسته‌اى كه اين معانى با يكديگر تناقض ندارند . از اين رو پيامبر خدا ( ص ) هنگامى كه به كسى خرمايى داد فرمود : « اين را بگير كه اگر براى آن نيامده بودى آن به نزد تو مىآمد . » « 62 » آن حضرت آمدن را به او و خرما نسبت داده و روشن است كه آمدن خرما مانند آمدن انسان نزد آن نيست . همچنين هنگامى كه توبه كننده‌اى گفت : به سوى خدا توبه مىكنم ، و به سوى محمّد ( ص ) توبه نمىكنم ، آن حضرت فرمود : « حقّ را براى اهلش شناخت » ؛ « 63 » پس كسى كه همه را به خدا نسبت دهد او محقّقى است كه حقّ و حقيقت را براى اهل آن شناخته است و كسى كه همه را به غير او نسبت دهد گفتارش بر سبيل استعاره و مجاز خواهد بود ، و مجاز را نيز مانند حقيقت وجهى است . واضع لغت\r\n\r\n\r\n","description":"","footnote":"\r\n( 60 ) فصّلت / 53 : آيا كافى نيست كه پروردگارت بر همه چيز شاهد و گواه است .\r\n( 61 ) آل عمران / 18 : خداوند ( با ايجاد نظام واحد جهان هستى ) گواهى مىدهد كه معبودى جز او نيست .\r\n( 62 ) روضة العقلاء ابن حبّان از روايت هذيل بن شرحبيل ، طبرانى اين حديث را از هذيل به ابن عمر اتّصال داده است و رجال آن صحيح مىباشند ؛ ( المغنى ) .\r\n( 63 ) مسند احمد ، طبرانى از حديث اسود بن سريع به سند ضعيف .\r\n","page_name":" 496 ","page_number":496},
  {"content":"\r\n\r\nواژهء فاعل را براى مخترع تعيين كرده و ليكن پنداشته است كه آدمى به قدرت خود مخترع است ، از اين رو به سبب حركتى كه آدمى دارد او را فاعل ناميده و گمان كرده كه حقّ همين است و نسبت فعل به خداوند بر سبيل مجاز مىباشد ، و مانند نسبت كشتن به امير است كه در مقايسه با نسبت آن به جلّاد مجاز مىباشد . امّا چون حقّ بر اهل آن مكشوف شد دانستند كه امر عكس اين است و گفتند : اى لغوى ! اگر واژهء فاعل را براى مخترع و به وجود آورنده وضع كرده‌اى فاعلى جز خدا نيست ، و اين نام براى او بر سبيل حقيقت و براى غير او مجاز است ، و آنچه را لغوى براى فاعل وضع كرده دگرگون شده است . هنگامى كه حقيقت اين معنا به عمد يا به تصادف بر زبان يكى از اعراب جارى شد پيامبر خدا ( ص ) او را تصديق كرد و فرمود : راست ترين شعرى كه شاعر گفته است گفتار لبيد است :\r\n ألا كلّ شىء ما خلا اللّه باطل * [ و كلّ نعيم لا محالة زائل 
  ] « 64 » \r\nيعنى هر چه به ذات خود قائم نيست و قيام او به غير است از نظر ذات باطل است چه واقعيّت و حقيقت او به غير اوست و به ذات خودش نيست . بنابر اين در واقع حقّى وجود ندارد جز زندهء پايدارى كه هيچ چيزى همتاى او نيست و شنوا و بيناست ، چه او قائم به ذات خويش است و هر چه جز اوست قائم به قدرت اوست . بنابر اين او حقّ و هر چه جز اوست باطل است . از اين رو سهل شوشترى گفته است : اى بيچاره ! او بوده و تو نبوده‌اى ، او مىباشد و ما نمىباشيم ، و چون امروز هستى ، ما و من مىگويى ، اكنون چنان باش كه نبودى ، چه او امروز چنان است كه بوده .\r\nاگر بگويى : اكنون روشن شد كه همه چيز جبر است و همه فعل اوست ، پس ثواب و عقاب و خشم و رضا چه معنايى دارد و چگونه خدا بر فعل خود خشمگين مىشود ؟\r\nبدان ما در كتاب شكر به اين معنا اشاره كرده‌ايم و با اعادهء آن سخن را طولانى نمىكنيم . آنچه در اين جا مىگوييم به اندازه‌اى است كه اشارهء به آن را در بحث توحيدى كه حالت توكّل به بار مىآورد مناسب دانسته‌ايم ، و اين توحيد جز با ايمان به رحمت و حكمت بارى تعالى كامل نمىشود ، چه توحيد موجب توجّه به مسبّب الاسباب است و ايمان به رحمت واسعهء او باعث وثوق به پديد آورندهء اسباب است و چنان كه خواهيم گفت حالت توكّل تنها با وثوق به وكيل و حصول آرامش دل به حسن نظر كفيل حاصل و\r\n\r\n\r\n","description":"","footnote":"\r\n( 64 ) هان هر چيزى جز خدا باطل است - و هر نعمتى ناگزير زوال مىيابد .\r\n","page_name":" 497 ","page_number":497},
  {"content":"\r\n\r\nكامل مىشود ، و اين خود بابى عظيم از ابواب ايمان مىباشد . نقل طريق اهل كشف در اين باره داستانى دراز است ، ليكن بايد شمّه‌اى از آن را ياد كنيم تا جوينده به مقام توكّل اعتقادى راسخ پيدا كند به طورى كه در آن دچار شكّ نشود ، و آن را با يقينى تصديق و باور كند كه هيچ ضعفى در آن نباشد . شكّى نيست اگر خداوند همهء خلايق را در حدّ خردمندترين و داناترين آنها مىآفريد ، و از دانش آنچه نفوس آنها مىتوانست تحمّل كند به آنها ارزانى مىداشت ، و از حكمت آنچه را توصيف ناپذير است به آنها افاضه مىفرمود ، و به اندازهء تعداد همهء آنها بر علم و حكمت و عقل مىافزود ، سپس آنها را بر عواقب امور و اسرار ملكوت آگاه مىكرد ، و دقايق لطف و خفاياى عقوبتها را به آنها مىشناساند تا بر خير و شرّ و نفع و ضرر آگاه شوند ، سپس به آنها امر مىكرد كه با علوم و حكمتهايى كه به آنها داده شده است جهان ملك و ملكوت را اداره كنند ، تدبير همگى آنها با همهء همكارى و همبستگى اقتضاى آن را نداشت كه بتواند بر تدابير حق تعالى در ادارهء امور دنيا و آخرت به اندازهء بال مگسى بيفزايد و يا به همين اندازه از آن كم كند و يا ذرّه‌اى را بالا برد و يا فرود آورد ، و يا بيمارى ، عيب ، نقص ، فقر و زيانى را از كسانى كه به آنها مبتلا شده‌اند دفع كند ، و يا تندرستى ، جمال ، توانگرى و نفع را از كسانى كه بدينها مورد انعام قرار گرفته‌اند زايل سازد ، بلكه همهء آنچه خداوند آفريده است از آسمانها و زمين و جز اينها اگر به ديدهء دقّت در آنها نگريسته شود ، و انديشهء لازم به عمل آيد خواهند ديد كه در آنها هيچ تفاوت و نقصانى وجود ندارد ، و همهء چيزهايى كه خداوند ميان بندگانش تقسيم كرده است اعمّ از روزى ، اجل ، شادى و غم ، ناتوانى و قدرتمندى ، ايمان و كفر و طاعت و گناه همه عدل محض است و هيچ بىعدالتى در آن نيست ، حقّ صرف است و هيچ ستمى در آن نيست ، بلكه همه بر ترتيب لازم و حقّ چنان كه بايد و شايد و به مقدارى كه سزاوار است برقرار شده و بهتر و تمامتر و كاملتر از آن به هيچ وجه قابل امكان نيست ، و اگر امكان داشت چون خداوند با وجود قدرت از آن دريغ كرده و آن را در دسترس بندگانش قرار نداده بخل ورزيده و اين متناقض با جود اوست ، و ظلمى است كه با عدالت او سازگار نيست . و اگر فرض شود كه قادر بر آن نبوده مستلزم عجز است و اين منافى با الوهيّت اوست بلكه هر فقر و زيانى كه در دنياست دليل بر نقصان دنيا و كمال آخرت است ، و هر نقصى كه در آخرت نسبت به كسى وجود يابد نسبت به كس ديگر نعمت خواهد بود ، چه اگر شب نبود روز شناخته نمىشد ، و اگر بيمارى نبود\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nتندرستها نعمت سلامت را درك نمىكردند ، و اگر دوزخ نباشد بهشتيان ارزش نعمتهاى بهشت را نخواهند شناخت . و همان گونه كه چهارپايان را فداى انسانها كردن و قدرت دادن به انسانها براى كشتن آنها ظلم نيست بلكه مقدّم داشتن كامل بر ناقص عين عدل است بزرگ گردانيدن نعمتهاى بهشتيان به سبب عقوبتهاى سنگين دوزخيان تا اهل كفران فداى اهل ايمان شوند نيز عين عدل است ، و اگر ناقص آفريده نشده بود كامل شناخته نمىشد ، و اگر بهائم خلق نمىشدند شرافت انسان ظاهر نمىگرديد چه كمال و نقص در مقايسه با يكديگر آشكار مىشوند . از اين رو مقتضاى جود و حكمت آفريدن كامل و ناقص است ، چنان كه بريدن دستى كه دچار خوره شده براى بقاى جان عدل است ، زيرا ناقص فداى كامل شده است . همچنين تفاوتهايى كه ميان مردم از حيث بهرهء آنها در دنيا و آخرت ديده مىشود همه عدل است و در آن هيچ ستمى نيست و حقّ است و در آن بازى نيست . اين مطلب درياى بزرگ پهناور ديگرى است كه امواجش متلاطم و از حيث وسعت به درياى توحيد نزديك است و گروههاى كوته انديش بسيارى در آن غرق شده و ندانسته‌اند كه فهم آن دشوار است و جز عالمان آن را درك نمىكنند ، و در فراسوى اين دريا راز قدر است كه بيشتر مردم در آن حيران مانده و اهل كشف از افشاى اين راز ممنوع شده‌اند .\r\nخلاصه آن كه حكم خداوند نسبت به خير و شرّ صادر شده و آنچه را خدا به آن حكم كرده تحقّق آن پس از تعلّق مشيّت واجب است و حكم او را رد كننده و قضاى او را بدل كننده‌اى نيست ، بلكه هر خرد و بزرگى نوشته شده و حصول آن در مهلت معيّنى مورد انتظار است . آنچه به تو رسيده نرسيدنش ممكن نبوده و آنچه به تو نرسيده رسيدنش ناممكن بوده است .\r\nاينك بايد به همين اشاراتى كه از علوم مكاشفه شد و آن پايه‌هاى مقام توكّل است بسنده كنيم و به علم معامله بازگرديم .\r\n\r\nبخش دوم اين كتاب در احوال توكّل و اعمال آن است\r\n( 1 ) در اين بخش حالت توكّل و آنچه بزرگان در تعريف آن گفته‌اند ، توكّل مجرّد و عائله‌مند در كسب ، توكّل به ترك اندوختن ، توكّل در دفع زيانها ، توكّل در دفع ضررها از\r\n\r\n","description":"","footnote":"","page_name":" 499 ","page_number":499},
  {"content":"\r\n\r\nطريق دارو و درمان بيان مىشود .\r\n\r\nحالت توكّل\r\n( 1 ) پيش از اين گفتيم كه مقام توكّل از علم و حال و عمل تشكيل مىشود ، و علم را ذكر كرديم . امّا حال به طور تحقيق توكّل تعبيرى از آن است ، و علم اصل و عمل ثمرهء آن مىباشد . پژوهشگران در تعريف توكّل بسيار سخن گفته‌اند و عبارات آنها مختلف است ، چه هر كدام از مقام نفس خويش سخن گفته و از حدّ آن خبر داده چنان كه عادت صوفيان است ، و در نقل آنها و آوردن سخنهاى بسيار سودى نيست . و ما بايد خود از آن پرده برداريم .\r\nاز اين رو مىگوييم توكّل مشتق از وكالت است ، چنان كه گفته مىشود : وكّل أمره الى فلان يعنى امر خود را به فلان واگذاشت و به او اعتماد كرد . به كسى كه امر به او واگذار شده وكيل گفته مىشود ، و واگذار كننده را متّكل يا متوكّل بر او مىخوانند ، و اين زمانى است كه نفس واگذار كننده به او آرامش يابد و به او اعتماد كند و او را به كوتاهى در امر متّهم نسازد و معتقد به عجز و قصورى در او نباشد .\r\nبنابر اين توكّل عبارت از اعتماد قلبى بر وكيل بتنهايى است ، و ما در اين مورد وكيل در دعاوى را به طور مثال ذكر مىكنيم و مىگوييم : اگر عليه كسى به تزوير ادّعاى باطلى اقامه شود و او بخواهد براى رفع اين دعوا كسى را وكيل كند كه پرده از روى اين تزوير بردارد زمانى متوكّل بر او مىشود و دلش به او اعتماد مىكند و نفسش به او آرامش مىيابد كه معتقد باشد در اين وكيل چهار خصلت موجود است : منتهاى هدايت ، منتهاى قدرت ، منتهاى فصاحت ، منتهاى شفقت .\r\nامّا هدايت : به سبب آن موارد تزوير را بشناسد تا از ترفندها و حيله گريهاى مدّعى چيزى بر او پوشيده نماند .\r\nقدرت و قوّت : براى آن كه بر تصريح حقّ دلير باشد ، و فريبكارى و سهل انگارى نكند ، و نترسد و شرم نكند ، زيرا بسا به موارد تزوير دشمن آگاه شود ليكن ترس و شرم يا انگيزه‌هاى ديگرى كه موجب سستى دل از بيان آن است مانع او شود .\r\nفصاحت : منشأ آن نيز قدرت است ، جز اين كه آن در زبان است تا بتواند همهء آنچه را دل بر آن دليرى دارد اظهار و به آنها اشاره كند . چه هر دانايى كه موارد تزوير را بداند\r\n\r\n","description":"","footnote":"","page_name":" 500 ","page_number":500},
  {"content":"\r\n\r\nنمىتواند بدون فصاحت زبان گره از كار او بگشايد .\r\nامّا شفقت : سبب آن است كه همهء آنچه را در قدرت دارد در بارهء او به كار برد ، زيرا اگر وكيل كار او را مهمّ نداند و به اين كه بر دشمنش پيروز شود يا نشود ، و حقّش از ميان برود يا نرود اهميّت ندهد قدرت او بدون داشتن اين عنايت و دلسوزى سودى نخواهد داشت .\r\nاگر انسان نسبت به وكيل خود در اين چهار امر يا يكى از آنها شكّ داشته باشد يا مجال دهد كه دشمنش در اين امور چهارگانه از او كاملتر باشد نسبت به وكيلش مطمئنّ نخواهد بود ، بلكه پيوسته دل نگران و در فكر و چاره‌انديشى است تا بتواند قصور وكيل و حملات دشمنش را كه از آنها بيمناك است دفع كند . تفاوت احوال او در شدّت وثوق و آرامش خاطر همواره بر حسب تفاوت قوّت اعتقاد او به وجود اين خصلتها در وكيل است ، و تفاوت اعتقادها و گمانها از نظر قوّت و ضعف قابل حصر و تعيين نيست . از اين رو حالات متوكّلان بر خدا از حيث قوّت اطمينان و اعتماد نامحدود است تا آنگاه كه به يقينى برسد كه در آن هيچ ضعفى نباشد . چنان كه اگر وكيل ، پدر موكّل و كسى باشد كه به خاطر فرزندش پيوسته در گردآورى حلال و حرام مىكوشد در اين صورت به كمال عنايت و دلسوزى او يقين حاصل مىكند و يكى از خصلتهاى چهارگانه‌اى كه بايد در وكيل او باشد برايش محقّق و قطعى مىشود . همچنين مىتوان تصوّر كرد كه انسان به وجود ديگر خصلتها در وكيل قطع و يقين پيدا كند ، و اين امر از طريق ممارست طولانى و تجربهء زياد و تواتر اخبار به دست مىآيد ، مانند اين كه بگويند : فلان شخص از همهء مردم زبانش فصيحتر و بيانش قويتر و در يارى دادن حقّ بلكه جلوه دادن آن به صورت باطل و درآوردن باطل به صورت حقّ از همهء مردم تواناتر است .\r\nاكنون اگر معناى توكّل را با اين مثالى كه آورده شد دانسته‌اى توكّل بر خداوند را بر آن قياس كن . پس اگر از طريق كشف يا اعتقاد جازم در نفس تو ثابت گرديد كه همان گونه كه ذكر شد فاعلى جز خدا نيست و او با تمام علم و قدرتى كه دارد امور بندگانش را كفايت و با تمام عطوفت و عنايت و رحمت خود يكايك بندگانش را زير نظر دارد ، و اين كه وراى قدرت بىمنتهاى او قدرتى و بالاتر از علم بىنهايت او علمى و سواى عنايت و رحمت بىپايان او عنايت و رحمتى نيست ، ناگزير قلب تو تنها به او اعتماد مىكند و به هيچ روى به غير او و به خود و توان و نيروى خويش توجّه نخواهى\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nداشت ، و چنان كه در بخش توحيد ضمن بيان قدرت و حركت گفته شد ، هيچ حول و قوّه‌اى جز به خدا نيست كه لا حول و لا قوّة إلّا باللّه ، چه حول عبارت از حركت ، و قوّه به معناى قدرت است .\r\nاگر اين حالت را در نفس خود نمىيابى سبب آن دو چيز است : يا ضعف يقين به يكى از اين خصال چهارگانه است و يا بر اثر ضعف دل و بيمارى آن به سبب چيرگى ترس و تشويش ناشى از اوهامى است كه بر آن غلبه يافته است . و دل به پيروى از وهم و اطاعت از آن آشفته و پريشان مىشود بى آن كه در يقين نقصانى پديد آيد ، زيرا كسى كه عسل تناول كند اگر آن را به مدفوع تشبيه كنند بسا باشد كه طبع او از آن متنفّر شود و خوردن از آن برايش مقدور نباشد . همچنين اگر عاقل را مكلّف كنند كه با مرده در گور يا بستر يا در يك اطاق بخوابد با آن كه يقين دارد كه او اكنون مرده و بىجان است و سنّت حقّ تعالى بر اين جارى است كه فعلا او را زنده و محشور نكند با آن كه بر آن قادر است ، طبع او از اين كار نفرت خواهد داشت ، همچنان كه سنّت خداوند است كه قلمى را كه در دست است به مار ، و گربه را به شير تبديل نكند با آن كه بر اين امور قدرت دارد . با اين همه و با آن كه در يقين او هيچ شكّى رخ نداده و طبيعت او از خوابيدن در كنار مرده يا در بستر يا در اطاق او متنفّر است در حالى كه از ديگر جمادات نفرت ندارد . اين ترس قلبى نوعى ضعف است و كم است انسانى از آن هر چند اندك خالى باشد ، اگر اين ترس قلبى قوّت يابد به صورت بيمارى درمىآيد تا آن جا كه مىترسد از اين كه شبى در خانه تنها بخوابد اگر چه درها را بر روى خود محكم ببندد .\r\nبنابر اين توكّل جز به قوّت قلب و نيروى يقين كامل نمىشود ، و در پرتو اينها آرامش دل و اطمينان خاطر حاصل مىگردد ، زيرا آرامش دل چيزى و يقين چيزى ديگر است .\r\nچه بسا يقينى كه به آرامش خاطر مقرون نيست چنان كه خداوند به ابراهيم ( ع ) فرموده است :  أَ وَ لَمْ تُؤْمِنْ قالَ بَلى وَ لكِنْ لِيَطْمَئِنَّ قَلْبِي  . « 1 » ابراهيم ( ع ) درخواست كرد كه زنده كردن مردگان را به چشم مشاهده كند تا يقين او در مخيّله‌اش ثابت بماند ، زيرا نفس از خيال متابعت مىكند و به آن اطمينان مىيابد ، و در ابتداى كار به يقين مطمئن نمىشود جز در آخر كار كه به مرتبهء نفس مطمئنّه برسد . اين امر در آغاز اصلا وجود ندارد ، چه بسيار مردم مطمئنّى كه از يقين بىبهره‌اند مانند ديگر ارباب ملل و مذاهب ، زيرا يهودى بر\r\n\r\n\r\n","description":"","footnote":"\r\n( 1 ) بقره / 260 : . . . فرمود : مگر ايمان نياورده‌اى ؟ عرض كرد : چرا ولى مىخواهم دلم آرامش يابد .\r\n","page_name":" 502 ","page_number":502},
  {"content":"\r\n\r\nيهودى بودن خود ، و نصرانى بر نصرانيّت خويش اطمينان دارند ليكن به هيچ روى از يقين بهره‌مند نيستند ، و از گمان و هواى نفس خويش پيروى مىكنند ، و هدايتى كه موجب يقين است از پروردگار به آنها رسيده ليكن آنان از آن روگردانيده‌اند .\r\nلذا ترس و دليرى غريزه‌اند و با وجود آنها يقين سودى ندارد و اين يكى از اسبابى است كه ضدّ حالت توكّل است چنان كه ضعف يقين به يكى از خصلتهاى چهارگانه‌اى كه ذكر شد يكى ديگر از اين اسباب است .\r\nهنگامى كه اسباب چهارگانه جمع شوند وثوق و اعتماد به خداوند حاصل مىشود .\r\nگفته‌اند : در تورات نوشته شده ملعون است انسانى كه به انسانى مانند خود وثوق داشته باشد . پيامبر خدا ( ص ) فرموده است : « هر كس به سبب بندگان عزّت بخواهد خداوند او را خوار مىگرداند . » « 2 » اينك كه معناى توكّل روشن و حالتى كه آن را توكّل ناميده‌اند دانسته شد بدان اين حالت از حيث قوّت و ضعف داراى سه درجه است :\r\nاوّل - همان است كه ذكر كرديم ، و آن اين است كه حالت او در مورد خداوند و وثوق به كفالت و عنايت او نظير حالت او در وثوق به وكيل خويش باشد .\r\nدوم - كه درجه‌اى قويتر است آن است كه حالتش در برابر خداوند مانند حالت كودك در برابر مادرش باشد ، چه كودك جز مادر كسى را نمىشناسد ، و جز به او پناه نمىبرد ، و بر كسى جز او اعتماد نمىكند ، هر گاه او را ببيند در همه حال به او مىآويزد و به دامن او چنگ مىزند و از او جدا نمىشود ، و اگر در غياب مادرش پيشامدى برايش رخ دهد ، نخستين چيزى كه بر زبان مىآورد گفتن اى مادر ، و اوّلين خاطره‌اى كه به دلش خطور مىكند ياد مادر است ، چه مادرش پناهگاه اوست و به كفالت و كفايت و محبّت او اعتماد دارد ، اعتمادى كه از نوعى ادراك كه در حدّ تميز اوست خالى نيست . گاهى به گمان مىآيد كه اين حالات كودك مقتضاى طبع اوست چه اگر تفصيل اين خصال از او خواسته شود قادر به پاسخگويى نيست و نمىتواند مفصّل آنها را در ذهن خود حاضر كند ليكن همهء اينها فراسوى ادراك است .\r\n\r\n\r\n","description":"","footnote":"\r\n( 2 ) عراقى گفته است : ابو نعيم در الحلية آن را از حديث ابن عمر روايت كرده است ، عقيلى در ترجمهء عبد اللّه بن عبد اللّه اموى آن را نقل كرده و گفته است : حديث او مورد اعتنا نيست ، ابن حبّان آن را در الثقات ذكر كرده و گفته است : به روايت او اعتماد نمىشود .\r\n","page_name":" 503 ","page_number":503},
  {"content":"\r\n\r\nبنابر اين كسى كه دل و نظر به سوى خدا داشته و اعتمادش بر او باشد به او همان اشتياق را دارد كه كودك به مادرش ، و در حقيقت متوكّل بر خداست چنان كه كودك متوكّل بر مادرش مىباشد . تفاوت ميان اين و معناى نخست آن است كه كودك متوكّل است و در توكّل خود از اين صفت فانى است ، چه دل او به توكّل و حقيقت آن توجّه ندارد بلكه تنها بر كسى كه توكّل كرده است متوجّه است لذا در دلش براى غير او جايى نيست . امّا توكّل به معناى نخست آن است كه او با زحمت و كسب متوكّل شده و از توكّل خويش فانى نيست يعنى به توكّل خويش نظر و توجّه دارد و همين امر او را باز مىدارد كه تنها بر كسى كه توكّل كرده توجّه داشته باشد . سهل شوشترى به همين درجهء توكّل اشاره كرده است در آن هنگام كه از او پرسيدند : پست‌ترين درجهء توكّل چيست ؟\r\nگفت : ترك آرزوها ، گفتند : درجهء وسط چيست ؟ گفت : ترك اختيار ، و اين اشاره به دومين درجهء توكّل است . از بالاترين درجهء توكّل از او پرسيدند ، آن را بيان نكرد و گفت : كسى آن را مىشناسد كه به درجهء دوم رسيده باشد .\r\nسوّم - و اين بالاترين درجهء توكّل است و عبارت از آن است كه در حركات و سكنات خود در برابر خداوند مانند مرده در دست غسّال باشد ، و تفاوت او با مرده تنها در اين باشد كه وى خود را مرده‌اى مىبيند كه قدرت ازلى او را مىجنباند همچنان كه دست غسّال مرده را به حركت درمى آورد . دارندهء اين درجهء توكّل كسى است كه يقين او بر اين قوّت يافته كه او مجراى حركت و قدرت و اراده و علم و ديگر صفات حقّ است و همهء آنها به جبر در او حادث مىشود . پس آنچه بر او جارى مىشود دور از انتظارش نيست .\r\nتفاوت او با كودك در اين است كه كودك به مادرش پناه مىبرد و بانگ مىزند و به دامن او مىآويزد و در پى او مىدود ، ليكن اين همچون كودكى است كه اگر چه مادرش را صدا نمىكند مادرش او را مىطلبد ، و اگر چه به دامن او چنگ نمىزند مادرش او را در آغوش مىگيرد ، و اگر چه شير از او نمىخواهد مادرش خود شير دادن و سيراب كردن او را آغاز مىكند .\r\nاين مقام توكّل ثمره‌اش ترك دعا و سؤال از خداوند است ، زيرا دارندهء آن به كرم و عنايت خداوند وثوق دارد ، و او آنچه ابتدائا مىدهد بهتر و بيشتر از آن چيزى است كه از او خواسته مىشود ، و چه نعمتهاى بسيارى كه پيش از دعا و قبل از استحقاق ابتدا به دادن آنها كرده است . امّا مقام دوّم توكّل مقتضى ترك دعا و سؤال از خداوند نيست بلكه تنها\r\n\r\n","description":"","footnote":"","page_name":" 504 ","page_number":504},
  {"content":"\r\n\r\nمقتضى ترك سؤال از غير اوست .\r\nاگر بگويى : آيا وجود اين حالات قابل تصوّر است ؟\r\nپاسخ اين است بايد بدانى كه وجود آنها محال نيست ، ليكن كمياب و نادر است ، و مقام دوم و سوم كميابتر ، و مقام اوّل به امكان نزديكتر مىباشد . سپس هر گاه مقام دوم و سوّم وجود يابد دوام آنها از خود آنها بعيدتر به نظر مىرسد بلكه مقام سوّم از حيث دوام تقريبا شبيه زردى چهرهء كسى است كه دچار ترس شده باشد ؛ چه انبساط دل به سبب ملاحظهء توانمندى و نيرو و اسباب امرى طبيعى است و انقباض آن عارضى است ، چنان كه گسترش خون به همهء اطراف بدن جريانى طبيعى است و انقباض آن عارضى مىباشد . ترس عبارت از انقباض از ظاهر پوست بدن به سوى باطن آن است تا آن جا كه سرخيى كه از وراى پوست نازك بشره ديده مىشود محو گردد ، چه پوست بدن پرده‌اى نازك است به طورى كه از وراى آن سرخى خون مشاهده مىشود ، و انقباض خون موجب زردى چهره مىگردد ، ليكن دوامى ندارد . همچنين انقباض دل به طور كلّى به سبب ملاحظهء توان و نيرو و ديگر اسباب ظاهرى دايمى نيست . امّا مقام دوم از نظر دوام شبيه زردى چهرهء انسان تب دار است كه ممكن است يكى دو روز ادامه داشته باشد . و مقام اوّل از اين حيث شبيه زردى چهرهء بيمارى است كه بيماريش استحكام يافته و دور نيست كه اين زردى دوام يابد و يا بر طرف شود .\r\nاگر بگويى : آيا در اين حالات تدبير و توسّل به اسباب براى بنده باقى مىماند يا نه .\r\nبدان مقام سوّم بكلّى تدبير را تا زمانى كه اين حالت باقى است منتفى مىسازد بلكه دارندهء آن مانند انسانى بهت زده است . مقام دوم همهء تدابير را نفى مىكند جز پناه بردن به خدا را از طريق دعا و زارى . او از اين حيث مانند كودك است كه تنها به دامان مادر پناه مىبرد . مقام اوّل اصل تدبير و اختيار را نفى نمىكند ، ليكن پاره‌اى از تدابير را منتفى مىسازد و مانند كسى است كه در خصومت بر وكيلش تكيه كرده و متوكّل بر اوست ، چه او تدبير خود را از غير جهت وكيل ترك مىكند ، ليكن تدبيرى را كه وكيلش به آن اشاره كرده و يا از عادت و رفتار او بر وى معلوم شده بدون دستور او رها نمىكند . امّا آنچه را به اشارهء او مىداند مانند اين است كه به او بگويد : من جز در حضور تو سخن نمىگويم ، در اين صورت او به تدبير حضور خود مشغول مىشود ، و اين با توكّل او بر وكيلش تناقض ندارد ، زيرا در اظهار حجّت از او به حول و قوّهء خود يا ديگرى پناه نبرده است ، بلكه\r\n\r\n","description":"","footnote":"","page_name":" 505 ","page_number":505},
  {"content":"\r\n\r\nكمال توكّل او بر وكيلش همين است كه آنچه به وى دستور مىدهد به انجام رساند ، چه اگر متوكّل بر او نبود و به گفتارش اعتماد نداشت به فرمان او حضور پيدا نمىكرد . امّا آنچه از عادت و رفتار وكيل بر او معلوم شده آن است كه مىداند وكيل او عادت دارد كه بدون وجود سند و مدرك با دشمن احتجاج نمىكند ؛ لذا در صورتى كه بر وكيل خود توكّل دارد كمال توكّلش به اين است كه بر عادت و سنّت وكيل اعتماد و به مقتضاى آن عمل كند و آن اين كه سند و مدرك خويش را به هنگام مخاصمه به همراه خود بياورد .\r\nدر اين صورت از تدبير در حضور و تدبير در حاضر كردن سند بىنياز نيست و اگر چيزى از اينها را ترك كند نقصانى در توكّل او به وكيل خواهد بود ، چه رسد به اين كه عملش مايهء نقصان توكّلش گردد . آرى پس از آن كه به اشارهء وكيل در جلسهء مخاصمه حاضر شود ، و بر طبق سنّت و عادت او سند و مدرك خود را به همراه بياورد و ناظر احتجاج وكيل خود با خصم شود ، وى در اين حضور خود به مقام دوم و سوّم توكّل رسيده است ، چه مانند انسانى مبهوت و منتظر باقى مىماند و به حول ( قدرت ) و قوّهء خود پناه نمىبرد ، زيرا براى او توان و نيرويى باقى نمانده و قدرت و قوّت او براى حضور در جلسهء مخاصمه و آوردن سند و مدرك خود به دستور وكيل و طبق سنّت او به كار رفته و به پايان رسيده است و براى او جز آرامش خاطر و وثوق به وكيل و انتظار آنچه جريان مىيابد چيزى به جا نمانده است .\r\nهر گاه در آنچه گفته شد تأمّل كنى همهء اشكالات تو در بارهء توكّل بر طرف مىشود و خواهى دانست كه شرط توكّل ترك همهء تدابير و اعمال نيست و نيز با وجود توكّل هر تدبير و عملى روا نيست ، بلكه آن داراى اقسامى است و تفصيل آن در اعمال به زودى بيان خواهد شد .\r\nبنابر اين توسّل جستن توكّل كننده به قدرت و توان خود به هنگام حضور در جلسهء مخاصمه و آوردن سند و مدرك تناقضى با توكّل ندارد ، چه او مىداند كه اگر وكيل نباشد حضور او و آوردن سند كارى باطل و زحمتى بىفايده است ؛ لذا حضور او از آن جهت كه مربوط به قدرت و توان اوست مفيد نيست ، بلكه از آن جهت مفيد است كه وكيل در احتجاج خود او را معتمد قرار داده ، و اين را از اشاره و رفتار او شناخته است . از اين رو نيرو و توانى جز به وكيل براى او نيست . جز اين كه معناى اين جمله در بارهء اين وكيل كامل نمىباشد ، زيرا او آفرينندهء حول و قوّه توكّل كننده نيست بلكه خداوند است كه\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nحول و قوّه را در نفوس آنها سودمند قرار داده و اگر فعل او نبود سودى در آنها وجود نداشت . از اين رو اين معنا تنها در بارهء وكيل مطلق كه حقّ تعالى است صادق مىباشد ، زيرا او آفرينندهء حول و قوّه است چنان كه در بخش توحيد شرح داده شد ، و اوست كه آنها را مفيد و سودبخش گردانيده و شرط فوايد و مقاصدى قرار داده كه پس از آنها مىآفريند .\r\nلذا لا حول و لا قوّة إلّا باللّه حقّ و صدق است . هر كس آن را به همين گونه تلقّى كند پاداش بزرگى كه براى گويندهء آن در اخبار وارد شده است نصيب او خواهد شد . ممكن است بعضى آن را بعيد بشمارند و بگويند : چگونه ممكن است در برابر اين كلمه كه گفتن آن بر زبان و اعتقاد به مفهوم الفاظ آن براى دل آسان است اين همه ثوابهاى بزرگ داده شود . امّا چه دور است اين سخن ، زيرا اين ثوابها پاداش توجّه و مشاهده‌اى است كه ما آن را در بخش توحيد ذكر كرديم . نسبت اين كلمه و ثواب آن در مقايسه با كلمهء لا إله إلّا اللّه و ثواب آن مانند نسبت معناى يكى از اين دو به ديگرى است ، زيرا در اين كلمه تنها دو چيز به خداوند نسبت داده شده كه آنها حول ( قدرت ) و قوّه است ليكن در كلمهء لا إله الّا اللّه همهء ممكنات به او منسوب شده است . پس به تفاوت ميان همه چيز و دو چيز بنگر تا ثواب گفتن لا إله الّا اللّه را در مقايسهء با اين كلمه بدانى .\r\nچنان كه پيش از اين گفته‌ايم توحيد داراى دو پوست و دو مغز است ، اين كلمه و كلمات ديگر نيز به همين گونه‌اند و بيشتر مردم به پوستها پايبند شده‌اند و به مغزها دست نيافته‌اند . گفتار پيامبر خدا ( ص ) كه فرموده است : « هر كس لا إله الّا اللّه را از دل با صدق و اخلاص بگويد بهشت بر او واجب مىشود » ، « 3 » اشاره به دو مغز است ، و هر جا بدون ذكر صدق و اخلاص اطلاق شده مطلق مقيّد را اراده كرده است ؛ چنان كه در برخى جاها آمرزش را به ايمان و عمل صالح مقيّد كرده و در جاهاى ديگر به مطلق ايمان نسبت داده و مراد از آن ايمانى است كه با عمل صالح همراه باشد . لذا پادشاهى را نمىتوان با گفتار به دست آورد و حركت زبان گفتار است ، همچنان كه عقيدهء قلبى نيز گفتار است ليكن آن گفتار نفس است ، و صدق و اخلاص وراى آنهاست ، و سرير پادشاهى را جز براى مقرّبان و مخلصان نصب نمىكنند .\r\n\r\n\r\n","description":"","footnote":"\r\n( 3 ) طبرانى از حديث زيد بن ارقم ، ( المغنى ) .\r\n","page_name":" 507 ","page_number":507},
  {"content":"\r\n\r\nآرى كسانى كه به رتبهء اصحاب يمين نزديكند نيز در پيشگاه حق تعالى درجاتى دارند هر چند به درجهء پادشاهى نمىرسد . آيا نمىبينى در سورهء واقعه هنگامى كه خداوند مقرّبان پيشتاز را ذكر مىكند از سرير پادشاهى آنها ياد مىكند و مىفرمايد :   عَلى سُرُرٍ مَوْضُونَةٍ ، مُتَّكِئِينَ عَلَيْها مُتَقابِلِينَ   ، « 4 » و چون به اصحاب يمين مىرسد بيش از آب ، سايه ، ميوه ، اشجار و حورعين چيزى ذكر نمىكند ، و همهء اينها يعنى لذّات نگاه كردن ، نوشيدن ، خوردن و مباشرت از لذّتهايى است كه براى ستوران پيوسته ميسّر مىباشد و اين لذّتهاى حيوانى با لذّات پادشاهى و فرود آمدن در جوار حضرت بارى در اعلا عليّين چگونه مىتواند قابل مقايسه باشد . اگر اين لذّات داراى ارزشى بود در دسترس ستوران قرار داده نمىشد و رتبهء فرشتگان از آنها برتر نبود . آيا تصوّر مىكنى احوال چهارپايان كه در مرغزارها رها مىشوند و به آب و درختان و انواع خوردنيها متنعّم مىگردند ، و به جهش و جفت‌گيرى مشغول مىشوند برتر و لذيذتر و شريفتر و براى ارباب كمال سزاوارتر است كه به جاى غبطه به احوال فرشتگان در شادى آنها به سبب قرب پروردگار در اعلا عليّين به حيوانات غبطه برند ، ليكن هيهات هيهات ! چه دور است از تحصيل كمال كسى كه مخيّر شود ميان اين كه الاغى شود يا در درجهء جبرئيل قرار گيرد ، و وى رتبهء الاغ را بر درجهء جبرئيل ترجيح دهد . پوشيده نيست كه شبيه هر چيزى به سوى آن چيز كشيده مىشود ، و انسانى كه گرايش او به صنعت كفشگرى بيش از تمايل او به صنعت نويسندگى است در ذات خود به كفشگران بيشتر شباهت دارد تا به نويسندگان .\r\nهمچنين كسى كه رغبت او در رسيدن به لذّتهاى حيوانى است ناگزير به حيوانات بيشتر شباهت دارد تا به فرشتگان . اينان همان كسانى هستند كه در بارهء آنها گفته شده است :\r\n أُولئِكَ كَالْأَنْعامِ بَلْ هُمْ أَضَلُّ  . اين كه فرموده است از چهارپايان گمراهترند براى آن است كه در نهاد چهارپايان طلب درجات فرشتگان قرار داده نشده است و ترك طلب ناشى از عجز ذاتى آنهاست . ليكن اين طلب در سرشت انسان نهاده شده و كسى كه قادر به رسيدن به درجات كمال باشد و كوتاهى ورزد به نكوهش سزاوارتر و در نسبت دادن گمراهى به او شايسته‌تر است . و چون اين سخنان به طور معترضه بود به مقصود خود باز مىگرديم .\r\n\r\n\r\n","description":"","footnote":"\r\n( 4 ) واقعه / 16 و 17 : آنها ( مقرّبان ) بر تختهاى مرصّع و به هم پيوسته قرار دارند . در حالى كه بر آنها تكيه كرده و روبروى يكديگر نشسته‌اند .\r\n","page_name":" 508 ","page_number":508},
  {"content":"\r\n\r\nما معناى گفتن لا إله الّا اللّه و معناى گفتن لا حول و لا قوّة إلّا باللّه را بيان كرديم و هر كس آنها را از روى مشاهده نگويد حال توكّل در او قابل تصوّر نيست .\r\nاگر بگويى : آيا در گفتار نبود كه : لا حول و لا قوّة إلّا باللّه تنها نسبت دادن دو چيز به خداست ، پس اگر گوينده‌اى بگويد : آسمان و زمين مخلوق خداست آيا ثواب او مانند ثواب آن خواهد بود ؟\r\nپاسخ اين است كه : نه ، زيرا ثواب به اندازهء درجهء چيزى است كه به آن ثواب داده مىشود ، و ميان اين دو درجه برابرى نيست ، و تو نبايد به بزرگى آسمان و زمين و خردى حول ( قدرت ) و قوّه بنگرى هر چند توصيف آنها به كوچكى بر سبيل مجاز رواست ؛ چه امور به بزرگى اشخاص نيست ، بلكه هر عامى مىداند كه زمين و آسمان ساختهء آدميان نيستند بلكه آفريده شدهء خدايند . امّا حول و قوّه از مسائلى است كه حلّ آنها بر معتزله و فلاسفه و فرقه‌هاى بسيار كه مدّعى دقّت و موشكافى در مطالب نظرى و معقول هستند مشكل شده است . لذا اين مسأله ورطه‌اى خطرناك و لغزشگاهى بزرگ است كه غافلان بسيارى در آن هلاك شده‌اند ، چه آنها امرى را براى خودشان اثبات كرده‌اند كه آن شرك در توحيد و اثبات مخلوق براى غير خداست . هر كس به توفيق الهى از اين تنگنا بگذرد مرتبه‌اش بلند و درجه‌اش بزرگ مىشود ، و اوست كه در گفتن لا حول و لا قوّة إلّا باللّه صادق مىباشد ؛ و ما پيش از اين بيان كرديم كه در طريق توحيد تنها دو تنگنا وجود دارد :\r\nاول - نگريستن به آسمان ، زمين ، خورشيد ، ماه ، ابر ، باران و ديگر جمادات .\r\nدوم - توجّه به اختيار حيوانات ، و اين بزرگترين و خطرناكترين عقبه يا گردنه است .\r\nو گويا اين كلمه رمز كامل توحيد است از اين رو ثواب آن بزرگ است يعنى ثواب مشاهده‌اى كه اين كلمه ترجمهء آن است .\r\nبنابر اين خلاصه سخن در توكّل بيزارى از حول و قوّهء خويش و توكّل بر حقّ يگانه است ، و اين مطلب ضمن بيان ما پيرامون اعمال توكّل روشن خواهد شد .\r\nمىگويم : پس از اين غزّالى فصلى در شرح آنچه مشايخ در بارهء حالت توكّل گفته‌اند ذكر كرده و چون در آن فايده‌اى بيش از آنچه او در معنا بيان كرده ديده نمىشود از آن چشم مىپوشيم .\r\nغزّالى مىگويد :\r\n\r\n","description":"","footnote":"","page_name":" 509 ","page_number":509},
  {"content":"\r\n\r\n\r\nاعمال متوكّلان\r\n( 1 ) بدان علم ، حال و حال ، اعمال را به بار مىآورد . برخى گمان مىكنند توكّل ترك كسب به بدن ، و ترك تدبير به دل و مانند خرقه‌اى بر زمين در افتادن و يا پارهء گوشتى در سفره بودن است . و اين پندار نادانهاست ، چه چنين شيوه‌اى در شرع حرام و شرع متوكّلان را ستوده است . پس چگونه مىتوان با ارتكاب محرّمات دين به مقامى از مقامات آن دست يافت ؟ بلكه ما پرده از روى اين حقيقت برمىداريم و مىگوييم :\r\nآثار توكّل در حركت بنده و سعى او در راه مقاصدش ظاهر مىشود . سعى او كه به اختيار خودش مىباشد يا براى جلب منفعتى است كه فاقد آن است مانند كسب ، يا براى حفظ منفعتى است كه نزد او موجود است مانند اندوختن ، و يا براى دفع ضررى است كه به او نرسيده است مانند دفع مهاجم و دزد و درّنده ، و يا براى رفع زيانى است كه به او رسيده است مانند درمان بيمارى . مقاصدى كه بنده در حركات و جنب و جوش خود دارد از اين چهار قسم بيرون نيست كه به طور خلاصه عبارتند از جلب نفع ، حفظ آن ، دفع ضرر ، قطع آن . ما شرايط توكّل و درجات آن را در هر يك از اين اقسام با ذكر شواهدى از شرع بيان مىكنيم :\r\n\r\nقسم اوّل - در جلب آنچه نافع است\r\n( 2 ) در اين باره مىگوييم : اسبابى كه مىتوان بدانها جلب نفع كرد سه نوع است : قطعى ، ظنّى كه مىتوان بدان اعتماد كرد ، وهمى كه به طور كامل قابل اعتماد نيست و نفس بدان مطمئنّ نمىشود .\r\n1 - قطعى : مانند اسبابى كه به تقدير و مشيّت الهى مسبّباتى به طور عام و اختلاف ناپذير بدانها مترتّب است مانند اين كه خوراكى در پيش روى تو گذارده باشند و تو گرسنه و نيازمند باشى ، ليكن به آن دست دراز نكنى و بگويى : من متوكّلم و شرط توكّل ترك سعى و كوشش است ، و دست دراز كردن سعى و حركت مىباشد ، همچنين جويدن آن با دندانها و بلعيدن آن كه مستلزم بر روى هم گذاردن قسمت بالاى دهان بر زيرين آن است . بى ترديد اين ادّعا ديوانگى محض است و نشانى از توكّل در آن نيست ، زيرا اگر انتظار دارى كه خداوند در تو بدون خوردن نان سيرى آفريند ، يا در نان حركتى خلق كند كه نزد تو بيايد ، يا فرشته‌اى بگمارد كه آن را بجود و به معدهء تو برساند بىشكّ سنّت حق\r\n\r\n","description":"","footnote":"","page_name":" 510 ","page_number":510},
  {"content":"\r\n\r\nتعالى را ندانسته‌اى . همچنين اگر زمين را كشت نكنى و اميد داشته باشى كه خداوند بدون افشاندن تخم زراعت مىآفريند ، يا همسرت بدون مباشرت مانند مريم فرزند مىزايد همهء اينها ديوانگى خواهد بود ، و مثالها در اين باره بسيار است و قابل شمارش نيست . در اين موارد توكّل به عمل نيست بلكه به علم و حال است . امّا علم در اين جا عبارت از اين است كه بدانى آفرينندهء طعام ، دست ، دندانها ، نيروى حركت خداست ، و اوست كه تو را طعام مىدهد و سيرآب مىكند . امّا حال آن است كه آرامش خاطر و اعتماد تو بر فضل خداوند متعال باشد نه بر دست و طعام ، و چگونه مىتوانى بر سلامت دستت اعتماد كنى در صورتى كه بسا در همين حال خشك و فلج شود ؛ و چگونه بر قدرت خويش تكيه مىكنى و بسا در حال بيماريى بر تو عارض شود كه خردت را زايل كند و نيروى حركت را در تو باطل سازد ؛ و چگونه بر حضور طعام اعتماد مىكنى و حال آن كه بسا خداوند بر تو كسى را چيره كند كه در آن بر تو غلبه جويد ، يا مارى را برانگيزد كه تو را از جا بركند و ميان تو و طعام جدايى افكند . و چون امثال اينها محتمل است و چاره‌اى جز به فضل خداوند نيست بايد به فضل او شادمان باشى و بر او توكّل كنى . و هر گاه علم و حال او بدين منوال باشد بايد دستش را به سوى خدا دراز كند . و او متوكّل خواهد بود .\r\n2 - ظنّى : اسبابى است كه اگر چه يقينى نيست ليكن غالب اين است كه مسبّبات بدون آنها حاصل نمىشود و احتمال حصول آنها بتنهايى بعيد به نظر مىآيد ، مانند اين كه كسى از شهرها و كاروانها جدا شود و در بيابانهايى سفر كند كه مردم جز بندرت به آن جاها نمىروند و به همراه خود توشه‌اى برندارد . اين شرط توكّل نيست بلكه همراه داشتن توشه در بيابانها سنّت پيشينيان است و توكّل با اين كار زايل نمىشود با قيد اين كه اعتماد او بر فضل خداوند باشد نه بر توشه چنان كه پيش از اين گفته شد ليكن ترك توشه جايز است و آن از عاليترين مقامات توكّل است از اين رو خواصّ به همين گونه رفتار مىكردند .\r\nاگر بگويى : اين عمل سعى در نابودى خويش و القاى نفس در تهلكه است .\r\nپاسخ اين است كه بدانى اين كار با رعايت دو شرط از حرام بودن بيرون مىآيد :\r\n1 - آن كه انسان خود را رياضت داده و با نفس مجاهده كرده و آن را به صبر بر گرسنگى در طول يك هفته يا قريب به آن رام كرده باشد به طورى كه بتواند بدون\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nنگرانى و تشويش خاطر و بازماندن از ذكر خدا بر گرسنگى صبر كند .\r\n2 - به گونه‌اى باشد كه بتواند با گياه و چيزهاى پستى كه اتّفاقا بيابد رفع گرسنگى كند .\r\nهر گاه اين دو شرط رعايت شود و بىتوشه سفر كند دور نيست كه در بيابانها در طول هفته با انسانى روبرو شود يا به منزلگاه يا روستايى برسد و يا گياهى بيابد كه در حال جهاد با نفس خود را با آن زنده نگه دارد ، و جهاد ستون توكّل است ، و خواصّ و امثال آنها از متوكّلان بر همين امر اعتماد مىكردند . دليل بر آن اين كه خواصّ هرگز سوزن ، مقراض ، نخ و ظرف آبخورى را از خود جدا نمىكردند و مىگفتند : زيانى به توكّل نمىرساند ، و سبب اين بود كه مىدانستند در بيابانها آب بر روى زمين جريان ندارد ، و سنّت خداوند بر اين نيست كه آب بدون دلو و طناب از چاه بالا بيايد ، و طناب و دلو در بيابانها غالبا وجود ندارد چنان كه گياه وجود دارد . و آب در هر روز چند بار براى وضو ، و براى رفع تشنگى در هر روزى يا دو روز يك بار مورد نياز است ، چه مسافر بر اثر گرمى ناشى از حركت نمىتواند در برابر تشنگى صبر كند هر چند در برابر گرسنگى شكيبايى مىورزد . همچنين او بيش از يك جامه ندارد و بسا كه پاره شود و عورتش مكشوف گردد . سوزن و مقراض نيز غالبا به هنگام گزاردن نماز در بيابان يافت نمىشود ، و از آنچه در بيابان مىتوان يافت در بريدن و دوخت چيزى جانشين آنها نمىگردد .\r\nبنابر اين هر چه به معناى اين چهار چيز است به درجهء نخست ملحق نمىشود ، چه امور مذكور ظنّى است و قطعى نيست ، و محتمل است كه جامه‌اش پاره نشود ، يا كسى جامه‌اى به او بدهد ، يا در كنار چاه كسى را بيابد كه او را سيرآب كند . امّا اين احتمال وجود ندارد كه طعام جويده شده به سوى دهن او به حركت درآيد . لذا ميان اين دو درجه تفاوت است ليكن دومى در معناى اوّلى است ؛ از اين رو مىگوييم اگر به يكى از درّه‌هاى كوهها برود كه در آن آب و گياه نباشد و كسى به آن جا وارد نشود ، و در آن جا بنشيند و توكّل كند او گناه كرده و در نابودى خويش كوشيده است . چنان كه نقل كرده‌اند زاهدى از شهرها دورى گرفت و در دامنهء كوهى مقيم شد و گفت : از كسى چيزى درخواست نمىكنم تا خداوند روزى مرا برساند . هفته‌اى گذشت و نزديك بود از گرسنگى بميرد ليكن روزى او نرسيد ، گفت : اى پروردگار من ! اگر مرا زنده نگه مىدارى رزقى را كه روزيم كرده‌اى به من برسان و گر نه جان از تنم بگير . خداوند به او وحى فرمود : به عزّت و جلالم سوگند روزيت را نمىرسانم تا آنگاه كه به شهرها درآيى و ميان مردم بنشينى .\r\n\r\n","description":"","footnote":"","page_name":" 512 ","page_number":512},
  {"content":"\r\n\r\nزاهد وارد شهر شد و در آن اقامت كرد ، و هر كس براى او خوردنى و آشاميدنى مىآورد از آنها مىخورد و مىآشامد ليكن ترسى از آن به دل او راه يافت . خداوند به او وحى فرمود : آيا مىخواهى حكمت مرا در دنيا با زهد خود از ميان ببرى ، آيا نمىدانى كه بنده‌ام را به دست بندگانم روزى بدهم نزد من محبوبتر است تا آن كه به دست قدرت خود روزى او را برسانم .\r\nبنا بر اين دورى گرفتن از همهء اسباب مخالفت با حكمت الهى و ناشى از جهل به سنّتهاى اوست ؛ و عمل كردن طبق سنّتهاى خداوند با اعتماد به او نه بر اسباب تناقضى با توكّل ندارد چنان كه پيش از اين وكيل در دعاوى را مثال آورديم . ليكن اسباب بر دو قسم است : ظاهرى و پنهانى ، معناى توكّل اين است كه به اسباب پنهانى اكتفا كند و از اسباب ظاهرى چشم پوشد و بر مسبّب اسباب پنهانى مطمئنّ باشد نه بر اسباب .\r\nمىگويم : كاش مىدانستم كه پنهان و آشكار بودن اسباب چه دخالتى در توكّل دارد ؛ زيرا محقّق شد كه معناى توكّل تنها وثوق و اعتماد به خداوند است نه بر اسباب ، در اين صورت وجود اسباب و عدم آنها و آشكار يا پنهان بودن آنها يكسان است . علاوه بر اين كسى كه با نفس خويش مجاهده و آن را رام كرده به طورى كه يك هفته بر گرسنگى صبر مىورزد و مىتواند با گياه بيابان تغذيه كند اسباب برايش آشكار گرديده است ، چه بىنيازى يكى از دو توانگرى است و چنانچه او در اين هنگام بر صبر و توانايى خود بر تغذيه با گياه ، اعتماد كند از توكّل بىبهره است و اگر تنها به خداوند وثوق دارد در شهر با اسباب آشكار اقامت كند و اعتمادش به خداوند باشد نه بر اسباب ، چنان كه حقّ تعالى به زاهدى كه داستانش را غزّالى پيش از اين نقل كرد امر فرمود .\r\nغزّالى مىگويد :\r\nاگر بگويى : اقامت انسان در شهر بدون آن كه كسى داشته باشد حرام است يا مباح يا مستحب ؟\r\nپاسخ اين است كه بدانى آن حرام نيست ، زيرا جهانگرد در بيابان اگر خويشتن را به هلاكت نيفكند كار حرامى نكرده است . پس آن كه در شهر اقامت كرده چگونه ممكن است خود را به هلاكت افكنده باشد تا فعل او حرام گردد بلكه ممكن است از جايى كه گمان آن را ندارد روزى او اگر چه ديرتر برسد و صبر تا زمانى كه اتّفاق افتد براى او ممكن است . امّا اگر در خانه را به روى خود ببندد به طورى كه راهى براى دسترسى به او\r\n\r\n","description":"","footnote":"","page_name":" 513 ","page_number":513},
  {"content":"\r\n\r\nبراى كسى باقى نماند اين عمل او حرام است . و اگر در خانه را باز بگذارد ، و بيكاره و بطّال بوده و اهل عبادت نباشد خروج از خانه و كسب براى او سزاوارتر است ليكن فعل او حرام نيست « 5 » تا آنگاه كه در آستانهء مرگ قرار گيرد . در اين موقع خروج از خانه و سؤال يا كسب بر او لازم مىشود . و اگر دلش به خدا مشغول باشد و به مردم توجّهى نداشته باشد و ننگرد كه چه كسى وارد خانه مىشود و روزى او را مىآورد بلكه نظرش به فضل خدا و توجّهش به او باشد اين عمل او افضل خواهد بود ، چه اين از مقامات توكّل است كه عبارت از اشتغال به خدا و عدم اهتمام به روزى است ، چه بىترديد روزى مىرسد . در اين مورد آنچه يكى از عالمان گفته است درست است كه : بنده اگر از روزىاش بگريزد روزىاش او را طلب خواهد كرد ، چنان كه اگر از مرگ بگريزد مرگ او را درخواهد يافت . اگر انسان از خدا بخواهد كه او را روزى ندهد نه تنها دعايش اجابت نخواهد شد بلكه گنهكار نيز خواهد بود ، و به او گفته مىشود : اى نادان چگونه ممكن است تو را بيافرينم و روزى ندهم ؟ از اين رو ابن عبّاس گفته است : مردم در همه چيز اختلاف كرده‌اند جز در روزى و مرگ چه آنها اتّفاق دارند كه روزى دهنده و ميراننده‌اى جز خدا نيست . پيامبر خدا ( ص ) فرموده است : « اگر بر خدا چنان كه سزاوار اوست توكّل كنيد به شما روزى خواهد داد همان گونه كه به مرغان روزى مىدهد ، بامداد گرسنه مىروند و شبانگاه با شكم سير برمىگردند و به دعاى شما كوهها از جا كنده مىشد . » « 6 » عيسى ( ع ) گفته است : « به پرندگان بنگريد كه كشت و درو و ذخيره نمىكنند و خداوند آنها را روز بروز روزى مىدهد . » اگر مىگوييد : شكم ما بزرگتر است به چهارپايان بنگريد كه چگونه خداوند خلق را بر آنها گمارده است .\r\nمىگويم : شايد غزّالى اين اخبار و گفته‌ها را به اين منظور نقل كرده است كه حريصان را به اعتدال بكشاند ، و گرنه شكّى نيست كه انسان مكلّف است با اسبابى كه خداوند در دسترس او گذاشته اعمّ از كشاورزى و بازرگانى و صنعت روزى خود را در آنچه خداوند حلال فرموده بطلبد ، و همان گونه كه نماز و روزه و حجّ عباداتى است كه خداوند بندگانش را به آنها مكلّف كرده تا از اين راهها به او تقرّب جويند ، همچنين\r\n\r\n\r\n","description":"","footnote":"\r\n( 5 ) بلكه ملعون است ، زيرا خود را سربار مردم كرده است .\r\n( 6 ) المستدرك حاك ، 4 / 318 ؛ مسند احمد بدون ( . . . و به دعاى شما كوهها . . . ) ؛ محمّد بن نصر آن را با همين زياده و با اندك اختلافى در كتاب تعظيم قدر الصلاة از حديث معاذ بن جبل روايت كرده است .\r\n","page_name":" 514 ","page_number":514},
  {"content":"\r\n\r\nطلب روزى حلال عبادتى است كه خداوند آنان را به تحصيل آن مكلّف ساخته تا به او تقرّب يابند . ليكن آنها را نيز موظّف كرده كه تنها به او اعتماد كنند و بر اسباب اطمينان نداشته باشند همچنان كه آنان را مكلّف ساخته كه بر اعمال حسنهء خود تكيه نكنند بلكه اعتماد آنها به فضل خداوند باشد . پيامبر خدا ( ص ) فرموده است : « عبادت هفتاد جزء است بهترين آنها طلب حلال است » ؛ « 7 » و نيز : « خداوند به داوود ( ع ) وحى فرمود كه تو بندهء نيكويى هستى جز اين كه از بيت المال مىخورى و به دست خود كار نمىكنى ، داوود چهل بامداد گريست از اين رو خداوند آهن را براى او نرم كرد . » « 8 » پيامبران و ائمّهء هدى ( ع ) همگى براى طلب روزى با دست خود كار مىكردند چنان كه در كتاب احكام كسب ذكر شد ، و اگر ترك كسب كار خوبى بود آنها سزاوارتر به آن بودند .\r\nامام صادق ( ع ) فرموده است : « كسى كه دنيايش را براى آخرتش و آخرتش را براى دنيايش ترك كند از ما نيست » . « 9 » و نيز آن حضرت از احوال مردى جويا شد عرض كردند : محتاج شده است ، فرمود :\r\n« روزها چه مىكند ؟ » ، گفتند : در خانه خدا را عبادت مىكند ، فرمود : « معاش او از كجاست ؟ » گفتند : از يكى از برادرانش . فرمود : « به خدا سوگند آن كه معاش او را مىدهد خدا را بيشتر از او عبادت مىكند . » « 10 » مردى به آن حضرت عرض كرد : در خانه‌اى مىنشينم و نماز مىخوانم ، روزه مىگيرم و پروردگارم را عبادت مىكنم امّا روزى من خواهد رسيد . امام ( ع ) فرمود : « اين يكى از سه شخصى است كه دعايش اجابت نمىشود . » « 11 » در اين باره اخبار بيش از آن است كه شماره و ذكر شود . غزّالى نيز بخشى از آنها را در مواضع خود نقل كرده ، ليكن او در اين موارد به سبب حسن ظنّى كه به پيشينيان داشته و به اين گمان كه همهء اعمالى كه پارسايان آنها انجام داده‌اند و خبرش به او رسيده است و آنها الگو و مقتدايند عقل و كياست او دچار تباهى شده و در همهء اين موارد به راه خطا\r\n\r\n\r\n","description":"","footnote":"\r\n( 7 ) كافى ، 5 / 78 ، شمارهء 6 .\r\n( 8 ) كافى ، 5 / 74 ، شمارهء 5 .\r\n( 9 ) الفقيه باب المعايش و المكاسب ، ص 351 ، شمارهء 2 .\r\n( 10 ) كافى ، 5 / 78 ، شمارهء 4 .\r\n( 11 ) التهذيب ، ج 6 ، كتاب المكاسب باب مكاسب ، شمارهء 8 ، كلينى ، كافى ، 5 / 77 ، شمارهء 1 .\r\n","page_name":" 515 ","page_number":515},
  {"content":"\r\n\r\nرفته است .\r\n3 - آميختگى اسباب كه موجب توهّم منجر شدن آنها به مسبّباتى بدون وجود وثيقه‌اى آشكار است ، چنان كه انسان در طريق كسب و راههاى آن تدابير دقيق به كار مىبرد و منتهاى باريك انديشى را به جا مىآورد ، و او با اين روش از همهء درجات توكّل خارج شده است و اين راهى است كه همهء مردم پويا و جوياى آنند ، و مقصودم همهء مردمى است كه با تدابير دقيق براى به دست آوردن مال مباح به كسب حلال مشغولند . امّا گرفتن مال شبهه‌ناك و كسبى كه در آن نوعى شبهه است ناشى از نهايت حرص به دنيا و تكيه كردن بر اسباب است . پوشيده نيست كه اين شيوه توكّل را باطل مىكند و مانند اسبابى است كه آنها را به عنوان دفع مضرّات وسيلهء جلب منافع قرار مىدهند ، مانند جادوگرى ، فالگيرى و داغ كردن . چه پيامبر خدا ( ص ) متوكّلان را به ترك اينها توصيف كرده و آنان را به اين كه كسب نمىكنند و در شهرها مقيم نمىشوند ، و از كسى چيزى نمىستانند معرفى نكرده است بلكه آنها را به استفادهء از وسايط توصيف فرموده است . نظاير اين اسباب كه در حصول مسبّبات بدانها وثوقى نيست بسيار و غير قابل شمارش است . سهل شوشترى در بارهء توكّل گفته است كه : آن ترك تدبير است ، خداوند خلق را آفريد و آنها را از خود محجوب نگردانيد و حجاب آنها تدبير ايشان است . شايد منظور او كشف و استنباط دور و پنهان از طريق تفكّر باشد ، چه همينهاست كه به تدبير نياز دارد نه اسبابى كه آشكار است .\r\nبنابر اين روشن شد كه اسباب دو قسم است : يكى آن كه تمسّك به آنها انسان را از محدودهء توكّل بيرون مىبرد ، و قسم ديگر انسان را از توكّل خارج نمىسازد . قسم اخير نيز بر دو نوع است : قطعى ، ظنّى .\r\nاسباب قطعى آدمى را از توكّل بيرون نمىبرد و اين در صورتى است كه حال توكّل و علم به آن كه عبارت از اتّكا به مسبّب الاسباب است وجود داشته باشد . از اين رو توكّل در اين امور به حال و علم است نه عمل . امّا در اسباب ظنّى توكّل به حال و علم و عمل است .\r\nمىگويم : منظور غزّالى از عمل چنان كه پيش از اين بيان كرد اكتفا به اسباب پنهانى از اسباب ظاهرى ضمن اعتماد به مسبّب الاسباب است و خطاى او را در اين باره دانستيد .\r\nاو ضمن بيان اين كه اسباب به ذكر درجات مقامات متوكّلان پرداخته و در اين زمينه\r\n\r\n","description":"","footnote":"","page_name":" 516 ","page_number":516},
  {"content":"\r\n\r\nسخنانى طولانى گفته كه در نقل آنها سودى نيست ، بويژه با آنچه ما در اين مورد توضيح داده و گوشزد كرده‌ايم . سپس غزّالى مىگويد :\r\nاگر بگويى : آيا افضل اين است كه انسان در خانه‌اش بنشيند يا بيرون بيايد و كاسبى كند ؟\r\nبدان اگر با ترك كسب براى فكر و ذكر و اخلاص و صرف اوقات در عبادت فراغت مىيابد ، و كسب ، اين امور را بر او مشوّش مىكند ، و در همان حال از مردم انتظار ندارد كه بر او وارد شوند تا چيزى برايش بياورند بلكه در صبر و اعتماد بر خدا قويدل است نشستن در خانه براى او سزاوارتر مىباشد ؛ و چنانچه در خانه دلش مضطرب مىشود و چشم به مردم دارد كاسبى براى او شايسته‌تر است ، زيرا توجّه دل به سوى مردم سؤال از طريق دل است و ترك آن مهمتر و لازمتر از ترك كسب است و متوكّلان چيزى را كه دلشان در انتظار آن بود نمىگرفتند .\r\nمىگويم : بلكه در هر دو صورت كسب براى او افضل مىباشد و نشستن در خانه خود را در معرض ذلّت قرار دادن است ، زيرا اگر چه او به دل و زبان از مردم چيزى نخواسته است ليكن به زبان حال از آنها سؤال و درخواست كرده است . بعلاوه افضل عبادات را بكلّى ترك كرده و بسا سربار زندگى مردم نيز شده است و چقدر اين با آنچه غزّالى گفته است تفاوت دارد . چنان كه گفته شد خداوند داوود ( ع ) را كه از بيت المال ارتزاق مىكرد مورد سرزنش قرار داد . « 12 » امام صادق ( ع ) فرموده است : « اگر بتوانى كه سربار مردم نباشى چنين كن . » « 13 » پيامبر خدا ( ص ) فرموده است : « كسى كه زحمت خود را به دوش مردم اندازد ملعون است . » « 14 » امير مؤمنان ( ع ) فرموده است :\r\n لنقل الصّخر عن قلل الجبال * أعزّ إلىّ من منن الرّجال « 15 »\r\nيقول النّاس لي في الكسب عار * فقلت العار في ذلّ السؤال « 16 » \r\n\r\n\r\n","description":"","footnote":"\r\n( 12 ) كافى ، 5 / 74 ، شمارهء 5 . پيش از اين نيز ذكر شده است .\r\n( 13 ) كافى ، 5 / 79 ، شمارهء 9 .\r\n( 14 ) همان مأخذ ، 5 / 72 ، شمارهء 7 .\r\n( 15 ) هر آينه حمل سنگ از قلّهء كوهها - نزد من محبوبتر از تحمّل منّت مردم است ؛ ديوان منسوب به آن حضرت ، حرف لام .\r\n( 16 ) مردم به من مىگويند در كسب ننگ است - من گفتم ننگ در ذلّت سؤال است ؛ همان مأخذ .\r\n","page_name":" 517 ","page_number":517},
  {"content":"\r\n\r\nغزّالى مىگويد :\r\nبنابر اين هرگاه كاسب آداب كسب و شرايط نيّت را چنان كه پيش از اين در كتاب كسب گفته شد رعايت كند و قصد او افزون طلبى نباشد و بر سرمايه و كاردانى خود تكيه نكند متوكّل خواهد بود .\r\nاگر بگويى : نشانهء عدم اتّكاى او به سرمايه و كاردانىاش چيست ؟\r\nپاسخ اين است كه نشانه‌اش آن كه اگر سرمايه‌اش به سرقت رود يا در بازرگانى دچار زيان شود ، يا يكى از كارهايش معوّق ماند بدان راضى باشد و آرامش خاطرش را از دست ندهد و دلش مضطرب نشود بلكه حالت دلش از نظر سكون و آرامش با حالتى كه در سابق داشته يكى باشد ؛ زيرا كسى كه به چيزى آرامش نمىيابد فقدان آن او را دچار اضطراب نمىكند ، و آن كه از فقدان چيزى مضطرب مىشود با وجود آن آرامش مىيابد . مادام كه ايمان بنده كامل نشده است به اين كه فاعل و روزى دهنده‌اى جز خدا وجود ندارد ، و همهء آنچه براى بنده مقرّر فرموده اعمّ از نادارى و توانگرى و مرگ و زندگى براى او خير و خوبى بوده و بهتر از چيزى است كه بنده براى خود آرزو مىكند حالت توكّل او كمال نيافته است ؛ زيرا همان طورى كه پيش از اين گفته شد بناى توكّل بر نيروى ايمان به اين امور است ، همچنين ديگر مقامات دين اعمّ از احوال و اعمال هر كدام بر اصولى از ايمان استوار مىباشند . خلاصه آن كه توكّل مقامى مفهوم است ، ليكن مستلزم قوّت قلب و نيروى يقين است .\r\nاگر بگويى : آيا دارويى وجود دارد كه در انصراف دل از گرايش به اسباب ظاهرى و حسن ظنّ به خداوند در فراهم كردن اسباب پنهانى سودمند باشد ؟\r\nپاسخ اين كه : آرى وجود دارد و آن اين است كه بدانى بدگمانى از تلقينات شيطان و حسن ظنّ تلقين خداوند است و او فرموده است :  الشَّيْطانُ يَعِدُكُمُ الْفَقْرَ وَ يَأْمُرُكُمْ بِالْفَحْشاءِ وَ اللَّهُ يَعِدُكُمْ مَغْفِرَةً مِنْهُ وَ فَضْلًا  . « 17 » انسان بنا به طبيعت خود شيفتهء شنيدن هشدارهاى شيطان است ، از اين رو گفته‌اند : مشفق به بدگمانى حريص است ؛ و هرگاه ترس و ضعف دل و مشاهدهء كسانى كه بر اسباب ظاهرى تكيه دارند و به آن ترغيب مىكنند بر آن افزوده شود سوء ظنّ غلبه مىيابد و توكّل بكلّى زايل مىشود ، بلكه روزى را از سببهاى پنهانى\r\n\r\n\r\n","description":"","footnote":"\r\n( 17 ) بقره / 268 : شيطان شما را ( به هنگام انفاق ) وعدهء فقر و تهيدستى مىدهد و به فحشا و ( كارهاى زشت ) دعوت مىكند ، ليكن خداوند به شما وعدهء آمرزش و فزونى مىدهد .\r\n","page_name":" 518 ","page_number":518},
  {"content":"\r\n\r\nدانستن نيز توكّل را باطل مىكند .\r\nنقل كرده‌اند عابدى در مسجدى معتكف شد روزى معلومى نداشت . امام مسجد به او گفت : اگر كاسبى كنى برايت بهتر است . عابد به او پاسخى نداد تا آنگاه كه اين سخن را سه بار تكرار كرد . در بار چهارم به او پاسخ داد : در همسايگى مسجد يك تن يهودى است كه تعهّد كرده است هر روز دو گردهء نان به من برساند ، گفت : اگر يهودى در آنچه تعهّد كرده صادق باشد اعتكاف تو در مسجد برايت بهتر است . عابد پاسخ داد : اى فلان اگر تو هم امامت نكنى و ميان خدا و بندگانش با اين نقصان در توحيد حايل نشوى برايت بهتر خواهد بود ، چه تو وعدهء يك تن يهودى را بر وعدهء خداوند كه روزى بندگان را ضمانت فرموده ترجيح دادى .\r\nامام مسجدى به يكى از نماز گزاران گفت : روزى تو از كجا مىرسد ؟ پاسخ داد : اى شيخ ! صبر كن تا نمازهايى را كه در پشت سر تو گزارده‌ام اعاده كنم سپس پاسخ تو را بدهم .\r\nمىگويم : چنان كه گفته شد خداوند سبحان همان گونه كه روزى را ضمانت كرده به طلب آن و توسّل به اسباب نيز دستور داده است . بعلاوه ياوه گويى و نابخردى اين دو مرد در طىّ پاسخى كه داده‌اند و ادّعاى آنها كه داراى مقامى عالى در توكّلند و شگفتى آنان از اين كه از امثال آنها در بارهء اسباب روزيشان پرسش مىشود ، به خوبى روشن است . سپس بايد پرسيد ، آيا ميان پيشنمازى و پرسش از حال مرد ناشناخته‌اى كه ظاهر حالش بيانگر فقر و تنگدستى اوست منافاتى وجود دارد ؟ مردى كه سربار مردم است و حال و لباس او آنها را به اين پرسش وامىدارد كه از چه طريق و به چه وسيله خداوند روزى او را مىرساند .\r\nغزّالى مىگويد : شنيدن داستانهايى كه حاكى عجايب صنع خداوند در رسانيدن روزى به بندگان ، و نيز گوياى شگفتيهاى قهر خداوند در نابود كردن اموال بازرگانان و توانگران و كشتن آنها با شكم گرسنه است براى حسن ظنّ به خداوند و لطف او در رسانيدن روزى از طريق اسباب پنهانى سودمند مىباشد ، چنان كه از حذيفهء مرعشى كه خدمتكار ابراهيم بن ادهم بود پرسيدند كه : شگفت انگيزترين چيزى كه از او ديده‌اى چيست ؟ پاسخ داد : در راه مكّه روزهايى بىطعام مانديم ، سپس وارد كوفه شديم و در مسجد ويرانه‌اى سكنا كرديم . ابراهيم به من نگريست و گفت : اى حذيفه ، در تو آثار\r\n\r\n","description":"","footnote":"","page_name":" 519 ","page_number":519},
  {"content":"\r\n\r\nگرسنگى مىبينم ، گفتم : چنين است كه شيخ مىبيند . گفت : دوات و كاغذى برايم بياور .\r\nآنها را آوردم نوشت :  بِسْمِ اللَّهِ الرَّحْمنِ الرَّحِيمِ *  ، در همهء احوال مقصود تويى و در همهء معانى اشاره به تو است .\r\n أنا حامد أنا شاكر أنا ذاكر * أنا جابع أنا ضايع أنا عاري « 18 »\r\nهي ستّة و أنا الضّمين لنصفها * فكن الضّمين لنصفها يا باري « 19 »\r\nمدحى لغيرك لهب نار خضتها * فأجر عبيدك من دخول النّار « 20 » \r\nسپس نامه را به من داد و گفت : بيرون رو و جز به خداوند دل مبند و نامه را به نخستين كسى كه تو را ديدار كند بده . پس بيرون رفتم و نخستين كسى كه مرا ديدار كرد مردى بود كه بر استرى سوار بود ، نامه را به او دادم او آن را گرفت و خواند و گريست و سپس گفت :\r\nصاحب اين نامه چه مىكند ؟ گفتم : او در فلان مسجد است . وى يك كيسه كه محتوى ششصد دينار بود به من داد . پس از آن با مردى ديگرى برخورد كردم ، از او در بارهء كسى كه سوار استر بود پرسيدم ، گفت : او نصرانى است . سپس نزد ابراهيم آمدم و داستان را برايش نقل كردم ، گفت : به آن دست مزن كه او همين ساعت خواهد آمد . چون ساعتى گذشت نصرانى بر ما وارد شد و سر ابراهيم را در آغوش گرفت و بوسيد و اسلام آورد .\r\nمىگويم : پس از اين غزّالى داستانهاى عجيب و روايات غريبى را از اين قبيل ذكر كرده است . اگر اين وقايع صحّت داشته باشند اختصاص به دسته‌اى دارند كه بر اثر رياضت به مرتبه‌اى رسيده‌اند كه از هر يك ميليون تن جز يك يا دو نفر به آن نمىرسد و پس از اين بايد ديد اين طريقه‌اى پسنديده است يا نه ؟ بى شكّ مكلّف كردن عموم مردم به پيروى از اين راه بدون اجازهء شرع جايز نيست ، و شرع همچنين اجازه‌اى نداده بلكه امر بر خلاف آن وارد شده است .\r\nسپس غزّالى به بيان توكّل عائله‌مند و مجرّد و تفاوت ميان آنها پرداخته و در اين باره سخن را گسترش داده كه در نقل آنها سودى نيست و صحّت توكّل مجرّد را مشروط به آن دانسته است كه اگر روزىاش نرسيد به مرگ خشنود باشد و بداند كه روزى او مرگ و گرسنگى است . و ادامه مىدهد : اگر چه اين در دنيا نقصان است ليكن در آخرت فزونى\r\n\r\n\r\n","description":"","footnote":"\r\n( 18 ) من ستايشگر و شكر گزار و ذاكرم - من گرسنه و نابود و برهنه‌ام .\r\n( 19 ) آن شش چيزى است و من نيمى از آنها را ضامنم - تو ضامن نيمهء ديگر باش اى آفرينندهء من .\r\n( 20 ) ستايش من از جز تو زبانهء آتش كه در آن فرو روم - پس پناه ده بندهء كوچك خود را از ورود به آتش .\r\n","page_name":" 520 ","page_number":520},
  {"content":"\r\n\r\nاست و مىداند كه از اين دو روزى ( مرگ و گرسنگى ) آنچه بهتر است به او داده شده و آن روزى آخرت است ، و همان مرضى است كه بدان خواهد مرد و به آن خشنود مىباشد ، و قضا و قدر الهى به همين گونه واقع شده است . به اين ترتيب توكّل كامل مىشود .\r\nمىگويم : فساد اين گفتار روشن است ، زيرا از روى اختيار خود را به دامن مرگ انداختن شرعا ممنوع است چه اين عمل خود را سركوب كردن و قرار دادن خويش در معرض هلاكت است و خداوند فرموده است :  وَ لا تُلْقُوا بِأَيْدِيكُمْ إِلَى التَّهْلُكَةِ  . « 21 » سپس غزّالى مىگويد : حقّ اين است كه ميان او و عيال وى تفاوتى نيست ، چه اگر عيالش او را مساعدت كند كه مدّتى بر گرسنگى شكيبايى ورزد ، و آمادگى براى مرگ به سبب گرسنگى را روزى و غنيمتى براى آخرت بداند مىتواند در بارهء آنها نيز توكّل كند .\r\nنفس او به منزلهء عيال اوست و روا نيست كه او را ضايع بگذارد بلكه بايد آن را يارى دهد تا بتواند مدّتى بر گرسنگى صبر كند و اگر توانايى ندارد و دلش مضطرب و عبادتش درهم و مشوّش مىشود ، توكّل براى او جايز نيست .\r\nپس از آن مىگويد : بر تو روشن شد كه توكّل بريدن از اسباب نيست بلكه عبارت از اين است كه مدّتى به صبر بر گرسنگى اعتماد كند ، و اگر بندرت روزىاش به تأخير افتد به مردن خشنود باشد و نيز ماندن در شهرها يا دشتهايى است كه از گياه يا چيزى كه جانشين آن شود خالى نباشد . اينها همه اسباب بقاست و ليكن با نوعى رنج همراه است كه استمرار آن جز به صبر ممكن نيست ، و مردم از آنها به اسبابى عدول كرده‌اند كه آشكارتر است ، و به سبب ضعف ايمان و شدّت حرص و كمى صبر بر رنجهاى دنيا به خاطر آخرت و غلبهء ترس بر دلهايشان اينها را اسباب نمىشمارند .\r\nمىگويم : بلكه چنان كه دانستى توكّل جز اعتماد بر خداوند نيست همراه با مباشرت اسباب اعمّ از پنهان و آشكار و عدم اعتماد بر آنها . غزّالى پس از سخنان بسيارى از اين قبيل در بارهء حالات متوكّلان در تعلّق به اسباب ، مثالى بر وفق مبناى گفتار خود در توكّل آورده كه چون ما در ذكر امثال اين ترّهات و مطرح كردن آنها سودى نمىبينيم از آنها صرف نظر كرده به آنچه پيش از اين بيان داشته‌ايم و مطابق با چيزى است كه از احاديث ائمّهء هدى ( ع ) استفاده كرده‌ايم بسنده مىكنيم .\r\n\r\n\r\n","description":"","footnote":"\r\n( 21 ) بقره / 195 : و خود را به دست خويش به هلاكت نيفكنيد .\r\n","page_name":" 521 ","page_number":521},
  {"content":"\r\n\r\n\r\nقسم دوم - در ذكر اسباب اندوختن\r\n( 1 ) كسى كه از طريق ارث يا كسب سؤال و يا يكى از اسباب ديگر مالى به دست آورده در اندوختن آن سه حالت دارد :\r\nحالت اوّل - به اندازهء نياز همان وقت از مال برداشت كند به اين صورت كه اگر گرسنه است بخورد ، و اگر برهنه است بپوشد ، و چنانچه نياز دارد مسكن مختصرى بخرد ، و در حال بقيّه را ميان نيازمندان پخش كند ، يا اصلا نگيرد ، و جز به مقدارى كه بتواند مستحقّ و نيازمندى بيابد و آن را به او بدهد به همين نيّت آن را ذخيره كند ، و با اين روش محقّقا به لوازم توكّل عمل كرده است ، و اين درجه‌اى عالى است .\r\nحالت دوم - مقابل حالت اوّل و سبب بيرون رفتن از حدود توكّل است ، و آن اين است كه براى يك سال يا بيشتر ذخيره كند و دارندهء چنين حالتى اصلا از متوكّلان نيست . در اين باره گفته‌اند : هيچ حيوانى جز موش و مورچه و آدميزاده ذخيره سازى نمىكند .\r\nحالت سوم - درجهء متوسّط است و آن اين است كه براى چهل روز و كمتر از آن ذخيره كند . در اين كه آيا اين مقدار ذخيره كردن او را از مقام محمودى كه در آخرت به متوكّلان وعده داده شده است محروم مىكند يا نه اختلاف است .\r\nمىگويم : پس از اين غزّالى اختلاف مردم را پيرامون مدّت ذخيره سازيى كه با توكّل منافات دارد و تفاوت مردم را در كوتاهى و درازى آرزو ذكر كرده و در اين باره سخن را گسترش داده كه در نقل آنها سودى نيست . سپس مىگويد : كوزه و سفره و آنچه پيوسته مورد نياز است از اين معنا خارج است ، چه ذخيره كردن آنها ناقض درجهء توكّل نيست امّا لباس زمستان در تابستان مورد نياز نمىباشد و اين در بارهء كسى است كه ترك ذخيره كردن دلش را نگران نمىكند و به آنچه در دست مردم است چشم نمىدوزد بلكه دلش جز به وكيل حقّ توجّه ندارد . پس اگر در نفس خود احساس اضطرابى مىكند كه او را از عبادت و ذكر و فكر باز مىدارد ذخيره كردن برايش سزاوارتر است بلكه اگر ملكى براى خويش نگهدارد كه در آمدش به اندازهء كفافش باشد و دلش جز به آن فراغت نمىيابد نگهداشتن آن برايش شايسته‌تر مىباشد ، زيرا مقصود اصلاح دلهاست تا براى ذكر خداوند فارغ و مجرّد شوند . بسا كسى كه وجود مال او را سرگرم مىكند و بسا شخصى كه عدم مال او را مشغول مىسازد . آنچه بايد از آن پرهيز شود چيزى است كه انسان را از\r\n\r\n","description":"","footnote":"","page_name":" 522 ","page_number":522},
  {"content":"\r\n\r\nخداوند باز دارد ، و گرنه دنيا ذاتا مورد منع و نهى نيست چه وجود آن و چه عدم آن . از اين رو پيامبر خدا ( ص ) به سوى اصناف مردم مبعوث شد و در ميان آنان بازرگانان ، پيشه‌وران و صاحبان حرفه و صناعات بودند . به بازرگانان امر نكرد كه دست از بازرگانى بردارد ، و به پيشه‌ور كه شغل خود را ترك كند و به آن كه اين شغلها را ندارد نفرمود به آنها اشتغال ورزد بلكه همهء مردم را به سوى خداوند دعوت كرد و آنها را ارشاد فرمود به اين كه راه رستگارى و نجات آنها در انصراف دل از دنيا و توجّه دادن آن به سوى خداست ، چه دل عمده‌ترين جايگاه اشتغال به اوست .\r\nبنابر اين ثواب ضعيف اندوختن به اندازهء نياز است همچنان كه ثواب قوى ترك اندوختن است و اينها همه حكم انسان مجرّد است امّا شخص عائله‌مند با ذخيره كردن قوت يك ساله براى عائله‌اش تا ضعف آنها را جبرانى و دلشان را تسكين باشد از حدّ توكّل بيرون نمىرود ليكن اندوختن بيشتر از آن توكّل را باطل مىكند ، چه اسباب [ روزى 
  ] با تكرار سنوات تكرار مىشود ، و اندوختن بيش از يك سال سببى جز ضعف دل ندارد و اين امر با نيروى توكّل در تناقض نيست . متوكّل عبارت از موحّدى است قويدل كه نفس او به فضل خداوند مطمئنّ و به تدبير او اعتماد دارد و بر وجود اسباب ظاهر تكيه نمىكند . پيامبر خدا ( ص ) براى عائله‌اش قوت يك سال را ذخيره كرد ، « 22 » و امّ ايمن و جز او را از ذخيره كردن چيزى براى فردا نهى فرمود . « 23 » ذخيره كردن آن حضرت نقصانى در توكّل او نيست ، زيرا به آنچه ذخيره كرد اعتماد نداشت بلكه اين عمل دستورى براى اقوياى امّت او بود چه اقوياى امّتش در مقايسه با قوّت و قدرت او ضعيفانند . همچنين ذخيره كردن آن حضرت قوت يك ساله را براى عائله‌اش ناشى از ضعف دل در بارهء خود و عائله‌اش نبوده است . بلكه بدين منظور بوده كه سنّتى را براى ضعفاى امّتش برقرار كند . سپس خبر داد كه : « خداوند دوست دارد بندگان رخصتهاى او را به كار برند چنان كه دوست دارد به واجبات او عمل كنند » ؛ و اين براى شاد كردن دل ضعيفان بود ، تا ضعف آنها را به يأس و نوميدى نكشاند و در نتيجه آنچه را از خيرات براى آنها ميسّر است به سبب ناتوانى از رسيدن به منتهاى درجات ترك كنند ، چه پيامبر ( ص ) براى رحمت به جهانيان فرستاده شده است و همهء مردم با اختلاف طبقه و\r\n\r\n\r\n","description":"","footnote":"\r\n( 22 ) سنن ترمذى از حديث انس و پيش از اين ذكر شده است .\r\n( 23 ) پيش از اين ذكر شده ، مسند احمد ، 6 / 263 از حديث امّ سلمه .\r\n","page_name":" 523 ","page_number":523},
  {"content":"\r\n\r\nدرجه مشغول آنند .\r\nاكنون اگر آنچه گفته شد فهميده‌اى دانسته‌اى كه اندوختن براى برخى از مردم زيانبار و براى برخى ديگر بىضرر است .\r\n\r\nقسم سوم - در مباشرت اسبابى كه ضررى را كه بيم آن است دفع مىكند\r\n( 1 ) بدان ترس از ضرر يا نسبت به جان است و يا نسبت به مال و ترك اسبابى كه ضرر را دفع مىكند به هيچ وجه از شرايط توكّل نيست .\r\nامّا بيم ضرر جانى مانند خوابيدن در بيشه‌زارى كه جاى درّندگان است يا در گذرگاه سيل يا در كنار ديوارى كه كج شده و مشرف به فروريختن است و يا در زير سقف شكسته ، چه از همهء اينها نهى شده و كسى كه مرتكب آن شود خود را بدون فايده در معرض نابودى قرار داده است .\r\nآرى اين اسباب سه قسم است : قطعى ، ظنّى و موهوم . ترك قسم موهوم از شرايط توكّل است و آن چيزى است كه نسبت آن در دفع ضرر مانند نسبت داغ كردن و افسون است چه داغ و افسون را براى جلوگيرى از ضرر مورد انتظار مقدّم مىدارند و گاهى هم پس از وقوع ضرر براى بر طرف كردن آن انجام مىدهند . پيامبر ( ص ) متوكّلان را به ترك داغ كردن و افسون و فال بد توصيف كرده ولى نفرموده است كه هر گاه به محلّ سردى روند جبّه نمىپوشند ، چه جبّه براى دفع سرماى مورد انتظار پوشيده مىشود ، و همهء اسبابى كه از اين قبيل است همين حكم را داراست .\r\nآرى فى المثل اعتماد به خوردن سير به هنگام بيرون رفتن براى سفر در زمستان به منظور اين كه حرارت درونى بدن برانگيخته شود بسا از قبيل تعمّق در اسباب و اعتماد بر آنها به شمار آيد ، و تقريبا شبيه داغ كردن باشد بر خلاف جبّه كه چنين نيست . براى ترك اسبابى كه دفع كنندهء ضرر است اگر چه قطعى باشد وجهى است و آن اين كه اگر ضرر از ناحيهء آدمى است ، چنانچه براى انسان هم صبر امكان داشته باشد و هم دفع و انتقام شرط توكل تحمّل و صبر كردن است . خداوند فرموده است :   فَاتَّخِذْهُ وَكِيلًا وَ اصْبِرْ عَلى ما يَقُولُونَ   ؛ « 24 » و نيز :  وَ لَنَصْبِرَنَّ عَلى ما آذَيْتُمُونا وَ عَلَى اللَّهِ فَلْيَتَوَكَّلِ الْمُتَوَكِّلُونَ  ؛ « 25 » و نيز :\r\n\r\n\r\n","description":"","footnote":"\r\n( 24 ) مزمّل / 10 : او را نگهبان و وكيل خود انتخاب كن ، و در برابر آنچه آنها مىگويند شكيبا باش .\r\n( 25 ) ابراهيم / 12 : و ما به طور مسلّم در برابر آزارهاى شما صبر خواهيم كرد ( و دست از اداى رسالت خود بر نمىداريم ) و توكّل كنندگان بايد فقط بر خدا توكّل كنند .\r\n","page_name":" 524 ","page_number":524},
  {"content":"\r\n\r\n وَ دَعْ أَذاهُمْ وَ تَوَكَّلْ عَلَى اللَّهِ  ؛ « 26 » و نيز :  فَاصْبِرْ كَما صَبَرَ أُولُوا الْعَزْمِ مِنَ الرُّسُلِ  ؛ « 27 » و نيز :   نِعْمَ أَجْرُ الْعامِلِينَ الَّذِينَ صَبَرُوا وَ عَلى رَبِّهِمْ يَتَوَكَّلُونَ   . « 28 » اين كه گفته شد در بارهء آزار مردم است . امّا صبر بر آزار درندگان و مارها و كژدمها و ترك دفع آنها با توكّل مناسبتى ندارد چه صبر بر آزار آنها سودى ندارد ، و اقدام و عدم اقدام نسبت به كارى به خاطر خود آن كار نيست بلكه براى كمك به دين است ، و ترتّب اسباب در اين جا مانند ترتّب اسباب در كسب و جلب منافع است ، و ما با اعادهء مطلب سخن را طولانى نمىكنيم .\r\nهمچنين استفاده از سببهايى كه ضرر را از مال دفع مىكند موجب نقصان توكّل نيست ، مانند اين كه به هنگام بيرون آمدن از خانه در را قفل كند ، يا زانوى شتر را ببندد ، زيرا اينها اسبابى است كه به طور قطع يا ظنّ از سنّتهاى الهى شناخته شده‌اند . از اين رو ، هنگامى كه اعرابى خواست شتر را بى آن كه زانويش را ببندد رها كند و گفت توكّل بر خدا كرده‌ام پيامبر ( ص ) به او فرمود : « زانوى شتر را ببند و توكّل كن . » « 29 » خداوند فرموده است :  خُذُوا حِذْرَكُمْ *  ، « 30 » و در بيان چگونگى نماز خوف فرموده است :  وَ لْيَأْخُذُوا حِذْرَهُمْ وَ أَسْلِحَتَهُمْ  ؛ « 31 » و نيز :  وَ أَعِدُّوا لَهُمْ مَا اسْتَطَعْتُمْ مِنْ قُوَّةٍ وَ مِنْ رِباطِ الْخَيْلِ  « 32 » و به موسى فرمود :  فَأَسْرِ بِعِبادِي لَيْلًا  « 33 » شب را پناهگاه قرار دادن تا از چشم دشمنان پوشيده بمانند نوع سببى است . همچنين پيامبر خدا ( ص ) در غار پنهان شد تا از چشم دشمنان پوشيده بماند و بدين طريق ضرر آنها را دفع كند . برداشتن سلاح در نماز دفع كنندهء قطعى نيست بر خلاف آن كه كشتن مار و كژدم دافع قطعى است ليكن برداشتن سلاح سببى مظنون\r\n\r\n\r\n","description":"","footnote":"\r\n( 26 ) احزاب / 48 : . . . و به آزارهاى آنها اعتنا مكن و بر خدا توكّل كن .\r\n( 27 ) احقاف / 35 : بنابر اين صبر كن همان گونه كه پيامبران اولوا العزم شكيبايى كردند .\r\n( 28 ) بقره / 136 و نحل / 41 : و اين چه پاداش نيكى است براى آنها كه اهل عمل هستند . آنها كسانى هستند كه شكيبايى كردند و تنها توكّلشان بر پروردگارشان است .\r\n( 29 ) سنن ترمذى از حديث انس .\r\n( 30 ) نساء / 71 : . . . آمادگى خود را ( در برابر دشمن ) حفظ كنيد .\r\n( 31 ) نساء / 102 : . . . و بايد آنها وسايل دفاع و سلاحهايشان را با خود حمل كنند .\r\n( 32 ) انفال / 60 : در برابر آنها ( دشمنان ) آنچه توانايى داريد از نيرو آماده سازيد و از اسبهاى ورزيده ( براى ميدان نبرد ) .\r\n( 33 ) دخان / 23 : بندگانم را شبانه حركت ده .\r\n","page_name":" 525 ","page_number":525},
  {"content":"\r\n\r\nاست و همان گونه كه بيان كرديم سبب ظنّى مانند سبب قطعى است و تنها سبب موهوم است كه توكّل مقتضى ترك آن است .\r\nاگر بگويى : از جمعى نقل كرده‌اند كه شير دستهايش را بر شانهء آنها مىنهاد و آنها حركت نمىكردند ؟\r\nپاسخ اين است كه دسته‌اى سوار شير مىشدند و آن را مسخّر خود مىكردند امّا نبايد بر اين اقوال تكيه كنى ، زيرا اگر چه اينها در نفس خود صحيح است ليكن اقتدا به طريق تعلّم از غير شايسته نيست . بلكه اينها مقامات بلندى از كرامات است و شرط توكّل نيست و در آنها اسرارى است كه تا كسى به آن مقامات نرسد به آنها آگاهى نمىيابد .\r\nاگر بگويى : آيا نشانه‌اى هست كه من بدانم به اين مقامات رسيده‌ام يا نه ؟\r\nپاسخ اين است : كسى كه اين مقامات را احراز كرده نيازى به طلب نشانه ندارد و ليكن از نشانه‌هاى سابق آن است كه سگى كه با تو و در پوست تو است و خشم نام دارد و پيوسته تو و ديگران را مىگزد مسخّر تو مىشود . اگر اين سگ به گونه‌اى رام تو گردد كه اگر آن را بخوانند و تحريك كنند جز به اشارهء تو به حركت در نيايد و مسخّر تو باشد ، بسا درجهء تو بالا رود و شيرى كه پادشاه درّندگان است رام تو گردد . امّا اگر سگ خانه‌ات مسخّرت باشد سزاوارتر از سگ بيابان است همچنان كه سگى كه در پوست تو است به مسخّر شدن سزاوارتر از سگ خانه‌ات مىباشد ؛ و هر گاه سگ باطن مسخّر تو نشود نبايد اميدى به تسخير سگ ظاهر داشته باشى .\r\nاگر بگويى هر گاه انسان از بيم دشمن سلاح بردارد و از بيم دزد در ببندد و زانوى شتر را ببندد از ترس آن كه مبادا برود ، پس او به چه اعتبارى متوكّل است ؟\r\nپاسخ اين است كه او متوكّل به علم و حال است . امّا علم اين است كه بداند اگر دزد دفع شود در سايهء كفايت او كه در را قفل كرده است نبوده بلكه خداوند او را دفع كرده است ، زيرا بسا درها كه بستن آنها سودى ندارد ، و بسا شترانى كه آنها را مىبندند و مىميرند يا از دست مىروند ، و بسا كسان كه سلاح برمىدارند و مغلوب و كشته مىشوند .\r\nبنابر اين به هيچ روى نبايد به اين اسباب تكيه كنى بلكه بايد اعتماد تو به پديد آورندهء اسباب باشد چنان كه وكيل دعاوى را برايت مثال آورديم . چه او اگر در محكمه حاضر شود و اسناد و مدارك خود را بياورد بر خودش و مدركش اعتماد نمىكند بلكه بر كفايت وكيل و قدرت او اعتماد دارد .\r\n\r\n","description":"","footnote":"","page_name":" 526 ","page_number":526},
  {"content":"\r\n\r\nامّا حال عبارت از اين است كه به قضاى خداوند در بارهء خود و خانه‌اش راضى باشد و بگويد : بار خدايا ! اگر كسى را بر من چيره كنى كه آنچه در خانه است ببرد آن در راه تو است و من به حكم تو خشنود هستم ، چه من نمىدانم آنچه به من داده‌اى عطايى است كه برگشت نمىشود . يا عاريه و وديعه‌اى است كه آن را به خود برمىگردانى ، و نمىدانم آن روزى من است يا خواست تو در ازل آن بوده كه روزى كسى غير از من باشد ؛ و به هر نوع كه قضاى تو است من بدان خشنودم . در را نبسته‌ام تا از قضاى تو به آن پناه برم يا بدان رضا ندهم بلكه به مقتضاى سنّت تو در ترتيب اسباب رفتار كرده‌ام . بنابر اين اى پديد آورندهء اسباب جز به تو وثوقى نيست .\r\nهر گاه حال انسان چنين و علم او به آن منوال باشد كه ذكر كرديم با بستن زانوى شتر و برداشتن سلاح و قفل كردن در از حدود توكّل خارج نمىشود . سپس هنگامى كه بازگردد هر گاه آنچه را در خانه بوده همچنان موجود بيابد بايد آن را نعمت تازه‌اى از خداوند براى خود بداند و اگر آنها را نيابد و دزد آنها را برده باشد به دل خود بنگرد چنانچه او را راضى و يا به اين پيشامد خوشحال ببيند و بداند كه آنچه خداوند از او گرفته براى زياد كردن روزى او در آخرت بوده است مقام او در توكّل درست بوده و صدق او ظاهر است .\r\nاگر دلش از اين رويداد به درد آيد و نيروى صبر در خود نيابد آشكار مىشود كه در ادّعاى خود به داشتن توكّل صادق نيست ، چه توكّل مقامى بعد از زهد است ، و زهد درست نيست جز از كسى كه بر آنچه از دنيا از دستش رود غم نخورد و به آنچه از آن به دستش آيد شاد نشود بلكه بر عكس اين باشد و گرنه چگونه توكّل از او درست باشد ؛ آرى مقام صبر نسبت به او درست است و اين در صورتى است كه آنچه را پيش آمده پوشيده بدارد و اظهار شكايت نكند و در پيگيرى و تجسّس سعى بسيار نورزد . چنانچه بدين امور توانايى نيابد تا آن جا كه دلش آزرده و شكايت بر زبانش جارى شود و در طلب مال سرقت شده به تكاپو افتد بىترديد اين سرقت مايهء مزيد گناهان او خواهد بود ، چه او در همهء مقامات كوتاهى ورزيده و دروغ خود را در همهء ادّعاهايش آشكار ساخته است . او پس از اين بايد كوشش كند كه دعاوى نفس خود را باور نكند و فريب آن را نخورد چه نفس فريبنده‌اى است كه به بديها فرمان مىدهد و خوبيها را ادّعا مىكند .\r\nاگر بگويى : چگونه ممكن است متوكّل مالى داشته باشد تا آن را از او بسرقت برند ؟\r\n\r\n","description":"","footnote":"","page_name":" 527 ","page_number":527},
  {"content":"\r\n\r\nپاسخ اين است كه : خانهء متوكّل از اثاث و متاع خالى نيست مانند كاسه‌اى كه در آن غذا خورد و كوزه‌اى كه از آن آب بياشامد و ظرفى كه از آن وضو گيرد و انبانى كه توشه‌اش را در آن نگهدارد و عصايى كه با آن دشمن را دفع كند و جز اينها كه از اثاث خانه و ضرورات زندگى است و نيز گاهى مالى به دست او مىرسد و او آن را نگه مىدارد تا به نيازمندى برساند و اندوختن مال به اين نيّت توكّل او را باطل نمىكند .\r\nهمچنين از شرايط توكّل نيست كه كوزه‌اى را كه در آن آب مىخورد و انبانى را كه توشه‌اش را در آن نگه مىدارد از خود دور كند . و اين در خوردنى و در هر مالى است كه زيادتر از مقدار ضرورت نباشد ، زيرا سنّت حق تعالى بر اين جارى است كه خير را به فقراى متوكّل كه در گوشه‌هاى مسجدها به سر مىبرند برساند ، و سنّت او بر اين قرار نگرفته است كه كوزه‌ها و متاعها را در هر روز و هر هفته پراكنده سازند ، و خروج از سنّت خداوند شرط توكّل نيست .\r\nاگر بگويى : چگونه ممكن است تصوّر كرد كه متاع مورد نياز او را ببرند و غمگين نشود ؛ اگر اين متاع را خواهان نبود چرا آن را نگهداشت و در را به خاطر آن قفل كرد ؛ و اگر نگهداشتن آن به خاطر نياز به آن بوده است چگونه از به سرقت رفتن آن آزرده و اندوهگين نمىشود در حالى كه ميان او و مطلوبش جدايى افتاده است ؟\r\nپاسخ اين است كه : او آن را نگه مىدارد تا براى دين خود از آن كمك گيرد ، چه گمان مىكند خير او در نگهداشتن اين متاع است و اگر خير او در اين نبود خداوند آن را روزى او نمىساخت و آن را به او نمىداد . بنابر اين او با استدلال به اين كه خداوند آن را برايش ميسّر ساخته است و حسن ظنّ او به خداوند ، و گمان او به اين كه متاع مذكور از اسباب كمك به دين اوست آن را نگه داشته است ، ليكن اين امر از نظر او قطعيّت ندارد ، زيرا احتمال دارد خير او در آن باشد كه به فقدان اين متاع مبتلا شود تا در تحصيل مقصود خود دچار رنج و سختى گردد ، و با تحمّل رنج و زحمت ثواب او بيشتر شود . از اين رو هنگامى كه خداوند با چيره ساختن دزد بر او آن متاع را از او مىگيرد دلش دگرگون نمىشود ، چه او در همهء احوال به خداوند وثوق و حسن ظنّ دارد و مىگويد : اگر نه اين است كه خداوند دانسته است خير و صلاح من تا كنون در وجود آن بوده و اكنون در عدم آن است آن را از من نمىگرفت . بدين گونه مىتوان تصوّر كرد كه اندوه از او بر طرف شود ، زيرا از اين طريق خوشحالى او به اسباب از حيث اين كه اسباب است\r\n\r\n","description":"","footnote":"","page_name":" 528 ","page_number":528},
  {"content":"\r\n\r\nبر طرف مىگردد ، و از جهت آن كه پديد آورندهء اسباب عنايت و لطف فرموده و آن را ميسّر و ممكن ساخته است خوشحال خواهد بود . او مانند بيمارى در اختيار پزشكى مشفق است كه هر چه با او كند خوشحال و راضى مىباشد ، اگر غذا پيش او بياورند شاد مىشود و مىگويد : اگر نه اين است كه خدا مىداند غذا براى من سودبخش است و توان تحمّل آن را دارم غذا برايم آورده نمىشد ، و اگر پس از آن غذا براى او آورده نشود نيز شاد مىشود و مىگويد : اگر نه اين است كه غذا به من ضرر مىرساند و مرا به مرگ مىكشاند ميان من و آن حايل نمىشد .\r\nهر كس به لطف خداوند معتقد نباشد ، اعتقادى نظير آنچه بيمار نسبت به پدر مهربان خود و دانا به دانش پزشكى معتقد است توكّل او به هيچ وجه درست نيست ؛ و آن كه خدا را شناخته و افعال و سنّتهاى او را در اصلاح بندگانش دانسته است هرگز به اسباب شادمان نمىشود ، زيرا نمىداند چه اسبابى به خير و صلاح اوست .\r\nهمچنين بايد متوكّل از اين كه متاع او به سرقت برود يا باقى بماند باك نداشته باشد ، زيرا نمىداند كدام يك از اين دو حالت در دنيا و آخرت براى او بهتر است ؛ چه بسيار متاع دنيا كه سبب هلاكت آدمى شده ، و چه بسيار توانگر كه به سبب توانگرى به حادثه‌اى گرفتار مىشود كه مىگويد : كاش فقير مىبودم .\r\nمىگويم : غزّالى سپس آداب متوكّلان را به هنگامى كه كالاى آنها به سرقت رود ذكر كرده است كه چون در نقل آنها فايدهء چندانى نيست و با موضوع توكّل مناسبت زيادى ندارد از آنها صرف نظر مىكنيم .\r\n\r\nقسم چهارم - سعى در دفع ضرر مانند درمان بيمارى و جز آن\r\n( 1 ) بدان اسبابى كه بر طرف كنندهء ضررند نيز سه قسم مىباشند :\r\n1 - قطعى : مانند آب كه بر طرف كنندهء ضرر تشنگى است ، و نان كه زايل كنندهء ضرر گرسنگى است .\r\n2 - ظنّى : مانند رگ زدن ، حجامت ، خوردن مسهل و ديگر معالجات طبّى كه مقصودم از آن معالجه برودت با حرارت و درمان حرارت با برودت است ، اينها اسباب ظاهرى دانش پزشكى است .\r\n3 - وهمى : مانند داغ كردن و طلسم و افسون .\r\n\r\n","description":"","footnote":"","page_name":" 529 ","page_number":529},
  {"content":"\r\n\r\nامّا ترك اسباب قطعى نه تنها از توكّل نيست بلكه ترك آنها در صورتى كه بيم مرگ وجود داشته باشد حرام است . ترك اسباب موهوم شرط توكّل است ، چه پيامبر خدا ( ص ) متوكّلان را به ترك آنها توصيف كرده است قويترين اسباب مذكور داغ كردن و پس از آن افسون و آخرين درجات آنها فال بد زدن است . اعتماد بر اينها نشانهء منتهاى تعمّق در توجّه به اسباب و تكيه دادن به آنهاست .\r\nامّا درجهء متوسّط كه عبارت از اسباب ظنّى در دفع ضرر است مانند معالجاتى كه پزشكان با اسباب ظاهرى مىكنند ، انجام دادن آنها بر خلاف اسباب وهمى با توكّل تناقضى ندارد ، و بر خلاف اسباب قطعى ترك آنها ممنوع نيست بلكه در بعضى احوال و نسبت به برخى اشخاص ترك آن افضل از انجام دادن آن مىباشد ، و اين حدّ وسط و ميان دو درجه است .\r\nدليل بر اين كه درمان كردن ناقض توكّل نيست فعل پيامبر خدا ( ص ) و قول و امر او به مداوا است . امّا قول آن حضرت اين كه فرموده است : « هيچ دردى نيست مگر اين كه براى آن دارويى است ، شناخته است آن را كسى كه شناخته و ندانسته است آن را كسى كه ندانسته است بجز مرگ » ؛ « 34 » و نيز فرموده است : « اى بندگان خدا مداوا كنيد چه همان گونه كه خداوند درد را آفريده درمان را نيز آفريده است » ؛ « 35 » و نيز از آن حضرت پرسيدند آيا دارو و افسون مقدّر الهى را دفع مىكند ، فرمود : « اين نيز از مقدّرات الهى است . » « 36 » در خبر مشهور آمده است : « به هيچ دسته‌اى از فرشتگان نگذشتم جز اين كه گفتند امّت خود را به حجامت امر كن . » « 37 » در حديث است كه به حجامت امر كرد و فرمود : « حجامت كنيد در هفدهم و نوزدهم و بيست و يكم تا خون شما را نشوراند و شما را بكشد . » « 38 » بيان فرمود كه شوريدن خون سبب مرگ مىباشد و به اذن خدا كشنده\r\n\r\n\r\n","description":"","footnote":"\r\n( 34 ) مسند احمد ، 1 / 377 و 413 بدون « بجز مرگ » بزّار تمام آن را روايت كرده است ؛ الصّغير طبرانى از حديث ابى سعيد خدرى ؛ مجمع الزوائد ، 5 / 84 .\r\n( 35 ) سنن ترمذى ، 8 / 192 ؛ سنن ابن ماجه ، شمارهء 3436 نظير آن .\r\n( 36 ) سنن ترمذى ، 8 / 224 ، از حديث ابى حزامه از پدرش .\r\n( 37 ) سنن ابن ماجه ، شمارهء 3479 از حديث انس .\r\n( 38 ) مجمع الزّوائد ، 5 / 93 كه تمام آن را از مسند بزّار نقل كرده ؛ طيالسى به شمارهء 2666 از حديث عكرمه از ابن عبّاس بدين گونه : « بهترين وقت حجامت هفدهم ، نوزدهم و بيست و يكم است » ؛ مسند احمد به همين صورت ، 1 / 354 .\r\n","page_name":" 530 ","page_number":530},
  {"content":"\r\n\r\nاست و روشن فرمود كه اخراج خون سبب خلاصى از آن است ؛ زيرا در آن هنگام ميان بيرون كردن كژدم از درون جامه و خارج ساختن خون مهلك از زير پوست و اخراج مار از خانه تفاوتى نيست . ترك اين اعمال شرط توكّل نيست بلكه به منزلهء ريختن آب بر آتشى است كه در درون خانه افروخته شده و براى خاموش كردن و دفع ضرر آن به اين كار اقدام شود ، و خروج از سنّتهاى وكيل به هيچ روى از توكّل نيست . در خبر مقطوع آمده است كه : « هر كس روز سه شنبه هفدهم ماه حجامت كند براى او دارويى است از درد سال . » « 39 » امّا امر آن حضرت آن كه بسيارى از صحابه را به مداوا و پرهيز امر فرمود . « 40 » سعد بن معاذ را فصد « 41 » و سعد بن زراره را داغ كرد ، « 42 » و به على ( ع ) كه درد چشم داشت فرمود : از آن مخور و از اين بخور كه تو را سازگارتر است ، يعنى رطب مخور و چغندر كه با آرد جو پخته‌اند بخور . « 43 » همچنين صهيب را ديد كه يك چشمش دردمند بود و خرما مىخورد ، به او فرمود : تو با آن كه چشمت دردمند است خرما مىخورى ؟ گفت : با سمت ديگرم مىخورم ، پيامبر ( ص ) تبسّمى فرمود . « 44 » امّا فعل آن حضرت ، در حديثى از طريق اهل بيت ( ع ) آمده است كه : « پيامبر ( ص ) هر شب سرمه به چشم مىكشيد ، و هر ماه حجامت مىكرد ، و هر سال دارو مىآشاميد » « 45 » كه گفته‌اند سناى مكّى بوده است ، و بارها از كژدم و غير آن مداوا كرد . « 46 » روايت شده\r\n\r\n\r\n","description":"","footnote":"\r\n( 39 ) طبرانى به طور مسند و در سند آن زيد بن ابى الحوارى است كه ضعيف است ؛ دار قطنى و جز او آن را موثّق شمرده‌اند ؛ مجمع الزّوائد ، 5 / 93 .\r\n( 40 ) سنن ترمذى از حديث اسامة بن شريك ، گفته است : اعراب عرض كردند : اى پيامبر خدا ! آيا مداوا نكنيم ؟ فرمود : « آرى اى بندگان خدا مداوا كنيد » ؛ سنن ابن ماجه ، كتاب الطبّ باب الحميه .\r\n( 41 ) صحيح مسلم ؛ المصابيح بغوى ؛ 2 / 131 .\r\n( 42 ) المصابيح بغوى ، 2 / 132 .\r\n( 43 ) سنن ترمذى ، 8 / 19 ، از حديث امّ المنذر ، و گفته است : حديثى حسن و غريب است .\r\n( 44 ) سنن ابن ماجه ، شمارهء 3443 .\r\n( 45 ) عراقى گفته است : آن را ابن عدىّ از حديث عايشه روايت كرده به سندى كه سيف بن محمّد در آن است ، و احمد و يحيى بن معين او را دروغگو دانسته‌اند .\r\n( 46 ) عراقى گفته است : طبرانى آن را با سند حسن از جبلة بن ازرق روايت كرده است كه : « پيامبر خدا ( ص ) را كژدمى گزيد كه بر اثر آن بيهوش شد و مردم او را تعويذ كردند » ، در اوسط خود از سعيد بن ميسره كه ضعيف است از انس روايت كرده است كه : « چون پيامبر خدا ( ص ) بيمار مىشد مقدارى سياهدانه در كف دست مىكرد و به دهان مىريخت سپس بر بالاى آن آب و عسل مىنوشيد » ، ابى يعلي و طبرانى در الكبير از حديث عبد اللّه بن جعفر روايت كرده‌اند كه : « پيامبر ( ص ) پس از مسموميّت حجامت كرد » .\r\n","page_name":" 531 ","page_number":531},
  {"content":"\r\n\r\nاست كه : « چون وحى بر او نازل مىشد سرش به درد مىآمد آن را با حنا مىپوشانيد » « 47 » ؛ و در خبر ديگرى آمده است كه : هر گاه زخمى در او پديد مىآمد حنا ، روى آن مىگذاشت ، « 48 » و زمانى بر قرحهء خود خاك گذاشت . « 49 » آنچه در بارهء مداواهاى آن حضرت و اوامر او در اين باره روايت كرده‌اند بسيار است ، و در اين مورد كتابى تصنيف شده است كه آن را طبّ النّبى ناميده‌اند .\r\nيكى از دانشمندان در اسرائيليات آورده است كه : موسى ( ع ) دچار بيمارى شد .\r\nبنى اسرائيل نزد او آمدند و بيمارى او را شناختند به او گفتند : اگر با فلان چيز مداوا كنى تندرستى خود را باز مىيابى . موسى ( ع ) فرمود : مداوا نمىكنم تا خداوند مرا بدون دارو عافيت دهد . بيمارىاش به طول انجاميد . به او گفتند : داروى اين درد شناخته شده و مجرّب است و ما خود را با آن درمان كرده بهبود يافته‌ايم ، گفت : من مداوا نمىكنم . در نتيجه بيمارىاش ادامه يافت . خداوند به او وحى فرمود : به عزّت و جلالم سوگند به تو بهبودى نمىبخشم تا به آنچه به تو گفته‌اند خود را درمان كنى . موسى ( ع ) به آنها گفت :\r\nمرا به آنچه گفتيد درمان كنيد . پس او را مداوا كردند تا بهبود يافت . بدين سبب چيزى در دل موسى ( ع ) خطور كرد خداوند به او وحى فرمود : آيا مىخواهى با توكّل خود حكمت مرا باطل كنى ، آيا جز من كس ديگرى اين فوايد را در داروها قرار داده است ؟\r\nدر خبر ديگرى آمده است : يكى از پيامبران از دردى كه دچار شده بود شكوه كرد .\r\nخداوند به او وحى فرمود : تخم مرغ تناول كن . « 50 » پيامبر ديگرى از ضعف شكايت كرد خداوند به او وحى فرمود : گوشت با شير بخور كه در آنها قوّت است ، « 51 » گفته شده اين ضعف از مباشرت بوده است .\r\nنقل شده است كه قومى به پيامبرشان از زشتى فرزندانشان شكايت كردند . خداوند به\r\n\r\n\r\n","description":"","footnote":"\r\n( 47 ) بزّار ، مجمع الزّوائد ، 5 / 95 .\r\n( 48 ) سنن ابن ماجه ، شمارهء 3502 ، سنن ترمذى ، 8 / 211 .\r\n( 49 ) صحيح بخارى ، 7 / 172 ؛ صحيح مسلم ، 7 / 17 .\r\n( 50 ) كافى ، 6 / 325 و 316 .\r\n( 51 ) همان مأخذ .\r\n","page_name":" 532 ","page_number":532},
  {"content":"\r\n\r\nاو وحى فرمود كه به آنها دستور ده به زنان آبستن خود ميوه بخورانند كه آن فرزند را زيبا مىكند . آنها اين كار را در ماه سوّم و چهارم آبستنى مىكردند ، چه در اين ماههاست كه خداوند كودك را در شكم مادر مصوّر مىكند ، و آنها به زنان آبستن و به زنان زائو رطب مىخوراندند .\r\nبنا بر اين روشن شد كه مسبّب الأسباب براى اظهار حكمت ، سنّت خود را از طريق ارتباط مسبّبات با اسباب جارى ساخته است ، و داروها سببهايى هستند مانند ساير اسباب كه مسخّر حكمت حق تعالى مىباشند ، چنان كه نان داروى گرسنگى و آب داروى تشنگى و سكنجبين داروى صفرا و لقمونيا داروى اسهال است و ميان اين اسباب جز در دو چيز تفاوتى نيست .\r\nاوّل - آن كه درمان گرسنگى و تشنگى به آب و نان معالجه‌اى روشن و آشكار است و همهء مردم آن را حسّ مىكنند امّا درمان صفرا را با سكنجبين تنها برخى از خواصّ درك مىكنند ، و كسى كه اين را با تجربه دريافته آن را به بخش اوّل ملحق ساخته است .\r\nدوم - دارويى كه مسهل است و سكنجبين كه صفرا را فرو مىنشاند عمل آنها منوط به شرايط ديگرى در باطن بدن است ، و اسباب در مزاج آدمى بسيار است كه بسا وقوف بر همهء آنها غير ممكن باشد ، و چه بسا يكى از شرايط وجود نداشته باشد و داروى مسهل بى اثر بماند . امّا رفع تشنگى غير از آب شرايط بسيار ديگرى ندارد ، و گاهى ممكن است عوارضى اتّفاق افتد كه با وجود كثرت نوشيدن آب تشنگى دوام يابد ، ليكن اين نادر است و كم اتّفاق مىافتد .\r\nاختلاف اسباب همواره منحصر به اين دو قسم است و گرنه مسبّب در صورتى كه شرايط كامل شود ناگزير تابع سبب مىباشد ؛ ليكن همهء آنها به تدبير و تسخير مسبّب الأسباب است و ترتيب آنها بنا به حكمت و كمال قدرت اوست ؛ لذا به كار بردن اين اسباب با وجود توجّه به مسبّب الأسباب نه به پزشك و دارو زيانى به توكل كننده نمىرساند .\r\nاز موسى ( ع ) نقل شده است كه عرض كرد : پروردگارا دارو و شفا از كيست ؟ خداوند فرمود : از من است . عرض كرد : پس پزشكان چه مىكنند ؟ فرمود : روزى خود را مىخورند و بندگانم را دلخوش مىكنند تا شفا و يا اجلشان برسد .\r\nبنا بر اين توكّل با وجود مداوا ، توكّل با علم و حال است چنان كه در اقسام اعمالى كه\r\n\r\n","description":"","footnote":"","page_name":" 533 ","page_number":533},
  {"content":"\r\n\r\nدفع كنندهء ضرر و جلب كنندهء نفع است گفته شده امّا ترك مداوا ابدا شرط توكّل نيست .\r\nاگر بگويى : داغ كردن نيز از اسباب ظاهرى براى جلب نفع است .\r\nپاسخ اين است كه : چنين نيست ، زيرا اسباب ظاهرى از قبيل رگ زدن ، حجامت ، خوردن مسهل و آشاميدن خنكيها براى گرمى مزاجها از اسباب ظاهرى است ، امّا اگر داغ كردن در ظهور مانند آنها مىبود شهرهاى بسيار از اين شغل خالى نمىماند در حالى كه در بيشتر شهرها داغ كردن معمول نيست و تنها برخى تركها و عربها بدين كار عادت دارند ، و اين عمل از اسباب موهوم مانند افسون و جادو به شمار مىآيد جز اين كه به امورى چند از آنها متمايز است از جملهء آنها سوزانيدن به آتش است با آن كه بىنيازى از آن وجود دارد ، چه هيچ دردى نيست كه با داغ كردن درمان شود جز اين كه براى آن دارويى وجود دارد كه مىتواند بدون سوزانيدن جانشين آن شود . و سوزانيدن به آتش جراحت درد آورى است كه ويران كنندهء بنيهء آدمى است و بيم سرايت آن وجود دارد با اين كه بدان نيازى نيست بر خلاف رگ زدن و حجامت كه سرايت آنها بسيار بعيد است و نمىتواند چيزى جانشين آنها شود . از اين رو پيامبر خدا ( ص ) از داغ كردن نهى كرد و از افسون منع نفرمود ، « 52 » و هر يك از اين دو از توكّل بدورند .\r\nنقل شده است كه عمران بن حصين بيمار شد و به او دستور داغ كردن دادند وى از آن امتناع كرد ، ليكن پيوسته به او اصرار كردند تا انجام داد و پس از آن گفت : من پيش از اين نورى مىديدم و آوازى مىشنيدم و فرشتگان بر من سلام مىكردند ، چون خود را داغ كردم آنها از من قطع شد . و مىگفت : بارها خود را داغ كرديم به خدا سوگند كه ما را پيروز و رستگار نكرد . سپس از آن توبه كرد و خداوند آنچه را كه در امر فرشتگان مىيافت به دو باز گردانيد . وى به مطرف بن عبد اللّه گفت : آيا نمىبينى كرامتى را كه خدا به من داده بود و من فقدان آن را خبر داده بودم به من باز گردانيده است ؟\r\nبنا بر اين داغ كردن و آنچه جانشين آن مىشود سزاوار متوكّل نيست زيرا در استنباط آن نياز به تدبيرى است . آنگاه آن امرى موهوم است و گوياى شدّت توجّه به اسباب و تعمّق در آنهاست .\r\nمىگويم : غزّالى سپس به بيان اين كه ترك مداوا گاهى در برخى از حالات پسنديده است و دلالت بر قوّت توكّل دارد پرداخته و از دسته‌اى از بزرگان نقل كرده\r\n\r\n\r\n","description":"","footnote":"\r\n( 52 ) در الإحياء ريه و دل است .\r\n","page_name":" 534 ","page_number":534},
  {"content":"\r\n\r\nاست كه آنها بيمارى خود را درمان نمىكردند ، مانند ابى الدرّداء كه به هنگام بيمارى به او گفته شد از چه چيز شكايت دارى ؟ پاسخ داد : از گناهانم ، گفتند : چه ميل دارى ؟\r\nگفت : آمرزش پروردگارم ، گفتند : آيا برايت پزشكى فرا خوانيم ؟ گفت : پزشك مرا بيمار كرده است . پس غزّالى مىگويد : بسا گمان رود كه ترك مداوا نقصان باشد چه اگر كمال بود پيامبر خدا ( ص ) مداوا را ترك مىكرد ، زيرا حال هيچ كسى در توكّل كاملتر از حال او نبود . آنگاه او پاسخ مىدهد كه براى ترك مداوا اسبابى وجود دارد ، سپس در اين باره اسباب و علل نادرست و غير موجّهى را ذكر مىكند جز در آن جا كه به سخنان پيش او برگشت دارد و عبارت از اين است كه دارو سودش موهوم و به منزلهء داغ كردن و افسون مىباشد و به همين سبب متوكّلان آن را ترك مىكنند . پس از اين به ردّ گفتار كسانى پرداخته كه ترك مداوا را در همهء احوال افضل مىدانند ، سپس حكم توكّل را در اظهار بيمارى و يا كتمان آن ذكر مىكند و كتاب خود را با همين مطلب به پايان مىرساند ، و در همهء اين موارد سخن را با چيزهاى بىفايده به اطناب كشانيده است و ما به سبب قلّت فايده و دورى آنها از طريقهء اهل بيت ( ع ) از همهء آنها صرف نظر مىكنيم ، و تنها يكى از گفتارهاى او را كه در ضمن ردّ بر كسى كه ترك مداوا را افضل دانسته ايراد كرده است عينا نقل مىكنيم و به خواست خداوند در همين جا كتاب را به پايان مىبريم :\r\nغزّالى مىگويد : اگر بگويى : چرا از بيرون آمدن از شهرى كه در آن و با آمده نهى شده و در پزشكى معيّن است كه سبب و با هواست و گريز از هر چه زيانبار است روشن ترين طريق مداوا مىباشد و هوا زيانبار است چرا گريز از آن را رخصت نداده‌اند ؟\r\nپاسخ : در اين خلافى نيست كه گريز از مضرّات نهى نشده ، چه حجامت فرار از مضرّ است و ترك توكّل در امثال آن مباح ، و اگر چه اين امر دلالت بر مقصود ندارد ليكن آنچه به نظر مىرسد و علم آن با خداست اين است كه هوا از حيث آن كه به ظاهر بدن رسد زيانى ندارد بلكه زيان آن از جهت ادامهء استنشاق است . چه اگر در هوا عفونتى باشد و به دل و كبد « 53 » و باطن احشا برسد به سبب كثرت استنشاق در آنها اثر مىكند و و با پس از طول تأثير در باطن در ظاهر آشكار مىشود ، لذا خروج از شهر غالبا موجب رهايى از تأثيرى نيست كه پيش از آن در باطن بدن استحكام يافته و خلاصى از آن توهّمى بيش نيست و از نوع موهومات مانند افسون و فال بد و امثال آنهاست . امّا اگر\r\n\r\n\r\n","description":"","footnote":"\r\n( 53 ) در الاحياء ريه و دل است .\r\n","page_name":" 535 ","page_number":535},
  {"content":"\r\n\r\nمقصود منحصر به همين بود با توكّل تناقض داشت و مورد نهى نبود ، ليكن از آن نهى شده زيرا امر ديگرى به آن ضميمه گرديده و آن اين كه اگر به تندرستان اجازهء خروج داده شود در شهر جز بيمارانى كه و با و طاعون آنها را زمينگير كرده است كسى باقى نمىماند و در نتيجه دل آنها شكسته مىشود و پرستارانى نخواهند يافت ، و كسى در شهر يافت نخواهد شد كه آنها را آب دهد و طعام بخوراند و آنها خود از انجام دادن اين كارها ناتوانند . بنابر اين خروج از شهر محقّقا به تلاش براى نابود كردن آنهاست و رهايى آنها امرى محتمل است چنان كه رهايى تندرستها نيز محقّق نمىباشد ، و اگر در شهر بمانند مردن آنها قطعى نيست همان گونه كه اگر خارج شوند رهايى آنها از بيمارى قطعى نمىباشد ، در صورتى كه نابود شدن باقى ماندگان در شهر قطعى است . مسلمانان ساختمانى هستند كه هر بخش آن بخش ديگر را استوار نگه مىدارد ، و مؤمنان پيكرى واحدند .\r\nاين چيزى بود در تعليل نهى از خروج از شهر و بازده ، و نسبت به كسانى كه وارد شهر نشده‌اند قضيّه معكوس است ، چه هوا در باطن آنان تأثير نكرده و اهل شهر بدانها نيازى ندارند . آرى هر گاه در شهر جز و با زده‌ها كسى باقى نماند و اينان نيازمند پرستارى باشند و اتّفاقا گروهى بر اينها وارد شوند در اين هنگام به ذهن مىرسد كه براى كمك به بيماران دخول به شهر استحباب داشته باشد و اين در صورتى است كه از ورود به آن نهى نشده باشند ، چه ورود به شهر قرار گرفتن در معرض ضرر موهومى براى دفع ضرر از بقيّهء مسلمانان است ؛ از اين رو در برخى اخبار فرار از طاعون به فرار از ميدان جنگ تشبيه شده است ، « 54 » زيرا فرار از آن سبب دلشكستگى بقيّهء مسلمانان و كوششى در جهت نابودى آنهاست . اينها امور دقيقى است و كسى كه بدانها ننگرد و تنها به ظواهر اخبار و آثار بنگرد شنوده‌هايش متناقض مىنمايد . اشتباه زاهدان و عابدان در امثال اين امور بسيار است و شرافت علم و فضيلت آن براى همين است .\r\nكتاب توحيد و توكّل از المحجّة البيضاء في تهذيب الأحيا در اين جا به پايان رسيد ، و به خواست خدا در دنبال آن كتاب محبّت و شوق و رضا و انس خواهد آمد .\r\nفراغت از آن يافت مؤلّف آن محسن بن مرتضى كه خداوند او را از جملهء موحّدان متوكّل قرار دهد . و حمد و سپاس ويژهء پروردگار جهانيان است ، و درود و سلام فراوان بر محمّد و خاندان پاكش باد .\r\n\r\n\r\n\r\n","description":"","footnote":"\r\n( 54 ) مسند احمد ، 6 / 145 از حديث عايشه ، در آن فرار از طاعون به فرار از جنگ تشبيه شده است .\r\n","page_name":" 536 ","page_number":536}
  ]