[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" فهرست 1 ","page_number":1},
  {"content":"\r\n . \r\n","description":"","footnote":"","page_name":" فهرست 2 ","page_number":2},
  {"content":"\r\n\r\nتاريخ دولت اسلامى دراندلس\r\nجلد دوم\r\nنوشته محمد عبدالله عنان\r\nترجمهء\r\nعبد المحمد آيتى\r\n\r\n","description":"","footnote":"","page_name":" فهرست 3 ","page_number":3},
  {"content":"\r\n\r\nعنان ، محمد عبدالله ، 1986 - inan , Muhammad Abdallah\r\nتاريخ دولت اسلامى در اندلس / نوشته محمد عبدالله عنان : ترجمه عبدالمحمد آيتى . - تهران : مؤسسه كيهان ، 1366 .\r\n5 ج . - ( انتشارات كيهان ؛ 44 ؛ 45 ، 70 . تاريخ ؛ 6 ؛ 7 )\r\n2700 ريال ( ج . 1 ) ؛ 2300 ريال ( ج . 2 ) .\r\n( دوره ) ISBN 964 - 458 - 117 - 2\r\n32000 ريال ( ج . 1 ) ISBN 964 - 458 - 118 - 0\r\n23000 ريال ( ج . 2 ) ISBN 964 - 458 - 119 - 9\r\nفهرستنويسى بر اساس اطلاعات فيپا ( فهرستنويسى پيش از انتشار ) .\r\nكتابنامه .\r\nج . 1 ، 2 ( چاپ دوم 1380 ) .\r\n1 . اندلس - - تاريخ . 2 . اسلام - - اندلس - - تاريخ . 3 . مسلمانان - - اسپانيا - - تاريخ .\r\nالف . آيتى ، عبد المحمد 1305 - ، مترجم . ب . مؤسسه كيهان . ج . عنوان .\r\n2 ت 9 ع / 103 DP\r\n02 / 964\r\n1366\r\nكتابخانه ملى ايران 1888 - 68 م *\r\nشابك : 9 - 119 - 458 - 964\r\nISBN : 964 - 458 - 119 - 9\r\nنام كتاب : تاريخ دولت اسلامى در اندلس جلد دوم\r\nنويسنده : محمد عبدالله عنان\r\nترجمه : عبدالمحمد آيتى\r\nناشر : انتشارات كيهان\r\nچاپ اول : زمستان 1367\r\nچاپ دوم : زمستان 1380\r\nتيراژ : 2200 نسخه - قطع وزيرى\r\nحق چاپ براى انتشارات كيهان محفوظ است .\r\nتهران - خيابان فردوسى ، كوچه شهيد شاهچراغى ، مؤسسهء كيهان\r\nتلفن پخش 3110201\r\n\r\n","description":"","footnote":"","page_name":" فهرست 4 ","page_number":4},
  {"content":"\r\n\r\n\r\n[ جلد دوم 
  ]\r\n\r\nفهرست مطالب\r\nمقدمهء مؤلف 1\r\nپيشگفتار نشانه‌هاى انحلال و پراكندگى 5\r\nباب اول :\r\nقرطبه و دولتهاى طوايف در ناحيهء غربى و مركزى اندلس فصل اول : دولت بنى جهور در قرطبه 15\r\nفصل دوم : بنى عباد و مملكت اشبيليه ( 1 ) 27\r\n- امارات غربى اندلس 37\r\n- امارات بربرى 41\r\nفصل سوم : بنى عباد و مملكت اشبيليه ( 2 ) 57\r\nفصل چهارم : بنى الافطس و مملكت بطليوس 79\r\nفصل پنجم : مملكت بنى ذو النون در طليطله 91\r\n\r\n","description":"","footnote":"","page_name":" فهرست 5 ","page_number":5},
  {"content":"\r\n\r\nباب دوم :\r\nدولتهاى بربرى در جنوب اندلس فصل اول : دولت بنى مناد در غرناطه و مالقه 119\r\nفصل دوم : ديگر امارات بربرى در جنوب اندلس 149\r\n1 . بنى برزال در قرمونه 150\r\n2 . بنى يفرن در رنده 154\r\n3 . مملكت بنى دمر در مورور 156\r\n4 . دولت بنى خزرون در اركش 158\r\nباب سوم :\r\nدولتهاى غلامان صقلابى و جانشينان آنان در مشرق اندلس فصل اول : مملكت المريه 163\r\n1 . عصر غلامان 163\r\n2 . عصر بنى صمادح التجيبى 170\r\nفصل دوم : مملكت مرسيه 179\r\nفصل سوم : مملكت دانيه و جزاير 193\r\nباب چهارم :\r\nدولتهاى طوايف در منطقهء بلنسيه فصل اول : مملكت بلنسيه 219\r\n1 . عهد صقالبه و بنى عامر و بنى ذو النون 219\r\nفصل دوم : 2 . السيد الكمپيادور و دوران سيادت قشتاليان 235\r\nفصل سوم : امارات شنتمريهء شرقى 257\r\nفصل چهارم : امارات البونت 265\r\nباب پنجم :\r\nدول طوايف در ثغر اعلى فصل اول : مملكت سرقسطه تا پايان عصر المقتدر بن هود\r\n\r\n","description":"","footnote":"","page_name":" فهرست 6 ","page_number":6},
  {"content":"\r\n\r\n1 . عهد بنى تجيب 270\r\n2 . عهد بنى هود 278\r\nفصل دوم : مملكت سرقسطه از آغاز حكومت يوسف بن احمد المؤتمن تا سقوط آن به دست مرابطون 291\r\nباب ششم :\r\nنبرد زلاقه و پيروزى مرابطون فصل اول : پديد آمدن مرابطون و قيام دولت مرابطى در مغرب 307\r\nفصل دوم : نبرد زلاقه 329\r\nفصل سوم : فتوحات مرابطون ( 1 ) 341\r\nفصل چهارم : فتوحات مرابطون ( 2 ) 359\r\nباب هفتم :\r\nممالك مسيحى اسپانيا در قرن يازدهم ميلادى فصل اول : مملكت بزرگ اسپانيا در عهد سانچوى بزرگ و پسرش فرناندوى اول 381\r\nفصل دوم : اسپانياى مسيحى بعد از مرگ فرناندوى اول\r\n- آلفونسوى ششم و آغاز عهد بازپس‌گيرى 395\r\n- ناوار و آرگون 412\r\n- امارت برشلونه 415\r\nفصل سوم : مسيحيان معاهد 419\r\nدر خاتمه :\r\nويژگيهاى سياسى و اجتماعى و مدنى عصر ملوك الطوايف 427\r\nجدول تاريخى دولتهاى طوايف 449\r\nمنابع و مآخذ 455\r\nمنابع اروپايى 457\r\nفهرست اعلام 459\r\n\r\n","description":"","footnote":"","page_name":" فهرست 7 ","page_number":7},
  {"content":"\r\n . \r\n","description":"","footnote":"","page_name":" فهرست 8 ","page_number":8},
  {"content":"\r\n\r\n\r\nمقدمهء مؤلف\r\nاندلس در دورهء ملوك الطوايف بيش از هر دورهء ديگرى گرفتار پراكندگى و پريشانى بود ، آن‌سان كه نزديك بود ميان واحدهاى پراكندهء آن هيچ‌وجه مشتركى برجاى نماند ، كه هرواحد را موقعيت و خصايص خاص خود بود ؛ از اين‌رو احاطه به حوادث اين دوره و نظام بخشيدن و ربط دادن ميان آن حلقه‌هاى از هم گسيخته و بيرون كشيدن ويژگيهاى آن ، يكى از مشكلات مهم تاريخنگارى است .\r\nاين مجلد جديد از كتاب دولت اسلامى در اندلس متضمن تاريخ اين دورهء پريشانى و گسستگى - دورهء ملوك الطوايف - است و شامل دومين دوره از تاريخ اندلس . من بسى خوشبختم كه پس از چند سال كه از انتشار جلد اول گذشته است توانستم اين مجلد را نيز به خوانندگان تقديم كنم . در عين حال ، خدا را سپاس كه اين سالها بيهوده سپرى نشد و در ضمن آن موفق شدم دورهء چهارم يا آخرين دوره از تاريخ دولت اسلامى در اندلس تحت عنوان نهاية الاندلس و تاريخ العرب المنتصرين را نيز به پايان آورم . اينك براى اكمال اين دوره از تاريخ اسلام نوشتن دورهء سوم يعنى تاريخ اندلس در عصر مرابطون و موحدون باقى مىماند .\r\nعصر ملوك الطوايف هفتاد يا هشتاد سال از تاريخ اسپانياى مسلمان را دربرمىگيرد . آغاز آن فروپاشى خلافت اندلس پس از برافتادن دولت عامرى در سال 399 ه / 1009 م و تقسيم آن دولت بزرگ به واحدهاى متعدد است . هرواحد به صورت دولت يا مملكتى شد كه خود را از لحاظ داخلى مستقل و داراى رياست مطلقه مىشمرد\r\n\r\n","description":"","footnote":"","page_name":" 1 ","page_number":9},
  {"content":"\r\n\r\nو با دولتهاى همجوار خود جز در رقابتها يا جنگهاى داخلى براى به دست آوردن غنايم يا توسعه‌طلبى ، رابطه‌اى نداشت . و اين مجموعه از رقابتها و منازعات و جنگهاى داخلى كه خود براى اندلس نوعى خودكشى بود ، قوام دورهء ملوك الطوايف است .\r\nپس از پشت سر گذاشتن حوادث اين دوران دردناك از تاريخ اندلس به دوران آمدن مرابطون به شبه جزيرهء اندلس مىرسيم . اينان به نداى فريادخواهى امراى طوايف پاسخ دادند و به يارى اندلس آمدند تا آن را از سقوط حتمى برهانند ، در حالى كه علايم سقوط و نابودى پس از افتادن طليطله به دست مسيحيان كاملا آشكار شده بود . مرابطون كه نخست براى نجات ملوك الطوايف به اندلس آمده بودند ، پس از چندى بر سراسر آن استيلا يافتند و اندلس را نيز ضميمهء امپراتورى بزرگ مغرب نمودند . اين حوادث ميان سالهاى 483 تا 502 ه / 1090 تا 1108 م واقع شد .\r\nدر نوشتن تاريخ اين دوره ، اين نكته را رعايت كرده‌ام كه هريك از اين دولتهاى كوچك را جداگانه ، از آغاز پيدايش آن تا آمدن مرابطون به شبه جزيرهء اسپانيا و سقوط آنها به دست مرابطون مورد بحث قرار دهم ؛ زيرا اين راه به دقت و وضوح و شمول نزديكتر است از روشى كه بعضى از نويسندگان غربى به كار برده‌اند . البته اين روش كه من برگزيده‌ام گاه در اين يا آن فصل سبب تكرار مىشود . اين تكرارها كه براى رعايت سياق مطلب ضرورى است چندان نيست كه ملالت خواننده را سبب شود .\r\nدر اينجا نيز ذكر اين نكته را مىپسندم كه من به ديدار از شهرهايى كه مركز فرمانروايى اين دولتهاى كوچك بوده است در مسافرتهاى مكرر خود به اسپانيا نايل آمده‌ام . مواضع و خواص و راههاى مواصلاتى آنها را در اين مطالعات اقليمى شناخته‌ام و اين امر براى من فهم طبيعت آن جنگهاى داخلى را كه ميان اين دولتهاى كوچك پديد آمده بود و انگيزه‌هاى جغرافيايى و تحديد مواضع و بررسى همه‌جانبهء علل و بواعث آنها را ميسر ساخت .\r\nدر نوشتن اين بخش از تاريخ اندلس به موادى سرشار و متنوع مراجعه كرده‌ام . خوشبختانه از مورخان معاصر آن حوادث ، آثار مهمى به دست ما رسيده كه مقدم بر همه تاريخ ابن حيان است . ابن حيان معاصر فتنهء ملوك الطوايف و پيش از ديگران مورخ آن بوده است . با آنكه نويسندگان بعد بويژه ابن بسام و ابن عذارى مطالب بسيارى از تاريخ ابن حيان نقل كرده‌اند ، ولى دست يافتن به اين اثر گرانبها خود موفقيتى شايان بود . از ديگر مورخانى كه چون ابن حيان معاصر اين دوره از تاريخ اسپانياى اسلامى بوده‌اند ، فيلسوف ابن حزم است .\r\nابن حزم نيز با دقت ادوار و تطورات مختلف آن عصر را مورد تتبع قرار داده است . بخشى از نوشته‌هاى تاريخى و نگرشهاى نقادانهء او در باب اين دولتهاى كوچك به دست ما رسيده كه حاكى از دقت تحقيق و عمق نظريات اوست . از اين دو مورخ همعصر ملوك الطوايف كه بگذريم\r\n\r\n","description":"","footnote":"","page_name":" 2 ","page_number":10},
  {"content":"\r\n\r\nبه دو تن ديگر كه اواخر اين دوره را درك كرده‌اند مىرسيم . ايندو يكى ابن بسام شنترينى است و يكى فتح بن خاقان . ابن بسام در كتاب خود الذخيرة فى محاسن اهل الجزيره علاوه بر مطالبى كه از ابن حيان و ديگران نقل كرده تصويرى نيز به قلم خود از اوضاع ادبى و اجتماعى اندلس با ذكر مجموعه‌اى كامل از تراجم احوال امرا و اعيان و وزرا و دبيران و شاعران آن ديار و گزيده‌اى از نثر و نظم ايشان به ما عرضه مىدارد ، الذخيره ، چه آن قسمت كه از آن منتشر شده و چه آن قسمت كه هنوز به صورت خطى باقى است ، يكى از گرانبهاترين و استوارترين و سرشارترين منابع تاريخ اسپانياى اسلامى است و بويژه بخش سوم آن‌كه مربوط به جانب شرقى جزيرهء اندلس است ، از اعتبار خاصى برخوردار است . من به اين بخش از تاريخ ابن بسام كه هنوز به چاپ نرسيده و نسخهء خطى آن در كتابخانهء آكادمى تاريخ مادريد است ( در مجموعهء گاينگوس ) دسترسى پيدا كرده‌ام . فتح بن خاقان نيز در كتاب خود قلائد العقيان ترجمهء احوال جمع كثيرى از امراى عصر ملوك الطوايف و وزرا و فقهاى آن دوره را آورده است . قلائد العقيان با نثرى مسجع و متكلف نوشته شده است ، ولى در جاىجاى آن برخى معلومات و حقايق تاريخى گرانبها توان يافت . كتاب ديگر فتح ابن خاقان المطمح نام دارد . در اين كتاب نيز شرح حال ديگرى از رجال عصر ملوك الطوايف آمده است .\r\nغير از اين منابع كه مؤلفانشان معاصر ملوك الطوايف بوده‌اند به منابع ديگرى از عربى و غير آن اعم از خطى و چاپى مراجعه كرده‌ام كه به يك‌يك آنها در جاى خود اشاره نموده‌ام ؛ سپس همه را در پايان كتاب يك جا آورده‌ام . مثلا به هنگام مراجعه به كتابخانهء اسكوريال به برخى منابع خطى رجوع كرده‌ام و از آن جمله بود الحلة السيراء اثر ابن الابار . در آن نسخهء خطى برخى شرح حالها بود كه دوزى در نسخهء چاپى خود آنها را حذف كرده و به نوشتهء خود در باب بنى عباد  muradidabbA airotsiH  افزوده است . همچنين به چند نص و سند مهم ديگرى دست يافتم ، مخصوصا در دو مجموعهء خطى يكى به شمارهء 488 در فهرست الغزيرى كه صفحات اول آن افتاده است و عنوان مشخصى ندارد ، و دوم به شمارهء 538 در همان فهرست تحت عنوان مجموعة رسائل تاريخية و ادبية . من بخصوص در مجموعهء نخستين از چند نامهء مربوط به مرابطون از جمله نامهء يوسف بن تاشفين دربارهء جنگ زلاقه و چند نامه و رسالهء ديگر مربوط به ملوك الطوايف استفاده كرده‌ام و از روى اين اسناد توانسته‌ام برخى حوادث و وقايع تاريخى را تصحيح كنم . نام اين اسناد را در فهرست آخر كتاب آورده‌ام .\r\nبر همان شيوه كه در جلد اول معمول داشته بودم ، در اين بخش نيز به تاريخ اسپانياى مسيحى پرداخته‌ام . مخصوصا در عصر ملوك الطوايف در آن ممالك چند تحول مهم رخ داده و سياست بازپس‌گيرى  ) atsiuqnoceR aL (  با شدت بيشترى بعد از استيلاى\r\n\r\n","description":"","footnote":"","page_name":" 3 ","page_number":11},
  {"content":"\r\n\r\nمسيحيان بر شهر طليطله - نخستين پايگاه عظيم مسلمانان در اندلس - دنبال شده است .\r\nهمچنين برخى نقشه‌هاى تاريخى را كه حاكى از تغييرات جغرافيايى است آورده‌ام . اين تغييرات در عصر ملوك الطوايف پديد آمده است . علاوه بر آن نقشه‌اى از امپراتورى بزرگ مرابطون را پس از استيلاى ايشان بر اندلس در اختيار خوانندگان گذاشته‌ام .\r\nاميدوارم كه توفيق حاصل كنم كه پس از اين ، در آيندهء نزديكى دورهء سوم تاريخ دولت اسلامى در اندلس را كه شامل عصر مرابطون و موحدون است تقديم خوانندگان كنم و با انتشار آن ، گام ديگرى در راه تكميل دورهء تاريخ اسپانياى اسلامى برداشته باشم .\r\nمحمد عبد اللّه عنان\r\nقاهره - ربيع الاول 1380 / دسامبر 1960\r\n\r\n","description":"","footnote":"","page_name":" 4 ","page_number":12},
  {"content":"\r\n\r\n\r\nپيشگفتار نشانه‌هاى انحلال و پراكندگى\r\n\r\n1\r\nدر مدتى كوتاه كه از نيم قرن نمىگذشت ، اندلس ميان دو مرحلهء كاملا متفاوت با يكديگر دست‌وپا مىزد . اندلس از نيمهء قرن چهارم هجرى تا اواخر همين قرن در سايهء مردان بزرگى چون عبد الرحمان الناصر و حكم المستنصر و حاجب المنصور ابن ابى عامر به اوج قدرت و ثبات خود رسيده بود ؛ سپس از اوايل قرن پنجم ناگهان به ورطه‌اى بىهمانند از پريشانى و آشوب و جنگهاى ويرانگر داخلى سقوط كرد و چون پس از زمانى كوتاه از اين ورطه بيرون آمد ، چيزى جز پيكرى درهم كوفته و از هم گسيخته نبود .\r\nچهره‌اى كه اندلس در اين برهه از تاريخ دردآلود خود به ما نشان داد ، چهره‌اى دهشتناك و تأسف‌بار بود . مراكز و شهرهاى آن‌كه پيش از اين مانند دانه‌هاى گوهر در يك رشته كشيده شده بود و قرطبهء بزرگ چون گوهر درخشان ميانين مىنمود و در سايهء حكومتى نيرومند جلوه مىفروخت ، اكنون از هم گسيخته و تنها و سرگردان و ناتوان ، هريك زير سلطهء يكى از حكام متعصب و رياست‌طلب محلى درآمده بود و آن فرمانروا به ميل و هواى خويش سرنوشتش را رقم مىزد . با اينهمه ، گرفتار يك سلسله جنگها و زدوخوردهاى حقير ولى بىپايان شده بود و چنان سردرگريبان\r\n\r\n","description":"","footnote":"","page_name":" 5 ","page_number":13},
  {"content":"\r\n\r\nشوربختيهاى خويش داشت كه به كلى موضوع اندلس بزرگ ، حتى زندگى و مرگ يا به عبارت ديگر مبارزه بر ضد خصم هميشگى - اسپانياى مسيحى - را از ياد برده بود .\r\nالبته پريشانى و پراكندگى اندلس بدين‌گونه ، چيزى نبود جز نتيجهء طبيعى يك سلسله عوامل سياسى و اجتماعى كه در دوره‌هاى پيشين قدبرافراشته بود . حتى مىتوانيم اين عوامل را به آغاز قيام دولت اموى ، يعنى عهد عبد الرحمان الداخل برگردانيم . ديديم كه اين زعيم نيرومند پس از آنكه اندلس را چون ميراثى تصاحب كرد و كار بر او قرار گرفت ، با تمام نيروى خود قدرت را يكسره از آن خود كرد و گرايشهاى قبيلگى را سركوب نمود و رؤساى عرب را كه در اينجا و آنجا براى خود دم‌ودستگاهى ترتيب داده بودند ، از ميان برداشت . جانشينان او - ديگر امراى اموى - نيز در تعقيب و از ميان بردن عصبيتهاى عربى پاى به جاى پاى وى گذاشتند . اين نبرد ميان قدرت مركزى و مخالفان آن ، در اواخر قرن سوم هجرى به اوج خود رسيد .\r\nاين امر ، در آغاز افروخته شدن آشوب بزرگ و مبارزه ميان مولدين و عرب در عهد امير عبد اللّه بن محمد بن عبد الرحمان ( 275 - 300 ه ) بود ؛ يعنى زمانى كه لهيب آشوب در هرناحيه از نواحى اندلس زبانه مىكشيد و زعماى بربر و عرب در بيشتر نواحى سر برداشته بودند و ايالات و شهرهاى بزرگ در هواى جدا شدن از قرطبه سرازپاى نمىشناختند . امير عبد اللّه بن محمد بن عبد الرحمان توانست آتش آشوب را در همه‌جا فرونشاند و سلطهء بنى اميه را از خطر برهاند . پس از او عبد الرحمان الناصر آمد و اين مهم به پايان آورد و ريشه‌هاى فتنه را بركند و با هروسيله كه بود پايه‌هاى سلطهء خويش استوار كرد و قبايل و خاندانهاى عرب را كه داراى شدت و عصبيت بودند ، سخت طرد نمود و به رياست و زعامت محلى ايشان پايان داد . آنگاه به استمالت و بركشيدن موالى و صقالبه روى آورد و به آنان اعتماد نمود و اوامرشان در همه‌جا نافذ گردانيد . اينان در عهد او چه در دربار خلافت و چه در لشكر و حكومت بالاترين منصبها را اشغال كردند و بدين سبب ، قبايل عربى رشتهء و لا از او گسستند . شكستى كه عبد الرحمان در نبرد مشهور خندق در سال 327 ه خورد ، تا حد بسيارى به سبب خشم و نفرت زعماى عرب از سياست او در خوار كردن و محو نفوذ و مكانت ايشان بود .\r\nچون محمد بن ابى عامر زمام قدرت به دست گرفت در همان راه گام برداشت و همهء همش محكم ساختن پايه‌هاى قدرت حكومت مركزى و فروكوفتن هرقدرت\r\n\r\n","description":"","footnote":"","page_name":" 6 ","page_number":14},
  {"content":"\r\n\r\nمحلى بود . با آنكه ابن ابى عامر خود به يكى از خاندانهاى اصيل عرب انتساب داشت ، در پايمال كردن عصبيت عربى ذره‌اى فروگذار نكرد ؛ ولى در عين حال با غلامان صقلابى به مبارزه برخاست و جز اقليتى را كه با او يكدل بودند ، باقى را تارومار كرد . محمد بن ابى عامر ترجيح داد كه همهء لطف خويش را به بربرها ارزانى دارد .\r\nبزرگترين فرماندهان سپاه را از ميان ايشان برمىگزيد . جمعى از بزرگان بربر ، از هم‌پيمانان و عمال او در مغرب بودند . در مدت سى سالى كه ابن ابى عامر نظام استبداد و خودكامگى مطلق در اندلس برپا كرده بود ، بسيارى از زعما و عناصر صاحب‌نام و پرآوازهء اندلس از ميدان خارج شدند ؛ ولى اينان همه در كنج انزواى خويش چشم به راه روزى بودند كه فرصت ظهور و عمل به دست آورند .\r\nاز سوى ديگر ، نظام جبارانهء ابن ابى عامر كه بر ملت اندلس تحميل شده بود بسيارى از عوامل ويرانى و شورش را در درون خود پرورش داده بود . عناصرى كه در برپاى داشتن و تحكيم اركان حكومت او شركت داشته بودند ، هريك از ديگرى بيمناك بود و از آن مىترسيد كه مبادا از رقيب شرى زايد كه براى مقام و منصب او زيانى دربرداشته باشد ؛ از اين‌رو نوعى مبارزهء مخفى در دربار و ميان بربرها و صقالبه در جريان بود . بنى اميه خود به صقالبه - مواليان قديم خويش - متمايل بودند و بربرها را كه تكيه‌گاه ابن ابى عامر براى سلب قدرت آنان شده بودند ناخوش مىداشتند .\r\nقبايل عرب نيز از هردو نفرت داشتند ، ولى بربرها را دشمن اصلى خود به حساب مىآوردند . اين خصومت هم ريشه در قديم داشت ، زيرا عربها و بربرها از آغاز فتح ، خود را رقيب يكديگر مىدانستند .\r\nبدين‌گونه اين عوامل گرد آمدند تا در موقع مناسب ، اثر خويش بروز دهند و عناصر كينه‌توز از طبقات مختلف در سايهء آن گردآيند . چون كاخ ستم عامريان فرو ريخت ، در ميدان مبارزه سه گروه خودنمايى كردند : بنى اميه بر گرد علم خلافتشان و ميراث مغصوب خاندانشان حلقه زدند ؛ طوايف بربر كوشيدند رياست و امتيازاتى را كه به دست آورده بودند حفظ كنند ؛ و خاندانهاى عربى كه پايمال و از صحنه خارج شده بودند مىخواستند مكانت و موقعيت قديم خويش را بازپس‌گيرند . در كنار اين سه گروه ، گروه ديگرى بود با اهميت كمتر ، ولى توانسته بود از مرده‌ريگ عناصر نيرومند ، نصيب خويش بربايد . اينان غلامان صقلابى يا غلامان عامرى بودند .\r\n\r\n","description":"","footnote":"","page_name":" 7 ","page_number":15},
  {"content":"\r\n\r\nبنى اميه نتوانست مدت درازى در ميدان مبارزه باقى بماند ، زيرا آنان را جز همان عوامل معنوى كه سبب شده بود بعضى طوايف زير علم ايشان گردآيند ، قدرت مادى قابل توجه و مؤثرى نبود ؛ از اين‌رو در مدت چند سال ( از 399 تا 407 ه ) محمد بن هشام المهدى ، سپس سليمان المستعين ، بعد هشام المؤيد و بار دوم سليمان به خلافت نشستند ، تا آنگاه بنى حمود كه از بربرها بودند توانستند خلافت را از آنها بستانند و براى مدتى كوتاه حكومت قرطبه را زير سلطهء خود درآورند . سپس حوادث بسرعت دگرگون شد و بنى اميه بازگشتند و بار ديگر از آن خاندان المرتضى ، سپس المستظهر و آنگاه المستكفى باللّه و هشام المعتد باللّه كه آخرين ايشان بود ، خلافت كردند ( 414 - 422 ه ) . با خلع هشام المعتد در اواخر سال 422 ه / 1031 م ، خلافت اموى به كلى برافتاد . مدت خلافت اين خاندان از آغاز قيام عبد الرحمان الداخل در سال 138 ه / 756 م دويست و هشتاد و چهار سال بود .\r\nبا سقوط بنى اميه گروه نخستين از صحنهء سياست ناپديد شد . از آغاز هم معلوم بود كه اين گروه نمىتواند نيرويى درخور اعتنا باشد ؛ زيرا بنى اميه براى اعمال نفوذ از اعتبارات و نام و آوازهء پيشينيان خود استفاده مىكردند و پيروزىشان در آن چند سال پرتشويش ، وابسته به دو نيروى ديگر بود : يكى عصبيت عربى ، و ديگرى بربرها كه چون با هم يكدل نبودند همواره رودرروى يكديگر مىايستادند .\r\nبربرها به زعامت بنى حمود توانستند قريب سى چهل سال بر مثلث جنوبى در شبه جزيرهء اندلس سيطره يابند و در آنجا حكومت و خلافت برپا دارند ؛ زمانى نيز بر قرطبه و اشبيليه و سپس بر مالقه و جزيره دست يازند . و امارت باديس بن حبوس صنهاجى در غرناطه جناح شمال غربى اين خلافت بربرى را زير چتر حمايت خود داشت . چون دولت بنى حمود در سال 449 ه / 1057 م پايان گرفت در اثناى اين احوال و بعد از شكست نبرد قرطبه بربرها استيلاى خود را در بيشتر شهرهاى جنوبى رود وادى الكبير و امتداد آن تا رود شنيل ( ياژنيل ) بسط دادند و شهرهايى چون قرمونه و استجه و مورور و اركش و رنده و مالقه را به زير فرمان خويش درآوردند و در همين هنگام در بعضى مناطق شرقى و شمال غربى - بدان‌گونه كه شرح خواهيم داد - بسط نفوذ كردند .\r\nكشمكش و مبارزه ميان اين نيروهاى متخاصم ، بعد از آنكه بربرها بر آن\r\n\r\n","description":"","footnote":"","page_name":" 8 ","page_number":16},
  {"content":"\r\n\r\nمناطق كه نام برديم استيلا يافتند و پيروزى خاندانهاى عربى بر بزرگترين شهرهاى اندلس چون قرطبه و اشبيليه و سرقسطه و بلنسيه و مرسيه و المريه صورت وقوع يافت و غلامان عامرى توانستند تسلط خويش را بر بسيارى از مناطق شرقى و بر المريه براى مدت كوتاهى بسط دهند ، كاملا آشكار شد .\r\n\r\n2\r\nاندلس در اواخر نيمهء اول قرن پنجم هجرى ، نمايانگر اين منظرهء دهشت‌آور است كه بدان اشارت كرديم . همانند قصرى است بس رفيع كه پايه‌هايش فروريخته و بنيانش ويران شده و ديوارهايش فروافتاده و اجزايش پراكنده شده است . در هرجا يك حاكم محلى سر برداشته و براى خود حوزهء فرمانروايى تشكيل داده و با آن ديگر هيچ رابطه‌اى ندارد و نمىتواند با او در مصلحتى مشترك شود ، بلكه برعكس ، رقابتها و آزمنديهاى فردى بىارزش ، سبب درگير شدن جنگهاى حقير داخلى و محلى مىگردد . اندلس در خلال اين مدت نيروى نظامى و مالى پيشين خود را از دست مىدهد و از همه سو ، چشمان آزمند متعديان به آن پيكر ناتوان دوخته شده تا كى به حيات او خاتمه دهند .\r\nاين دولتهاى كوچك متخاصم كه بر ويرانه‌هاى دولت بزرگ اندلس برپا شده‌اند به ملوك الطوايف معروفند . رؤساى دولتها برخى پيش از اين وزير بوده‌اند ، برخى سردار سپاه و يا يك متنفذ محلى ، يا حاكم در يك شهر و يا قاضى ، يا صاحب مال و جاه و حسب و نسب . اينان همه در آغاز فتنه و آشوب آشكار شدند و هرچه توانستند بر قلمرو خود افزودند و خردك مملكتى تشكيل دادند و سعى در توسعهء آن نمودند و چون مردند ، پادشاهى كوچك خود را به فرزندانشان به ميراث دادند .\r\nوصف حال اندلس را پس از فتنه و قيام دولت ملوك الطوايف ، ابن الخطيب در عباراتى بليغ و مؤثر چه نيكو بيان كرده است آنجا كه مىگويد :\r\n« مردم اندلس راه جدايى و خلاف و افتراق و انشعاب پوييدند و با آنكه\r\n\r\n","description":"","footnote":"","page_name":" 9 ","page_number":17},
  {"content":"\r\n\r\nمرزهايشان به مرزهاى صليب‌پرستان نزديك بود ، راهى پيش گرفتند كه هيچ‌يك از ملل عالم در پيش نگرفته بود . اينان كه سركردهء افتراق شده بودند هيچ‌يك را نه از خلافت ميراثى بود نه در امارت سببى و نه در شجاعت نسبى و نه در شروط امامت حقى . مملكت را تكه‌تكه كردند و شهرهاى بزرگ را تقسيم نمودند و هركس خراج و ماليات منطقه‌اى را براى خود گردآورد و لشكر و سپاه تشكيل داد و دستگاه قضايى داير كرد و القاب بزرگ بر خود بست . دبيران نام آنان با القاب و عناوين مىنوشتند و شعرا در مدحشان شعر مىسرودند و به نامشان دو اوين تشكيل شد و شاهدان به حقانيتشان گواهى دادند . علما به درگاهشان روى آوردند و فضلا به ايشان توسل جستند و حال آنكه آنان خود مردمى فرومايه بودند و در هيچ‌جا به حساب نمىآمدند ، آن‌سان كه خود را شورشگر يا رهبر يك گروه نمىشمردند . حد اكثر مىگفتند : آنچه را كه در دست داريم نگه مىداريم تا كسى كه بر حق باشد پيدا شود و ما به او واگذار كنيم . و حال آنكه اگر عمر بن عبد العزيز هم بيايد ، دعوى او نپذيرند و از آنان خيرى به دو نرسد . . . » « 1 »\r\nابن حيان نيز در مقدمهء تاريخ بزرگ خود سخنانى از اين‌گونه دارد . « 2 »\r\nمىتوانيم بگوييم كه قطعه‌قطعه شدن اندلس بدين‌گونه ، ضربتى چنان سهمگين بود كه اندلس هرگز نتوانست از زير آن كمر راست كند . اين ضربت ، آغاز عهد انحلال و فروپاشى بود و در چهارصد سال ديگر ، همواره در ورطهء اين انحلال و فروپاشى دست‌وپا زد . در واقع ، عصر ملوك الطوايف بيش از هفتاد سال مدت نگرفت . با آنكه اندلس از آن پس در دورهء مرابطون و بعد از ايشان موحدون ، توانست از پراكندگى به وحدت گرايد و با آنكه توانست برترى نظامى پيشين خود را در شبه جزيرهء اسپانيا تجديد كند ، ولى نتوانست وحدت اقليمى گذشته را بازگرداند و آرامش خود بازيابد ، بلكه برعكس ، در خلال مبارزهء طولانىاش با اسپانياى مسيحى كم‌كم نيروى خويش از دست داد و مرزهاى فرمانروايىاش روزبه‌روز تنگ‌تر شد ، چنان كه در نيمهء قرن هفتم هجرى / سيزدهم ميلادى مرزهاى اندلس به اين سوى رود وادى الكبير عقب نشست و منحصر به مملكت كوچك غرناطه شد . و ديديم كه مراكز مهمى چون قرطبه و اشبيليه\r\n\r\n\r\n","description":"","footnote":"\r\n( 1 ) . ابن الخطيب : اعمال الاعلام ( طبع بيروت ) ، ص 144 .\r\n( 2 ) . به نقل از ابن بسام : الذخيره ، قسمت اول ، مجلد دوم / ص 88 .\r\n","page_name":" 10 ","page_number":18},
  {"content":"\r\n\r\nو سرقسطه و بلنسيه و مرسيه و غير آن به شهرهاى مسيحى تبديل شد و زمام حل و فصل امور اندلس در دست كشور بزرگ قشتاله قرار گرفت .\r\n\r\n3\r\nدر واقع ، تاريخ ملوك الطوايف از سقوط دولت بنى عامر در پايان قرن چهارم آغاز مىشود . خلافت اموى در خلال مدت كوتاهى كه پس از ايام آشوب زيست چيزى جز يك حادثهء محلى نبود و دامنهء نفوذ آن از قرطبه و اطراف آن درنمىگذشت و ديديم كه دولت بنى حمود چگونه توانست در همان وقت سلطهء خود را در قرطبه و اشبيليه ، سپس در مالقه و جزيرة الخضراء اعمال كند و چگونه دولت بربرى بنى مناد در غرناطه قد علم كرد و گروههاى ديگرى از بربر در بيشتر شهرهاى اندلس ، واقع در جنوب وادى الكبير به وجود آمد . در كنار شكل گرفتن اين دولتهاى بربرى در اوايل قرن پنجم ، دولتهاى كوچكتر متعددى در اكثر شهرهاى شرقى و غربى و مركزى اندلس تشكيل گرديد . همهء اين اتفاقات در زمانى افتاد كه دولت قرطبه بر سر كار بود .\r\nالبته اين دولتها هنوز رشتهء ارتباط خود را با دولت مركزى نبريده بودند و به‌طور آشكار داراى استقلال محلى نبودند مگر وقتى كه خلافت اموى به كلى زوال يافت .\r\nچون نظرى به نقشه بيفكنيم ، سرزمين بزرگ اندلس را مىبينيم كه پس از آشوبها به شش منطقهء اصلى تقسيم شده است :\r\nاول ، منطقهء پايتخت قديمى قرطبه و آنچه از بلاد و اراضى مركزى به آن تعلق دارد .\r\nدوم ، منطقهء طليطله يا ثغر اوسط .\r\nسوم ، منطقهء اشبيليه و غرب اندلس و اراضى پيوسته به آن تا اقيانوس اطلس .\r\nچهارم ، غرناطه و ريه و فرنتره .\r\nپنجم ، منطقهء شرق اندلس يا منطقهء بلنسيه و زمينهايى كه از شمال و جنوب به آن پيوسته است .\r\n\r\n","description":"","footnote":"","page_name":" 11 ","page_number":19},
  {"content":"\r\n\r\nششم ، منطقهء سرقسطه و ثغر اعلى .\r\nاينها مجموعهء بسيارى از شهرها و مراكز اندلس بودند كه خود حكومتهاى مستقل داشتند . در درون هريك از اين مناطق يك يا چند امارت بود ، كه خود پس از چندى در امارات بزرگتر حل مىشد\r\nبدين‌گونه هريك از اين مناطق كه به آنها اشارت رفت ، شامل يك يا چند امارت از ملوك الطوايف بود و اين امارات ، هم از حيث اراضى و هم از جهت اهميت سياسى و نظامى و اجتماعى ، با هم اختلاف داشتند .\r\nدولت قرطبه اگر از جهت وسعت خاك و منابع اقتصادى و نظامى مهمترين دولت ملوك الطوايف نبود ، از جهت معنوى نسبت به ديگر امارات از اهميت خاصى برخوردار بود ؛ زيرا مقر خلافت و مركز حكومت بود و نيز به دليل همين برترى معنوى بود كه بر ديگر امارات و شهرهاى اندلس - و لو اسما - دعوى ولايت مىكرد .\r\nبه ملاحظهء همين اعتبارات معنوى و تاريخى ، در بيان تاريخ ملوك الطوايف از امارت قرطبه آغاز مىكنيم .\r\n\r\n","description":"","footnote":"","page_name":" 12 ","page_number":20},
  {"content":"\r\n\r\n\r\nباب اول قرطبه و دولتهاى طوايف در ناحيه غربى و مركزى آندلس\r\n\r\n","description":"","footnote":"","page_name":" 13 ","page_number":21},
  {"content":"\r\n . \r\n","description":"","footnote":"","page_name":" 14 ","page_number":22},
  {"content":"\r\n\r\n\r\nفصل اول دولت بنى جهور در قرطبه\r\nپيش از اين در فصل دوم از باب چهارم جلد اول اين كتاب ، از دست‌به‌دست گشتن خلافت قرطبه ميان بنى اميه و استيلاجويان بنى حمود سخن گفتيم ، و گفتيم كه چون على بن حمود در محرم سال 417 از قرطبه به مالقه رفت ، مردم قرطبه پادگان بربر را تارومار كردند و همگان متفق شدند كه حكومت به بنى اميه بازگردد . سركردهء اين قوم ، وزير ابو الحزم جهور بن محمد بن جهور بود .\r\nدر سايهء اين تحول ، با هشام بن محمد بن عبد اللّه بن عبد الرحمان الناصر در ماه ربيع الاول سال 418 به خلافت بيعت كردند و او را المعتد باللّه لقب دادند . هشام از تبعيدگاهش ، البونت ، در اواخر سال 420 ه به قرطبه آمد و دو سال خلافت كرد .\r\nدر اين دو سال سيرت بد خويش آشكار كرد و ستم بسيار نمود تا آخر كه مردم قرطبه به جان آمدند و تصميم به خلعش گرفتند . هشام تا جان و فرزندان برهاند در ماه ذو القعدهء سال 422 از قرطبه گريخت . مردم قرطبه پس از شكست اين آخرين اقدام ، بر آن شدند كه رسم خلافت براندازند و براى هميشه خويشتن را از بنى اميه برهانند و همهء آنان را از شهر برانند . سركردهء ايشان در اجراى اين تصميم نيز ابو الحزم بن جهور بود . اين وزير نيرومند و فرزانه به سبب سابقهء درخشان و مكانت رفيع و حزم وافر و\r\n\r\n","description":"","footnote":"","page_name":" 15 ","page_number":23},
  {"content":"\r\n\r\nپختگى در امور ، علاقه و اطمينان و تأييد مردم را به خود جلب كرده بود .\r\nاز آن پس در قرطبه نه خلافت بود نه حكومت . مردم در انتظار ظهور زعيمى بودند و اين زعيم كسى جز ابن جهور نبود .\r\nابن جهور بارها به رأى و حسن تدبير خود بحرانها را فرونشانده و شهر را از خرابى و آشوب حفظ كرده بود . اكنون او بود كه در چنين موقعيتى دشوار مىتوانست قرطبه را نجات دهد ؛ از اين‌رو همگان به امارت او رأى دادند .\r\nابن جهور به يكى از خاندانهاى اصيل اندلس منسوب بود . نامش ابو الحزم جهور بن محمد بن جهور بن عبيد اللّه بن احمد بن محمد بود . جد ايشان يوسف بن بخت بن ابى عبدهء فارسى - از موالى عبد الملك بن مروان - براى نخستين بار به اندلس وارد شد و در كنف حمايت بلج بن بشر مىزيست . يوسف بن بخت از ياران عبد الرحمان الداخل شد . عبد الرحمان او را منصب حاجبى داد . فرزندانش پس از او در ايام حكم بن هشام و پسرش عبد الرحمان ، سپس در ايام محمد بن عبد الرحمان و پسرش منذر ، وزارت يافتند .\r\nآنها همچنان مناصب وزارت و دبيرى و سردارى سپاه را به عهده مىگرفتند . آخرين كسى كه از ايشان رياست يافت ابو الوليد محمد بن جهور پدر جهور بود كه وزارت المنصور بن ابى عامر را به عهده داشت . پس از او پسرش ابو الحزم جهور در اواخر قرن چهارم دبيرى عبد الرحمان بن المنصور را به عهده داشت تا فتنه‌ها سر برداشتند و دولت بنى عامر سرنگون شد و او همزمان با آن حوادث و انقلابات بود ؛ حوادثى كه پايتخت خلافت را در آن ايام دربرگرفته بود . ابو الحزم جهور در اين روزگاران در كشاكش حوادث پيشواى مردم بود تا آنگاه كه « شيخ الجماعه » لقب يافت و رئيس واقعى شهر شد . در اين سالها كه خلافت قرطبه به حال احتضار افتاده بود او بود كه به رأى و انديشهء خويش كارها را مىگردانيد تا آنگاه كه خلافت اموى در سراشيب سقوط نهايى خود قرار گرفت .\r\nچون مردم برگزيدندش ، خود را رئيس حكومت نوين قرطبه يافت . حكومت جهور كه بر ويرانه‌هاى خلافت اموى قد برافراشته بود ، سلطهء خود را بر بلاد مركزى اندلس بسط داد ؛ سپس به شمال گراييد و تا جبل الشارات ( سييرا مورنا ) پيش تاخت و از جانب شرقى تا سرچشمه‌هاى رود وادى الكبير و از غرب تا نزديكى استجه و از جنوب تا حدود ولايت غرناطه را زير فرمان آورد و منطقهء نفوذ او علاوه\r\n\r\n","description":"","footnote":"","page_name":" 16 ","page_number":24},
  {"content":"\r\n\r\nبر قرطبه شامل شهرهايى چون جيان و ابده و بياسه و مدور و ارجونه و اندوجر بود .\r\nابو الحزم رياستى از نوع خاص داشت . به تنهايى رياست نمىكرد و فرمان نمىراند ، بلكه رأى و نظر مىداد . جمعى از برگزيدگان قوم از رؤسا و سرداران سپاه گرد او بودند كه در مشورت و تدبير كارها به آنان رجوع مىكرد و فرمانها را به نام آنان يا به نام « جماعت » صادر مىنمود . چون مالى از او طلب مىكردند يا امضاى كارى را مىخواستند ، مىگفت كه مرا حق دادن يا بازگرفتن نيست ؛ اين « جماعت » است كه بايد دستور دهد و من امين ايشانم . هنگامى كه كار مهمى پيش مىآمد يا عزم تدبير مسأله‌اى خطير داشت ، آنان را گرد مىآورد و مشورت مىكرد و چون كسى نامه يا عريضه‌اى به نام او مىنوشت ، نمىپذيرفت و در آن نظر نمىكرد مگر اينكه نامه به‌عنوان هيأت وزيران باشد . بدين‌گونه جهور هيچ نمىگفت و هيچ نمىكرد مگر به نام « جماعت » . جهور در كنار اين شيوهء فرمانروايى كار جالب ديگرى كرد ، بدين معنى كه از خط وزارت قدم بيرون ننهاد و از خانهء خود به قصرهاى خلفا منتقل نشد و به همين اكتفا كرد كه طبق روش مرسوم در ايام خلافت ، براى خود حاجبان و حشم قرار دهد .\r\nاز اين كه بگذريم از هرگونه اظهار شكوه و جلالى روى برتافت و با همان انزوا و تواضع و قناعت كه پيش از اين مىزيست اكنون هم بزيست و با همهء مردم به نيكى و مدارا رفتار مىكرد .\r\nاين‌گونه حكومت كه در نوع خود بىهمتا بود ، در اوراق تاريخ اسلامى « حكومت جماعت » نام گرفته است . روشى كه جهور پيش‌گرفته بود ، به هرعلتى كه بوده باشد - يا به سبب دورانديشى و هوشمندى كه مىخواسته همهء رقبا و زعماى قوم و مدعيان را در كار شركت دهد تا از آنان شرى نزايد ، يا به سبب علاقه‌اى كه به شورا و همدستى و همداستانى داشته - بدون شك نمونهء بديعى است از يك حكومت شورايى يا حكومت اقليت آريستو كراسى ، در عصرى كه همهء فرمانروايان به حكومت فردى و مطلقه گرايش داشته‌اند . از مزاياى مهم اين‌گونه حكومت آن بود كه هرجا كارها نابسامان مىشد در سايهء پرچم جماعت مىخزيد و از خود سلب مسؤوليت مىكرد و هرجا كه نتيجهء نيكو به بار مىآمد به حساب او گذاشته مىشد و همگان زبان به ثنايش مىگشادند .\r\n\r\n","description":"","footnote":"","page_name":" 17 ","page_number":25},
  {"content":"\r\n\r\nمىتوانيم نمونه‌هايى از حكومت جماعت يا حكومت اقليت آريستو كراسى را كه ابو الحزم جهور در قرطبه برپا كرد ، در بعضى ولايات ايتاليا نيز در عصر رنسانس ( تجديد حيات ) ملاحظه كنيم ، مانند حكومت كمون در جنوا و حكومت سنيوريا در فلورانس در ايام فرمانروايى خاندان مديچى كه بر طبق ارادهء خود داراى حكومت مطلقه بودند و در همان وقت خود را پشت سر هيأتى منتخب از عقلا و زعما كه از رأى و نظر آنان مدد مىگرفتند به نام  eilaB  يا  airongiS  يعنى جماعت حكام يا سروران ، پنهان مىكردند . نمىخواهيم بگوييم كه حكومتهاى ايتاليايى مأخوذ و مقتبس از حكومت جماعت قرطبه بود ، زيرا براى آن دليلى در دست نداريم ، بلكه مىخواهيم بگوييم كه اين حكومتها از جنبه‌هايى مشابه يكديگرند و شايد به همان علل كه در قرطبه به وجود آمده در ايتاليا هم به وجود آمده باشد .\r\nابو الحزم جهور در حكومت خود ، مسلك اصالت و حزم را رعايت مىكرد .\r\nنخستين هم او فرونشاندن شورشها بود و تحكيم پايه‌هاى نظام امن و آسايش . با زعماى بربر مصالحه كرد و آنان را با مدارا و فروتنى استمالت نمود تا از دسايس ايشان در امان ماند و از آزمندى و شر و شورشان بكاهد . اتفاقا توانست محبت آنان را به خود جلب كند و ايشان را به فرمان درآورد . ابو الحزم از بازاريان ، سپاهى تشكيل داد و ميان ايشان سلاح پخش كرد و به هر خانه نيز اسلحه داد تا اگر شهر در شب يا روز مورد حمله واقع شد ، بتواند از خود دفاع كند . دستگاه قضايى را اصلاح كرد و خود نيز بر وفق عدالت كار مىكرد . به مظاهر تجمل‌پرستى و اسرافكارى پايان داد و از مالياتها و باج و خراجها فروكاست و در نگهدارى بيت المال سعى بليغ فرمود و براى گردآورى و حراست آن مردان موثق برگزيد و خود نيز در كار ايشان نظارت مىكرد . معاملات و تجارت را تشويق و ترويج مىكرد و براى اين منظور ، اموالى ميان بازرگانان تقسيم كرد تا به‌عنوان قرض ، تنخواهشان باشد و با آن كار كنند و تنها سودش به آنان تعلق گيرد نه اصل مال . آنگاه هرچندگاه به حسابشان رسيدگى مىكرد .\r\nنتيجهء اين اعمال آن شد كه رواج و آسايش جاى كساد بگرفت و بازار رونق يافت و نرخها عادلانه شد و صادرات و واردات رشد نمود . ابن حيان كه شاهد اين تحول بوده است ، از آنچه مىبيند دچار شگفتى مىشود و ابو الحزم جهور را خود در زمرهء ثروتمندان مىشمارد و مىگويد اگر به بخل و امساك گرفتار نمىبود ، هيچ عيبى بر او\r\n\r\n","description":"","footnote":"","page_name":" 18 ","page_number":26},
  {"content":"\r\n\r\nنمىتوانستند گرفت . « 1 »\r\nحكومت جماعت به مدت دوازده سال در سايهء امنيت و آسايش به رياست ابو الحزم جهور به تدبير امور قرطبه پرداخت و او در تمام اين مدت از شيوهء خود كه التزام به مسالمت و تواضع و پرهيزگارى بود عدول ننمود . مردم قرطبه نيز با فرمانبردارى و محبتى كه به او داشتند تأييدش مىكردند . قرطبه در عصر او پناهگاه رؤسايى بود كه از فرمانروايى خلع شده بودند ؛ از آن جمله بود عبد اللّه بن شاپور فرمانرواى اشبونه از بلاد غربى ، و اين به هنگامى بود كه ابن الافطس صاحب بطليوس او را از مركز فرمانروايىاش رانده بود و او به قرطبه پناه آورده بود . عبد اللّه بن شاپور در كنف امن جهور مىزيست . همچنين عبد العزيز البكرى صاحب و لبه و جزيرهء شلطيش . او نيز هنگامى كه ابن عباد محاصره‌اش كرد و مسند فرمانروايىاش را از او بستد به قرطبه پناهنده شد . همچنين قاسم بن حمود صاحب جزيرة الخضراء به هنگامى كه ابن عباد بر قلمروش استيلا يافت . « 2 »\r\nابو الحزم جهور را در اسطورهء ظهور هشام المؤيد باللّه و آشكار شدن او به وسيلهء قاضى ابن عباد قاضى اشبيليه نقش خاصى بود ، بدين قرار كه چون ابن عباد احساس كرد كه بنى حمود طمع در رياست جنوب اندلس بسته‌اند و سر آن دارند كه جامهء خلافت بر تن راست كنند ، و از ديگر سو يحيى بن على بن حمود ( المعتلى ) پىدرپى قلمرو او را مورد حمله قرار مىدهد چنان ديد كه به دعاوى آنان پايان دهد . پس در سال 426 ه اعلان كرد كه خليفه هشام المؤيد زنده است و نمرده . آنگاه شخصى را كه به هشام شباهت تمام داشت ، آشكار كرد و با او به خلافت بيعت نمود و مردم را به دخول در طاعت او فراخواند . آنگاه نزد رؤساى اندلس كس فرستاد . بعضى اين دعوت را اجابت كردند . از ايشان بودند عبد العزيز بن ابى عامر صاحب بلنسيه و مجاهد العامرى صاحب دانيه و جزاير شرقى و نيز وزير ابو الحزم جهور رئيس قرطبه . در همان حال با هشام المؤيد بيعت كردند . ظاهرا ابو الحزم جهور به صحت اين دعوى ايمان نداشت ، ولى به همان علل كه ابن عباد را به جعل چنين خليفه‌اى واداشته بود ، او نيز به ظاهر\r\n\r\n\r\n","description":"","footnote":"\r\n( 1 ) . ابن بسام : الذخيره ، قسمت اول ، مجلد دوم / ص 116 و 117 .\r\n( 2 ) . ابن عذارى : البيان المغرب ، ج 3 / ص 213 ، 237 و 340 .\r\n","page_name":" 19 ","page_number":27},
  {"content":"\r\n\r\nتصديق كرد . جهور نيز مىخواست براى دفع بنى حمود چاره‌اى كند . گويند كه براى تأييد صحت اين ادعا شهادتنامه‌هايى نيز جعل كرد . البته بعدا از كردهء خود پشيمان شد ؛ از اين‌رو بدان هنگام كه ابن عباد از او خواست كه به فرمان درآيد ، از آن ادعا بيزارى جست . « 3 »\r\nرئيس ابو الحزم جهور بن محمد در محرم سال 435 ه / 1044 م درگذشت ، در حالى كه قرطبه در دامن امن و سلامت آرميده بود . پسرش ابو الوليد محمد بن جهور در رياست جانشين پدر شد . او نيز در آغاز مىخواست پاى به جاى پاى پدر نهد و از همان سياست پيروى كند . حكام و ارباب مناصب را در همان مقام كه بودند ابقا كرد .\r\nيكى از معاونان او در ديوان سلطان ، مورخ بزرگ ابو مروان بن حيان بود كه تاريخ دولت بنى جهور را به رشتهء تحرير آورده است . از محاسن اين دولت يكى اين است كه وزيرى همانند كاتب و شاعر بزرگ اندلس ابو الوليد بن زيدون داشت . در روزهاى اول خدمتش ميان او با يكى از حكام قرطبه درگيرى و كشمكشى پديد آمد و فرمان شد كه به زندان رود . ابن زيدون به ابو الوليد محمد بن جهور - كه پدرش هنوز زنده بود - استغاثه كرد . ابو الوليد شفاعت كرد . پدرش از خطاى او بگذشت . چون ابو الوليد بعد از پدر به حكومت رسيد ، شاعر را به خود نزديك ساخت و او را مسؤول نگريستن در امور اهل ذمه نمود . سپس مقام او فرابرد و بر راتبهء او بيفزود و او را به سفارت از سوى خويش نزد رؤساى اندلس و نوشتن نامه به ايشان مأمور كرد . ابن زيدون در اين منصب جديد خوش درخشيد و به سبب نامه‌ها و محاورات فصيح و بليغ خود شهرت يافت . همچنين شعرش شهرهء آفاق گرديد .\r\nبه نظر مىرسد ابن زيدون زندگى آشفته‌اى داشته و همواره زبان طاعنان در حق او دراز بوده است . ابن زيدون عاشق دلباختهء ولاده دخت خليفهء پيشين اموى المستكفى بود . ولاده به سبب محافل ادبى كه تشكيل مىداد در جامعهء قرطبه مشهور بود و خود با شعر زيبا و جمال دلفريب خويش زينت آن محافل . ابن زيدون كه به دام عشق او افتاده بود در عين آنكه بر مسند وزارت تكيه زده بود برايش شعرهاى پرسوز و گداز عاشقانه مىسرود و اين خود نوعى رسوايى عشقى بود . از ديگر سو ، برخى كه\r\n\r\n\r\n","description":"","footnote":"\r\n( 3 ) . ابن عذارى : البيان المغرب ، ج 3 / ص 190 ، 198 و 201 .\r\n","page_name":" 20 ","page_number":28},
  {"content":"\r\n\r\nدر حكومت و جامعه با او خصومت مىداشتند ، توانسته بودند نزد بنى جهور او را به صورت مردى كه با همهء اهداف آنها هماهنگ نيست ، تصوير كنند . در هرحال ، ابو الوليد محمد بن جهور بر وزير خود خشم گرفت و به زندانش افگند . ابن زيدون يك سال و چند ماه در زندان ماند و پيوسته قصايد و نامه‌هاى عطوفت‌انگيزى كه دل سنگ را هم آب مىكرد ، براى محمد بن جهور مىفرستاد و مؤثر نمىافتاد . عاقبت تصميم به فرار گرفت و به يارى برخى دوستان وفادارش از زندان بگريخت و در سال 441 ه / 1049 م به اشبيليه رفت و به امير اشبيليه المعتضد بن عباد پناه برد . المعتضد او را وزارت داد و زمام كارها در كف او نهاد . و ما در جاى خود به آن اشاره خواهيم كرد . « 4 »\r\nدر آن زمان كه ابن زيدون مورد اعتماد خاندان جهور بود در مدايح ايشان قصايدى بلند پرداخته از آن جمله اين ابيات است :\r\n لو لا بنو جهور ما اشرقت هممى * كمثل بيض الليالى دونها الدرع\r\nقوم متى تحتفل فى وصف سؤددهم * لا يأخذ الوصف الا بعض ما يدع\r\nابو الوليد قد استوفى مناقبهم * فللتفاريق منها فيه مجتمع\r\nمهذب اخلصته اوليته * كالسيف بالغ فى اخلاصه الصنع\r\nان السيوت اذا ما طاب جوهرها * فى اول الطبع لم يعلق بها الطبع \r\nبارى ، اوضاع چندى در همان مجراى پيشين پيش مىرفت ، تا آنگاه كه ابو الوليد محمد از سياست پدر رخ برتافت و پسر خود عبد الملك را بر مردم تحميل\r\n\r\n\r\n","description":"","footnote":"\r\n( 4 ) . ابن الابار : اعتاب الكتاب ( نسخهء خطى اسكوريال ) ، برگهاى شمارهء 59 و 61 . ابن بسام : الذخيره ، قسمت اول ، مجلد اول / ص 290 ، 291 و 357 . فتح بن خاقان : قلائد العقيان ، ص 71 .\r\n","page_name":" 21 ","page_number":29},
  {"content":"\r\n\r\nنمود و از مردم به ولايت‌عهدى او بيعت گرفت . عبد الملك مردى بدسيرت بود و خودكامه . ميدان تاخت‌وتاز جمعى اوباش را گشاده داشت و كارهاى ملك فروگذاشت و خود را ذو السيادتين المنصور باللّه و الظافر بفضل اللّه ناميد و بدين القاب در منابر خطبه خواندند و اين سيرتى بود به خلاف آنچه پدر و جدش آورده بودند از حلم و تواضع و زهد در امور دنيوى . در سال 440 ه عبد الملك زمام كارهاى مملكت را به دست وزير پدرش ، ابراهيم بن السقا سپرد . او مملكت را در ضبط آورد و به اصلاح امور كوشيد و آرامش بخشيد و امور را به نظم آورد . ابن السقا مدتى دراز در آن شغل ببود . المعتضد بن عباد امير اشبيليه مىدانست كه استمرار وزارت چنين مرد دانا و نيرومندى عاقبت سبب مىشود كه حكومت قرطبه بر اشبيليه استيلا يابد ؛ از اين‌رو در كار ابن السقا نشست و نزد عبد الملك به سعايت پرداخت و از آزمنديها و خيالات سلطه‌جويانهء او برحذرش داشت و به قتل او ترغيبش نمود . عبد الملك مردى بىتدبير و نادان بود ، به سخن ابن عباد گوش فراداد و كسانى را در كمين وزير خود نهاد تا او را كشتند . اين واقعه در سال 455 ه / 1063 م اتفاق افتاد .\r\nاز اين‌پس عوامل فساد در اجزاى مملكت راه يافت و چون ميان عبد الملك و برادر بزرگش عبد الرحمان رقابت و كشمكش درگرفت ، اوضاع ملك بدتر شد .\r\nابو الوليد محمد بن جهور فرزند كوچك خود عبد الملك را بيشتر از ديگر برادران دوست مىداشت . عبد الرحمان مدعى بود كه او مستحق خلافت است نه برادرش .\r\nميان دو برادر نزاع درگرفت و آن دو هريك دسته‌اى از لشكر را با خود يار كرده و به پشتيبانى خويش دارودسته‌اى تشكيل داده بود . ابو الوليد از عواقب اين كشمكش بترسيد و قدرت را ميان دو برادر تقسيم كرد . عبد الرحمان را كه برادر بزرگتر بود به نظر در امر خراج و نظارت بر اهل خدمت برگماشت و توقيع و مهر سلطانى و امور خرج و دخل را در تمام ابواب نفقات به او سپرد ، و عبد الملك را مسؤول امور لشكر نمود و مواجب و عطاياى سپاهيان را به دست او داد و سرانجام فرماندهى سپاه به او واگذاشت . دو برادر اين راه‌حل را پذيرفتند .\r\nولى ديرى نپاييد كه عبد الملك بر برادر خود عبد الرحمان غلبه يافت و او را در خانه‌اش زندانى نمود و خود زمام كارها به دست گرفت . چون ميدان خالى شد ، عنان از سر هوى و هوس برگرفت و ياران فرومايه و بىسروپاى خويش را بر كارها مسلط\r\n\r\n","description":"","footnote":"","page_name":" 22 ","page_number":30},
  {"content":"\r\n\r\nساخت . از اين پس مردم قرطبه از خاندان جهور برميدند . در همهء اين احوال شيخ ابو الوليد محمد بن جهور به سبب بيمارى فالج خانه‌نشين بود . عبد الملك در اين كارها كه مىكرد و حكمها كه مىراند به دوستى ابن عباد اعتماد كرده بود و او بود كه در اين‌گونه اعمال تشجيعش مىكرد . عبد الملك به اشبيليه به ديدار او رفت . ابن عباد نيك اكرامش كرد و در اظهار دوستى مبالغه نمود . عبد الملك مىپنداشت كه مىتواند به دوستى ابن عباد اعتماد ورزد و او را هم‌پيمان خود به حساب آورد و از او بر ضد بنى ذو النون ، فرمانروايان طليطله كه طمع در تصرف قرطبه بسته بودند ، سود ببرد و هرگز به خاطرش نمىگذشت كه ابن عباد خود چنين هوسى در دل مىپزد .\r\nعاقبت پرده از روى كار برافتاد و المأمون يحيى بن ذو النون ، لشكر از طليطله بيرون آورد و آهنگ جنگ قرطبه نمود و در راه بر دژ مدور واقع در مغرب قرطبه مستولى شد . المعتضد بن عباد فرمانرواى اشبيليه در سال 461 ه مرده بود و پسرش المعتمد بن عباد به جاى او نشسته بود . المعتمد نيز به سياست پدر اقتدا كرد و نسبت به بنى جهور اظهار دوستى نمود . چون عبد الملك از خطر آگاهى يافت ، از دوست و هم‌پيمان خود المعتمد بن عباد يارى خواست . المعتمد گروهى از سواران را به فرماندهى دو سردار خود خلف بن نجاح و محمد بن مرتين به يارىاش فرستاد . اينان در ربض شرقى قرطبه فرود آمدند و ابن ذو النون با لشكر خود مشرف بر شهر بود .\r\nچون به شهر نگريست ، ديد كه آمادهء نبرد شده با نيرويى كه تا آن زمان سابقه نداشت ؛ از اين‌رو پس از اندك زدوخوردى بازگرديد . در اين احوال ميان برخى از زعماى قرطبه كه با حكومت بنى جهور مخالف بودند و آن دو تن فرماندهان لشكر اشبيليه تماسهايى برقرار شد تا از زيربار بنى جهور خود را برهانند و در سايهء حكومت بنى عباد بيارامند . ظاهرا لشكر اشبيليه در نهان مأموريت داشت كه در لحظه‌اى مناسب بر قرطبه استيلا جويد . در هرحال ، همين‌كه ابن ذو النون با قواى خود بازگشت ، آن دو سردار نيز وانمود كردند كه آنان نيز بازمىگردند و با بخشى از سپاه خود براى بدرود با عبد الملك تا دروازهء شهر پيش آمدند . به ناگاه به دروازه‌ها حمله كردند و چون دروازه‌ها را گرفتند ، به شهر درآمدند و دست به كشتار و غارت گشودند و جمعى را اسير كردند . اين واقعه در ماه شعبان سال 462 / 1070 م اتفاق افتاد . عبد الملك دريافت كه چه فريبى خورده و اينك پايان دولت اوست . براى خود و خويشاوندانش امان\r\n\r\n","description":"","footnote":"","page_name":" 23 ","page_number":31},
  {"content":"\r\n\r\nخواست . او و برادرش عبد الرحمان و زن و فرزندشان را بند برنهادند و در حال به اشبيليه فرستادند . سپس پدر پير و بيمار و زمينگيرش ابو الوليد محمد بن جهور را نيز با همهء وابستگانش در بند كردند و همه را به جزيرهء شلطيش تبعيد نمودند . شلطيش در مصب رود اراد ، روبروى ولبه واقع است . محمد بن جهور پس از چهل روز در آنجا در نهايت خوارى ، در حالى كه دولتش سقوط كرده بود ، بمرد .\r\nبدين‌گونه دولت بنى جهور در قرطبه پايان گرفت . مدت فرمانروايى محمد بن جهور چهل سال بود . آن نخستين دولتى بود از دولتهاى ملوك الطوايف كه سقوط كرد . دولت بنى جهور مخصوصا در عهد مؤسس آن وزير ابو الحزم دولتى نمونه بود و در ميان ديگر دولتها از موقعيتى معنوى برخوردار . در بسيارى مواقع به سبب هيبت و شخصيت رئيس دانايش وزير كارديده ابو الحزم ميان دولتهاى ديگر ميانجى و حكم مىشد و بسيارى منازعات را حل‌وفصل مىكرد و در بين امرا طرح صلح مىافگند . از جمله مساعى مكرر و نصايح ابو الحزم براى رفع فتنه ميان المعتمد بن عباد و المظفر بن الافطس ، آنگاه كه بر سر لبله كه مورد هجوم ابن عباد واقع شده بود و فرمانرواى لبله ابن يحيى از دوستش المظفر يارى خواسته بود ، سبب شد كه از خونريزى جلوگيرى شود . « 5 »\r\nالمعتمد بن عباد پسر جوان خود عباد ملقب به الظافر و سراج الدوله را حكومت قرطبه داد و تاريخ قرطبه از اين تاريخ با تاريخ اشبيليه به هم مىپيوندد .\r\nابن حيان - چنان كه گفتيم - از وزراى عبد الملك بن جهور بود و خود در حوادث قرطبه حضور داشته و واقعهء اندوهبار سقوط دولت بنى جهور را به چشم خود ديده و آن را با بلاغتى تمام در كتاب خويش به‌نام البطشة الكبرى وصف كرده است . « 6 »\r\nچون نقشهء المأمون بن ذو النون در فتح قرطبه به شكست منجر شد و سپاهيان\r\n\r\n\r\n","description":"","footnote":"\r\n( 5 ) . ابن الخطيب : اعمال الاعلام ، ص 151 . ابن عذارى : البيان المغرب ، ج 3 / ص 210 . در اخبار دولت بنى جهور رجوع كنيد : ابن بسام : الذخيره ، قسمت اول ، مجلد دوم / ص 114 - 126 . ابن عذارى : البيان المغرب ، ج 3 / ص 185 - 187 ، 209 و 210 و 259 - 261 . ابن خطيب :\r\nاعمال الاعلام ، ص 145 - 151 . ابن الابار : الحلة السيراء ، ص 168 - 170 . ابن خلدون : العبر ، ج 4 / ص 159 .\r\n( 6 ) . ابن بسام : الذخيره ، قسمت اول ، مجلد دوم / ص 129 . ابن الخطيب : اعمال الاعلام ، ص 151 .\r\n","page_name":" 24 ","page_number":32},
  {"content":"\r\n\r\nبنى عباد بر آن استيلا يافتند و سراج الدوله پسر المعتمد بن عباد بر شهر امارت يافت ، ابن حيان نامهء تهنيت‌آميزى به المعتمد نوشت و اعمال او را بستود . ابن حيان آنگاه بر ابن ذو النون سخت مىتازد و پيروزى ابن عباد را مىستايد و از اينكه او را به هزيمت فرستاده و شرش را از سر مردم قرطبه كم كرده است ، سپاسش مىگويد . « 7 »\r\nابن حيان كه ابن ذو النون را اين‌سان مورد حملات گزندهء خود قرار مىدهد در مقدمهء تاريخ بزرگش كه به او اهدا كرده است او را با صفاتى چون « الامير المؤثل الامارة ذى المجدين ، الكريم الطرفين » مىستايد . ابن بسام در اينجا فرصت را مغتنم شمرده ، بر ابن حيان سخت خرده مىگيرد و او را متهم مىكند كه در تاريخ او راجع به ملوك الطوايف عقايد متناقض مشاهده مىشود . ابن بسام مىگويد با آنكه ابن حيان از برخى امراى طوايف تكريم و تقدير بسيار مىديد و صلات و جوايز بسيار دريافت مىنمود ، راه صواب نپيموده است ؛ زيرا بيشتر سخنان غرض‌آلود او چون تيرى نام و عرض ديگران را هدف قرار مىدهد . تنها « امير بلدش و بزرگترين مردم زمانش » ابو الحزم بن جهور و پس از او پسرش از تير زبان او در امان مانده‌اند . ابن حيان اين دو تن را در كتاب خود ستوده و از آنان به نيكى ياد كرده است . « 8 »\r\n\r\n\r\n","description":"","footnote":"\r\n( 7 ) . اين نامه در الذخيره ، قسمت اول ، مجلد دوم / ص 89 - 91 آمده است .\r\n( 8 ) . ابن بسام الذخيره ، قسمت اول ، مجلد دوم / ص 84 ، 85 ، 113 و 114 .\r\n","page_name":" 25 ","page_number":33},
  {"content":"\r\n . \r\n","description":"","footnote":"","page_name":" 26 ","page_number":34},
  {"content":"\r\n\r\n\r\nفصل دوم بنى عباد و مملكت اشبيليه ( 1 )\r\nمملكت اشبيليه يا ناحيهء غربى اندلس از حيث وسعت خاك و رهبرى سياسى و نيروى نظامى ، مهمترين دولتهاى ملوك الطوايف است و از ديگران مرتبتى عظيم‌تر دارد .\r\nافزون بر اين تفوق اقليمى و سياسى ، مملكت اشبيليه قريب نيم قرن در ميان ديگر ممالك ملوك الطوايف ، از حيث فخامت دربار و شكوهمندى مراسم دربارى مىدرخشيد .\r\nشعر و ادب را در آنجا دولتى تابناك بود و دولت بنى عباد با همين عمر پنجاه ساله ، در تاريخ رنگ جاويدانى گرفته است .\r\nپيش از آنكه در باب اشبيليه سخن آغاز كنيم بيان اين نكته ضرورى است كه اين بحث را شاخه‌هاى مختلف خواهد بود و امارات و دول ديگرى را كه خارج از منطقهء غرب اندلس هستند و دولت اشبيليه بر آنها استيلا جسته ، و نيز ممالك و مناطق مهم ديگر را ، دربر خواهد گرفت .\r\n\r\n","description":"","footnote":"","page_name":" 27 ","page_number":35},
  {"content":"\r\n\r\n\r\n1\r\nمملكت اشبيليه از همان آغاز فروپاشى دولت عامرى يعنى در پايان قرن چهارم و به هنگامى كه قرطبه پايتخت خلافت اندلس در آتش آشوب مىسوخت و دستخوش انقلابات پىدرپى شده بود ، كم‌كم ريشه دوانيد و پاگرفت . قاضى اشبيليه ابو الوليد اسماعيل بن عباد در عين سكون و سكوت ، رشته‌هاى رياست خويش مىتافت و خردك‌خردك زمام حكومت آن شهر عظيم را كه چون ديگر شهرهاى اندلس به امان خدا رها شده بود ، به دست گرفت .\r\nاسماعيل بن عباد از آغاز روزگار المنصور بن ابى عامر در اشبيليه منصب قضا داشت . مردى عالم و حكيم و پرهيزگار بود و به يكى از خاندانهاى عربى اندلس انتساب داشت . چون در اندلس فتنه افتاد و آشوب و هرج‌ومرج همه‌جا را بگرفت ، اسماعيل كه قاضى شهر بود به حفظ نظم و ضبط امور شهر پرداخت و چون در سال 407 ه على بن حمود وارد قرطبه شد و برادرش قاسم بن حمود حكومت اشبيليه يافت ، ابن عباد همچنان در شغل قضا باقى ماند . چون على بن حمود كشته شد و برادرش در خلافت جاى او بگرفت و به قرطبه بازگرديد ، بار ديگر ميدان براى اسماعيل بن عباد خالى ماند . در خلال مدتى كه خلافت حموديان ميان قرطبه و اشبيليه در تردد بود و حوادث پىدرپى وقوع مىيافت ، اسماعيل بن عباد پايه‌هاى حكومت خويش را محكم مىكرد . مخصوصا در حمايت شهر از آزمنديهاى بربرها و تاراج و كشتار مردم به‌وسيلهء ايشان جد بليغ نمود . مردم شهر همه در فرمانبردارى او يك‌سخن شدند و اشبيليه همچون قرطبه صحنهء فتنه‌ها و آشوبها نشد و اميد بربرها از آن ببريد .\r\nاسماعيل بن عباد در اين راه كه پيش گرفته بود موفقيتهاى شگرف حاصل كرد .\r\nلازم است پيش از آنكه از عهد بنى عباد ، امراى اشبيليه ، حكايت كنيم سخنى از اصل و آغاز كار ايشان بياوريم .\r\nبنى عباد برحسب اقوال علماى انساب به قبيلهء لخم نسب مىرسانند . مؤسس دولت ايشان قاضى ابو القاسم محمد بن اسماعيل بن قريش بن عباد بن عمرو بن اسلم بن\r\n\r\n","description":"","footnote":"","page_name":" 28 ","page_number":36},
  {"content":"\r\n\r\nعمرو بن عطاف بن نعيم است . عطاف جد ايشان با طلايهء سپاه بلج بن بشر القشيرى به اندلس داخل شد . عطاف از مردم حمص شام بود و بىهيچ ترديد از قبيلهء لخم .\r\nچون به اندلس داخل شد در روستاى يومين نزديكى شهر طشانه  anicoT  از اعمال اشبيليه فرود آمد . طشانه بر كرانهء رود وادى الكبير بود و مىدانيم كه سپاهيان شام در آغاز فتح چون به اشبيليه آمدند آنجا را از حيث شباهتى كه از حيث اوضاع طبيعى به حمص شام داشت ، بدان نام ناميدند . در روايت ديگر آمده است كه بنى عباد از فرزندان نعمان بن منذر بن ماء السماء هستند و همواره بدين نسب فخر مىكردند . از مؤيدات اين قول ، شعر شاعرشان ابن اللبانه است آنجا كه گويد :\r\n من بنى المنذرين و هو انتساب * زاد فى فخره بنو عباد\r\nفتية لم تلد سواها المعالى * و المعالى قليلة الاولاد \r\nستارهء اقبال بنى عباد پس از سپرى شدن ايام فتنه به دست جدشان ابو الوليد اسماعيل قاضى اشبيليه درخشيدن گرفت . ابو الوليد به نيروى حزم و دها و وجاهت و سخاوت خود توانست از آن اوضاع بحرانى به نحو شايسته‌اى بهره برد و زمام رياست و فرمانروايى را اندك‌اندك به دست خود گيرد . اتكاى ابو الوليد در همهء اين مراحل به اصالت خاندان و رفعت مقام و ثروت بسيار و يارى و همكارى زعما و بزرگانى بود كه با نرمخويى و بخشندگى و زبان‌آورى به گرد خود جمع آورده بود . ابن حيان او را « مرد سراسر غرب اندلس » مىخواند و به وفور عقل و كثرت علم و وقار و هوشمندى و دورانديشى مىستايد و مىگويد در آن زمان در سراسر اندلس مردى به توانگرى او نبود . مال و غلات خود را انفاق مىكرد ، چنان كه از مال دولتى و از آنچه خاص خود او بود ، پشيزى ذخيره ننمود .\r\nچون قاضى ابن عباد بهرهء خويش از فرمانروايى بگرفت و سال عمرش افزون شد و ديدگانش بىنور يا كم‌نور گرديد ، پسر خود ابو القاسم محمد را در قضا به جانشينى خويش برگزيد . دولت بنى حمود گاه در قرطبه بود و گاه در اشبيليه ، و پرچم قدرتشان اينجا و آنجا در اهتزاز بود . ديديم كه قاسم بن حمود پس از كشته شدن برادر خود\r\n\r\n","description":"","footnote":"","page_name":" 29 ","page_number":37},
  {"content":"\r\n\r\nعلى ، در اواخر سال 408 ه در قرطبه به خلافت نشست . در اوايل سال 412 ه يحيى بن على پسر برادرش بر او بشوريد و با سپاهيان خود به قرطبه راند . قاسم با جمعى از ياران خويش از قرطبه بيرون شد و راهى اشبيليه گرديد و در آنجا بساط خلافت بگسترد و به المستعلى ملقب شد ؛ ولى ديرى نپاييد كه بار ديگر پس از خلع يحيى به قرطبه فراخوانده شد و در آنجا در ماه ذو الحجهء سال 413 با او تجديد بيعت كردند .\r\nالمستعلى به هنگامى كه در اشبيليه استقرار يافته بود ابو القاسم بن عباد را پس از مرگ پدرش اسماعيل بركشيد و به خود نزديك ساخت و او را در مقام قضا ابقا نمود .\r\nابو القاسم خود مىدانست كه استمرار حكومت حموديان رياست خاندان او را تهديد مىكند ؛ از اين‌رو چون المستعلى فراخوانده شد كه بار ديگر در قرطبه عهده‌دار امر خلافت شود ، رأى مردم اشبيليه بر سه تن از زعما : قاضى اسماعيل بن عباد و فقيه ابو عبد اللّه الزبيدى و وزير ابو محمد عبد اللّه بن مريم قرار گرفت كه اين سه تن حكومت شهر را در دست گيرند و كارها را در ضبط آورند . اينان روزها در قصر مىنشستند و حكم مىراندند و هرفرمانى كه صادر مىكردند هرسه زير آن را مهر مىنهادند . با اينهمه قاضى ابن عباد به سبب موقعيت خاص و ثروت بسيار و وجاهت عامه بر آن دو برترى داشت و به حكم نيرومندتر بود . ابن عباد به مستحكم ساختن پايه‌هاى حكومت خود پرداخت و در تضعيف سلطهء بربرها در شهر كوشيد . چون المستعلى پس از آنكه مردم قرطبه خلعش كردند با اندكى از بقاياى لشكر خود به اشبيليه پناه آورد و خواست كه خانه‌ها را براى او و لشكريانش خالى كنند ، زعماى شهر و در رأس ايشان ابو القاسم به بستن دروازه‌ها تصميم گرفتند و المستعلى و ياران بربرش را از ورود به شهر منع كردند و از فرزندان و زنان او هركس كه در شهر بود بيرون نمودند . همچنين از زعما و اكابر بربر كس در شهر نگذاشتند . مردم اشبيليه براى در امان ماندن از تجاوز المستعلى و پيروان او مقرر كردند مالى بپردازند كه خود از شهرشان برود ، ولى به نام او خطبه بخوانند و براى ادارهء شهر و حل و فصل كارها يكى را بر آنان فرمانروايى دهد .\r\nالمستعلى قاضى ابو القاسم بن عباد را بر آنان فرمانروايى داد . مردم خشنود شدند و قاضى بدين‌گونه صاحب زعامت شرعى و قانونى نيز گرديد و در كار خويش بىرقيب شد . اين واقعه در سال 414 ه / 1023 م اتفاق افتاد . از اين پس رياست بربر در اشبيليه\r\n\r\n","description":"","footnote":"","page_name":" 30 ","page_number":38},
  {"content":"\r\n\r\nبه پايان رسيد چنان كه پيش از اين در قرطبه پايان يافته بود . « 1 »\r\nذو الوزارتين ابو القاسم بن عباد حاكم و قاضى اشبيليه شد و شهر را در ضبط آورد و در اين مقام جديد همهء اتكايش به رؤساى خاندانهاى عربى و تأييد مردم شهر بود كه گرد او حلقه زده بودند . ابو القاسم بن عباد با آنكه قدرت را يكسره در دست داشت ، در بيشتر كارهاى خويش جانب نرمى و مدارا را رعايت مىنمود ؛ ولى به آرامى و با حوصله خود را از يك‌يك رقبايش خلاص مىكرد و يكى پس از ديگرى به تصرفاتشان پايان مىداد و در همان‌وقت به خريدن بردگان و گردآوردن مردان جنگى و جمع‌آورى سلاح پرداخت . بر او پوشيده نبود كه حموديان و ياران بربر ايشان منتظر فرصت‌اند تا بر او ضربه زنند و اشبيليه را بستانند . از آن‌سو نيز حموديان از او به بيم افتاده بودند كه مبادا سركشى آغاز كند و طمع در فرمانروايى ايشان بندد . البته ابن عباد تنها به حكومت اشبيليه قانع نبود ، بلكه هواى گسترش قلمرو خويش در سر مىپرورانيد ، مخصوصا از ناحيهء غربى اندلس كه آن را طبيعتا جزئى از اشبيليه به حساب مىآورد و در آنجا براى خود رقيبى نيرومند نمىديد .\r\nنخستين برخورد شديدى كه ابو القاسم بن عباد در آن شركت داشت نبرد او با بنى الافطس صاحبان بطليوس بود . اينان در سمت شمال ، همجواران او بودند .\r\nقابل ذكر است كه ابن عباد با وجود خصومتش با بربر ، با محمد بن عبد اللّه بر زالى بربرى صاحب قرمونه پيمان دوستى داشت و بر او متكى بود و اين سياست را به دو سبب برگزيده بود : يكى آنكه قرمونه دژ شرقى اشبيليه بود ، و ديگر آنكه برزالى خود از بنى حمود بيمناك بود كه مبادا قرمونه را از او بستانند ؛ از اين‌رو مصلحت خود در آن مىديد كه با ابن عباد دوستى ورزد . چون ميان ابن عباد و المنصور بن الافطس صاحب بطليوس بر سر استيلا بر شهر باجه كه ميان مردمش در اين باب كه چه كسى بر شهر رياست كند اختلاف افتاده بود ، كشمكش درگرفت ، ابن عباد پسر خود اسماعيل را\r\n\r\n\r\n","description":"","footnote":"\r\n( 1 ) . در باب اصل و ظهور بنى عباد رك : ابن الابار ، الحلة السيراء ( نسخهء خطى اسكوريال ، شمارهء 1654 ) ، برگ 65 . دوزى آن را در كتاب خود  sitidabbA ed icoL mubarA murotpircS  و نيز در كتاب  muradidabbA airotsiH  ( ليدن 1846 - 1863 در سه جلد ) ، ج 1 / ص 220 و 221 ، نقل كرده است . ابن حزم : جمهرة انساب العرب ، ص 398 . ابن عذارى : البيان المغرب ، ج 3 / ص 194 - 196 ، 314 و 315 . ابن الخطيب : اعمال الاعلام ( چاپ بيروت ) ، ص 152 و 153 .\r\n","page_name":" 31 ","page_number":39},
  {"content":"\r\n\r\nدر رأس جمعى از نخبگان لشكر خويش به جنگ او فرستاد . برزالى نيز با قواى خود در اين جنگ شركت جست . دو نيروى مشترك شهر باجه را كه سپاهيان ابن الافطس گرفته بودند ، محاصره كردند و بسيارى را كشتند و اسير كردند . پسر ابن الافطس نيز در ميان اسيران بود . برزالى چندى اسير خود را در قرمونه محبوس كرد ، سپس آزادش نمود . ديگر از اسيران ، يكى از برادران ابن طيفور صاحب ميرتله بود . او را در سال 421 ه در اشبيليه بر دار كردند .\r\nبار ديگر پس از چهار سال ميان دو گروه جنگ افتاد . ابن الافطس كه خود از بربرهاى اصيل بود ، در لشكر خويش به جماعتى از بربرها اتكا داشت . سپاه اشبيليه به سردارى اسماعيل بن عباد رهسپار شمال سرزمينهاى ابن الافطس شد و مسافتى پيش رفت ؛ ولى به هنگام بازگشت با لشكر انبوه او مصادف شد و لشكرش درهم شكست و پراكنده گرديد و خود با بقاياى لشكر به اشبونه گريخت و در آنجا چندى موضع گرفت . اين واقعه در سال 425 ه اتفاق افتاد و براى بنى عباد شكستى جبران‌ناپذير بود .\r\nمحمد بن عبد اللّه برزالى صاحب قرمونه از محركان و ياران ابن عباد در اين جنگها بود . ابن حيان او را مركز و قطب فتنه مىخواند و از خونريزيها و بىرسميهاى او در آن منطقه حكايتها دارد . محمد بن عبد اللّه برزالى از دشمنان خلافت بود و به هيچ‌وجه نمىپسنديد كه خلافت در قرطبه شكل گيرد . برزالى راههايى را كه به قرطبه منتهى مىشد مىبست و شهر را در محاصره مىافگند تا آنجا كه وزراى قرطبه براى دفع او از طايفه‌اى ديگر از بربرهاى بنى برزال كه در شذونه بودند يارى طلبيدند . ابن الافطس نيز از طايفهء ديگر بربر مدد خواست . ابن حيان دربارهء بربرها گويد : « در هر شهرى جمعى از ايشان زندگى مىكنند . ميان رؤساى شهر فتنه برمىانگيزند و خود از انعامات و خلعتهاى ايشان برخوردار مىشوند . از جمله از اين دزدان جمعى هم در قرطبهء نزد ما هستند . شمارشان اندك است و از جايى يارى نمىبينند ، ولى صاحب نفوذ بسيارند ، آن‌سان كه فرمانروايان ، دشمن را جز به وسيلهء ايشان نتوانند كشت و زمين جز در كنف حمايت ايشان آباد نخواهد شد . طايفه‌اى نزد ابن الافطس هستند و او را در برابر ابن عباد مدد مىرسانند و جماعتى در قرطبه هستند كه شهر را از هجوم دشمن حفظ مىكنند . منزه است آن خداوندى كه اين بربرها پديد آورد و زمين را تا\r\n\r\n","description":"","footnote":"","page_name":" 32 ","page_number":40},
  {"content":"\r\n\r\nروز قيامت مسخر آنان گردانيد . » « 2 »\r\nاز مهمترين اعمال قاضى ابن عباد در اين مدت يكى آن بود كه هشام المؤيد را آشكار ساخت و او را به‌عنوان خليفه در اشبيليه اقامه نمود . يحيى بن حمود ملقب به المعتلى - چنان كه گفتيم - در مالقه بود و آنجا را مقر حكومت خود قرار داده و بر بيشتر شهرهاى جنوب غربى اندلس بسط قدرت داده بود . او نيز از ابن عباد بيمناك بود و دشمن واقعى خود را در وجود او مىديد . چون رشته‌هاى مودت ميان برزالى صاحب قرمونه و ابن عباد مستحكم شد ، احساس خطر نمود و تا نخستين فرصت دست داد به قرمونه راند و آن را از دست فرمانرواى آن محمد بن عبد اللّه البرزالى بستد . محمد بن عبد اللّه به اشبيليه پناه برد و از هم‌پيمان خويش ابن عباد يارى خواست . چون ابن عباد ، وضع را خطرناك ديد و يحيى المعتلى با حملات پىدرپى خود به اراضى اشبيليه او را به جان آورده بود و پيوسته تهديدش مىكرد كه اشبيليه از آن بنى حمود است و آن را از او بازپس خواهد گرفت ، روزى اعلان كرد كه هشام المؤيد آشكار شده است و او در اين مدت پنهان بوده و نمرده است . اين واقعه در اواخر سال 426 ه / 1035 م اتفاق افتاد . مرادش آن بود كه با آشكار ساختن خليفهء شرعى به دعوت حموديان پايان دهد . در تواريخى كه معاصر آن حوادث نوشته شده اين قصه - يا به عبارت بهتر اين اسطوره - به تفصيل آمده است : مىدانيم كه چون سليمان المستعين وارد قصر قرطبه شد هشام المؤيد را گرفت و پنهان نمود . در باب سرنوشت او روايات ، مختلف است .\r\nبعضى مىگويند هشام به دست محمد بن سليمان كشته شد و بعضى مىگويند از زندان خود بگريخت و مدتى در المريه زندگى كرد تا وفات نمود . در هرحال ، مدتى دراز پايان زندگى هشام همچنان در پردهء غموض ماند و غلامان قصر و كنيزان سابق او و پسرعموهايش از بنى مروان داستانهايى مىساختند و شايع مىكردند . نتيجه آنكه هشام نمرده است . پنهان شده و در وقت مناسب ظهور خواهد كرد . براساس اين روايات ، ابن عباد شخصى را آشكار كرد و گفت كه اين هشام است . جمعى از غلامان پيشين قصر گرد او گرفتند و ادعاى ابن عباد را تأييد كردند . گويند اين شخص كه\r\n\r\n\r\n","description":"","footnote":"\r\n( 2 ) . دوزى از الذخيره نقل كرده است . رجوع كنيد به :\r\n . 122 . p , I . V , muradidabbA airotsiH \r\n","page_name":" 33 ","page_number":41},
  {"content":"\r\n\r\nبه هشام شباهت فراوان داشت در يكى از روستاهاى اشبيليه مؤذن بود . هنگامى كه از مسجد بيرون مىآمد به استقبالش رفتند و جامهء خلافت به او پوشيدند . ابن عباد و پسران و خويشاوندانش زمين خدمت ببوسيدند و او را به القاب خلافت مخاطب قرار دادند ؛ سپس او را به قصر بردند . مردم دسته‌دسته براى بيعت با او حاضر مىشدند و او از پشت پرده با آنان سخن مىگفت و اعلام كرد كه مقام حاجبى خويش به اسماعيل بن عباد داده است . ابن القطان مىگويد كه اين مدعى ، خلف الحصرى نام داشت و سخت به هشام شبيه بود . چون او را به اشبيليه آوردند ، در ميان مردم بانگ زدند كه شكر نعمتى را كه خداوند به شما ارزانى داشته بجاى آوريد . اين است مولاى شما امير المؤمنين هشام كه ايزد تعالى نزد شما بازگردانيد و با آمدن او خلافت در شهر شما مقام گرفت . خداوند مقر خلافت را از قرطبه به اشبيليه آورد . پس بدين نعمت سپاس او گوييد . « 3 »\r\nداستان ظهور هشام در همه‌جا پيچيد . ابن عباد به ديگر شهرهاى اندلس نامه نوشت و از رؤساى شهرها خواست با هشام المؤيد بيعت كنند . جز چند تن از غلامان پيشين عامرى كس وجود او را تصديق نكرد . تنها ابو الحزم بن جهور به همان علل كه ابن عباد را به جعل هشام وادار كرده بود ، به وجود او اعتراف نمود . ابو الحزم بن جهور نيز مىخواست با روى كار آوردن خليفه‌اى اموى ولو مجعول ، از نفوذ بنى حمود بكاهد .\r\nفيلسوف ابن حزم در باب اين خليفهء خيالى مىگويد : « پديده‌اى است كه در عالم مانند آن ديده نشده است » . سپس مىگويد اين فضاحتى است كه تا به امروز مانند آن در عالم اتفاق نيفتاده است . چهار تن در مسافت سه روز راه ، خود را امير المؤمنين مىگويند و به نام خود خطبه مىخوانند : خلف الحصرى در اشبيليه خود را هشام المؤيد مىداند ، محمد بن قاسم بن حمود در جزيره ، محمد بن ادريس بن على بن حمود در مالقه ، و ادريس بن يحيى بن حمود در بيشتر . « 4 »\r\nپس از اين واقعه ابن عباد آمادهء بازگرفتن قرمونه از يحيى المعتلى شد . افواجى از سپاه خود را با پسرش اسماعيل و طايفه‌اى از بربر كه با او هم‌پيمان شده بودند\r\n\r\n\r\n","description":"","footnote":"\r\n( 3 ) . رجوع كنيد به ابن عذارى : البيان المغرب ، ج 3 / ص 199 و 200 . ابن الخطيب : اعمال الاعلام ، ص 154 .\r\n( 4 ) . ابن حزم : نقط العروس ( المنشور بمجلة كلية الاداب ، دسامبر 1951 ) ، ص 83 و 84 .\r\n","page_name":" 34 ","page_number":42},
  {"content":"\r\n\r\nبه قرمونه فرستاد . اينان شب‌هنگام برخى شهر را محاصره كردند و باقى در جايهايى در كمين نشستند . يحيى المعتلى درون شهر بود و سرگرم شرابخوارى و ديگر هوسهاى خويش . چون از واقعه خبر يافت در حال مستى لشكر بيرون آورد و با مهاجمان نبردى سخت درگرفت . در اين هنگام آن گروه از سپاهيان ابن عباد كه در كمين بودند ، بيرون جستند و گردش را گرفتند . لشكريانش پراكنده شدند و او خود در خلال معركه كشته شد . سرش را بريدند و نزد قاضى ابن عباد آوردند . اين واقعه در محرم سال 427 اتفاق افتاد . ابن عباد قرمونه را به صاحب اولش ، هم‌پيمان خود محمد بن عبد اللّه البرزالى بازگردانيد .\r\nسالى چند بر اين نگذشته بود كه ميان ابن عباد و برزالى خلاف افتاد . ابن عباد مىگفت كه قرمونه كه به منزلهء دژ شرقى اشبيليه است بايد در حوزهء فرمان او باشد .\r\nپس فرزند خود اسماعيل را فرستاد و او پس از حمله‌اى قوى ، بر قرمونه مستولى شد .\r\nسپس شهر استجه را نيز كه در مشرق آن بود به تصرف درآورد . برزالى از دوستان خود ، زعماى بربر يارى خواست . ادريس المتأيد صاحب مالقه و باديس بن حبوس صاحب غرناطه به يارى او رفتند . ايندو نيز از توسعه‌طلبى ابن عباد بيم داشتند . ميان بربر و سپاه اشبيليه نبردى سخت درگرفت . بربرها توانستند اراضى اشبيليه را زير پىسپرند و تا قلعهء جابر « 5 » پيش روند . قلعهء جابر دژ شرقى اشبيليه بود . عاقبت سپاه اشبيليه به هزيمت رفت و اميرشان اسماعيل بن عباد كشته شد . سرش را بريدند و نزد باديس بردند . اين واقعه در اوايل محرم سال 431 ه / اواخر سال 1039 م اتفاق افتاد .\r\nاين شكست را در روحيهء قاضى ابن عباد اثرى ناپسند بود . پسر ديگر خود را به تدبير امور گماشت و سپهسالارى داد . اين يك از خود لياقت و كاردانى بسيار نشان داد و دو سال همچنان زمام امور را به دست داشت تا پدرش در آخر ماه جمادى الاول سال 433 ه / ژانويهء سال 1042 م درگذشت . قاضى ابن عباد عالم و اديب بود و شعر نيكو مىگفت . از سخن اوست در فخر :\r\n و لا بد يوما ان اسود على الورى * و لو رد عمرو للزمان و عامر \r\n\r\n\r\n","description":"","footnote":"\r\n( 5 ) . به اسپانيايى  ariadauG ed alaclA  . امروز هنوز خرابه‌هاى آن برجاست .\r\n","page_name":" 35 ","page_number":43},
  {"content":"\r\n\r\n فما المجد الا فى ضلوعى كامن * و لا الجود الا فى يمينى ثائر\r\nفجيش العلاما بين جنبى جايل * و بحر الندى ما بين كفى زاخر \r\nمىتوانيم قاضى محمد بن اسماعيل را مؤسس حقيقى دولت بنى عباد به حساب آوريم . قواعد ملك و رسوم مملكتشان به دست او بنا نهاده شد و دولت بنى عباد رنگ پادشاهى گرفت و صاحب نيروى نظامى شد . البته فرزندان عباد نتوانستند حكومت شكوهمند و بزرگى تشكيل دهند ؛ ولى پس از آنكه تنها صبغهء رياست قبيله داشتند ، رنگ سلطنت موروثى گرفتند .\r\n\r\n2\r\nپس از محمد بن اسماعيل بن عباد ، پسرش ابو عمرو عباد بن محمد بن اسماعيل به امارت رسيد . نخست فخر الدوله لقب داشت سپس به المعتضد باللّه ملقب گرديد .\r\nبه هنگام جلوس جوانى بيست و شش ساله بود . مولدش سال 407 ه / 1016 م بود .\r\nروايات مورخان معاصر يا نزديك به عصر المعتضد همه از صفات و سجاياى درخشندهء او حكايت مىكنند . ابن حيان كه معاصر او بوده و حوادث زندگى و جنگهايش را پىگيرى كرده است او را زعيم امراى اندلس در زمان خود خوانده و به شجاعت و همت عالى و عزت نفس ستوده است . ابن حيان مىكوشد تا از المعتضد دفاع كند و صفات ناپسند و قساوتهاى او را ناديده بينگارد ، آنجا كه مىگويد : با گذشت زمان برخى او را به سخت‌دلى و تجاوز از حد در كشتن و مثله كردن اشخاص در اثر يك سوء تفاهم و رعايت نكردن حقوق دوستى منسوب كرده‌اند ؛ ولى اين حكايات شنيع بيشترشان به ثبوت نرسيده است و دليلى بر صحت آنها در دست نيست . اما ابن بسام با نظرى ديگر او را نگريسته و او را مركز همهء فتنه‌ها خوانده و جبار و سخت‌دل و خونريز وصف كرده ، چنان كه نه خويشاوند از شر او در امان بوده است و\r\n\r\n","description":"","footnote":"","page_name":" 36 ","page_number":44},
  {"content":"\r\n\r\nنه بيگانه .\r\nابو عمرو المعتضد باللّه كار فرمانروايى خود را با قتل حبيب وزير پدرش آغاز كرد . بسيارى از زعما و رؤساى پيشين را عزل نمود و به خوارى افگند ؛ از آن جمله بودند فقيه ابو عبد اللّه الزبيدى و ابو محمد عبد اللّه بن مريم همكاران جدش قاضى ابن عباد در رياست شهر . با اين وصف ، ديگر كسى از مردان نيرومند صاحب حسب و نسب در دستگاه فرمانروايى او نماند . سپس براى تصرف بلاد غربى با برخى امراى زيردست خويش نقشه‌اى طرح كرد و توانست سرزمينهاى غرب اندلس را تا سواحل اقيانوس اطلس زير فرمان بنى عباد درآورد .\r\n\r\n* امارات غربى اندلس\r\nنخستين اين شهرها شهر لبله واقع در مغرب اشبيليه و شمال شرقى ثغر و لبه بود . در آغاز روزگار فتنه ، ابو العباس احمد بن يحيى اليحصبى معروف به لبلى ، يكى از بزرگان آن نواحى ، در آنجا شورش كرد و شهر را در ضبط آورد . مردم لبله در سال 414 ه با لبلى بيعت كردند و او در سرزمينهاى اطراف بسط قدرت داد ، از جمله جبل العيون « 6 » را در تصرف آورد و در خردك مملكت خويش قريب بيست سال فرمان راند و در سال 434 ه درگذشت و وصيت كرد كه بعد از او برادرش ابو عبد اللّه محمد بن يحيى اليحصبى ملقب به عز الدوله جانشين او شود . او نيز چند صباحى در امن و آسايش و نظم حكومت كرد تا آنگاه كه المعتضد بن عباد سربرداشت و پىدرپى لبله را مورد حمله قرار داد . عاقبت نقاب از چهره برگرفت و لشكر به لبله برد . ابو عبد اللّه محمد ابن يحيى از دوست خود المظفر بن الافطس صاحب بطليوس مدد خواست . او نيز به ندايش پاسخ داد و لشكر به يارىاش آورد . در همان حال بعضى از هم‌پيمانان بربر او به اشبيليه حمله كردند . چون وزير ابو الوليد بن جهور از اين حركت آگاه شد ، از عواقب آن بترسيد و رسولان خود را نزد دو طرف متخاصم فرستاد و آنان را به مدارا و آهستگى و صلح دعوت كرد و از عواقب فتنه برحذر داشت ؛ ولى هيچ يك از آن دو به سخنش گوش نداد . المعتضد در همان هنگام كه قواى ابن الافطس به يارى ابن يحيى\r\n\r\n\r\n","description":"","footnote":"\r\n( 6 ) . به اسپانيايى  noelarbiG  .\r\n","page_name":" 37 ","page_number":45},
  {"content":"\r\n\r\nمىرفت ، پيشدستى نمود و به بلاد او لشكر كشيد و كشتار و تاراج كرد و ويرانى به بار آورد . سپس المعتضد خود به لبله لشكر برد و ميان دو گروه نبردى سخت درگرفت . ابن الافطس نخست منهزم شد ، ولى پس از آن توانست سپاه المعتضد را در محاصره اندازد و بسيارى از لشكريان او را به قتل آورد . اين واقعه در سال 439 ه / 1047 م اتفاق افتاد . برخى طوايف بربر در همان هنگام به حركت درآمدند و در نواحى شرقى اشبيليه آشوب برپا كردند و راهها ببريدند و قافله‌ها را غارت كردند و اوضاع منطقه را آشفته نمودند .\r\nظاهرا ابن يحيى عاقبت مصلحت در آن ديد كه با المعتضد بن عباد مصالحه كند ؛ پس با او پيمان صلح بست . ولى اين امر المظفر بن الافطس را خشنود نساخت و از بازپس دادن ودايع و اموال ابن يحيى خوددارى كرد . ابن يحيى اين اموال را به هنگام هجوم المعتضد به او سپرده بود . پس نيروى مهاجم خويش به لبله فرستاد . ابن يحيى از المعتضد يارى طلبيد . المعتضد برايش مدد فرستاد و مدتى ميان دو گروه نبرد بود .\r\nسپس در سال 442 ه / 1050 م آتش فتنه ميان المعتضد و ابن الافطس افروخته شد . المعتضد در سرزمينهاى ابن الافطس دست به كشتار و تاراج زد و چند دژ او بگرفت و ضميمهء مملكت خود نمود و مزارع را نابود كرد و بسيارى از روستاها را ويران ساخت و جمع كثيرى از سپاهيان ابن الافطس را به قتل آورد و راه مداخل او ببست . ابن الافطس به شهر خويش بطليوس پناه برد و ما وقايع آن را در ضمن اخبار بطليوس خواهيم آورد . سرانجام وزير ابن جهور ميان دو گروه ميانجى شد و با كوشش او ميان المعتضد و ابن الافطس در ربيع الاول سال 443 ه / 1051 م پيمان صلح بسته شد .\r\nولى المعتضد به اين حد قانع نشد و هنوز زمانى كوتاه سپرى نشده بود كه پيمان صلح بشكست و افواجى از سپاهيانش را به لبله گسيل داشت . ناصر الدوله مجبور شد از خود دفاع كند . جنگ ميان دو طرف چندى ادامه داشت تا بسيارى از مزارع اطراف لبله ويران شد و جمع كثيرى از سپاهيانش به قتل رسيدند و بسيارى به اسارت افتادند . ناصر الدوله عاقبت در برابر نيروى قاهر خصم سرفرود آورد و لبله را تسليم او نمود و خود از آنجا به قرطبه رفت تا در كنار عمش زندگى كند . سقوط لبله به دست\r\n\r\n","description":"","footnote":"","page_name":" 38 ","page_number":46},
  {"content":"\r\n\r\nالمعتضد بن عباد در سال 445 ه / 1053 م بود . « 7 »\r\nلبله تنها شهر اندلس اسلامى است كه همچنان باروهاى اندلسى خود را تا به امروز حفظ كرده است . من اين باروهاى كهنه و ستبر را كه از همه سو جز از ناحيهء شرقى كه رود سرخ  otniT oiR  جارى است ، آن را احاطه كرده است ، ديده‌ام .\r\nاين باروها كه در قرن دوازدهم موحدان آن را تجديدبنا كرده‌اند ، نمايانگر وضع دفاعى مستحكم شهر است . لبله بر فراز تپه‌اى است و با آن باروها چنان منظرهء باشكوهى دارد كه جز شهر رومى عربى آبله با آن باروهاى عظيمش ، همانندى ندارد . ولى لبله باز هم بر آبله امتياز دارد ؛ زيرا در نقشهء اصلى قديمى آن تغيير زيادى داده نشده و شهر كهن همچنان با هيأت و رنگ اندلسى خالص خود درون آن بارو آرميده است .\r\nالمعتضد بن عباد در همان هنگام تصميم گرفت دو اميرنشين كوچك غربى ديگر را نيز تصرف كند . يكى از اين دو اميرنشين ، ولبه و جزيرهء شلطيش واقع در جنوب غربى لبله بود و ديگرى امارت شنتمريهء غرب در مغرب آن .\r\nاميرنشين ولبه و جزيرهء شلطيش كه روبروى آن در اقيانوس اطلس در مصب رود اوديل قرار دارد ، در ايام فتنه به ابو زيد عبد العزيز البكرى - زعيم بزرگ خود - گرايش يافتند و در سال 403 ه با او بيعت كردند و او مدتى دراز در آن ناحيه فرمان راند و همچنان در قلمروش صلح و آرامش حكمفرما بود . چون دولت بنى عباد در اشبيليه نيرومند شد و طمع در امارات غربى نمود ، المعتضد بن عباد بر ثغر و لبه سخت گرفت و پىدرپى به آن دستبرد زد و راههاى آن ببست ، چنان كه اوضاع ولبه نابسامان شد .\r\nسرانجام ابو زيد البكرى را چاره‌اى نماند جز آنكه با ابن عباد مصالحه كند و با او پيمان صلح بندد . ابن عباد نيز با اين امر موافقت نمود ، ولى طولى نكشيد كه بار ديگر بكرى را در جزيره‌اش زير فشار گذاشت و به نوعى او را محاصره نمود . عاقبت بكرى املاك و كشتيها و همهء باروبنه خود را به ده هزار مثقال طلا به او فروخت و با زن و فرزند و اموالش از جزيره بيرون آمد و به قرطبه رفت تا در آنجا همانند دوستش ابن يحيى امير لبله در كنف حمايت ابن جهور زندگى كند . اين واقعه در سال 443 ه / 1051 م\r\n\r\n\r\n","description":"","footnote":"\r\n( 7 ) . رجوع كنيد به آنچه ابن بسام در الذخيره از ابن حيان نقل كرده و دوزى نيز آن را آورده است :\r\n 252 - 442 . p , I . V , muradidabbA airotsiH \r\n. ابن عذارى : البيان المغرب ، ج 3 / ص 209 - 211 ، 234 ، 240 ، 299 ، 300 و 301 .\r\n","page_name":" 39 ","page_number":47},
  {"content":"\r\n\r\nاتفاق افتاد . در روايت ديگر آمده است كه بكرى به اشبيليه رفت و در آنجا در كنف حمايت ابن عباد زيست تا سال 450 ه كه درگذشت . ما روايت نخستين را ترجيح مىدهيم ؛ زيرا روايت ابن حيان است و ابن حيان خود معاصر اين وقايع بوده و آنها را از راه علم و تحقيق تدوين كرده است . « 8 »\r\nجزيرهء شلطيش در مصب‌رود اوديل به زير آب رفته و امروز از آن نشانى نيست ؛ ولى امارت كوچك شنتمريهء غربى بر ساحل اقيانوس اطلس در جنوب پرتغال است و در آنجا بود كه با ابو عبد اللّه محمد بن سعيد بن هارون در سال 433 ه بيعت شد . او به جاى پدرش سعيد بن هارون به فرمانروايى پرداخت . محمد بن سعيد چند سالى حكومت كرد تا آنگاه كه المعتضد بن عباد بر او تنگ گرفت و عاقبت به جنگش رفت . محمد ابن سعيد را با آن مرد ستمكار ياراى مقاومت نبود . مقر خويش رها كرد و در سال 443 ه / 1051 م با زن و فرزند به اشبيليه رفت و پس از چند ماه در آنجا درگذشت .\r\nبعضى گويند كه محمد بن سعيد در سال 449 ه از شنتمريه بيرون آمد و در فارو از شهرهاى پرتغال بالاتر از مكان شنتمريهء اندلس اقامت كرد . « 9 »\r\nاز آن پس از امارات غربى جز امارت شلب « 10 » باقى نماند . شلب بعد از اشبيليه بزرگترين اميرنشين ناحيهء غربى بود و علاوه بر ايالت شلب كه امروز در نهايت جنوبى پرتغال واقع است ، ايالت باجه را نيز دربر مىگرفت . حاجب عيسى بن محمد در ايام فتنه بر اين منطقهء دورافتاده غلبه يافت و در آنجا دولتى تشكيل داد و تا پايان عمر خويش - سال 432 ه - در آنجا فرمان راند . پس از او پسرش محمد بن عيسى ملقب به عميد الدوله به جايش نشست . محمد بن عيسى نيز از بيم تعرض المعتضد بن عباد باجه را به او سپرد و خود به شلب اكتفا نمود . المعتضد بن عباد پيش از اين در سال 436 ه ميرتله يكى از شهرهاى جنوبى باجه را از دست ابن طيفور گرفته و باجه زير نفوذ او واقع شده بود .\r\nعميد الدوله محمد بن عيسى در فرمانروايى شلب تا سال 440 ه باقى ماند .\r\nدر اين سال ، قاضى عيسى بن ابى بكر بن مزين در آنجا شورش كرد و مردم شهر با او\r\n\r\n\r\n","description":"","footnote":"\r\n( 8 ) . ابن حيان . دوزى نيز آن را در  352 252 . p , I . V , muradidabbA . tsiH  نقل كرده است .\r\n( 9 ) . ابن عذارى : البيان المغرب ، ج 3 / ص 205 ، 298 و 299 .\r\n( 10 ) . به پرتغالى  sevliS . \r\n","page_name":" 40 ","page_number":48},
  {"content":"\r\n\r\nبيعت كردند . چون به حكومت رسيد ، به المظفر ملقب گرديد . مدت حكومتش پنج سال بود . المعتضد بن عباد آسوده‌اش نمىگذاشت و پىدرپى به قلمرو او حمله مىكرد و المظفر تا آنجا كه مىتوانست او را دفع مىنمود و سرانجام در اواخر سال 445 ه در راه دفاع از شهر خود كشته شد . پسرش محمد بن عيسى به جايش نشست و الناصر لقب يافت . محمد بن عيسى تا سال 450 ه كه درگذشت ، حكومت كرد . پس از محمد ابن عيسى پسرش عيسى بن محمد جانشين او گرديد . او نيز به المظفر ملقب شد . به همان سيرهء پدر و جد خويش حكومت كرد . هم كارها در ضبط آورده و هم عدالت‌پيشه كرده بود .\r\nاما المعتضد بن عباد پىدرپى شلب را مورد تهاجم خويش قرار مىداد . عاقبت شهر را در محاصره گرفت و راههاى ورود به آن را سد كرد و مردم در سختى افتادند . المعتضد باروى شهر ويران كرد و به قصر درآمد و المظفر عيسى بن محمد را در ماه شوال سال 455 ه / 1063 م بكشت و بدين‌گونه دولت بنى مزين پايان گرفت . « 11 »\r\n\r\n* امارات بربرى\r\nالمعتضد بن عباد توانست در مدتى قريب به بيست سال به همهء امارات كوچك غربى اندلس پايان دهد و سلطهء خويش بر آنها بگسترد . مملكت بنى عباد شامل اراضى وسيعى از ساحل رود وادى الكبير تا اقيانوس اطلس شد و اين غير از قطعه‌اى بود در مشرق رود وادى الكبير . المعتضد به اين توسعه‌طلبى از ناحيهء غربى قانع نشد ، بلكه در همان اوان نقشه‌هايى طرح مىكرد كه امارات كوچك بربرى را كه در شرق وادى الكبير و در جنوب اندلس بودند زير قلمرو خود درآورد و بدين طريق به نقشه‌ها و اطماع آنان پايان دهد و از جهت دفاعى در آن ناحيه مشغولدل نباشد و از آن پس در دست‌اندازى به بلاد شمال و شرق رقيبى در برابر خود نبيند .\r\nاين امارات بربرى كه زعماى بربر بر آنها استيلا يافتند و در ضبط آوردند ، اماراتى بودند باقيمانده از خاندان و ياران المنصور بن ابى عامر و علاوه بر اينها مملكت بنى حمود در مالقه و جزيره و مملكت باديس بن حبوس در غرناطه . امارات بربرى منحصر در چهار امارت بودند : امارت بنى يفرن در رنده ، امارت بنى دمر در مورور ،\r\n\r\n\r\n","description":"","footnote":"\r\n( 11 ) . ابن عذارى : البيان المغرب ، ج 3 / ص 192 و 296 - 298 . ابن الابار : الحلة السيراء ، ص 186 .\r\n","page_name":" 41 ","page_number":49},
  {"content":"\r\n\r\nامارت بنى خزرون در شذونه‌واركش ، و امارت بنى برزال در قرمونه . بنى عباد در آغاز كارشان دوستى اين دسته از زعماى بربر را جلب كرده و احيانا به دوستى ايشان متكى بودند . يكى از اين موارد ، هم‌پيمان شدن قاضى ابن عباد بود با امير قرمونه بر قتال بنى الافطس و سپس بر قتال يحيى بن حمود . آنگاه ميان ابو نور هلال بن ابى قرة اليفرنى صاحب رنده و المعتضد بن عباد رشته‌هاى صداقت و مودت استوار گرديد . المعتضد نزد او و ديگر امراى بربر هداياى كرامند مىفرستاد و همهء اينها براى آن بود كه اظهار دوستى كند ، هرچند در درون او هيچ جز بدخواهى نبود و منتظر فرصتى بود كه ضربه را بر آنها وارد سازد .\r\nدر سال 445 ه المعتضد طرح شوم خويش به اجرا درآورد و از آنان خواست كه به ديدار او به اشبيليه روند . سه تن از ايشان : ابو نور بن ابى قره صاحب رنده و محمد بن نوح الدمرى صاحب مورور و عبدون بن خزرون صاحب اركش ، به دعوت او پاسخ دادند و باشكوه تمام راهى اشبيليه شدند . دويست سوار از رؤساى قبايلشان همراه آنان بودند . المعتضد از آنان به نيكى استقبال كرد و آنان را در يكى از قصرهاى خود درآورد . روز سوم ايشان را به مجلس خويش فراخواند و آنان را به سبب اينكه در جنگ با دشمنان او تعلل ورزيده بودند ، به ملامت گرفت . چون خواستند پاسخ دهند ، فرمان داد همه را دربند كشند و در زندانهاى انفرادى حبس كنند . پس همهء متاع و اسبها و سلاحهايشان را تصاحب كرد . پس از چندى كه در زندان بودند ، فرمان داد همه را به حمام بردند و منافذ آن گرفتند و در آن آتش افروختند تا هلاك شدند . بعضى گويند ابو نور بن ابى قره را آزاد كردند و محمد بن نوح و عبدون بن خزرون را كشتند . كيد المعتضد بن عباد در حق زعماى بربر در ميان قبايل بربر تأثيرى ناپسند داشت و سبب شد كه بر ابن عباد خشم گيرند و بر ضد او برخيزند .\r\nابن عباد پس از اين واقعه سعى در آن داشت كه متصرفات اين امرا را به چنگ آورد . فرمانروايى اركش را به محمد بن خزرون برادر عبدون بن خزرون داد و خود قلعه‌اى منيع در نزديكى آن بنا نمود و مردانش پىدرپى از آنجا به اركش حمله مىكردند و مردمش را آزار مىدادند . بنى يرنيان يكى از قبايل ساكن اركش نزد زعيم خود باديس ، به قرطبه كس فرستادند و چنان اتفاق كردند كه اركش را تسليم او كنند تا اجازه دهد در مملكت او فرود آيند . پس با اموال و متاع و زن و فرزند\r\n\r\n","description":"","footnote":"","page_name":" 42 ","page_number":50},
  {"content":"\r\n\r\nخويش از شهر بيرون آمدند و آن را به سپاه باديس تسليم كردند . چون از شهر قريب بيست ميل دور شدند ، سپاه ابن عباد با آنان روياروى شد و جنگى درگرفت . بربرها به سختى از خود دفاع كردند تا بيشترشان به قتل رسيدند . زعيمشان محمد بن خزرون كشته شد و سردار باديس نيز كه با آنها بود به قتل رسيد . ابن عباد اركش و شذونه و ديگر نواحى آن منطقه را تصرف كرد . اين واقعه در اواخر سال 458 ه / 1066 م اتفاق افتاد . « 12 »\r\nو اما مورور يا مورون يكى از منازل بنى دمر بود . چون امير آن محمد بن نوح در سال 445 ه يا به روايتى در 449 ه در حبس ابن عباد كشته شد ، پسرش مناد بن محمد بن نوح ملقب به عماد الدوله به جايش نشست و مورور را در ضبط آورد . عماد الدوله مردى نيكسيرت بود . بربرها از اشبيليه و استجه و غير آن آهنگ او كردند و جمعش افزون شد . المعتضد بن عباد نيز در كمين بود كه در فرصت مناسب ضربت خود بر او فرود آورد . لشكر بر سر او فرستاد . مزارع را نابود كردند و روستاها را سوزاندند .\r\nسپس شهر مورور را در محاصره گرفت و راهها را ببست تا عماد الدوله مجبور به تسليم شد . بدين قرار كه خود در اشبيليه سكونت كند و در كنف حمايت ابن عباد باشد . المعتضد پذيرفت و عماد الدوله در سال 458 ه شهر را به او تسليم نمود و خود با زن و فرزند و اموال به اشبيليه رفت و تا سال 468 ه كه وفات كرد در آنجا مىزيست . « 13 »\r\nو اما رنده ، مهمترين امارات جنوبى و منيع‌ترين آنها بود . منازل بنى يفرن در آنجا بود . چون امير آن ابو نور هلال بن ابى قرة اليفرنى در سال 445 ه به دست المعتضد گرفتار شد ، پسرش باديس در رنده جانشين او شد . باديس بن ابى نور مردى فاجر و سفاك بود . بر اموال و اعراض مردم دست تعرض گشود و مردانش در شهر به غارت كردن و اسير گرفتن پرداختند . حتى نزديكترين كسان او نيز از شرش در امان نماند . چون پدر از بند آزاد شد و به رنده آمد در سال 449 ه پسر فاسق خود را به قتل آورد . ولى پس از مرگ او بيش از چند ماهى نپاييد و در همان سال بمرد . پسرش\r\n\r\n\r\n","description":"","footnote":"\r\n( 12 ) . ابن عذارى : البيان المغرب ، ج 3 / ص 294 .\r\n( 13 ) . ابن عذارى : البيان المغرب ، ج 3 / ص 295 و 296 .\r\n","page_name":" 43 ","page_number":51},
  {"content":"\r\n\r\nابو نصر فتوح جانشين او شد . دررنده و ديگر بلاد ريه با او بيعت كردند . فتوح مردى نيكوكار و دادگر بود ولى شيفتهء شرابخوارى و راحت‌طلبى . المعتضد بن عباد يكى از اصحاب او را به نام ابن يعقوب در نهان به قتل او واداشت . ابن يعقوب روزى در حالى كه شعار بنى عباد را با صداى بلند فرياد مىكرد با ياران خود بر او حمله آورد . ابو نصر خود را از بلندى بيفگند و بمرد . مردم شهر هيچ مقاومتى ننمودند و رنده و اعمال آن بدين نحو به دست المعتضد بن عباد افتاد . اين واقعه در سال 457 ه / 1065 م اتفاق افتاد . « 14 »\r\nو اما قرمونه چنان كه گفتيم در دست بنى برزال بود . قرمونه در نزديكى مرز شمالى اشبيليه بود و به سبب استوارى و استحكاماتش به منزلهء دژ دفاعى اشبيليه .\r\nباروى آن هنوز هم برجاست و دروازهء غربى شهر كه به جادهء اشبيليه باز مىشود و امروز نيز آن را به همان نام قديم اندلسىاش باب اشبيليه گويند ، با طاق مرتفع و نماى شكوهمندش ، از دروازه‌هاى باقيماندهء اندلس است . امير قرمونه در ايام قاضى ابن عباد ، محمد بن عبد الله البرزالى بود كه داستان هم‌پيمان شدن او را با ابن عباد بر ضد بنى الافطس و يحيى بن حمود ذكر كرديم . محمد بن عبد الله البرزالى تا سال 434 ه كه وفات كرد فرمانروايى قرمونه و اعمال آن مانند استجه و مرشانه را به عهده داشت .\r\nپسرش عزيز ملقب به المستظهر جانشين او شد و كارها را به صلاح آورد و صلح و آسايش در همه‌جا حكمفرما ساخت و بر اين حال ببود تا آنگاه كه المعتضد بر اراضى او تاخت آورد . جنگ به مدت چند سال همچنان دوام داشت ، تا شهرها ويران گرديد و بسيارى از بربرها نابود شدند . المستظهر به ناچار تسليم شد . پس از قرمونه بيرون آمد و شهر را به ابن عباد تسليم كرد . اين واقعه در سال 459 ه / 1067 م اتفاق افتاد . « 15 »\r\nالمستظهر پس از اندك مدتى در اشبيليه درگذشت .\r\nبار ديگر به اوضاع اين امارات در فصلى خاص آن خواهيم پرداخت .\r\nالمعتضد پيش از اين بر جزيرة الخضراء مستولى شده بود . امير آن قاسم بن محمد ابن حمود بود . او در سال 440 ه به جاى پدر نشست . المعتضد مىكوشيد به فرمانروايى\r\n\r\n\r\n","description":"","footnote":"\r\n( 14 ) . ابن عذارى : البيان المغرب ، ج 3 / ص 208 ، 312 و 313 .\r\n( 15 ) . ابن عذارى : البيان المغرب ، ج 3 / ص 312 .\r\n","page_name":" 44 ","page_number":52},
  {"content":"\r\n\r\nحموديان و خلافت ايشان پايان دهد . استيلا بر جزيرة الخضراء براى المعتضد ارزش مهمى داشت ، زيرا اين جزيره دروازهء جنوبى اندلس بود . پس سپاه خود به آنجا گسيل داشت و از دريا و خشكى آن را در محاصره گرفت و مردم را در تنگنا افگند .\r\nقاسم بن محمد بن حمود ، امان خواست و به عبد الله بن سلام ، سردار سپاه المعتضد تسليم شد . قاسم بن محمد با زن و فرزند و اموال خود سوار بر اسبى كه ابن سلام برايش مهيا كرده بود از شهر بيرون آمد و به المريه رفت . در آنجا به المعتصم بن صمادح امير المريه پناه برد و همانجا بماند تا بمرد . استيلاى ابن عباد بر جزيرة الخضراء در سال 446 ه / 1054 م اتفاق افتاد . « 16 »\r\nبدين‌گونه مملكت اشبيليه يا مملكت بنى عباد قسمت اعظم اراضى اندلس قديم را دربر گرفت و شامل مثلث جنوبى شبه‌جزيره و سرزمين فرونتره تا كرانهء رود وادى الكبير گرديد . سپس در امتداد رود وادى الكبير به سمت غرب تا نواحى جنوبى پرتغال و سواحل اقيانوس اطلس گسترش يافت و به صورت بزرگترين ممالك طوايف درآمد . اين منطقه از حيث مواهب طبيعى غنىترين و از حيث نيروى نظامى قوىترين مناطق اسپانيا بود .\r\nقدرت و وسعتى كه مملكت اشبيليه كسب كرد فرماندوى اول « 17 » پادشاه قشتاله را به رشك آورد . اين پادشاه نيرومند را قصد آن بود كه سياست خويش بر سراسر اسپانيا بسط دهد ؛ از اين‌رو چشم به سرزمينهاى ملوك الطوايف دوخته بود و اختلاف و كشمكش ميان آنها را به سود خود مىديد ، كه دست‌يافتن به آن طعمه بس آسان مىنمود . در سال 1062 م / 444 ه با لشكرى عظيم از سواران و تيراندازان از قشتاله بيرون آمد و به غزاى مملكت طليطله رفت و در آن نواحى دست به كشتار و تاراج زد و مزارع را لگدكوب لشكر خويش ساخت . پادشاه طليطله المأمون بن ذو النون ، خواستار صلح گرديد و متعهد شد كه جزيه بپردازد . سال بعد ، يعنى سال 1063 م / 445 ه بازگرديد و اراضى دو مملكت بطليوس و اشبيليه را مورد حمله قرار داد .\r\nالمعتضد بن عباد نيز ناچار شد چون المأمون خواستار مصالحه و پرداخت جزيه گردد .\r\n\r\n\r\n","description":"","footnote":"\r\n( 16 ) . ابن عذارى : البيان المغرب ، ج 3 / ص 242 و 243 .\r\n( 17 ) . در روايات عربى ، فرذلند يا فرانده .\r\n","page_name":" 45 ","page_number":53},
  {"content":"\r\n\r\nالمعتضد خود به لشكرگاه پادشاه قشتاله رفت و شرايط صلح خويش را تقديم داشت .\r\nپادشاه قشتاله به اين مناسبت از او خواست كه استخوانهاى قديسه خوستا را كه در اشبيليه كشته شده بود ، تسليم او كند . المعتضد وعده داد كه خواست او برآورد . چون فرناندو پس از سه سال درگذشت و پسرش سانچو به جاى او زمام امور جليقيه را به دست گرفت ، المعتضد به شيوهء ايام پدرش جزيهء مقرر را به او مىپرداخت و اين امر تا زمان وفات او ادامه داشت . « 18 »\r\n\r\n3\r\nدر خلال اين مدت كه المعتضد بن عباد به فتح بلاد غربى و امارات بربرى مشغول بود ، در داخل حوادث مهمى رخ داد ، از جمله خشم او بود بر پسرش اسماعيل .\r\nابن حيان داستان اين حادثهء غمناك را كه در زمان او اتفاق افتاده به تفصيل بيان كرده است . خلاصه آنكه در سال 450 ه در قرطبه شايع شد كه المعتضد لشكر خود را بسيج كرده تا به تسخير مدينة الزهراء در مغرب قرطبه بيايد و پسر و ولىعهد خود اسماعيل ملقب به المنصور را براى قيام به اين مهم نامزد كرده است ؛ ولى اسماعيل نخواست امر پدر را به اجرا درآورد ، زيرا برطبق برخى روايات از پدرش كينه به دل داشت و به عللى از او بيمناك بود . برطبق روايت ديگر ، اسماعيل مىگفت حمله به قرطبه با اين امكانات يك حادثه‌جويى خطير است و به احتمال قوى با شكست مواجه خواهد شد ؛ بويژه آنكه ميان آل جهور سروران قرطبه و باديس امير غرناطه پيمانى مستحكم بود .\r\nاسماعيل پدر را از اين كار برحذر داشت ؛ ولى پدر بر او خشم گرفت و سخنان درشت گفت و او را به حركت مجبور ساخت و تهديد كرد اگر تعلل كند خونش را خواهد ريخت . در اين هنگام اسماعيل با چند تن از ياران خود از نزد پدر بگريخت و گويند آن‌كه او را به فرار تحريض كرد وزير و دبير پدرش ابو عبد الله محمد بن احمد\r\n\r\n\r\n","description":"","footnote":"\r\n( 18 ) .  041 531 . p , diC led anapsE aL : ladiP . M . R \r\n","page_name":" 46 ","page_number":54},
  {"content":"\r\n\r\nالبزليانى بود ؛ از اين قرار كه چون اسماعيل از سخت‌دلى و تندخويى پدر به ابو عبد الله شكايت برد ، نافرمانى و عصيان را در چشم او بياراست و گفتش در اطراف مملكت به حركت درآيد تا جايى را براى اقامت خود بيابد . اسماعيل به تدبير كار خويش پرداخت و روزى كه پدرش به حصن الزهراء در كرانهء ديگر رود به تفرج رفته بود ، فرصت مغتنم شمرد و مقدارى گزاف از اموال و ذخاير و متاع برگرفت و همراه مادر و زن و فرزند ، در سياهى شب از اشبيليه بيرون آمد . وزير بزليانى و قريب به سى تن سوار همراه او بود . اسماعيل به سوى جزيرة الخضراء راند . پدرش پس از چندگاهى خبر يافت و جمعى از سواران خود را از پى او فرستاد و نيز سردارانى را كه در دژها بودند از فرار او آگاه كرد . اسماعيل در خلال حركت به دژى از دژهاى ايالت شذونه رسيد . از حاكم آن ابن ابى حصاد خواست او را پناه دهد . ابن ابى حصاد به پيشبازش آمد و او و يارانش را به دژ درآورد ؛ ولى برفور قاصدى نزد المعتضد فرستاد و خبر داد كه اسماعيل اكنون در دست اوست و از كرده پشيمان شده و اميد بخشايش دارد .\r\nالمعتضد خوشدل شد و پسر را عفو كرد و فراخواند . اسماعيل نيز دعوت پدر بپذيرفت و با اموال و امتعه به اشبيليه بازگرديد . پدر او را بند برنهاد و در يكى از خانه‌ها محبوس نمود و اموال و امتعه بازپس گرفت و از شدت كينه‌اى كه به وزير داشت او را اعدام كرد و چند تن از خواص اسماعيل را نيز با او به قتل آورد . اسماعيل در سرنوشت خود ترديدى نداشت ؛ از اين‌رو با يكى از موكلان خود دست به توطئه زد كه به قصر داخل شود و پدر را بكشد و خود به جاى او نشيند . اسماعيل توانست شب هنگام با چند تن از ياران وارد قصر شود ؛ ولى بار ديگر به دست پدر كه همچنان بيدار مانده بود ، گرفتار آمد . در اين هنگام پدر تصميم به قتل پسر گرفت و خود به دست خود او را كشت و پيكرش را پنهان كرد و كسى از او خبرى نيافت . سپس ياران او را زير شديدترين شكنجه‌ها كشيد و دستها و پاهايشان را بريد . آنگاه همگى را اعدام كرد .\r\nهمچنين جمعى از اهل حرم و زنان او را نيز اعدام نمود ، و به حيات همهء كسانى كه به نحوى با پسرش ارتباطى داشتند خاتمه داد . قتل پسر به دست پدر در سراسر اندلس انعكاس يافت . « 19 »\r\n\r\n\r\n","description":"","footnote":"\r\n( 19 ) . رجوع كنيد به روايت ابن حيان در كتاب دوزى :  952 - 652 . p , I . V , muradidabbA airotsiH  همچنين ابن عذارى : البيان المغرب ، ج 3 / ص 244 ، 248 و 249 .\r\n","page_name":" 47 ","page_number":55},
  {"content":"\r\n\r\nابن بسام در الذخيره صورت نامه‌اى را آورده كه المعتضد در باب اين واقعهء غمبار به رؤساى اندلس نوشته و از اعمالى كه پسرش مرتكب شده بود و تبرئهء خويش در ريختن خون او كه در نامه خائن و غدار توصيف شده ، سخن گفته است . اين نامه را كاتب المعتضد ، ابن عبد البرار تجالا در برابر او در محضر وزرا و كتاب انشاء كرده و يكى از نمونه‌هاى رفيع فصاحت و بلاغت است .\r\nكشتن المعتضد پسر خود را چيزى نيست كه در تاريخ اندلس نظايرى نداشته باشد . هفتاد سال پيش از اين واقعه المنصور بن ابى عامر پسر خود عبد اللّه را كشت و پيش از او الناصر لدين اللّه پسر خود را كه او نيز عبد اللّه نام داشت ، به قتل آورد و براى آن دو نيز چنين موقعيتهايى پيش آمده بود ؛ يعنى پسران مىخواستند زمام فرمانروايى از پدر بستانند و به حيات او خاتمه دهند . ولى آنچه درخور نظر است اين است كه المعتضد اولين اميرى است كه براى تبرئهء خود در اين خونى كه ريخته است براى امراى اندلس نامه مىنويسد . در واقع امرى طبيعى بود كه امير خودكامه و بدخويى چون المعتضد بن عباد با پسر خود چنين معامله‌اى كند در صورتى كه به قصد كشتن او شب‌هنگام از ديوار بالا رفته و با تيغ آخته بر سر او تاخته باشد . اين روايت ، روايت مورخ معاصر او ابن حيان قرطبى است .\r\nدر سال 451 ه المعتضد بن عباد خطبه به نام هشام المؤيد را در سراسر مملكت اشبيليه قطع كرد . مدت بيست و پنج سال بود كه در خطبه‌ها او را دعا مىكردند ؛ يعنى از آن هنگام كه در سال 426 ه قاضى ابن عباد مدعى شد كه هشام المؤيد را زنده يافته است و با او بيعت كرد و نام او در خطبه آورد . گويند در اين زمان المعتضد بن عباد وجوه دولت خود را به مجلس خويش فراخواند و خبر داد كه هشام چندى پيش به سبب يك بيمارى مزمن مرده است ، ولى از بيم شدت گرفتن فتنه و افروخته شدن آتش جدال ميان او و امرايى كه طرفدار او بوده‌اند مرگش را اعلام نكرده است ؛ اكنون كه فتنه‌ها فروكش كرده حقيقت را آشكار مىكند . از اين پس هشام به تاريخ پيوست و ديگر براى هميشه به فراموشى سپرده شد . ابن حيان به ريشخند مىگويد : « براى بار سوم مرگ هشام المؤيد را اعلام كردند . انشاء اللّه كه اين‌بار حقيقت داشته باشد . چند بار كشته شده و چند بار مرده است و هربار ، خاك را به يكسو زده و كفن از تن بردريده و پيش از دميده شدن در صور از قبر بيرون جسته است . »\r\n\r\n","description":"","footnote":"","page_name":" 48 ","page_number":56},
  {"content":"\r\n\r\nيكى از شعرا گويد :\r\n ذاك الذى مات مرارا و دفن * فانتفض الترب و مزق الكفن \r\nنخستين بار وفات او را محمد بن هشام المهدى كه تخت فرمانروايىاش را اشغال كرده بود اعلام داشت و او را در محضر علما و فقها و در ماه شعبان سال 399 ه به خاك سپرد ؛ ولى پس از سالى ، بار ديگر به دست واضح سر از خاك به‌درآورد و به خلافت نشست . بار دوم به دست سليمان المستعين يا پسرش محمد بن سلمان در سال 403 ه كشته شد و نهانى به خاكش سپردند . چون على بن حمود به قرطبه درآمد و ديد كه مردم بر اين اعتقادند كه هشام نمرده بلكه مخفى شده ، همه‌جا از پى او گشت و نيافتش ؛ آنگاه وفات او را اعلام نمود و در سال 407 ه به نام خود به خلافت خطبه خواند .\r\nسپس قاضى ابن عباد در سال 426 ه آمد و ظهور هشام را اعلام نمود و به نام او خطبه خواند و براى دفع دعاوى بنى حمود ، در ظل خلافت او به فرمانروايى پرداخت . « 20 »\r\n\r\n4\r\nدر آغاز اين بحث در باب المعتضد بن عباد اشارت كرديم كه به او صفات و سجاياى درخشنده‌اى نسبت داده‌اند . در اينجا مىتوانيم برخى از خصوصيات اين شخصيت نيرومند و در عين‌حال تندخوى را بياوريم .\r\nالمعتضد بن عباد بدون هيچ شائبه‌اى بزرگترين پادشاهان عصر خود در خانوادهء ملوك الطوايف بود . در عزم و دها بر همه برترى داشت و همتش از همه فراتر بود . در روايات معاصر المعتضد تصويرى كه از او ارائه مىشود مردى است بدخوى ، سخت‌دل و غدار ، از آن‌گونه كه براى تحقق آرمانهاى خويش هروسيله‌اى را به كار مىبرد هرچند\r\n\r\n\r\n","description":"","footnote":"\r\n( 20 ) . رجوع كنيد به روايت ابن حيان و تعليقات دوزى بر آن در  , I . V , muradidabbA airotsiH 052 . p  و نيز ابن عذارى : البيان المغرب ، ج 3 / ص 249 .\r\n","page_name":" 49 ","page_number":57},
  {"content":"\r\n\r\nبا مبادى اخلاقى و آيين مردانگى و شجاعت منافات داشته باشد . و ما در روش سياسى و لشكركشيها و ديگر اعمال او اين‌گونه صفات را به عيان ديديم .\r\nابن حيان مىگويد كه المعتضد بن عباد ، خليفهء عباسى المعتضد باللّه را پيشوا و الگوى خود قرار داده بود و در سياست به او اقتدا مىكرد . و المعتضد باللّه همان خليفه‌اى است كه شنيدن شرح كارهاى او بيم به دل مىافگند تا چه‌رسد به ديدن آنها .\r\nالبته ابن حيان در مواردى مىكوشد از او دفاع كند و آنهمه قساوت و خونريزى را تخفيف دهد .\r\nالمعتضد بن عباد همهء ايام فرمانروايى خويش را در نبرد با همسايگان خود ، امراى طوايف ، سپرى ساخت و در جنگ با آنان نشان داد كه در عزم و پايدارى و بسيج سپاه و طرح نقشه‌هاى جنگى تا چه پايه برترى دارد ؛ ولى در همان هنگام نيز نشان داد كه تا چه پايه سخت‌دل و غدار و در انتخاب وسايل براى رسيدن به اهداف خود تا چه حد نابكار است . المعتضد توانست با به‌كار بردن اين وسايل به آزمنديهاى خود برسد و مملكت بزرگ اشبيليه ، بزرگترين ممالك ملوك الطوايف را ايجاد كند و با ايجاد آن فرمانروايى را در خاندان خويش پاىبرجا سازد و از آنجا نوعى زعامت سياسى و ادبى بر سراسر اسپانياى مسلمان برقرار كند .\r\nابن القطان ، المعتضد بن عباد را صاحب سطوتى چون سطوت المعتضد باللّه عباسى در بغداد مىداند كه از درون سراى خويش كشور خود را اداره مىكرد . همچنين او را به جود و بخشندگى مىستايد و مىگويد در ميان همانندان او كسى بخشنده‌تر از او نيافته است . « 21 »\r\nابن الخطيب او را به دليرى و سلحشورى مىستايد ، ولى مىگويد از خون ريختن باك نداشت . « 22 »\r\nيكى از داستانهاى هولناكى كه از المعتضد بن عباد به ما رسيده است ، داستان « حديقة الرؤوس » اوست . در آنجا سرهاى دشمنانش را كه در ميدان جنگ بريده بودند يا به ناگاه كشته بودند حنوط كرده نگه‌مىداشت . ابن حيان مىگويد در نظر المعتضد\r\n\r\n\r\n","description":"","footnote":"\r\n( 21 ) . ابن عذارى : البيان المغرب ، ج 3 / ص 284 .\r\n( 22 ) . ابن الخطيب : اعمال الاعلام ، ص 156 .\r\n","page_name":" 50 ","page_number":58},
  {"content":"\r\n\r\nاين خزانهء وحشتناك گرامىتر از خزاين گوهرهاى مكنون بود و همهء مباهاتش به آنها بود . او سرهاى ملوكى را كه به شمشير بريده بود در آن گنجينه نگاه مىداشت . از جملهء سرهاى اين خزانه يكى سر محمد بن عبد اللّه البرزالى بود و سر حاجبانى چون ابن خزرون و ابن نوح و جز ايشان . سر اينان را در كنار سر پيشوايشان خليفه يحيى بن على بن حمود قرار داده بود . المعتضد تن‌ها را تكه‌تكه مىكرد و سرها را نگه‌مىداشت و آنان را پاكيزه و خوشبو مىساخت و در محفظه‌هايى نگهدارى مىكرد . ابن حيان مىگويد در شبهاى عيش و سرور ، اين سرها را نزد او مىآوردند و او در حالىكه جامهاى شراب سرمىكشيد به آنها مىنگريست و خوشدل مىشد و ديگر اهل مجلس از بيم بر خود مىلرزيدند . « 23 »\r\nابن بسام بر اين مىافزايد كه چون اشبيليه فتح شد و المعتمد بن عباد خلع گرديد ، مرابطون اين سرها را در درون جوالها و ديگر ظروف يافتند . نخست مىپنداشتند كه اموال و جواهر است و چون به حقيقت پىبردند بلرزيدند و هرسر را ، اگر از خاندانش كسى باقى مانده بود ، به او تسليم كردند . « 24 »\r\nاين اوصاف كه برشمرديم همهء شخصيت او را دربرنمىگيرد . در كنار اين صفات ناپسند برخى خصال و سجاياى درخشان نيز وجود دارد كه ابن حيان به آنها اشارت كرده است ، از جمله توجه خاص او بود به برآوردن قصرهاى شامخ و ايجاد محله‌ها و شهركهاى عظيم . در عصر او دربار بنى عباد از حيث فخامت و جلال و دربرداشتن همهء اسباب بزرگى در ميان قصور ملوك الطوايف بىهمتا بود .\r\nقصرهاى بنى عباد در تاريخ و شعر اشتهارى بسيار دارند . در اشبيليه كه پايتخت ايشان بود چند قصر وجود داشت . يكى از آنها قصر امارت معروف « القصر المبارك » بود . اين قصر در مشرق نهر وادى الكبير بود ، در مكانى كه امروز قصر مشهور اشبيليه به نام  razaclA lE  در آنجا قد برافراشته است . ظاهرا اين قصر از بناهاى المعتضد بن عباد است يا اينكه او به وسعت و رونق و فخامت آن افزوده است . ديگر از قصرهاى اشبيليه « قصر الزاهى » است . اين قصر را المعتضد و پس از او پسرش المعتمد براى برگزارى\r\n\r\n\r\n","description":"","footnote":"\r\n( 23 ) . ابن حيان . دوزى نيز آن را در  442 342 . p , I . V , muradidabbA . tsiH  آورده است .\r\nابن عذارى ، البيان المغرب ، ج 3 / ص 205 و 256 .\r\n( 24 ) . ابن بسام : الذخيره ، ص 240 . ابن عذارى : البيان المغرب ، ج 3 / ص 205 .\r\n","page_name":" 51 ","page_number":59},
  {"content":"\r\n\r\nمحافل لهو و عيش خود اختيار كردند . قصر الزاهى در كنارهء ديگر رود وادى الكبير بود كه گرداگرد آن را باغهاى خرم فراگرفته بود . « 25 » ابن زيدون در شعر خود و همچنين المقرى نام قصرهاى ديگرى را كه زمانشان به زمان المعتضد مىپيوندد ذكر كرده‌اند .\r\nاين قصرها بيشتر به دست او بنا شده‌اند و ما در جاى خود از آنها ياد خواهيم كرد .\r\nالمعتضد خيلى از اسبان راهوار بر آخور داشت و غلامان و حشم بسيار . سپاهى از كارآزموده‌ترين سواركاران جنگجو ترتيب داده بود و آنان را صلات و جوايز كرامند عطامى كرد . اين تفوق نظامى سبب شده بود كه دشمنان از او بيمناك شوند . در عين حال ، دست بخشندهء او را به ابر باران‌زاى تشبيه كرده‌اند .\r\nابن حيان ، معاصر او ، در اوصاف شخصىاش گويد المعتضد را صورتى زيبا و خلقتى تمام و هيأتى فخيم و بيانى شيرين و ذهنى وقاد و خاطرى تيز بود و از اين حيث بر ديگر اقران خويش تفوق يافته بود . المعتضد مردى زنباره بود . زن سوگلى او دختر زيباى مجاهد العامرى بود . برادر آن زن اقبال الدوله پسر مجاهد فرمانرواى دانيه بود . المعتضد علاوه بر اين زن جمع كثيرى از كنيزان زيباروى را از نژادها و ملتهاى مختلف در قصرهاى پرشكوه خود نگه‌مىداشت . شمار اين زيبارخان به هفتاد مىرسيد .\r\nالمعتضد را بيست پسر و همين شمار دختر بود . « 26 »\r\nاز صفات برجستهء المعتضد يكى روحيهء ادب‌پرور او بود . ابن حيان مىگويد :\r\n« پيش از آنكه در راه رسيدن به فرمانروايى افتد ، اندك نظرى در اين صناعت كرده بود ؛ ولى هرگز فرصت آن نيافته بود كه به عمق آن رسد يا چيزى از آن به خاطر بسپارد .\r\nبا اينهمه ، شعرهايى به آن روانى و فخامت مىسرود و آن معانى بكر در سخن مىآورد ، آن‌سان كه ادبا از معانى و مضامين او اقتباس مىكردند . » « 27 »\r\nالحميدى گويد : « ابو عمرو بن عباد صاحب اشبيليه اهل ادب بود و در اين فن براعتى داشت . شعر نيكو مىگفت . اهل معرفت را دوست مىداشت . من از شعرهاى او دفتر كوچكى ديدم كه شصت ورق داشت . » « 28 »\r\nابن القطان مىگويد : « بازار اهل ادب در نزد او رواج داشت و او را در اين باب\r\n\r\n\r\n","description":"","footnote":"\r\n( 25 ) . فتح بن خاقان : قلائد العقيان ، ص 24 .\r\n( 26 و 27 ) . ابن حيان . دوزى نيز آن را نقل كرده است : همان مأخذ ، ص 245 .\r\n( 28 ) . الحميدى : جذوة المقتبس ، شمارهء 672 . ابن عذارى : البيان المغرب ، ج 3 / ص 285 .\r\n","page_name":" 52 ","page_number":60},
  {"content":"\r\n\r\nهمتى عالى بود . داناترين اديب لغت‌شناس عصر او ، الاعلم ، قصايد سته و ديوان حماسه را شرح كرد و ديگران براى او دواوين و كتبى تصنيف كردند كه هرگز به دست مردم نرسيد . « 29 »\r\nادب و شعر از محاسن خاندان عبادى است و از خصايص اصلى ايشان . بيشتر مردان اين خاندان در نثر و نظم داراى نبوغ بودند . بنابراين براعت المعتضد نيز چيزى از ميراث خاندان بود . پسرش المعتمد ، بعدها در عالم شعر مقامى ارجمند يافت و در عصر خود يكى از شعراى بزرگ اندلس شد . ابن بسام مىگويد : شعر المعتضد به اهتمام برادرزاده‌اش اسماعيل در ديوانى كه من در آن سركشيده‌ام و برخى از قطعات آن را برگزيده و در الذخيره آورده‌ام ، جمع‌آورى شد . اين قطعات برخى فخريه هستند و برخى غزل و وصف و غير آن ، و همه دلالت بر هنرمندى او دارند . قدرت شاعرى او ممتاز است . از اوست در فخر :\r\n حميت ذمار المجد بالبيض و السمر * و قصرت اعمار العداة على قسر\r\nو وسعت سبل الجود طبعا و صنعة * لاشياء فى العلياء ضاق بها صدرى\r\nفلا مجد للانسان ما كان ضده * يشار كه فى الدهر بالنهى و الامر \r\nو هنگامى كه بر رنده مستولى شد ، سرود و آن حكايت از تندخويى و برندگى او دارد :\r\n لقد حصلت يا رنده * فصرت لملكنا عقده\r\nسافنى مدة الاعداء * ان طالت بى المده\r\nو تبلى بىضلالتهم * ليزداد الهوى جده \r\n\r\n\r\n","description":"","footnote":"\r\n( 29 ) . ابن عذارى : البيان المغرب ، ج 3 / ص 284 .\r\n","page_name":" 53 ","page_number":61},
  {"content":"\r\n\r\n فكم من عدة قتلت * منهم بعدها عده\r\nنظمت رؤوسهم عقدا * فحلت لبة السده « 30 » \r\nاين خصلت شعردوستى و شاعرپرورى سبب شده بود كه المعتضد جماعتى از بزرگترين شاعران و نويسندگان عصر خود را در سلك وزراى دولتش درآورد . پيشتر از همهء آنان ابو الوليد بن زيدون پيشوا و قطب شعر اندلس بود . پيش از اين در زمرهء وزراى بنى جهور در قرطبه بود . سپس روزگارش بد شد و در سال 441 ه از قرطبه به اشبيليه رفت . المعتضد مقدمش گرامىداشت و او را در شمار وزيران خويش درآورد و مورد اعتماد و توجه خود ساخت . ابو الوليد بن زيدون تا پايان حيات همچنان برخوردار از عزت و رفعت و نفوذ بود . ابن زيدون در خدمت چنان طاغيه‌اى به حيات خويش اميد نداشت ؛ از اين‌رو چون المعتضد بمرد ، شادمان شد و اين دو بيت را سرود :\r\n لقد سرنى ان النعى موكل * بطاغية قدحم منه حمام\r\nتجانب صوب الغيث عن ذلك الصدا * و مر عليه المزن و هو جهام « 31 » \r\nديگر از وزراى او ابو محمد عبد اللّه بن يوسف بن عبد البر بن ابى عمر صاحب كتاب بهجة الجالس و انس المجالس بود . ابو محمد كاتب و سخنگوى او نزد ديگر رؤسا بود .\r\nنثرش روان و زيبا و اسلوبش دلنواز بود . من نمونه‌هايى از نثر او را در رساله‌اى كه در مرگ اسماعيل بن المعتضد نوشته بود ديده و از آن قطعه‌هايى برگزيده‌ام . جز اينكه او نيز مردى خوشبخت نبود و همواره در بيم آن بود كه از المعتضد به زيان او شرى زايد . عاقبت ماندن نتوانست و فرار برقرار ترجيح داد و جان خود برهانيد و اشبيليه را\r\n\r\n\r\n","description":"","footnote":"\r\n( 30 ) . رجوع كنيد به الذخيره . دوزى قطعاتى از آن را در كتاب خود آورده است :\r\n . 06 - 84 . p , II . V , muradidabbA . tsiH \r\n( 31 ) . همان مآخذ و نيز رجوع كنيد به فتح بن خاقان : قلائد العقيان ، ص 71 .\r\n","page_name":" 54 ","page_number":62},
  {"content":"\r\n\r\nترك گفت . « 32 »\r\nديگر از وزراى او نويسندهء چيره‌دست ابو عبد اللّه البزليانى بود . ابن بسام او را پير و قهرمان اهل ادب خوانده است . اين وزير را سرنوشت شومى بود . با اسماعيل پسر المعتضد در توطئهء او بر ضد پدرش شركت جست و با او بگريخت . المعتضد او را بگرفت و در دم بكشت .\r\nدر ميان وزراى المعتضد يا معاونان او مردى از مسيحيان مستعرب نيز وجود داشت به نام سسنندو داويدس ( ياششنند ) . اين مرد بعدها در دستگاه ملوك الطوايف نام و آوازه يافت . اصل او از منطقهء بيره در شمال پرتغال بود . در حمله‌اى كه قاضى ابن عباد به منطقهء قلمريه كرد او كه هنوز خردسال بود به اسارت درآمد . قاضى او را به اشبيليه آورد و با ديگر غلامان قصر تربيتش كرد . جوان مسيحى بعدها صاحب مناصب گرديد و عهده‌دار امور خاص سلطان شد . چون المعتضد به حكومت رسيد و ميزان وقوف و آگاهىاش را در انجام امور جزيره دريافت ، او را در سلك وزرا يا معاونان خود درآورد و در كارها به او اعتماد نمود تا كارش بسرعت در دربار بالا گرفت ؛ ولى ديرى نپاييد كه يكى از درباريان با او به دشمنى برخاست و از او سعايت آغاز كرد . سسنندو از عاقبت كار خويش بترسيد و از اشبيليه به شمال گريخت و به دربار فرناندو پادشاه قشتاله پناه برد . فرناندو او را پذيرا شد و در زمرهء مستشاران خويشش درآورد . سسنندو از آن پس در تعيين روش سياسى فرناندو نسبت به ملوك الطوايف تأثير بسزايى داشت . « 33 »\r\nالمعتضد بن عباد در دوم جمادى الاخر سال 461 ه / مارس 1069 م درگذشت .\r\nسبب مرگ او را ابن حيان برآمدن قرحه‌اى در گلويش ذكر كرده است . اين قرحه در زمانى اندك به حياتش پايان داد . مدت حكومتش قريب به هجده سال بود .\r\n\r\n\r\n","description":"","footnote":"\r\n( 32 ) . فتح بن خاقان : قلائد العقيان ، ص 181 و 183 .\r\n( 33 ) . ابن بسام : الذخيره ، قسمت چهارم ، مجلد اول / ص 129 . همچنين :\r\n . 754 654 . p ) 7491 , dirdaM ( sebarazoM soL : sagigaC sal ed ordisI \r\n","page_name":" 55 ","page_number":63},
  {"content":"\r\n . \r\n","description":"","footnote":"","page_name":" 56 ","page_number":64},
  {"content":"\r\n\r\n\r\nفصل سوم بنى عباد و مملكت اشبيليه ( 2 )\r\n\r\n1\r\nچون المعتضد بن عباد درگذشت ، در همان روز پسرش محمد بن عباد ملقب به الظافر و المؤيد بالله و المعتمد على الله به جايش نشست . المعتمد على الله مشهورترين القاب او شد و در تمام طول زندگى ، او را به همين لقب مىخواندند .\r\nالمعتمد على الله در روز جلوسش بر تخت مملكت اشبيليه جوانى سى ساله بود .\r\nدر شهر باجه در سال 431 ه / 1040 م متولد شد . بعضى گويند در ماه ربيع الاول سال 432 ه به دنيا آمد . او نيز همانند پدرش ، جوانى تمام بالا و زيباروى بود ؛ ولى مانند او بدخوى و سخت‌دل و خونريز نبود ، بلكه برعكس ، نرمخوى و مهربان بود . از خون ريختن پرهيز داشت و به سخن ساعيان گوش نمىداد . « 1 »\r\nالمعتمد نيز مانند پدر در يك سلسله نبردها و حوادث گرفتار آمد و عصر او ، عصر حوادث شگرف در تاريخ ملوك الطوايف و تاريخ سراسر اندلس بود . البته او آنچنانكه در عرصهء شعر و ادب درخشيد در عرصهء سياست و رزم ندرخشيد ، اما\r\n\r\n\r\n","description":"","footnote":"\r\n( 1 ) . روايت نخستين ، روايت النويرى است و روايت دوم ، روايت ابن زيدون و ابن اللبانه شاعر المعتمد بن عباد . رجوع كنيد به دوزى :  131 16 . p , II . V muradidabbA . tsiH . \r\n","page_name":" 57 ","page_number":65},
  {"content":"\r\n\r\nبه سلحشورى و بخشندگى اشتهار داشت . از جنبه‌هاى لذتجوييها و باده‌گساريها و غوطه‌ور شدن او در لهو و عياشيهايش كه بگذريم و از خطاهاى بزرگ سياسىاش - كه باعث بدبختى اندلس و ناكاميها و محنتهاى خودش گرديد - كه چشم‌پوشى كنيم ، آنگاه شخصيت انسانى و هنرى او آشكار مىشود : چهره‌اى درخشان كه ديهيم نبوغ شعر و ادب بر سر دارد و متحلى به صفات عاليهء انسانى چون ترحم و رقت است .\r\nالمعتمد بن عباد در ايام حيات پدرش المعتضد والى شهر شلب بود . در سال 455 ه / 1063 م كه بنى عباد شلب را تصرف كردند ، المعتمد به امارت آن منصوب گرديد . در اين مدت وزير يا امينش ابو بكر بن عمار بود . ابن عمار در اشبيليه نيز وزارت او يافت و در زمرهء مشاهير درآمد و در ميدان سياست و لشكرگرايى كارهاى شگرف كرد .\r\nالمعتمد بن عباد ايام جوانى خود را در شلب گذرانيد . شلب شهر زيباى دورافتادهء پرتغال همواره براى او شهر خاطرات خوش آن ايام بوده است ؛ ايامى كه همه در لهو و نشاط مىگذشت . اين خاطرات كه هيچگاه از ذهن او زدوده نگرديد زينت‌بخش برخى قصايد او شد . در يكى از اين قصايد وزير خود ابن عمار را به هنگامى كه او را به شلب مىفرستد تا به كارهاى آنجا رسيدگى كند ، مخاطب قرار مىدهد :\r\n الا حى اوطانى بشلب ابا بكر * و سلهن هل عهد الوصال كما ادرى\r\nو سلم على قصر الشراجيب من فتى * له ابدا شوق الى ذلك القصر\r\nمنازل آساد و بيض نواعم * فناهيك من غيل و ناهيك من خدر\r\nو كم ليلة قدبت انعم جنحها * بمخصبة الارداف مجدبة الخصر\r\nو بيض و سمر فاعلات بمهجتى * فعال الصفاح البيض و الاسل السمر\r\nو ليل بسد النهر ليلا قطعته * بذات سوار مثل منعطف البدر \r\n\r\n","description":"","footnote":"","page_name":" 58 ","page_number":66},
  {"content":"\r\n\r\n نضت بردها عن غصن بان منغم * نضير كما انشق الكمام عن الزهر \r\nنخستين اقدام المعتمد پس از به حكومت رسيدنش دخالت در حوادث قرطبه بود . در آن هنگام المأمون بن ذو النون با قواى خود شهر را تهديد مىكرد . عبد الملك بن جهور نزد او كس فرستاد و يارى خواست . المعتمد نيز خلف بن نجاح و محمد بن مرتين را به يارىاش گسيل داشت . نتيجه آن شد كه بر طبق يك نقشهء سرى كه طرح كرده بودند نيروهاى اشبيليه بر قرطبه مستولى گرديد و به دولت بنى جهور پايان داد و در سال 462 ه / 1070 م قرطبه ضميمهء اشبيليه شد . المعتمد پسر خود عباد ملقب به سراج الدوله را به امارت قرطبه فرستاد . ما به هنگام سخن از دولت بنى ذو النون گفتيم كه چگونه المأمون بن ذو النون مىخواست قرطبه را به تدبير ابن عكاشه بازپس ستاند و چگونه سراج الدوله پسر المعتمد بن عباد در دفاع از آن كشته شد . سپس المأمون در سال 467 ه / 1075 م به قرطبه داخل شد ، ولى چند ماه ديگر بمرد . بالاخره المعتمد با لشكر خود بازگشت و بر شهر مستولى شد و ابن عكاشه را به انتقام قتل پسر خود بكشت . از اين پس ، قرطبه بار ديگر جزء قلمرو مملكت اشبيليه درآمد .\r\nيكى از مهمترين كارهاى المعتمد در خلال دورهء اول حكومتش ، مبارزهء او بر ضد حكومت بربرى غرناطه بود . و ما مىدانيم كه خصومت ميان بنى عباد و امارات بربرى سابقه‌اى طولانى دارد و پيش از اين گفتيم كه قاضى ابن عباد با المعتلى يحيى بن حمود بر سر قرمونه كشمكشهايى داشتند . در يكى از اين نبردهاى خونين المعتلى به قتل رسيد و ابن عباد بر قرمونه مستولى شد . آنگاه قرمونه را به هم‌پيمان خود برزالى فرمانرواى آن سپرد . چندى بعد ابن عباد را هواى بازپس گرفتن قرمونه از برزالى در سر افتاد ؛ زيرا قرمونه به منزلهء دژ شرقى اشبيليه بود . برزالى از بازپس دادن آن سر برتافت و ابن عباد لشكر به قرمونه برد . برزالى از ادريس المتأيد صاحب مالقه و باديس بن حبوس صاحب غرناطه يارى خواست . ميان بربرها و سپاه اشبيليه نبرد درگرفت . در اين نبرد سپاه اشبيليه شكست خورد و اميرشان اسماعيل بن عباد كشته شد . اين حادثه در اوايل سال 431 ه اتفاق افتاد .\r\nچون المعتضد بن عباد پس از وفات پدرش قاضى محمد بن اسماعيل بن عباد در سال 433 ه امارت يافت ، يكى از بارزترين كارهاى او پايان بخشيدن به حكومتهاى\r\n\r\n","description":"","footnote":"","page_name":" 59 ","page_number":67},
  {"content":"\r\n\r\nبربرى شرقى و جنوب شرقى اندلس چون مورون و اركش و رنده بود . همچنين جزيرة الخضراء را از دست امير آن قاسم بن حمود در سال 446 ه به درآورد . سپس در سال 459 ه / 1067 م بر قرمونه و اعمال آن استيلا يافت .\r\nبدين‌گونه همهء امارات بربرى كه در جنوب شرقى و شرق اشبيليه و همجوار با آن بودند از ميان رفتند و از جهت دفاعى در اين ناحيه اشبيليه در امان ماند . تنها در جهت جنوبى اندلس غير از مملكت باديس در غرناطه و قرطبه ، چند امارت بربرنشين ديگر وجود داشت .\r\nالمعتضد در همان اوان تصميم گرفت كه مالقه را از باديس بازستاند . پس سپاهيان خود را تحت فرماندهى دو پسرش جابر و المعتمد بدان‌سو روانه نمود . مالقه نزديك بود در همان حمله به دست مهاجمان افتد ؛ ولى باديس همت كرد و جنگ را پاى داشت تا اوضاع دگرگون شد و سپاه اشبيليه سخت به هزيمت رفت و نقشهء تسخير غرناطه و مالقه به هم خورد . اين واقعه در سال 458 ه اتفاق افتاد . « 2 »\r\nالمعتمد بن عباد نيز همان سياست پدر و جد خود را در تعقيب بربرها و پايان دادن به نفوذ آنان پيروى مىكرد . همواره از اين بيم داشت كه مملكت غرناطه پايگاه قبايل و قواى بربر گردد ؛ زيرا اين بربرها درپى بخت و روزى خويش پىدرپى از آن‌سوى دريا به اندلس كوچ مىكردند . اين از جنبهء عوامل مادى بود ؛ اما از جنبهء عوامل معنوى مىتوانيم به اين نكته اشارت كنيم كه از آغاز فتح ميان عنصر عرب و بربر در اندلس خصومت و منازعه بود و ما در جلد نخست اين كتاب بيان داشتيم و اكنون بر آن مىافزاييم كه بنى عباد به يكى از شريفترين قبايل عرب يعنى لخم انتساب داشتند و خود اهل علم و ادب بودند و از ادبيات و فنون حمايت مىكردند . دربارشان مجمع اقطاب شعر و ادب آن زمان بود و در سايهء آنان اشبيليه مركز تمدن درخشان و فرهنگ رفيع اندلس شده بود . قبايل بربر در تعاليم اسلام راسخ نبودند و از عربيت و فرهنگ آن به دور بودند و بيشتر ترجيح مىدادند كه عجميت و بداوت خود را حفظ كنند . قصرهايشان از جو فكرى و ادبى بىبهره بود و حال آنكه دربارهاى حكام عرب چنين نبود . اين تباين ، بخصوص ميان دربار بربرى غرناطه و دربار عربى اشبيليه آشكارا به چشم مىخورد .\r\n\r\n\r\n","description":"","footnote":"\r\n( 2 ) . ابن عذارى : البيان المغرب ، ج 3 / ص 274 و 275 .\r\n","page_name":" 60 ","page_number":68},
  {"content":"\r\n\r\nاين‌گونه عوامل مادى و معنوى سبب شده بود كه آتش مبارزه را ميان مملكت غرناطه - دژ بربرها در جنوب - و مملكت اشبيليه تيزتر كند . مملكت غرناطه در عهد پادشاه آن باديس بن حبوس الصنهاجى به اوج اعتلاى خود رسيده بود . باديس پسر خود بلقين را پس از خود به ولايت‌عهدى تعيين كرده و سيف الدوله لقب داده بود . ولى سيف الدوله را زهر دادند و كشتند و اين حادثه‌اى پيچيده بود . در خلال اين احوال ، مبارزهء مستمر ميان المعتضد بن عباد و بربر ادامه داشت و نيروى باديس روز به روز روى به نقصان نهاده بود . چون در سال 465 ه / 1073 م باديس وفات كرد ، نوه‌اش عبد اللّه بن بلقين در فرمانروايى غرناطه جانشين او شد و نوهء ديگرش تميم در فرمانروايى مالقه . ولى هنوز يك سال از وفاتش نگذشته بود كه المعتمد بن عباد لشكر به جيان برد .\r\nجيان يكى از مهمترين شهرهاى شمالى مملكت غرناطه بود . المعتمد در سال 466 ه / 1074 م بر آن مستولى شد و از مملكت غرناطه جز پايتخت و ربضهاى آن چيزى باقى نماند . در چنين وضعى ، امير غرناطه انديشيد كه از مسيحيان يارى جويد و المأمون بن ذو النون را واسطه قرار داد كه با آلفونسوى ششم پادشاه قشتاله عقد دوستى بندد و با او هم‌پيمان شود و جزيه به گردن گيرد . قضا را در همين ايام المأمون بن ذو النون موفق شد كه قرطبه را از ابن عباد بگيرد ( سال 467 ه ) . هزيمت المعتمد سبب شد كه به‌گونه‌اى خطر از غرناطه دور گردد .\r\nعبد اللّه بن بلقين بعد از اين با جمعى از هم‌پيمانان مسيحى خود به اراضى ابن عباد حمله كرد و در آنجا دست به تاراج و كشتار زد و توانست دژ قبره در نزديك جيان را بازپس ستاند . « 3 »\r\nالمعتمد در برابر اين حركت دست‌بسته باقى نماند . به نوبهء خود متوجه مسيحيان شد و وزير شهير خود ابو بكر بن عمار را نزد پادشاه قشتاله آلفونسوى ششم فرستاد و با او پيمانى بست و در مقابل ، پنجاه هزار دينار به او پرداخت نمود . از مواد اين پيمان يكى آن بود كه آلفونسو ، المعتمد را در فتح غرناطه يارى دهد و چون فتح ميسر شد ، شهر از آن المعتمد باشد و ذخاير قلعهء الحمراء از آن آلفونسو . اين معاهده به زودى اثر خود را بخشيد ؛ زيرا مسيحيان به تخريب اراضى غرناطه پرداختند ، بويژه اراضى مرتع\r\n\r\n\r\n","description":"","footnote":"\r\n( 3 ) .  . 062 752 . p , diC led anapsE aL : ladiP . M . R \r\n","page_name":" 61 ","page_number":69},
  {"content":"\r\n\r\nمشهور آن  ageV aL  . « 4 »\r\nاكنون در دنبالهء اخبار المعتمد از وزير او ابن عمار كه در اجراى اوامر المعتمد نقش مهمى داشته است سخن مىگوييم . نام او ابو بكر محمد بن عمار بن حسين بن عمار المهرى بود و اصل او از قريه‌اى در اطراف شلب به نام شنبوس . « 5 » محمد بن عمار در سال 422 ه / 1031 م در خاندانى بىهيچ نام و آوازه متولد شد . آنگاه به شلب رفت و در آنجا رشد كرد و نخستين درسهاى خود را فراگرفت . سپس به قرطبه سفر كرد و در نزد جمعى از مشايخ زمان تحصيلات خويش به پايان آورد . در جوانى سرودن شعر را آغاز كرد و آن را وسيله‌اى براى كسب معاش قرار داد و هر صاحبجاهى كه او را صله‌اى مىداد ، قصيده‌اى در ستايشش مىسرود . آنگاه رهسپار اشبيليه شد و المعتضد بن عباد را مدح گفت . المعتضد او را در سلك شعرا و امناى خود درآورد . چون المعتضد فرزند خود المعتمد را پس از گشودن شلب امارت آن ديار داد ، ابن عمار به او پيوست . صفات بارز و رقت شعرش او را محبوب المعتمد ساحت . المعتمد وزارت خويش به دو داد و رشته‌هاى مودت و صفا ميانشان استوار گرديد ، آن‌سان كه المعتمد وى را نديم خود در مجالس انس قرار داد و بر فراق او صبر نمىتوانست . براعت ابن عمار در شعر محبوب‌ترين صفات او در نزد آن امير شاعر بود . چون المعتضد وفات كرد و المعتمد به جايش نشست ، ابن عمار را والى شلب نمود كه شهر او بود . ولى درنگ او در شلب به درازا نكشيد ، زيرا المعتمد را طاقت دورى او نبود . پس او را به اشبيليه فراخواند و وزارت خويش به او داد . ابن عمار در اين مقام توانايى و هوشمندى خود آشكار كرد . المعتمد كارهاى بزرگ را به او سپرد و او را نامزد سفارتهاى خويش نمود . ابن عمار نيز از عهدهء كارهايى كه به او محول مىشد به خوبى برمىآمد . ابن عمار سالهاى دراز در دستگاه حكومت المعتمد ، مكرم و صاحب مكانت مىزيست تا آنگاه كه « اعتماد الرميكيه » زوجهء المعتمد در كار او نشست و سبب شد كه المعتمد با او دل بد كند و اين امر چنان كه پس از اين خواهيم گفت سبب خوارى ابن عمار گرديد .\r\nاز كارهاى مهم ابن عمار در اين روزها استيلاى او بر شهر مرسيه از سوى ابن عباد بود ، و خود دليل بر اين است كه مملكت اشبيليه در اين هنگام تا لورقه و شقوره نزديك\r\n\r\n\r\n","description":"","footnote":"\r\n( 4 ) .  . 752 . p , . dibI : ladiP . M . R \r\n( 5 ) . امروز  rabmotsE  ناميده مىشود . از شهرهاى پرتغال است و در جنوب شلب قرار دارد .\r\n","page_name":" 62 ","page_number":70},
  {"content":"\r\n\r\nمرسيه گسترده بوده است . « 6 » مرسيه پس از آنكه خيران العامرى از آنجا بيرون آمد ، در تصرف ابو بكر بن طاهر و سپس در تصرف پسرش ابو عبد الرحمان بن طاهر از اعيان آنجا قرار گرفت . ولى ابو عبد الرحمان نتوانست عناصر كينه‌جوى را سركوب كند .\r\nبرخى از اينان به المعتمد بن عباد نامه نوشتند و او را به تصرف مرسيه فراخواندند و از ناتوانى ابن طاهر آگاهش كردند و گفتند كه او را براى دفاع از شهر آلت و عدتى نيست .\r\nالمعتمد بن عباد ، ابن عمار را به انجام اين مهم نامزد كرد . ابن عمار لشكر بسيج كرد و نخست با كنت رامون برنگر امير برشلونه معامله‌اى كرد ، از اين قرار كه با سوارانش او را در فتح مرسيه يارى كند و در مقابل ، ده هزار مثقال زر بستاند . هردو طرف موافقت كردند كه هريك به عنوان ضمانت گروگانهايى در نزد ديگرى بگذارد . المعتمد پسر خود الرشيد را به گروگان نهاد و كنت پسر برادر خود را . المعتمد سپاه خويش را به سردارى ابن عمار روان نمود . نيروهاى كنت نيز به آن پيوستند و دو نيروى متحد شهر مرسيه را محاصره كردند . ولى ابن عباد در پرداخت مال تعلل كرد . كنت يقين كرد كه فريب‌خورده است . پس ابن عمار و الرشيد را دستگير كرد و لشكر خود از گرد شهر بازگردانيد . ابن عباد از ماجرا خبر يافت . در آن حال در رأس قواى خود بر ساحل رود وادى الكبير در نزديكى شقوره بود . ناچار آن مال كه تعهد كرده بود ادا كرد و گروگان كنت را با آن مال نزد او فرستاد . كنت نيز الرشيد و ابن عمار را آزاد نمود . اين حملهء نخستين در فتح مرسيه ناكام ماند . ابن عباد به اشارت وزير خود و به سردارى او حملهء ديگرى را تدارك ديد . ابن عمار در راه با فرمانرواى دژ بلج يا بليج  oibuR zel ? eV  كه در اين ايام عبد الرحمان بن رشيق بود ، ديدار كرد . عبد الرحمان نيز همراه او شد . ابن عمار او را به فرماندهى سپاه خود برگزيد و مرسيه را محاصره كرد و بر مردم شهر سخت گرفت و آنان را به قيام بر ضد ابن طاهر برانگيخت ، تا در اثر خيانت ، شهر گشوده شد و سپاه ابن عباد به شهر درآمد . ابن طاهر دستگير شد . در بندش آوردند تا ابن عباد اجازه داد آزاد شود . ابن طاهر پس از آزادى به بلنسيه رفت . فتح مرسيه بدين شيوه در سال 471 ه / 1078 م انجام پذيرفت . « 7 »\r\n\r\n\r\n","description":"","footnote":"\r\n( 6 ) . فتح بن خاقان : قلائد العقيان ، ص 9 . دوزى در  68 . p , II . V , muradidabbA . tsiH . \r\n( 7 ) . دربارهء فتح مرسيه ، رجوع كنيد به ابن الخطيب : اعمال الاعلام ، ص 160 . المراكشى : المعجب ، ص 65 ، نيز :\r\n , muradidabbA . tsiH : yzoD ; 182 - 952 . p , diC led anapsE aL : ladiP . M . R . 191 - 981 . p , I . V , ebarA aicruM : srabI seliP ; 78 68 . p , II . V \r\n","page_name":" 63 ","page_number":71},
  {"content":"\r\n\r\nاما كار بدينجا پايان نيافت . ابن عمار را هواى آن در سر افتاد كه در آن شهر دورافتاده و دور از نفوذ ابن عباد خود به استقلال فرمانروايى كند ؛ از اين‌رو اوامر و خواستهاى ابن عمار را ناديده و ناشنوده مىگرفت و همانند اميرى مستقل در شهر حكم مىراند و ميان امراى آن نواحى به دسيسه پرداخت . ولى اين حادثه‌جويى ديرى نپاييد ؛ زيرا ابن رشيق خود را فاتح حقيقى مرسيه مىدانست و در كمين ابن عمار بود تا روزى كه او براى سركشى به برخى از دژها به خارج شهر رفته بود برجست و بر شهر مستولى شد و دروازه‌ها را بر روى ابن عمار بست . اين ضربت بهترين پاداش خيانت او بود .\r\nابن عمار جز فرار راهى در پيش نداشت . به سوى شرق گريخت و چندى در دربار آلفونسوى ششم زيست ، ولى از آلفونسوى روى يارى نديد . پس آهنگ سرقسطه كرد و به امير مقتدر سرقسطه ابن هود پناه برد . ابن هود مقدمش را گرامى داشت و او را در امور شخصى خود به كار گرفت ؛ ولى پس از اندكى در سال 475 ه / اواخر سال 1081 م درگذشت و كشورش ميان فرزندانش تقسيم شد . سرقسطه به المؤتمن تعلق گرفت .\r\nابن عمار در نزد او به همان حال كه پيش از اين بود ، بماند تا آن‌سان كه خصلت او بود المؤتمن را به تصرف دژ شقوره كه در آن ايام از اعمال دانيه بود تحريض كرد . ابن عمار با گروه قليلى از ياران خود آهنگ دژ نمود . حاكم دژ مردى سخت هوشمند بود به نام ابن مبارك . ابن عمار و يارانش را به درون دعوت كرد و با رويى گشاده به استقبالش رفت .\r\nابن عمار فريفته شد . تا به درون دژ درآمد هنوز استقرار نايافته بر او هجوم آوردند و دستگيرش كردند و بر دست او بند نهادند و به تاريكى زندانش افگندند . اين واقعه در ماه ربيع الاول سال 477 ه / ژوئيهء سال 1084 م بود .\r\nابن عباد از اين حادثه خبر يافت . نزد ابن مبارك كس فرستاد و مالى و چند اسب برايش گسيل داشت و از او خواست كه اسير خود را تسليم او كند . ابن مبارك خشنود شد و ابن عمار را تسليم فرستادگان ابن عباد به سردارى پسرش يزيد الراضى نمود .\r\nنخست او را به قرطبه بردند ، زيرا المعتمد بن عباد در اين روزها در قرطبه بود . ابن عمار را دست‌بسته با وضعى رقت‌بار به شهر درآوردند . هزارها تن از مردم قرطبه به تماشا آمده بودند تا مردى را كه پيش از اين زمين زير پاى موكبش مىلرزيد بنگرند . المعتمد او را در جايى پست از قصر خود جاى داد و چند بار احضارش كرد و سخن پرسيد و مورد عتاب و ملامتش قرار داد و ابن عمار پيوسته عذر مىآورد و در جلب عطوفت و ترحم او\r\n\r\n","description":"","footnote":"","page_name":" 64 ","page_number":72},
  {"content":"\r\n\r\nمىكوشيد . گويند عاقبت المعتمد بن عباد را دل بر او بسوخت و وعدهء بخشايشش داد ، ولى بار ديگر از وعده‌اى كه داده بود عدول كرد ؛ زيرا دشمنان ابن عمار كه خبر يافتند سعى در هلاكش نمودند . سردستهء اين معاندان ابو بكر بن زيدون پسر ابن زيدون شاعر بود . اينان كاغذى به المعتمد نشان دادند كه در آن ابياتى به خط ابن عمار بود .\r\nآنها را در ايامى كه در مرسيه مىزيست سروده بود در هجو بنى عباد و اعتماد الرميكيه زن المعتمد . « 8 »\r\nپيش از اين گفتيم كه ميان ابن عمار و اعتماد زن المعتمد خصومت بود و اين خصومت روزبه‌روز افزون مىشد . اعتماد كه ملكهء اشبيليه بود در زندگى شوى خود جايى آشكار داشت و در دربار اشبيليه نفوذى سرشار . ازدواج المعتمد با اين زن زيبا و هوشيار كه هم در ايام عزت و اعتلا در كنار او بود و هم در روزگاران شوربختى ، و براى او پسرانى زاييد كه همه بعدها صاحب مراتب و مقامات شدند ، داستانى است ميان تاريخ و اسطوره . تاريخ مىگويد به هنگامى كه المعتمد ولىعهد پدر بود ، روزى اعتماد را همراه مولايش رميك كه از وجوه اشبيليه بود ، ديد . در نظرش خوش‌آمد و خريدش و سخت دلبستهء او شد تا با او ازدواج كرد . روايت ديگر هرچند طرفه‌تر ، ولى به افسانه نزديكتر است ، و آن اينكه المعتمد روزى با وزير خود ابن عمار در ساحل وادى الكبير ، رود اشبيليه ، تفرج مىكرد و با يكديگر به تبادل ابيات مشغول بودند . باد بر آب مىوزيد و آب چون زره حلقه‌حلقه مىشد . المعتمد مصراع اول را سرود :\r\n « صنع الريح من الماء زرد » \r\nو از ابن عمار خواست كه آن مصراع را تمام كند . وزير نتوانست مصراع مناسب را بيابد . دخترى زيبا كه در كنار رودخانه رخت مىشست بر فور پاسخ داد :\r\n « اى درع لقتال لو جمد » \r\nالمعتمد بن عباد در شگفت شد و از سرعت خاطر او خوشش آمد همچنانكه فريفتهء زيبايى او شده بود . از او پرسيد كه شوهر دارد ؟ دختر گفت كه شوهر ندارد .\r\n\r\n\r\n","description":"","footnote":"\r\n( 8 ) . رجوع كنيد به دوزى :  401 - 001 , 19 . p , II . V , muradidabbA . tsiH  ابن خطيب : اعمال الاعلام ، ص 160 و 161 . المراكشى : المعجب ، ص 66 . فتح بن خاقان : قلائد العقيان ، ص 83 ، 90 ، 91 و 97 . همچنين  982 . p , diC led anapsE aL : LadiP . M . R . \r\n","page_name":" 65 ","page_number":73},
  {"content":"\r\n\r\nالمعتمد او را به قصر خود فراخواند و با او ازدواج كرد . « 9 »\r\nبدين‌گونه تقدير خواسته بود كه اعتماد الرميكيه زوجهء المعتمد بن عباد و ملكهء كاخ اشبيليه گردد . چون المعتمد عهده‌دار فرمانروايى شد ، اعتماد توانست مكان بارز خود را در دربار به‌دست آورد و در كارهاى مملكت دخالت كند . به سبب علو شأن و نفوذ بسيارش او را « السيدة الكبرى » « 10 » لقب داده بودند . اعتماد با شوى خود در سرودن شعر شركت مىكرد . او در آن جو رفيع ادبى كه بر دربار اشبيليه سيطره يافته و مجمع بزرگترين شاعران آن زمان شده بود ، مىزيست . بسيار اتفاق مىافتاد كه خود نيز در آن محافل شركت مىجست و المعتمد را به برگزارى چنان محافلى ترغيب مىكرد . اعتماد علاوه بر اين به سبب نفوذ و محبوبيتى كه در نزد المعتمد داشت در رهبرى امور مملكت نيز شركت جست . وزير ابن عمار كه در اين روزها در عنفوان مجد و عظمت خويش بود و خود نيز يكى از اركان اين محافل ادبى به‌شمار مىآمد بيش از ديگر درباريان وثوق و محبت المعتمد را جلب كرده بود ؛ از اين‌رو اعتماد بر او حسد مىبرد و كينهء او به دل گرفته بود . ابن عمار نيز به نوبهء خود اعتماد را ناخوش مىداشت و از سعايت و شر او بيمناك بود . مبارزه ميان ابن عمار و اعتماد همچنان ادامه داشت و هرروز نتيجهء شومترى به بار مىآورد ، تا عاقبت به هزيمت وزير انجاميد .\r\nگويند آن ابيات طعن‌آميز را ابن عمار در همان اوقات در نهان در هجو اعتماد سروده بود و خبر آن به المعتمد بن عباد رسيد . بعضى مىگويند ابن عمار آن اشعار را به هنگامى كه در مرسيه بود سروده بود و خصم او ابو بكر بن عبد العزيز صاحب بلنسيه نسخهء خط شاعر را به دست آورد و براى المعتمد فرستاد .\r\nابن الابار در شرح حال ابن عمار آن قصيده را كه گويند سبب به خوارى افتادن او شده بود و به مرگش انجاميد در كتاب خود آورده است . از آن جمله است :\r\n الا حى بالغرب حيا جلالا * اناخوا جمالا و حازوا جمالا \r\n\r\n\r\n","description":"","footnote":"\r\n( 9 ) . المقرى : نفح الطيب ، ج 2 / ص 451 .\r\n( 10 ) . المراكشى : المعجب ، ص 77 . و اين لقب از آن مادر المعتمد دخت مجاهد العامرى بود .\r\n","page_name":" 66 ","page_number":74},
  {"content":"\r\n\r\n و عرج بيومين ام القرى * و نم فعسى ان تراها خيالا\r\nلتسأل عن ساكنيها الرماد * و لم تر للنار فيها اشتعالا \r\nيومين در اين ابيات از ديه‌هاى اشبيليه است و بنى عباد از آن ده بودند . و در اين قصيده در هجو اعتماد گويد :\r\n تخيرتها من بنات الهجين * رميكية ما تساوى عقالا\r\nفجائت بكل قصير العذار * لئيم النجادين عما و خالا\r\nقصار القدود و لكنهم * اقاموا عليها قرونا طوالا \r\nسپس به روزگار جوانىاش با المعتمد اشاره مىكند و در حق او اشارات ناشايست مىكند و او را بدين بيت مخاطب مىسازد :\r\n ساكشف عرضك شيئا فشيئا * و اهتك سترك حالا فحالا « 11 » \r\nدر هرحال ، عوامل سياسى و شخصى دست به هم دادند تا ابن عمار هرچه بيشتر لگدكوب حوادث گردد . ابن عمار از زندان خود براى المعتمد بن عباد قصايدى همه شكايت‌آميز و عطوفت‌برانگيز مىفرستاد كه دل سنگ را آب مىكرد ، ولى مؤثر نمىافتاد .\r\nابن الخطيب مىگويد : « اگر قلم تقدير بر سر او نرفته بود و اجلش فرانرسيده بود ، آن قصايد هردلى را نرم مىساخت و هركوهى از گناه را بر باد مىداد » . يكى از مشهورترين قصايد او قصيدهء زير است كه اوتار دل را مىلرزاند :\r\n\r\n\r\n","description":"","footnote":"\r\n( 11 ) . ابن الابار : الحلة السيراء ( نسخهء خطى اسكوريال ) ، برگهاى 74 و 102 . همچنين رجوع كنيد به دوزى :  711 . p , II . V , muradidabbA . tsiH .  المقرى : نفح الطيب ، ج 2 / ص 451 و 452 .\r\n","page_name":" 67 ","page_number":75},
  {"content":"\r\n\r\n سجاياك ان عافيت اندى و اسمح * و عذرك ان عاقبت اجلى و اوضح\r\nو ان كان بين الخطتين مزية * فانت الى الادنى من اللّه تجنح\r\nحنانيك فى اخذى برأيك لاتطع * عداى و لو اثنوا عليك و افصحوا \r\nو از اين قصيده است :\r\n اقلنى بما بينى و بينك من رضا * له نحو روح اللّه باب مفتح\r\nو عف على آثار جرم سلكتها * بهبة رحمى منك تمحو و تصفح\r\nو لا تلتفت قول الوشاة و زورهم * فكل اناء بالذى فيه يرشح \r\nو نيز :\r\n الا ان يطشا للمؤيد يرتمى * و لكن حلما للمؤيد يرجح\r\nو بين ضلوعى من هواه تميمة * ستشفع لوان الحمام مجلح\r\nسلام عليه كيف دار به الهوى * الى فيدنوا او على فينزح\r\nليهنيه ان مت السلوفاننى * اموت ولى شوق اليه مبرح \r\nزاريهاى ابن عمار در دل سنگ سرورش اثر نكرد و گويند يكى از عللى كه معتمد را از عفو او منصرف ساخت و در كشتنش شتاب ورزيد اين بود كه چون در نهان ابن عمار را وعدهء بخشايش داد ، ابن عمار آن راز را با فرزند او الرشيد در\r\n\r\n","description":"","footnote":"","page_name":" 68 ","page_number":76},
  {"content":"\r\n\r\nميان نهاد و در همه‌جا شايع شد . ابو بكر بن زيدون دشمن سرسخت ابن عمار ماجرا به المعتمد بازگفت . المعتمد بر ابن عمار بار ديگر خشم گرفت و بر فور برخاست و تبرزينى را كه آلفونسو پادشاه قشتاله به او داده بود بركشيد و به جايى كه ابن عمار در غل و زنجير بود رفت . ابن عمار با ديدن او بر خود بلرزيد و زارى كرد و خود را بر پاى او افگند و پاهاى او به اشك چشم خويش تر كرد . ولى المعتمد همچنان او را زير ضربه‌هاى تبرزين گرفت تا به حياتش خاتمه داد و از او جز پيكرى سرد و خونين برجاى نماند .\r\nسپس فرمان داد غسلش دادند و كفنش كردند و در يكى از اركان « القصر المبارك » به خاكش سپردند . كشته شدن ابن عمار به اين وضع دلگداز در اواخر سال 477 ه / اوايل سال 1085 م اتفاق افتاد . « 12 »\r\nبدين‌گونه المعتمد بن عباد به دست خود وزير خويش ، آن شاعر نامدار و دوست ايام كودكىاش ، مردى كه در بسيارى حوادث خطير به منزلهء دست راست او بود به قتل آورد . اين حادثهء خونين يكى از خطاهاى بزرگ او بود . گويند المعتمد بن عباد كه در اثر خشمى زودگذر مرتكب چنان جنايتى شده بود ، از كرده پشيمان شد و از آن پس زندگى در كامش تلخ شد . امير عبد اللّه بن بلقين امير غرناطه كه معاصر آن حادثه و از جوانب مختلف آن آگاه بوده است در باب سبب كينه‌اى كه المعتمد به وزير خود پيدا كرده بود مىگويد كه آتش عداوت ميان ابن عمار و المعتمد به دست پسرش الرشيد افروخته گرديد . ابن عمار بر فرزندان المعتمد تكبر مىفروخت و سخت مىگرفت و با همهء خويشاوندان او كه درخور احترام بودند رفتارى ناپسند داشت و المعتمد بر همهء اينها صبر مىكرد . از سوى ديگر ابن عمار مسيحيان را به سوى خود جلب كرده بود و هرگاه مشكلى پيش مىآمد ، او خود براى حل آن مىرفت و آن مهم از پيش پاى برمىداشت . ابن عمار اين يكه‌تازيها را به پايمردى اموال بيكران رئيس خود و در سايهء بخت بلند او انجام مىداد و به نادانى مىپنداشت كه آن اموال به كوشش او گرد آمده است و او به هرگونه كه خواهد در آنها تصرف تواند كرد . اينها امورى بود كه المعتمد\r\n\r\n\r\n","description":"","footnote":"\r\n( 12 ) . رجوع كنيد به دوزى :  911 811 . p , II . V , muradidabbA . tsiH .  المراكشى : المعجب ، ص 68 و 69 . المراكشى مىگويد كه كشته شدن ابن عمار در سال 479 ه واقع شد . و نيز رجوع كنيد به ابن الابار : الحلة السيراء ( نسخهء خطى ) ، برگهاى 93 - 104 . دوزى برخى مطالب آن را در تاريخ مذكور خود صفحات 88 - 123 آورده است .\r\n","page_name":" 69 ","page_number":77},
  {"content":"\r\n\r\nرا به خشم مىآورد و عاقبت با او چنان كرد كه درخور آن مىبود . « 13 » ابن الخطيب نيز طى عباراتى المعتمد بن عباد را در كشتن ابن عمار تبرئه مىكند و او را مستحق مرگ مىشمارد . « 14 »\r\nابن عمار از بزرگترين رجال اندلس در عصر ملوك الطوايف ، وزيرى خردمند ، سردارى مجرب و سلحشور و پيروز جنگ بود . او سياستمدارى فرزانه و در گفتگوهاى سياسى بىهمتا بود و در حل مشكلات متبحر . آوازه‌اش در ديگر بلاد اندلس حتى در بلاد اسپانياى مسيحى نيز پيچيد ، تا آنجا كه آلفونسوى ششم پادشاه قشتاله چون نام ابن عمار را نزد او مىآوردند مىگفت : « مرد جزيرهء اندلس است » . « 15 » البته ابن عمار سياستمدارى حادثه‌جو بود . دوستىاش درخور اعتماد نبود و از وفا بهره‌اى نداشت .\r\nهمانند ماكياولى براى دست يافتن به هدف خويش از هروسيله‌اى سود مىبرد ، بىآنكه به هيچ يك از اصول اخلاقى پاىبند باشد .\r\nابن عمار بىترديد بزرگترين شعراى اندلس در زمان خود بود . در زمان او قصرهاى ملوك الطوايف مجمع ستارگان شعر و ادب بود . جماعتى از شعراى بزرگ در آنجا گرد آمده بود كه همانند ايشان در دوره‌هاى ديگر نبود . از آن جمله‌اند بنى عباد و مقدم بر ايشان المعتمد بن عباد و ابن زيدون و ولاده دخت المستكفى و ابو بكر بن اللبانه و المعتصم بن صمادح و پسرش رفيع الدوله و بنى القبطرنه و ابن عبدون . و ابن عمار سرآمد اين جمله بود . شعر او و حكايت اعمال شگرف و حادثه‌جوييهاى او سراسر اندلس را فراگرفته بود . ابو الطاهر محمد بن يوسف التميمى اشعار او را در ديوانى گردآورد « 16 » . همچنين ابن بسام در الذخيره مقدار بسيارى از اشعار او را نقل كرده و در تاريخ او كتابى خاص تأليف نموده است . « 17 » اين توجه به سيرت ابن عمار و ميراث شعرى او از ميان ديگر معاصرانش ، دليل اهميت اين شخصيت بارز در تاريخ ملوك الطوايف است و از رفعت و منزلت او در شعر و سياست حكايت دارد .\r\n\r\n\r\n","description":"","footnote":"\r\n( 13 ) . كتاب التبيان ، يا مذاكرات امير عبد اللّه ( به كوشش استاد لوى پروونسال در سال 1955 در قاهره به چاپ رسيده است ) ، ص 81 .\r\n( 14 ) . ابن الخطيب : اعمال الاعلام ، ص 162 .\r\n( 15 ) . المراكشى : المعجب ، ص 63 .\r\n( 16 ) .  . 98 . p , II . V , muradidabbA tsiH : yzoD \r\n( 17 ) .  501 . p , II . V , muradidabbA tsiH : yzoD \r\n","page_name":" 70 ","page_number":78},
  {"content":"\r\n\r\n\r\n2\r\nتا اين زمان المعتمد بن عباد توانسته بود بزرگترين مملكت طوايف را كه در قلب نيمهء جنوبى شبه جزيرهء اندلس گسترده شده بود به وجود آورد . حد شرقى كشور او ولايت تدمير و حد غربى آن اقيانوس اطلس بود ؛ همچنين از جنوب به شمال از ساحل وادى يانه تا سرزمين فرنتره را دربرداشت . المعتمد توانسته بود در اواخر روزگار پادشاه عاجز و ناتوان ، القادر بن ذو النون بر بيشتر اراضى مملكت طليطله در جنوب شرقى از ناحيهء معدن تا شهر قونقه استيلا يابد . المعتمد بن عباد در صدد غزوات و فتوحات ديگر بود و مىخواست بلاد همجوار را نيز به تصرف درآورد ، ولى سقوط طليطله او را از خواب برانگيخت و متوجه آزمنديهايش نمود . آرى ، بر المعتمد بن عباد و ديگر امراى طوايف پوشيده نبود كه مملكت طليطله با وضعى كه دارد و افتادن پادشاه ناتوانش در دامان مسيحيان ، حتما رهسپار فنا خواهد شد و پايتخت كهنسال آن ، شهر طليطله به زودى به دست پادشاه قشتاله خواهد افتاد . المعتمد بن عباد به سبب معاهده‌اى كه با پادشاه قشتاله داشت در برابر اين حوادث تأسف‌بار بىتفاوت مانده بود . شايد اين موضعى كه ابن عباد در برابر مسئلهء قشتاله اتخاذ كرد يكى از خطاهاى مهم سياسى او بود كه به سبب بىبندوبارى و سهل‌انگارى نسبت به امتش و دينش گريبانگير شبه جزيرهء اندلس شد . هنگامى المعتمد بن عباد متوجه خطاى بزرگ سياسى خود شد كه طليطله به دست قشتاليان افتاد . آنگاه دريافت كه اين حادثه هشدارى است قوى براى ديگر ملوك الطوايف .\r\nپيش از اين گفتيم كه المعتضد بن عباد متعهد شده بود كه به فرناندو پادشاه قشتاله از سال 455 ه / 1063 م جزيه بپردازد و خود در پرداخت اين جزيه تأخير نكرده بود ؛ زيرا وقتى در سال 1065 م فرناندو رخت از جهان بربست ، المعتضد جزيه را به پسر اوسانچو پادشاه جليقيه پرداخت . چون آلفونسو بر دو برادر خود غلبه يافت و پادشاه قشتاله شد ، المعتمد بن عباد همان جزيه‌اى را كه به پدر مىپرداخت به پسر پرداخت .\r\nآلفونسو هرسال رسولان خود را براى گرفتن جزيه نزد المعتمد مىفرستاد . شايستهء ذكر\r\n\r\n","description":"","footnote":"","page_name":" 71 ","page_number":79},
  {"content":"\r\n\r\nاست كه رسول آلفونسو كه در سال 472 ه / 1079 م براى گرفتن جزيه آمده بود سوار سلحشور مشهور قشتاله رودريگو دياث‌دو ويوار ملقب به السيد الكمپيادور يا چنان كه در روايات عربى آمده السيد الكنبيطور بود . چون السيد به اشبيليه رسيد ، قواى بربرى امير غرناطه با جمعى از سپاهيان مسيحى به اراضى اشبيليه حمله كرده بود . السيد از همكيشان خود خواست كه دست از تجاوز بردارند . و اين به سبب مراتب مودتى بود كه ميان آلفونسو و دوستش امير اشبيليه به وجود آمده بود . چون مهاجمان به سخن او گوش ندادند با شمار اندكى از سپاهيان كه به همراه داشت بر دشمن تاخت و توانست آنان را به هزيمت دهد . المعتمد بن عباد از اين اقدام شادمان شد و علاوه بر جزيهء هرساله مقدار كثيرى تحف و هدايا به عنوان پادشاه قشتاله همراه او كرد . « 18 »\r\nبدين‌گونه المعتمد بن عباد ، با وجود وسعت كشورش و درآمد فراوانش نتوانست خود را از زير يوغى كه آلفونسو بر گردن ديگر امراى طوايف گذاشته بود آزاد سازد .\r\nسبب آن بود كه المعتمد مىديد نمىتواند با دل آسوده حكمروايى كند مگر آنكه رشته‌هاى مودتش را با آلفونسو استوار سازد و در حفظ پيمان دوستى بكوشد . در روايات قشتالى از اين معاهدات خبر آمده ، ولى زمان آن معين نشده است . آنچه هست اين است كه وزير ابن عمار نزد پادشاه ليون رفت و با او براى عقد قراردادى به گفتگو پرداخت و خلاصهء آنچه بر آن اتفاق كردند اين بود كه پادشاه قشتاله المعتمد را در جنگهايش بر ضد ديگر دشمنان از امراى مسلمان يارى دهد و المعتمد هرسال جزيه‌اى كلان بپردازد و به جنگ اراضى جنوبى مملكت طليطله لشكر برد . آنگاه اراضى شمال جبال سييرامورنا يا جبل الشارات را به او تسليم نمايد . روايات قشتالى مىافزايند كه المعتمد بن عباد به اين مناسبت يا مناسبت ديگر يكى از دختران خود را نزد پادشاه قشتاله فرستاد كه زوجهء او گردد . نام اين دختر در روايات قشتالى « زائده » آمده است . اين خود داستانى دارد كه در جاى خود از آن ياد خواهيم كرد . « 19 »\r\nاما امور آن‌سان كه المعتمد بن عباد انتظار داشت جريان نيافت . در سال 475 ه / 1082 م آلفونسوى ششم برحسب معمول سفير خود را نزد المعتمد بن عباد فرستاد .\r\nدر رأس اين گروه مردى يهودى بود به نام ابن شاليب . رسولان پادشاه قشتاله در بيرون\r\n\r\n\r\n","description":"","footnote":"\r\n( 18 ) .  . 162 - 952 . p , diC led anapsE aL : ladiP . M . R \r\n( 19 ) .\r\n . 404 . p , II . V , ) 1881 , dirdaM ( anapsE ed lareneg airotsiH : etneufaL otsedoM \r\n","page_name":" 72 ","page_number":80},
  {"content":"\r\n\r\nشهر خيمه زدند . المعتمد بن عباد مال مقرر را همراه چند تن از مشايخ شهر روانه داشت .\r\nمقدم بر اينان وزير ابن زيدون بود . چون ابن شاليب را چشم بر اموال و شمشهاى طلا افتاد ، با درشتگويى آنها را پس زد و گفت در آنها غش است و تهديد كرد كه اگر زر خالص ندهند مملكت اشبيليه را اشغال خواهند كرد . چون المعتمد بن عباد از اين تهديد خبر يافت مردان خود را بفرستاد و ابن شاليب و يارانش را كه همه از سواران سلحشور قشتاله بودند گرفتند . يهودى را بر دار كردند و سواران مسيحى را به زندان فرستاد . چون پادشاه قشتاله از سرگذشت سفيران خود خبر يافت ، مجبور شد كه حصن المدور را كه نزديك قرطبه بود به المعتمد بن عباد واگذار كند تا او نيز در مقابل ، زندانيان را آزاد نمايد ؛ ولى سوگند خورد كه از المعتمد بن عباد انتقام خواهد گرفت ، انتقامى سخت و سرزمين مملكت اشبيليه را تا تنگهء جبل طارق ويران خواهد ساخت .\r\nسپس براى اجراى تهديد خود دست به كار شد و سپاهى گران از مردم جليقيه و قشتاله و بشكنسها بسيج كرد و گروههايى براى دستبرد زدن به اطراف باجه و لبله فرستاد و خود راهى اشبيليه شد . در راه ، روستاها را آتش مىزد و مزارع را نابود مىكرد و هركس را از مسلمانان كه به دستش مىافتاد ، به اسارت مىگرفت . سپس شهر اشبيليه را سه روز در محاصره گرفت و در اراضى شذونه دست به كشتار و غارت زد . آنگاه لشكر او به جنوب سرازير شد و هرچه بر سر راهش بود ويران كرد تا به شهر طريف رسيد . بر ساحل درياى زقاق در حالى كه امواج دريا سم اسبش را مىشست ، ايستاد .\r\nالمعتمد بن عباد در همهء مدتى كه توفان مىوزيد سرگرم دفاع بود . « 20 »\r\nنقشهء آلفونسوى ششم تضعيف ملوك الطوايف بود و با گرفتن جزيه مىخواست بنيان مالى آنان را ضعيف كند و از سوى ديگر اراضى آنان را ويران مىكرد و كشت و زرعشان را كه قوت آنان بود به حمله‌هاى پىدرپى ويران مىساخت و چون فرصتى به دست مىآورد دژها و زمينهايشان را تصرف مىكرد . اين نقشهء آلفونسو كاملا با موفقيت همراه بود و هرچه او نيرو مىگرفت و به‌طور منظم تجاوز مىكرد ملوك الطوايف به‌طور آشكار و ملموس روى به ضعف مىنهادند . از آنجا كه آلفونسو به سازوبرگ و نيروى نظامى خود متكى بود و به تفرق و خذلان ملوك الطوايف يقين داشت ، گاه آنان\r\n\r\n\r\n","description":"","footnote":"\r\n( 20 ) . الحلل الموشيه ، ص 25 و 26 و دوزى :  132 - 881 , 471 . p , II . V , muradidabbA , tsiH  ابن خلدون : العبر ، ج 6 / ص 186 .\r\n","page_name":" 73 ","page_number":81},
  {"content":"\r\n\r\nرا « السيد » خطاب مىكرد و گاه به آنان به ريشخند عنوان امپراتور و پادشاه دو دين مىداد و علنا تحقيرشان مىكرد و اهانتشان مىنمود . در روايت آمده كه به سفير المعتمد بن عباد كه مردى يهودى به نام ابن مشعل بود گفت : « چگونه از جماعتى ديوانه دست‌بردارم كه هريك خود را به نام خلفا و ملوكشان ، المعتضد ، المعتمد ، المعتصم ، المتوكل ، المستعين ، المقتدر ، الامين و المأمون ناميده است ؟ هيچ يك از ايشان براى دفاع از خود شمشير از غلاف برنمىكشد و از رعيت خود دفع ظلم و ستم نمىكند . آشكارا مرتكب فسق و عصيان مىشوند و همهء وقت خود را با لهو و لعب مىگذرانند . » « 21 »\r\nدر اين هنگام المعتمد به خوبى دريافت كه در هم‌پيمانى و دوستى با آلفونسو مرتكب چه اشتباه بزرگى شده است و چگونه او را بر ديگر امراى طوايف دلير كرده است و علامات ورطهء وحشتناكى كه به زودى به سوى آن درخواهد غلطيد پديدار شد . بر اوست كه اكنون دامن همت بر ميان زند و به يارى ديگران يا دليرى خويش به تدارك آن بپردازد . ظاهرا در اين هنگام پيش از هرچيز به فكرش افتاد كه از برادران مسلمانش در آن سوى دريا در عدوهء مغرب يارى جويد . نامه به پادشاه مرابطون يوسف ابن تاشفين نوشت و او را از وضعى كه اندلس بدان گرفتار آمده و از مصيبتى كه نشانه‌هاى آن از دور پديدار گشته بود آگاه كرد و از او مدد خواست . « 22 » اين انديشه - يعنى يارى خواستن از فرمانرواى مغرب - سنتى شد كه همهء امراى طوايف بدان گرويدند و ما آن را در جاى خود خواهيم آورد .\r\nاستيلاى آلفونسوى ششم بر طليطله ، اوج پيروزى او بود . چون به پايتخت قديم‌گتها درآمد ، برايش ترديدى باقى نماند كه پايان حكومت طوايف نزديك شده و از آن پس هرپيروزى در پى پيروزى ديگر خواهد آمد و شهرهاى اندلس را يكى پس از ديگرى خواهد بلعيد ؛ از اين‌رو براى گامهاى بعدى برنامه‌اى طرح كرد . قدم بعدى را به سوى اشبيليه برمىداشت ؛ زيرا اشبيليه مهمترين ممالك امراى طوايف بود و نيرومندترين آنها . نامه‌اى به المعتمد بن عباد نوشت همه وعيد و تهديد و از او خواست كه قلمرو خويش تسليم او كند ، و گرنه بر سر او آن خواهد آمد كه بر سر طليطله آمد .\r\n\r\n\r\n","description":"","footnote":"\r\n( 21 ) . دوزى در  02 . p , II . V , muradidabbA . tsiH  از كتاب الاكتفاء . همچنين رجوع كنيد به :\r\n . 913 813 , 952 . p , diC led anapsE aL : ladiP . M . R \r\n( 22 ) . ابن ابى زرع : روض القرطاس ( چاپ ابساله ، 1843 ) ، ص 92 .\r\n","page_name":" 74 ","page_number":82},
  {"content":"\r\n\r\nاز متن نامه چنان برمىآيد كه به انشاى يكى از مسيحيان يا يهوديان معاهد باشد كه در دربار قشتاله خدمت مىكرده است . المعتمد بن عباد نيز پاسخى درشت به آن داد كه نص هردو نامه را صاحب الحلل الموشيه در كتاب خود آورده است .\r\n\r\n3\r\nبر اثر اين هشدار ، المعتمد به بسيج سپاه و تقويت آن و اصلاح دژهاى خود پرداخت و هرچه توانست ساز نبرد آماده ساخت . المعتمد همانند ديگر ملوك الطوايف مىدانست كه آلفونسو كمر به نابوديشان بسته است و ايشان را با درآمد محدود و قواى اندك و صفوف پراكنده ياراى دفع ايشان نيست .\r\nدر چنين موقعيت دشوارى بود كه المعتمد را به انديشه رسيد كه از برادران مسلمان خود در آن سوى دريا ، در عدوهء مغرب يارى خواهد . در آن روزگاران مرابطون در آن نواحى فرمان مىراندند و پادشاهشان يوسف بن تاشفين بود . اين انديشه در خاطر ديگر امراى طوايف نيز خطور كرد و بسيارى از امرا و علماى اندلس در اين فكر افتادند كه از او يارى جويند . امير عبد اللّه بن بلقين مىگويد برادرش تميم امير مالقه نخستين كسى بود كه به فكر يارى جستن از مرابطون افتاد تا از او انتقام كشد « 23 » ؛ ولى انديشهء يارى خواستن از مرابطون براى قتال يا مسيحيان وسعت بيشترى داشت . سقوط طليطله باعث بيم و هراس شده بود . نخست اين بيم و هراس در دل امرا پديد آمد و زان پس زعما و فقها و ديگر طبقات را در برگرفت . در اين هنگام در قرطبه اجتماع بزرگى از زعما و فقها پديد آمد و چون به سگالش پرداختند بر آن مقرر شد كه يارى طلبيدن از مرابطون در زمرهء واجبات است . ابن عباد پس از اين فتوا به شهر درآمد و « جماعت » را تصديق كرد . در اين هنگام برخى از امراى طوايف چون امير بطليوس و امير غرناطه به او پيوستند و به گفتگو نشستند . رأى بر آن قرار گرفت كه جمعى از قضاة قرطبه و بطليوس و غرناطه را همراه با ابو بكر بن القصير كاتب ( و در روايت ديگر وزير ابو بكر بن\r\n\r\n\r\n","description":"","footnote":"\r\n( 23 ) . امير عبد اللّه : التبيان ، ص 102\r\n","page_name":" 75 ","page_number":83},
  {"content":"\r\n\r\nزيدون ) به سفارت به نزد پادشاه مرابطون فرستند . در اينجا در تفاصيل روايات اختلاف است . بعضى مىگويند هيأت سفيران اندلس از دريا گذشت و امير المسلمين را در سبته ديدار كرد . يوسف بن تاشفين پس از گرفتن شهر از تصرف يحيى بن سكوت البرغواتى به سبته آمده بود . آن هيأت او را از فشار و تهديدى كه اندلس از مسيحيان تحمل مىكند آگاه كردند و گفتند كه پادشاه قشتاله آلفونسو بر سر آن است كه بلاد ايشان در تصرف آرد و آنان را نابود سازد و اكنون به يارى او متكى هستند كه برخيزد و پاى مردانگى پيش نهد و اندلس را از اين مصيبت برهاند . روايت ديگر حاكى است كه المعتمد بن عباد خود با جماعتى از زعما از دريا بگذشت و به سبته يافاس رفت تا با امير المسلمين ديدار كند ، و به زبان خود از او يارى طلبيد و به جهاد و رهانيدن اندلس ترغيبش كرد . « 24 »\r\nاز سوى ديگر مىگويند كه الرشيد پسر المعتمد بن عباد و جماعتى از زعماى اشبيليه با المعتمد بن عباد به مخالفت برخاستند و هنگامى كه با ايشان در باب يارى خواستن از مرابطون نظر خواست ، گفتند كه بهتر است با پادشاه قشتاله به تفاهم رسد و با او پيمان صلح بندد و به هروسيله كه ممكن است و به هرطريق كه ميسر است با او كنار آيد . چون المعتمد بن عباد با پسر خود تنها ماند او را از وحشتى كه در دلش پديد آمده بود آگاه كرد و گفت پادشاه قشتاله پس از استيلاى بر طليطله روى به اشبيليه خواهد نهاد و ايشان در اين جزيره بىيار و ياور خواهند ماند . در امراى طوايف هم چندان سودى نيست كه بتوان به يارىشان اميد بست . پس چاره‌اى جز يارى خواستن از مرابطون براى دفع پادشاه قشتاله ندارد . الرشيد پسرش بر او برآشفت و گفت : « اى پدر ، كسى را به اندلس ما درمىآورى كه پادشاهى از ما بستاند و جمع ما پراكنده سازد » . المعتمد بن عباد به فرزندش گفت : « اى پسر ، هرگز از من مخواه كه اندلس را دار الكفر نمايم و به دست مسيحيان بسپارم . آنگاه مرا بر منابر اسلام لعنت خواهند كرد چنان كه ديگران را لعنت مىكنند . در نظر من شتربانى به از خوكبانى است » . الرشيد از آن پس كار به دست پدر داد تا هرچه خواهد كند . « 25 »\r\n\r\n\r\n","description":"","footnote":"\r\n( 24 ) . رجوع كنيد به آنچه دوزى از النويرى نقل كرده است در :  341 . p , II . V , muradidabbA . tsiH  و نيز السلاوى : الاستقصاء ، ج 1 / ص 111 . امير عبد الله : التبيان ، ص 102 . ابن خلدون : العبرء ج 6 / ص 186 .\r\n( 25 ) . الحلل الموشيه ، ص 27 و 28 . دوزى :  981 - 881 . p , II . V , muradidabbA . tsiH \r\n","page_name":" 76 ","page_number":84},
  {"content":"\r\n\r\nاز امراى اندلس كسانى چون عبد اللّه بن بلقين امير غرناطه كه رسولان خود را با رسولان المعتمد نزد امير المسلمين فرستاد و عمر المتوكل امير بطليوس با المعتمد در يارى خواستن از يوسف بن تاشفين سخت موافق بودند ، بويژه امير بطليوس كه مملكتش در معرض خطر واقع شده بود و پادشاه قشتاله بر او سخت مىگرفت . ابن صمادح امير المريه با اين دعوت موافق نبود . « 26 » برخى ديگر هم به سبب آنكه از طمع‌ورزى مرابطون در تصاحب سراسر اندلس بيم داشتند ، با اين رأى توافقى نداشتند .\r\nصاحب الحلل الموشيه متن برخى از نامه‌هايى را كه ميان آنان مبادله شده به دست داده است . گويند برخى نامه‌هايى كه المعتمد بن عباد براى امير المسلمين يوسف بن تاشفين نوشته انشاى اوست و بعضى انشاى وزيرانش . از جمله نامه‌اى است به تاريخ جمادى الاول سال 478 يعنى چند ماه پس از سقوط طليطله كه در آن ، حال تباه اندلس وصف شده و از تفرق دلها و اختلاف اهواء سخن رفته است و در آن شرح تجاوزها و خونريزيهاى مسيحيان آمده است . البته برخى نامه‌هاى ديگر در الحلل الموشيه گردآورى شده كه به نام المعتمد بن عباد است ، ولى از او نيست ؛ از جمله نامه‌اى است مربوط به قريب دويست سال بعد از اين ماجرا كه آن را محمد بن الفقيه ( ابن الاحمر ) پادشاه غرناطه به سلطان ابو يوسف المرينى پادشاه مغرب نوشته و از او براى مقابله با مسيحيان يارى خواسته است . « 27 »\r\nما در اينجا انديشهء يارى خواستن اندلس را بخصوص از جهت ارتباط آن به المعتمد بن عباد مورد بحث قرار داديم . در آتيه دربارهء مراحل ديگر آن از ناحيهء ديگر به بحث خواهيم پرداخت .\r\nبه‌هرحال ، زعيم مرابطون بعد از مشورتهاى طولانى و گفتگو با ديگر رؤسا و فقها به دعوت امراى اندلس پاسخ داد و حركت به اندلس را مشاركت در جهاد و يارى دين حق به حساب آورد ؛ ولى به توصيهء وزيرش عبد الرحمان بن اسبط كه اندلسى و از مردم المريه بود و از اوضاع اندلس آگاهى داشت ، گفت شرط قبول اين دعوت\r\n\r\n\r\n","description":"","footnote":"\r\n( 26 ) . رجوع كنيد به امير عبد الله : التبيان ، ص 103 و 104 .\r\n( 27 ) . رجوع كنيد به الحلل الموشيه ، ص 30 و 31 . دوزى :  981 881 . p , II . V , muradidabbA . tsiH .  اين نامه در كتاب الذخيرة السنيه ، ص 159 - 161 به نام محمد بن الاحمر ضبط شده است . و نيز رجوع كنيد به محمد عبد الله عنان : نهاية الاندلس ، چاپ دوم ، ص 89 .\r\n","page_name":" 77 ","page_number":85},
  {"content":"\r\n\r\nو عبور از آب و آمدن به شبه جزيره اين است كه شهر مرزى جزيرة الخضراء را به او دهند تا به عنوان پايگاه از آن استفاده كند . المعتمد بن عباد علىرغم مخالفت پسرش الرشيد ، جزيرة الخضراء را به او واگذاشت . حاكم جزيره در اين روزها پسرش يزيد ملقب به الراضى بود . المعتمد فرمان داد شهر را خالى كند تا سپاهيان امير المسلمين در آنجا فرود آيند . « 28 »\r\nدر اين اثنا زعيم مرابطون يوسف بن تاشفين سپاه بسيج كرد و با آلت و عدت گروه‌گروه به شمال گسيل داشت . چون لشكر آماده شد افواجى از سواران را به سردارى داود بن عايشه به اندلس فرستاد . داود بن عايشه از آب بگذشت و برحسب تعهد جزيرة - الخضراء را بگرفت . در ماه ربيع الاخر سال 479 ه / اوت 1086 م سپاه مرابطون به فرماندهى سردار دلير پير خود از سبته رهسپار جزيرة الخضراء شد . چون كشتيها به وسط تنگهء جبل طارق رسيد و كشتى يوسف بن تاشفين پيشاپيش به حركت درآمد دريا در خروش بود و او دستها به آسمان برداشت و گفت : « بارخدايا ، اگر مىدانى كه گذشتن من از اين دريا به خير و صلاح مسلمانان است گذشتن مرا آسان ساز و اگر به خير و صلاح ايشان نيست مانعى در راه من پديد آور كه از راه بمانم » . گويند كه در اثر اين دعا دريا آرام شد و باد خوش وزيدن گرفت و كشتيها برفتند تا در ساحل ديگر پهلو گرفتند .\r\nمرابطون سپس در جزيرة الخصراء فرود آمدند و به ساختن استحكامات پرداختند و راهها اصلاح كردند .\r\nو ما آنگاه كه از نبرد زلاقه سخن مىگوييم باقى اين حوادث را بيان خواهيم كرد . « 29 »\r\n\r\n\r\n","description":"","footnote":"\r\n( 28 ) . الحلل الموشيه ، ص 32 و 33 . دوزى :  981 881 . p , II . V , muradidabbA . tsiH  ابن الخطيب :\r\nاعمال الاعلام ، ص 159 .\r\n( 29 ) . رجوع كنيد به ابن ابى زرع : روض القرطاس ، ص 93 .\r\n","page_name":" 78 ","page_number":86},
  {"content":"\r\n\r\n\r\nفصل چهارم بنى الافطس و مملكت بطليوس\r\nمملكت بطليوس از جانب شمال همسايهء مملكت اشبيليه است . جبال بزرگ شارات يا سييرامورنا آن دو را از هم جدا مىسازد . مملكت بطليوس شامل سرزمين وسيعى از مغرب مملكت طليطله ، از مثلث نهر وادى يانه ، به طرف غرب تا اقيانوس اطلس و تقريبا شامل اراضى پرتغال « 1 » است و از جنوب تا شهر باجه امتداد دارد .\r\nشهر بطليوس در وسط اين منطقهء بزرگ است و شهرهاى ديگر آن عبارت است از مارده ، يابره ، اشبونه ، شنترين ، شنتره ، قلمريه ، بازو و غير آن .\r\nفرزندان مسلمه جد بنى الافطس سروران اين مملكت پهناور بودند و قريب به هفتاد سال در آنجا فرمان راندند و پايتخشان در ايام ملوك الطوايف در ميان ديگر بلاد درخشيد . استيلاى ايشان بر فرمانروايى اين مملكت مولود تصادفى محض بود ، از اين قرار كه اين منطقه كه شامل نيمهء شمالى از ولايت غربى اندلس است به هنگام فتنه تحت فرمان شاپور الفارسى يكى از غلامان فائق الخادم از موالى الحكم المستنصر بود . شاپور از زمان درهم ريختن خلافت به مدت سيزده سال بر آن حكومت مىكرد .\r\nمردى دلير و سلحشور بود ، ولى كشوردارى نمىدانست و از فنون حكمرانى خبر\r\n\r\n\r\n","description":"","footnote":"\r\n( 1 ) . ابن الخطيب در اعمال الاعلام ، ص 183 پرتقال به قاف ضبط كرده است .\r\n","page_name":" 79 ","page_number":87},
  {"content":"\r\n\r\nنداشت . وزيرش ابو محمد عبد اللّه بن محمد بن مسلمه كه پيش از اين والى مارده بود كارها را مىراند و در واقع حاكم حقيقى او بود . شاپور در سال 413 ه / 1022 م وفات كرد و دو كودك خردسال به نام عبد اللّه و عبد العزيز برجاى نهاد و وصيت كرد كه وزيرش همچنان بر سر كار خود باشد تا اين دو كودك به حد رشد رسند . عبد اللّه بن محمد بن مسلمه بر امور مستولى شد و مملكت اشبيليه را در ضبط آورد و همهء ميراث شاپور را از آن خود كرد و به المنصور ملقب شد و صاحب حقيقى مملكت گرديد .\r\nابو محمد عبد اللّه بن مسلمه معروف به ابن الافطس به يكى از قبايل مكناسه از قبايل مغرب انتساب داشت و اصل آن از فحص البلوط از ولايت قرطبه است . از خاندانى تهىدست بود و از علم و معرفت هم بهره‌اى نداشت . اما بنى الافطس خود نسب خويش به تجيب مىرسانند و شاعران ، ايشان را به اين صفت مىستايند و اين چيزى است كه ابن حيان را دچار تعجب كرده و آن را امرى غريب و نادر خوانده است . « 2 »\r\nعبد اللّه ابن الافطس خود مردى صاحب معرفت و هوشيار و دورانديش و باحزم و سياست بود . چون پس از شاپور بر آن منطقهء وسيع استيلا يافت ، در ضبط و ادارهء امور قدرت و براعت خويش آشكار ساخت و همواره مراقب حركات و اعمال همسايهء جنوبى خود ، قاضى ابو القاسم بن عباد و نيرومند شدن او بود و از او بيمناك بود . و اين بدان سبب بود كه با وجود استوارى باروهاى بطليوس و استحكامات ديگر آن به سبب پهناور بودن مملكت و پراكنده بودن شهرها در سمت جنوب و مشرق ، دفاع از آن دشوار بود و همسايهء نيرومند را چشم طمع به آن بود . ديرى نپاييد كه آنچه ابن الافطس از آن مىترسيد تحقق يافت . قاضى ابن عباد يك شورش محلى را در شهر باجه كه به سبب تعيين رئيس ميان اهالى برپا شده بود مغتنم شمرد و به سردارى پسرش اسماعيل همراه با سپاه هم‌پيمانش برزالى صاحب قرمونه لشكر به مملكت بطليوس كشيد . ابن الافطس در خلال اين مدت توانسته بود باجه را كه نزديكتر به او بود اشغال كند . شهر باجه به منطقهء قلمرو او نزديكتر بود تا به منطقهء قلمرو بنى عباد . پس نيروهاى مشترك اشبيليه به شهر باجه هجوم آوردند و سپاهيان ابن الافطس را محاصره كردند و ميانشان نبردى سخت درگرفت كه به از هم گسستن سپاهيان ابن الافطس و اسارت بيشتر آنان انجاميد . محمد بن الافطس\r\n\r\n\r\n","description":"","footnote":"\r\n( 2 ) . ابن الابار : الحلة السيراء ( نسخهء خطى ) ، برگ 85 الف .\r\n","page_name":" 80 ","page_number":88},
  {"content":"\r\n\r\nپسر المنصور در ميان اسيران بود . محمد مدتى نزد برزالى در قرمونه ، در بند و زنجير بود ، تا در سال 421 ه آزاد شد و به بطليوس بازگشت در حالى كه در مدت اسارت بسى آبديده شده و براى مقاومت در برابر بنى عباد و نبرد با ايشان عزمى جزم يافته بود .\r\nچند سال بعد بار ديگر آتش جنگ ميان بنى عباد و ابن الافطس افروخته شد .\r\nسبب آن بود كه اسماعيل بن عباد به سوى شمال رانده بود و به قلمرو ابن الافطس درآمده بود و تاراج و كشتار بسيار كرده بود . به هنگام بازگشت ، ابن الافطس با نيروى عظيمى به سختى به تعقيب او پرداخته بود . اسماعيل با بقاياى لشكرش گريخته بود و بسيارى از سپاهيانش به اسارت افتاده بودند . ابن الافطس بسيارى از ايشان را كشت . بسيارى ديگر هم به دست مسيحيان كشته شدند و اين يكى از حوادث محنت‌زاى بنى عباد بود كه در سال 425 ه / 1034 م واقع گرديد .\r\nابو القاسم بن عباد در سالهاى بعد ، از نبرد با ابن الافطس منصرف شد و با بربرها به كشمكش پرداخت . نخست با يحيى المعتلى درآويخت و قرمونه را در سال 427 ه از او بستد تا آن را به هم‌پيمان خود محمد بن عبد اللّه البرزالى بازگرداند ؛ ولى چنان كه گويى پشيمان شده باشد خود بازگرديد و بر قرمونه مستولى شد . در اين هنگام بربرها به يارى برزالى برخاستند و مقدم بر همه ادريس المتأيد صاحب مالقه و باديس بن حبوس صاحب غرناطه بودند . ميان بربرها و سپاه اشبيليه نبرد خونينى درگرفت . سپاه اشبيليه شكست خورد و اميرشان اسماعيل بن عباد در سال 431 ه كشته شد . و ما همهء اين وقايع را پيش از اين در اخبار دولت بنى عباد آورديم .\r\nاما ابن الافطس گرفتار شورشى بود كه در اشبونه دورترين مرزهاى مملكتش پديدار شده بود . سبب آن بود كه عبد الملك و عبد العزيز پسران شاپور چون پدرشان درگذشت و ابن الافطس بر ميراثشان چنگ انداخت ، از بطليوس بيرون آمدند و به ثغور اشبونه پناه بردند . در آنجا عبد العزيز قيام كرد و شهر را بگرفت و سالى چند فرمان راند و چون بمرد برادرش عبد الملك به جاى او نشست . عبد الملك مردى بدخوى بود و بدمنصب . نظم امور مختل شد و هرج‌ومرج در همه‌جا بالا گرفت . مردم اشبونه در نهان به ابن الافطس پيام دادند كه براى آنان از جانب خود حاكمى فرستد . او پسر خود محمد را با سپاهى بزرگ راهى اشبونه نمود . محمد بىهيچ مانعى به اشبونه درآمد .\r\nعبد الملك بن شاپور جز تسليم و رهانيدن جان و مال و اهل و فرزندان چاره‌اى نداشت .\r\n\r\n","description":"","footnote":"","page_name":" 81 ","page_number":89},
  {"content":"\r\n\r\nهرچه خواست به او دادند و اجازت يافت به هرجا كه خواهد برود . عبد الملك آهنگ قرطبه نمود و از وزير ابن جهور خواست كه اجازت دهد به قرطبه پناه گيرد . چون اجازتش داد با اموال و خاندان به شهر درآمد و در خانهء پدرش شاپور استقرار يافت و تا پايان عمر در آنجا زيست .\r\nعبد للّه بن الافطس در خلال اين مدت به تنظيم امور مملكت پهناور خود مشغول بود و به استحكام باروها و مواضع دفاعى و تقويت لشكر و تهيهء سازوبرگ سرگرم .\r\nو اينهمه از بيم تجاوز بنى عباد بود . بويژه از آن‌پس كه المعتضد بن عباد به جاى پدرش قاضى ابو القاسم نشست و نشانه‌هايى از تجاوز به قلمرو همسايگان مشاهده كرد در اين عزم پايدارتر گرديد . عبد اللّه بن الافطس در ماه جمادى الاول سال 437 ه / 1045 م درگذشت . « 3 »\r\nپس از المنصور عبد اللّه ابن الافطس ، پسرش محمد بن عبد اللّه به جاى او نشست و المظفر لقب يافت . مردى عالم و دلير و سلحشور بود . در بوتهء حوادث چون جنگ و اسارت آبديده شده بود . در حكومت و ضبط نظام و دفاع از ثغور شيوهء پدر پيش گرفت .\r\nاو نيز دشمنان دولت خود را در وجود بنى عباد مىديد ؛ از اين‌رو براى دفاع در برابر ايشان و دفع تجاوزشان به تهيهء سازوبرگ و تقويت لشكر مىپرداخت . پيش از اين ديديم كه المعتضد بن عباد براى استيلا بر امارات كوچك غرب اندلس نقشه كشيده بود و نخست از شهر لبله آغاز كرد و المظفر بن محمد بن عبد اللّه الافطس به يارى ابن يحيى فرمانرواى لبله برخاست و جمعى از سپاهيان بربر خود را به هجوم به اشبيليه فرستاد . وزير ابن جهور خود را به ميان افگند تا شايد دو گروه پيش از افروخته شدن آتش جنگ با هم مصالحه كنند ؛ ولى تلاش او به هدر رفت . ميان المعتضد بن عباد و محمد بن عبد اللّه بن الافطس نبرد افتاد و هريك به اراضى آن ديگر حمله كرد . محمد بن عبد اللّه بن الافطس نخست شكست خورد ، ولى حمله از سرگرفت و توانست به لشكر المعتضد شكستى فاحش وارد آورد و بسيارى از سپاهيانش را بكشد . اين واقعه در سال 439 ه / 1047 م اتفاق افتاد .\r\nآنگاه اوضاع دگرگون شد و روابط دوستانه ميان ابن يحيى و محمد بن عبد اللّه ابن الافطس بر هم خورد ، آن‌سان كه ابن الافطس از بازگرداندن اموال و ذخايرى كه\r\n\r\n\r\n","description":"","footnote":"\r\n( 3 ) . ابن عذارى : البيان المغرب ، ج 3 / ص 237 .\r\n","page_name":" 82 ","page_number":90},
  {"content":"\r\n\r\nهم‌پيمان او در ايام جنگ به او سپرده بود سر برتافت . محمد بن عبد اللّه بن الافطس به اين نيز اكتفا ننمود و سواران خود را براى حمله به لبله گسيل داشت . ابن يحيى از المعتضد بن عباد يارى طلبيد . المعتضد نيز اجابت كرد و با سواران ابن الافطس روبرو گرديد و آنان را تارومار ساخت و صد و پنجاه سر از ايشان ببريد . المعتضد بن عباد ، پس از آن لشكرى عظيم بسيج كرد و به سردارى پسرش اسماعيل و وزيرش ابن سلام به جنگ محمد بن عبد اللّه بن الافطس فرستاد . سپاه بنى عباد از رود وادىيانه گذشت و در اراضى محمد بن عبد اللّه بن الافطس به سوى شمال پيش راند ، تا به شهر يابره رسيد . ابن الافطس نيز در همان هنگام سپاه خود گردآورد و از سپاهى هم كه هم‌پيمانش اسحاق بن عبد اللّه البرزالى به فرماندهى پسرش المعز فرستاده بود ، مدد گرفت . اين دو گروه ، بىسازوبرگ كامل و بىهيچ انتظامى در نزديكى رود يابره با سپاه بنى عباد مصاف دادند . محمد ابن عبد اللّه بن الافطس شكست خورد و بسيارى از سپاهيانش به قتل رسيدند . المعز بن اسحاق نيز كشته شد . سرش را بريدند و به اشبيليه فرستادند . عم ابن الافطس نيز به قتل رسيد . سر او را نيز به اشبيليه فرستادند . ابن الافطس با بقيهء سواران خود به يابره پناه برد و در حمايت فرمانرواى آن عبيد اللّه الخراز قرار گرفت . اين نبرد ، نبردى خونين بود . شمار كشتگان را تا سه هزار تخمين زده‌اند . در سال 442 ه / 1050 م اتفاق افتاد .\r\nچند ماه بعد نيز ميان دو گروه نبرد افتاد . المعتضد توانست قواى ابن الافطس را بارها فروكوبد و در اراضى او دست به كشتار و تاراج زند و چند دژ بگشايد .\r\nدر اثر اين حوادث مملكت بطليوس گرفتار نقصان محصول شد و دچار قحط و غلا گرديد . المظفر محمد بن عبد اللّه الافطس عاقبت به پايتخت كشور خود بطليوس موضع گرفت و اين به هنگامى بود كه همهء يارانش دست از يارى او برداشته بودند . و او را از تجاوز المعتضد بن عباد نرهانيد مگر دخالت وزير ابو الوليد بن جهور كه همچنان در دفع فتنه و ممانعت از خونريزى پاى فشرد تا پيروز شد و ميان المعتضد بن عباد و المظفر محمد بن عبد اللّه بن الافطس در ماه ربيع الاول سال 443 ه / 1051 م پيمان صلح منعقد گردانيد . « 4 »\r\n\r\n\r\n","description":"","footnote":"\r\n( 4 ) . رجوع كنيد به آنچه در الذخيره از ابن حيان نقل شده است ( مجلد اول ، قسمت اول / ص 361 - 365 ) ابن عذارى : البيان المغرب ، ج 3 / ص 211 - 213 ، 234 و 235 .\r\n","page_name":" 83 ","page_number":91},
  {"content":"\r\n\r\nالمظفر در همان هنگام در معرض تجاوز المأمون بن ذو النون صاحب طليطله بود . ابن ذو النون پىدرپى به اراضى ابن الافطس حمله كرده و ميانشان نبردهاى محلى بسيارى رخ داده بود . ما آنچنانكه درخور اعتماد باشد به تاريخ اين نبردها دست نيافتيم ؛ ولى ظاهرا پس از پيمان صلح ميان المعتضد بن عباد و ابن الافطس يعنى از سال 443 ه بوده است . « 5 »\r\nالمظفر بن الافطس هنوز از آن جنگهاى ويرانگر فراغت نيافته بود كه حوادث و بحرانهاى ديگرى سربرداشت . اين حوادث و بحرانها در حدود غربى و شمالى مملكت بود . دشمنان او در اين بار مسيحيان ، همسايگان شمالى او بودند . فرناندوى اول ( فرديناند يا فرذلند ) پسر سانچوى بزرگ چون قشتاله وليون او را صافى شد ، چشم به حوادث ممالك همسايگان مسلمان خود دوخته و منتظر فرصت مناسب براى عمل بود . مرزهاى شمالى مملكت بطليوس ، ميان دو نهر تاجه و دويره ، شامل منطقهء دورافتاده‌اى بود بىهيچ وسايل دفاعى نيرومند ، آن‌سان كه مردم شهرهاى آن نواحى خود مىبايست از خويشتن دفاع كنند . نظر فرناندو به اين منطقه جلب شد و ديرى نكشيد يعنى در سال 449 ه / 1057 م با لشكريان خود آن ناحيه را درنورديد و بر دو شهر لاميگو ( لميقه ) و بازو كه در شمال پرتغال واقع شده بودند استيلا يافت . اين دو شهر را مسلمانان از زمان المنصور آباد كرده بودند . فرناندو بر سر راه خويش هيچ دفاعى كه درخور ذكر باشد نديد . ابن الافطس نيز كه مىدانست دفاع را سودى نيست از جاى نجنبيد . فرناندو ساكنان آن دو شهر اسلامى را برده ساخت و مسيحيان را به جاى آنها اسكان داد .\r\nچند سالى نگذشته بود كه بار ديگر فرناندو با ده هزار سوار ، از همان منطقه حمله آغاز كرد . ابن الافطس از پرداخت جزيه به پادشاه قشتاله سر باز زده بود . افواجى از سپاهيان مسيحى راهى جنوب شد تا شهر شنترين را كه بر ساحل رود تاجه بود تصرف كند . شنترين يكى از شهرهاى مهم پرتغال بود . ابن الافطس كه از حركت سپاه مسيحى به سوى شنترين خبر داشت ، شتابان خود را به آنجا رسانيد . چون مسيحيان به شهر نزديك شدند يكى از سردارانشان بيامد تا با محمد بن عبد اللّه بن الافطس به گفتگو پردازد . آن دو در كنار رود تاجه به گفتگو پرداختند . نتيجه آن شد كه ابن الافطس هرساله\r\n\r\n\r\n","description":"","footnote":"\r\n( 5 ) . ابن عذارى : البيان المغرب ، ج 3 / ص 282 و 283 .\r\n","page_name":" 84 ","page_number":92},
  {"content":"\r\n\r\nپنج هزار دينار ، به عنوان جزيه به پادشاه قشتاله بپردازد .\r\nيكى از بزرگترين مصيبتهايى كه بر مسلمانان و مملكت بطليوس نازل شد از دست رفتن قلمريه مهمترين شهر شمالى پرتغال بود . اين شهر را المنصور بن ابى عامر هشتاد سال پيش در سال 375 ه فتح كرده بود و در اين روزگار تحت فرمان يكى از موالى ابن الافطس به نام رانده بود . رانده براى دفاع از شهر پنج هزار سپاهى در اختيار داشت . گويند آنكه به فرناندو اشارت كرد كه به غزو قلمريه رود مستشار مستعرب او سسنندو بود كه پيش از اين از او ياد كرديم . او در اصل از مردم اين نواحى بود . فرناندو با سپاهى گران به قلمريه آمد و شهر را در محاصره گرفت . محاصرهء شهر شش ماه به درازا كشيد و روزبه‌روز بر شهر محصور فشار بيشترى وارد مىآمد . عاقبت رانده با فرناندو در نهان قرارى نهاد كه خود و زن و فرزندش از شهر - چنان كه كس درنيابد - بيرون روند . مردم شهر ديگر روز سردار خود را نيافتند . خواه و ناخواه امان خواستند تا تسليم شوند . فرناندو امان نداد و محاصره را ادامه داد ، تا آنجا كه خوردنى به پايان رسيد و مدافعان و مردم شهر ناتوان شدند . در اين حال ، مسيحيان حمله كردند . مدافعان تسليم شدند و به اسارت درآمدند . مسيحيان بسيارى از مردم شهر را ، چه زن و چه مرد ، اسير كردند . هركس مىتوانست بگريزد ، اموال و خان‌ومان مىگذاشت و مىگريخت .\r\nاين حادثه در سال 456 ه / 1064 م اتفاق افتاد . فرناندو مستشار خود سسنندو را حكومت قلمريه و اعمال آن داد و او را به « كنت » يا « وزير » ملقب نمود . آنگاه فرناندو به اخراج ساكنان مسلمان شهر به ديگر سرزمينهايى كه ميان دو نهر دويره و منيو ( منديگو ) بود پرداخت و اين اجراى برنامهء او در راندن مسلمانان از اراضى نزديك به مرز قشتاله بود .\r\nچون قلمريه به دست دشمن افتاد ، والى پيشين آن رانده عازم بطليوس شد . رانده به لشكرگاه مسيحيان پناه برده بود و به طمع آنكه سرور او عفوش خواهد كرد ، از آنجا بيرون آمد . ابن الافطس به سبب عملى كه از او سر زده بود ، او را از خود براند . سپس فرمان داد به سبب خيانتى كه مرتكب شده بود گردنش را بزنند . « 6 »\r\nما آنگاه كه در اخبار فرناندو پادشاه قشتاله سخن مىگوييم به تفصيل به حوادث\r\n\r\n\r\n","description":"","footnote":"\r\n( 6 ) . در باب حوادث قلمريه رجوع كنيد به ابن عذارى : البيان المغرب ، ج 3 / ص 238 و 239 . ابن الخطيب :\r\nاعمال الاعلام ، ص 184 . دوزى در :  77 - 76 . p , III . V , engapsE'd snamlusuM sed . tsiH \r\n","page_name":" 85 ","page_number":93},
  {"content":"\r\n\r\nقلمريه خواهيم پرداخت .\r\nفرناندو پادشاه قشتاله پس از دو سال ديگر يعنى در سال 1065 م بمرد و چند سال ميان سه فرزند او كشاكش بود و در خلال اين مدت مسيحيان به فكر تجاوز به اراضى مسلمانان نبودند و ابن الافطس از تعرض ايشان آسوده بود . چون تخت قشتاله و ليون به دست فرزند فرناندو ، آلفونسو افتاد ، هدف اين تعرض به سوى مملكت طليطله و مملكت اشبيليه گرديد .\r\nالمظفر بن الافطس در سال 461 ه / 1068 م درگذشت و پسرش يحيى ملقب به المنصور جانشين او شد .\r\nلازم است پيش از آنكه سخن را در باب المظفر بن الافطس به پايان بريم به بيان جنبه‌هاى درخشان زندگى او پردازيم و مرادمان جنبه‌هاى معنوى حيات اوست .\r\nالمظفر بن الافطس از علماى زمان خود بود و به شعر و ادب مشتاق . او شعر شاعران عصر خود را انتقاد مىكرد و مىگفت : « هركس نمىتواند مانند متنبى و معرى شعر بسرايد بهتر است كه خاموش باشد » . و خود به شعرى فروتر از شعر ايندو راضى نمىشد . در عالم ادب به سبب كتابى كه به نام او المظفرى ناميده شده ، اشتهار يافته است .\r\nاين كتاب يك دايرة المعارف بزرگ ادبى و تاريخى است حاوى بسيارى از اخبار و سير و منتخباتى از شعر و لطايف و غرايب اعمال پادشاهان و نوادر لغوى . ابن الافطس در تأليف آن سالها وقت صرف كرد . او از كتابهاى نفيسى كه در خزاين كتب خويش داشت در تصنيف آن استفاده نموده است . المظفر بن الافطس در تأليف اين كتاب جز از كاتب خود ابو عثمان سعيد بن خيره از كس يارى نگرفت . گويند المظفرى پنجاه مجلد بوده و بعضى گويند ده مجلد ضخيم بوده است . اين كتاب بزرگ سالها معروف و متداول بوده و در تواريخ اندلس از آن ياد شده است ؛ ولى عاقبت از ميان رفته و جز اندكى از آن به دست ما نرسيده است . « 7 »\r\nچون المنصور يحيى بن محمد المظفر بن الافطس به حكومت نشست برادرش عمر بر او بشوريد . عمر خود را از برادر شايسته‌تر به حكومت مىدانست . هنگام مرگ\r\n\r\n\r\n","description":"","footnote":"\r\n( 7 ) . ابن عذارى : البيان المغرب ، ج 3 / ص 236 و 237 . ابن الخطيب : اعمال الاعلام ، ص 183 و 184 .\r\nعبد الواحد المراكشى : المعجب ، ص 41 و 42 .\r\n","page_name":" 86 ","page_number":94},
  {"content":"\r\n\r\nپدرش المظفر حاكم شهر يابره و متعلقات آن بود . براى مبارزه با برادر قيام كرد .\r\nچند سال ميان آن دو نزاع بود تا عمر شكست خورد و به المأمون بن ذو النون صاحب طليطله پناه برد و برادرش المنصور يحيى بن محمد از المعتمد بن عباد صاحب اشبيليه يارى طلبيد و آتش فتنه افروخته شد . اگر در اين گيرودار المنصور يحيى در سال 464 ه / 1072 م وفات نكرده بود اين كشمكش اساس ملك را بر باد مىداد . چون يحيى بمرد ، عمر وارد بطليوس شد و بىهيچ منازعى به جاى برادر نشست و المتوكل على اللّه لقب يافت . عمر پسر خود عباس را فرمانروايى يابره داد .\r\nالمتوكل عمر بن محمد بن الافطس از مشهورترين امراى طوايف است و خاطره‌اش بيشتر از ديگران در تاريخ باقى مانده است . اين اشتهار به سبب فتوحات و لشكركشيها و كارهاى سياسى او نيست ، بلكه اشتهار او به سبب كثرت علم و ادب و شعر اوست . دربارش محل اجتماع اكثر ادبا و شعرا بود . مورخ معاصر او فتح بن خاقان دربار او را كعبهء آمال ادبا خوانده و شعر او را با گوهر و نثر او را بالطافت نسيم برابر دانسته « 8 » و ابن الخطيب او را پادشاهى عاليقدر و فاضل و اهل رأى و حزم و بلاغت شمرده و شهر بطليوس را در عصر او به خانهء ادب و شعر و نحو و علم وصف كرده است .\r\nابن الخطيب از بدايع شعر او دو بيت از قول وزيرش ابو طالب بن غانم نقل مىكند . گويد : المتوكل عمر در بستان بود ، اين دو بيت را بر برگ كلمى نوشت و براى من فرستاد :\r\n انهض ابا طالب الينا * و اسقط سقوط الندى علينا\r\nفنحن عقد به غير وسطى * ما لم تكن حاضرا لدينا « 9 » \r\nدر ميان وزراى المتوكل كل عمر بن محمد ، يكى هم كاتب و شاعر بزرگ ابو محمد عبد المجيد بن عبدون از مردم يابره بود . ابو محمد صاحب همان قصيدهء شيواست در\r\n\r\n\r\n","description":"","footnote":"\r\n( 8 ) . فتح بن خاقان : قلائد العقيان ، ص 36 .\r\n( 9 ) . ابن الخطيب : اعمال الاعلام ، ص 185 .\r\n","page_name":" 87 ","page_number":95},
  {"content":"\r\n\r\nرثاء و ما از اين پس به آن اشاره خواهيم كرد . ديگر از وزيران او بنى القبطرنه ، ابو بكر بن عبد العزيز البطليوسى و برادرانش ابو محمد و ابو الحسن هستند . اين سه از شاعران بزرگ اندلس بشمارند .\r\nدر ايام فرمانروايى المتوكل عمر بن محمد مملكت بطليوس در امنيت و صلح و آرامش آرميده بود و دربار او در سايهء امير حكيم و دانشمند آن در ميان ديگر دربارهاى ملوك الطوايف مىدرخشيد . در واقع مملكت بطليوس با وجود حوادثى كه در عهد المظفر محمد بن عبد اللّه الافطس بر آن نازل شده بود ، باز هم از حيث انتظام احوال و وجود امنيت و آسايش بر بسيارى از دولتهاى طوايف برترى داشت . عبد الواحد المراكشى مىگويد كه ايام بنى المظفر ( يعنى بنى الافطس ) « در مغرب اندلس جشنهايى بود و شاعران از اطراف به آنجا مىآمدند و قصايد خود مىخواندند و اين مجالس سبب شد كه ذكر جميل ايشان در سراسر ايام باقى بماند . » « 10 »\r\nدر عصر المتوكل عمر بن محمد ، وزير ابن الحضرمى زمام برخى امور را در دست داشت . ابن الحضرمى مردى تندخو و بدسيرت بود و بر مردم ستم مىكرد ؛ از اين‌رو از وزارت عزلش نمود و دست او از كارها كوتاه ساخت . وزير نامه‌اى نوشت و پوزش خواست و طلب عفو نمود . المتوكل او را پاسخى شايان داد و همهء اعمال ناپسند او را فرايادش آورد و به كارش نپذيرفت . « 11 »\r\nدر ايام المتوكل در مملكت همجوار او طليطله حوادثى رخ داد كه در مملكت بطليوس هم بىتأثير نبود ، از اين قرار كه يحيى بن ذو النون صاحب طليطله ملقب به القادر باللّه ، اميرى ناتوان و بدخوى بود . جمعى از اعيان شهر او را حمايت مىكردند .\r\nدر سال 472 ه در طليطله آشوبى بر ضد او برپا شد و شورشيان را آهنگ آن بود كه بگيرند و بكشندش . يحيى بن ذو النون از شهر بگريخت و جان خويش برهانيد و به يكى از دژهاى بيرون شهر پناه برد . اعيان شهر را بيم آن شد كه نظام كشور در هم ريزد و هرج ومرج همه‌جا را فراگيرد ؛ از اين‌رو نزد المتوكل عمر بن محمد آمدند و از او خواستند كه براى ضبط اوضاع به شهر بيايد . المتوكل با اكراه دعوت ايشان قبول كرد و از\r\n\r\n\r\n","description":"","footnote":"\r\n( 10 ) . المراكشى : المعجب ، ص 42 .\r\n( 11 ) . فتح بن خاقان : قلائد العقيان ، ص 41 .\r\n","page_name":" 88 ","page_number":96},
  {"content":"\r\n\r\nبطليوس رفت و ده ماه در آنجا درنگ كرد و اوضاع آن به سامان آورد ، تا آنگاه كه امير تبعيدى را وسايل بازگشت مهيا شد . المتوكل در حالى كه مقدارى گزاف از اموال و ذخاير ابن ذو النون را با خود حمل مىكرد از شهر بيرون آمد . « 12 »\r\nآلفونسوى سوم در اين مدت همچنان طليطله را زير فشار گذاشته بود و پىدرپى حمله مىكرد و مزارع و قوت مردم را نابود مىنمود و اين برنامه‌اى بود براى استيلاى بر آن . القادر يحيى بن ذو النون تا آنجا كه در توان داشت در برابر دشمن مىايستاد و از همسايگان مسلمان خود يارى مىطلبيد ؛ ولى كس به فريادهاى دادخواهى او گوش نمىداد و به يارى او قدمى به پيش نمىنهاد . تنها از آن ميان ، المتوكل بن الافطس براى رويارويى با لشكر قشتاله لشكر در حركت آورد . جز آنكه آلفونسوى ششم نمىخواست در معركه‌هايى بزرگ خود را درگير كند ، ترجيح چنان ديد كه فعلا لشكر بيرون برد تا فرصت ديگرى به دست آيد .\r\nولى هنوز چند سالى نگذشته بود كه مملكت بنى ذو النون دچار شوربختى شد و آلفونسوى ششم پادشاه قشتاله بر طليطله مستولى گرديد . اين واقعه در محرم سال 487 ه / 1085 م اتفاق افتاد و ما در جاى خود به شرح آن خواهيم پرداخت . پادشاه قشتاله در اثر فرود آوردن اين ضربت جانكاه بر مسلمانان توانايى يافت كه با ديگر امراى طوايف به منازعه برخيزد و همه را يكى پس از ديگرى از ميان بردارد . آلفونسو پس از اين پيروزى نزد المتوكل عمر بن محمد هم رسول فرستاد و تسليم برخى قلاع او را خواستار شد و خواستار كه جزيه به گردن گيرد و او را تهديد كرد كه اگر سر برتابد عواقبى سخت در انتظارش خواهد بود . از آن پس كه طليطله سقوط كرده بود ترديدى در تحقق آن تهديدها نبود ؛ زيرا طليطله به منزلهء دژ اندلس بر كنار رود تاجه بود و اين اولين بار بود كه مسيحيان از رود تاجه مىگذشتند . با وجود اين المتوكل از آن تهديدها بيمى به دل راه نداد و پاسخى قوى و در عين‌حال دورانديشانه داد كه حاكى از دليرى و غرور و فرزانگى او بود . « 13 »\r\nالمتوكل ، قاضى خود علامه و فقيه بزرگوار ابو الوليد الباجى را فرمود كه\r\n\r\n\r\n","description":"","footnote":"\r\n( 12 ) . ابن الخطيب : اعمال الاعلام ، ص 180 .\r\n( 13 ) . عين نامه در الحلل الموشيه آمده است ( تونس ، 1329 ه ) ص 20 - 22 .\r\n","page_name":" 89 ","page_number":97},
  {"content":"\r\n\r\nدر پايتختهاى اندلس بگردد و با رؤساى طوايف ديدار كند و آنان را به اتحاد فراخواند تا چون تن واحد به دفع دشمن پردازند . ابو الوليد اين سفر آغاز كرد و يك‌يك رؤسا را ديدار نمود ، ولى از وعظ و اندرز خود طرفى نبست . « 14 »\r\nالمتوكل در ميان دوستان و همكاران خود از مسلمانان ، كس را كه به يارىاش برخيزد نيافت . همه از آنچه بر سر طليطله آمده بود بيمناك شده بودند . پادشاه قشتاله از سال 1080 م / 473 ه به شهر قوريه و قلاع آن مستولى شده بود . قوريه از بلاد مرزى مملكت بطليوس بود و به منزلهء دژ آن بر ساحل رود تاجه . با تصرف قوريه راه پيشرفت او در اراضى بطليوس باز شده بود . المعتمد بن عباد نيز مورد چنين تهديدهايى واقع شده بود و او نيز چون المتوكل عمر بن محمد پاسخهاى سخت داده بود . اوضاع بسرعت دگرگون مىشد و امراى طوايف چشم به راه خطر بودند . عاقبت كار به آنجا كشيد كه نقطهء تحول در حيات سياسى اندلس پديد آمد و آن حادثهء مهم تاريخى روى نمود ، يعنى فراخواندن مرابطون به اندلس .\r\nالمتوكل عمر در كنار دوست خود المعتمد بن عباد قرار داشت و هردو هدف تجاوز پادشاه قشتاله بودند . المتوكل و المعتمد هردو از پيشقدمان دعوت امير المسلمين يوسف ابن تاشفين امير مرابطون به اندلس بودند و هردو به او نامه نوشتند و از او يارى خواستند .\r\nظاهرا چنان كه از روايت صاحب الحلل الموشيه برمىآيد المتوكل پيش از سقوط طليطله از او يارى خواسته بود . قضا را نامه‌اى مؤثر و در عين بلاغت كه اين امير عالم به امير المسلمين نوشته و در آن اوضاع رقت‌آور اندلس را شرح داده و از تفرق و انحلال در آن ناحيه سخن گفته و از او براى جهاد مدد طلبيده ، در دست است . « 15 » المتوكل نيز مانند المعتمد بن عباد از امير المسلمين پاسخى دريافت داشت حاكى از اينكه به زودى از آب خواهد گذشت و به يارىاش خواهد شتافت .\r\nاكنون شرح اخبار المتوكل و مملكت بطليوس را در اينجا رها مىكنيم ؛ زيرا آنچه از اين پس در آن سرزمين واقع مىشود در جريان كلى حوادثى كه بر اندلس و ملوك الطوايف مىگذرد مندمج است و در جاى خود به تفصيل خواهد آمد .\r\n\r\n\r\n","description":"","footnote":"\r\n( 14 ) . ابن الابار : الحلة السيراء ( نسخهء خطى ) ، برگ 85 الف .\r\n( 15 ) . متن نامه در الحليل الموشيه ، ص 20 آمده است .\r\n","page_name":" 90 ","page_number":98},
  {"content":"\r\n\r\n\r\nفصل پنجم مملكت بنى ذو النون در طليطله\r\n\r\n1\r\nاهميت مملكت بنى ذو النون در طليطله و اعمال آن به سبب گستردگى خاكش نبود ، هرچند بزرگترين ممالك ملوك الطوايف به‌شمار مىآمد ؛ بلكه اهميت اين سرزمين به سبب موقعيت نظامى آن بود كه چون سدى در برابر تجاوز ممالك شمالى قرار گرفته بود . مىدانيم كه طليطله و اعمال آن از آغاز قيام دولت اسلامى در اندلس ، به ثغر اوسط شهرت داشت . هم‌مرز ممالك اسپانياى مسيحى بود و از سرزمينهاى جنوبى در برابر تجاوز مسيحيان شمال دفاع مىكرد .\r\nچون دولت بنى ذو النون روى كار آمد و خلافت برافتاد و اندلس قطعه‌قطعه شد ، اين منطقه باز هم به همان اعتبار ديرينش باقى ماند . مملكت طليطله شامل بخش بزرگى بود از سرزمين اسلامى در قلب اندلس كه از مشرق مملكت بطليوس يعنى از قوريه و ترجاله به سوى شمال شرقى تا قلعهء ايوب و شنتمريهء شرق ، جنوب غربى مملكت بنى هود در ثغر اعلى گسترده شده بود و از جنوب تا حدود مملكت قرطبه تا شهرهاى معدن و المدور امتداد مىيافت . پايتخت آن شهر طليطله بود كه در مركز آن واقع شده بود و از اعمال آن مدينهء سالم و وادى الحجاره و قونقه و وبذه و اقليش و موره و طلبيره و ترجاله و غير آن بود .\r\n\r\n","description":"","footnote":"","page_name":" 91 ","page_number":99},
  {"content":"\r\n\r\nدر هنگام فتنه اين منطقهء پهناور و مهم نصيب بنى ذو النون شد و در آنجا مملكتى آباد به‌وجود آوردند . اما مملكت طليطله بدطالع و كوته‌عمر بود . بنى ذو النون از خاندانهاى اصيل بربر بودند از قبايل هواره . گويند نام نياى ايشان زنون بود و به مرور ايام به صورت معروف خود ذو النون درآمد . برحسب روايات ، اين خاندان در ايام دولت اموى ظهور كرد . جد اعلاى ايشان ذو النون بن سليمان حاكم دژ اقليش بود . در ايام امير محمد بن عبد الرحمان اين سمت يافته بود . ذو النون در اثر حادثه‌اى مورد لطف و عنايت امير محمد ابن عبد الرحمان واقع شد . خلاصهء آن اين است كه امير محمد بن عبد الرحمان در يكى از غزواتش كه از شنت‌بريه « 1 » موطن ذو النون مىگذشت يكى از خواص غلامانش بيمار شد . امير كه از آن غزوه بازمىگشت ، آن غلام را نزد ذو النون نهاد تا پرستارى كند .\r\nيا شفا يابد و يا بميرد . ذو النون براى بهبود حال او تلاش بسيار كرد تا شفا يافت ؛ سپس خود ، او را به قرطبه آورد . امير محمد را از جوانمردى او خوش آمد و در پاداش ، منشور امارت آن ناحيه را به او داد و او را بر قومش رياست بخشيد . ذو النون نيز تا ثابت كند كه در خدمت خيانت نخواهد كرد ، برخى فرزندان خود را به گروگان نزد امير نهاد . از اين پس نام ذو النون در صحنهء حوادث پديدار مىشود . از جملهء اين حوادث آنكه موسى بن ذو النون در ايام فتنه در سال 260 ه خلاف آشكار كرد و سر از فرمان بيرون آورد .\r\nامير محمد او را به فرمان آورد . « 2 » پس از او فتح بن موسى در آغاز حكومت الناصر در قلعهء رباح و اطراف آن شورش كرد . الناصر بر سر او لشكر فرستاد و قوايش را تارومار ساخت و به فرمانش آورد .\r\nابن الخطيب مىگويد بنى ذو النون را جز در دولت المنصور بن ابى عامر رياستى نبود . در هرحال در ايام المنصور ابن ابى عامر ، عبد الرحمان بن ذو النون و پسرش اسماعيل ظهور كردند و در زمرهء خادمان و كارگزاران المنصور درآمدند . چون دولت عامرى منقرض شد ، به ناحيهء ثغر رفت و با پسر عمان خود همدست شد . سليمان الظافر فرمانروايى اقليش را به او داد . چون واضح العامرى حاكم قلعهء كونكه درگذشت\r\n\r\n\r\n","description":"","footnote":"\r\n( 1 ) . به اسپانيايى  revatnaS . \r\n( 2 ) . ابن حيان اين معلومات را از عيسى بن احمد الرازى نقل كرده است . اين قطعه در نسخه‌اى خطى از تاريخ ابن حيان در كتابخانهء قرويين محفوظ است ( برگ 272 ب ) .\r\n","page_name":" 92 ","page_number":100},
  {"content":"\r\n\r\nاسماعيل بن ذو النون بر آن قلعه مستولى شد و آن را در ضبط آورد تا كسى كه بايد بر آن حكومت كند تعيين شود . اسماعيل كم‌كم بر ديگر بلاد مجاور دست يافت تا سراسر ايالت شنت‌بريه را در فرمان آورد . سليمان الظافر او را مورد توجه قرار داد و رتبهء وزارتش داد و به ناصر الدوله ملقبش نمود . و ما مىدانيم كه بربرها در ايام سليمان در كارها دستى گشاده داشتند و نفوذ كلام . چون آتش فتنه افروخته گرديد و سلطهء مركزى فروپاشيد اسماعيل در همهء زمينهايى كه در قلمرو او بود اعلان استقلال نمود و به گردآورى ماليات پرداخت و كم‌كم بر وسعت متصرفات خود درافزود . ابن حيان او را به بخل و امساك متصف مىسازد ، آن‌سان كه كسى در او اميد خيرى نداشته و دربار او مقصد هيچ شاعر و اديبى نبوده است و در هيچ دفترى نه به نظم و نه به نثر ستايشى از او ديده نمىشود . اما مردى دنيادار بود و در انجام كارهاى دشوار دلير . كارهايش همه نفاق‌افكنى و تفرقه‌اندازى بود و اين سيرت ناپسند او در دستگاه خلافت نيز رخنه كرد . بنابراين مىتوان او را جرثومهء نفاق و سرچشمهء فتنه‌ها و آشوبها دانست . مؤسس سلسلهء بنى ذو النون داراى چنين صفاتى بود . « 3 »\r\nچون آتش فتنه افروخته شد و سلطهء حكومت مركزى روى به ضعف و نابودى نهاد ، در طليطله قاضى آن ابو بكر يعيش بن محمد بن يعيش الاسدى قيام كرد . البته او در رياست تنها نبود ؛ جماعتى از رؤسا نيز آن‌سان كه حكومت « جماعت » در قرطبه تشكيل شد با او همكارى داشتند . يكى از اين جماعت ابن مسره و يكى عبد الرحمان بن متيوه بود . سپس ميانشان خلاف افتاد و قاضى ابن يعيش عزل شد و به قلعهء ايوب رفت و در آنجا در سال 418 ه وفات كرد . « 4 » چون عبد الرحمان بن متيوه بمرد پسرش عبد الملك جانشين او شد .\r\nپس روشى ناپسند پيش گرفت و كارها پريشان گرديد . اهل طليطله صلاح خويش در آن ديدند كه خود را از اين زعما خلاص كنند . پس رسولان خود نزد عبد الرحمان بن ذو النون به شنت‌بريه فرستادند و او را براى تصدى امر زعامت فراخواندند . او نيز پسر خود اسماعيل بن عبد الرحمان بن ذو النون را به نزدشان فرستاد . اين واقعه در سال\r\n\r\n\r\n","description":"","footnote":"\r\n( 3 ) . براى آگاهى از اصل و نسب ذو النون رجوع كنيد به ابن بسام : الذخيره ، قسمت چهارم ، مجلد اول / ص 110 و 111 . ابن الخطيب : اعمال الاعلام ، ص 176 و 177 . ابن خلدون : العبر ، ج 4 / ص 161 .\r\n( 4 ) . ابن بشكوال : الصله ، شمارهء 1520 .\r\n","page_name":" 93 ","page_number":101},
  {"content":"\r\n\r\n427 ه / 1036 م اتفاق افتاد .\r\nبدين‌گونه اسماعيل بن ذو النون ، حكومت طليطله و اعمال آن يافت و به الظافر ملقب گرديد . قلمرو حكومت او از جانب شرق تا كونكه و جنجاله گسترش يافت و در تدبير امور به ابو بكر بن الحديدى از اكابر طليطله اعتماد كرد . ابو بكر بن الحديدى مردى دانشمند و عاقل و زيرك بود . اكثر مردم شهر تأييدش مىكردند و اسماعيل هيچ كارى بىمشورت او نمىكرد . مدت حكومت اسماعيل از چند سال معدود درنگذشت ، زيرا در سال 435 ه / 1043 م درگذشت . در عهد او قصهء ظهور هشام المؤيد شايع شد .\r\nاين هشام خيالى در قلعهء رباح از اعمال مملكت او بود و از آنجا بيرونش آوردند و به اشبيليه بردند . در اشبيليه قاضى ابن عباد او را آشكار كرد و برايش بيعت گرفت و چنان كه در جاى خود گفتيم خلافتش را اعلان نمود .\r\nپس از اسماعيل بن عبد الرحمان پسرش يحيى بن اسماعيل به جايش نشست و المأمون لقبش دادند . او نيز به سنت پدر ابن الحديدى را به وزارت خويش برگزيد و در مهام امور مملكت به رأى او اعتماد مىكرد . در كنار ابن الحديدى سه وزير ديگر بودند . اسماعيل پسر را وصيت كرد كه از رأى و نظر ايشان نيز استفاده كند . اين سه تن عبارت بودند از الحاج بن محقور و ابن لبون و ابن سعيد بن الفرج . « 5 » در عهد يحيى المأمون حدود مملكت طليطله وسعت گرفت و تا شرق بلنسيه امتداد يافت و در شمار بزرگترين دولتهاى طوايف درآمد و از امنيت و آسايش برخوردار گرديد ، جز اينكه دوران فرمانروايى يحيى المأمون كه سى و سه سال به طول انجاميد سراسر جنگها و خصومتها بود ميان او و دو رقيب نيرومندش ابن هود صاحب سرقسطه و ثغر اعلى و ابن عباد صاحب اشبيليه . در آغاز ميان يحيى المأمون و همسايه‌اش در شمال شرقى ، ابن هود نزاع درگرفت . محل نزاع ميان دو گروه ، سلسله شهرها و قلعه‌هاى استوارى بود ميان ثغر اعلى و مملكت طليطله از قلعهء ايوب تا وادى الحجاره و موضوع نزاع بخصوص شهر وادى الحجاره بود . اين شهر با آنكه از اعمال مملكت طليطله بود ولى گروهى از ساكنانش مىخواستند تحت فرمان سلطان سليمان بن هود صاحب سرقسطه درآيند . سليمان نيز در تند كردن آتش اغتشاش سعى مىكرد و رسولان و\r\n\r\n\r\n","description":"","footnote":"\r\n( 5 ) . ابن الخطيب : اعمال الاعلام ، ص 177 . ابن بسام : الذخيره ، قسمت چهارم ، مجلد اول / ص 113 .\r\n","page_name":" 94 ","page_number":102},
  {"content":"\r\n\r\nهمدستان او اين وظيفه را بر عهده داشتند . چون كار دعوت بالا گرفت افواجى از لشكرش را به سردارى پسر و ولىعهدش احمد بن سليمان به آنجا فرستاد . احمد پس از نبردى به مدد برخى اهالى كه با او دل‌يكى داشتند در سال 436 ه / 1044 م داخل شهر شد . چون يحيى المأمون از اين تجاوز خبر يافت با سپاهيان خود شتابان به وادى الحجاره آمد .\r\nميان او و احمد نبرد درگرفت و پيروزى نصيب ابن هود شد . يحيى رو به گريز نهاد و ابن هود از پى او مىتاخت تا او را در شهر طلبيره بر كنارهء رود تاجه در غرب طليطله محاصره نمود . ابن هود بر يحيى سخت گرفت ؛ آنگاه به پدر خود نامه نوشت و در باب يحيى مصلحت خواست . پدر پاسخ داد كه از محاصرهء طلبيره دست بردارد و يحيى را به حال خود گذارد . پسر فرمان برد و سپاه خود به سر قسطه بازگردانيد و المأمون از آن تنگنا بيرون آمد .\r\nيحيى المأمون نمىخواست در اين حد توقف كند . قصدش آن بود كه به جنگ ادامه دهد و انتقام خود از ابن هود بستاند . در اين باب با فرناندوى اول پادشاه قشتاله به گفتگو پرداخت و از او يارى خواست و تعهد كرد كه به سرورى او اعتراف كند و جزيه بپردازد . « 6 » فرناندو دعوت او قبول كرد و افواجى از سپاه خود را گسيل داشت تا در اراضى ابن هود كه هم‌مرز قشتاله بود دست به كشتار و تاراج و تخريب زنند . اين اقدام در اوايل تابستان بود و كشته‌ها آمادهء درو . سپاهيان مسيحى همهء كشته‌ها را درو كردند و به بلاد خود بردند و آن منطقه گرفتار قحطى شد . مسيحيان هرچه توانستند كشتند و اسير كردند و به بلاد خود بازگرديدند . در همهء اين احوال ابن هود در دژهاى خود موضع گرفته بود و از رويارويى با متجاوزان امتناع مىكرد . يحيى اين فرصت را مغتنم شمرد و به نوبهء خود به اراضى ابن هود كه هم مرز او بود حمله كرد و دست به كشتار و تاراج زد .\r\nيحيى المأمون در همان حال مىخواست روابط دوستانهء خود را با المعتضد ابن عباد صاحب اشبيليه مستحكم سازد تا شايد او را بر ضد ابن هود يارى كند . ابن عباد نيز او را وعدهء يارى داد . نتيجهء اين گفتگوها آن شد كه يحيى نيز دعوت هشام المؤيد را را كه ابن عباد پرورش داده بود ، بپذيرد هرچند در آغاز اسماعيل بن ذو النون آن را\r\n\r\n\r\n","description":"","footnote":"\r\n( 6 ) . ابن عذارى : البيان المغرب ، ج 3 / ص 278 . همچنين :\r\n . 35 . p , safiaT ed seyeR sol : seviV . Y . P \r\n","page_name":" 95 ","page_number":103},
  {"content":"\r\n\r\nرد كرده بود . براى هشام المؤيد در طليطله نيز بيعت گرفته شد و بر منبرها به نام او خطبه خواندند . « 7 » اما ابن عباد پس از اندكى جنگهاى خود را با ابن الافطس از سرگرفت و يحيى المأمون از يارى او بهره‌اى نبرد .\r\nابن هود نيز از همان راهى رفت كه يحيى رفته بود و او نيز به نوبهء خود دست يارى به سوى دولتهاى مسيحى دراز كرد و از آنان خواست كه بر ضد خصمش ابن ذو النون وارد عمل شوند . بدين منظور هدايايى كرامند از نقد و كالا نزد فرناندو فرستاد و از او خواست كه به سرزمينهاى يحيى المأمون حمله كند . فرناندو نيز دعوت او بپذيرفت و افواجى از شكر خود بفرستاد تا اراضى طليطله را درنورديدند و به وادى الحجاره و قلعة النهر ( قلعهء هنارس ) حمله كردند و دست به تخريب و تاراج و كشتار زدند .\r\nيحيى المأمون به خشم آمد و خواستار عقد پيمان با گارسيا پادشاه ناوار شد .\r\nگارسيا برادر فرناندو پادشاه قشتاله بود . يحيى براى او هدايا و اموال فرستاد و او با قواى خود به اراضى ابن هود كه هم‌مرز او بود حمله آورد و بلاد ميان تطيله و وشقه را غارت كرد و از جمله در سال 437 ه / 1045 م دژ قلهره را گشود . اين دژ را المنصور بن ابى عامر از اعمال جنوبى ناوار فتح كرده بود . از آن‌سو ، بار ديگر فرناندو پادشاه قشتاله به قلمرو طليطله حمله آورد و دست به خرابكارى زد . بدين‌گونه دو پادشاه مسيحى ، اراضى دو مملكت اسلامى را به تحريك ناپسند ابن هود و ابن ذو النون به خون كشيدند و ويران كردند . در اثر اين حملات ، خطوط دفاعى مسلمانان درهم ريخت و مسلمانان به غايت ملول و بدحال شدند .\r\nمردم طليطله به ناچار چند تن از بزرگانشان را نزد سليمان بن هود فرستادند و از او خواستند كه به نوعى مصالحه كند . اينان به سر قسطه رفتند و او را به صلح دعوت كردند و از عواقب كار برحذر داشتند و گفتند كه اعمال ايشان تا چه حد سبب پيروزى مسيحيان شده است . سليمان بن هود تظاهر به قبول كرد و هم‌پيمانان مسيحى خود را به شهرشان بازگردانيد .\r\nولى ابن هود از خيالى كه در سر داشت عدول ننمود . سپاهيان خود را با\r\n\r\n\r\n","description":"","footnote":"\r\n( 7 ) . ابن عذارى : البيان المغرب ، ج 3 / ص 220 .\r\n","page_name":" 96 ","page_number":104},
  {"content":"\r\n\r\nافواجى از سپاه مسيحيان بيرون آورد و به مدينهء سالم هجوم كرد . اين شهر پايان متصرفات طليطله بود و نزديك به خاك او . بيشتر مدافعان شهر كشته شدند .\r\nابن هود بر ديگر دژهايى كه يحيى المأمون از تصرف او خارج كرده بود حمله برد .\r\nدر اين نبرد ، عبد الرحمان بن اسماعيل بن ذو النون برادر يحيى نيز شركت داشت .\r\nعبد الرحمان بر ضد برادر خروج كرده بود و اكنون دشمن را به بلاد او راه مىنمود .\r\nيحيى با سپاه خود راهى مدينهء سالم شد تا از آن دفاع كند . مسيحيانى كه هم‌پيمانان ابن هود بودند فرصت را مغتنم شمرده ، بار ديگر به طليطله آمدند و در آنجا به تاراج و تخريب و كشتار پرداختند . مردم طليطله نزد فرناندو كس فرستادند و خواستار صلح شدند . او اموال بسيار طلب مىداشت و شروطى سخت پيشنهاد كرد كه مردم را توان قبول آنها نبود ؛ از اين‌رو كس فرستادند و پيام دادند كه اگر ما را چنين اموالى بود ، همانا به بربرها مىداديم و آنان را به دفاع از خود فرامىخوانديم .\r\nفرناندو در پاسخ گفت : « شما همواره ما را به بربرها تهديد مىكنيد و حال آنكه قدرت تحقق آن را نداريد ؛ زيرا بربرها را با شما دشمنى است و ما كه اكنون در برابر شما ايستاده‌ايم به آن اهميت نمىدهيم كه چه كسى را بر سرما خواهيد آورد . ما بلادى را كه سالها پيش از اين در آغاز كارتان از ما گرفته و در آنها سكونت گزيده‌ايد مىخواهيم و اكنون پيروزى روى به ما نهاده و اين شما هستيد كه در ورطهء فساد و شكست افتاده‌ايد . بايد به ديار اصلى خويش بازگرديد . شهرهاى ما را به ما بسپاريد كه از اين پس در يك شهر با ما نتوانيد زيست و ما بازنمىگرديم تا خدا ميان ما و شما حكم كند . » « 8 »\r\nدر همان اوان سپاهيان گارسيا پادشاه ناوار ، هم‌پيمان يحيى بن ذو النون به بلاد سليمان بن هود حمله كرد . اين فتنه و كشمكش ميان اين دو امير شوم و بدسيرت مسلمان سه سال - از 435 ه تا پايان 438 ه - ادامه داشت و تنها با مرگ سليمان بن هود در اين سال پايان گرفت . « 9 »\r\n\r\n\r\n","description":"","footnote":"\r\n( 8 ) . ابن عذارى : البيان المغرب ، ج 3 / 282 .\r\n( 9 ) . در باب جنگهاى يحيى المأمون و ابن هود رجوع كنيد به ابن عذارى : البيان المغرب ، ج 3 / ص 272 - 277 . ابن الخطيب : اعمال الاعلام ، ص 178 . و دوزى :\r\n . 57 47 . p , III . V , engapsE'd snamlusuM sed . tsiH \r\n","page_name":" 97 ","page_number":105},
  {"content":"\r\n\r\nچون سليمان بن هود بمرد يحيى المأمون نفسى به راحت كشيد و ثغر اعلى به آرامش گراييد ؛ زيرا مملكت سليمان بن هود ميان پنج پسرش - چنان كه خواهيم گفت - تقسيم شد . ولى يحيى المأمون خود خواستار صلح و آرامش نبود ؛ زيرا به منازعهء بنى الافطس همسايگان غربى خود روى آورد و ميان او و المظفر بن الافطس صاحب بطليوس يك سلسله جنگهاى محلى رخ داد كه هيچ نتيجهء قابل توجهى دربرنداشت . پيش از اين گفتيم كه اين نبردها بنابر قول ارجح بعد از سال 443 ه / 1051 م واقع شده است .\r\nفرناندو پادشاه قشتاله در اين هنگام براى حمله به طليطله آمده بود ؛ البته اين بار تنها به نفع خودش . همهء هم اين پادشاه نيرومند ، سركوب ممالك ضعيف طوايف بود تا اقلا آنان را به پرداخت جزيه مجبور سازد . در سال 1062 م / 454 ه با سپاهى گران از سواران و تيراندازان به شمال مملكت طليطله آمد و همهء آن نواحى را ويران ساخت و كشتار و تاراج كرد . يحيى المأمون عاقبت چاره‌اى نديد جز آنكه با او مصالحه كند و جزيه بپذيرد .\r\nيكى از مهمترين كارهاى يحيى المأمون بعد از اين ، استيلاى او بر بلنسيه و اعمال آن بود . بلنسيه در اين ايام تحت فرمان عبد الملك بن عبد العزيز بن ابى عامر نوهء المنصور ابن ابى عامر بود كه پس از مرگ پدرش عبد العزيز در اواخر سال 452 ه بر آنجا حكومت يافته بود . عبد الملك داماد يحيى المأمون بود و دختر او را در حبالهء نكاح داشت . اين زن پيش از اين زوجهء برادر عبد الملك بود كه پس از مرگ او به عقد عبد الملك درآمده بود .\r\nبدان سبب كه عبد الملك مردى بدسيرت و باده‌گسار و لذتجوى بود ، با زوجهء خود بدرفتارى مىكرد و او را مىآزرد . يحيى كينهء او به دل گرفت . عوامل ديگر هم پديد آمد كه خشم يحيى را بر داماد خود افزون ساخت . خلاصه آنكه يحيى از او خواسته بود كه لشكرى به يارىاش فرستد ، ولى عبد الملك عذر آورده بود كه از انجام چنين كارى ناتوان است ؛ زيرا غلامان عامرى و امراى قسطلونه و شاطبه و مربيطر بر ضد او همدست شده و منتظر فرصت هستند . يحيى المأمون تصميم گرفت كه داماد خود را گوشمال دهد .\r\nدر باب استيلاى او بر بلنسيه دو روايت هست :\r\nيكى آنكه براى ديدار داماد خود به بلنسيه آمد . عبد الملك خود و غلامانش و بندگانش او را در قصر استقبال كردند و او چند روز در آنجا بماند . شبى به كمين\r\n\r\n","description":"","footnote":"","page_name":" 98 ","page_number":106},
  {"content":"\r\n\r\nنشست و او و پسرش را دربند كشيد و در همان شب آن دو را به شنت بريه برد و خود به آسانى بر بلنسيه مستولى شد .\r\nروايت ديگر مىگويد كه يحيى المأمون در نهان بسيج نبرد بلنسيه نمود و از مسيحيان يارى خواست . هم‌پيمان او فرناندوى اول به يارىاش برخاست . دو نيروى هم‌پيمان به بلنسيه حمله كردند . مردم بلنسيه و اميرشان از همه‌جا بىخبر بودند و سرگرم لهو و لعب ؛ از اين‌رو دفاع نتوانستند و قوايشان درهم ريخت و پراكنده شد و گروه كثيرى از ايشان به قتل رسيد . عبد الملك بن عبد العزيز و خانواده‌اش به اسارت افتادند .\r\nآنچه حيات او را نجات داد شفاعت زوجه‌اش دخت يحيى المأمون بود . در تاريخ اندلس اين واقعه را واقعهء بطرنه گويند . بطرنه شهرى است در نزديكى بلنسيه و زمان آن را سال 455 يا 457 يا 458 ه ضبط كرده‌اند . به نظر ما قول ارجح آن است كه در ماه ذو الحجهء سال 457 ه / اكتبر 1065 م واقع شده است . در باب سرنوشت عبد الملك هم روايات مختلف است . بعضى مىگويند يحيى پدرزنش او را در شنت‌بريه يا دژ اقليش يا قلعهء قونقه حبس كرد . « 10 »\r\nاز اين واقعه ديرى نگذشت كه فرناندو پادشاه قشتاله در دسامبر سال 1065 م درگذشت و ميان سه فرزند او سانچو پادشاه قشتاله ، آلفونسو پادشاه ليون و گارسيا پادشاه جليقيه يك نبرد خانگى كه سالها به درازا كشيد ، درگرفت . نخستين مرحلهء اين نبرد در سال 1071 م با پيروزى سانچو و غصب ملك برادرش به پايان آمد . گارسيا به ابن عباد پادشاه اشبيليه پناه برد و آلفونسو به يحيى المأمون پادشاه طليطله ، و در دربار طليطله مدت نه ماه معزز و مكرم بزيست تا برادرش سانچو در پاى ديوارهاى شهر سموره آنگاه كه مىخواست آن را از چنگ خواهرش اوراكا به‌درآورد ، كشته شد . پس آلفونسو به ليون رفت تا تخت پادشاهى خويش به چنگ آورد . گويند كه چون خبر مرگ برادرش به او رسيد آن را پنهان داشت و مىخواست نهانى از طليطله بگريزد ؛ اما يحيى المأمون خبر شد و خواست دربندش كشد ، ولى او موفق به فرار شد . در هرحال ، آلفونسو در خلال اقامتش در طليطله در مهمانسراى دوست و حامى خود يحيى المأمون\r\n\r\n\r\n","description":"","footnote":"\r\n( 10 ) . ابن عذارى : البيان المغرب ، ج 3 / ص 252 ، 253 ، 261 ، 267 و 303 . دوزى :  sed . tsiH 97 . p , III . V , engapsE'd snamlusuM  . همچنين رجوع كنيد به اشباخ : تاريخ الاندلس فى عهد المرابطين و الموحدين ، ترجمهء محمد عبد اللّه عنان ، ( چاپ سوم ، 1958 ) ، ص 49 .\r\n","page_name":" 99 ","page_number":107},
  {"content":"\r\n\r\nبسر آورد . در اين مدت توانست در احوال او و احوال دربارش و مواضع ضعف آن مطالعه كند و براى از ميان بردن كسى كه در حق او نيكى كرده بود از آن سود برد . « 11 »\r\nپيش از اين به هنگام سخن از دولت بنى جهور در قرطبه به حادثهء لشكركشى يحيى المأمون به قرطبه اشارت كرديم كه چگونه يحيى وارد قرطبه شد و عبد الملك بن جهور از دوست خود ابن عباد يارى طلبيد و او نيز لشكرى به سردارى خلف بن نجاح و محمد ابن مرتين به يارىاش فرستاد . لشكر ابن عباد ، يحيى را از قرطبه براند ، ولى خود با شيوه‌اى نابكارانه بر طبق يك طرح سرى كه المعتمد بن عباد كشيده بود ، بر شهر مستولى شدند و كار به پايان گرفتن دولت بنى جهور انجاميد ( 462 ه / 1070 م ) . المعتمد بن عباد پسر خود الحاجب سراج الدوله عباد بن محمد بن عباد را امارت آن ديار داد و او با جمعى از سپاهيان به سردارى ابن مرتين در آنجا ماند ؛ ولى المأمون يحيى بن ذو النون در اين حد متوقف نشد و همچنان منتظر فرصت بود تا به هدف خويش كه استيلا بر قرطبه بود دست يابد . اين بود كه دست به سلاح توطئه و دسيسه برد و به مردى از ياران خود به نام حكم بن عكاشه پيوست . ابن عكاشه مردى حادثه‌جو و دلير بود . پيش از اين از ياران ابن السقاء وزير بنى جهور بود . چون ابن السقاء كشته شد او را نيز با ديگران دستگير كردند و به زندان بردند . حكم بن عكاشه از زندان خويش بگريخت و به يحيى المأمون پيوست . يحيى او را به كار گماشت و به يكى از دژهاى نزديك قرطبه فرمانروايى داد .\r\nيحيى را با ابن عكاشه روابط دوستى مستحكم شد و با او به سگالش نشست تا نقشه‌اى براى از ميان بردن عباديان و اميرشان و استيلا بر قرطبه طرح كنند . ابن عكاشه به كار پرداخت و پس از طرح نقشه ، جمعى از حادثه‌جويان را گرد خود جمع كرد و يك شب در ميان جمع ياران خود به يارى جمعى ديگر از يارانش كه دروازه‌ها را به روى او گشوده بودند به شهر درآمد . ابن مرتين سردار عباديان كه سرگرم لهو و لعب بود هيچ درنيافت كه در اطراف او چه مىگذرد كه مردى سهل‌انگار و باده‌گسار بود .\r\nمهاجمان به سراى ابن جهور كه اكنون مسكن سراج الدوله بود حمله كردند . سراج الدوله با چند تن از ياران خود به مقابله برخاست و به هنگام دفاع به قتل رسيد . سپس در تاريكى\r\n\r\n\r\n","description":"","footnote":"\r\n( 11 ) . رجوع كنيد به ابن عذارى : البيان المغرب ، ج 4 / ص 232 . ابن بسام : الذخيره ، قسمت چهارم ، مجلد اول / ص 124 . همچنين :  35 . p , safiaT ed seyeR soL : seviV . y . P \r\n","page_name":" 100 ","page_number":108},
  {"content":"\r\n\r\nشب به خانهء ابن مرتين درآمدند . او نيز سرگرم عيش و طرب خويش بود . چون خبر يافت تاريكى شب را مغتنم شمرد و بگريخت ؛ ولى پس از چند روز گرفتار شد و به قتل رسيد . صبح روز بعد طرح ابن عكاشه موفق شده بود . حكم خود بر شهر بسط داد و بسيارى از غوغاييان به او پيوستند . ابن عكاشه مردم را به بيعت با يحيى المأمون فراخواند و سر سراج الدوله را براى او فرستاد . يحيى كه در اين هنگام در بلنسيه مىزيست شتابان بيامد و با موكب عظيمى به قرطبه داخل شد . اين واقعه در اواخر جمادى الاخر سال 467 ه / 1075 م اتفاق افتاد ؛ ولى ديرى نپاييد و چند ماه بعد يعنى در اواخر ذو القعدهء همان سال بمرد . پيكر او را به طليطله بردند و در آنجا به خاك سپردند . گويند او را مسموم كرده بودند . ابن عكاشه پس از او زمام امور قرطبه را به دست گرفت و به نيابت از طرف نوهء او يحيى بن اسماعيل بن يحيى المأمون كه القادر لقب داشت به حكومت نشست .\r\nيحيى القادر نيز او را در مقامش ابقا كرد . وفات يحيى المأمون سبب بروز حوادثى شد ؛ زيرا المعتمد بن عباد از آن هنگام كه پسرش سراج الدوله كشته شده و قرطبه از دستش رفته بود ، در هواى استرداد آن و گرفتن انتقام خون فرزندش بود . جماعتى از مردم قرطبه نزد او پيام دادند و دعوتش كردند . چون يحيى المأمون از ميانه برخاست ، سپاه به قرطبه آورد . حكم بن عكاشه ديد ياراى مقاومتش نيست ؛ از شهر بگريخت و از پى او سپاه المعتمد بن عباد به شهر درآمد . ابن عباد فوجى از لشكر خود را از پى ابن عكاشه فرستاد . اينان تعقيبش كردند تا بر او ظفر يافتند و كشتندش و جسدش را بياوردند و براى استخفاف ، آن را با سگى بياويختند . پسرش حريز بن عكاشه به طليطله گريخت .\r\nيحيى القادر او را حاكم قلعهء رباح نمود . « 12 » حريز شاعر بود و شعرش مطبوع طباع .\r\nفتح بن خاقان در مطمح الانفس از او ياد كرده است . « 13 »\r\nيحيى المأمون بن ذو النون از بزرگترين امراى طوايف بود . مدت فرمانروايىاش از همه درازتر بود و به سى و سه سال رسيد . مملكت طليطله در عصر او وسعت يافت چنان كه از سوى مشرق به بلنسيه رسيد . عصر او عصر شكوفايى طليطله و عصر رفاه و\r\n\r\n\r\n","description":"","footnote":"\r\n( 12 ) . ابن الخطيب : اعمال الاعلام ، ص 158 و 159 . ابن خلدون : العبر ، ج 4 / ص 161 . رجوع كنيد به دوزى :  : 621 - 221 . p , II . V , muradidabbA . tsiH . \r\n( 13 ) . ابن الابار : الحلة السيراء ، ص 196 .\r\n","page_name":" 101 ","page_number":109},
  {"content":"\r\n\r\nآسودگى بود . يحيى المأمون ثروت بسيار اندوخت و در پايتخت خويش قصرهاى زيبا بنا نهاد كه از حيث زيبايى و فخامت در آن عصر اشتهار داشتند ، از جمله مجلس او موسوم به « المكرم » بود كه در شكوه و فخامت آيتى بود . ابن حيان از ابن جابر شرح يكى از مجالسى را كه در اين قصر برگزار شده نقل كرده است . در آن از ديوارهاى مرمرپوش آراسته به عاج و طلا و ارزير و منقش به نقوش حيوانات و درختان و ميوه‌ها و كتيبه‌هاى زيبا سخن گفته است ، از جمله آنكه دو آبگير داشت كه در اطراف آن تنديسهاى شير از زر و ارزير نصب كرده بودند و از دهان آنها آب به آبگيرها مىريخت .\r\nابن بدرون گويد كه يحيى المأمون صاحب طليطله در آنجا قصرى بنا نهاد و مالى گزاف هزينه كرد و در آن آبگيرى ساخت و در وسط آبگير گنبدى برآورد و به تدبير مهندسان آب بر سر آن گنبد كشيد ، چنان كه از اطراف آن مىريخت آن‌سان كه گنبد در پوششى از آب بود و آب هيچگاه قطع نمىشد . يحيى المأمون در آن گنبد مىنشست و آب به او نمىرسيد و اگر مىخواست شمعى بيفروزد ، مىتوانست . « 14 »\r\nابن حيان نيز از ابن جابر اوصاف مجلسى را كه يحيى المأمون براى ختنه كردن نوهء خود يحيى كه بعدها جانشين او شد و القادر لقب يافت ترتيب داد ، نقل كرده است و آن ، از نعمت و ثروت خاندان ذو النون و وسعت دربار ايشان حكايت دارد . اما المأمون با وجود اينهمه نعمت و ثروت مردى حريص و بخيل بود و چون صله‌اى درخور به شاعران نمىپرداخت - چنان كه ابن بسام گويد - اندكى از شعرا آهنگ دربار او مىكردند . « 15 »\r\nحقيقت اين است كه در دربار بنى ذو النون بر خلاف دربار اشبيليه و المريه و بطليوس شعر و ادب را جاى چندان درخشانى نبود ؛ ولى باز هم برخى شاعران و عالمان را مىبينيم كه در سايهء عنايت اين خاندان مىزيسته‌اند . يكى از اين شعرا ابن ارفع رأس صاحب موشحات مشهور است و ديگرى علامهء رياضيدان ابن سعيد مؤلف تاريخ علوم معروف به طبقات الامم . او در مسجد جامع تدريس مىكرد . همچنين\r\n\r\n\r\n","description":"","footnote":"\r\n( 14 ) . المقرى : نفح الطيب ، ج 2 / ص 523 . نيز رجوع كنيد به طرطوشى : سراج الملوك ( قاهره ) ، ص 45 .\r\n( 15 ) . رجوع كنيد به ابن بسام : الذخيره ، قسمت چهارم ، مجلد اول / ص 99 - 104 و 114 .\r\n","page_name":" 102 ","page_number":110},
  {"content":"\r\n\r\nعلامهء گياه‌شناس ابن بصال الطليطلى .\r\nپيش از اين هم از سخن ابن حيان در بخل و امساك مؤسس دولت خاندان ذو النون آگاه شديم ؛ ولى درعين حال ابن حيان هرچه نگريست كسى را كه تاريخ بزرگ خود را به او اهدا كند جز يحيى المأمون نيافت . ابن حيان مىگويد كه چون تأليف به پايان آمد قصد داشته كه آن را براى خود و سپس براى فرزندش پنهان نگاه دارد تا آن فوايد به دست كسانى كه به جاى ستايش به نكوهشش خواهند پرداخت ، نيفتد . تا وقتى كه آن عروس زيبا را خواستگارى چون يحيى المأمون پديد آمد . آنگاه المأمون را به القاب ذو المجدين و كريم الطرفين مىستايد و آن كتاب را تقديم او مىكند . « 16 »\r\n\r\n2\r\nچون يحيى المأمون رخت از جهان بكشيد نوهء او يحيى بن اسماعيل ملقب به القادر جانشين او شد . سبب آن بود كه هشام پسر المأمون پيش از مرگ پدر وفات كرده بود يا آنكه پس از چند ماه حكومت درگذشت . « 17 » القادر جوانى تازه‌سال بود و كم‌تجربه و ناآگاه . در دامان زنان پرورش يافته و ميان خواجه‌سرايان و كنيزان بزرگ شده بود .\r\nبردگان و موالى در حكومت او تأثير بسيار داشتند . بر مملكتى بزرگ ولى پاره‌پاره فرمان مىراند . يحيى المأمون كارهاى مملكت را ميان دو وزير برگزيدهء خود ابن الفرج و فقيه ابو بكر الحديدى تقسيم كرده بود . ابن الفرج متصدى امور سپاه و نظر در طبقات سرداران و كارهاى سلطانى و اعمال ديوانى بود و دومى امور مالى و نظارت بر امور رعيت و نيز سمت مشاور را به عهده داشت . يحيى المأمون پيش از مرگ ، نوهء خود را وصيت كرد كه چون زمام حكومت به دست گيرد به يارى ابن الحديدى متكى شود و نصايح\r\n\r\n\r\n","description":"","footnote":"\r\n( 16 ) . ابن بسام : الذخيره ، قسمت اول ، مجلد دوم / ص 88 .\r\n( 17 ) . ابن خلدون : العبر ، ج 4 / ص 161 . ابن الخطيب : اعمال الاعلام ، ص 171 . همچنين :\r\n . ) aton , 45 . p , lareneg acinorC . tiC ( safiaT ed seyeR soL : seviV y . P \r\n","page_name":" 103 ","page_number":111},
  {"content":"\r\n\r\nاو را به كار بندد و در هركار به رأى او بنگرد ، و از ابن الحديدى نيز پيمان گرفت كه از نيكخواهى نسبت به نوه‌اش دريغ نورزد و تا مىتواند به يارى او كوشد . ولى زمانى نگذشت كه جمعى از خواص القادر در حق ابن الحديدى به سعايت درايستادند و سينه‌اش را از كينهء او انباشتند و قانعش كردند كه تا خود را از يوغ او بيرون نكشد لذت فرمانروايى را نخواهد چشيد . يحيى المأمون چندى پيش به اشارت ابن الحديدى جمعى از اعيان طليطله را در بند كشيده بود ، زيرا از شورش آنان بيمناك شده بود .\r\nالقادر پس از آنكه تصميم به از ميان برداشتن ابن الحديدى گرفت به آنان گرويد و از زندان آزادشان نمود و به مجلس خود درآورد . چون ابن الحديدى بيامد و چشمش به آن جماعت افتاد خطر را احساس كرد و كوشيد تا در پناه القادر قرار گيرد ، ولى القادر از جاى خود دور شد . حاضران با ابن الحديدى درآويختند و كشتندش و خانه‌اش را غارت كردند . اين واقعه در اوايل محرم سال 468 ه / 1076 م اتفاق افتاد .\r\nديرى نكشيد كه القادر به خطاى خود پىبرد و ثمرهء جريمهء خود را چيد .\r\nمىپنداشت از يوغ ابن الحديدى خلاص شده ، ولى در چنگال گروهى كه او را در ارتكاب آن جريمه يارى كرده بودند ، گرفتار آمد . اين اعيان كينه‌توز ، از ديرزمانى با جد او دشمنى مىورزيدند . اكنون دسيسه‌ها مىچيدند و بر سر راه او موانع پيش مىآوردند و مردم را به خلاف او تحريض مىكردند ، تا عاقبت در سلطهء او ضعف پديد آمد و نشانه‌هاى شورش در نواحى مملكت آشكار گرديد . ابن هود صاحب سرقسطه پىدرپى به اراضى او حمله مىكرد و از سپاهيان مسيحى بر ضد او يارى خواست تا شهر شنت‌بريه را از او بستد . از ديگرسو ابو بكر بن عبد العزيز در بلنسيه قيام كرد و از زير بار طاعت بنى ذو النون بيرون آمد و خود را اميرى مستقل خواند . ابن هود با او از در دوستى درآمد و بدين اميد كه وسيله‌اى شود براى غلبه بر بلنسيه ، دختر خود را به او داد . شهر قونقه اگر مردمش مبلغى عظيم فديه نمىدادند ، به دست سانچو راميرز پادشاه آراگون مىافتاد . القادر آهنگ آن نمود كه دشمنان خود را براند . سپاه خود را زير فرمان بشير به جنگ ابن هود و سانچو راميرز فرستاد ، ولى آن دو بىهيچ نبردى بازگرديدند .\r\nدر اين هنگام يحيى القادر مجبور شد نظر خود به آلفونسوى ششم پادشاه قشتاله بگرداند و از او يارى و حمايت خواهد . جد او المأمون پيشتر به فرمانبردارىاش اذعان كرده و جزيه به گردن گرفته بود . القادر نيز طبعا به او اقتدا كرد . ولى پادشاه قشتاله توقع\r\n\r\n","description":"","footnote":"","page_name":" 104 ","page_number":112},
  {"content":"\r\n\r\nخويش فراتر برد و از او خواستار مالى گزاف شد . همچنين گفت كه بايد برخى دژهاى نزديك به كشورش را به او تسليم نمايد و فعلا دژهاى سريه و وتوريه و قنالش را به او واگذارد . القادر به سبب نيازى كه به ارضاى او داشت نتوانست پيشنهادهايش را رد كند .\r\nناچار خزانه‌اش خالى شد و دشمنان داخلىاش نيز در برانداختن او تلاش مىكردند .\r\nعاقبت در طليطله شورش برپا شد و يحيى القادر مجبور به فرار گرديد و با زن و فرزند خويش به يكى از دژهاى شرقى خود ، دژ و بذه ، پناه برد . اين واقعه در سال 472 ه اتفاق افتاد . مردم طليطله خود را بىفرمانروا يافتند و حاكمى كه شهر را از شر شورشگران نگه‌دارد ، نبود . جماعتى از ايشان چنان ديدند كه المتوكل عمر بن محمد بن الافطس امير بطليوس را فراخوانند تا زمام حكم ايشان بر دست گيرد . المتوكل با اكراه اين مهم را پذيرفت و به طليطله آمد و زمام كارها به دست گرفت .\r\nدر اين اثنا يحيى القادر بن ذو النون از پناهگاه خود به قونقه رفت و به آلفونسو پادشاه قشتاله نامه نوشت و سوابق مودت ميان او و جدش المأمون را فرايادش آورد و از او خواست كه به يارىاش برخيزد . آلفونسو به دعوت او پاسخ داد و در دل خيال ديگر داشت و اين دعوت را فرصتى مناسب يافت . آلفونسو و القادر با فوجى از سواران به طليطله آمدند . المتوكل عمر بن محمد بن الافطس در خلال اين مدت همهء همتش آن بود كه هرچه مىتواند از اموال و ذخاير القادر چون اثاث و فرش و ظروف و اسلحه و كتب به سراى خود در بطليوس نقل كند . چون از حركت آلفونسو و آمدن القادر خبر يافت ، شتابان از طليطله به پايتخت خود بطليوس رفت . مدت درنگ او در طليطله حدود ده ماه بود . بعضى گويند آلفونسو طليطله را محاصره كرد و ابن الافطس توانست از آنجا بگريزد . آمدن آلفونسوى ششم به طليطله در آوريل سال 1080 م بود . « 18 »\r\nالقادر در حمايت آلفونسو و سپاهيان مسيحى به طليطله درآمد . مردم طليطله به دفاع و دفع او پرداختند ، ولى سپاه مسيحى بر آنان غلبه يافت و نيرويشان را پراكنده ساخت . القادر بار ديگر بر تخت لرزان خويش نشست و شورش در شهر بالا گرفت\r\n\r\n\r\n","description":"","footnote":"\r\n( 18 ) . ابن الخزرجى : الاكتفاء فى اخبار الخلفاء . دوزى آن را در كتاب خود نقل كرده است :\r\n . 61 . p , II . V , muradidabbA . tsiH \r\n","page_name":" 105 ","page_number":113},
  {"content":"\r\n\r\nو مردم غمزده و خشمگين منتظر سرنوشت شوم خود بودند . اين وقايع در آخر سال 474 ه / 1081 م اتفاق افتاد . « 19 »\r\n\r\n3\r\nواقع اين است كه هرچيزى خبر از حادثه‌اى ناگوار مىداد . آلفونسوى ششم پادشاه قشتاله براى استيلا بر طليطله نقشهء بزرگ خود را طرح مىكرد . طليطله با آن پادشاه ناتوان و شوربختش از آن پس كه چون اسيرى در دست آلفونسو درآمده بود ، براى او همانند ميوه‌اى در دسترس بود . روايات قشتالى مىگويند كه القادر هنگامى كه از آلفونسو براى بازپس‌گرفتن طليطله يارى خواست ، تعهد كرد كه در آنجا به نام او حكومت خواهد كرد و هروقت كه وى بخواهد شهر را تسليمش خواهد نمود به شرطى كه او را به گرفتن بلنسيه نيز يارى دهد تا مقر امارت او باشد . اما حوادث بعدى و دفاع القادر از شهر خود ما را در باب چنين تعهدى به شك مىاندازد ؛ در هر حال ، سقوط طليطله به دست قشتاليان بدون مقدمات و وقايع خشونت‌آميز نبود .\r\nآلفونسو در كنار نقشه‌هاى نظامى براى دست يافتن به هدف خويش از تلاشهاى سياسى هم بهره مىبرد . المعتمد بن عباد صاحب اشبيليه چون ديد كه آلفونسو نيرومند شده و بر برخى از ممالك طوايف كه نزديك او هستند غلبه يافته ترسيد كه مبادا توفان اين جنگها اراضى وى را نيز تهديد كند و امن و آرامش كشورش را بر هم زند . پس وزير خردمند خود ابن عمار را به ليون فرستاد تا با پادشاه قشتاله گفتگو كند . ابن عمار موفق شد با او پيمان بندد . در اين پيمان پادشاه قشتاله متعهد شد كه ابن عباد را با سپاهيان مزدور بر ضد ديگر دشمنانش از مسلمانان يارى دهد . ابن عباد نيز در مقابل به پادشاه قشتاله جزيه‌اى بزرگ دهد و از همه مهمتر آنكه او را آزاد بگذارد كه دربارهء طليطله هرچه خواهد بكند و متعرض او در استيلاى بر آن شهر نشود . نامه‌اى كه المعتمد بن عباد بعدا به آلفونسوى ششم نوشته اين روايت را تأييد كند ؛ زيرا در آن نامه از مسالمت\r\n\r\n\r\n","description":"","footnote":"\r\n( 19 ) . ابن بسام : الذخيره ، قسمت چهارم ، مجلد اول / ص 124 - 127 .\r\n","page_name":" 106 ","page_number":114},
  {"content":"\r\n\r\nبا پادشاه قشتاله و برنخاستنش به يارى برادرانش اظهار پشيمانى مىنمايد . در روايات قشتالى افزون بر اين آمده است كه المعتمد بن عباد بدين مناسبت يا مناسبت ديگرى ، يكى از دختران خود را به عنوان زوجه يا كنيز سوگلى نزد پادشاه قشتاله فرستاد و اين همان دخترى است كه در روايات قشتالى او را « زائده » خوانده‌اند . جهيز اين دختر آن بخش از زمينهاى طليطله قرار داده شد كه آلفونسو بر آن استيلا يافته است ، تا ديگر دول مسيحى نتوانند آنها را از او بستانند . اين قصه‌اى است كه ما به هنگامى كه از فتح مرابطون مملكت اشبيليه را سخن مىگوييم ، از آن ياد خواهيم كرد .\r\nدر اين هنگام بيشتر امراى طوايف در برابر تهديدهاى پادشاه قشتاله خاضع شده و همه جزيه به گردن گرفته بودند ، جز پادشاه با شهامت بطليوس عمر المتوكل .\r\nآلفونسوى ششم با اين جوى كه پديد آمده بود يقين داشت كه به همهء هدفهاى خود خواهد رسيد و ديگر كسى را يارى ايستادگى در برابر او نيست . آنچه آرزوى او را دست‌يافتنىتر مىساخت اين بود كه مردم طليطله با هم متحد نبودند و گروه كثيرى از ايشان او را در تحقق اهدافش دلير مىساختند . در اثر حمله‌هاى آلفونسو تا اين زمان بر اراضى طليطله - چه آنهايى كه به نفع خود و چه آنهايى كه به بهانهء يارى يحيى القادر بر ضد شورشيان - كرده بود ، مزارع سرسبز آن بلاد ويران شده بود و مردم در تنگنا افتاده و فقير شده بودند . پايتخت طليطله در اثر اين فشار ديگر درآمد چندانى نداشت ؛ ولى آلفونسو دست از حمله برنمىداشت و مىخواست آن شهر بزرگ را از همهء درآمدش محروم سازد . حملات جديد از سال 474 / 1071 م يعنى از آن زمان كه القادر به تخت فرمانروايى خود بازگشت ، آغاز شد و چهار سال مدت گرفت . در اين حمله‌ها حزب موالى كه از مردم طليطله بودند مؤثر بودند . اين حزب را روايات قشتالى حزب مدجنون ( به اسپانيايى  seraj ? eduM  ) يعنى اقليتهاى مسلمان در شهرهاى اندلس زير فرمان مسيحيان خوانده است . در هر سال آلفونسو قواى خود را از سويى به اراضى طليطله مىآورد و مزارع را ويران مىساخت و درختان را مىبريد و كشته‌ها را نابود مىساخت و زن و فرزند مردم را اسير مىكرد و در برابر خود هيچ مانعى نمىيافت .\r\nمسلم است كه اين اعمال خرابكارانه راه آمدوشد را بر طليطله مىبست و آن را از به دست آوردن وسايل دفاع محروم مىساخت و اين همان چيزى بود كه پادشاه مسيحيان مىخواست .\r\n\r\n","description":"","footnote":"","page_name":" 107 ","page_number":115},
  {"content":"\r\n\r\nوضع امراى طوايف در اين لحظات حساس حيات اسپانياى مسلمان وضع دردناك و حسرتبارى بود . بزرگترين و نيرومندترين اين امرا ، المعتمد بن عباد پس از آنكه با آلفونسوى ششم تفاهم حاصل كرد كه دست او را در طليطله بازگذارد ، خود سرگرم نبرد با عبد اللّه بن بلقين بن باديس صاحب غرناطه شد . المقتدر بن هود قوىترين امراى هم‌مرز با مملكت طليطله از ناحيهء شمال و مشرق ، گرفتار كشمكش با پادشاه آراگون و امراى برشلونه بود . دولتهاى شرقى و جنوبى ، دور از ميدان خطر ، اگر هم مىخواستند به يارى طليطله آيند به سبب دورى راه نمىتوانستند . بدين‌گونه به طليطله از هيچ منبعى مددى نمىرسيد و آلفونسو همچنان سرگرم شرارتهاى خويش بود تا آنجا كه سراسر مملكت طليطله خراب شد . عقلاى مسلمانان به خوبى مىدانستند كه اگر طليطله بزرگترين مراكز حكومتى اندلس به دست قشتاله بيفتد هشدارى است براى سقوط سراسر اندلس و اين كاخ رفيع با خرد شدن سنگ بنايش فروخواهد ريخت . و اكنون فروريختن آغاز شده است . جمعى از ايشان كوششى آغاز كردند ، باشد كه در برابر اين خطر مشترك ، اتحاد و اجتماعى حاصل كنند . از جمله قاضى علامه ابو الوليد الباجى به اشارهء المتوكل بن الافطس - چنان كه آورديم - به اين كار قيام كرد و در ولايات و پايتختهاى اندلس به گردش پرداخت و هشدار مىداد و از عواقب تفرقه آنان را مىترسانيد و ملوك الطوايف و مردم بلادشان را به يارى طليطله دعوت مىكرد و هشدار مىداد كه زودا كه پادشاه قشتاله همهء امراى طوايف را يكى بعد از ديگرى زير پى خواهد سپرد .\r\nولى تلاشهاى اين رسولان خردمند كه با چشمان تيزبين خود حوادث آينده را مىديدند ، همه هباوهدر شد و طمع‌ورزيها و هواهاى شخصى بر هر فكر سليم و حكيمانه‌اى غلبه يافت . فرمانرواى اشبيليه همهء همتش آن بود كه هرچه مىتواند اراضى جنوبى طليطله را ضميمهء خاك خود كند و به آنچه در برابرش در شرف تكوين بود بىتفاوت مانده بود و حتى يك قدم هم براى رهايى القادر و مردم طليطله برنمىداشت . از آن ميان تنها المتوكل عمر بن الافطس امير دلاور بطليوس بر ضد آلفونسوى ششم وارد ميدان نبرد شده و به دفع او كمر بسته بود . المتوكل فرزند خود فضل والى مارده را با سپاهى گران روانه داشت تا آلفونسو را از طليطله براند ؛ ولى او نتوانست بر قواى مسيحى كه از حيث شمار و سازوبرگ بر او برترى داشت پيروز گردد و پس از يك نبرد خونين شكست خورد و با اندوه تمام بازگرديد . المتوكل عمر بن الافطس سالها پيش از اين\r\n\r\n","description":"","footnote":"","page_name":" 108 ","page_number":116},
  {"content":"\r\n\r\nيعنى در سال 471 ه دست به چنين اقدامى زده بود ؛ ولى آلفونسو بر او غلبه يافته و شهر قوريه از متصرفات شمالى المتوكل و همجوار اراضى طليطله را از او گرفته بود .\r\nبدينگونه طليطلهء منكوب شده را با سرنوشت خود رها كردند . در پاييز سال 477 ه / 1084 م آلفونسوى ششم با قواى خود به شهر نزديك شد و در المنية المسوره واقع در انحناى رود تاجه فرود آمد . و اين همان منيه‌اى بود كه يحيى المأمون قصرهاى فخيم و پرشكوه خود را در آنجا بنا كرده و بستانسراهاى زيبا و مصفا احداث نموده بود و به هنگام لهو و نشاط به آنجا مىرفت . در روايات قشتالى از آن به  yeR led atreuH  يعنى « باغ شاه » ياد شده است . ابن بسام در الذخيره المنية المسوره را وصف كرده و گويد بر بهشت عدن فخر مىفروخت . « 20 » آلفونسو شهر را محاصره كرد و چون زمستان دررسيد ، خوردنى ناياب شد و مردم شهر به سختى افتادند . وضع يحيى القادر بن ذو النون ترديدبرانگيز بود . مسلما مانند گروه مخالف پادشاه قشتاله كه اكنون شهر را در محاصره داشت ، نمىانديشيد . جماعتى از ايشان با تمام قدرت خويش مىكوشيدند تا مدت مقاومت را طولانىتر سازند شايد آلفونسو ملول شده ، بازگردد يا از جايى مددى برسد .\r\nو كار مردم شهر هرروز سخت‌تر مىشد ، تا آنگاه كه سران و سرداران و القادر متفق شدند كه نزد پادشاه قشتاله كسانى را بفرستند تا در باب صلح و مصالحه به گفتگو پردازند ؛ ولى آلفونسو با رسولان ديدار نكرد و بلكه وزيرش سسنندو ( ششنند ) آنان را به حضور پذيرفت . اين وزير در اصل از مسيحيان مستعرب بود . در كودكى اسيرش كرده بودند .\r\nاو در دربار اشبيليه پرورش يافته و در ايام المعتضد بن عباد بر سر كار آمده و ميان او و آلفونسو چندبار به سفارت آمدوشد كرده بود . سسنندو مردى زيرك و فرزانه بود .\r\nضمن فعاليتهاى خويش موفق شده بود هيبت آلفونسو را در دل امراى طوايف جاى دهد و همه را به پرداخت جزيه به او وادارد . چون هيأت اعزامى طليطله نزد او رفتند ، نخست به سخنشان گوش فراداد و چنان نمود كه از مذاكره نتيجه‌اى حاصل نمىشود و اميد نيست كه پادشاه مسيحى قدر سر مويى از جاى خود آن‌سوتر رود ؛ بنابراين جز\r\n\r\n\r\n","description":"","footnote":"\r\n( 20 ) . ابن بسام : الذخيره ، قسمت چهارم ، مجلد اول / ص 128 . امروز به جاى آن دژ سان سرواندو  odnavreS naS  واقع شده است .\r\n","page_name":" 109 ","page_number":117},
  {"content":"\r\n\r\nتسليم شهر چاره‌اى نيست . ابن بسام مىگويد كه سسنندو زعماى طليطله را نزد شهريار خود برد و چون آلفونسو خبر يافت كه آنان از ديگر امراى طوايف يارى خواسته و اكنون به انتظار يارى ايشانند ، ريشخندشان كرد و سفيران آنان را كه در خيمه‌هاى او بودند فراخواند . همه در آن روز در نزد او گردآمده بودند و سعى در آن داشتند تا با تقديم اموال و هدايا دوستى او را به خود جلب كنند . با ديدن اين وضع زعماى طليطله نوميد از نزد او بيرون آمدند و به سرنوشت شوم خود يقين كردند . « 21 »\r\nدر اين هنگام از محاصرهء طليطله قريب به نه ماه گذشته بود . محاصره به شدت خود رسيده و هر كوششى براى عقد قرارداد صلح با شكست روبرو شده بود . نه القادر حاضر به فرمانبردارى از آلفونسو و فرمانروايى به نام او بود و نه زعماى شهر حاضر به تسليم بودند ؛ ولى فرياد و فغان مردم كه از گرسنگى به جان آمده بودند برخاست . سه روز پس از آشوب ، مردم طليطله تصميم گرفتند كه تسليم پادشاه قشتاله شوند . پدر ماريانا كه يكى از قديمترين مورخانى است كه وقايع سقوط طليطله را به رشتهء تحرير درآورده شروط صلح را چنين بيان مىكند : « قصر و دروازه‌ها و پلها و حديقة الملك ( كه باغى دلگشا بر كنار رود تاجه بود ) به آلفونسو تسليم شود و القادر آزاد است كه بنا به ميل خود به بلنسيه رود . و هركس از مسلمانان كه بخواهد با او برود ، آزاد است و اموالشان را حق دارند با خود ببرند ؛ اما آنها كه در شهر مىمانند نه اموالشان را از آنها مىگيرند و نه املاكشان را . مسجد جامع در دست مسلمانان مىماند تا در آن شعاير خود را برپاى دارند و بيش از آنچه به پادشاهان خود مىپرداخته‌اند از آنان خراج و مالياتى گرفته نخواهد شد . همچنين در امور قضايى ، قضات خودشان بر طبق شريعتشان قضاوت خواهند كرد . هردو طرف متعاهد موظفند مواد اين پيمان‌نامه را رعايت كنند . اما اهل شهر بايد چند تن از زعماى خود را به‌عنوان گروگان نزد پادشاه قشتاله گذارند » . اين نصى كه ماريانا روايت كرده خالى از نقص نيست . آنچه مورخان در باب شروط صلح بر آن اتفاق دارند ، از اين قرار است كه : مردم شهر را به جان و مال امان داده مىشود كه با اموال خود از شهر بيرون آيند و هرجا كه خواهند ، بروند و هركس بازگردد ، حق دارد املاك خود را تصاحب كند . آنان كه در شهر مىمانند همان خراج و مالياتى را كه\r\n\r\n\r\n","description":"","footnote":"\r\n( 21 ) . ابن بسام : الذخيره ، قسمت چهارم ، مجلد اول / ص 129 و 130 .\r\n","page_name":" 110 ","page_number":118},
  {"content":"\r\n\r\nبه پادشاه خود مىپرداخته‌اند به پادشاه قشتاله بپردازند . مسلمانان تا ابد مساجد جامع خود را نگه دارند و آزادانه به اقامهء فرايض و شعاير دينى مشغول باشند . همچنين قضاتشان بر طبق شريعت خود حكم كنند . دژها و حصنها و قصرهاى شاهى به پادشاه قشتاله تسليم گردد و نيز المنية المسوره كه در آن سكونت دارد . اما دربارهء القادر پادشاه قشتاله ، او را امكان مىدهد كه بر بلنسيه استيلا جويد . بعضى گويند به او پيشنهاد كرد كه دانيه و شنتمريهء شرقى را نيز در تصرف آورد . آلفونسو خوب دريافته بود كه اگر با القادر راه دوستى پيمايد به زودى بوسيلهء او كه از پادشاهى تنها نامى دارد بر سراسر بلاد شرقى اندلس غلبه خواهد يافت . « 22 »\r\nاين بود شروطى كه بر طبق آن طليطله تسليم شد . پادشاه قشتاله نيز به ظاهر متعهد شد كه آنها را بپذيرد و محترم دارد و بر هم نزند . اين واقعه در روز ششم ماه مه سال 1085 م اتفاق افتاد . حدود دو هفته بعد القادر عزم سفر كرد تا شهر را خالى سازد . در روز يكشنبهء بيست و پنجم ماه مه / آغاز ماه صفر سال 478 ه آلفونسوى ششم پيروزمندانه به شهر داخل شد و در قصر مشهور آن فرود آمد و اين همان قصرى بود كه در ايام محنتش المأمون بن ذو النون در آنجا مهمانش كرده بود . آلفونسو فرمانروايى شهر را به سسنندو واگذاشت و با مردم راه مودت پيمود و مهربانيها نمود تا تحمل اين تغيير و تبدل بر آنان آسان گردد ، چنان كه دلهاى بسيارى را به خود جلب كرد و برخى از عوام مردم به مسيحيت روى آوردند . سسنندو شهريار خود را توصيه مىكرد كه همچنان با مردم شهر مفتوح راه مدارا پيمايد و تا همين حد كه پيشروى كرده كافى است و بر ديگر امراى طوايف تجاوز روا ندارد ، مباد كه اوضاع دگرگون شود و روى به جانب ديگر آورند . « 23 »\r\nاستيلاى آلفونسو بر شهر طليطله استيلاى او را بر سراسر مملكت طليطله در پى داشت . بعضى از اين سرزمينها را ابن عباد صاحب اشبيليه در تصرف گرفته بود . آنچه به تصرف آلفونسو درآمد همه شهرها و روستاهايى بود كه در شمال رود تاجه از طلبيره در مغرب تا وادى الحجاره و شنت‌بريه در مشرق قرار داشت و هشتاد موضع بود كه در\r\n\r\n\r\n","description":"","footnote":"\r\n( 22 ) .\r\n aL : ladiP zedneneM . R . dibI . ) 61 . paC ( anapsE ed lareneg airotsiH : anairaM 603 . p , ) 7491 , dirdaM ( diC led anapsE \r\n( 23 ) . ابن بسام : الذخيره ، قسمت چهارم ، مجلد اول / ص 131 .\r\n","page_name":" 111 ","page_number":119},
  {"content":"\r\n\r\nآنها مسجد وجود داشت غير از روستاها و مزارع . « 24 »\r\nاما يحيى القادر بن ذو النون با خاندان و اموال خود همراه جمع كثيرى از بزرگان و اشراف كه خروج از شهر را ترجيح داده و به بلنسيه مىرفتند ، از طليطله بيرون آمد .\r\nچند روز در لشكرگاه پادشاه قشتاله در تحت حمايت او درنگ كرد . پادشاه قشتاله او را وعده داده بود كه اگر نتوانست به نحو مسالمت‌آميزى بر بلنسيه استيلا جويد ، به زودى سردار مشهور خود البرهانس را به يارىاش خواهد فرستاد . براى القادر در ضمن حركت اوضاع دژهاى مختلف كه بر سر راهش بود روشن شد و معلوم گرديد كه همه بر ضد او هستند مگر دژ قونقه . خود و يارانش در آنجا فرود آمد تا امكان عمل برايش حاصل گرديد . و ما بار ديگر به دنبالهء اخبار او خواهيم پرداخت .\r\nابن بسام و ابن الخطيب با عباراتى شماتت‌آميز خارج شدن يحيى القادر را وصف كرده‌اند . « 25 »\r\n* بدين‌گونه پايتخت بزرگ اندلس سقوط كرد و تاكنون از قبضهء اسلام خارج مانده و مردمش در حالى كه سيصد و هفتاد سال اسلام بر ديارشان سايه افگنده بود به مسيحيت ارتداد يافتند . از اين تاريخ طليطله شهر بزرگ مملكت قشتاله شد و قصر آن‌كه منزلگاه واليان مسلمان بود ، دربار پادشاهان قشتاله گرديد . طليطله به سبب قدرت دفاعى بىهمتايش در انحناى رود تاجه به منزلهء دژ شمالى اندلس و سد استوار آن بود كه مانع تجاوزات مسيحيت به آن مىشد . سقوط طليطله ضربت شديدى بر اندلس بود كه حيات آن را به خطر مىافگند و موازنهء قوا را برهم مىزد و نيروى اسلام تفوق خود را در شبه جزيره از دست مىداد ، در حالى كه توانسته بود اين تفوق را چهارصد سال حفظ كند و اكنون بدون شك نيروى مسيحيت برترى يافته بود . از اين پس سياست بازستانى اسپانيا ( فتح مجدد  atsiupnoceR aL  ) قوت بيشترى گرفت و سپاهيان قشتاله براى نخستين بار - از آغاز فتح اسلامى - از رود تاجه گذشتند و به اراضى اندلس قدم نهادند\r\n\r\n\r\n","description":"","footnote":"\r\n( 24 ) . الخزرجى : الاكتفاء . دوزى آن را در كتاب خود نقل كرده است :\r\n . 91 . p , II . V , muradidabbA . tsiH \r\n( 25 ) . ابن الخطيب : اعمال الاعلام ، ص 181 .\r\n","page_name":" 112 ","page_number":120},
  {"content":"\r\n\r\nو با خود ويرانى و مرگ آوردند و پيكر اندلس را طى يك سلسله جنگهاى پىدرپى تكه‌تكه كردند .\r\nپيروزى آلفونسوى ششم در استيلا بر طليطله علاوه بر آثار مهم مادى ، در ديگر ممالك مسيحى تأثير معنوى عميقى نيز درپى داشت . طليطله پايتخت قديم مملكت گوت بود ؛ علاوه بر اين ، شهر مذهبى اسپانيا نيز به‌شمار مىآمد . بنابراين استيلاى پادشاه قشتاله بر آن به او در ميان ديگر همانندانش در اسپانيا هيبت يك امپراتور را ارزانى داشته بود ؛ از اين‌رو همه او را با اين لقب كه خودروى خود نهاده بود خطاب مىكردند . از ديگرسو ، سقوط طليطله در روحيهء مسلمانان اسپانيا و ديگر بلاد اسلامى اثرى ناميمون بر جاى نهاد . ديگر امراى طوايف به وحشت افتادند و دريافتند كه ديگر وقت گذشته و اين هشدارى است براى نابود شدنشان يكى پس از ديگرى . المعتمد بن عباد بخصوص در آنچه حادث شده بود مسؤوليت بيشترى داشت و هنوز زمانى چند نگذشته بود كه خود خطر را احساس كرد . اين بدبختى كه روى آورده بود در تفكر آن امراى متخاصم كه ميانشان اندك تفاهمى نبود تحولى ايجاد كرد و براى اولين بار به وحدت كلمه گراييدند و آن جداييها به يك‌سو افگندند . از اين پس همه توجهشان به آن سوى دريا معطوف شد و از برادران دينى خويش ، بربرهاى مرابط ، يارى خواستند ؛ بربرهايى كه در سير حوادث آيندهء اندلس تأثيرى عظيم داشتند . « 26 »\r\nاز دست شدن طليطله سبب شد كه اندلس سراسر غرق در ماتم گردد و براى فقدان آن مراثى بديع و بلند و دلگداز سروده شود . از مشهورترين آنها قصيده‌اى است طولانى به قافيهء راء كه چنين آغاز مىشود :\r\n لثكلك كيف تبتسم الثغور * سرورا بعد ما بئست ثغور \r\n\r\n\r\n","description":"","footnote":"\r\n( 26 ) . دربارهء حوادث سقوط طليطله رجوع كنيد به ابن بسام : الذخيره ، قسمت چهارم ، مجلد اول / ص 127 - 132 . ابن الخطيب : اعمال الاعلام ، ص 181 . ابن خلدون : العبر ، ج 4 / ص 161 .\r\nالمقرى : نفح الطيب ، ج 2 / ص 522 و 523 . همچنين :\r\n ed snamlusuM sed . tsiH : yzoD ; 703 - 303 . P , diC led anapsE aL : ladiP sedneneM . R . 55 45 . p , safiaT ed seyeR soL : seviV y . P ; . vius te 021 . p , III . V , engapsE'l \r\n","page_name":" 113 ","page_number":121},
  {"content":"\r\n\r\n اما و ابى مصاب هد منه * ثبير الدين فاتصل الثبور \r\nو از اين قصيده است :\r\n طليطلة اباح الكفر منها * حماها ان ذا نبأ كبير\r\nفليس مثالها ايوان كسرى * و لا منها الخورنق و السدير\r\nمحصنة محسنة بعيد * تناولها و مطلبها عسير\r\nالم تك للدين صعبا * فذلله كما شاء القدير\r\nو اخرج اهلها منها جميعا * فصاروا حيث شاء بهم مصير\r\nو كانت دار ايمان و علم * معالمها التى طمست تنير\r\nمساجدها كنائس اى قلب * على هذا يقر و لا يطير\r\nفيا اسفاه يا اسفاه حزنا * يكرر ما تكررت الدهور . . .\r\n. . . كفى حزنا بان الناس قالوا * الى اين التحول و المسير\r\nانترك دورنا و نفرعنها * و ليس لنا وراع البحر دور\r\nو لاثم الضياء تروق حسنا * نباكرها فيعجبنا البكور \r\n\r\n","description":"","footnote":"","page_name":" 114 ","page_number":122},
  {"content":"\r\n\r\n لقد ذهب اليقين فلا يقين * و غر القوم باللّه الغرور\r\nفلا دين و لا دنيا و لكن * غرور بالمعيشة ما غرور\r\nرضوا بالرق ياللّه ما ذا * رآه و ما اشار به مشير\r\nمضى الاسلام فابك دما عليه * فما ينفى الجوى الدمع الغزير\r\nونح و اندب رفاقا فى فلاة * حيارى لاتحط و لا تسير\r\nو لا تجنع الى سلم و حارب * عسى ان يجبر العظم الكسير « 27 » \r\n\r\n\r\n","description":"","footnote":"\r\n( 27 ) . رجوع كنيد به المقرى : نفح الطيب ، ج 2 / ص 593 به بعد . در آنجا همهء قصيده كه بيش از هفتاد بيت است آمده است .\r\n","page_name":" 115 ","page_number":123},
  {"content":"\r\n . \r\n","description":"","footnote":"","page_name":" 116 ","page_number":124},
  {"content":"\r\n\r\n\r\nباب دوم دولتهاى بربرى در جنوب آندلس\r\n\r\n","description":"","footnote":"","page_name":" 117 ","page_number":125},
  {"content":"\r\n . \r\n","description":"","footnote":"","page_name":" 118 ","page_number":126},
  {"content":"\r\n\r\n\r\nفصل اول دولت بنى مناد در غرناطه و مالقه\r\nفروريختن كاخ دولت اموى و قدرت مركزى و اغتشاشها و آشوبهايى كه در پى آن بود ، فرصتى مناسب براى ظهور فرمانروايان بربر در صحنهء نفوذ و سلطه به دست داد . بربرها - در واقع - از زمان المنصور بن ابى عامر در ميدان سياست اندلس آشكار شدند و مراكز فرماندهى را در لشكرهاى آن اشغال كردند و ابن ابى عامر آنان را چون بازوهاى خود به كار گرفت و تكيه‌گاه خود ساخت . همچنين قبايل طرفدار بنى اميه را كه در مغرب بودند بر ضد دعوت فاطميان تقويت كرد و به مال و لشكر يارىشان نمود و توانست مغرب را به صورت يكى از ايالات اندلس درآورد . چون كاخ خلافت اموى پس از برافتادن دولت عامرى فروريخت ، آشوبگران و آنان كه بر ضد حكومت خروج كرده بودند كوشيدند آن مرده‌ريك را ميان خود تقسيم كنند و هركس نصيب خويش ببرد . در اين ميان زعماى بربر توانستند بهره‌اى بيش از ديگران حاصل كنند .\r\nيكى از دولتهاى بربرى ، دولت بنى جهور در جنوب اندلس بود كه توانست خلافت جديدى گاه در قرطبه و گاه در اشبيليه و مالقه برپا دارد و در خلال آن و بعد از آن چند دولت محلى بربرى در غرناطه و رنده و مورور و شذونه پديدار شدند . همچنين دولت بربرى كوچكى نيز در جلگه‌هاى شنتمريهء شرقى بوجود آمد . اگر دولت بنى الافطس در بطليوس را از دول بربرى به حساب آوريم - و بنابر ارجح اقوال\r\n\r\n","description":"","footnote":"","page_name":" 119 ","page_number":127},
  {"content":"\r\n\r\nچنين هم بوده است - مىتوانيم سرزمين وسيعى را كه قبايل بربر در عصر ملوك الطوايف در زير فرمان خويش آورده بودند مجسم كنيم .\r\nپيش از اين از اخبار دولت بنى حمود و اخبار خردك دولتهاى بربرى كه در منطقهء ميانى و جنوبى اندلس بر روى ويرانه‌هاى دولت بنى حمود بوجود آمدند ، سخن گفتيم و گفتيم كه المعتضد بن عباد چه‌سان توانست به حيات آنان يكى پس از ديگرى پايان دهد . و همه را ضميمهء مملكت بزرگ اشبيليه سازد . در اين فصل به اخبار دولت بنى مناد در غرناطه مىپردازيم . اين دولت پس از دولت بنى حمود بزرگترين دولت بربرها در جنوب اسپانيا بود .\r\n\r\n1\r\nبنى مناد در اصل به قبيلهء مشهور صنهاجه انتساب داشتند . صنهاجه بطنى از بطون قبيلهء بزرگ برانس و منازل ايشان در منطقهء وسطاى مغرب بود . چون عبيديان ( فاطميان ) بر افريقيه چيره شدند و در آنجا دولتى تشكيل دادند ، بنى مناد به آنان گرايش يافتند و در كنار ايشان با كسانى كه بر ضد ايشان خروج كرده بودند به نبرد برخاستند . زعيمشان زيرى بن مناد از بزرگترين زعماى بربر بود كه با قبايل مغرب كه مخالف عبيديان بودند همراه با سردار عبيدى جوهر ، جنگيد و در يكى از آن جنگها كشته شد . پسرش بلكين به جاى او نشست . چون المعز لدين اللّه در سال 362 ه پس از فتح مصر به دست جوهر به آن ديار نقل كرد ، يوسف بن زيرى معروف به بلكين را براى فرمانروايى ولايت افريقيه برگزيد . پس از بلكين پسرش منصور بن يوسف به جايش نشست و پس از او پسرش باديس بن منصور امارت افريقيه يافت . در خلال اين احوال در سراسر مغرب آتش جنگ ميان اين امراى صنهاجه و دشمنانشان از امراى زناته و غير آن از قبايل طرفدار بنى اميه ، خلفاى قرطبه شعله‌ور بود . ما پيش از اين از دوره‌هاى اين نبردها كه در مغرب ميان فاطميان و خلافت اندلس برپا شده بود سخن گفتيم . اين جنگها از زمان الناصر لدين اللّه آغاز شد و بويژه در عصر الحكم المستنصر سپس المنصور بن\r\n\r\n","description":"","footnote":"","page_name":" 120 ","page_number":128},
  {"content":"\r\n\r\nابى عامر به اوج خود رسيد . قبايل صنهاجه به دست بنى مناد واليان افريقيه علم دعوت فاطمى را افراشته نگاه داشته بودند و زناته و هم‌پيمانانشان پرچمداران خلافت اندلس بودند . اين كشمكشها چنان كه ديديم در عصر ابن ابى عامر به شدت خود رسيد و به هزيمت صنهاجه و پابرجا شدن دعوت بنى اميه در مغرب منتهى گرديد .\r\nدر زمان حكومت باديس بن المنصور در افريقيه حادثه‌اى پديد آمد كه در حوادث اندلس انعكاس فراوان داشت . اين حادثه آن بود كه باديس در ميان قوم خود آل مناد راه خودكامگى پيش گرفت و ميان او و پسرعموها و عموهاى پدرش فتنه و كشمكش پديد آمد و در اين كشمكش عموى پدرش ماكسن بن زيرى بن مناد كشته شد . بقيه از تجاوز و خشم او بيمناك شدند و از افريقيه بيرون رفتند . شيخ ايشان زاوى بن زيرى به ابن ابى عامر نامه نوشت و اجازه خواست تا با قوم خود به اندلس رود و در سايهء او بيارامد و به فرمان او به جهاد در راه خدا پردازد . ابن ابى عامر آنان را اجازت داد .\r\nزاوى بن زيرى بن مناد با فرزندان برادر مقتولش ماكسن يعنى حباسه و حبوس و ماكسن با اموال و عيال ، در سال 391 ه رهسپار اندلس شدند . المنصور بن ابى عامر آنان را اكرام كرد و به خوبى پذيرا گرديد و در جايى نيك منزل داد « 1 » و آنان را از خواص ياران خود گردانيد و در سلك زناته و ديگر بطون بربر قرار داد . آنها در اواخر دولت ابن ابى عامر صاحب قدرت و شوكت شدند . سپس در ايام دو پسرش عبد الملك و عبد الرحمان كفهء قدرت ايشان در لشكر چربيدن گرفت . اجازه دادن ابن ابى عامر ، زيرى و قومش صنهاجه را - كه از سرسخت‌ترين دشمنان دعوت امويان و عامريان در اندلس بودند - به مهاجرت به اندلس ، يكى از اعمال درخشان سياسى او بود كه براى دولت بنى عامر ،\r\n\r\n\r\n","description":"","footnote":"\r\n( 1 ) . امير عبد الله : كتاب التبيان يا مذاكرات ، ص 17 . ابن خلدون : العبر ، ج 6 / ص 157 - 159 . ولى روايت ديگرى است حاكى از اينكه زاوى و قومش در عهد عبد الملك المظفر بن المنصور به اسپانيا مهاجرت كرده‌اند . ابن حيان اين روايت را اختيار كرده و در الذخيره ( قسمت چهارم ، مجلد اول / ص 61 ) نيز از او نقل شده است . ابن عذارى : البيان المغرب ، ج 3 / ص 263 و ابن الخطيب در الاحاطه ( قاهره ) ج 1 / ص 440 و 521 نيز از او پيروى كرده‌اند . ما روايت نخستين را برگزيديم ، زيرا روايت عبد الله بن بلكين نوهء ماكسن برادر زاوى است و او به تاريخ خاندان خود آگاه‌تر از ديگران است . ديگر آنكه ابن خلدون نيز همين روايت را نقل كرده و او در تاريخ بربر حجت ماست . ابن خلدون تاريخ مهاجرت اين خاندان را سال 391 ه ضبط كرده است ؛ يعنى دو سال پيش از وفات المنصور بن ابى عامر .\r\n","page_name":" 121 ","page_number":129},
  {"content":"\r\n\r\nهم از جهت مادى و هم از جهت معنوى منافعى دربرداشت . ولى دولت عامرى ديرى نپاييد و عصر ضعف قدرت مركزى و فتنه و آشوب آغاز شد و محمد بن هشام ملقب به المهدى ، خلافت را در سال 399 ه / 1009 م از هشام المؤيد بستد . از اين تاريخ بربرها در كشمكشهايى كه بر سر تخت خلافت درگرفت شركت جستند و اين نخستين انگيزه‌اى بود براى دخول بربرها در اين كشمكشها ، و نيز از عواملى بود كه المهدى را به سركوبى ايشان واداشت . آنگاه مردم قرطبه را به طرد و تعقيب ايشان برانگيخت . بربرها در اين هنگام گرد سليمان بن الحكم دشمن و رقيب المهدى گرد آمدند . كشمكشها ادامه يافت و در خلال آن مردم قرطبه حباسة بن ماكسن پسر برادر زيرى را كشتند و آتش كينه و انتقام را تيزتر كردند . بربرها قرطبه را محاصره نمودند و مردم را تحت فشار قرار دادند . آنگاه كار به كشتار و تاراج انجاميد تا آنگاه كه سليمان را بر تخت خلافت نشاندند و او را المستعين لقب دادند . اين واقعه در ماه شوال سال 403 ه / مه سال 1013 م اتفاق افتاد . چون سليمان المستعين بر سر كار آمد بربرها را كه در راه رسيدن به خلافت يارىاش كرده و بر ديگر قدرتهاى صاحب نفوذ در دربار و حكومت پيروزش ساخته بودند ، دستگير كرد .\r\nسليمان المستعين در اين هنگام چنان ديد كه بربرها را در ايالات و ثغور پراكنده سازد كه هم آنان را خوشدل كرده باشد و هم جمع ايشان را پريشان كند و از قرطبه دور دارد . پس قبيلهء صنهاجه و زعماى بنى زيرى بن مناد را ولايت البيره ( غرناطه ) به اقطاع داد و بنى برزال و بنى يفرن را ولايت جيان و بنى دمر و ازداجه را منطقهء مورور و شذونه و آل حمود ادريسى را ثغور مغرب ، و ما همهء اين مطالب را پيش از اين در اخبار سقوط خلافت اندلسى آورديم . « 2 »\r\nامير عبد اللّه بن بلكين در التبيان گويد كه صنهاجه هنگامى كه انفكاك دولت و استقلال هر اميرى را در شهر خود ديدند ، عزم آن كردند كه از اندلس بيرون روند ؛ ولى مردم البيره كه ولايتشان پهناور و از نعمت و راحت برخوردار بود و كسى را نداشتند كه از آنان دفاع كند به زاوى بن زيرى پناه بردند و از او و قومش خواستند كه در سرزمينشان بمانند و در خيرات و نعم آنان شريك باشند و از آنان دفاع كنند .\r\n\r\n\r\n","description":"","footnote":"\r\n( 2 ) . رجوع كنيد به جلد اول ، صفحهء 650 .\r\n","page_name":" 122 ","page_number":130},
  {"content":"\r\n\r\nزيرى و قومش اين دعوت را پذيرفتند و بشارت دادند كه خواهند ماند ؛ پس بماندند و به دفاع از آن كمر بستند .\r\nچون بربرهاى صنهاجه در سرزمين البيره فرود آمدند ، ديدند با موقعيتى كه دارد براى دفاع مناسب نيست . رأيشان بر اين قرار گرفت كه در جلگه‌اى كه نزديك آن است ، در وادى ژنيل  ) lineG (  در دامنهء كوه شلير ( سييرا نوادا ) و در پناه كوه شهر جديدى بسازند و در آنجا منزل كنند . بدين‌گونه شهر غرناطه پىافكنده شد . بناى شهر غرناطه آغاز ويرانى البيره بود . پس خانه‌هايش بسرعت ويران شد و گرد فراموشى بر سرش نشست و غرناطه بسرعت روى به نمو نهاد و جانشين البيره شد . « 3 »\r\nبنى مناد در ايالت غرناطه سكونت گزيدند ، ولى از حوادث قرطبه به دور نبودند ؛ زيرا على بن حمود الادريسى ، چون در محرم سال 407 ه / ژوئيهء سال 1016 م بر تخت خلافت مستولى شد و سليمان آخرين خلفاى اموى اندلس را كشت ، خيران العامرى قيام كرد و اعلان مخالفت نمود و ديگربار دعوت بنى اميه را در شخص عبد الرحمان بن محمد از احفاد الناصر بازگردانيد و او را المرتضى لقب داد . منذر بن يحيى التجيبى امير ثغر نيز به او پيوست و جمعى از واليان شرق اندلس نيز با او يار شدند و با سپاهى گران به قتال حموديان رفتند . ولى خيران در راه كه به قرطبه مىرفت به‌سوى غرناطه عنان بگردانيد تا با لشكر نيرومند صنهاجه مصاف دهد . امير صنهاجى زاوى بن زيرى با لشكر خود به رويارويى بيرون آمد و ميان دو گروه نبردى سخت درگرفت كه چند روز به طول انجاميد و به هزيمت اندلسيان و پراكنده شدن لشكر و كشته شدن خليفه‌شان المرتضى انجاميد . اين واقعه در سال 409 ه / 1019 م اتفاق افتاد .\r\nاين نبرد را در روحيهء زاوى بن زيرى اثرى عميق بود . به جاى آنكه آن را دليل تفوق و استقرار خود به‌شمار آورد برعكس ، دريافت كه اين پيروزى را عواقبى دردناك درپى خواهد بود و مردم اندلس دست از سركوبى بربرها برنخواهند داشت تا آنگاه كه به وجود آنان پايان دهند . آن‌سان كه امير عبد اللّه روايت كرده است ، زيرى به قوم خود گفت : « من عادت مردم اندلس را مىدانم . اگرچه در معاملهء اول پيروز شده‌ايم نبايد از آنان ايمن باشيم كه بر جان يا ديار ما آسيبى نرسانند . اگر يكى از\r\n\r\n\r\n","description":"","footnote":"\r\n( 3 ) . رجوع كنيد به امير عبد اللّه : التبيان ، ص 18 - 26 .\r\n","page_name":" 123 ","page_number":131},
  {"content":"\r\n\r\nايشان كشته شود هزار تن جاى او خواهند گرفت و رعايا كه از نژاد آنان هستند به آنان گرايش خواهند داشت » . ابن حيان نيز عباراتى قريب به همين مضمون از زاوى روايت كرده است . از سوى ديگر زاوى از غدر بربرهاى ديگر ، افراد قبيلهء زناته كه دشمنان حقيقى آنها بودند ، بيمناك بود و بويژه از آن مىترسيد كه بر ضد او با اندلسيها هم‌پيمان شوند و بر سرشان آن آيد كه آمد . سرانجام زاوى بن زيرى ديد كه بعد از وفات باديس بن المنصور امير افريقيه - كه او و قومش را سركوب كرده بود - پسر خردسالش المعز كه نوهء برادر او بلكين بود به فرمانروايى رسيده و جو براى بازگشت او مناسب است و اگر به وطن خود بازگردد مىتواند جاى او را تصاحب كند ؛ از اين‌رو عزم آن كرد كه از اندلس به افريقيه رود و به قوم خود خطاب كرد كه « انديشهء درست اين است كه از سرزمينشان بيرون رويم و سلامت جان و غنايمى را كه به دست آورده‌ايم مغتنم شماريم و به آن جمع بپيونديم كه ما را از آنان جدا كرده بودند . » « 4 »\r\nبدين‌گونه زاوى بن زيرى مصمم به بازگشت شد . هرچند پسرش و بزرگان قومش منعش كردند ، نپذيرفت و با خاندان و اموال خويش از غرناطه بيرون شد و چند تن از شيوخ قوم خود را در آنجا نهاد . زاوى در المنكب با اموال و ذخاير بىشمار خود به كشتى نشست و از آب بگذشت . خروج او از اندلس در سال 410 ه / 1020 م بود .\r\nنوهء برادرش المعز بن باديس صاحب افريقيه و پسران عمش از او استقبال پرشكوهى كردند و او را به اكرام تمام در قيروان فرود آوردند . اين واقعه بعد از هلاكت شيخه يكى از پسرعموهايش بود . شيخه خود از زعماى قوم بود . زنان محارم او قريب به هزار تن بودند كه از او روى نمىگرفتند . البته زاوى در قيروان در ظل المعز بن باديس نتوانست به رياستى كه در آرزويش بود برسد . « 5 »\r\nابن الخطيب در حق او گويد : « زاوى قوچ جنگى بود و زدايندهء غمها و خدمتگزار قوم خود ، نام‌آور ، صاحب مجد ، زيرك و دورانديش و عاقل و دلير و پرغرور . » « 6 »\r\n\r\n\r\n","description":"","footnote":"\r\n( 4 ) . امير عبد الله : التبيان ، ص 24 و 25 . ابن بسام : الذخيره ، قسمت چهارم ، مجلد اول / ص 402 و 403 . ابن عذارى : البيان المغرب ، ج 3 / ص 128 . ابن خلدون : العبر ، ج 6 / 180 .\r\n( 5 ) . ابن بسام : الذخيره ، قسمت اول ، مجلد اول / ص 402 . ابن الخطيب : الاحاطه ، ( قاهره ، 1956 ) ، ج 1 / ص 525 .\r\n( 6 ) . ابن الخطيب : الاحاطه ، ج 1 / ص 522 .\r\n","page_name":" 124 ","page_number":132},
  {"content":"\r\n\r\nپس از رفتن زاوى از غرناطه فقيه ابن ابى زمنين ، قاضى غرناطه كوشيد كه شايد حبوس بن ماكسن را كه پسر برادر زيرى بود به جاى او بنشاند . پس براى ديدار با او به دژ اشتر در نزديكى وادى آش رفت كه در آنجا آمادهء قيام ، منتظر رفتن عمش بود .\r\nحبوس بن ماكسن شتابان به غرناطه آمد و در ميان بانگ طبلها با موكب خود وارد شهر شد و كس از قومش به معارضهء او برنخاست . در حال ، بر تخت فرمانروايى نشست . گويند كه عمش زاوى پيش از رفتن ، او را به جاى خود برگزيده بود . بعضى گويند بدين سبب ميان او و جلالى بن زاوى كشمكش افتاد و نتيجه آن شد كه جلالى صحنه را ترك گويد و به پدرش پيوندد و رياست ، او را صافى گردد . از اين تاريخ دولت بنى زيرى بن مناد در غرناطه تشكيل مىشود . « 7 »\r\nحكومت حبوس بر غرناطه در سال 411 ه - چنان كه در اخبار اغتشاشها آورديم - آغاز شد . حبوس سيرتى پسنديده داشت . امور را به انتظام آورد و امنيت را در همه‌جا برقرار كرد و مملكت را ميان خويشاوندان و پسران عمش تقسيم نمود و بر وسعت آن بيفزود .\r\nقبره و نواحى آن را تا شهر جيان به تصرف آورد و بناى غرناطه را به پايان برد و بر شمار سپاهيان خود بيفزود و لشكر را نظام داد . در امور مملكت از پسران عم خود رأى و نظر مىخواست و حكومت خود را بر مبناى شورا استوار كرد . حبوس فرمانروايى قوم خود را در غرناطه استوارى بخشيد و براى خود دربارى باشكوه ترتيب داد و با همسايگان از رؤساى بربر و مقدم بر همه بنى حمود صاحبان مالقه پيمان دوستى بست .\r\nهمچنين با زهير العامرى صاحب المريه قرارداد صلح نهاد . چون يحيى بن حمود ( المعتلى ) در برابر باروهاى قرمونه در سال 427 ه به دست قاضى ابن عباد كشته شد و پسرش ادريس المتأيد به جايش نشست ، حبوس و هم‌پيمانش زهير العامرى از كسانى بودند كه به بيعت او اعتراف كردند و هردو در حركت آمدند تا او را در نبردش با ابن عباد يارى رسانند . برزالى صاحب قرمونه هم با آن دو يار شد . اين قواى متحد به اشبيليه حمله‌ور گرديد و اطراف آن را تاراج كرد . سپس هركس به ديار خود بازگرديد .\r\nاين واقعه در اواخر سال 427 ه / 1036 م بود . در سال بعد يعنى سال 428 ه حبوس بن\r\n\r\n\r\n","description":"","footnote":"\r\n( 7 ) . ابن بسام : الذخيره ، قسمت اول ، مجلد اول / ص 403 . ابن الخطيب : الاحاطه ، ج 1 / ص 485 .\r\n","page_name":" 125 ","page_number":133},
  {"content":"\r\n\r\nماكسن درگذشت و پسرش باديس زمام امور غرناطه به دست گرفت . « 8 »\r\nابن حيان در اين عصر مىزيست و از سجاياى اخلاقى حبوس سخن گفته است .\r\nمىگويد كه او با وجود قساوت قلبش به شعر و ادب گوش مىسپرد . مردى بردبار و در عين حال سخت‌دل و مهيب بود . كم مىخنديد ، بسيار مىانديشيد ، سخت خشمگين مىشد . دلير بود و در سواركارى استاد . جبار بود و متكبر و هوشمند و حيله‌گر و مردى مردانه . در همهء اين موارد اخبارى از او نقل شده است . « 9 »\r\n\r\n2\r\nچون حبوس درگذشت پسرش باديس كه مقدر شده بود نيرومندترين ملوك بربر در جنوب اندلس شود به جايش نشست . و اين در دوره‌اى بود كه در اندلس دولتهاى متعدد روى كار بود . برادرش بلقين بن حبوس با او به نزاع بر سر فرمانروايى برنخاست ، ولى يكى از افراد قومش ، يعنى پسر عمش يدير بن حباسة بن ماكسن به رقابت سربرداشت . يدير كه يارى برخى از شيوخ غرناطه را پشت سر خود داشت از زمان عمش حبوس در اين خيال بود كه خود قدرت را قبضه كند . چون در ايام حبوس كارش به جايى نرسيد كوشيد تا در عهد باديس حملهء ديگرى آغاز كند . يكى از مشوقان او ، ابو الفتوح ثابت بن محمد الجرجانى كاتب بود . ابو الفتوح از علماى مشرق بود كه در ايام فتنه به اندلس آمده و در غرناطه مانده بود . علاوه بر سرمايهء سرشار ادبى به مسائل حكمت و نجوم نيز توجه داشت . با پيشگوييهاى خود به يدير القا كرده بود كه به زودى بر تخت فرمانروايى غرناطه جلوس خواهد كرد و سى سال حكم خواهد راند . « 10 »\r\nابو العباس كاتب حبوس ، معاونى از يهوديان داشت به نام ابو ابراهيم يوسف بن اسماعيل بن نغز إله كه متصدى جمع اموال بود . مردى فروتن و نيكسيرت بود . ابو العباس\r\n\r\n\r\n","description":"","footnote":"\r\n( 8 ) . در باب حبوس بن ماكسن ، رجوع كنيد به امير عبد الله : التبيان ، ص 25 و 26 . ابن الخطيب :\r\nالاحاطه ، ج 1 / ص 485 . ابن عذارى : البيان المغرب ، ج 3 / ص 264 .\r\n( 9 ) . ابن بسام : الذخيره ، قسمت اول ، مجلد اول / ص 404 .\r\n( 10 ) . ابن الخطيب : الاحاطه ، ج 1 / ص 463 و 465 .\r\n","page_name":" 126 ","page_number":134},
  {"content":"\r\n\r\nكه وفات كرد ، ابو ابراهيم جاى او بگرفت و همان منزلت يافت . چون باديس به حكومت رسيد نزد او نيز مقامى ارجمند يافت و در گردآورى اموال لياقت و همت خويش عيان ساخت . وقتى آن قوم را هواى برافگندن باديس در سرافتاد تا يدير را به جاى او نشانند ، به خيال همدست كردن ابو ابراهيم با خود افتادند . ابو ابراهيم به ظاهر پذيرفت ، ولى مولاى خود باديس را از ماجرا خبر كرد و آنان را به خانهء خود دعوت نمود تا در اين باب رأى بزنند . باديس را نيز در جايى نشاند تا صداى آنان تواند شنيد .\r\nاز اين به بعد اين مرد يهودى در چشم باديس منزلتى يافت و نخستين مشاور او گرديد چنان كه هيچ تصميمى بىرأى او به اجرا درنمىآمد .\r\nتوطئه‌گران عزم آن كردند كه باديس را در اثناى يكى از گردشهايش بكشند .\r\nگردشگاه او در خارج شهر ، در مكانى به نام رمله بود . يكى از اين جمع پيرمردى صنهاجى بود به نام فرقان . خبر به باديس برد و او را در لحظهء خطر از مرگ برهانيد . چون توطئه‌گران ديدند كه رازشان فاش شده است از غرناطه گريختند . مقدم بر همه يدير بن حباسه و ابو الفتوح الجرجانى كاتب به اشبيليه فرار كردند . اسامى بسيارى از شيوخ و رجال صنهاجه كه در توطئه شركت داشته بودند به دست باديس افتاد . آهنگ قتل آنان كرد ، ولى ابو ابراهيم او را از آن كار بازداشت و گفت اگر چنان كند دامنهء آشوب گسترش خواهد يافت ؛ زيرا اينان رجال دولت و لشكر او هستند و اولى مداراى با آنهاست كه آنان را عطا دهد و بر ضد يكديگر تحريك كند . باديس نيز به رأى او كار كرد و سالها بىهيچ منازعى به فرمانروايى ادامه داد . « 11 »\r\nاولين حادثهء خطيرى كه باديس با آن مواجه شد ، جنگ او با زهير العامرى صاحب المريه بود . زهير از خواص غلامان عامرى بود كه پس از فتنه پراكنده شده و شهرهاى بزرگ شرق اندلس را اشغال كرده بودند . فرمانروايى المريه بعد از وفات خيران در سال 419 ه / 1028 م به او تعلق يافت و قلمرو او از مشرق تا شاطبه و از شمال تا بياسه و قرطبه گسترده شد . زهير با همسايگان نزديك خود - بنى حمود صاحبان مالقه و بنى زيرى صاحبان غرناطه - روابط دوستى برقرار كرد . ديديم كه چگونه زهير با حبوس بن ماكسن براى قتال با ابن عباد پيمان دوستى منعقد ساخت . چون حبوس وفات\r\n\r\n\r\n","description":"","footnote":"\r\n( 11 ) . امير عبد اللّه : التبيان ، ص 31 - 34 .\r\n","page_name":" 127 ","page_number":135},
  {"content":"\r\n\r\nكرد و باديس به جايش نشست روابط دوستى ميان او و زهير به سستى گراييد . سبب آن بود كه چون زهير ، محمد بن عبد اللّه زعيم زناته را كه از دشمنان سرسخت باديس بود پناه داد و در حمايت گرفت باديس نزد او رسول فرستاد و سرزنشش كرد و از او خواست آن پيمان دوستى را كه ميان او و پدرش حبوس بوده است تجديد كند . « 12 » ولى هنوز اندك‌زمانى نگذشته بود كه زهير با قواى خود و مشاور و كاتبش احمد بن عباس از المريه بيرون آمد و رهسپار غرناطه شد . در روايات روشن نشده كه مقصود زهير از اين حركت چه بوده است ؛ ولى امير عبد اللّه بن بلقين نوهء باديس در يادداشتهاى خود مىگويد كه زهير را پس از مرگ حبوس هوس تصرف غرناطه در سر افتاد و آن هنگام براى جنگ با غرناطه و تصرف آن لشكر بيرون آورده بود . « 13 » زهير با سپاه خود همچنان از سوى مشرق ، اراضى غرناطه را زير پى مىسپرد و پيش مىرفت تا به قريهء الفنت « 14 » در نزديكى شمال غرناطه رسيد . باديس نيز در خلال اين مدت قواى خود را تعبيه داده بود ، ولى از اين‌گونه پيشروى زهير در اراضى خود سراپا دچار وحشت شده بود ، زيرا مىدانست در چنگال او گرفتار خواهد شد ؛ اما پيش از آنكه جنگى آغاز شود با او نيكيها نمود و رجال دولتش را هداياى كرامند فرستاد و به گرمى مهمان نمود . آنگاه ميان او و زهير مناظره درگرفت . در باب يك‌يك رجال دولتش گفتگوها شد . زهير به خشم آمد و با باديس سخنان درشت گفت . كاتبش احمد بن عباس او را بدين روش اشارت كرده بود . باديس خشمگين از نزد او بيرون آمد در حالى كه مصمم به جنگ شده بود . قوم او شيوخ صنهاجه نيز با او موافقت كردند . باديس سپاهيان خود به وضع شايسته‌اى نظام داده بود . مردانش پلى را كه پشت سر قواى مهاجم بود ويران كرده و راه بازگشتشان را بريده و آن سوى پل جمعى را به كمين گذاشته بودند . در تمام اين احوال زهير همچنان دستخوش غرور و خودپسندى خويش بود و از آنچه دشمن مىانديشيد و به كار مىبست بىخبر . در بامداد روز بعد ، ناگهان سپاه صنهاجه بر سپاه زهير حمله‌اى سخت كرد . فرمانده اين حمله بلقين بن ماكسن برادر باديس بود . زهير دليرانه به مقابله ايستاد و سردار خود\r\n\r\n\r\n","description":"","footnote":"\r\n( 12 ) . ابن بسام : الذخيره ، قسمت اول ، مجلد دوم / ص 166 . ابن عذارى : البيان المغرب ، ج 3 / ص 169 .\r\n( 13 ) . امير عبد اللّه : التبيان ، ص 34 .\r\n( 14 ) . به اسپانيايى  setnofiaD  ، واقع در بيست كيلومترى شمال غرناطه .\r\n","page_name":" 128 ","page_number":136},
  {"content":"\r\n\r\nهذيل الصقلبى را با جمعى از بهترين سپاهيان خويش كه همه از غلامان عامرى و صقلابى بودند به دفع او مأمور كرد . ميان دو گروه نبرد درگرفت . قواى صقالبه صدمهء فراوان ديد و هذيل سردارشان نيز اسير گرديد . در حال به امر باديس كشتندش . خلل در لشكر زهير افتاد و روى به فرار نهادند و بربرها از پى ايشان مىتاختند و كشتارشان مىكردند .\r\nزهير با چند تن از يارانش به يكى از كوههاى مجاور گريخت . گرفتند و كشتندش ، ولى جسدش را پيدا نكردند . بيشتر لشكريان او يا كشته شدند و يا به اسارت افتادند . بربرها به غنايم بسيار از مال و سلاح و سازوبرگ و غلامان و خيمه‌ها دست يافتند . باديس فرمان داد سرداران و سواران را كه اسير شده‌اند بكشند . در ميان اسيران جمعى از دبيران بودند و مقدم بر همه احمد بن عباس و ابن حزم پدر فيلسوف و ابو عمرو الباجى و ديگران .\r\nباديس همه را جز احمد بن عباس و چند تن ديگر آزاد كرد . آن گروه را بند برنهاد و به زندان فرستاد . اين شكست عظيم بر لشكر زهير العامرى و يارانش در آخرين روز ماه شوال سال 429 ه / 1038 م وارد شد . « 15 »\r\nهنوز هفته‌اى چند نگذشته بود كه احمد بن عباس را در زندانش در قصبه كشتند .\r\nباديس براى تشفى خاطر خود ، او را به دست خود كشت ؛ زيرا يقين داشت كه او زهير را به اين راه بىبازگشت كشيده بود . احمد بن عباس براى نجات خود از مرگ اموال بسيارى پيشنهاد كرده بود . حتى شفاعت وزير ابن جهور ، عميد قرطبه نيز مؤثر نيفتاد . احمد بن عباس از اعلام دبيران عصر خود بود . در علم و ادب اندوخته‌اى عظيم داشت . مردى موجه و توانگر بود . در حكومت المريه در سايهء فرمانرواى آن زهير قدرت و نفوذى بسيار داشت . « 16 »\r\nپس از كشته شدن زهير و از هم پاشيدن حكومتش بدين نحو ، باديس بر بخش غربى مملكت المريه كه هم‌مرز مملكتش بود غلبه يافت . اين بخش شامل شهر جيان و اعمال آن مىشد . همچنين جزئى از اراضى جنوبى ولايت قرطبه را نيز تصرف كرد .\r\n\r\n\r\n","description":"","footnote":"\r\n( 15 ) . ابن بسام : الذخيره ، قسمت اول ، مجلد دوم / ص 166 - 169 . ابن عذارى : البيان المغرب ، ج / 3 / ص 169 - 172 . ابن الخطيب : الاحاطه ، ج 1 / ص 528 . امير عبد اللّه : التبيان ، ص 34 و 35 .\r\n( 16 ) . براى شرح احوال احمد بن عباس رجوع كنيد به الاحاطه ، ج 1 / ص 267 و 270 . ابن بسام : الذخيره ، قسمت اول ، مجلد دوم / ص 175 - 180 .\r\n","page_name":" 129 ","page_number":137},
  {"content":"\r\n\r\n* اين پيروزى درخشان كه باديس در آغاز فرمانروايىاش به دست آورد ، در پاىبرجا ساختن سلطه و نشر نام و آوازه‌اش اثرى آشكار داشت . باديس نيز چون ديگر امراى بربر در جنوب اندلس از سلطه‌جويى قاضى ابن عباد صاحب اشبيليه در بيم بود . در اين منطقه از اسپانياى مسلمان همواره ميان بنى عباد و بربرها جدال و آويز بود . نخست ميان بنى عباد و بنى حمود زعيم بربرها جنگ بود ؛ از اين‌رو باديس و پيش از او پدرش حبوس در زير علم حموديان آرميدند و هربار كه حادثه‌اى پيش مىآمد به يارى ايشان مىرفتند و ما پيش از اين از حركت حبوس با قواى صنهاجه براى يارى ادريس المتأيد باللّه در جنگ ابن عباد سخن گفتيم . اين واقعه در سال 427 ه بود . چون قاضى ابن عباد سپاهيان خود را تحت فرماندهى پسر خود اسماعيل به جنگ شهر قرمونه فرستاد و آن شهر را از صاحب آن محمد بن عبد اللّه البرزالى بستد ، برزالى از ادريس المتأيد و باديس يارى خواست . هردو به يارىاش رفتند . قرمونه در اين هنگام به دست اسماعيل ابن عباد افتاد و ميان سپاهيان عباديان و بربر در نزديكى استجه نبردهاى سخت درگرفت كه به هزيمت سپاه ابن عباد و كشته شدن سردارشان اسماعيل انجاميد . اين نبرد در محرم سال 431 ه / اواخر سال 1029 م بود . « 17 » بدين‌گونه باديس بار ديگر برترى خود و برترى قومش صنهاجه را بر نيروهاى اندلس كه با بربرها مخالف بودند به اثبات رسانيد .\r\nدرخور ذكر است كه پس از پايان جنگ كه باديس در كنار باروهاى استجه بود ، ناگهان كاتب ابو الفتوح الجرجانى كه پيش از اين بدان سبب كه در اثر متهم شدنش به همكارى با يدير به اشبيليه گريخته بود ، به لشكرگاه او وارد شد . در آنجا دريافته بود كه باديس زن و فرزندش را دستگير كرده و به منكب به تبعيد فرستاده است .\r\nزن او بانويى اندلسى و زيباروى بود كه سخت محبوب شوى خود بود و از او فرزند داشت . چون باديس به اشبيليه نزديك شد ابو الفتوح پيش دويد و امان خواست و به دو پناه برد . باديس بسردى او را از خود براند و دست‌بسته به غرناطه‌اش فرستاد . در آنجا\r\n\r\n\r\n","description":"","footnote":"\r\n( 17 ) . ابن عذارى : البيان المغرب ، ج 3 / ص 199 . ابن خلدون : العبر ، ج 6 / ص 180 . المراكشى :\r\nالمعجب ، ص 50 .\r\n","page_name":" 130 ","page_number":138},
  {"content":"\r\n\r\nتشهيرش كردند و شكنجه‌اش نمودند و روزى چند در زنجيرش بداشتند . سپس باديس به زندان او داخل شد و سرزنشش كرد و دشنامش داد . سپس به دست خود او را كشت و سرش را ببريد ( در آخر محرم سال 431 ه ) . « 18 »\r\nچون بنى حمود را كار روى در تراجع نهاد و ميانشان پراكندگى پديد آمد باديس در شؤون مملكت مالقه به مداخله پرداخت تا فرصتى به دست آورد و آن را تصرف كند . از جمله هنگامى كه بر ادريس بن يحيى العالى ، پسر عمش محمد بن ادريس در سال 438 ه / 1046 شورش كرد و توانست مملكت از او بازستاند ، باديس به يارى ملك مخلوع برخاست و سپاهى بسيج كرد و خود با او به مالقه راند ؛ ولى پيروزيى به دست نياوردند . ادريس بن يحيى در اين هنگام به سبته پناه برد و با محمد بن ادريس بيعت شد و او را المهدى لقب دادند ؛ ولى نتوانست كارى كند كه همهء زعماى بربر را به بيعت وادارد و باديس خود يكى از مخالفان سرسخت او بود . باديس چنان مىپنداشت اكنون كه بنى حمود روى به ناتوانى نهاده‌اند ، او از هركس ديگر رياست بربر را در اندلس شايسته‌تر است و از اين پس تصميم گرفت كه آن ضربت كارى را بر بنى حمود فرود آورد و تصرف مالقه كه مقر فرمانروايى آنان بود ، خود چنين ضربتى بود .\r\nدر سال 449 ه / 1057 م اين كار تحقق يافت ، از اين قرار كه چون سه تن ديگر از بنى حمود يعنى ادريس بن يحيى ملقب به السامى و بعد ادريس بن يحيى ملقب به العالى و سپس پسر او محمد المستعلى پس از محمد بن ادريس المهدى بر تخت نشستند ، باديس نيز به آرزوى خود رسيد . چون المستعلى به امارت نشست و زعماى بربر از بيعت با او سر برتافتند در حال ، باديس لشكر به مالقه آورد و بر آن مستولى شد و آن را ضميمهء قلمرو خود كرد . المستعلى شهر را ترك گفت و از دريا گذشت و به مغرب رفت و دولت بنى حمود در مالقه به پايان آمد . از آن پس در جزيرة الخضراء چند صباحى باقى ماندند ، تا آنگاه كه ابن عباد نيروى خود به جزيره فرستاد و از دريا و خشكى آن را محاصره نمود .\r\nفرمانرواى آن قاسم بن حمود ناچار شد امان خواهد و خود با زن و فرزند و يارانش شهر را ترك گويند . اين واقعه در سال 446 ه / 1055 م اتفاق افتاد . در اين سال دولت بنى حمود در جزيرة الخضراء هم پايان گرفت و به كلى طومار حكومتشان در اندلس پيچيده شد .\r\n\r\n\r\n","description":"","footnote":"\r\n( 18 ) . ابن الخطيب : الاحاطه ، ص 465 و 466 . ابن بسام : الذخيره ، قسمت چهارم ، مجلد اول / ص 96\r\n","page_name":" 131 ","page_number":139},
  {"content":"\r\n\r\nچون باديس بر مالقه مستولى شد به استحكامات آن پرداخت و باروهاى آن را فرابرد و دژها عمارت كرد تا ديگر امراى اندلس مخصوصا بنى عباد را به آن چشم طمع نباشد . مردم مالقه در آن زمان از سلطهء بربرها ملول شده بودند و آرزوى رهايى از آن را داشتند . پس نزد المعتضد بن عباد در نهان رسولان فرستادند و او را به گشودن مالقه دعوت كردند . المعتضد دعوت ايشان بپذيرفت و به سردارى دو پسر خود جابر و المعتمد لشكرى به مالقه فرستاد . اين لشكر مالقه را محاصره نمود و نزديك بود كه شهر به دست ايشان افتد ، ولى مدافعان آن بربرها و سپاهان به باروى استوار آن پناه جستند و سخت دفاع كردند . سردار دلير مدافعان مخلوف بن ملول بود . باديس با سپاه خود به مالقه شتافت . ميان او و مهاجمان نبردى شديد درگرفت . سپاه اشبيليه تارومار شد و جمع كثيرى از ايشان به قتل رسيد . جابر و المعتمد با بقاياى سپاه خود به رنده گريختند . اين واقعه در سال 458 ه / 1066 م اتفاق افتاد . المعتمد محمد بن عباد قصيدهء مشهور خود را براى پدرش المعتضد فرستاد تا او را بر سر مهر آورد و از اين مصيبت كه وارد آمده بود تسليتش گفت . آغاز آن قصيده چنين است :\r\n سكن فؤداك لا تذهب بك الفكر * ما ذا يعيد عليك البث و الحذر\r\nفان يكن قدر قد عاف عن وطر * فلا مرد لما يأتى به القدر\r\nو ان تكن خيبة فى الدهر واحدة * فكم غزوت و من اشياعك الظفر « 19 » \r\nاز حوادثى كه پس از جنگ باديس و بنى عباد در اين سال به وجود آمد ، التجاى بنى يرنيان به باديس بود . امير ايشان محمد بن خزرون بود . اينان در اركش فرمان مىراندند . چون المعتضد بن عباد پىدرپى آنان را مورد حمله قرار مىداد ، از باديس خواستند كه اركش را از آنان بستاند و به جاى آن در اراضى غرناطه مكانى به ايشان دهد تا در آن فرود آيند . باديس قبول كرد و اركش را از ايشان گرفت . آنان نيز با\r\n\r\n\r\n","description":"","footnote":"\r\n( 19 ) . ابن عذارى : البيان المغرب ، ج 3 / ص 274 و 275 . و نيز رجوع كنيد به امير عبد الله : التبيان ، ص 43 .\r\n","page_name":" 132 ","page_number":140},
  {"content":"\r\n\r\nاموال و متاع و زن و فرزند خويش به سوى غرناطه حركت كردند . در راه سپاهيان بنى عباد بر سر ايشان تاختند و تارومارشان ساختند . اركش نيز از دست باديس به در شد و ابن عباد بر سراسر منطقهء شذونه كه پيش از اين در تحت سيطرهء بربر بود ، مستولى گرديد . « 20 »\r\n\r\n3\r\nتا اين زمان سى سال از حكومت باديس گذشته بود . مملكت او از مشرق تا بسطه و از جانب مغرب تا رنده گسترده شده بود . حد شمالى آن جيان بود و حد جنوبىاش درياى مديترانه . باديس پير شده بود و راحت‌طلب و باده‌گسار . اختيار همهء كارها را به دست وزير يهودىاش يوسف بن نغزاله سپرده بود . « 21 » يوسف به جاى پدر خود اسماعيل ابن نغزاله وزير حبوس و سپس وزير باديس نشسته بود . اسماعيل بن نغزاله اعتماد و محبت باديس را به خود جلب كرده بود . باديس او را بر ديگر وزيران و دبيران برترى مىداد و همهء كارها به او سپرد . او نيز بيشتر كارگزاران و عمال را از يهوديان برگزيد .\r\nاين وزير يهودى با مهارت و ورزيدگى كه در انجام امور داشت خزانهء باديس را به اموال پر كرد تا بتواند با تقسيم آن اموال در ميان سپاهيانش به مقاصد خود نايل شود .\r\nابن نغزاله برتر از اينها اهل ادب و شعر بود . مردى نيكسيرت و خوشخوى و بردبار بود ، چنان كه فرصت نمىداد كسى با او به رقابت برخيزد يا با او خصومت ورزد .\r\nابن حيان كه مورخ معاصر اوست او را كاملترين رجال به علم و حلم و فهم و هوش و نرمى و وقار و زيركى و مكر و تسلط بر نفس و وسعت مشرب و شناخت مردم و اوضاع زمان و مدارا با دشمن ، خوانده است . سپس مىگويد در ادب عرب و عبرى استاد بود . زبان عربى را دوست مىداشت و به مطالعه و تأليف در آن زبان مىپرداخت .\r\nرساله‌هايى در باب اسلام و فضايل اين دين به رشتهء تحرير درآورده است . به رياضيات\r\n\r\n\r\n","description":"","footnote":"\r\n( 20 ) . ابن عذارى : البيان المغرب ، ج 3 / ص 272 و 273 .\r\n( 21 ) . امير عبد الله : التبيان ، ص 42 .\r\n","page_name":" 133 ","page_number":141},
  {"content":"\r\n\r\nو نجوم و هندسه و منطق نيك آگاه بود . كتاب السجيح فى علوم الاوائل الرياضيه از آثار اوست . همچنين در جدل استاد بود و بر ديگران تفوق داشت . كم‌حرف بود ، و بدگويان و هرزه‌درايان را از خود مىراند . غالبا در انديشه بود و به جمع كتب سخت مشتاق . « 22 »\r\nاين صفات و سجايا سبب شده بود كه باديس را فريفتهء خود كند و برگرد خويش جوى ايجاد نمايد تا همهء كسانى كه به نحوى با او كارى دارند از نزد او خشنود بازگردند .\r\nاسماعيل بن نغزاله در مقام وزارت بود كه چشم از جهان فروبست . باديس پسر او يوسف را به جايش برگزيد . يوسف جوانى بود زيباروى و تيزهوش و فرزانه و دوستدار اعمال نيك . چون پدر ، يهوديان را به كار گماشت و براى گردآوردن اموال كوشش بسيار كرد . در نزد باديس منزلتى ارجمند يافت . اندك‌اندك زمام همهء كارها به دست گرفت تا چون پدر مرد اول دولت باديس شد و نفوذش از همه برگذشت .\r\nبلقين پسر بزرگ باديس بود و سيف الدوله لقب داشت . باديس او را ولىعهد خود كرده بود . بلقين مىديد كه چگونه وزير يهودى زمام همهء كارها را در دست دارد و يهوديان ديگر را به تصرف در اعمال گماشته است و ايشان چگونه همهء قدرت دولت را قبضه كرده‌اند . بلقين به خشم آمده بود و بر وزير حسد مىورزيد و علنا دشمنى خود را با او ابراز مىداشت و در برانداختنش سعى مىكرد . گاه نيز با بعضى از خواص خود در باب برانداختن و كشتن او سخن مىگفت . ديگر وزراى دولت نيز او را تحريض و تحريك مىكردند ، بويژه على و عبد اللّه پسران ابراهيم الشيخ . مخالفان ابن نغزاله در گوش او مىخواندند كه او از هركس ديگر به اين مقام شايسته‌تر است و اين اموال كه آن يهودى از آن بهره‌مند مىگردد بايد كه در دست او گردآيد . ابن نغزاله با سيطره‌اى كه بر امور يافته او و ديگر رجال دولت را به خوارى و گمنامى افگنده است . « 23 »\r\nيوسف بن اسماعيل بن نغزاله نيز از جانب خود جمعى از خواص باديس را به سود خويش در قصر و در حرم به جاسوسى گماشته بود و هرحركتى كه از باديس سرمىزد يا هرسخنى كه مىگفت از آن آگاه مىشد . چند تن از جاسوسان خود را نيز به اطراف بلقين گماشته بود و به وسيلهء آنها بر اعمال و نيات او آگاهى مىيافت .\r\n\r\n\r\n","description":"","footnote":"\r\n( 22 ) . ابن الخطيب : الاحاطه ( نقل از ابن حيان ) ، ج 1 / ص 446 و 447 .\r\n( 23 ) . امير عبد الله : التبيان ، ص 39 .\r\n","page_name":" 134 ","page_number":142},
  {"content":"\r\n\r\nبلقين با آنكه با يوسف دشمن بود ، به دوستى با او تظاهر مىكرد و به خانه‌اش مىرفت و در شرابخوارى شركت مىكرد ، زيرا خود مردى باده‌گسار بود . يوسف آهنگ آن كرد كه پيش از آنكه بلقين او را از ميان بردارد ، كارش را بسازد . روزى او را با جمعى از خواصش به سراى خود فراخواند و بزم شراب بگسترد و زهر در ساغرش افگند .\r\nچون بلقين از خانهء او بيرون آمد دچار غثيان شد و تا به خانه رسيد به بستر افتاد و پس از دو روز بمرد . باديس از هلاكت پسر بدين نحو بر خود بلرزيد . يوسف توانست او را قانع كند كه بعضى از غلامان و كنيزان و نزديكان پسرش در اين كار دست داشته‌اند .\r\nباديس جمعى را كشت و بقيه بگريختند . بلقين بن باديس در سال 456 ه / 1064 م درگذشت . « 24 »\r\nاين حادثه مقدمهء حادثه‌اى مهمتر و گسترده‌تر بود كه بيش از هرچيز بيانگر اوضاع زمان باديس است . باديس ميدان را براى يوسف خالى گذاشت . بويژه از آن پس كه پسرش مرده بود در خود فرورفته بود و چندان به چيزى نمىپرداخت و اين خود از عوامل افزون شدن دايرهء نفوذ يوسف شده بود ، آن‌سان كه ديگر وزيران و شيوخ دولت جز تسليم در برابر او چارهء ديگر نمىدانستند . تنها كسى كه در مخالفت او استوارى به خرج داد مردى بود به نام « النايه » كه شخصيتى غامض داشت . او اصلا از بندگان المعتضد بن عباد بود . متهم شده بود كه در توطئه‌اى كه پسرش اسماعيل بر ضد او ترتيب داده بود دست داشته است و از بيم جان از اشبيليه گريخته و به باديس التجا جسته بود . باديس نيز او را به گرمى پذيرفته و كارهاى خطير به او داده بود . سپس ميان او و يوسف رقابتها پديد آمد . النايه كمر به قتل يوسف بسته بود و تا فرصتى به دست مىآورد امير را بر ضد او تحريك مىكرد . يوسف خود احساس مىكرد كه امير با او سرگران مىشود و منزلتش روى در ضعف نهاده است . پس چارهء كار را در تفاهم با ابو يحيى بن صمادح صاحب المريه و دعوت او به تصرف غرناطه جست . ميان ابن صمادح و باديس علايق قديم دوستى بود ؛ زيرا هنگامى كه ابن ابى عامر لشكر آورده بود تا المريه را بستاند ، باديس در كنار او با ابن عامر جنگيده بود . يوسف براى اينكه به هدف خود برسد بعضى از زعماى صنهاجه را كه از آنان بيم داشت به نقاط دوردست\r\n\r\n\r\n","description":"","footnote":"\r\n( 24 ) . ابن عذارى : البيان المغرب ، ج 3 / ص 265 . امير عبد اللّه : التبيان ، ص 40 . ابن الخطيب :\r\nاعمال الاعلام ، ص 231 .\r\n","page_name":" 135 ","page_number":143},
  {"content":"\r\n\r\nامارت داده بود . ابن صمادح در همان اوان وادى آش را در شمال شرقى غرناطه تصرف كرد و آنجا را از مردان جنگى و سلاح نبرد بينباشت و يوسف با او در اجراى نقشه‌اى كه طرح كرده بودند به گفتگو مىپرداخت و باديس همچنان سرگرم لهوولعب خود بود . « 25 »\r\nصنهاجيانى كه با يوسف دشمن بودند و نيز مردم غرناطه كه از سركشيهاى يوسف به جان آمده بودند از پى فرصتى مىگشتند كه او را از مسند وزارتش فروكشند . دشمنى مردم غرناطه با يهود اوج مىگرفت ، چنان كه راهى هم به شعر باز كرد و فقيه پرهيزگار ابو اسحاق الالبيرى « 26 » قصيدهء مشهور خود را در برانداختن قدرت يهود و رهايى از سركشيهاى آنان سرود . در اينجا ابياتى از اين قصيده را كه در آن روزگاران چونان آتشى كه به خرمنى از خاشاك درگيرد احساسات مردم غرناطه را بر ضد يهوديان شعله‌ور ساخت ، مىآوريم :\r\n الاقل لصنهاجة اجمعين * بدور الزمان و اسد العرين\r\nلقد زل سيدكم زلة * تقربها اعين الشامتين\r\nتخير كاتبه كافرا * و لو شاء كان من المؤمنين\r\nفعز اليهود به و انتخوا * و تاهوا و كانوا من الارذلين\r\nو نالوا مناهم و حازوا المدى * و قد جاز ذاك و ما يشعرون . . . \r\n\r\n\r\n","description":"","footnote":"\r\n( 25 ) . امير عبد اللّه : التبيان ، ص 46 و 47 و 50 - 53 .\r\n( 26 ) . ابو اسحاق ابراهيم بن مسعود بن سعيد التجيبى الالبيرى ، فقيه و محدث و اديب و شاعر بود .\r\nيوسف بن نغزاله از او نزد سلطان باديس سعايت كرد . باديس او را از غرناطه تبعيد كرد .\r\nابو اسحاق در البيره نزديكى غرناطه سكونت جست و به عبادت و زهد پرداخت ؛ ولى همواره صنهاجه را بر ضد يهود در وعظ و شعر خود برمىانگيخت تا مردم بر آنان بشوريدند و به كشتارشان دست گشودند . ابو اسحاق الالبيرى در سال 459 ه پس از آنكه آثار تحريض خود در سركوبى يهود را به چشم ديد ، درگذشت .\r\n","page_name":" 136 ","page_number":144},
  {"content":"\r\n\r\n . . . اباديس انت امرء حاذق * تصيب بظنك مرمى اليقين\r\nفكيف تحب فراخ الزنا * و قد بغضوك الى العالمين\r\nو كيف استنمت الى فاسق * و قارنته و هو بئس القرين\r\nو قد انزل اللّه فى وحيه * يحذر من صحبة الفاسقين\r\nفلا تتخذ منهم خادما * و ذرهم الى لعنة اللاعنين\r\nفقد ضجت الارض من فسقهم * و كادت تميد بنا اجمعين\r\nو كيف انفردت بتقريبهم * و هم فى البلاد من المبعدين\r\nو انى احتللت بغرناطة * فكنت اراهم بها عابثين\r\nو قد قسموها و اعمالها * فمنهم بكل مكان لعين\r\nو هم يقبضون جباياتهم * و هم يخصمون و هم يقصمون\r\nو هم يلبسون رفيع الكسا * و انتم لاوضاعها لابسون\r\nو هم امناكم على سركم * و كيف يكون امينا خؤون\r\nو قد لابسوكم باسحارهم * فما تسمعون و لا تبصرون \r\n\r\n","description":"","footnote":"","page_name":" 137 ","page_number":145},
  {"content":"\r\n\r\nو در تحريض بر ضد ابن نغزاله گويد :\r\n فبادر الى ذبحه قربة * و فتح به فهو كبش سمين\r\nو لا ترفع الضغط عن رهطه * فقد كنزو اكل علق ثمين\r\nو فرق عراهم و خذ مالهم * فانتم احق بما يجمعون\r\nو لا تحسبن قتلهم غدره * بل الغدر فى تركهم يعبثون\r\nفقد نكثوا عهدنا عندهم * فكيف تلام على الناكثين\r\nفلا ترض فينا بافعالهم * فانت رهين بما يفعلون\r\nو راقب الهك فى حزبه * فحزب الالاه هم المفلحون « 27 » \r\nانفجار در شبانگاه روز شنبهء دهم ماه صفر سال 459 / سىام دسامبر سال 1066 م رخ داد . در اين شب يوسف بن نغزاله در قصبه با جمعى از همدستان خود كه از بندگان و خواص باديس بودند به بزم شراب نشسته بود . چنان برمىآمد كه نقشهء او براى فراخواندن ابن صمادح به غرناطه به نتيجه رسيده است و ابن صمادح با جمعى از يارانش در نزديكى غرناطه كمين گرفته بود و منتظر اشارتى . در همان‌وقت جماعتى از صنهاجه كه در نيات و اعمال يوسف به ديدهء ترديد مىنگريستند و از سهل‌انگارى امير خود به خشم آمده بودند ، همهء حركات و سكنات او را زير نظر داشتند . قضا را در همان حال كه توطئه‌گران در بزم نشسته بودند ميان يكى از غلامان حاضران و يكى از حواشى\r\n\r\n\r\n","description":"","footnote":"\r\n( 27 ) . ابن الخطيب در اعمال الاعلام همهء اين قصيده را كه چهل و سه بيت است نقل كرده . ( ص 231 - 233 ) . دوزى نيز آن را در  IVXX . ppA , I . V , sehcrehceR  آورده است .\r\n","page_name":" 138 ","page_number":146},
  {"content":"\r\n\r\nيهودى نزاع افتاد . آن غلام به بيرون قصبه دويد و فرياد برآورد : يهودى غدر كرده و ابن صمادح به شهر داخل شده . در حال ، مردم به هرسوى روى به دويدن نهادند و فريادها درهم افتاد . پيشاپيش همه جمعى از صنهاجه كه با وزير يوسف بن نغزاله دشمنى داشتند به قصبه درآمدند . يوسف برفور به باديس پناه برد . باديس بيهوده كوشش مىكرد كه مهاجمان را آرامش بخشد . يوسف به درون قصر گريخت و مهاجمان در پى او بودند .\r\nاو را در يكى از انبارهاى زغال يافتند . صورت خود را سياه كرده بود تا نشناسندش ؛ ولى او را شناختند و كشتند و پيكرش را بر دروازهء غرناطه بياويختند . در اين حال ، سپاهيان و مردم به جنبش درآمدند و سلاح برگرفتند و به خانه‌هاى يهوديان حمله آوردند و در شكنجه و كشتن ايشان هيچ كوتاهى ننمودند . خانهء يوسف را نيز كه پر از نفايس و ذخاير بود به غارت بردند . در خانهء او خزانه‌اى بود گرانبها از كتب علوم اسلامى .\r\nدكانها و خانه‌هاى ديگر يهوديان را نيز تاراج كردند و به تعقيب ايشان پرداختند و هرجا آنان را يافتند ، كشتند و از اموالشان غنايم بسيار به دست آوردند . از يهوديان بيش از سه هزار تن يا به روايتى ديگر بيش از چهار هزار تن به قتل رسيدند . ابن صمادح نيز چون اوضاع را چنان ديد بازگرديد . « 28 »\r\nابن الخطيب مىگويد : « قبر يوسف و پدرش در مقابل دروازهء البيره است .\r\nيهوديان موضع آن را مىدانند ، زيرا به تواتر از پيشينيان خود شنيده‌اند . » « 29 »\r\n\r\n4\r\nباديس پس از اين حادثه از خواب گران خويش بيدار شد و خمول و كسالت\r\n\r\n\r\n","description":"","footnote":"\r\n( 28 ) . براى اخبار اين كشتار رجوع كنيد به امير عبد اللّه : التبيان ، ص 54 . ابن بسام : الذخيره ، قسمت اول ، مجلد دوم / ص 271 و 272 . ابن الخطيب : الاحاطه ، ج 1 / ص 447 و 448 و اعمال الاعلام ، ص 233 . ابن عذارى : البيان المغرب ، ج 3 / ص 266 ، 275 و 476 . ما روايت التبيان و الذخيره را برگزيديم . در مآخذ ديگر آمده است كه ابن نغزاله در هجومى كه به خانه‌اش آوردند كشته شد .\r\n( 29 ) . ابن الخطيب : الاحاطه ، ج 1 / ص 448 . دروازهء البيره هنوز هم در شهر غرناطه برپاست .\r\n","page_name":" 139 ","page_number":147},
  {"content":"\r\n\r\nبه يك سو نهاد . سخت براى بازپس گرفتن وادى آش از ابن صمادح قيام كرد . با سپاهيان خود رهسپار آنجا شد و از يحيى المأمون بن ذو النون صاحب طليطله يارى خواست . او نيز با جمعى از سپاهيانش به يارى او آمد و در همان نزديكى با او ديدار كرد . باديس وادى آش را محاصره نمود و بر آن سخت گرفت . علاوه بر نگهبانان شهر بعضى از وزرا و اكابر دولت ابن صمادح نيز در آنجا بودند . چون از محاصره به جان آمدند زعمايشان نزد المأمون كس فرستادند تا مگر نزد باديس وساطت كند تا شهر را بستاند و آنان را امان دهد كه از آنجا بيرون آيند . باديس چنان كرد . سپاهيان ابن صمادح شهر را خالى كردند و شهر تسليم باديس شد . المأمون بن ذو النون در عوض مددى كه به او رسانيده بود شهر بسطه را به مقاطعه گرفت . ابن صمادح نيز نزد باديس كس فرستاد و پوزشها خواست . سپس اجازت يافت و در غرناطه به ديدار او آمد و آشتى كردند . « 30 »\r\nشهر جيان از فرمان سر برتافته بود . چون ماكسن پسر كوچك باديس مورد خشم پدر واقع شد و از غرناطه تبعيد گرديد ، در جيان فرود آمد . پدر از او به شك افتاده بود كه مبادا دست به اقدام سوئى بزند . « 31 » ماكسن در پناه حاكم جيان ، مسكن بن حبوس قرار گرفت . مسكن در شهر فرمانرواى مطلق بود و ماكسن با وجود او كارى نمىتوانست كرد . عاقبت بدان قانع شد كه در سلامت و راحت روزگار بگذراند . سرانجام باديس توانست نگهبانان شهر را به مال و وعده‌هاى جميل خوشدل سازد . نگهبانان بر مسكن و ماكسن بشوريدند و ندا دردادند كه به فرمان باديس هستند . آن دو از شهر بگريختند و جان خود نجات دادند . ماكسن به طليطله رفت و در آنجا به ابن ذو النون پيوست و در زمرهء خدم و لشكر او درآمد و جيان بدين‌گونه جزو قلمرو باديس شد .\r\nباديس پس از كشته شدن وزيرش ابن نغزاله ، النايه را وزارت داد . او نيز پس از اندك‌زمانى چونان ابن نغزاله زمام كارها به دست گرفت و خودكامگى آشكار نمود . النايه بنى برزال را بر صنهاجه مقدم داشت . صنهاجه خشمگين شدند و در پى فرصتى بودند كه او را به قتل رسانند . از نقشه‌هاى النايه يكى آن بود كه شهر بياسه را كه نزديك جيان\r\n\r\n\r\n","description":"","footnote":"\r\n( 30 ) . امير عبد الله : التبيان ، ص 55 - 57 .\r\n( 31 ) . امير عبد الله : التبيان ، ص 49 .\r\n","page_name":" 140 ","page_number":148},
  {"content":"\r\n\r\nاست فتح كند . بياسه در اين هنگام از املاك اقبال الدوله على بن مجاهد العامرى بود .\r\nباديس نيز در عين اكراه ، با نقشهء وزير خود موافقت كرد . النايه پس از رنج فراوان و هزينهء بسيار بر بياسه مستولى گرديد و با اين فتح بر مرتبت او در نزد باديس افزوده شد . در اين هنگام وزراى دولت و حكام شهرها احساس كردند كه شخصيت النايه ، شخصيت باديس را فروپوشيده است . پس از عاقبت كار بيمناك شدند و شايع كردند كه النايه به مدد بنى برزال قصد آن دارد به حكومت باديس پايان دهد ؛ از اين‌رو براى كشتن او و رها شدن از شرش به تدبير توطئه‌اى پرداختند . آنگاه متفق شدند كه و اصل حاكم وادى آش كه با النايه دوستى داشت و مورد اعتماد او بود دست به چنين كارى زند و او را به وزارت وعده دادند . زمانى نگذشت كه النايه براى برخى كارهاى ملك به وادى آش رفت و بر و اصل فرود آمد . و اصل فرصت غنيمت شمرد و شب‌هنگام مهمان خود را در حال مستى بكشت . خبر به غرناطه رسيد . باديس به خشم آمد . دولتمردان برايش توضيح دادند كه كارى بود همه به سود او و رهايىاش از زيربار استبداد النايه .\r\nباديس به ظاهر قانع شد و منصب فرماندهى سواران را به و اصل داد .\r\nباديس چند سال ديگر به حكومت خود ادامه داد و در دهم شوال سال 465 ه / ژوئيهء 1073 « 32 » پس از سى و هفت سال فرمانروايى درگذشت .\r\nباديس بن حبوس بزرگترين ملوك بربر و نيرومندترين ايشان در عصر ملوك الطوايف بود و مملكت او وسيع‌ترين ممالك در اندلس ؛ زيرا حد شرقى آن بسطه بود و حد غربىاش استجه و رنده ، مرز شمالى آن جيان و بياسه بود و مرز جنوبىاش درياى مديترانه . باديس همان بود كه غرناطه را به صورت شهر درآورد و از عصر او غرناطه مهمترين مراكز جنوبى اندلس شد . قصبهء غرناطه را روى ويرانه‌هاى قلعهء قديمىاش برآورد و آن را به نام قديمش « القلعة الحمراء » ناميد . و اين همان نامى است كه در طول قرنها باقى مانده است . اين نام بعدها براى الحمراى غرناطه علم شد . قصر خود را در داخل غرناطه ساخت و مسجدى را كه در آن به خاك سپرده شد در آنجا بنا نمود .\r\nهمچنين باروى ضخيمى بر گرد تپه‌اى كه قصبه بر آن ساخته شده بود ، برآورد . « 33 »\r\n\r\n\r\n","description":"","footnote":"\r\n( 32 ) . ابن الخطيب : الاحاطه ، ج 1 / ص 450 . ابن خلدون 467 ه ضبط كرده است ( ج 4 / ص 161 ) .\r\n( 33 ) . ابن خلدون : العبر ، ج 6 / ص 180 .\r\n","page_name":" 141 ","page_number":149},
  {"content":"\r\n\r\nعلاوه بر آن ، قصبهء استوار مالقه كه هنوز هم آثارش تا امروز باقى است از بناهاى اوست . باديس لشكرى عظيم و ثابت از صنهاجه و غير آن ترتيب داد و در آن راه مالى گزاف هزينه نمود . پايه‌هاى دولت خويش استوار كرد و مراتب و وظايف هركس معين نمود . ولى دربار او شكوه و درخشندگى دربار ديگر امراى طوايف را حاصل نكرد ؛ مخصوصا هرگز به پايهء دربار دولت بربرى بنى ذو النون در شمال نرسيد و نتوانست نويسندگان و شعرا را آن‌سان كه دربارهاى ديگر ملوك الطوايف گرد مىآوردند ، گردآورد . آرى ، دربار بربرى غرناطه همچنان رنگ خشونت بدوى خود را كه بر دولت آل زيرى غلبه داشت حفظ كرد و دولت ايشان هرگز ويژگيهاى حضارى و مدنى والايى را كه ديگر دول طوايف يافتند ، به دست نياورد .\r\nآنچه شايستهء ذكر است اينكه سياست باديس از روحيهء نژادى متأثر بود و پيش از هرچيز هدفش تأييد زعامت بربر و سلطهء ايشان در جنوب اندلس بود و اين امر سبب شده بود كه امراى اندلس در اين كشمكشى كه از آن هنگام كه بنى حمود توانسته بودند بساط قدرت و خلافت خويش در جنوب اندلس بگسترند قريب به نيم قرن ادامه داشت ، همه با هم بر ضد بربرها متحد شوند . باديس رياست بربر داشت و خود صحنه‌گردان اين مبارزه بر ضد امراى اندلس بود . امراى اندلس چنان كه ابن حيان مىگويد پشت‌به‌پشت داده ، به خلاف رئيس بزرگ بربرها كه در آن زمان كسى جز باديس بن حبوس صنهاجى فرمانرواى غرناطه نبود ، برخاسته بودند . ابن حيان علت اين دو دستگى را نيز دريافته است : امراى اندلس به نام هشام المؤيد كه ابن عباد در اشبيليه آشكار كرده بود خطبه مىخواندند و حال آنكه باديس و امراى بربرنژاد اندلس كه وابسته به او بودند به نام امام خود ادريس بن يحيى بن حمود كه در مالقه بود خطبه مىخواندند .\r\nاين گرايش نژادپرستانه گاهگاه باديس را به طرح و انجام نقشه‌هاى بس خطرناك وامىداشت . از آن جمله ، چون يكى از سرداران سپاه ابو نصر بن ابى نور ، امير بربرى رنده به تحريك المعتضد بن عباد صاحب اشبيليه ، به ناگهان كشته شد ، باديس به خشم آمد و در خاطرش گذشت كه همهء اندلسيانى را كه در غرناطه بودند بكشد تا از شر توطئهء آنان خلاص شود و براى اجراى اين تصميم خونين مقدمات آن فراهم آمد و بنا شد كه در روز جمعه همهء مردم غرناطه در مسجد جامع گردآيند و دست به كشتار اندلسيان\r\n\r\n","description":"","footnote":"","page_name":" 142 ","page_number":150},
  {"content":"\r\n\r\nبزنند و هرچه وزير يهودىاش اسماعيل بن نغزاله كوشيد ، نتوانست او را از اين تصميم بازدارد . باديس لشكر بسيج كرد ، ولى ابن نغزاله بر او پيشى گرفت و برخى زنان را به خانهء بزرگان اندلس و ديگران فرستاد و ايشان را از حضور در مسجد منع كرد .\r\nبدين‌گونه اين نقشه انجام نگرفت . پس از آن ، هنگامى كه شيوخ صنهاجه نصايح وزير را تأييد كردند از آن كار منصرف شد . « 34 »\r\nمورخان معاصر يا نزديك به عصر باديس همه از قدرت و طغيان و جبروت او سخن گفته‌اند . ابن حيان كه معاصر اوست او را بزرگترين پادشاهان بربر در آن زمان مىشمارد ؛ اما ستمگر و سخت‌كش و متكبر و جبارش مىخواند كه با كوچكترين سوءظنى خونى بر زمين مىريزد . « 35 » فتح بن خاقان مىگويد كه باديس از راه عدالت رويگردان بود و از ارتكاب هيچ گناهى پشيمان نمىشد . به جاى آب از خون دلها سيراب مىشد و يارانش شب‌هنگام در وحشت و اضطراب ديده برهم مىنهادند . « 36 »\r\nابن الخطيب باديس را طاغيه و جبار و شجاع و داهى و حازم و جلد و شديد الامر و سديد الرأى و بعيد الهمه و خونريز مىخواند . « 37 »\r\nنوهء او امير عبد اللّه بن بلقين نظر ملايمترى دارد و مىگويد : « جد ما باديس بن حبوس رحمه اللّه مردى بزرگ‌منش و عالىهمت و تندمزاج بود . كس را ياراى آن نبود كه در كارى با او مخالفت ورزد . از روى رأى و رؤيت به خويشاوندان خود نيز به ديدهء ترديد مىنگريست و همواره آنان را به جان يكديگر مىانداخت . » « 38 »\r\nخلاصه آنكه باديس سهمناكترين امراى بربر بود كه اندلس به خود ديده بود .\r\nاز همه زيركتر ، در عين حال سختدلتر بود و پيوسته پيروز جنگ .\r\nكارهاى باديس سرمشق ديگر ملوك الطوايف بود . براى خود القابى چون القاب خلفا برگزيد و خود را المظفر باللّه و الناصر لدين اللّه خواند .\r\n\r\n\r\n","description":"","footnote":"\r\n( 34 ) . ابن الخطيب : الاحاطه ، ج 1 / ص 445 و 446 . ابن عذارى : البيان المغرب ، ج 3 / ص 314 .\r\n( 35 ) . نقل از ابن الخطيب : اعمال الاعلام ، ص 230 .\r\n( 36 ) . فتح بن خاقان : قلائد العقيان ، ص 18 .\r\n( 37 ) . ابن الخطيب : الاحاطه ، ج 1 / ص 443 .\r\n( 38 ) . امير عبد الله : التبيان ، ص 27 .\r\n","page_name":" 143 ","page_number":151},
  {"content":"\r\n\r\n\r\n5\r\nچون المظفر باللّه باديس بن حبوس درگذشت رجال دولت و شيوخ صنهاجه نوهء او عبد اللّه بن بلقين را به جاى او برگزيدند . عبد اللّه هنوز كودكى نارسيده بود .\r\nبرادر بزرگش تميم در ايام جدش باديس فرمانرواى مالقه بود ؛ ولى ماكسن پسر باديس كه گفتيم بر پدر خروج كرده بود ، اكنون به شهر جيان بازگشته و در آنجا موضع گرفته بود . ماكسن مردى بدخوى و بدسرشت بود ؛ از اين‌رو كس به او نمىپرداخت و به دعوتش گردن نمىنهاد . سماجه يكى از شيوخ صنهاجه كه مردى قوى العزم و حازم بود وزارت پادشاه خردسال را به عهده داشت . سماجه وزيرى نيرومند و سهمگين بود . كارهاى ملك در ضبط آورد و زمام قدرت به دست گرفت و با مردم نيكى كرد .\r\nالمعتمد بن عباد چشم به حوادث غرناطه دوخته بود . چون باديس ديده از جهان فروبست و فرزندزادهء خردسال او به جايش نشست فرصت مغتنم شمرد تا آنچه در سر داشت تحقق بخشد . پس لشكر به جيان ، مهمترين شهرهاى شمالى مملكت غرناطه برد و در سال 466 ه / 1074 م بر آن استيلا يافت . آنگاه با لشكرى عظيم رهسپار غرناطه شد و در نزديكى آن چند دژ برپا كرد تا شهر را فروكوبد . وزير سماجه نيز سپاه بربر را بسيج نمود و در برابر متجاوزان نيك پايدارى كرد . المعتمد بن عباد مجبور شد بىآنكه سودى حاصل كرده باشد بازگردد . « 39 » امير عبد اللّه با راهنمايى وزير خود با آلفونسوى ششم پادشاه قشتاله آن‌سان كه شيوهء امراى بزرگ طوايف بود معاهدهء دوستانه بست و تعهد كرد كه جزيه‌اى به مقدار بيست هزار دينار بپردازد . پس از اين پيمان ، امير عبد اللّه با سپاه صنهاجه و افواجى از سپاهيان مسيحى كه آلفونسو به يارىاش فرستاده بود در حركت آمد و سرزمينهاى مرزى اشبيليه را مورد حمله قرار داد و توانست دژ قبره را كه در جنوب غربى جيان بود بازپس ستاند .\r\nدر سال بعد آلفونسو به اشبيليه و غرناطه رفت . وزير و مستشار مسيحى مستعرب\r\n\r\n\r\n","description":"","footnote":"\r\n( 39 ) . ابن الخطيب : اعمال الاعلام ، ص 234 .\r\n","page_name":" 144 ","page_number":152},
  {"content":"\r\n\r\nاو كنت سسنندو ( ششنند ) كه پيش از اين در حوادث سقوط طليطله از او ياد كرديم نيز همراه او بود . آلفونسو براى مطالبهء جزيهء مقرر آمده بود . امير عبد اللّه در يادداشتهاى خود مىگويد كه از پرداخت جزيه سر برتافته ، زيرا در آن اوان از آلفونسو بيم زيانى نداشته است و اين اقدام سرمشق ديگر امراى طوايف شد . « 40 » در اينجا المعتمد بن عباد كه به نوبهء خود منتظر فرارسيدن فرصتى بود مىكوشيد تا پادشاه قشتاله را هرچه بيشتر بر ضد غرناطه برانگيزد . بدين منظور وزير خود ابن عمار را نزد آلفونسوى ششم فرستاد و با او پيمانى بست مبنى بر اينكه آن دو در فتح غرناطه با يكديگر متحد شوند ، بدين‌گونه كه خود شهر از آن ابن عباد باشد و هرچه اموال در آنجاست به پادشاه قشتاله تعلق گيرد و ابن عباد افزون بر مايملك غرناطه جزيه‌اى نيز به مبلغ پنجاه هزار دينار به او بپردازد . « 41 »\r\nپادشاه قشتاله ابن عمار را به افواجى از سپاه خود يارى داد و براى اجراى برنامهء خويش به ساختن دژى در نزديكى غرناطه اقدام كرد و جمع كثيرى از سپاهيان را در آن جاى داد تا شهر را زير فشار گيرند . ابن عباد مىپنداشت با گردآوردن لشكر در آن دژ بر شهر غلبه خواهد يافت ؛ ولى از آن كار حاصلى به دست نياورد و چون ابن عباد در سال 467 ه ناچار شد از برابر ابن ذو النون بگريزد ، آن دژ را نيز خالى كرد و سپاهيان غرناطه آن را در تصرف آوردند .\r\nسپس ابن عمار بار ديگر به ترغيب آلفونسوى ششم به نبرد با غرناطه پرداخت و به سهولت اين اقدام را در چشم او بياراست . در اين موقعيت عبد اللّه بن بلقين چارهء كار خويش در آن دانست كه با پادشاه مسيحى تفاهم ايجاد كند . خود به نزد او رفت و به مذاكره پرداخت . نتيجهء مذاكرات آن شد كه امير عبد اللّه سالانه جزيه‌اى به مبلغ ده هزار مثقال زر ادا كند و بعضى از دژهايى را كه در جنوب غربى جيان است به او واگذارد .\r\nامير عبد اللّه بدين مناسبت آنچه را كه از سخنان كنت سسنندو ( يا به قول او ششلاند ) مستشار آلفونسوى ششم شنيده است براى ما نقل مىكند و سياست شهريار خود را\r\n\r\n\r\n","description":"","footnote":"\r\n( 40 ) . امير عبد الله : التبيان ، ص 69 .\r\n( 41 ) . همان مأخذ ، ص 70 .\r\n","page_name":" 145 ","page_number":153},
  {"content":"\r\n\r\nدر استيلا بر اندلس بدين نحو بازمىگويد كه : « اندلس در آغاز در تصرف روميان بود تا عربها بر آن غلبه يافتند و ساكنان آن را به شومترين سرزمينها يعنى جليقيه راندند .\r\nرانده‌شدگان اكنون اميد آن دارند كه قوتى به دست آرند و حق خويش بستانند و اين مقصود وقتى حاصل مىآيد كه مهاجمان ناتوان و ناتوانتر شوند و ديگر براى ايشان نه اموالى مانده باشد و نه مردان جنگجو . آنگاه ما آن سرزمين را بىهيچ رنجى بازپس خواهيم گرفت . » « 42 »\r\nامير عبد اللّه به امور داخلى پرداخت . ابتدا وزير خود ابن سماجه را عزل كرد ؛ زيرا در خودكامگى به اوج خود رسيده بود و به سخن كس گوش نمىداد . امير عبد اللّه احساس كرد كه با وجود ابن سماحه براى او از فرمانروايى جز نامى باقى نمانده است .\r\nاز سوى ديگر اين استبداد سبب خشم دولتمردان و افراد ملت شده بود ؛ ولى آن‌سان كه خود نقل مىكند با او به نيكى و مدارا رفتار كرد و اجازتش داد با زن و فرزند و ديگر متعلقان و اموال بسيار به المريه رود در كنف حمايت فرمانرواى آنجا در عين توانگرى و بىنيازى بيارامد . « 43 »\r\nامير عبد اللّه به انتظام امور ادارى روى آورد و حكام ستمكار را عزل كرد و از وادى آش آغاز نمود . حاكم آن ابن ابى جوش را معزول ساخت و در بند كشيد . سپس حاكم المنكب را عزل كرد و حكام ديگرى كه اميد عدل و نيكسيرتى در آنها مىرفت به جاى ايشان گماشت و با ابن صمادح صاحب المريه پيمان دوستى بست و اين پس از آن بود كه منازعاتشان بر سر دژهاى مرزى در فنيانه بر طرف گرديد . « 44 »\r\nتميم بن بلقين برادر عبد اللّه در اين اثنا در مالقه و اعمال آن دعوى استقلال كرد و خود را المنتصر باللّه لقب داد و خودكامگى پيشه ساخت و در فرمانروايى روشى ناپسند در پيش گرفت و پىدرپى بر نواحى المنكب و غير آن حمله مىكرد و اين نواحى زير فرمان برادرش بود . عبد اللّه فوجى از لشكر خود بفرستاد و بر برخى از دژهاى مقدم مالقه مستولى شد . سپس ميان سپاهيان دو برادر در نزديكى مالقه نبرد درگرفت . امير عبد اللّه نخست منهزم شد ، ولى بازگرديد و لشكر مالقه را درهم شكست و شهر را در محاصره\r\n\r\n\r\n","description":"","footnote":"\r\n( 42 ) . همان مأخذ : ص 73 .\r\n( 43 ) . همان مأخذ : ص 87 و 88 . ابن الخطيب : اعمال الاعلام ، ص 235 .\r\n( 44 ) . امير عبد الله : التبيان ، ص 89 و 90 .\r\n","page_name":" 146 ","page_number":154},
  {"content":"\r\n\r\nگرفت . برادرش نزد او رسول فرستاد تا بر سر مهرش آورد . مادرشان نيز ميانجى شد . امير عبد اللّه مىترسيد كه اگر بر برادر سخت گيرد به همدستى و دوستى با المعتمد گرايد . پس به صلح گرويد و فرمانروايى مالقه و سرزمينهاى غرب آن را به او داد .\r\nدر همين هنگام كباب بن تميت حاكم ارشدونه ( ارجذونه ) و انتقيره بشوريد و در آن منطقه دست به كشتار و تاراج زد . امير عبد اللّه لشكر بر سرش برد و بر او سخت گرفت تا به فرمان آمد و امان خواست .\r\nسرانجام پيمان صلح ميان امير عبد اللّه بن بلقين و المعتمد بن عباد منعقد شد و اين كار ميسر نشد مگر بعد از كشته شدن ابن عمار وزير المعتمد . اين وزير همان كسى است كه امير عبد اللّه او را « الفاسق » مىخواند ؛ زيرا او اساس فتنه بود . چون ابن عمار از ميان برخاست همهء اختلافاتى كه ميان دو طرف بود ، چه در مسائل مرزى و چه در ديگر مسائل ، حل‌وفصل شد . اين واقعه در سال 477 ه اتفاق افتاد .\r\nهنوز چند هفته‌اى نگذشته بود كه حادثهء مهم سقوط طليطله به دست آلفونسوى ششم پادشاه قشتاله رخ داد . و اين در آغاز ماه صفر سال 478 ه / 25 ماه مه سال 1085 م بود . سقوط طليطله اندلس را سرتاپا به لرزه درآورد . امراى طوايف از خواب مستى سر برداشتند و ديدگانى را كه نيم‌قرن نابينا و تاريك شده بود ، گشودند . در اين نيم قرن همواره با يكديگر در كشمكش مىبودند و پوست يكديگر برمىدريدند و آن دشمن هميشگى پيوسته آنان را به جان هم مىافگند و چون دست تعدى به هم مىگشودند ، فرصت مىيافت و بخشى از زمينهاى وطنى را كه اكنون به فراموشى سپرده شده بود غصب مىكرد .\r\nسقوط طليطله ، پايتخت بزرگ اندلسى زنگ خطرى براى همسايگان بود .\r\nالمعتمد بن عباد - كه خود در تحقق اين محنت مرتكب بزرگترين خطاها شده بود - با ديگر امراى طوايف برپاى خاستند و كوشيدند تا دست اتحاد به هم دهند و از برادران مسلمانشان در آن سوى درياى مديترانه يارى جويند و از امير المسلمين يوسف بن تاشفين بخواهند كه به فريادشان رسد .\r\nامير عبد اللّه در يادداشتهاى خود آورده است كه نخستين كس از امراى اندلس كه در خاطرش گذشت كه از مرابطون يارى خواهد برادرش امير تميم والى مالقه بود . امير تميم از آنان بر ضد برادر خود يارى طلبيد تا هرچه از مملكت جدش\r\n\r\n","description":"","footnote":"","page_name":" 147 ","page_number":155},
  {"content":"\r\n\r\nباديس را از دست داده است بازپس ستاند ؛ ولى امير المسلمين به دعوت او گوش فرانداد . « 45 »\r\nامير عبد اللّه نيز با ديگر امراى طوايف در فراخواندن مرابطون متفق بود . او نيز رسولان خويش را با رسولان ابن عباد نزد امير المسلمين يوسف بن تاشفين فرستاد .\r\nميان ايشان و امير المسلمين معاهده‌اى بسته شد كه همگان دست به دست هم داده ، به جنگ قشتاله روند و امير المسلمين تعهد كرد كه متعرض هيچ‌يك از ايشان نشود و به قلمروشان چشم طمع ندوزد و كسانى را كه قصد خروج و شورش بر ضد آنها دارند ، ترغيب نكند . « 46 »\r\nابن الخطيب بر امير عبد اللّه مىتازد و مىگويد كه او مردى ترسو و همواره شمشيرش در غلاف بود و از سوارى و سلحشورى بيزار . به زنان نيز چندان علاقه‌اى نشان نمىداد و به ناتوانى موصوف بود ؛ ولى شعر مىسرود و با طالبان علم به مباحثه مىنشست . ابن الخطيب در ادامهء سخن مىگويد كه در يكى از سفرهايش به اغمات ديوان شعر امير عبد اللّه را به خط او ديده است كه « پس از خلع شدنش از فرمانروايى جمع‌آورى كرده و احوالات خود و حوادثى را كه بر او گذشته بود در آنجا آورده بود . » « 47 » و اين همان يادداشتهاى اوست كه ما در بسيارى موارد به آن اشاره كرده‌ايم .\r\nاين يادداشتها را امير عبد اللّه تحت عنوان كتاب التبيان به هنگام دور شدنش از مقر فرمانروايى و در خلال اقامتش در تبعيدگاه اغمات به قلم آورده و ما را از تاريخ نياكان و احوال حكومت خود و حوادث اندلس در آن عصر ، آگاه مىسازد . ما از اين يادداشتها مىتوانيم دلايلى بر صحت قول ابن الخطيب نيز به دست بياوريم حاكى از اينكه امير عبد اللّه از جنگ گريزان بود و به صلح و تن‌آسانى گرايش داشت و از عواقب جنگ‌وجدال همواره بيمناك بود و سلامت و عافيت را بر آن ترجيح مىداد .\r\nامير عبد اللّه در پايان يادداشتهايش شكر خداى بجاى مىآورد كه به سرنوشت ابن الافطس دچار نشد و مانند او با مرابطون به مخالفت برنخاست و جان بر سر اين كار به هدر نداد . « 48 »\r\n\r\n\r\n","description":"","footnote":"\r\n( 45 ) . همان مأخذ ، ص 102 .\r\n( 46 ) . همان ماخذ ، ص 103 .\r\n( 47 ) . ابن الخطيب : اعمال الاعلام ، ص 235 .\r\n( 48 ) . امير عبد الله : التبيان ، ص 176 .\r\n","page_name":" 148 ","page_number":156},
  {"content":"\r\n\r\n\r\nفصل دوم ديگر امارات بربرى در جنوب اندلس\r\nدر كنار دولت بنى مناد ، يا بنى زيرى در غرناطه چند امارت بربرى ديگر در اين منطقهء جنوبى اندلس ، منطقهء مثلث اسپانيايى واقع در جنوب نهر وادى الكبير وجود داشت . حد شرقى اين ممالك مغرب غرناطه و حد غربى آن مصب وادى الكبير بود و حد شمالى آن رود وادى الكبير و حد جنوبى آن فرنتره .\r\nبديهى است كه اجتماع اين مملكتهاى كوچك بربرى در اين منطقه به عوامل جغرافيايى و نظامى بازمىگردد ؛ زيرا اين منطقهء مثلث‌شكل نزديكترين مناطق شبه جزيرهء اسپانيا به مغرب است ، آن‌سان كه رفتن از آنجا به اندلس به هنگام خطر يا ضرورت ديگر كارى آسان است . همچنين مىتوان به آسانى از ساكنان آن سوى آب يارى خواست و آنان نيز به سهولت از دريا بگذرند و به اندلس آيند . از ديگرسو اجتماع اين امارات در كنار يكديگر در اين منطقه به‌طور آشكار نشانهء همبستگى قبيلگى يا نژادى است و به آنها امكان مىدهد كه به هنگام بروز حادثه در يك صف متحد شوند و با همكارى يكديگر دشمن مهاجم را برانند . و اين چيزى است كه به صورت عملى در نبردهايى كه در طول حكومت ملوك الطوايف ميان بربرهاى اين منطقه و دشمنان سرسختشان چون بنى عباد درمىگرفت ، مشاهده مىشد .\r\n\r\n","description":"","footnote":"","page_name":" 149 ","page_number":157},
  {"content":"\r\n\r\nممالك كوچك بربرى در جوار برادر بزرگ خود دولت بنى مناد در غرناطه آرميده بودند و چون براى آنها حادثه‌اى پيش مىآمد - همچون خطرى از سوى بنى عباد - مملكت غرناطه حمايت و دفاع از آنها را به عهده مىگرفت . اين دولتها نيز چون اقمارى به گرد غرناطه حلقه زده بودند و هرگاه ضرورتى سياسى يا نظامى بروز مىكرد به يارىاش مىشتافتند .\r\nدر اين امارات چنان نبود كه دولتى به تمام معنى وجود داشته باشد ، بلكه فرمانروايان به رؤساى قبايل يا رؤساى خانواده بيشتر شباهت داشتند ؛ منتهى رؤسايى كه از عزت و قدرت و جاه و منصب بزرگى برخوردار باشند . همچنين داراى حكومت و لشكر منظم به معنى صحيح آن نبودند و غالبا يك قبيله يا يك خانوادهء نيرومند زمام فرمانروايى به دست مىگرفت و به شيوهء استبداد مطلق حكومت مىكرد و به همان عرفيات سادهء بدوى عمل مىنمود ؛ از اين‌رو اندلسيان كه از قديم الايام با مزاياى يك حكومت منظم آشنايى داشتند و به زندگى مرفه شهرى خو گرفته بودند ، از آنان خوشدل نبودند .\r\nدر اين منطقه و اطراف آن ، غير از مملكت غرناطه چهار امارت ديگر وجود داشت : امارت قرمونه ، امارت رنده ، امارت مورور و امارت شذونه و اركش .\r\n\r\n1 دولت بنى برزال در قرمونه\r\nمهمترين اين امارات ، امارت قرمونه واقع در انحناى رود وادى الكبير بود .\r\nدر مشرق آن امارت قرمونه بود و در مغرب مملكت اشبيليه . مركز آن شهر استوار قرمونه بود در شمال شرقى اشبيليه . اين امارت كوچك علاوه بر شهر قرمونه ، استجه را كه در مشرق آن بود و المدور را كه در مغرب قرطبه بر كنار رود وادى الكبير بود نيز در تصرف داشت .\r\nقرمونه از زمان هشام المؤيد و پيش از فروپاشى دولت عامرى ، در دست فرمانرواى آن حاجب ابو عبد اللّه محمد بن عبد اللّه بن برزال معروف به ابو عبد اللّه البرزالى بود . بنى برزال به بطنى از بطون زناته از بنى يفرن انتساب داشتند . اينان در مغرب\r\n\r\n","description":"","footnote":"","page_name":" 150 ","page_number":158},
  {"content":"\r\n\r\nدر سرزمين مسيله وزاب اسفل مىزيستند . مىدانيم كه قبيلهء زناته در ايام دولت اموى از قبايل پيرو ايشان در ناحيهء مغرب بود و بر ضد دشمنان ايشان ، عبيديان يا فاطميان مىجنگيد . از دشمنان شيعه در همان وقت جعفر و يحيى پسران على بن حمدون الاندلسى صاحب مسيله و بلاد مجاور آن از اراضى مغرب اوسط بود . چون ميان بنى زيرى زعماى صنهاجه و وابستگان به عبيديان با زناته و هم‌پيمانانش جعفر و يحيى در اواخر ايام حكم المستنصر نبرد افتاد و در سال 360 ه صنهاجه منهزم گرديد و رئيسشان زيرى بن مناد كشته شد ، جعفر و يحيى با خاندان و مال و منال و اصحاب از بيم انتقام صنهاجه به اندلس مهاجرت كردند تا به خدمت حكم المستنصر درآيند و در سايهء دولت او بيارامند .\r\nو ما در اخبار حكم به اين امر اشارت كرديم .\r\nچون صنهاجه بر مغرب اوسط دست تطاول گشود ، بنى برزال كه از زناته بودند تحت فشار واقع شدند و به جعفر بن على الاندلسى نامه نوشتند تا نزد خليفه واسطه شود كه آنان را اجازت دهد از آب گذشته ، به اندلس درآيند . جعفر براى برآوردن اين مقصود دست به كار شد و نزد حكم المستنصر آنان را به شجاعت و فرمانبردارى بستود .\r\nحكم نيز اجازت داد . بنى برزال به اندلس آمدند و در خدمت سپاه تحت فرمان جعفر قرار گرفتند . در ايام حكم المستنصر و المنصور به همين حال بودند تا آنگاه كه رئيسشان حاجب ابو عبد اللّه محمد بن عبد اللّه بن برزال يا برزالى در اواخر عهد عامريان حكومت قرمونه يافت و در آنجا همهء خاندان و اصحابش در كنف حمايت او گردآمدند . آنگاه ايام فتنه‌ها رسيد و بنى برزال نيز همانند ديگر بطون بربر در گرداب آن افتادند . چون رشتهء وحدت حكومت اندلس بگسيخت و هررئيسى شهرى را به تصرف درآورد ، ابو عبد اللّه نيز دعوى امارت قرمونه نمود و به نام خود خطبه خواند . اين واقعه در سال 404 ه / 1013 م بود . ابو عبد اللّه امور قرمونه را در ضبط آورد و لشكرش را سامان داد . « 1 » در برخى روايات مربوط به امراى طوايف آمده است كه ابو عبد اللّه در حكومت سيرتى پسنديده داشت و با مردم به عدل و مدارا رفتار مىكرد ؛ از اين‌رو دلهاى مردم به او گرايش يافت و قرمونه آباد شد و امن و راحت در همه‌جا حكمفرما گرديد . مردم\r\n\r\n\r\n","description":"","footnote":"\r\n( 1 ) . ابن عذارى : البيان المغرب ، ج 3 / ص 267 و 268 . نبذ تاريخية فى اخبار البربر ( رباط ، 1934 ) ، ص 44 .\r\n","page_name":" 151 ","page_number":159},
  {"content":"\r\n\r\nاستجه و اشونه و المدور و ديگر بلاد با او بيعت كردند . « 2 » قرمونه با اين گسترشى كه يافت در آن منطقه اهميت يافت و پس از غرناطه دومين امارت بربرى اندلس شد .\r\nولى ابن حيان مورخ معاصر آن زمان ، بر ابو عبد اللّه البرزالى مىتازد و او را « قطب آسياب فتنه » مىخواند و از خونريزى و تاراج و اعمال ناپسندش در آن منطقه سخن مىگويد و او را راهزنى بيش نمىداند . « 3 » در هرحال معلوم مىشود كه برزالى رئيسى نيرومند با عزم و اقدام و شجاعتى عظيم بود . از جمله ابن الخطيب او را در جلالت شأن و زيركى و مردانگى و بصيرت همانند باديس مىشمارد . « 4 »\r\nپيش از اين ديديم كه چگونه قاضى ابن عباد صاحب اشبيليه در آغاز به هم‌پيمانى با برزالى بر ضد دشمنان خود اعتماد كرده بود و برزالى نيز از ناحيهء خود چگونه براى دفع بنى حمود و آزمنديهاى ايشان از اين پيمان دوستى استقبال كرد . از آثار اين پيمان يكى آن بود كه برزالى بر ضد بنى الافطس فرمانروايان بطليوس در كنار بنى عباد ايستاد ، آنگاه كه ابن الافطس در سال 421 ه قصد تصرف باجه داشت . ديگر از آثار اين پيمان آن بود كه يحيى بن حمود ملقب به المعتلى صاحب مالقه از ناحيهء بنى عباد احساس شرى مىنمود ؛ پس با سپاه خود به قرمونه آمد و آن را از برزالى بستد . برزالى از هم‌پيمان خود ابن عباد يارى خواست . ابن عباد نيز لشكرى به سردارى پسرش اسماعيل گسيل داشت و ميان او و المعتلى نبردى سخت درگرفت . در اين جنگ المعتلى اسير شد و اسماعيل قرمونه را بازپس گرفت و به برزالى داد . اين واقعه در ماه محرم سال 427 ه / 1036 م اتفاق افتاد .\r\nاما ابن عباد خود دربارهء قرمونه نقشهء ديگرى داشت . قرمونه به منزلهء دژ شرقى اشبيليه بود و بودن آن در تصرف اين زعيم بربرى براى ابن عباد قابل تحمل نبود ؛ از اين‌رو يكباره با برزالى راه مخاصمت پيمود و لشكر به مملكت قرمونه كشيد و نخست بر استجه و سپس بر شهر قرمونه مستولى شد . در اين هنگام برزالى از همكاران بربرى خود يارى طلبيد . باديس صاحب غرناطه و ادريس المتأيد صاحب مالقه به يارىاش شتافتند . ميان دو گروه نبردى سخت درگرفت كه به پيروزى بربر و هزيمت مردم اشبيليه\r\n\r\n\r\n","description":"","footnote":"\r\n( 2 ) . ابن عذارى : البيان المغرب ، ج 3 / ص 311 و 312 .\r\n( 3 ) . رجوع كنيد به صفحهء 32 همين كتاب . همچنين رجوع كنيد به ابن عذارى : البيان المغرب ، ص 206 .\r\n( 4 ) . ابن الخطيب : اعمال الاعلام ، ص 236 .\r\n","page_name":" 152 ","page_number":160},
  {"content":"\r\n\r\nانجاميد و اميرشان اسماعيل بن عباد نيز كشته شد و بربرها قرمونه را بازپس گرفتند .\r\nاين واقعه در اوايل محرم سال 431 ه / اواخر سال 1039 م اتفاق افتاد .\r\nابو عبد اللّه محمد البرزالى سه سال پس از اين واقعه ، در سال 434 ه / 1042 م پس از سى سال حكومت بر قرمونه و اعمال آن درگذشت .\r\nپسر بزرگش اسحاق بن محمد كه در سن كهولت بود به جاى پدر نشست . ابن حيان او را رئيسى حازم و باكفايت و سهمناك و دلير مىخواند كه در درشتى و قساوت مانند پدرش نبود و هردو را به عفت و پاكى و دورى گرفتن از آفات ناشايست ملوك مىستايد . « 5 » ولى ظاهرا حكومتش به درازا نكشيده ، چنان كه در برخى مآخذ ويژهء ملوك الطوايف ذكر او نيامده است و مىگويند آنكه پس از ابو عبد اللّه البرزالى جانشين او شد پسرش عزيز ملقب به المستظهر بود . « 6 »\r\nالمستظهر در فرمانروايى سيرتى نيكو نهاد . ولاياتى كه تحت فرمان پدرش بودند با او بيعت كردند . در ايام او آسايش و امنيت در همه‌جا حكمفرما بود . ولى هنوز زمانى چند از حكومتش نگذشته بود كه المعتضد بن عباد او را در تنگنا گذاشت و لشكر به اراضى او كشيد و محصولاتش را نابود كرد . جنگ ميان آن دو سالى چند ادامه داشت . در اين مبارزه بسيارى از بربرها كشته شدند و اوضاع مملكت قرمونه آشفته شد . در اين حال ، عزيز المستظهر نزد المأمون بن ذو النون صاحب طليطله كس فرستاد و پيشنهاد كرد كه قرمونه را تسليم او كند تا از شر ابن عباد آسوده‌خاطر شود و ابن ذو النون نيز بخشى از اراضى خود را در ناحيهء جوف در عوض به او دهد . المأمون بن ذو النون بپذيرفت و عزيز المستظهر با اهل و اموال خود به دژ المدور در شمال استجه از اراضى ابن ذو النون رفت و تا پايان عمر در آنجا زيست . در اثناى آن ميان المعتضد بن عباد و المأمون گفتگوهايى درگرفت ، از اين قرار كه المأمون قرمونه را به سبب نزديكىاش به اراضى ابن عباد ، به او سپارد و هردو براى تصرف قرطبه همدست شوند . ابن عباد قرمونه را بستد ، ولى به هيچ يك از تعهدات خويش عمل ننمود . « 7 »\r\nدر روايت ديگر آمده است كه المستظهر در نهايت ناچار شد كه قرمونه را\r\n\r\n\r\n","description":"","footnote":"\r\n( 5 ) . ابن الخطيب : اعمال الاعلام ، ص 237 .\r\n( 6 ) . ذيل البيان المغرب : ج 3 / ص 312 .\r\n( 7 ) . ابن الخطيب : اعمال الاعلام ، ص 238 .\r\n","page_name":" 153 ","page_number":161},
  {"content":"\r\n\r\nبه ابن عباد واگذارد ، زيرا يقين كرده بود كه قدرت ضبط آن را ندارد . آنگاه در سايهء امان ابن عباد به اشبيليه رفت و بعد از اندك‌مدتى در آنجا بمرد . استيلاى ابن عباد بر قرمونه در سال 459 ه / 1067 م بود . بدين‌گونه دولت بنى برزال در مثلث جنوبى اندلس برافتاد و يكى از امارات بربرى از صحنه خارج شد . « 8 »\r\n\r\n2 دولت بنى يفرن در رنده\r\nبنى يفرن نيز بطنى از بطون زناته بودند . اينان در مغرب از اولياى دعوت فاطمى بودند . در جنگهايى كه در ايام المنصور بن ابى عامر در مغرب بوقوع پيوست شركت داشتند و زيرى بن عطيه امير مغراوه و عامل منصور بر مغرب با آنان جنگيد و پس از چند نبرد هولناك ايشان را منهزم ساخت و اميرشان يدو بن يعلى را در سال 383 ه به قتل آورد . در اثر اين شكست ، بنى يفرن به دو شعبه تقسيم شدند . شعبه‌اى از شيعه جدا شده ، به دعوت مروانيان يعنى امويان اندلس گرويدند و از المنصور بن ابى عامر اجازه خواستند كه از آب بگذرند و در اندلس سكونت جويند . ابن ابى عامر اجازت داد و آنان در امور دولت و سپاه چون ديگر قبايلى كه به اندلس مهاجرت مىكردند به كار پرداختند .\r\nچون دولت عامريان به پايان آمد و آتش فتنه در همه‌جا شعله كشيد و قبايل بربر در نواحى مختلف پراكنده شدند ، بنى يفرن در ولايت تاكرونا استقرار يافتند و قلعهء آن را كه رنده نام داشت مركز رياست خود ساختند . « 9 » زعيمشان در آن روزگار ابو نور هلال بن ابى قرة بن دوناس اليفرنى بود ، زعيمى جسور و سلحشور و پيشتاز . به سبب مردان جنگى و دژهاى استوار با راههاى صعب العبورى كه داشت كس را هواى درافتادن با او نبود ؛ ولى مردى بود عارى از هر فضيلتى و هر خصلت پسنديده‌اى . ابو نور هلال بر منطقهء تاكرونا - بنابر قول نويسندهء تاريخ ملوك الطوايف - فرمانروايى يافت و آغاز اين فرمانروايى\r\n\r\n\r\n","description":"","footnote":"\r\n( 8 ) . در باب مملكت قرمونه رجوع كنيد به ابن الخطيب : اعمال الاعلام ، ص 236 - 238 و ذيل البيان المغرب ، ص 311 و 312 . همچنين :\r\n 32 . p , safiaT ed seyeR sol ed airotsiH : seviV y . P \r\n( 9 ) . نبذ تاريخية فى تاريخ البربر ، ص 45 .\r\n","page_name":" 154 ","page_number":162},
  {"content":"\r\n\r\nدر سال 431 ه / 1039 م پس از وفات ادريس بن على بن حمود بود . « 10 » منطقهء او شامل اراضى ولايت ريه ، ما بين نهر وادى لكه و دريا بود و مركز آن رنده يكى استوارترين دژهاى جنوبى اندلس . ديديم كه قاضى ابن عباد از آغاز خواستار دوستى با اين امراى بربر بود . اينان اراضى منطقهء جنوبى اندلس را كه هم‌مرز مملكت او بود در تصرف داشتند . پسرش المعتضد بن عباد نيز در نگه داشتن رشته‌هاى مودت با ايشان ، سياست پدر را برگزيد ؛ ولى چنان كه ديديم ، سياست بنى عباد بر پايه‌هاى صداقت استوار نبود ، بلكه هرچه بود خدعه و نيرنگ بود و حقيقت اين سياست در حوادث مملكت قرمونه بروز كرد .\r\nالمعتضد بن عباد به ابو نور هلال زعيم بنى يفرن و ديگر امراى همانند او چون امراى بنى دمر صاحبان ولايت مورور و بنى خزرون صاحبان ولايت شذونه و اركش نيز ابراز دوستى مىكرد و او را با فرستادن صلات و پيامهاى مودت‌آميز مىنواخت .\r\nدر سال 445 ه / 1053 م المعتضد بن عباد دعوتنامه‌اى براى ابو نور هلال و محمد بن نوح الدمرى صاحب مورور و القائم بن محمد خزرون امير بنى ارنيان و صاحب شذونه و اركش فرستاد تا در اشبيليه به ديدار او روند . اينان به اشبيليه رفتند با تجملى تمام و سواران آراسته . المعتضد - چنان كه گفتيم - براى فروگرفتن ايشان كمين نهاده بود . اين دعوت ناجوانمردانه به آنجا انجاميد كه همهء آن امرا و اصحابشان را بگيرند و در بند كنند ، و دو تن از ايشان ابن نوح و ابن خزرون را نيز در حمام به قتل رسانند . ابو نور به فرمان المعتضد از مرگ معاف شد و از بند آزاد گرديد .\r\nدر خلال اين احوال ، باديس پسر ابو نور هلال در ايامى كه پدر در اشبيليه در بند المعتضد بن عباد بود زمام رياست در دست گرفت . باديس بن هلال مردى فاسق و مجرم بود . خودكامگى پيشه گرفت و مردم را با ستم و سركشيهاى خويش و افسار گسيختگيهايش در شهوترانى آزار بسيار داد . به اين طريق كه او و يارانش هر حرامى را حلال شمردند و بر عرض و ناموس مردم تعرض روا داشتند . زنان را از شوهرانشان و دوشيزگان را از پدرانشان به زور مىگرفتند . حتى نزديكترين اقربا و خواص محارمش نيز در\r\n\r\n\r\n","description":"","footnote":"\r\n( 10 ) . رجوع كنيد به ذيل البيان المغرب ، ج 3 / ص 312 . راوى اين روايت مىگويد كه پس از مرگ ادريس بن على بن حمود در سال 406 ه با هلال بيعت شد . و اين تحريف است ؛ زيرا ادريس در 431 ه / 1039 م وفات كرده است .\r\n","page_name":" 155 ","page_number":163},
  {"content":"\r\n\r\nامان نبودند . چون ابو نور از اسارت خلاص شد و به رنده بازگرديد و به اعمال تبهكارانهء پسر خود آگاه شد ، او را بگرفت و اعدام كرد . « 11 » اين واقعه در سال 449 ه / 1057 م اتفاق افتاد . ولى هنوز چند ماهى نگذشته بود كه ابو نور خود نيز بمرد و پسرش ابو نصر فتوح بن ابى نور جاى او را بگرفت .\r\nابو نصر فتوح بن ابى نور قريب به هشت سال زندگى كرد . مردى عادل و نيكسيرت بود جز اينكه در لذتجويى و شرابخوارى افراط مىكرد . المعتضد بن عباد نيز مترصد فرصتى بود تا او را هلاك كند . كار به آنجا كشيد كه يكى از مبلغان او به نام ابن يعقوب كه سوارى سلحشور بود و در رنده مىزيست ، روزى با جمعى از ياران خود در يكى از شرفه‌هاى بلند قصبه او را فروگرفتند و نام بنى عباد آشكار كردند . ابو نصر آهنگ فرار داشت ، خويشتن از شرفه فروافگند ، بر صخره‌اى اصابت كرد و بمرد . مردم به آنچه اتفاق افتاده بود توجه نكردند و كسى متعرض قاتلان نشد . بدين‌سان دولت بنى يفرن پايان گرفت و ابن عباد بر رنده و اعمال آن به اين آسانى مستولى شد . اين واقعه در سال 457 ه / 1065 م بود . المعتضد بن عباد به اين مناسبت قصيده‌اى سرود با اين مطلع :\r\n لقد حصلت يا رنده * فصرت لملكنا عقده \r\n\r\n3 مملكت بنى دمر در مورور\r\nسومين امارت بربرى كه در آن منطقهء جنوبى اندلس وجود داشت ، امارت بنى دمر در مورور يا مورون « 12 » بود كه شامل قطعهء كوچكى بود برگرد شهر مورور و از جنوب تا وادى لكه . در اين منطقه در ايام فتنه نوح بن ابى تزيرى الدمرى زعيم بنى دمر اقامت داشت . بنى دمر از بربرهاى تونس بودند و از بطون زناته و از خوارج\r\n\r\n\r\n","description":"","footnote":"\r\n( 11 ) . ذيل البيان المغرب ، ج 3 / ص 313 .\r\n( 12 ) . به اسپانيايى  noroM  .\r\n","page_name":" 156 ","page_number":164},
  {"content":"\r\n\r\nاباضيه . جد ايشان ابو تزيرى در ايام ابن ابى عامر به اندلس مهاجرت كرد و چون ديگر دوستانش از زعماى بربر در لشكر به خدمت پرداخت . از آغاز ايام فتنه به اين منطقه آمد و بسط نفوذ و قدرت داد . چون در سال 403 ه / 1013 م درگذشت پسرش نوح ابن ابى تزيرى جانشين او شد و سى سال فرمان راند . سپس در سال 433 ه / 1041 م درگذشت و پسرش محمد بن نوح جاى او بگرفت . محمد بن نوح مردى مغرور و سربازى نادان بود . در او هيچ فضيلتى نبود ، اما پيشتاز و جسور و « سختگير و سخت‌كش » بود . « 13 » در كار امارت نورسيده بود و بىتجربه و خودكامه و ستم‌پيشه . عزت الدوله لقب يافت .\r\nبه نيروى جسارت و بيباكى توانست تسلط خود را بر آن اراضى كه در تصرف داشت حفظ كند . المعتضد بن عباد صاحب اشبيليه كينه‌توزانه به اعمال او مىنگريست .\r\nنمىتوانست وجود اين خردك امارتها را در جوار مملكت پهناور خود تحمل كند و همواره در انديشهء برانداختن آنها بود ؛ از اين‌رو گاه اين اميران بربر را مورد نواخت خويش قرار مىداد و گاه آنان را مورد حمله . ابن بسام صاحب الذخيره مىگويد كه ابن عباد اين سياست دوگانه را در حق امارت كوچك مورور نيز اعمال مىكرد . سپاهيان او به اراضى مورور تاختن مىآوردند و محمد بن نوح اين تجاوز را با شكيبايى و بردبارى تحمل مىكرد و از مقابلهء به‌مثل برحذر بود . « 14 » المعتضد بن عباد پس از آن او را مورد نوازش خويش قرار داد و برايش صلات و هدايا فرستاد ، همچنانكه با دو همتاى ديگر او ابو نور صاحب رنده و عبدون بن خزرون صاحب اركش نيز چنين كرده بود . آنان را به اشبيليه دعوت كرد ، سپس به غدر همگان را بگرفت و بكشت .\r\nاز آن كسان كه در اين كمين ناستوده كه در سال 445 ه / 1053 م ترتيب داده شده بود به هلاكت رسيدند محمد بن نوح و ابن خزرون بودند . در روايت ديگر آمده است كه محمد بن نوح در بند المعتضد همچنان بماند تا در سال 449 ه / 1057 م وفات كرد .\r\nپس از او پسرش مناد بن محمد بن نوح به امارت رسيد . او را عماد الدوله لقب دادند . او نيز چون پدر مردى دورانديش و دلير بود . بربرهاى اشبيليه و استجه به نزد او آمدند و شمار يارانش افزون گرديد و به فرمانروايى در قلمرو خويش ادامه داد .\r\n\r\n\r\n","description":"","footnote":"\r\n( 13 ) . ابن الخطيب : اعمال الاعلام ، ص 239 . ذيل البيان المغرب ، ج 3 / ص 295 .\r\n( 14 ) . به نقل از ابن عذارى : البيان المغرب ، ج 3 / ص 214 .\r\n","page_name":" 157 ","page_number":165},
  {"content":"\r\n\r\nالمعتضد بن عباد پيوسته به سرزمينهاى او تجاوز مىكرد و شهرها و روستاها و مزارع را آتش مىزد . چون عماد الدوله دريافت كه از رويارويى با او عاجز است و نمىتواند از امارت خود دفاع كند به المعتضد بن عباد نامه نوشت و امان خواست كه به مسالمت قلمرو خويش به او واگذارد و خود به اشبيليه رود و در تحت حمايت او بسر آورد .\r\nالمعتضد اين خواست او بپذيرفت . عماد الدوله دژ مورور را با ديگر دژهايى كه به آن وابسته بود به او تسليم كرد . اين واقعه در سال 458 ه / 1066 م اتفاق افتاد . بدين‌گونه حيات مملكت كوچك بنى دمر نيز پايان گرفت و به اعمال مملكت وسيع اشبيليه پيوست .\r\nعماد الدوله با زن و فرزند و اموال به اشبيليه رفت . المعتضد در اكرام او مبالغه كرد و در كار او گشايش داد . عماد الدوله تا سال 468 ه كه رخت از جهان بربست در آنجا مىزيست .\r\n\r\n4 دولت بنى خزرون در اركش\r\nدولت بنى خزرون چهارمين امارت از امارات كوچك بربرها در اين منطقه است . بنى خزرون از قبيلهء يرنيان يا ارنيان زناته‌اند . زعيم ايشان ابو عبد اللّه محمد بن خزرون بن عبدون الخزرى است . او نيز چون ديگر زعماى بربر در عصر دولت عامرى به اندلس مهاجرت كرد . در ايام فتنه در شهر قلشانه در ولايت شذونه نزديكى اركش در سال 402 ه بر صحنهء سياست ظاهر شد . آنگاه شهر استوار اركش را تصرف كرد و در آنجا حكومتى تشكيل داد مستقل ، شامل نواحى مجاور و عماد الدوله لقب يافت .\r\nمحمد بن خزرون جسور و سلحشور و خونريز بود و مردم از او مىترسيدند . تا سال 420 ه / 1029 م كه بمرد بر آن منطقه حكومت مىكرد . پسرش عبدون بن خزرون پس از او به جايش نشست . بلاد مجاور اركش و قلشانه و شريش با او بيعت كردند . حكومتش بيست و پنج سال مدت گرفت تا در اشبيليه در توطئه‌اى كه المعتضد بن عباد براى قتل او و همتايان ديگرش محمد بن نوح الدمرى و ابو نور بن ابى قره ترتيب داده بود كشته شد .\r\nاين واقعه - چنان كه پيش از اين گفتيم - در سال 445 ه / 1053 م اتفاق افتاد .\r\n\r\n","description":"","footnote":"","page_name":" 158 ","page_number":166},
  {"content":"\r\n\r\nبعد از او برادرش محمد بن خزرون ملقب به القائم به جايش نشست . در استحكامات بلاد خود سعى وافر نمود تا اگر ابن عباد غدر خود آشكار كرد بتواند در برابر او مقاومت كند . واقع امر اين است كه ابن عباد همواره درصدد يافتن فرصتى بود تا بر اين منطقه‌اى كه در جنوب شرقى مملكت او و همجوار او بود دست يابد و آن را از امارت رنده جدا سازد و براى رسيدن به آن مقصود نخست بايد بدين كار اقدام كند . پس حمله به اركش را آغاز كرد و به هروسيله كه بود ، به تخريب اراضى آن پرداخت و دژى در نزديكى اركش بنا كرد و در آنجا مردان جنگى گماشت تا به صورتى منظم خردك - خردك آن را تصرف كند . القائم محمد بن خزرون همچنان استوار به دفاع از اراضى خود مصمم بود ؛ ولى سرانجام ديد نمىتواند در برابر ابن عباد مقاومت ورزد و به باديس ابن حبوس امير غرناطه پناه برد . آن دو متفق شدند كه قلعهء اركش را تسليم ابن عباد كنند و باقى بلاد در زير فرمان باديس باشد . باديس نيز در مملكت خود جايى به او دهد . باديس جمع كثيرى از ياران خود را فرستاد تا او را در مهاجرت يارى دهند . بنى ارنيان با زن و فرزند و اموال خود از اركش بيرون آمدند و رهسپار غرناطه شدند . المعتضد بن عباد جمعى را از سپاهيان خود در كمين نهاده بود . چون از اركش دور شدند اينان حمله كردند و ميان دو گروه جنگى سخت درگرفت . بنى ارنيان از خود و اموال و زن و فرزندشان دفاع كردند ؛ ولى عاقبت منهزم شدند و اميرشان القائم محمد بن خزرون و سردار سپاه باديس كشته شدند و بيشترشان نابود گرديدند . گويند كه چون محمد ابن خزرون احساس مرگ كرد غلامش را گفت زنش را كه بسى زيبا بود و نيز خواهرش را بكشد تا به دست دشمن نيفتند . ابن عباد بقاياى بنى ارنيان را تارومار كرد و به اركش فرود آمد و بر باقى بلاد تابع آن استيلا جست . اين واقعه در سال 461 ه / 1068 م اتفاق افتاد . « 15 »\r\nبدين‌گونه چهار امارت كوچك بربرى كه در منطقهء مثلث جنوب اسپانيا بودند سقوط كردند و همه تابع مملكت نيرومند اشبيليه شدند . اينهمه فقط در چند سال معدود اتفاق افتاد : رنده در سال 457 ه ، مورور در سال 458 ه ، قرمونه در سال 459 ه و اركش در سال 461 ه .\r\n\r\n\r\n","description":"","footnote":"\r\n( 15 ) . ابن الخطيب : اعمال الاعلام ، ص 239 و 240 . ابن عذارى : البيان المغرب ، ج 3 / ص 271 و 272 .\r\n","page_name":" 159 ","page_number":167},
  {"content":"\r\n\r\nمملكت اشبيليه پس از استيلا بر اين امارات از ولايت تدمير در شرق تا اقيانوس اطلس در غرب امتداد يافت . حد شمالى آن وسط اندلس از مشرق مملكت طليطله يا مغرب مملكت قرطبه بود و حد جنوبى آن فرنتره و مرز جنوبى جزيره . اگر مملكت المريه و مملكت غرناطه را مستثنى كنيم ، مملكت اشبيليه همهء ميراث دولت از دست‌رفتهء اموى را در وسط اندلس و جنوب آن در تصرف داشت .\r\n\r\n","description":"","footnote":"","page_name":" 160 ","page_number":168},
  {"content":"\r\n\r\n\r\nباب سوم دولتهاى غلامان صقلابى و جانشينان آنان در مشرق آندلس\r\n\r\n","description":"","footnote":"","page_name":" 161 ","page_number":169},
  {"content":"\r\n . \r\n","description":"","footnote":"","page_name":" 162 ","page_number":170},
  {"content":"\r\n\r\n\r\nفصل اول مملكت المريه\r\n\r\n1 عصر غلامان عامرى\r\nچون در اندلس فتنه افتاد و دولت عامرى پايان يافت و محمد بن هشام ملقب به المهدى در ماه جمادى الاخر سال 399 ه / فوريهء سال 1009 م بر تخت خلافت استقرار يافت و عبد الرحمان بن المنصور بن ابى عامر به قتل رسيد ، در همان اوان بيشتر غلامان صقلابى از بيم حوادثى كه در دوران جديد در انتظارشان بود از قرطبه بيرون آمدند و رهسپار ناحيهء شرقى اندلس شدند . در آن نواحى اوضاع آرامتر و استقرار بيشتر و ميدان عمل براى حادثه‌جويى گسترده‌تر بود . در ميان ايشان جمعى غلامان دلير و خواجه‌سرايان هوشمند و با عزم و اراده بودند مانند مجاهد كه بر دانيه و جزاير شرقى مستولى شد و لبيب كه طرطوشه را در تصرف آورد و مظفر و مبارك كه بلنسيه را گرفتند و نبيل و خيران كه اولى فرمانرواى شاطبه شد و دومى بر المريه و مرسيه و اوريوله دست يافت .\r\nآنچه از اين ميان موردنظر ماست خيران العامرى است كه از آن ديگران قوىتر و براى ورود در لجهء حوادثى كه پس از سقوط دولت عامرى پيش آمده بود آمادگى بيشتر داشت .\r\n\r\n","description":"","footnote":"","page_name":" 163 ","page_number":171},
  {"content":"\r\n\r\nمىدانيم كه المهدى محمد بن هشام چون به خلافت نشست ، سليمان بن حكم بن عبد الرحمان به يارى جمعى از بربرها بر او بشوريد و ميان دو گروه در اطراف قرطبه و الزهراء نبردهايى سخت درگرفت . سليمان و يارانش در همان آغاز ، شكست خوردند و منهزم شدند . غلامان عامرى به سبب برخى اعمال محمد بن هشام چون به خوارى افگندن و حبس هشام المؤيد در قصر و آنچه در حق عبد الرحمان بن المنصور و بنى عامر مرتكب شده بود ، از او كينه به دل داشتند ؛ از اين‌رو توطئه كردند و به قتلش آوردند . از كسانى كه در اين توطئه دست داشتند يكى هم واضح و دو همتاى او عنبر و خيران از غلامان صقلابى بودند . ايندو با جمعى از صقالبه از مشرق اندلس به قرطبه آمده بودند تا در حوادث آن شركت جويند و بخت خود را بيازمايند .\r\nغلامان صقلابى هشام را بار ديگر بر تخت خلافت فرابردند و واضح مقام حاجبى را اشغال كرد ؛ ولى بربرها همچنان موضع خود را حفظ كردند و سليمان را رها ننمودند ، بلكه بار ديگر به قرطبه حمله بردند و آن را در محاصره گرفتند و با مدافعان شهر جنگى سخت آغاز كردند . مردم شهر نيز با دليرى تمام از خود دفاع نمودند .\r\nبربرها بر شدت محاصره افزودند و تجاوز از حد گذرانيدند . مردم شهر همهء اين حوادث را از چشم واضح حاجب مىديدند ؛ از اين‌رو ديگر همتايانش از وزيران او را گرفتند و به قتل آوردند . در نهايت ، بربرها هرمقاومتى را در هم شكستند و سليمان را بر تخت خلافت نشاندند و به المستعين ملقبش نمودند . اين واقعه در ماه شوال سال 403 ه / ماه مه سال 1013 م بود .\r\nغلامان عامرى پس از كشتن واضح از عاقبت كار بترسيدند و از اعمالى كه سليمان و يارانش از خونريزى و غارت مردم مرتكب مىشدند به وحشت افتادند .\r\nاز ديگر سو بسيارى از ايشان كه در خلال جنگ مجروح شده بودند از جمله خيران ، تا جان خويش برهانند ، از قرطبه بيرون رفتند و ديگربار رهسپار شرق اندلس شدند .\r\nخيران نخست به اوريوله يكى از شهرهاى شرقى اندلس رفت ؛ سپس از آنجا به شهر مرسيه پايتخت تدمير حمله كرد و در سال 403 ه آن را به فرمان خويش درآورد و از آنجا به شهر مرزى المريه لشكر برد . فرمانرواى المريه افلح صقلابى بود . به‌طورى كه روايات او را وصف كرده‌اند مغرور و فرومايه و خودخواه و متكبر بود و دليل برترى خود را بر ديگر همتايانش قدمت و سالخوردگى خويش مىشمرد . خيران بر افلح\r\n\r\n","description":"","footnote":"","page_name":" 164 ","page_number":172},
  {"content":"\r\n\r\nهجوم نمود و او و فرزندش را كشت و المريه را بستد . اين واقعه در محرم سال 405 ه / ژوئيهء سال 1014 م اتفاق افتاد . المريه از اين پس مركز حكومت او و جاى اموال و سازوبرگ جنگىاش شد و نيز مركز دعوت براى امامت هشام المؤيد ؛ زيرا غلامان صقلابى هشام را امام و مولاى خود مىدانستند .\r\nپيش از اين در اخبار دولت حمودى ديديم كه چگونه على بن حمود الحسنى حاكم سبته در ايام فتنه ادعا كرد كه ولىعهد هشام است و چگونه خيران با او هم‌پيمان شد و سپس با نيروى خود به يارىاش برخاست . بربرهاى غرناطه نيز با او يار شدند و كار بدانجا كشيد كه نيروهاى متحدهء بربر به قرطبه بتازند . در اين لشكركشى ، على ابن حمود پيروز شد و به قصر خلافت درآمد و چون هشام المؤيد را نيافت خود را خليفه خواند . و اين آغاز دولت بنى حمود در سال 407 ه بود .\r\nسپس ديديم كه چگونه خيران بيمناك از غدر على بن حمود قرطبه را ترك گفت و آهنگ جيان نمود و يارانش را به خلافت عبد الرحمان المرتضى دعوت كرد و در اين اقدام چند تن از واليان ثغور يارىاش كردند . سپس ميان سپاه المرتضى و بربرهاى غرناطه نبرد افتاد و المرتضى شكست خورد و به قتل رسيد . در اين هنگام خيران و يارانش بار ديگر آهنگ المريه كردند و اين واقعه در سال 409 ه / 1019 م اتفاق افتاد .\r\nظاهرا خيران با آنكه المريه را مركز اصلى فعاليت خود اتخاذ كرده بود ولى در حوادث شرق اندلس نقش آشكارى داشت . غلامان عامرى در شرق اندلس سعى بر آن داشتند براى خويش رئيسى از سلالهء مولاى بزرگشان المنصور بن ابى عامر برگزينند تا همه از جهت روحى تحت لواى او قرار گيرند . در اين باب ، عبد العزيز بن عبد الرحمان بن المنصور را كه جوانى نوخاسته بود برگزيدند . و ما گفتيم كه او در ايام پدرش عبد الرحمان خردسال بود ، ولى پدرش او را مقام حاجبى داده و به سيف الدوله ملقب نموده بود . چون پدرش از ميانه برخاست وى نهانى از قرطبه خارج شد و به سرقسطه رفت و در آنجا در كنف حمايت صاحب سرقسطه منذر بن يحيى التجيبى قرار گرفت . چون غلامان عامرى او را به رياست خويش برگزيدند از سرقسطه بيرون آمد و به شاطبه رفت و در آنجا در سال 411 ه / 1021 م بيعت با او را اعلان كردند .\r\nدر روايت ديگر آمده است كه المستعين سليمان بن الحكم هنگامى كه براى بار اول به خلافت نشست كوشيد تا اعتبار و حيثيت بنى عامر را تجديد كند . فرمان داد پيكر\r\n\r\n","description":"","footnote":"","page_name":" 165 ","page_number":173},
  {"content":"\r\n\r\nعبد الرحمان بن المنصور را با تكريم تمام به خاك سپردند و فرزندش عبد العزيز و پسر عمش را كه هردو خردسال بودند تحت رعايت خويش قرار داد . آن دو مدتى اندك در سايهء حمايت او زيستند تا خلع شد و محمد بن هشام خلافت بازپس گرفت . در اين هنگام آن دو كودك از قرطبه خارج شدند . « 1 » و ما نمىدانيم كه خيران در انتخاب عبد العزيز به رياست چه نقشى بازى كرده است . آيا از ياران او بود يا از دشمنانش ؟ زيرا هنوز اندك‌زمانى نگذشته بود كه خيران را با عبد العزيز خلاف افتاد و بر ضد او خروج كرد و از المريه به مرسيه رفت و در آنجا به رياست محمد بن عبد الملك بن المنصور كه پسر عم عبد العزيز بود بيعت كرد . محمد بن عبد الملك از قرطبه بيرون رفته و به او پناه برده بود .\r\nخيران او را مقدم داشت و با او به مرسيه آمد . در همان هنگام مردم شاطبه بر عبد العزيز بشوريدند و او در نهان از آنجا به بلنسيه رفت . محمد بن عبد الملك ، المؤتمن لقب يافت ، سپس المعتصم . آنگاه خيران با او دل بد كرد و از مرسيه اخراجش نمود و غلامان بر اموال او مستولى شدند . محمد به غرب اندلس رفت و تا هنگام مرگ در آنجا بود . « 2 »\r\nبنابراين خيران در ايامى كه در شرق اندلس فرمان مىراند ، همواره با غلامان عامرى همدست و همرأى نبود . بويژه با مجاهد العامرى صاحب دانيه در كشمكش بود و گاه ميانشان كار به جنگ مىكشيد .\r\n* اكنون ببينيم كار خيران در المريه به كجا كشيد ؛ مردى كه از آغاز فتنه و آشوب اندلس در كشاكش امواج آن بود و به سبب قوت عزم و اقدام كه در آن زعيم صقلابى مشهود بود ، اميدها به او مىرفت .\r\nخيران در المريه استقرار يافت و در شهرها و نواحى آن بسط قدرت داد .\r\nامارت المريه در آن روزگار شامل منطقه‌اى بود از ساحل جنوب شرقى اسپانيا كه به صورت مثلث بزرگى به ناحيهء غربى تا وادى آش و حدود مملكت غرناطه امتداد\r\n\r\n\r\n","description":"","footnote":"\r\n( 1 ) . ابن الخطيب : اعمال الاعلام ، ص 103 .\r\n( 2 ) . در اين حوادث رجوع كنيد به ابن الخطيب : اعمال الاعلام ، ص 210 و 211 . ابن خلدون : العبر ، ج 4 / ص 162 . ابن عذارى : البيان المغرب ، ج 3 / ص 164 . همچنين :\r\n . 89 - 69 . p , ) 5091 , azogaraZ ( anamlusuM aicruM ed airotsiH : orimeR y rapsaG \r\n","page_name":" 166 ","page_number":174},
  {"content":"\r\n\r\nيافته بود . حد شمالى آن بسطه و جيان بود و ايندو بعد از المريه از مهمترين شهرهاى آن بودند . و اين غير از اوريوله و مرسيه است كه زهير العامرى به نيابت در آن دو شهر حكومت مىكرد . خيران در ضبط و تنظيم امور المريه لياقت خويش آشكار ساخت و شهر را استحكام بخشيد و قصبهء مشهور آن را آبادان ساخت و بر آن بيفزود تا به صورت بزرگترين قصبه‌هاى اندلس درآمد و اموال و ذخاير خود را در آنجا به وديعت نهاد .\r\nامروز ويرانه‌هاى آن حكايت از شكوه و استحكامش دارد . خيران لشكر خود را نظام داد و كاتب بليغ احمد بن عباس بن ابى زكريا را وزارت داد و با رعايت به عدل و رفق و مدارا رفتار كرد . در ايام او المريه به نهايت آبادانى و آسودگى رسيد و يكى از استوارترين و زيباترين ثغور اندلس شد .\r\nخيران رئيسى هوشمند و دلير و فرزانه بود و مدبر و بصير به امور رزمى و آگاه به رمز و رازهاى آن . ميان او و همسايگانش از بربر كه فرمانروايان غرناطه بودند برخى كشمكشها درگرفت كه در جريان آن قوت و صرامت خويش آشكار ساخت ؛ از اين‌رو بيم او در دلها افتاد و ديگر كس را هواى دشمنى با او در سر نيامد . خيران افزون بر اينها مردى فروتن بود و از القاب گريزان ؛ چنان كه به القاب پرطمطراقى كه ديگر امراى طوايف براى خود انتخاب مىكردند شناخته نبود . تنها به اين اكتفا كرد كه او را « خليفه » يا « الفتى الكبير » خطاب كنند . « 3 »\r\nشاعر بزرگ معاصر او ابو عمرو احمد بن دراج القسطلى او را در قصيدهء مشهورى ستوده است با اين آغاز :\r\n لك الخير قد اوفى بعهدك خيران * و بشراك قد و افاك عز و سلطان\r\nهو النجم لا يدعى الى الصبح شاهد * هو النور لا يبغى على الشمس برهان\r\nاليك شحنا الفلك تهوى كانها * و قد ذعرت من مغرب الشمس غربان \r\n\r\n\r\n","description":"","footnote":"\r\n( 3 ) . ابن الخطيب : اعمال الاعلام ، ص 212 .\r\n","page_name":" 167 ","page_number":175},
  {"content":"\r\n\r\n على لجج خضر اذا هبت الصبا * ترامى بنا فيها ثبير و ثهلان « 4 » \r\nخيران العامرى در سال 419 ه / 1028 م در المريه درگذشت . در حال ، دولتمردان و در رأس آنها احمد بن عباس گردآمدند . احمد بن عباس آنان را خبر داد كه خيران پيش از وفاتش برادر خود زهير العامرى را به جانشينى برگزيده است . خيران چون مرگ را روياروى ديد ، زهير برادر خود را فراخواند . زهير نايب او در مرسيه و جيان بود .\r\nشتابان بيامد و كمى پيش از مرگ برادر با او ديدار كرد . چون برادر ديده بر هم نهاد در حال از جاى برخاست و زمام حكومت به دست گرفت . دولتمردان نيز به آن رضا دادند . « 5 »\r\nزهير ، ابو القاسم كنيه داشت . او نيز يكى از موالى بزرگ عامرى بود و از همه سهمناكتر . با شهامت و زيرك و دورانديش . در ايام فتنه در اندلس نقش مهمى به عهده داشت و ما در جاى خود به آن اشارت كرديم . چون حكومت المريه را به عهده گرفت همانند خيران سيرت‌نيك خويش آشكار ساخت و كارها به نظم آورد . او بود كه مسجد جامع المريه را بنا كرد . فقها را اكرام مىنمود و در كارهاى خود با آنان مشورت مىكرد .\r\nمملكت المريه هنگامى كه زهير به حكومت آن رسيد از شرق تا شاطبه و از شمال تا جيان و بياسه و اعمال طليطله گسترده بود . اگر زهير به نداى عقل و حكمت گوش فرامىداد و به ادارهء مملكت پهناور خود قانع مىشد در ميان امراى طوايف شأن و حيثيتى ديگر مىداشت ؛ ولى او زير نفوذ وزيرش احمد بن عباس قرار گرفت . احمد بن عباس علىرغم خصوصيات درخشان علمى و ادبىاش مردى متهور و حادثه‌جوى بود و همواره امير خود را به كارهاى پرخطر وامىداشت و حس آزمندى و طمع‌ورزى او را برمىانگيخت . ظاهرا همو بود كه زهير را پس از مرگ امير غرناطه حبوس بن ماكسن و جانشينى پسرش باديس در سال 428 ه / 1037 م به لشكركشى به آن ديار تحريض\r\n\r\n\r\n","description":"","footnote":"\r\n( 4 ) . همهء اين قصيده را صاحب الذخيره نقل كرده است ( قسمت اول ، مجلد اول / ص 74 - 78 ) . همچنين ابن الخطيب در اعمال الاعلام ، ص 212 - 215 . و قصيده‌اى طولانى است .\r\n( 5 ) . ابن الخطيب : الاحاطه ، ج 1 / ص 525 و 526 .\r\n","page_name":" 168 ","page_number":176},
  {"content":"\r\n\r\nكرد . زهير حملهء شوم خود را به غرناطه آغاز كرد و به سخن باديس و برادرش بلقين كه مىخواستند روابط دوستانه‌اى را كه ميان او و پدرشان حبوس بوده تجديد كنند ، گوش نداد ؛ سپس با سپاهى بزرگ به غرناطه راند . سخت دستخوش غرور و تكبر شده بود - در اخبار غرناطه به آن اشاره كرديم - . در قريهء الفنت در نزديكى غرناطه دو لشكر مصاف دادند . اين واقعه در ماه شوال سال 429 ه / 1038 م بود . در اين نبرد زهير منهزم شد و به قتل رسيد و سپاهيانش پراكنده گرديدند و اكابر رجالش و مقدم بر همه وزيرش احمد بن عباس به اسارت افتادند و چند هفته بعد باديس ، ابن عباس را نيز به قتل آورد . « 6 »\r\nاين شكست ضربت دردناكى بر پيكر مملكت المريه بود . ثمره‌اش آن شد كه باديس بر بخش شمال غربى اراضى المريه كه شهر جيان ، بزرگترين شهرهاى شمالى در آنجا واقع بود ، دست يابد .\r\nچون المريه امير و وزير خود را بدين‌گونه از دست داد ، مردمش گردآمدند و شيخ الجماعه ابو بكر الرميمى را به رياست برگزيدند . او نيز كارها در ضبط آورد و امن و آرامش برقرار ساخت . سپس مردم المريه به عبد العزيز بن ابى عامر صاحب بلنسيه نامه نوشتند و او را براى فرمانروايى بر شهر خود فراخواندند . عبد العزيز مىپنداشت كه وارث شرعى غلامان عامرى اوست ، زيرا اينان را موالى خاندان خود مىدانست .\r\nو از آن هنگام كه زهير كشته شده بود وزير خود ابن صمادح را نزد باديس فرستاده بود و در اعدام بزرگان اسراى المريه كه در دست او گرفتار آمده بودند بويژه وزير احمد بن عباس اصرار ورزيد تا كسى از ايشان پس از آنكه المريه را در تصرف آورد ، با او به معارضه برنخيزد . عبد العزيز پس از اين دعوت به المريه آمد و مردم با او بيعت كردند . « 7 » عبد العزيز داماد و نيز وزير خويش معن بن صمادح التجيبى را از سوى خود در آنجا نهاد .\r\nحكومت معن بن صمادح موجب بروز حوادثى در المريه گرديد .\r\n\r\n\r\n","description":"","footnote":"\r\n( 6 ) . ابن عذارى : البيان المغرب ، ج 3 / ص 168 - 172 .\r\n( 7 ) . ابن خلدون : العبر ، ج 4 / ص 162 . ابن الخطيب : اعمال الاعلام ، ص 217 . ابن عذارى : البيان المغرب ، ج 3 / ص 172 . و رجوع كنيد به دوزى :  82 . p , III . V , . tsiH \r\n","page_name":" 169 ","page_number":177},
  {"content":"\r\n\r\n\r\n2 عصر بنى صمادح التجيبى\r\nعبد العزيز بن ابى عامر صاحب بلنسيه از امور المريه فراغت نيافته بود كه خبر يافت رقيب و خصمش مجاهد العامرى صاحب دانيه و جزاير بليار براى نبرد با او در حركت آمده است . مجاهد پيشرفت عبد العزيز و توسعهء مملكت او را به چشم حسد مىنگريست . چون سرگرم ضبط ميراث غلامان در المريه بود مجاهد با نيروى خود رهسپار بلنسيه شد . عبد العزيز براى دفاع از قلمرو خود شتابان بازگشت و داماد و وزير خود ابو الاحوص معن بن صمادح را براى ادارهء امور در آنجا گذاشت . معن بن صمادح مردى طماع بود و با عبد العزيز يكرو و يكدل نبود ؛ از اين‌رو چون عبد العزيز از المريه بيرون آمد ، او براى استيلا بر شهر و فرمانروايى مطلق خويش در نهان به كار پرداخت تا آنگاه كه علنا خروج خود از فرمان عبد العزيز را اعلام داشت و به نام خود خطبه خواند و در سال 433 ه / 1041 م بر المريه و سراسر اعمال آن استيلا يافت . يكى از كسانى كه او را در اين اقدام يارى مىكرد باديس صاحب غرناطه بود . از اين پس مملكت المريه عصر جديدى از تاريخ خود را آغاز كرد .\r\nمعن بن صمادح رئيس جديد المريه به يكى از خاندانهاى اصيل عربى انتساب داشت با اين نسب‌نامه : معن بن محمد بن عبد الرحمان بن محمد بن عبد الرحمان ابن صمادح . و اين خاندان به بنى صمادح شهرت يافته‌اند . صمادح فرزند عبد الرحمان ابن عبد اللّه بن المهاجر بن عميره بود . و عميره نياى ايشان به اندلس مهاجرت كرده بود .\r\nو در اطراف عبد الرحمان بن عبد اللّه با فرزندان هاشم صاحبان سرقسطه كه از تجيبيان هستند گردمىآيند ؛ زيرا ايشان نيز همانند اينان به تجيب انتساب دارند . « 8 » پدرش ابو يحيى محمد بن احمد بن صمادح از اواخر عهد هشام المؤيد باللّه حاكم وشقه بود . چون در سال\r\n\r\n\r\n","description":"","footnote":"\r\n( 8 ) . ابن الابار : الحلة السيراء ( نسخهء خطى اسكوريال ) ، برگهاى 80 و 81 . دوزى در  , II . V , sehcrehceR XX . ppA .  ابن الخطيب در اعمال الاعلام ، ص 189 مىگويد صمادح نام زن است و او صمادح بنت عبد الرحمان است . ولى ما براى اين قول مؤيدى نيافتيم ، بلكه ابن حزم در جمهره ، ص 405 نيز صمادح را جد ايشان مىداند و با ابن الابار موافق است .\r\n","page_name":" 170 ","page_number":178},
  {"content":"\r\n\r\n403 ه سليمان الظافر به خلافت رسيد او را در مقام خويش ابقا كرد . ميان او و پسر عمش منذر بن يحيى التجيبى صاحب سرقسطه در آغاز ، روابط مودت‌آميز برقرار بود . چون ايام سليمان به پايان آمد و بنى حمود خلافت قرطبه را در سال 407 ه غصب كردند و كارها روى در پريشانى نهاد ، روابط منذر و ابو يحيى نيز تيره شد . منذر لشكر به وشقه برد و بر آن مستولى گرديد . ابو يحيى جان خود برهانيد و با زن و فرزند بگريخت .\r\nابن حيان مىگويد : « اين تنها كسى است از شورشگران كه حكومتش رشد نيافت و پس از خود وارثى نگذاشت » . اين ابو يحيى سوارى دلير بود و اديبى فصيح ؛ ولى شوم‌طالع بود و رياستش ديرى نپاييد . « 9 »\r\nابو يحيى به عبد العزيز بن ابى عامر صاحب بلنسيه پناه برد . عبد العزيز او را به اكرام پذيرا گرديد و ميانشان روابط خويشاوندى پديد آمد ؛ زيرا دو خواهر عبد العزيز را براى دو پسر خود ابو الاحوص معن و ابو عتيبهء صمادح به زنى گرفت . سپس ابو يحيى را هواى رفتن به مشرق در سر افتاد و در دريا غرق شد . پسرش معن در كنف حمايت عبد العزيز باقى ماند و عبد العزيز او را به وزارت خويش برگزيد . چون زهير العامرى كشته شد و عبد العزيز بر المريه مستولى شد وزير خود معن را به امارت آنجا گماشت .\r\nابن حيان مىگويد : عبد العزيز مرد نابكارى را به جاى خود در المريه نهاد ؛ زيرا تا بازگرديد ، معن در امانت خيانت كرد و او را از امارت طرد نمود و لشكر به جنگ او آراست . « 10 » كار به استيلاى معن بر المريه و خطبه خواندن به نام او پايان گرفت . حكومت معن در المريه و اعمال آن قريب به ده سال مدت گرفت . ميان او و باديس صاحب غرناطه روابط دوستى و صداقت برقرار شد . معن در سال 443 ه / 1051 م پس از آنكه پايه‌هاى دولتش استوار شده بود درگذشت .\r\nپس از معن پسرش محمد بن صمادح به اجماع خويشاوندان و دولتمردان به جاى او نشست در حالى كه هنوز به هجده سالگى نرسيده بود . پدرش نخست ولايت‌عهدى را به برادرش ابو عتيبهء صمادح پيشنهاد كرده بود . چون او از پذيرفتن پوزش خواسته بود محمد را به جانشينى معين كرده بود . محمد خود را به دو لقب از القاب خلفا چون\r\n\r\n\r\n","description":"","footnote":"\r\n( 9 ) . ابن بسام : الذخيره ، قسمت اول ، مجلد دوم / ص 236 .\r\n( 10 ) . ابن بسام : الذخيره ، قسمت اول ، مجلد دوم / ص 237 . ابن عذارى : البيان المغرب ، ج 3 / ص 147 .\r\nابن الخطيب : اعمال الاعلام ، ص 190 .\r\n","page_name":" 171 ","page_number":179},
  {"content":"\r\n\r\nالمعتصم باللّه و الواثق بفضل اللّه و به قولى الرشيد بيار است . در آغاز رشته‌هاى مودت ميان او و باديس - همانند عصر پدرش - برقرار بود ؛ « 11 » ولى ميان او و دايىاش عبد العزيز ابن ابى عامر صاحب بلنسيه اختلافى شديد بود و باديس نيز در برافروختن آتش اين اختلاف سعى مىكرد ، زيرا او به عنوان زعيم بربر ، جبههء اندلسى را ناخوش مىداشت و همواره در تضعيف آن مىكوشيد . يكى از مهمترين حوادثى كه از اين مخالفت زاييد شورش ابن شبيب صاحب لورقه در سال 443 ه / 1051 م بود بر ضد المعتصم . آشكار است كه اين شورش به اشارهء عبد العزيز بود ؛ زيرا لورقه آخرين شهر مملكت المريه در شمال شرقى در جوار مملكت بلنسيه واقع بود . آن شورشى از عبد العزيز يارى خواست و عبد العزيز نيز فورا به او پاسخ داد و افواجى از لشكر خود را به يارىاش فرستاد . ميان دو گروه نبردهايى درگرفت كه به هزيمت ابن شبيب و استيلاى المعتصم بر دژهاى لورقه انجاميد و بار ديگر لورقه ضميمهء مملكت المريه گرديد « 12 » ؛ جز اينكه ابن شبيب از آن پس شورش از سرگرفت و توانست بار ديگر لورقه را در تصرف آرد و سه برادرش پىدرپى بر لورقه امارت يافتند . آخرين ايشان به اطاعت المعتمد بن عباد صاحب اشبيليه گردن نهاد و همچنان به حكومت خود تا آنگاه كه اشبيليه در سال 484 ه / 1091 م به دست مرابطون افتاد ، ادامه داد . « 13 »\r\nچون عبد العزيز در سال 452 ه / 1060 م درگذشت و پسرش عبد الملك بن عبد العزيز ملقب به المظفر به جاى او نشست ، المعتصم بن صمادح جمعى از سپاهيانش را به يكى از دژهاى او در تدمير فرستاد . باديس نيز در اين حركت او را يارى نمود ؛ ولى المعتصم در كار سستى به خرج داد و لشكرش بازگشت . « 14 »\r\nروابط ميان المعتصم بن صمادح و باديس از آن پس دچار دگرگونى شد . المعتصم را هواى استيلا بر اراضى غرناطه كه در همسايگى او بود در سر بود . ظاهرا برحسب آنچه امير عبد اللّه بن بلقين امير غرناطه در يادداشتهاى خود روايت مىكند ، آن‌كه اين هوا در سر او افگند يوسف بن نغزالهء يهودى وزير باديس بود . حتى تأكيد مىكند\r\n\r\n\r\n","description":"","footnote":"\r\n( 11 ) . امير عبد الله : التبيان ، ص 45 .\r\n( 12 ) . ابن خلدون : العبر ، ج 4 / ص 162 .\r\n( 13 ) .  . 501 . p , anamlusuM aicruM : orimeR y rapsaG \r\n( 14 ) . ابن بسام : الذخيره ، قسمت اول ، مجلد دوم / ص 239 . ابن عذارى : البيان المغرب ، ج 3 / ص 174 .\r\n","page_name":" 172 ","page_number":180},
  {"content":"\r\n\r\nكه همهء نقشهء يوسف بن نغزاله آن بود كه المعتصم بن صمادح ، غرناطه را در تصرف آورد . « 15 » در هرحال ، المعتصم بن صمادح توانست بر برخى اراضى شرقى غرناطه و دژ وادى آش تسلط يابد . در اخبار باديس نيز آورديم كه او در اواخر ايام خود به تن‌آسايى گراييده و برخى از بخشهاى مملكتش را از دست داده بود و هرچند توانست وادى آش را بعدها بازپس ستاند ، ولى ظاهرا جيان را در اواخر ايام حكومتش از دست داد ، بدين طريق كه المعتصم به يارى برخى از مخالفان او بر آن دست يافت . مملكت المريه در اين ايام جز شهر المريه شامل لورقه و جيان و بياسه مىشد كه المعتصم توانسته بود از متصرفات على بن مجاهد العامرى صاحب دانيه آن را منتزع كند ؛ ولى نتوانست جيان را براى مدت درازى نگه دارد و المعتمد بن عباد بعدها بر آن مستولى شد . « 16 »\r\nچون باديس درگذشت و نوه‌اش عبد اللّه بن بلقين به جايش نشست ميان عبد اللّه و المعتصم بر سر دژهاى غرناطه كه در حدود فنيانه بود كشمكشى درگرفت . عاقبت امير عبد اللّه مجبور شد آن دژها را ويران سازد تا صلح ميان او و امير المريه برقرار بماند . « 17 »\r\nاز مهمترين خصالى كه المعتصم بن صمادح به آن اشتهار داشت شعر و ادب او و حمايتش از دولت شعر و ادب بود . دربار كوچك او در المريه از حيث نگهدارى و نواخت شاعران و ادبا با دربار اشبيليه رقابت مىكرد .\r\nدر دربار المعتصم جمعى از اكابر شعراى عصر حضور داشتند . وزيرش ابو الاصبغ عبد العزيز بن ارقم شاعرى مقتدر بود كه در وصف و مدح دستى توانا داشت . ابو الاصبغ از شاعران ويژهء او بود . ابو عبد اللّه محمد بن عباده معروف به القزار شاعر موشحات و ابو الفضل جعفر بن شرف از مردم برجه نيز از شعراى دربار او بودند . مدايح جعفر بن شرف به سبب مضامين تازه و تصاوير بديع ، ممتاز است . ديگر ابو القاسم خلف بن فرج معروف به الميسر ، از مردم البيره بود كه در طنز و هزل استاد بود و ابن الحداد از اهالى وادى آش كه اين يكى بيشتر عمرش را در دربار المعتصم گذرانيد ، ولى به سبب لغزشى كه در شعر مرتكب شده بود روزى مورد خشم او واقع شد و از المريه بيرون\r\n\r\n\r\n","description":"","footnote":"\r\n( 15 ) . امير عبد الله : التبيان ، ص ، 53 .\r\n( 16 ) .\r\n . 761 . p , ) 1091 , aicnelaV ( ebarA aicnelaV : srabI . R . A \r\n( 17 ) . امير عبد الله : التبيان ، ص 89 و 90 .\r\n","page_name":" 173 ","page_number":181},
  {"content":"\r\n\r\nآمد . چندى به دربار المقتدر بن هود در سرقسطه پناه برد ؛ سپس به المريه بازگرديد .\r\nابن الحداد علاوه بر شاعرى در فلسفه نيز تبحر داشت . در يكى از قصايد طولانى خود كه در مدح المعتصم سروده است گويد :\r\n لعلك بالوادى المقدس شاطىء * فكالعنبر الهندى ما انا واطىء\r\nو انى فى رؤياك واجد ريحهم * فروح الهوى بين الجوانح ناشىء\r\nولى فى السرى من نارهم و منارهم * هداة حداة و النجوم طوافىء\r\nلذلك ما حنت ركابى و حمحمت * عرابى و اوحى سيرها المتباطىء « 18 » \r\nروايات معاصر يا قريب به عهد او حاكى از اين هستند كه المعتصم حامى دولت شعر و ادب بود . مثلا ابن بسام مىگويد : « ابو يحيى از پادشاهان فتنه‌انگيز نبود و به تن‌آسايى خو گرفته بود . هرچند در مال‌ومنال تنگدست بود ولى گشاده‌رو و بخشنده بود . در خونريزى امساك مىكرد و بردبارى مىنمود . شعرا در مدح او قصايد بسيار پرداخته‌اند . و همواره جمعى از فحول شعراى عصر چون ابو عبد اللّه بن الحداد و ابن عباده و ابن الشهيد و ديگران در خدمتش بودند » . ابن بسام مىافزايد كه ابو يحيى المعتصم با وجود طبيعت صلحجوى و دورى گزيدنش از كشمكشها با برخى از ملوك الطوايف ، باز هم گرفتار جنگ و ستيز مىشد ؛ ولى همواره به اكراه روى به ميدان جنگ مىآورد . « 19 »\r\nابو يحيى المعتصم را بر ساحل دريا قصرى بود به نام « صمادحيه » كه بسيارى از وقت خود را در آنجا در مصاحبت شعرا مىگذرانيد . دربار او از وجود علما در\r\n\r\n\r\n","description":"","footnote":"\r\n( 18 ) . ابن بسام در الذخيره اين قصيده و چند قصيدهء ديگر از او را آورده است ( قسمت اول ، مجلد دوم / ص 218 - 233 ) .\r\n( 19 ) . ابن بسام : الذخيره ، قسمت اول ، مجلد دوم / ص 239 . ابن الابار : الحلة السيراء ، ص 172 . فتح بن خاقان : قلائد العقيان ، ص 47 .\r\n","page_name":" 174 ","page_number":182},
  {"content":"\r\n\r\nهررشته خالى نبود . يكى از اين علما ابو عبيد عبد اللّه البكرى از بزرگترين جغرافيادانهاى اندلس بود و صاحب فرهنگ جغرافيايى مشهور . ابو عبيد چندى در المريه در كنف حمايت المعتصم زيست و دوست برگزيدهء او بود و از فيض حمايت و صلات او برخوردار مىشد .\r\nبنى صمادح خود از ستارگان آسمان ادب بودند . ابو يحيى المعتصم و پسرانش معز الدوله و رفيع الدوله و رشيد الدوله در زمرهء شاعران آن عصر بودند و همه را آثار شعرى است كه بسيارى از آن به دست ما رسيده است . ام الكرام دخت او نيز شاعرهء زمان خود بود . « 20 »\r\nالمعتصم علاوه بر اينها به امور دينى و اقامهء احكام شريعت توجه خاص داشت .\r\nاو در قصر خود براى مذاكرات دينى هم مجالسى ترتيب مىداد و هرهفته يك روز فقها و خواص در حضور او به مناظره در كتب تفسير و حديث مىپرداختند . « 21 »\r\nابو يحيى المعتصم بن صمادح به شعر و طرايف ادبى شهرت داشت . ابن بسام در الذخيره از برخى قصايد او ابياتى نقل كرده است ، از جمله اين ابيات در غزل :\r\n و تحت الغلائل معنى غريب * شفاء الغليل و برء العليل\r\nفهل لى من نيله نائل * و لابن السبيل اليه سبيل\r\nفما لى الا الهوى متجر * فغير الغوانى متاع قليل\r\nفياربة الحسن فى غاية * و عصر الشباب و ظل المقيل \r\n\r\n\r\n","description":"","footnote":"\r\n( 20 ) . ابن بسام در الذخيره ، قسمت اول ، مجلد دوم / ص 241 - 244 بسيارى از اشعارشان را نقل كرده است . همچنين رجوع كنيد به المغرب فى حلى المغرب ، ج 2 / ص 196 - 203 . ابن الابار : الحلة السيراء ( نسخهء خطى ) ، برگهاى 82 - 84 .\r\n( 21 ) . ابن الابار : الحلة السيراء ( نسخهء خطى ) ، برگ 80 .\r\n","page_name":" 175 ","page_number":183},
  {"content":"\r\n\r\n ذرينى اعانق منك القضي * ب و ارشف من ثغرك السلسبيل « 22 » \r\nچون حوادث دگرگون شد و فتنه‌ها و جنگهاى ميان ملوك الطوايف به عاقبت محتوم خود رسيد و آلفونسوى ششم پادشاه قشتاله براى تصرف بلادشان دندان تيز كرد و آنها را به جان هم انداخت و نخست در سال 478 ه بر طليطله ظفر يافت ، در اين حال ، امراى طوايف و مقدم بر ايشان المعتمد بن عباد از امير المسلمين يوسف بن تاشفين مرابطى يارى خواستند . ابو يحيى المعتصم بن صمادح از آغاز ، اين انديشه را نپذيرفته بود ؛ زيرا مملكت او در جنوب اندلس بود و او از سوى مسيحيان احساس خطرى نمىكرد بر خلاف ابن عباد و ابن الافطس . از سوى ديگر او نيز چون بعضى ديگر از امراى طوايف ، دعوت كردن مرابطون را به اندلس عملى خطرناك مىشمرد . « 23 » با وجود اين هنگامى كه در ماه ربيع الاخر سال 479 ه / 1086 م امير المسلمين از آب گذشت و به اندلس قدم نهاد از يارى او دريغ نورزيد و افواجى از لشكر خود را در اختيارش گذاشت . علاوه بر اين ، با هدايا و تحف گرانبها به او تقرب جست . امير المسلمين نيز او را به خود نزديك ساخت و مورد توجه قرار داد . يوسف بن تاشفين از ميان امراى طوايف دو تن را بيش از ديگران مورد الطاف خود قرار داد : يكى المعتصم بن صمادح و ديگرى المعتمد بن عباد ، و همواره به ياران خود مىگفت ايندو ، دو مرد اين جزيره‌اند .\r\nعبد الواحد المراكشى مىگويد المعتصم و ابن عباد به يكديگر كينه و حسد مىورزيدند و چند بار به ديدار هم رفتند شايد گرد كدورت از ميان برخيزد . المعتمد بن عباد ، المعتصم ابن صمادح را در قصرش در المريه ديدار كرد و المعتصم نيز به اكرام او مجلس عظيمى ترتيب داد ؛ ولى همچنان كينه در اعماق دلشان جاى گرفته بود . چون المعتصم احساس كرد كه در نزد امير المسلمين منزلتى يافته است به كار توطئه بر ضد المعتمد بن عباد پرداخت تا مگر او را بر ضد رقيبش برانگيزد . قضا را امير المسلمين نيز چنان كه بعدها خواهيم ديد مردى بىتدبير و كوته‌بين بود . « 24 »\r\n\r\n\r\n","description":"","footnote":"\r\n( 22 ) . ابن بسام : الذخيره ، قسمت اول ، مجلد دوم / ص 241 .\r\n( 23 ) . امير عبد الله : التبيان ، ص 104 . دوزى :  421 . p , III . V , . tsiH \r\n( 24 ) . عبد الواحد المراكشى : المعجب ، ص 73 و 74 .\r\n","page_name":" 176 ","page_number":184},
  {"content":"\r\n\r\nالمعتصم بن صمادح به عذر ناتوانى و سالخوردگى در واقعهء زلاقه همراه امير المسلمين نبود ، ولى سپاهيانش به فرماندهى پسرش معز الدوله در اين نبرد شركت داشتند . المعتصم پس از اين ، چند سال ديگر زندگى كرد . آلفونسوى ششم پس از شكست سختى كه در نبرد زلاقه خورد ، به زودى به اشتباه خود پىبرد و بهتر آن ديد كه تجاوز خويش از ناحيهء شرقى اندلس آغاز كند كه هم امارات كوچكترند و هم اميران ناتوانتر . سپاهيان قشتاله در دژ استوار لييط « 25 » واقع ميان مرسيه و لورقه آمادهء پيكار بودند و نواحى نزديك به خود را مورد حمله قرار مىدادند . امير المسلمين پس از پايان نبرد زلاقه به مغرب بازگرديد . چون از پريشانى اوضاع اندلس و تجزيهء آن پس از رفتن خود و شدت گرفتن تجاوزات مسيحيان در منطقهء شرقى خبر يافت بازگرديد . در سال 481 ه با سپاهيان خود از دريا گذشت و به اندلس درآمد . سپاهيان اندلسى و سپاهيان مرابطى دست به دست هم دادند و دژ لييط را محاصره كردند . ابو يحيى المعتصم از كسانى بود كه به سبب نزديك بودن دژ لييط به اراضىاش در اين مشاركت پيش قدم شده بود . مسيحيان در نواحى مرزى مملكت او پىدرپى دست به حمله و كشتار و تاراج مىزدند . محاصرهء دژ چهار ماه مدت گرفت و مسلمانان با وجود كثرت سپاهيان موفق به تسخير آن نشدند ؛ از اين‌رو پس از آنكه بيشتر مدافعانش را نابود كردند دست از محاصره برداشتند . آلفونسو نيز كه دفاع از آن را مشكل مىديد تخليه‌اش كرد .\r\nالمعتصم بن صمادح در ماه ربيع الاخر سال 484 ه / 1091 م پس از چهل و يك سال حكومت بمرد و پيش از آنكه ديده از جهان فروبندد نشانه‌هاى پايان ناميمون حكومت خويش در افق مشاهده كرد ، از اين قرار كه يوسف بن تاشفين براى بار سوم در سال 483 ه از دريا گذشت ؛ اما اين بار نه براى يارى امراى طوايف ، بلكه براى پايان دادن به حكومت ايشان . در اين حمله از امارت غرناطه آغاز كرد و بر آن مستولى شد ؛ سپس سپاه خود به اشبيليه فرستاد تا دولت بنى عباد را سرنگون كند . در باب سقوط المريه دو روايت است . يكى آنكه مرابطون خود آن را محاصره كردند و بيشتر دژهايش را گرفتند و المعتصم را تحت فشار قرار دادند . و او در آن ايام در بستر بيمارى افتاده و منتظر فرارسيدن مرگش بود و مشهور است كه در آن حالت اين عبارت بر زبان\r\n\r\n\r\n","description":"","footnote":"\r\n( 25 ) . به اسپانيايى  odelA  . هنوز ويرانه‌هاى اين دژ برجاست .\r\n","page_name":" 177 ","page_number":185},
  {"content":"\r\n\r\nآورد : « حتى مرگ را به كام ما تلخ مىكنند » و چون ديد زنش بالاى سرش مىگريد گفت :\r\n ترفق بدمعك لا تفنه * و بين يديك بكاء طويل « 26 » \r\nو نيز در آن هنگام كه مرگ خود نزديك ديد سرود :\r\n تمتعت بالنعماء حتى مللتها * و قد اضجرت عينى مما سئمتها\r\nفيا عجبا لما قصيت قضاءها * و مليتها عمرى تصرم وقتها \r\nروايت ديگر حاكى از اين است كه المعتصم پيش از فرارسيدن مرابطون مرده بود و پيش از مرگ به پسرش معز الدوله احمد وصيت كرده بود كه چون از سقوط اشبيليه و خلع امير آن المعتمد بن عباد كه قطب جزيره بود آگاه شد ، زن و فرزند و اموال خود برگيرد و از دريا بگذرد و نزد امراى بنى حماد - امراى القلعه در مشرق بر العدوه - رود . معز الدوله چند ماه پس از پدر حكومت كرد و چون خبر سقوط اشبيليه را در ماه رجب سال 484 ه و به اسارت افتادن اميرش را شنيد ، آهنگ فرار نمود . زن و فرزند و اموال خود را در سه كشتى كه براى اين كار مهيا كرده بود جاى داد و از بيم آنكه به تعقيبش آيند باقى كشتيها را آتش زد و توانست در ماه رمضان سال 484 ه / 1091 م از دريا بگذرد و بر آل حماد امراى القلعه در نزديكى بجايه فرود آيد . آنان اكرامش كردند و او تا پايان عمر در آنجا زيست . « 27 »\r\n\r\n\r\n","description":"","footnote":"\r\n( 26 ) . ابن بسام : الذخيره ، قسمت اول ، مجلد دوم / ص 240 و 241 . ابن عذارى : البيان المغرب ، ج 3 / ص 168 . ابن الخطيب : اعمال الاعلام ، ص 193 . ابن خلدون : العبر ، ج 4 / ص 162 .\r\n( 27 ) . ابن الابار ، الحلة السيراء ، ص 174 . و نيز رجوع كنيد به ابن ابى زرع : روض القرطاس ( چاپ ابساله ، 1843 ) ، ص 101 .\r\n","page_name":" 178 ","page_number":186},
  {"content":"\r\n\r\n\r\nفصل دوم مملكت مرسيه\r\nشهر مرسيه مركز ولايت مرسيه يا ولايت تدمير قديم در مشرق اندلس قرار دارد . مرسيه شهر خالص اندلسى بود كه در عهد اندلس اسلامى به وجود آمد و رشد يافت و مركز ولايت تدمير به هنگام فتح شهر اوريوله بود . در سال 216 ه / 831 م امير عبد الرحمان بن الحكم شهر مرسيه را بنا كرد تا مركز ايالت تدمير گردد و مقر كارگزاران و سرداران سپاه . عامل او مالك بن جابر بن لبيد آن را بنا كرد و به نام شهر تدمير در شام آن را نيز تدمير ناميد . « 1 » شهر در دشت سبز و خرمى در انحناى رود شقوره در نزديكى و در جنوب غربى اوريوله ، آنجا كه نهر به درياى مديترانه مىريزد ، واقع شده است . مرسيه تا به امروز هم رنگ و بوى عميق اندلسى خود را حفظ كرده است .\r\nچون دولت عامريان منقرض شد و در پايان قرن چهارم آتش فتنه شعله‌ور گرديد ، غلامان عامرى ديدند كه با آن هرج‌ومرجى كه قرطبه پايتخت قديم را دربر گرفته است ، نمىتوانند دست به هيچ كارى بزنند ؛ از اين‌رو بيشترشان رهسپار مشرق اندلس شدند .\r\n\r\n\r\n","description":"","footnote":"\r\n( 1 ) . الحميرى : الروض المعطار ، صفة جزيرة الاندلس ( قاهره ) ، ص 171 . ياقوت الحموى : معجم البلدان ، ذيل كلمهء مرسيه .\r\n","page_name":" 179 ","page_number":187},
  {"content":"\r\n\r\nيكى از اين مهاجران رئيسشان خيران العامرى بود . خيران نخست به اوريوله مستحكمترين مراكز ولايت تدمير رفت و از آنجا پايگاهى ساخت ؛ سپس به مرسيه راند و بر آن مستولى گرديد . اين واقعه در سال 403 ه / 1012 م اتفاق افتاد . خيران همتاى خويش زهير العامرى را در آنجا به جاى خود نهاد و خود لشكر به المريه برد و آن را از فرمانروايش افلح الصقلبى بستد و چنان كه گفتيم المريه به صورت مركزى درآمد كه مرسيه و اوريوله از بلاد شرقى اندلس تابع آن بودند .\r\nپيش از اين يادآور شديم كه چگونه غلامان عامرى كه بر شرق اندلس غلبه يافته بودند ، تصميم گرفتند براى خود زعيمى برگزينند كه اين زعيم از خاندان سرور بزرگشان المنصور محمد بن ابى عامر باشد و چگونه عبد العزيز بن عبد الرحمان بن المنصور را اختيار كردند و در شاطبه با او بيعت نمودند . عبد العزيز سپس به بلنسيه رفت و در آنجا به يارى غلامان عامرى بسط قدرت داد و او نيز به المنصور ملقب شد و اين واقعه در سال 411 ه / 1021 م بود .\r\nهمچنين اشارت كرديم كه خيران با رياست عبد العزيز به مخالفت برخاست و پسر عم او محمد بن عبد الملك المظفر بن المنصور را به جايش نامزد كرد و او را به شرق اندلس فراخواند . عبد العزيز از رياست اوريوله و مرسيه خلع شد و محمد بن عبد الملك ، المعتصم لقب يافت . البته مدت رياستش ديرى نپاييد ؛ زيرا خيران با او سرگران شد همچنانكه پيش از اين با پسر عمش عبد العزيز سرگران شده بود . خيران با سپاه خود بر سر محمد بن عبد الملك آمد و بر او تنگ گرفت چنان كه ناچار شد از مرسيه بيرون آيد و به اوريوله پناه برد . خيران تعقيبش مىكرد تا از آنجا نيز بيرون آمد و به دانيه گريخت . در آنجا چندى در كنف امير آن مجاهد العامرى مىزيست ؛ آنگاه رهسپار مغرب اندلس شد و باقى عمر خويش در آنجا بود ، تا در سال 421 ه / 1030 م جهان را وداع گفت . « 2 »\r\nزهير العامرى نايب خيران در مرسيه و اوريوله شد و خيران خود در المريه امارت مىكرد ، تا در سال 419 ه / 1028 م درگذشت .\r\nدر اين هنگام زهير العامرى علاوه بر مرسيه و اوريوله كه حوزهء فرمانروايىاش\r\n\r\n\r\n","description":"","footnote":"\r\n( 2 ) . ابن الخطيب : اعمال الاعلام ، ص 193 و 194 . ابن خلدون : العبر ، ج 4 / ص 162 .\r\n","page_name":" 180 ","page_number":188},
  {"content":"\r\n\r\nبود در مملكت المريه نيز جانشين خيران شد . حكومت او تا سال 429 ه / 1038 م كه در جنگ با باديس بن حبوس صاحب غرناطه كشته شد ، ادامه داشت .\r\n\r\n1\r\nدر آن هنگام كه زهير امير المريه بود ، نايب او ابو بكر احمد بن اسحاق بن طاهر حكومت مرسيه را بر عهده داشت . بنى طاهر از اعيان ولايت تدمير بودند و به قبيلهء قيس انتساب داشتند . منازلشان در مرسيه بود و به علم و وجاهت اشتهار داشتند . چون خيران العامرى بمرد ، نايبش زهير از مرسيه بيرون آمد تا جاى او را در امارت المريه بگيرد . رئيس آن جماعت در مرسيه عامر بن خطاب بود . زهير ترسيد كه اگر او را در مرسيه بگذارد بر او بشورد و شهر را بستاند ؛ از اين‌رو او را با خود به المريه برد و در آن شهر جاى داد و چنان كرد كه از مكانت و نعمت او هيچ كاسته نگردد . ظاهرا ابو عامر بن خطاب نوهء ابو عمر احمد بن خطاب بزرگ اعيان مرسيه در ايام المنصور محمد ابن ابى عامر بود و همو بود كه چون المنصور و لشكرش در سال 374 ه از مرسيه مىگذشت تا به جنگ برشلونه رود او را مهمان كرد و در آن روز در شهامت و سخاوت كارهايى كرد كه بعدها به آن مثل مىزدند . « 3 » زهير ابو بكر بن طاهر را علىرغم دشمنش ابو عامر امارت المريه داد ، زيرا به دوستى و امانتدارىاش اطمينان كامل داشت . ابو بكر بن طاهر توانسته بود در آن روزها به صاحب دانيه مجاهد العامرى فديه‌اى بپردازد و خود را از اسارت او برهاند و به مرسيه بازگردد . « 4 » ابو بكر بن طاهر هنگامى كه مجاهد العامرى پس از مرگ خيران به مرسيه لشكر آورده بود اسير شده بود . اين لشكركشى مجاهد از بيم تصميمات جانشين او زهير بود . ابو بكر بن طاهر در آن ايام حاكم مرسيه بود و اين از اشارهء ابن الابار برمىآيد ؛ زيرا مىگويد چون از اسارت آزاد گرديد « به همان حالت و نعمت كه پيش از اين بود بازگرديد و زهير او را يارى كرد تا كارهايش به نظام آيد و\r\n\r\n\r\n","description":"","footnote":"\r\n( 3 ) . ابن الابار : الحلة السيراء ، ص 251 و 252 .\r\n( 4 ) . همان مأخذ ، ص 187 .\r\n","page_name":" 181 ","page_number":189},
  {"content":"\r\n\r\nبه عهد خويش وفا كرد . » « 5 »\r\nابو بكر بن طاهر مرسيه را در ضبط آورد و سيرتى نيكو پيشه گرفت و علاوه بر اصالت خاندان و دودمان عربىاش و ثروت بيكرانش ، يكى از علماى بزرگ و بلغا و ادباى نامدار زمان خود بود . مردم مرسيه او را به سبب صفات برجسته و دورانديشى بسيار و نرمى و مدارا و پاكدامنىاش دوست مىداشتند و محترم مىشمردند . ابو بكر ابن طاهر با آنكه از حيث قدرت و سلطه هيچ كم نداشت از هيبت و شكوه ظاهرى سلطنت و امارت پرهيز مىكرد و برعكس ديگر رؤساى طوايف براى خود القاب خلافت و سلطنت نپذيرفت . تنها به اين بسنده كرد كه او را الرئيس خطاب كنند . « 6 »\r\nچون زهير العامرى در نبرد با باديس بن حبوس صاحب غرناطه در سال 429 ه / 1038 م كشته شد ، عبد العزيز المنصور صاحب بلنسيه توانست در امارت المريه جانشين او گردد و مرسيه و اوريوله نيز تابع او شد . عبد العزيز كه به مراتب حزم و رسوخ مكانت ابن طاهر آگاه بود هيچ متعرض او نشد و در رياست مرسيه باقىاش گذاشت . ابو بكر ابن طاهر با آنكه ظاهرا به عبد العزيز المنصور اظهار دوستى مىكرد ، ولى به راه خود مىرفت و در قلمرو خويش استقلال كامل داشت و از اوامر عبد العزيز آنها را اجرا مىكرد كه خود با آن موافق بود يا اوضاع و احوال شهرش ايجاب مىكرد . ابن طاهر از مداخل مرسيه هزينهء سپاه خود را تأمين مىكرد و آنچه افزون از هزينه‌هايش مىآمد به بلنسيه مىفرستاد . عبد العزيز نيز به همين قناعت مىكرد و ميان آن دو احترام متقابل برقرار بود . در مدت حكومت او كه قريب سى سال به طول انجاميد مرسيه آباد شد و امن و آسايش بر آن حكمفرما گرديد و علوم و ادبيات به پيروى امير اديب و عالم آن رونق و رواج گرفت . مردم مرسيه سخت به او علاقه داشتند و اين موهبتى بود كه ديگر امراى طوايف از آن بىبهره بودند . ابن طاهر در اواخر ايامش يكى از نيرومندترين رؤساى آن ناحيه بود و نيز خاندان او توانگرترين خاندانهاى اندلس . ابن طاهر خود به تنهايى نيمى از اراضى مرسيه را در مالكيت خود داشت . پسرش ابو عبد الرحمان محمد - بويژه هنگامى كه در پايان عمر به بيمارى فالج مبتلى گرديد و مدتى در آن حال\r\n\r\n\r\n","description":"","footnote":"\r\n( 5 ) . همان مأخذ ، ص 187 .\r\n( 6 ) . ابن الاثير : الكامل ، ج 9 / ص 100 .\r\n","page_name":" 182 ","page_number":190},
  {"content":"\r\n\r\nبود - در امور مملكت يارىاش مىداد . ابن طاهر در ماه رمضان سال 455 ه / 1063 م وفات كرد . « 7 »\r\nپس از او پسرش ابو عبد الرحمان محمد بن طاهر به جايش نشست . عبد العزيز المنصور پيش از او در ماه ذو الحجهء سال 452 ه / 1061 م از دنيا رخت بربسته و اكنون عبد الملك ملقب به المظفر به حكومت رسيده بود . عبد الملك ، ابو عبد الرحمان را در مقام خويش ابقا كرد . ابو عبد الرحمان نيز در حزم و هيبت همانند پدر بود و همان روش را در پيش گرفت . قلمرو او از حكومت بلنسيه مستقل بود ، ولى به فرمانبردارى از آن اذعان مىكرد . مىدانيم كه حكومت عبد الملك المظفر بر بلنسيه سالى چند بيش نپاييد . فرناندو پادشاه قشتاله سپاه به بلنسيه آورد و آن را محاصره كرد و لشكر بلنسيه در نبرد بطرنه به سختى شكست خورد . اين واقعه در سال 457 / 1065 م اتفاق افتاد . پس از اين شكست ، المأمون بن ذو النون نقشهء خود را براى گرفتن بلنسيه از شوى دخترش عبد الملك المظفر عملى دانست . چون قشتاليان از بلنسيه بيرون رفتند ، ابن ذو النون به بلنسيه آمد و عبد الملك و پسرش را دستگير و به يكى از قلاع خود تبعيد نمود و از اين پس بلنسيه ضميمهء مملكت طليطله شد .\r\nدر اين هنگام ابو عبد الرحمان بن طاهر فرصت مغتنم شمرد تا مرسيه را كاملا از بلنسيه مستقل سازد و آن رشتهء پيوستگى ظاهرى را نيز قطع كند و خود فرمانرواى مطلق امارت مرسيه گردد . امارت مرسيه شامل شهر استوار اوريوله واقع در شمال شرقى آن ، شهر موله واقع در شمال غربى روبروى اوريوله و نيز الش و كتنده بود ؛ ولى شامل لورقه كه در جنوب غربى آن واقع بود ، نمىشد ، زيرا لورقه مثل مرسيه در آغاز تابع مملكت المريه بود و به وسيلهء ابن شبيب كه در سال 443 ه / 1051 م در آنجا شورش كرده بود از المريه جدا شد و ابن شبيب و سه برادرش از پس يكديگر بر آن حكومت كردند . آخرين آنها به اطاعت ابن عباد صاحب اشبيليه درآمد و چنان كه پيش از اين اشارت كرديم لورقه در طول اين مدت از حكومت مرسيه جدا بود .\r\nابو عبد الرحمان همچنانكه در كشوردارى همتاى پدر بود در علم و ادب هم قرين او حتى برتر از او بود . در واقع از بزرگترين علما و دبيران اندلس در آن عصر\r\n\r\n\r\n","description":"","footnote":"\r\n( 7 ) . ابن الابار ، الحلة السيراء ، ص 187 و 188 . ابن الخطيب : اعمال الاعلام ، ص 201 .\r\n","page_name":" 183 ","page_number":191},
  {"content":"\r\n\r\nبه‌شمار مىآمد . ابن بسام كه معاصرش بوده ، در كتاب خود الذخيره او را ستوده و شيوهء او را در كتابت به شيوهء صاحب بن عباد در مشرق تشبيه كرده است . مخصوصا از رساله‌هاى او در هزليات تمجيد كرده و ابو عبد الرحمان را در اين شيوه از همهء اهل قلم برتر شمرده است . سپس كتابى تحت عنوان سلك الجواهر من ترسيل ابن طاهر تأليف كرده است . ابن الابار مىگويد ابو عبد الرحمان اهل علم و ادب بود و در ايندو براعتى داشت و در بيان و بلاغت بر همهء رؤساى معاصرش مقدم بود .\r\nابن الخطيب او را صدر زمانش و كسى كه در بلاغت و بيان به او مثل مىزنند ، مىشمارد . اسلوب ابن طاهر به طنز و مزاح گرايش داشت . بهترين رسائل او رسائل هزليهء اوست ، زيرا طبعش به آن متمايل بود . دربار مرسيه در عصر او مركز تجمع ادبا و شعرا بود كه از هرسو آهنگ او مىكردند و در آنجا گردمىآمدند و در مدح او قصايد مىپرداختند . ابن طاهر نيز آنان را به صلات و انعامات خويش مىنواخت .\r\nاز كسانى كه در مرسيه به نزد او رفت ، يكى وزير شاعر ابن عمار ، وزير المعتمد بود .\r\nدر ايامى كه او را از مقام خويش افگنده بودند به نزد ابن طاهر رفت و پاداش نيك ديد . « 8 » ابن عمار در مدتى كه در مرسيه مىزيست به مطالعهء اوضاع دفاعى مرسيه پرداخت و چون از اين حيث ناتوانش دانست براى فتح آن در سالهاى بعد برنامه‌اى طرح كرد . « 9 »\r\n\r\n2\r\nابو عبد الرحمان بن طاهر قريب به پانزده سال در مرسيه فرمانروايى كرد . عصر او عصر صلح و آسايش بود ؛ ولى برخى عناصر كينه‌توز از دشمنان ابن طاهر به سقوط او سعى مىكردند . حدود مملكت بزرگ اشبيليه در آن ايام بعد از استيلاى امير آن\r\n\r\n\r\n","description":"","footnote":"\r\n( 8 ) . ابن خلدون : العبر ، ج 4 / ص 162 . و نيز رجوع كنيد به :\r\n . 501 . p , anamlusuM aicruM orimeR y rapsaG \r\n( 9 ) . ابن بسام : الذخيره ، قسمت سوم ( نسخهء خطى ) ، برگ 95 . ابن الابار : الحلة السيراء ، ص 188 و 189 .\r\nابن الخطيب : اعمال الاعلام ، ص 201 .\r\n","page_name":" 184 ","page_number":192},
  {"content":"\r\n\r\nالمعتمد بن عباد بر قرطبه و جيان تا نهر شقوره و شهر لورقه در نزديكى مرسيه كشيده شده بود . زعيم لورقه ابن شبيب به فرمانبردارى المعتمد بن عباد گردن نهاده و دولت ابن عباد پيوسته مرسيه را مورد تهديد قرار داده بود . مخالفان ابو عبد الرحمان از مرسيه به المعتمد نامه نوشتند و او را به فتح مرسيه فراخواندند « 10 » و از ضعف وسايل دفاعى شهر مطمئنش كردند . از اين اقدام برمىآيد كه المعتمد بن عباد را چگونه در فتح مرسيه عزم جزم شد . بعضى مىگويند آنچه المعتمد بن عباد را به لشكركشى به مرسيه برانگيخت وزير او ابو بكر بن عمار بود . ابن عمار را در دل هواى امارت بود . در هرحال ، المعتمد ابن عباد عزم آن كرد كه به مرسيه لشكر برد و وزير حيله‌گر خود را فرمان داد كه براى اجراى برنامه دست به‌كار شود . آنگاه چنان كه رسم امراى طوايف بود كه در هرمشكلى از امراى مسيحى يارى جويند ، المعتمد نيز ابن عمار را نزد كنت رامون برنگر امير برشلونه فرستاد . وزير مكار در راه كه به برشلونه مىرفت بر مرسيه گذشت و ابن طاهر او را گرامى داشت . ابن عمار نيت باطنىاش از اين سفر به مرسيه آن بود كه با وضع دفاعى شهر آشنا شود و با بعضى از سران مخالفان ابن طاهر در نهان گفتگو كند . چون ابن عمار به برشلونه رسيد با كنت رامون پيمانى بست بر اين مبنى كه اگر المعتمد بن عباد را در فتح مرسيه يارى كند ده هزار مثقال زر از او بستاند و هرطرف تا به عهد خود وفا كند كسانى را نزد ديگرى به گروگان نهد . المعتمد بن عباد پسر خود الرشيد را نزد كنت به گروگان نهاد و كنت پسر برادر خود را نزد المعتمد بن عباد . المعتمد جمعى از قواى خود را به سردارى ابن عمار به مرسيه فرستاد . سپاهى نيز كه از سوى كنت آمده بود به او پيوست . اينان مرسيه را محاصره كردند ، ولى المعتمد در اداى مال مقرر تعلل مىكرد . كنت كه در كار او به شك افتاده بود و اعتقاد داشت كه فريب‌خورده است ابن عمار و الرشيد پسر المعتمد بن عباد را در بند آورد و محاصره را رها كرده ، برفت .\r\nالمعتمد بن عباد كه با سپاه خود به سوى مرسيه مىرفت به نزديكى شقوره رسيده بود . در اين هنگام رسولان ابن عمار و جمعى از فراريان لشكرش برسيدند و او را از آنچه اتفاق افتاده بود آگاه كردند . المعتمد بن عباد سپاه خود به جيان برد و نيز پسر برادر كنت رامون را كه نزدش گروگان بود در زنجير كشيد . سپس ميان دو گروه گفتگوها\r\n\r\n\r\n","description":"","footnote":"\r\n( 10 ) . ابن الخطيب : اعمال الاعلام ، ص 160 .\r\n","page_name":" 185 ","page_number":193},
  {"content":"\r\n\r\nشد و به آن انجاميد كه المعتمد بن عباد آن مال ادا كرد و كنت ، ابن عمار و الرشيد را آزاد ساخت . المعتمد بن عباد نيز بند از برادرزادهء كنت برداشت .\r\nاين شكست ، ابن عمار را در عزم خود سست نكرد و همواره المعتمد بن عباد را براى حملهء دوم تحريض مىكرد و مىگفت كه از مردم مرسيه نامه‌هاى بسيارى رسيده كه همه او را به شهر دعوت مىكنند . سرانجام المعتمد بن عباد تسليم او شد و سپاه بسيج كرد و وعدهء حكومت مرسيه و ديگر بلادى را كه فتح مىكند به او داد .\r\nابن عمار با سپاهيان خود به مرسيه آمد و چون از قرطبه گذشت افواجى از سواران كه الفتح پسر المعتمد بن عباد حاكم قرطبه به يارىاش بسيج كرده بود ، به او پيوستند . در راه بر دژ بلج گذشت . حاكم بلج عبد الرحمان بن رشيق با سپاهيان خود با او همراه شد و رهسپار مرسيه گرديد . ابن عمار او را به سردارى سپاه برگزيد و به اشبيليه بازگشت . ابن رشيق مردى زيرك و مقتدر بود . او نيز خيالات آزمندانه‌اش را در زير نقابى از ريا و خدعه مخفى كرده بود . سپاه ابن عباد مرسيه را از هرسو فروگرفت و محاصره را سخت و سخت‌تر نمود . ابن رشيق توانست با تصرف موله شهرى در شمال غربى مرسيه اولين پيروزى خود را به‌دست آورد و از آنجا براى لشكر خود آذوقه فراهم سازد . در اين هنگام خط دفاعى مرسيه درهم ريخت و در داخل شهر تنگى و حرمان شدت يافت . ابن رشيق شهر را همچنان زير فشار و ضربت گذاشته بود و مردم را بر ضد ابن طاهر تحريض مىكرد . سرانجام بعضى از خيانتكاران به يارىاش برخاستند و دروازه‌هاى شهر را گشودند و بدين‌گونه مرسيه در سال 471 ه / 1078 م به دست لشكر المعتمد بن عباد سقوط كرد . « 11 »\r\nابن رشيق به مرسيه داخل شد و ابو عبد الرحمان بن طاهر را بگرفت و به زندان فرستاد و بيعت المعتمد بن عباد را آشكار كرد و خبر پيروزى به ابن عمار نوشت . ابن عمار فورا به شهر فتح شده كه از قبل به حكومت آن منصوب شده بود داخل گرديد و با دادن\r\n\r\n\r\n","description":"","footnote":"\r\n( 11 ) . رجوع كنيد به ابن الخطيب : اعمال الاعلام ، ص 160 و 161 . عبد الواحد المراكشى : المعجب ، ص 65 . دوزى به روايت از الشلبى در :\r\n . 901 081 . p , III . V , engapsE'd snamlusuM sed . tsiH ; 78 86 . p , II . V muradidabbA . tsiH . 011 901 . p , anamlusuM : orimeR y rapsaG . M . 182 952 . p , diC led anapsE aL : ladiP . M . R . 191 - 981 . p , ebarA aicnelaV : srabI . P . A \r\n","page_name":" 186 ","page_number":194},
  {"content":"\r\n\r\nهدايا و گفتن سخنان محبت‌آميز ، خود را به مردم نزديك ساخت . ابن عمار پس از اندك زمانى آنچه را در دل داشت عيان كرد و چون ديگر امراى طوايف كوس استقلال زد .\r\nديگر به خواستها و اوامر المعتمد بن عباد وقعى نمىنهاد ، حتى خود را در برابر او قرار داد . به قول ابن بسام بر كرسى فرمانروايان قرار گرفت و با ابن عباد همچون اقران و همسران خطاب مىكرد . ابن عمار افزون بر اين كارها در امارات ديگر دست به توطئه گشود و رؤساى آنان را بر ضد هم و مردم را بر ضد رؤسا برانگيخت ؛ از جمله مردم بلنسيه را تحريك كرد كه بر وزير ابو بكر بن عبد العزيز كه در آن روزگار بر آن شهر فرمان مىراند ، بشورند . ابو بكر بن عبد العزيز نزد المعتمد بن عباد شفاعت كرده بود كه ابن طاهر را از بند آزاد كند . المعتمد نيز اجازت داد آزادش كنند و او اكنون در بلنسيه در حمايت او مىزيست . روايت ديگر حاكى است كه ابن طاهر به يارى ابن عبد العزيز توانست از زندان خود بگريزد و در نهان به بلنسيه رود . ابن عمار اين عمل ابن عبد العزيز را در دل نگه داشت تا روزى او را كيفر دهد . پس مردم بلنسيه را بر ضد او برانگيخت و براى مردم شهر قصيدهء پرشورى سرود و بفرستاد . در آن قصيده آمده است :\r\n بشر بلنسية و كانت جنة * ان قد تدلت فى سواء النار\r\nجاروا بنى عبد العزيز فانهم * جروا اليك اسوء الاقدار\r\nثوروابهم متأولين و قلدوا * ملكا يقوم على العدو بثار\r\nهذا محمد او فهذا احمد * و كلاهما اهل لتلك الدار\r\nجاء الوزير بها يكشف ذيلها * عن سوأة سوأى و عار عار\r\nنكث اليمين و حاد عن سنن العلا * و قضى على الاقبال بالادبار \r\n\r\n","description":"","footnote":"","page_name":" 187 ","page_number":195},
  {"content":"\r\n\r\n آوى لينصر من نأى المثوى به * و دهاه خذلان من الانصار\r\nما كنتم الا كامة صالح * فرميتم من طاهر بقدار\r\nهلا و خصكم بأشأم طائر * و رمى ديار كم بالام جار\r\nبر اليمين و لم يعرض نفسه * و نفوسكم لمصارع الفجار\r\nلا بد من مسح الجبين فانما * لطمتة عذرا غير ذات سوار \r\nو در پايان آن گويد :\r\n فانا النصيح فان قبلتم فاتركوا * آثارها خبرا من الاخبار\r\nقوموا الى الدار الخبيثة فانهبوا * تلك الذخائر من خبايا الدار\r\nو تعوضوا من صفرة حبشية * باغر وضاح الجبين نضار « 12 » \r\nابن عمار در رقابت با المعتمد بن عباد و قبضه كردن امور مرسيه همچنان به راه خود مىرفت . ابن رشيق كه فرمانده سپاه و فاتح واقعى شهر بود اوضاع را زير نظر داشت و منتظر فرارسيدن فرصت بود . ابو بكر بن عبد العزيز هم به سبب كينه‌اى كه از ابن عمار بر دل داشت او را به شورش بر ضد ابن عمار و گرفتن شهر از او تحريك مىكرد .\r\nعلاوه بر اين ، ابو بكر بن عبد العزيز توانست به واسطهء مردى يهودى از مزدوران او در مرسيه نسخهء اصلى قصيده‌اى را كه ابن عمار در هجو و طعن المعتمد بن عباد و زوجه‌اش اعتماد الرميكيه سروده بود ، به دست آورد و نزد ابن عباد به اشبيليه فرستد . ما در اخبار\r\n\r\n\r\n","description":"","footnote":"\r\n( 12 ) . همهء اين قصيده در قلائد العقيان ، آمده است ( ص 61 و 62 ) .\r\n","page_name":" 188 ","page_number":196},
  {"content":"\r\n\r\nمملكت اشبيليه به اين قصيده اشاره كرديم و برخى از ابيات گزندهء آن را نيز آورديم .\r\nبدين‌گونه از هرسو فضاى زندگى ابن عمار تيره‌وتار مىشد و چون سپاهيان به تحريك ابن رشيق خواستار مواجب خود شدند و در اين كار پاى فشردند ، وضع او دشوارتر گرديد .\r\nچون ابن عمار نمىتوانست آشوب را فرونشاند از بيم جان به بهانهء سركشى به دژهاى اطراف ، از مرسيه خارج شد . ابن رشيق فرصت را مغتنم شمرد و بر قصر مستولى شد و شهر را در تصرف گرفت و دروازه‌ها را بست . ابن عمار در چنين حالتى راهى جز فرار در پيش پاى خويش نداشت .\r\nابن عمار به وسيلهء غدار ديگرى همانند خود به كيفر اعمال غدرآميز خويش رسيد .\r\nچون از همه‌سو در محاصرهء حوادث بود آهنگ دربار آلفونسوى ششم پادشاه قشتاله نمود . چندى در دربار او سپرى ساخت ، سپس رهسپار سرقسطه گرديد و به امير آن المقتدر بن هود پناه برد . ابن هود مقدم او گرامى داشت و در پاره‌اى امور خود به كارش گماشت . ولى ابن هود پس از اندك‌مدتى در سال 475 ه / 1081 م وفات كرد و ابن عمار در خدمت فرزندش المؤتمن مدتى ديگر بماند ؛ اما نمىتوانست آسوده نشيند و عاقبت المؤتمن را به فتح دژ شقوره واقع در شمال غربى مرسيه و از اعمال دانيه برانگيخت .\r\nالمؤتمن افواجى از لشكر خود را در اختيار او گذاشت . چون ابن عمار به شقوره رسيد ، ابن مبارك فرمانرواى شقوره كه مردى هوشيار و زيرك بود به گرمى از او استقبال كرد و با گشاده‌رويى به درون دژش درآورد ؛ سپس او را فروگرفت و به زندان انداخت .\r\nهنگامى كه المعتمد از اين امر خبر يافت با ابن مبارك به گفتگو پرداخت تا ابن عمار را به او تسليم كند . عاقبت ابن عمار تسليم المعتمد بن عباد شد . المعتمد او را به اشبيليه برد و در قصر خود زندانى كرد و هرروز او را سرزنش مىكرد و آزار مىداد تا عاقبت در اواخر سال 477 ه / اوايل سال 1085 م به دست خود او را به قتل آورد « 13 » و ما پيش از اين در اين باب سخن گفته‌ايم .\r\nمرسيه ابن رشيق را صافى شد . ابن رشيق چون زمام حكومت به دست گرفت از\r\n\r\n\r\n","description":"","footnote":"\r\n( 13 ) . ابن الخطيب : اعمال الاعلام ، ص 160 و 161 . عبد الواحد المراكشى : المعجب ، ص 66 . فتح بن خاقان : قلائد العقيان ، ص 83 ، 90 ، 91 و 97 . همچنين :\r\n . 101 001 , 19 , 09 . p , II . V , muradidabbA . tsiH : yzoD . 442 . p , diC led anapsE aL : ladiP . M . R \r\n","page_name":" 189 ","page_number":197},
  {"content":"\r\n\r\nفرمان المعتمد بن عباد سر برتافت و چند سال در عين قوت و حزم فرمان راند تا آنگاه كه مرابطون به اسپانيا آمدند و سپاهيان آنها و اندلسيها با سپاهيان متحد مسيحى در نبرد زلاقه به جنگ پرداختند . اين واقعه در ماه رجب سال 479 ه / اكتبر سال 1086 م بود .\r\nمشرق اندلس از حوادث مغرب اندلس به دور بود . چون آلفونسوى ششم پادشاه قشتاله دريافت كه چنان نيرويى ندارد كه بتواند در ناحيهء غربى اندلس كارى صورت دهد ، صلاح خود در آن ديد كه به ناحيهء شرقى كه دستخوش پريشانى و تفرق و ضعف بود حمله آغاز كند . المعتمد بن عباد مشتاق بازپس‌گرفتن مرسيه و استحكام پايه‌هاى قدرت خود در اين منطقهء دورافتاده بود . در باب سرگذشت مرسيه دو روايت است : يكى آنكه ابن عباد ، سردار سپاه ابو الحسن بن اليسع فرمانرواى لورقه را كه به بيعت او گرويده و در تحت حمايت او آرميده بود به هجوم به مرسيه تحريض كرد و او توانست مرسيه را از ابن رشيق بستاند و خود با موافقت المعتمد بن عباد و به نام او بر آن شهر حكومت كند . ابو الحسن بن السيع بر مرسيه فرمان مىراند تا آنگاه كه مرابطون بر آن مستولى شدند . « 14 » دوم آنكه چون امير المسلمين يوسف بن تاشفين در سال 481 ه / 1089 م براى بار دوم به اندلس آمد تا به دعوت امراى طوايف مخصوصا فرمانروايان نواحى شرقى پاسخ داده باشد و شر حملات مسيحيان را از سرشان كم كند و دژ لييط ( اليدو ) واقع در ميان مرسيه و لورقه را كه مركز تجاوز ايشان بود درهم كوبد ، سپاهيان اندلسى با سپاهيان مرابطى در محاصرهء دژ مذكور همدست شدند . ابن رشيق نيز در ميان امرايى بود كه قواى مرابطون را در محاصرهء دژ يارى كرده بود . چون محاصره به ناكامى انجاميد و سپاهيان اندلسى آهنگ بازگشت به شهرهاى خود نمودند ، المعتمد بن عباد از ابن رشيق نزد امير المسلمين شكايت كرد و او را متهم نمود كه در نهان با مسيحيان پيمان دوستى بسته و آنان را به مقاومت در دژ يارى كرده است . از اين گذشته ، حكومت مرسيه را غصب نموده و از امير المسلمين خواست كه او را گوشمال دهد . يوسف ابن تاشفين با فقها در اين امر مشورت كرد . همه با خواست ابن عباد موافقت كردند .\r\nيوسف بن تاشفين به ابن رشيق فرمان داد كه مرسيه را تسليم كند تا او را زنده گذارد .\r\nسپاهيان مرسيه خشمناك به شهر خود بازگشتند و المعتمد بن عباد ، ابن رشيق را با خود\r\n\r\n\r\n","description":"","footnote":"\r\n( 14 ) . رجوع كنيد به المغرب فى حلى المغرب ( قاهره ، 1955 ) ، ج 2 / ص 248 و 250 .\r\n","page_name":" 190 ","page_number":198},
  {"content":"\r\n\r\nبه اشبيليه برد و در آنجا به بند كشيد . ابن رشيق پس از اندك‌زمانى از زندان بگريخت و به مرسيه بازگشت و در آنجا ببود تا بمرد . مرابطون در ماه شوال سال 484 ه / اكتبر سال 1091 م بر مرسيه غلبه يافتند و در همان سال بيشتر نواحى آن را تصرف كردند . « 15 » ابن الخطيب روايت ديگرى مىآورد كه ابن رشيق به ميل خود از سر حكومت مرسيه گذشت و هنگامى كه امير المسلمين براى بار دوم به اندلس آمد مرسيه را تسليم او كرد ، و اين دلالت بر آن دارد كه ابن رشيق عهده‌دار حكومت آن بوده است . ابن عايشه سردار سپاه ، نخستين حاكم مرابطون بر مرسيه بود . « 16 » مرسيه از آن پس پايگاه لشكر مرابطون شد براى مقاومت در برابر تجاوزات السيد الكمبيادور و بازپس گرفتن بلنسيه از تصرف او ، چنان كه در جاى خود آورديم .\r\nاما ابن طاهر صاحب پيشين مرسيه ، پس از فرار چندى در بلنسيه در كنف حمايت وزير ابو بكر بن عبد العزيز و سپس در پرتو حمايت پسرش ابو عمر و عثمان درنگ كرد .\r\nچون القادر بن ذو النون بر شهر مستولى شد به او تقرب جست و همچنان در عين اكرام و آرامش به زندگى خود ادامه داد . آنگاه قاضى ابن جحاف بشوريد و القادر را به قتل رسانيد و زمام حكومت به‌دست گرفت . ابن طاهر از طرفداران اين انقلاب نبود .\r\nخصوصا بر ابن جحاف خرده مىگرفت كه خون القادر را ريخته است و او را در اين باب ابياتى است كه مىگويد :\r\n ايها الاحنف مهلا * فلقد جئت عويصا\r\nاذ قتلت الملك يحيى * و تقمصت القميصا\r\nرب يوم فيه تخزى * لم تجد عنه محيصا \r\n\r\n\r\n","description":"","footnote":"\r\n( 15 ) . ابن ابى زرع : روض القرطاس ( چاپ اوبساله ، 1843 ) ، ص 101 . همچنين :\r\n . 331 231 . p , III . V , . tsiH : yzoD . 041 631 . p , anamlusuM aicruM : orimeR y rapsaG . M \r\n( 16 ) . ابن الخطيب : اعمال الاعلام ، ص 160 .\r\n","page_name":" 191 ","page_number":199},
  {"content":"\r\n\r\nاز اين‌رو ابن جحاف از او بيمناك بود . او را متهم كرد كه با السيد و قشتاليان بر ضد او توطئه مىكند . البته اين تهمتى باطل بود ؛ زيرا چون السيد و سپاه قشتالى او در سال 487 ه / 1094 م وارد بلنسيه شدند ، ابن طاهر نتوانست تحمل كند كه در شهر بماند و با جمعى از اكابر شهر از آنجا برفت . چندى در شاطبه درنگ كرد تا اوضاع ديگرگون شد و السيد بمرد و مرابطون بر بلنسيه مستولى شدند و بار ديگر سلطهء اسلام بدان شهر بازگرديد . در اين هنگام ابن طاهر به شهر بازگشت . در اين ايام سالخورده و رنجور و خسته و بيمار بود . چند سال ديگر بزيست تا در سال 507 ه / 1113 م در سنى كه از نود سال گذشته بود ديده از جهان فروبست . « 17 »\r\nابن بسام سالهاى آخر حيات او را چنين خلاصه مىكند كه : « ابو عبد الرحمان ابن طاهر آنقدر در اين جهان زيست كه شاهد مرگ چند تن از رؤسا و محنت مسلمانان در بلنسيه به دست طاغيه الكنبيطور شد . و اين شهر مرزى در سال 488 به دست او افتاد . » « 18 »\r\n\r\n\r\n","description":"","footnote":"\r\n( 17 ) . ابن الابار : الحلة السيراء ، ص 188 و 189 . فتح بن خاقان : قلائد العقيان ، ص 56 به بعد . المغرب فى حلى المغرب ، ص 247 و 248 . ابن الخطيب : اعمال الاعلام ، ص 160 .\r\n( 18 ) . ابن بسام : الذخيره ، قسمت سوم ( نسخهء خطى ) ، برگ 5 الف .\r\n","page_name":" 192 ","page_number":200},
  {"content":"\r\n\r\n\r\nفصل سوم مملكت دانيه و جزاير\r\nمملكت دانيه در شمال رأس مثلث ولايت لقنت است . اين مثلث در دريا پيش رفته است . امروزه شهر آرام و كوچك دانيه با آن وسعت كم و كوچه‌هاى كوتاه و عريض كه در دو سوى آنها درختان توت سايه افگنده و آن محله‌هاى حقير و خاموشش ، هرگز در ذهن كسى كه در آنجا گردش مىكند چنين تصورى برنمىانگيزد كه روزگارى پايتخت يك دولت بزرگ اندلسى بوده است .\r\nآرى ، در دانيه در ايام ملوك الطوايف دولتى به وجود آمد متمايز از ديگر دولتهاى ملوك الطوايف . نخست آنكه در گوشه‌اى در مشرق اندلس افتاده بود و دامنهء فرمانروايىاش كه بيشتر بر دريا بود تا خشكى ، تا جزاير شرقى گسترده شده بود . دوم آنكه بدان سبب كه در گوشه‌اى دور ولى استوار قرار گرفته بود برعكس ديگر دولتها درگير زدوخوردهاى داخلى نشده بود . همچنين از تجاوز قشتاله كه ديگر ممالك را تهديد مىكرد دور و در امان مانده بود . به اين علل تاريخ مملكت دانيه رنگى ديگر به خود گرفته است جز آن رنگى كه بر ديگر ممالك طوايف ديده بوديم .\r\nمملكت دانيه همانند بيشتر شهرهاى بزرگ و مراكز شرقى اندلس به هنگام جوشش فتنه و فروپاشى دستگاه خلافت ، نصيب غلامان عامرى شد . از آن ميان ، مجاهد العامرى - در اوايل عصر شورشها - بر دانيه غلبه يافت . مجاهد يكى از اكابر\r\n\r\n","description":"","footnote":"","page_name":" 193 ","page_number":201},
  {"content":"\r\n\r\nزعماى عامريان بود و بر وفق اكثر روايات ، از فحول موالى يا فتيان عامرى به حساب مىآمد . بيشتر اين غلامان از صقلابيان و از نژاد فرنگان چون آلمانى و لنباردى و ايتاليايى و مردم گاليثيا و بالكان و غير ايشان بودند . اينان را در كودكى به اندلس آورده و در دربار ، تربيتى عربى و اسلامى يافته بودند . برخى جزو خواجه‌سرايان بودند و برخى در كار سپاهيگرى . مجاهد از دستهء اخير يعنى از آنان بود كه به كار سپاهيگرى اشتغال داشتند . مجاهد در عصر المنصور بن ابى عامر برآمد و رشد كرد . در روايت ديگر آمده است كه مجاهد در زمرهء موالى عامرى بود كه ابن ابى عامر او را تربيت كرده و علم آموخته بود . بعضى گويند از موالى عبد الرحمان المنصور بود و پدرش يوسف بردهء او . برخى گويند كه مجاهد رومى الاصل يعنى از غلامان صقلابى بود . « 1 » خاورشناس دانشمند « امارى » با استناد به اين اشاره معتقد است كه مجاهد از مردم اسپانيا بوده است . « 2 » اما آنچه روايت نخست را تأييد مىكند كه مجاهد را به موالى نسبت مىدهد نه به غلامان صقلابى ، نام و كنيهء اوست : ابو الجيوش مجاهد بن يوسف بن على ، و نيز خصال عربيت كه در او به وفور وجود داشت مانند آشنايى كامل او به علوم قرآن و لغت ، چنان كه بعدا بيان خواهيم كرد . « 3 »\r\nدرهر حال ، مجاهد به هنگام افروخته شدن آتش شورش در كنار واضح و خيران و زهير و ديگر زعماى فتيان يا غلامان عامرى قرار گرفت و در زمرهء آنان درآمد و در حوادث بعد شركت جست و همراه آنان به نواحى شرقى اندلس مهاجرت كرد .\r\nابن خلدون مىگويد مجاهد به هنگام كشته شدن محمد بن هشام ملقب به المهدى ، در اواخر سال 400 ه / 1010 م از قرطبه خارج گرديد و به طرطوشه رفت و آنجا را تصرف كرد ؛ سپس به سوى دانيه در حركت آمد . مجاهد نيز همانند ديگر غلامان عامرى از پيروان خليفه المؤيد باللّه و به‌طور كلى طرفدار خلافت بود و با ايشان در كنار خليفه المرتضى باللّه بر ضد بربر و قاسم بن حمود ، در نبردى كه منجر به شكست المرتضى شد در سال 409 ه / 1019 م جنگيده بود . « 4 »\r\n\r\n\r\n","description":"","footnote":"\r\n( 1 ) . عبد الواحد المراكشى : المعجب ، ص 41 .\r\n( 2 ) .\r\n . 4 . p , III . V , ) 8681 , eznereiF ( ailiciS id inamlusuM ied airotS : iramA . M \r\n( 3 ) . ابن خلدون : العبر ، ج 3 / ص 164 . ابن عذارى : البيان المغرب ، ج 3 / ص 156 .\r\n( 4 ) . ابن خلدون : العبر ، ج 4 / ص 164 .\r\n","page_name":" 194 ","page_number":202},
  {"content":"\r\n\r\nروايت ديگرى در باب غلبهء مجاهد بردانيه موجود است كه خلاصهء آن چنين است كه مجاهد هنگام فروپاشى خلافت و اوج گرفتن فتنه ، والى جزاير شرقى بود .\r\nوى اين منصب را از زمان ابن ابى عامر اشغال كرده بود . سپس از جزاير به دانيه آمد ؛ آنجا را تصرف كرد و تشكيل دولت داد . « 5 »\r\nبعضى از روايات نيز حاكى است كه مجاهد به هنگام بروز آشوب فرمانرواى بلنسيه بود . دو تن از غلامان عامرى مبارك و مظفر بر او شوريدند و توانستند او را براندازند . در اين هنگام مجاهد از بلنسيه به دانيه رفت و بر آن غلبه يافت .\r\nاز مقارنهء اين روايات مختلف برمىآيد كه مجاهد نخست در دانيه فرود آمد و بر آن غلبه يافت . سپس از آنجا به جزاير شرقى ( جزاير بليار ) حمله كرد و آن جزاير را به تصرف آورد . اين واقعه در اواخر سال 405 ه / اوايل سال 1015 بود . جزاير شرقى مركب از چهار جزيره است : منورقه و ميورقه كه بزرگترين آنهاست - و شهر ميورقه كه پايتخت همهء آن جزاير است در آنجاست - و يابسه و فرمنترا كه از همه كوچكتر است . در اينجا پيش از آنكه اخبار مجاهد را دنبال كنيم ضرورت دارد واقعه‌اى را كه درخور تأمل است بياوريم ، از اين قرار كه مجاهد ، ابو عبد اللّه بن عبيد اللّه بن الوليد المعيطى را كه از اشراف قرطبه و فقهاى مبرز آن بود در حكم معاون خود قرار داد .\r\nاين فقيه نيز از كسانى بود كه از حدوث فتنه‌ها ملول شده و از قرطبه به نواحى شرقى اندلس آمده بود . چنان برمىآمد كه مجاهد اين فقيه را اكرام فراوان مىكرد و او را خليفهء خود در دانيه و جزاير و ديگر اعمال گردانيد و براى او از مردم بيعت گرفت و المستنصر باللّه لقبش داد و نام او بر سكهء خود و علمهايش نقش كرد . اين واقعه در اوايل سال 405 ه بود . « 6 » گويند كه چون مجاهد به جزاير شرقى حمله كرد ابو عبد اللّه المعيطى را نيز با خود همراه نمود و او به منزلهء دست راستش بود .\r\n\r\n\r\n","description":"","footnote":"\r\n( 5 ) . ابن عذارى : البيان المغرب ، ج 3 / ص 155 .\r\n( 6 ) . ابن الخطيب : اعمال الاعلام ، ص 220 .\r\n","page_name":" 195 ","page_number":203},
  {"content":"\r\n\r\n\r\n1\r\nدر همان احوال كه ديگر دول طوايف در شرق يا غرب اندلس در گرداب منازعات و جنگهاى كوچك داخلى گرفتار آمده بودند ، مجاهد العامرى به برنامهء عظيم خود مىانديشيد . اين بزرگترين برنامهء اميرى از امراى طوايف بود : غزو جزيرهء سردانيه و فتح آن . مجاهد زعيمى نيرومند بود با دلى قوى و چنان كه برمىآيد دريانوردى مجرب .\r\nمجاهد مىدانست كه مملكت ساحلى او و متصرفاتش در دريا نيازمند يك ناوگان نيرومند است تا بتواند از خود دفاع كند ؛ از اين‌رو تصميم گرفت كارخانهء كشتىسازى دانيه را از نو داير كند و بر قدرت توليد آن بيفزايد تا بتواند نيازهاى خود را از سفاين جنگى و سفاين حمل‌ونقل برآورده سازد . مجاهد توانست در مدتى كم ، شمار بسيارى از كشتيها در اندازه‌هاى مختلف حاصل كند و ناوگانى كه پيوسته ميان دانيه و جزاير در رفت‌وآمد بودند ، به وجود آورد . دانيه در عصر او و عصر پسرش على بزرگترين مركز ناوهاى جنگى اندلس بود . مجاهد همواره در آن سوى اين آبها چشم به جزيرهء بزرگ و ثروتمند سردانيه دوخته بود ؛ جزيره‌اى كه دريانوردان مسلمان بارها به آن حمله كرده بودند و به خوبى مىشناختندش .\r\nمجاهد براى نبرد با جزيرهء بزرگ سردانيه نقشه‌اى طرح كرد و ناوگانى مركب از صد و بيست كشتى و نيرويى مركب از هزار سوار بسيج نمود . در ماه ربيع الاول سال 406 ه / اوت 1015 م ناوگان مسلمانان به سردارى امير البحر ابو حروب از دانيه و جزاير بادبان بگشادند . مسافت ميان آبهاى دانيه و جزاير و سردانيه در آن ايام هشت روز راه بود . جزيرهء سردانيه از آغاز فتح اندلس همواره مورد توجه جنگجويان عرب بوده است . نخستين بار در سال 711 م در عصر موسى بن نصير مسلمانان به سردانيه حمله كردند .\r\nاز آن پس دريانوردان جنگجوى مسلمان پىدرپى سردانيه را مورد حملات خود قرار مىدادند . در سال 752 م ، سپس در سالهاى 813 ، 816 ، 817 و 838 م سردانيه دستخوش حملهء دريانوردان مسلمان شد . اما همهء اين حمله‌ها امرى زودگذر بود و جنگجويان\r\n\r\n","description":"","footnote":"","page_name":" 196 ","page_number":204},
  {"content":"\r\n\r\nبه چند اسير يا مقدارى غنايم جنگى بسنده مىكردند ؛ زيرا مقاومت سرسختانهء اهالى جزيره مانع اشغال و استقرار در آن مىگرديد . سردانيه در آغاز تحت حكم دولت بيزانطيه بود . چون دولت بيزانطيه در آنجا روى به ضعف نهاد سردانيه در تحت فرمان لنبارد و سپس جزو قلمرو فرانسه درآمد ؛ ولى چنان نبود كه سردانيه واقعا در تصرف آن دولتها درآمده باشد ، بلكه همواره جمعى از داوران يا امراى محلى بر جزيره فرمان مىراندند ؛ زيرا اراضى صعب العبور و دلاورى ساكنانش كه بيشتر كوه‌نشينان بودند و ارج و بهايى كه به آزادى خود مىدادند مدافعان را در دفع دشمن مدد مىكرد .\r\nالبته اين حمله‌اى كه مجاهد العامرى تدارك ديده بود از چند جهت با حمله‌هاى پيشين فرق داشت : يكى كثرت و عظمت سپاه بود ، يكى عزم راسخ مجاهد براى تسخير و استقرار در جزيره ؛ از اين‌رو تا ناوگان مهاجمان در سواحل جزيره پهلو گرفت - ظاهرا در خليج كاليارى  irailgaC  در جنوب آن - جنگجويان با شدت تمام راه خود را به درون جزيره گشودند . ميان مسلمانان و ساكنان جزيره جنگى خونين و هولناك درگرفت كه شمار كثيرى از آنان كشته شدند و از جملهء كشته‌شدگان سردارشان مالوتو بود . غازيان جمع كثيرى از جنگجويان را اسير كردند و از زنان و كودكان شمار فراوانى برده ساختند و با وجود مقاومت شديدى كه از سوى مدافعان مىشد توانستند بسيارى از اراضى جزيره و چند دژ مستحكم را در حيطهء تصرف خود درآوردند . « 7 »\r\nبدين‌گونه سردانيه به دست مجاهد العامرى فتح شد . اين واقعه در ماه اوت يا سپتامبر سال 1015 م / ربيع الثانى سال 406 ه بود . اين فتح اولين فتح اسلامى در اين جزيرهء بزرگ بود . روايات اسلامى مىگويند مجاهد مىخواست در سردانيه آنقدر بماند تا اساس حكومت خويش در آنجا مستحكم كند . نخست شهرى پىافگند و زن و فرزند خويش به آنجا آورد و از غنايم و بردگان آن‌قدر به دست آورد كه در شمار نمىگنجيد . گويند در اثر عرضهء زياد ، بازار برده‌فروشى در عصر او كساد گرديد و قيمتها پايين آمد . « 8 » آنچه محقق به نظر مىرسد اين است كه مجاهد تا پايان سال 406 ه يعنى قريب به يازده ماه در آنجا درنگ كرد . در خلال اين مدت دستگاه پاپ و دولت\r\n\r\n\r\n","description":"","footnote":"\r\n( 7 ) .  . 7 6 . p , III . V , . dibI : iramA \r\n( 8 ) . ابن الخطيب : اعمال الاعلام ، ص 219 .\r\n","page_name":" 197 ","page_number":205},
  {"content":"\r\n\r\nايتاليا كه نزديك به سردانيه بودند از اين حادثهء خطير بر خود مىلرزيدند و چون مجاهد ناوگان خود را به سوى سواحل ميان جنوا و پيزا گسيل داشت و شهر لونى را تاراج كرد ، بر بيم و هراس آنان درافزود .\r\nجنوا و پيزا در اين ايام نيرومندترين دولتها در اين آبها بودند و هردو را مصالح عظيم بازرگانى بود كه در حراست آن سعى وافر داشتند . پاپ بندكتوس هشتم بر ضد مسلمانان اعلان جنگ صليبى نمود و با جنوا و پيزا براى محاربه با مسلمانان و طرد آنان از جزيره معاهده بست . در اين باب روايت شده كه مجاهد العامرى جوالى پر از دانه‌هاى بلوط فرستاد ؛ يعنى به زودى بازمىگرديم در حالى كه شمارهء سپاهيان ما به فراوانى اين دانه‌هاست . پاپ نيز جوالى پر از علفهاى خشك فرستاد ؛ يعنى اگر بازگردد با هزاران سپاهى مغفرپوش روبرو خواهد گرديد . بارى ، دولتهاى ايتاليا به زعامت پاپ متحد شدند به عزم آنكه قواى مسلمانان را درهم كوبند و خطرشان را از آن آبها دور سازند .\r\nدر مورد توقف مجاهد العامرى در سردانيه بعضى نكته‌هاى تاريك هست . برخى مىگويند كه چون مجاهد بعد از حملهء اول ، به دانيه بازگشت در آنجا بار ديگر بسيج سپاه كرد و به سردانيه بازگرديد . اين حمله در تابستان سال 407 ه / 1016 م اتفاق افتاد .\r\nمجاهد اين بار آمده بود كه به كلى هرگونه مقاومتى را در جزيره درهم شكند . ولى تصديق اين روايت دشوار مىنمايد ، زيرا سير حوادث مؤيد آن نيست . حقيقت اين است كه مجاهد پس از دخول در جزيره براى به وجود آوردن استحكامات و آماده ساختن وسايل دفاع از آن تلاش بسيار كرد و در تمام مدت با مردم جزيره در جنگ و كشمكش بود .\r\nچون كشتيهاى جنوايى و پيزايى و ديگر مسيحيان از امم مختلف در آبهاى كاليارى پديدار شدند ، مجاهد كمر به دفاع بست و ميان دو گروه نبردى سخت درگرفت ؛ ولى از يك سو مقاومت اهل جزيره از داخل و از ديگرسو تمرد سپاهيان مزدور مسيحى كه در خدمت او بودند و توفانهاى پىدرپى سبب شدند كه در كار خود سست شود و خط دفاعىاش در هم ريزد و نتواند به مقاومت ادامه دهد . ناوگان مسيحيان حمله‌اى سخت كرد و بيشتر كشتيهاى مسلمانان را درهم شكست . بعضى به دست دشمن افتاد .\r\nو بعضى غرق شد . بيشتر يارانش به قتل رسيدند و دشمن بر هرچه غنايم و اسير گرفته بود دست يافت ؛ حتى همهء اهل حرم او را اسير كرد . در ميان اسيران پسرش على و مادر نصرانى او و زنان و دخترانش نيز وجود داشتند . از آن ناوگان عظيم جز چند كشتى\r\n\r\n","description":"","footnote":"","page_name":" 198 ","page_number":206},
  {"content":"\r\n\r\nنتوانستند بگريزند . اينها شتابان امواج را درهم شكافتند و بازگشتند . اين شكست در ماه ژوئن سال 1016 م در لشكر مجاهد افتاد .\r\nخاورشناس دانشمند امارى روايت ديگرى مىآورد كه خلاصه‌اش اين است كه مجاهد يك سال ديگر يعنى تا ماه مه سال 1017 م در سردانيه درنگ نمود . چون از حركت ناوگان عظيم دشمن خبر يافت در جزيره دژى بنا كرد تا در پناه آن از خود دفاع كند ؛ ولى لشكريانش در اين مدت از ماندن در آن جزيره به سبب اندك بودن غنايم و بدى هوا ملول شده ، سر به مخالفت برداشته بودند . در ماه مه سال 1017 م ناوگان مردم پيزا و جنوا برسيد و مجاهد تصميم به خروج از جزيره گرفت ؛ ولى چون در ماه ژوئن با كشتيهاى خود در حركت آمد ، با كشتيهاى جنگى ايتاليا برخورد كرد . قضا را در اين هنگام توفانى سخت هم وزيدن گرفت و بسيارى از سفاين او غرق شدند يا به ساحل خوردند و در هم شكستند . مجاهد خود با بقاياى لشكرش روى به دانيه نهاد و پسر و برادرش و زنش را در اسارت دشمن رها كرد . « 9 »\r\nبدين طريق نقشهء مسلمانان براى استقرار در سردانيه با شكست مواجه شد ، در حالى كه پيش از اين توانسته بودند در صقليه استقرار يابند . اگر مجاهد العامرى شكست نمىخورد و مسلمانان در سردانيه استقرار يافته بودند مسلما تمدنى اسلامى آن‌سان كه در صقليه به وجود آورده بودند در آنجا نيز به وجود مىآوردند . حتى ممكن بود سقوط صقليه به دست نورمانها نيز مدتى به تأخير افتد ؛ ولى اين كار با آن عظمت از عهدهء اميرى از امراى طوايف با آن مقدورات محدود ساخته نبود . همهء دول مسيحى براى حمايت از اين جزاير بسيج شده بودند تا مبادا ناوگان مسلمانان به سرزمين ايتاليا نزديك شود . جمهوريهاى ايتاليا در دريا در آن دوران وظيفهء تحقق اين هدف را بر عهده داشتند . « 10 »\r\nجنگهاى مجاهد دلير در سردانيه و حملات پىدرپى او از آن پس به سواحل\r\n\r\n\r\n","description":"","footnote":"\r\n( 9 ) .  . 9 . p , III . V , . dibI : iramA \r\n( 10 ) . ابن الخطيب : اعمال الاعلام ، ص 219 و 220 . ابن الاثير : الكامل ، ج 9 / ص 100 . ابن خلدون :\r\nالعبر ، ج 4 / ص 164 و مقدمه ، ص 212 . و نيز رجوع كنيد به :\r\n ed soidutsE ( ne dihahcoM eb oji ilA y fusuY ed oji dihahcoM : sabahC euqoR . aredoC . rF a ejanemoH , ) latneirO noicidurE . 41 - 4 . p , III . V , . dibI : iramA \r\n","page_name":" 199 ","page_number":207},
  {"content":"\r\n\r\nايتاليا و پرووانس از او يك شخصيت خيالى ترسناك ساخته است . در روايات مسيحى معاصر او - به زبان ايتاليايى و لاتينى - شرح جنگها و حملات دريايى او آمده است و او را به‌نام موژتوس\r\n sutegoM \r\nيا موستو  otesuM  مىشناسند .\r\nدر برخى روايات آمده است كه مسلمانان پس از اين حمله دوبار ديگر در سردانيه به جنگ رفتند : يكى در سال 1019 م ، سپس در سال 1049 م . اين دوبار نيز به سردارى مجاهد العامرى بود و مجاهد در حملهء دوم به دست مسيحيان اسير شد ؛ ولى اين روايت سندى ندارد . نيز در روايات مسيحى آمده است كه دريانوردان حادثه‌جو يا چنان كه ايشان مىنامندشان دزدان دريايى از دانيه و جزاير پيوسته بر سواحل غربى درياى مديترانه حمله مىكردند . نام رئيس آنها موژتوس يعنى مجاهد بود و مجاهد پادشاه افريقيه بود . اگر بخواهيم از اين روايت چيزى به دست بياوريم اين است كه نام اين دريانورد ، مجاهد العامرى ، در آن عصر در دلهاى اين ساحل‌نشينان بيمى عظيم انداخته بود .\r\nمتأسفانه در روايات اسلامى چندان احاطه‌اى به اين بخش از زندگى مجاهد نيست و از دقايق اعمال اين بزرگترين دريانورد زمان خود غفلت شده و جز اندك مطالبى متناقض چيزى به دست ما نرسيده و بيشتر توجه راويان به جوانب علمى و ادبى او معطوف بوده است .\r\nمجاهد العامرى پس از شكست سردانيه به دانيه بازگشت تا اوضاع نابسامان آن را به سامان آورد . در غياب او اوضاع دانيه پريشان شده بود ؛ زيرا فقيه ابو عبد اللّه المعيطى به عهد خود وفا نكرد و در امانت خيانت ورزيد و خود زمام امور به دست گرفت و نام و نشان مجاهد را برانداخت و بر مردم ستم بسيار كرد و دست به غصب اموال و تجاهر به معاصى گشود . چون مجاهد از اعمال المعيطى خبر يافت او را بگرفت و همهء اختياراتش را سلب كرد و به سختى سرزنشش نمود . سپس او را دست‌بسته و تحت الحفظ به كشتى نشاند و به آن‌سوى آب فرستاد . فقيه المعيطى در بجايه فرود آمد و در آنجا به بربر پناه برد و تا پايان عمر در گمنامى زيست . « 11 »\r\nمجاهد به تنظيم شؤون مملكت خود پرداخت و كوشيد تا آنچه را از دست داده\r\n\r\n\r\n","description":"","footnote":"\r\n( 11 ) . ابن الخطيب : اعمال الاعلام ، ص 220 .\r\n","page_name":" 200 ","page_number":208},
  {"content":"\r\n\r\nبود ، از نو تدارك كند . مهمترين گرفتارى او اسارت زن و فرزندش در سردانيه بود . با پرداخت فديه‌اى پس از اندك زمانى زن و دختران و برادرانش را از اسارت برهانيد .\r\nمادرش كه مسيحى بود و نيز خواهر آن زن از آمدن به نزد او سرباز زدند و ترجيح دادند در بلاد مسيحيان بمانند . مجاهد نيز از آنان روى بگردانيد . اكنون مسئلهء پسرش على باقى مانده بود . على به هنگام اسارت در سردانيه كودكى هفت ساله بود و تنها فرزند پدر . مادر او نيز مسيحى بود . سردانيان براى آزادى او هيچ فديه‌اى را نپذيرفتند و همهء تلاشهاى پدر براى بازگرداندن او به شكست انجاميد . چند سال گذشت و پسر در اسارت ميان مسيحيان مىزيست . تربيت مسيحى يافت و به زبان ايشان سخن مىگفت .\r\nعاقبت مجاهد توانست سردانيان را به قبول فديه و آزاد كردن او راضى كند . در اين هنگام ده سال از اسارتش گذشته بود . حكام سردانى پسر مجاهد را به عنوان يك گروگان گرانبها پيش خود نگه داشته بودند تا مانع اقدام مجاهد به حادثه‌جويى ديگر شود و تا هنگامى كه مجاهد حاضر نشد فديه‌اى بسيار كلان بپردازد و سوگند خورد كه صلح و آرامش آنها را برهم نخواهد زد ، آزادش نكردند . پسر از اسارت آزاد شد در حالى كه به زبان رومى سخن مىگفت و تربيت رومى يافته بود و چون ايشان لباس مىپوشيد و آيين مسيحى داشت . چون به دانيه آمد پدر اسلام را به او عرضه داشت و پسر بپذيرفت و مسلمانى معتقد و مؤمن شد . مجاهد همت گماشت تا او را به ادب و فرهنگ اسلامى آشنا كند . پيش از رهايى على از اسارت ، پسر كوچكتر خود حسن را كه سعد الدوله لقب نهاده بود به ولايت‌عهدى برگزيده بود ؛ ولى چون در پسر بزرگ خود نشانه‌هاى شجاعت و هوشيارى و عزم و اراده يافت او را بر برادر كوچكش مقدم داشت و به ولايت‌عهدى برگزيدش و سپهسالارى لشكر به او داد . اين امر بعدها سبب اختلاف ميان دو برادر گرديد . « 12 »\r\n\r\n\r\n","description":"","footnote":"\r\n( 12 ) . ابن الخطيب : اعمال الاعلام ، ص 221 . ابن عذارى : البيان المغرب ، ج 3 / ص 157 . نيز تحقيقات استاد  sabahC  كه از آن ياد كرديم . ابن بسام مىگويد : آنكه فديهء على را پرداخت يكى از آل حماد از امراى بنى مناد در مغرب وسطى بود و بدين وسيله نزد پدر او محبوب شد ( الذخيره ، قسمت چهارم ، مجلد اول / ص 206 ) .\r\n","page_name":" 201 ","page_number":209},
  {"content":"\r\n\r\n\r\n2\r\nنبرد سردانيه بزرگترين كارهاى مجاهد العامرى بود و درخشانترين صفحات تاريخ او . ولى چون به دانيه بازگشت گرفتار يك سلسله حوادث و اعمال ديگر شد .\r\nدر سال 408 ه غلامان عامرى در رأس آنها زعيمشان خيران ، صاحب المريه بر آن شدند كه با خلافت على بن حمود الناصرى در قرطبه به معارضه برخيزند و به نام خليفهء جديدى از بنى اميه يعنى عبد الرحمان بن محمد بن عبد اللّه بن عبد الرحمان الناصر دعوت نمايند . عبد الرحمان در نهان از قرطبه به جيان گريخته بود . خيران با او اعلان بيعت كرده بود . منذر التجيبى صاحب سرقسطه نيز او را تأييد كرد و واليان بلنسيه و دانيه و طرطوش و البونت و ديگران نيز به بيعت او گردن نهادند . اين انتخاب در مجلسى كه در بلنسيه تشكيل داده شد به عمل آمد . خليفهء جديد را المرتضى لقب دادند . المرتضى با على بن حمود الناصرى اعلان مخالفت نمود و با سپاهى متحد از هم‌پيمانان و تأييدكنندگان خويش از جمله مجاهد العامرى به سوى او در حركت آمد . لشكر غلامان و هم‌پيمانان ايشان در نزديكى غرناطه با سپاه بربر به سردارى زاوى بن زيرى الصنهاجى روياروى گرديد . سپاه اندلس شكست خورد و المرتضى در خلال فرار كشته شد ( سال 409 ه ) و جنبش غلامان براى معارضه با خلافت بربرها به جايى نرسيد و مجاهد نيز به دانيه بازگشت .\r\nدر اين احوال حوادثى در بلنسيه مىگذشت . بلنسيه در تحت فرمان دو تن از غلامان عامرى بود به نام مظفر و مبارك . مظفر وفات كرد و مبارك نيز پس از او در حادثه‌اى كشته شد . اين واقعه چنان كه در جاى خود آورديم در سال 408 ه اتفاق افتاد .\r\nلبيب العامرى صاحب طرطوشه به جاى او نشست . مجاهد العامرى نيز با او در حكومت شريك بود و خطبه به نام هر دوى آنها بود . سپس ميانشان خلاف افتاد . مردم بلنسيه بر لبيب شوريدند ؛ زيرا تحت نفوذ صاحب مسيحى برشلونه قرار گرفته بود . لبيب به طرطوشه گريخت و افزون بر دانيه ، بلنسيه هم سراسر به فرمان مجاهد درآمد . مجاهد قريب دو سال بر اين وضع ببود تا بار ديگر غلامان عامرى اجتماع كردند و با نوهء\r\n\r\n","description":"","footnote":"","page_name":" 202 ","page_number":210},
  {"content":"\r\n\r\nمولاى خود عبد العزيز بن عبد الرحمان المنصور بيعت نمودند و او را به امارت بلنسيه فراخواندند . اين واقعه در سال 411 ه / 1021 م اتفاق افتاد . در اين هنگام مجاهد بلنسيه را رها كرد .\r\nاز كارهاى مجاهد در سالهاى بعد تفصيل قابل ملاحظه‌اى در دست نداريم ، ولى از دو واقعهء مهم آگاهى داريم . واقعهء اول لشكركشى مجاهد به مرسيه است و واقعهء دوم درگير شدن او با عبد العزيز المنصور صاحب بلنسيه . اما واقعهء اول : از اشارهء ابن الابار چنين برمىآيد كه مجاهد در هنگامى كه ابو بكر بن طاهر از سوى زهير العامرى صاحب المريه امارت مرسيه داشت ، به آنجا لشكر برد ؛ ولى از علل و اسباب اين غزوه و نيز از تاريخ دقيق آن سخن نمىگويد . ظاهرا اين جنگ در حوالى سال 420 ه / 1029 م در اوايل حكومت زهير بر المريه و مرسيه و پس از وفات خيران العامرى به وقوع پيوسته است . در داخل مرسيه بر سر حكومت آن ، ميان بنى طاهر و بنى خطاب كشاكش بود . مجاهد گويا بنى خطاب را تأييد مىكرد . چون بنى طاهر بر شهر غلبه يافتند مجاهد به جنگ آنها رفت و ابو بكر بن طاهر را اسير كرد و به دانيه برد و پس از گرفتن مبلغ كثيرى به‌عنوان فديه ، آزادش نمود ؛ ولى معلوم نمىشود كه آيا مجاهد حكومت مرسيه را به دست گرفته يا مدتى در آنجا مانده باشد . در اين هنگام زهير ، ابو بكر بن طاهر را نامزد حكومت شهر كرد . خصم و رقيب او ابو عمرو بن خطاب را نيز تا به نزاع پايان داده شود با او به المريه فرستاد و ضمانت كرد كه آرامش و صلح در مرسيه برقرار گردد . « 13 »\r\nچون زهير العامرى در سال 429 ه در نبردش با باديس فرمانرواى غرناطه كشته شد و عبد العزيز المنصور پس از او بر المريه و اعمال آن و بر مرسيه و اوريوله مستولى شد ، مجاهد احساس كرد كه اگر دولت بلنسيه بدين نحو قوت و قدرت يابد به زودى براى مملكت او خطرى محسوب خواهد شد ؛ از اين‌رو روابط ميان دو مملكت به تيرگى گراييد تا سرانجام به جنگ منجر شد . مجاهد با سپاهيان خود از دانيه بيرون آمد و سرزمين بلنسيه را زير پى سپرد و از شاطبه تا لورقه پيش رفت . عبد العزيز المنصور در اين روزها در المريه بود . با لشكر خود از آنجا در حركت آمد ؛ زيرا شاطبه و لورقه\r\n\r\n\r\n","description":"","footnote":"\r\n( 13 ) . ابن الابار : الحلة السيراء ، ص 187 . همچنين الحميرى : الروض المعطار ( صفة جزيرة الاندلس ) ، ص 182 .\r\n","page_name":" 203 ","page_number":211},
  {"content":"\r\n\r\nو شوذر از اعمال مملكت او بودند كه اكنون همه بر او خروج كرده و به مجاهد پيوسته بودند . در سال 433 ه / 1041 م نبرد درگرفت و عاقبت عبد العزيز بر دشمنان خود پيروز شد . عبد العزيز براى پيروزى بر مجاهد از برخى افواج مزدور مسيحى يارى خواست كه پادشاه قشتاله در اختيارش گذاشته بود . مجاهد بدون اينكه در اين نبرد موفقيتى به دست آورد به دانيه بازگرديد .\r\nمجاهد برادرزادهء خود عبد اللّه را به امارت جزاير شرقى ( ميورقه ) فرستاد . اين جزاير از مهمترين متصرفات مجاهد بودند و در آنها عظيم‌ترين بنادر را براى ناوگان خود ترتيب داده بود ؛ زيرا آبهاى دانيه براى پهلو گرفتن كشتيهاى بزرگ مناسب نبود .\r\nعبد اللّه پانزده سال بر ميورقه فرمان راند تا در سال 428 ه عزل شد و مجاهد غلام خود اغلب را به اين مقام برگماشت . اغلب باقى ايام مجاهد و بخشى از عصر فرمانروايى پسرش على را در ميورقه بود . « 14 »\r\nمجاهد در سال 436 ه / 1044 ه پس از قريب سى سال حكومت بر مملكت دانيه و جزاير وفات كرد . به هنگام مرگ او ، مملكتش در عين نظم و رفاه و آسايش بود .\r\nتواريخ معاصر مجاهد و آنها كه بعد از او نوشته شده‌اند در باب خصال و نبوغ جنگى و سياسى و مآثر علمى و ادبى او قلمفرسايى كرده‌اند و بيش از همه مورخ بزرگ معاصر او ابو مروان بن حيان او را ستوده است . ابن حيان مىگويد : مجاهد جوانمردترين امراى زمان خود بود و در ادب و آشنايى به زبان عرب و آگاهى از علوم قرآنى در ميان ملوك كس همانند او نبود . مجاهد از عهد صباوت يا دوران كهولت همچنان در علوم قرآنى ممارست مىورزيد ، آنچنانكه نبردهاى او در دريا و خشكى هم او را از فراگرفتن علم بازنداشت . كتابخانه‌هاى مهمى ترتيب داد . در ميان دولتمردان و اصحاب او جمع كثيرى از اهل علم و فهم وجود داشتند . علما از اطراف به سوى او مىآمدند و در سايهء حمايت او مىزيستند . جمعى از علماى قرطبه و ديگر جاها به ديار او پيوسته بودند . ولى با آنكه خود از شعر و ادب بهره‌اى وافر داشت شعرا را نمىنواخت و آنان را از انعام خويش محروم مىداشت ؛ از اين‌رو شعرا نيز به مدح او نمىپرداختند\r\n\r\n\r\n","description":"","footnote":"\r\n( 14 ) . ابن خلدون ، العبر ، ج 4 / ص 167 .\r\n","page_name":" 204 ","page_number":212},
  {"content":"\r\n\r\nو از او نام‌ونشانى در شعر ايشان باقى نمانده است . « 15 »\r\nبنا به روايت ابن الخطيب از علماى آن زمان جمعى بر گرد مجاهد مجتمع بودند ؛ از آن جمله بودند : ابو عمرو بن سعيد الدانى صاحب القرائات و ابو عمر بن عبد البر و ابن معمر لغوى و ابن سيده صاحب كتاب المحكم و غير آن . « 16 » بعضى از اين علما همواره ملازم او بودند و در خدمت او كار مىكردند ، مانند ابن سيده كه بيشتر آثار خود را تحت حمايت او به پايان آورد و تا پايان حيات ملازم او بود . ابن سيده پس از وفات مجاهد از بيم پسرش على از دانيه خارج شد . « 17 » تعلم علم در دربار مجاهد چنان وسعت گرفت كه برخى از غلامان و كنيزان او نيز به تحصيل پرداختند . جمعى از مصنفان در حضرت او بودند . بعضى به قرائت قرآن قيام كرده بودند و بعضى به تدريس . وجود اين طبقه از مردم سبب شكوه و عظمت دربار او شده بود .\r\nدر باب علاقهء مجاهد به علماى زمانش داستان او با امام اهل لغت و نحو ابو غالب ابن غالب معروف به ابن التيانى المرسى كافى است : چون مجاهد بر مرسيه غلبه يافت ، ابو غالب در آن هنگام در آنجا بود . مجاهد هزار دينار برايش فرستاد و از او خواست به كتاب خود الموعب بيفزايد كه آن را براى ابو الجيش مجاهد تأليف كرده است .\r\nابو غالب آن مال بازپس‌فرستاد و با خشم پاسخ داد : « به خدا سوگند اگر همهء دنيا را به من دهند چنين نخواهم كرد و اجرتى براى دروغى نخواهم پذيرفت ؛ زيرا من اين كتاب را ويژهء تو جمع نياورده‌ام ، بلكه آن را براى همهء طالب علمان گرد كرده‌ام . » « 18 »\r\nمورخان معاصر او در عين حال كه از مآثر علمى مجاهد سخن گفته‌اند در همان حال جنبه‌هاى سلحشورى او را نيز ستوده‌اند . ابن حيان مىگويد در ميان ملوك آن روزگار كسى نبود كه در به كار بردن سلاح و جنگاورى به پايهء او برسد . « 19 »\r\nديديم كه در نبرد ميورقه و لشكركشيهاى دريايى به سواحل فرانسه و ايتاليا\r\n\r\n\r\n","description":"","footnote":"\r\n( 15 ) . ابن بسام : الذخيره ، قسمت سوم ( نسخهء خطى ) ، برگ 5 الف . ابن عذارى : البيان المغرب ، ج 3 / ص 156 .\r\n( 16 ) . ابو عمر والدانى در سال 444 ه وفات كرد و ابن عبد البر در سال 463 ه و ابن سيده در سال 458 ه .\r\n( 17 ) . المقرى : نفح الطيب ، ج 2 / ص 357 .\r\n( 18 ) . رجوع كنيد به الحميرى : الروض المعطار ( صفة جزيرة الاندلس ) ، ص 182 . المقرى : نفح الطيب ، ج 2 / ص 132 .\r\n( 19 ) . ابن بسام : الذخيره ، قسمت سوم ( نسخهء خطى ) ، برگ 5 الف . ابن الخطيب : اعمال الاعلام ، ص 218\r\n","page_name":" 205 ","page_number":213},
  {"content":"\r\n\r\nنشان داد كه از بزرگترين دريانوردان عصر خود است و در جنگها و حملات دريايى از همه مجرب‌تر ؛ چنان كه دوزى او را بزرگترين راهزنان دريايى آن عصر شمرده است و مىگويد دو چيز سبب اشتهار مجاهد شد : جنگهاى او در سردانيه و سواحل ايتاليا و حمايتش از اهل ادب . « 20 »\r\nبا آنكه ابن حيان از ستايندگان اوست ولى از انتقادهاى خود بىنصيبش نگذاشته است . مىگويد مجاهد در اواخر عمر در اعمال خود دچار نوعى تناقض شده بود .\r\nگاه اظهار زهد و پرهيز مىنمود و از هر باطلى دورى مىجست ، گاه نيز عنان نفس رها مىكرد و از هيچ لهو و لذتى خوددارى نمىنمود و از خواب مستى سر برنمىداشت .\r\nدر اين زمينه شبيه ديگر امراى طوايف بود . « 21 »\r\nمجاهد العامرى چنان كه گفتيم ابو الجيش كنيه داشت و در بعضى روايات ابو الحسن ، و از القاب خلفا به الموفق بسنده كرده بود . « 22 »\r\n\r\n3\r\nمجاهد العامرى فرزندش على را در مملكت دانيه و جزاير جانشين خود ساخت .\r\nعلى ، اقبال الدوله لقب داشت . پيش از اين در باب اسارت او در ايام كودكىاش در جنگ سردانيه و بازگشتنش پس از ساليان دراز از اسارت سخن گفتيم . چون على از اسارت بازگرديد جوانى بود كه صفات و خصال رومى داشت و به زبان ايشان سخن مىگفت . پدرش او را به اسلام بازگردانيد و به او علم آموخت تا براى جانشينىاش آماده گردد .\r\nمجاهد پيش از آنكه پسر بزرگ خود على را از اسارت برهاند برادر كوچك او حسن را كه سعد الدوله لقب داشت به ولايت‌عهدى برگزيده بود . چون على بازآمد\r\n\r\n\r\n","description":"","footnote":"\r\n( 20 ) .  3 . p , III . V , engapsE'd snamlusuM sed . tsiH : yzoD \r\n( 21 ) . ابن بسام : الذخيره ، قسمت سوم ( نسخهء خطى ) ، برگ 5 الف .\r\n( 22 ) . ابن الاثير : الكامل ، ج 9 / ص 10 . و نيز ياقوت : معجم الادباء ، تحت كلمهء دانيه .\r\n","page_name":" 206 ","page_number":214},
  {"content":"\r\n\r\nو منصب ولايت‌عهدى به او تعلق گرفت ، كاخ آرزوهاى حسن فروريخت و از برادر كينه‌اى عظيم به دل گرفت و براى از ميان برداشتن او تلاش آغاز كرد . در اينجا در باب به حكومت رسيدن حسن يا به حكومت نرسيدنش نقطه‌اى تاريكى است . از جمله آنكه سكه‌هايى پيدا شده‌اند كه در سال 432 ه در دانيه ضرب شده و نام حسن سعد الدوله بر آن نقش است ، همچنانكه در دانيه و ميورقه نيز سكه‌هايى كشف شده‌اند كه تاريخ 435 و 436 ه دارند و نام او و برادرش على و پدرشان مجاهد بر آنها ضرب شده است . از اين سكه‌ها برمىآيد كه حسن در ايام پدرش و به نيابت از او حكومت مىكرده و با برادر خود على به مشاركت سمت ولىعهدى او را داشته است ، يا چيزى از اين قبيل . « 23 » در هرحال ، حسن با شوى خواهرش المعتضد بن عباد فرمانرواى اشبيليه دل بد داشت ؛ با اينهمه در تصميم خود در برافگندن برادر و تصاحب پادشاهى پدر با او مشورت كرد .\r\nالمعتضد بن عباد بدين كار تشويقش نمود . و ديديم كه المعتضد مردى جسور بود و در اقدام به كارهاى بزرگ دلير . شايد المعتضد در واقع قصدش آن بود كه با يارى كردن او راهى به بسط نفوذ خود در مملكت دانيه پيدا كند . پس يكى از غلامان خونخوار خود را به دانيه فرستاد . حسن و آن غلام عبادى براى بناگهان كشتن على برنامه و نقشه‌اى طرح كردند ، از اين قرار كه چون در روز جمعه پس از نماز ، على از مسجد بيرون آيد او را بكشند . على را عادت آن بود كه پس از نماز از مسجد بيرون مىآمد و زمانى در ساحل دريا تفرج مىكرد و چون سوار مىشد برادرش حسن در ميان موكب روان او پشت سرش قرار مىگرفت . چون تفرج على به پايان آمد و رهسپار قصر شد حسن و غلام عبادى فرصت به دست آوردند و در كوچه‌اى تنگ حسن خنجرى حوالهء برادر كرد و بر دست او ضربتى زد و خواست ضربت دوم را فرود آورد ، نتوانست و على ضربت او را رد كرد . در اين حال غلام عبادى كوشيد با نيزه‌اى كه در دست داشت او را ضربتى ديگر زند . به سبب تنگى كوچه نيزه به ديوار گرفت . مردان همراه على غلام عبادى را كشتند و حسن خود را از مهلكه برهانيد و شتابان به بلنسيه رفت و به شوى خواهر ديگر خود عبد الملك بن عبد العزيز پناه برد و در آنجا گمنام بزيست تا درگذشت . « 24 »\r\n\r\n\r\n","description":"","footnote":"\r\n( 23 ) .  . 63 . p , safiaT ed seyeR soL : seviV y . P \r\n( 24 ) . ابن عذارى : البيان المغرب ، ج 3 / ص 157 و 158 .\r\n","page_name":" 207 ","page_number":215},
  {"content":"\r\n\r\nبدين‌گونه آن توطئهء ناجوانمردانه شكست خورد و على از بيمارى بهبود يافت و بر تخت فرمانروايى استقرار يافت و همه سر به فرمانش نهادند و تأييدش كردند . على ابن مجاهد همانند پدر مىخواست با همسايگان روابط دوستانه داشته باشد و با ملوك معاصر خود روابط دامادى برقرار كند . او را دخترانى زيباروى بود كه ابن بسام صاحب الذخيره آنان را زيباتر از آفتاب و دلرباتر از طاووس وصف مىكند و مىگويد ملوك طوايف براى ازدواج با آنان با يكديگر رقابت مىكردند . پدرشان نيز وقتى آنها را به خانهء شوى مىفرستاد مىخواست كه به وسيلهء آنان از راز نهان شوهرانشان آگاه شود و علاوه بر اين ، با روابط خويشاوندى كه پديد مىآيد از آسيب ايشان در امان ماند . « 25 » پس يكى از آنان را به المعتمد بن عباد صاحب اشبيليه داد و يكى را به المعتصم بن صمادح صاحب المريه و خود نيز دختر احمد بن هود المقتدر باللّه را به زنى گرفت ؛ ولى از عجايب است كه اين سياست به جاى آنكه اثرى مفيد داشته باشد سبب سقوط دولت او و از ميان رفتن فرمانروايىاش گرديد .\r\nاز حوادثى كه بر مملكت دانيه در ايام على بن مجاهد گذشته است آگاهى درستى نداريم و نيز نمىدانيم چه كارهايى كرده . آنچه از آن اشارات اندك به دست مىآوريم اين است كه على نيز چون پدر با بنى طاهر فرمانروايان مرسيه خصومت مىورزيد و با صاحبان بلنسيه و مربيطر و شنتمريهء شرقى پيمان دوستى داشت . اما با پادشاهان مسيحى ، على نيز همانند المأمون صاحب طليطله با پادشاه قشتاله روابط دوستانه داشت .\r\nولى اين دوستى نه از آن جهت بود كه از او احساس خطرى مىكرد ؛ زيرا مملكت دانيه - چنان كه گفتيم - در گوشه‌اى دورافتاده بود و به سبب موقعيت استوارش از تطاول و تجاوز قشتاله در امان . على بن مجاهد چنين روابط دوستانه‌اى هم با كنتهاى برشلونه و امراى خاندان برنگرداشت .\r\nعلى بن مجاهد امور جزاير را در منتهاى دقت و توجه اداره مىكرد ؛ زيرا به خوبى دريافته بود كه آن جزاير مهمترين بخشهاى مملكت او هستند . حاكم جزاير به هنگام فرمانروايى على ، اغلب ، غلام پدرش مجاهد بود . اغلب از سال 428 ه به امارت آنجا برگزيده شده بود . جنگجويى سلحشور و دريانوردى كاردان و كارديده بود . اغلب\r\n\r\n\r\n","description":"","footnote":"\r\n( 25 ) . ابن بسام : الذخيره ، قسمت چهارم ، مجلد اول / ص 206 .\r\n","page_name":" 208 ","page_number":216},
  {"content":"\r\n\r\nهمواره كشتيهايش را براى حمله به سواحل ممالك مسيحى چون قطلونيه و پرووانس مىفرستاد . « 26 » چون مجاهد درگذشت ، اغلب پس از اندكى از على خواست كه اجازه دهد به حج رود . على اجازه داد و داماد خود سليمان بن مشكيان را به جاى او فرستاد .\r\nسليمان پنج سال در آن جزاير فرمان راند تا در سال 442 ه / 1050 م درگذشت . على ، عبد اللّه المرتضى را به جاى او فرستاد . عبد اللّه مدتى دراز حكومت كرد . چون دانيه به دست ابن هود افتاد و دولت على بن مجاهد منقرض شد ، عبد اللّه المرتضى در آنجا دعوى استقلال كرد و همچنان تا سال 486 ه / 1092 م كه چشم از جهان بربست به استقلال بر جزاير حكومت مىكرد . پس از او مبشر بن سليمان ملقب به ناصر الدوله به جايش نشست . « 27 » در آتيه در اين باره سخن خواهيم گفت .\r\nاز بارزترين كارهاى على بن مجاهد ، پاسخ مثبت او به نداى المستنصر باللّه خليفهء فاطمى مصر بود آنگاه كه مصر دچار و با و قحطى شده بود . المستنصر باللّه از او خواست با فرستادن غلات و ديگر خوردنيها در يارى كردن مردم مصر شركت جويد . على بن مجاهد بپذيرفت و كشتى بزرگى پر از غلات و ديگر خوردنيها به مصر فرستاد ( 447 ه / 1055 م ) . المستنصر نيز آن كشتى را پر از هدايا و تحف بازگردانيد . بعضى روايات مبالغه كرده‌اند و مىگويند آن كشتى را پر از اموال و ذخاير ، يا پر از ياقوت و جواهر و طلا بازگردانيد . « 28 »\r\nالمستنصر باللّه نامه‌اى شيوا و بليغ به قلم وزيرش ابو الاصبغ بن ارقم برايش فرستاد و مقام خلافت فاطمى و جلالت خليفه را بستود . ابن بسام نص آن نامه را در كتاب خود آورده است . « 29 »\r\nعلى بن مجاهد با مسيحيان روشى مسالمت‌آميز داشت و آنان را در اعمال مذهبىشان آزاد مىگذاشت . شايد اين نظر موافق با مسيحيان بدان سبب باشد كه على قسمتى از زندگى خود را در ايام اسارت ميان مسيحيان سردانيه گذرانيده و حتى آيين ايشان را پذيرفته بود ، سپس مسلمان شد . در اين باب دو سند در دست داريم كه هردو\r\n\r\n\r\n","description":"","footnote":"\r\n( 26 ) . ابن خلدون ، العبر ، ج 4 / ص 165 .\r\n( 27 ) . رجوع كنيد به :  271 171 . p , ebarA aicnelaV : srabI . P . A \r\n( 28 ) . ابن عذارى : البيان المغرب ، ج 3 / ص 228 . ابن الخطيب : اعمال الاعلام ، ص 221 و 222 .\r\n( 29 ) . ابن بسام : الذخيره ، قسمت سوم ( نسخهء خطى ) ، برگ 65 ب و بعد از آن .\r\n","page_name":" 209 ","page_number":217},
  {"content":"\r\n\r\nاز سوى او صادر شده است : در يكى از آنها كليساها و معابدى را كه در دانيه و جزاير است تحت سرپرستى اسقف برشلونه مىگذارد و به او اجازه مىدهد كه روحانيانى را كه در كليساها خدمت مىكنند خود تعيين نمايد ؛ دوم آنكه مسيحيان معاهد را در اطراف قلمروش اجازه داد كه نام اسقف خود را در خطبه‌ها و موعظه‌هايشان بياورند . « 30 »\r\nاقبال الدوله على بن مجاهد قريب به سى سال در مملكت خود فرمان راند . عاقبت روابط او با پدرزنش احمد بن سليمان بن هود ، ملقب به المقتدر صاحب سرقسطه تيره شد . المقتدر اميرى دلير و بلندپرواز بود . با برادران خود نبرد كرد و بر برخى از متصرفاتشان مستولى شد ؛ از جمله طرطوشه را از فرمانرواى آن مقاتل كه از غلامان عامرى بود بستد و قصد آن كرد كه لارده را از برادرش المظفر نيز بستاند . آنگاه چشم به مملكت دانيه دوخت و در كار توطئه بر ضد على و در تنگنا گذاشتن او نشست .\r\nمهمترين سببى كه براى اين خصومت تراشيدن آن بود كه على در دانيه برخى از اسيرانى را كه از لارده قلمرو برادر و خصم او المظفر گريخته و به دانيه آمده‌اند با خوشرويى پذيرا شده است . ابن بسام سبب ديگر ذكر مىكند كه المقتدر برخى دژهاى شمالى را كه در درون مملكت على بود ، از او طلب نمود . على نيز از بيم حملهء او آن قلعه‌ها را تسليمش نمود ؛ اما بعدها نامه‌اى از او خطاب به صاحبان آن دژها به دست افتاد كه آنها را به تحصن و مقاومت دعوت مىكرده است . « 31 » سرانجام المقتدر با قواى خود به دانيه آمد و آنجا را محاصره نمود . على دريافت كه در برابر او پايدارى نتواند كرد .\r\nپيشنهاد كرد كه قصر را و هرچه در آن هست و شهر را تسليم او كند به شرطى كه خود و زن و فرزندش را امان دهد . المقتدر با اين امر موافقت كرد و به دانيه داخل شد و بر آن استيلا يافت . اين واقعه در ماه شعبان سال 468 ه / آوريل سال 1076 م اتفاق افتاد .\r\nبا اين پيروزى المقتدر ، دولت مجاهدى پايان يافت . المقتدر به قصر فرود آمد و مردم از خاص و عام با او بيعت كردند . زمانى چند در دانيه درنگ كرد و چون اوضاع را\r\n\r\n\r\n","description":"","footnote":"\r\n( 30 ) . اين اسناد در كتابخانهء واتيكان در رم محفوظ است و استاد شاباس آنها را در كتاب خود آورده است :\r\n aredoC . rF a ejanemoH , latneirO noicidurE ed soidutsE \r\nو نيز رجوع كنيد به :  671 571 . p , ebarA aicnelaV : srabI . P . A \r\n( 31 ) . ابن بسام : الذخيره ، قسمت چهارم ، مجلد اول / ص 207 .\r\n","page_name":" 210 ","page_number":218},
  {"content":"\r\n\r\nبه سامان آورد از آنجا برفت . المقتدر داماد خود على و زن و فرزندش را با خود به سرقسطه برد و در پناه خود جاى داد . على بن مجاهد تا پايان حيات بىآنكه در كارى حق تصرف داشته باشد در آنجا زيست . اين واقعه در سال 474 ه / 1081 م بود . در روايت ديگر آمده است كه على بن مجاهد توانست از بند بگريزد و به آن سوى آب رود و به بنى حماد فرمانروايان بجايه التجا جويد و در همانجا بمرد . « 32 »\r\nپسر على بن مجاهد ، سراج الدوله به هنگام سقوط دانيه حاكم دژ شقوره بود .\r\nسراج الدوله كوشيد تا ملك از دست پدر فراچنگ آورد ؛ از اين‌رو به برشلونه رفت و از فرمانرواى آن كنت برنگر يارى خواست . كنت با شروطى اجابت كرد و افواجى از لشكر خود را در اختيار او گذاشت . سراج الدوله توانست چند دژ را تسخير كند ، ولى المقتدر همواره در كمين بود . گويند كسانى را در نهان برانگيخت تا زهر در طعامش كردند . سراج الدوله در سال 469 ه حدود يك سال پس از خلع پدرش درگذشت . « 33 »\r\nعلى بن مجاهد اميرى فاضل و داراى اخلاق و صفات پسنديده بود . او نيز چون پدرش از علم و ادب حمايت مىكرد . به سبب مدت درازى كه در سردانيه اقامت گزيده بود به زبان فرانسوى و قشتالى سخن مىگفت و مىنوشت و به آن دو زبان شعر مىسرود . « 34 » على بن مجاهد دوستدار صلح و مدارا بود و از حوادث و نشيب‌وفرازهاى سياسى مىگريخت . به جمع مال و شركت در امور بازرگانى مشتاق بود . « 35 » در عصر او صلح و آرامش در مملكت دانيه حكمفرما بود و بازرگانى رونق گرفت . عبد الواحد المراكشى او را چنين وصف مىكند كه « پس از مجاهد پسرش على بن مجاهد بر دانيه حكومت كرد . الموفق لقب داشت . من هيچ يك از كسانى را كه بر نواحى اندلس حكومت كرده‌اند از او پارساتر و عفيف‌تر و منزه‌تر نديده‌ام . شراب نمىخورد و شرابخواران را به خود نزديك نمىنمود . علوم شرعيه را بر ديگر علوم برترى مىداد و اهل آن را گرامى مىداشت » . « 36 »\r\n\r\n\r\n","description":"","footnote":"\r\n( 32 ) . ابن خلدون : العبر ، ج 4 / ص 165 .\r\n( 33 ) . ابن خلدون : العبر ، ج 4 / ص 165 .\r\n( 34 ) .  . 3 etoN , 071 . p , ebarA aicnelaV : srabI . P . A \r\n( 35 ) . ابن بسام : الذخيره ، قسمت چهارم ، مجلد اول / ص 206 .\r\n( 36 ) . عبد الواحد المراكشى : المعجب ، ص 41 . در اينجا الموفق لقب على ذكر شده و حال آنكه لقب پدرش مجاهد بود .\r\n","page_name":" 211 ","page_number":219},
  {"content":"\r\n\r\n\r\n4\r\nشايسته است پيش از آنكه سخن در باب مملكت دانيه را پايان دهيم به بيان احوال ميورقه يا به‌طور كلى جزاير شرقى بپردازيم .\r\nآنگاه كه در سال 468 ه دانيه به دست المقتدر بن هود سقوط كرد ، عبد اللّه المرتضى كه از سال 442 ه نامزد حكومت ميورقه شده بود ، بر آن فرمان مىراند . عبد اللّه اعلام استقلال كرد و زمام امور آن به دست گرفت ؛ آنگاه به دانيه كس فرستاد تا خانوادهء سرور مخلوعش على به نزد او روند . خانوادهء على به ميورقه رفتند و در كنف حمايت او معزز و مكرم بياسودند . « 37 » المرتضى چند سال ديگر بر جزاير فرمانروايى كرد تا در سال 486 ه / 1093 م ديده از جهان فروبست .\r\nپس از عبد اللّه المرتضى همدست او مبشر بن سليمان به جايش نشست . ابن خلدون مىگويد مبشر در اوايل عهد اقبال الدوله در سال 442 ه امارت جزاير شرقى يافت .\r\nمسيحيان در كودكى او را اسير كرده بودند . مجاهد در ميان اسيرانى كه از سردانيه گرفته بود او را بيافت و از مواهب او در شگفت شد و به خود نزديكش ساخت و بركشيد . مبشر در خدمت او ترقى كرد . « 38 » در اين روايت نوعى پيچيدگى و تحريف است . حقيقت اين است كه او از مردم قلعهء حمير از اعمال لارده بود . مسيحيان او را در كودكى اسير كردند و او در برشلونه زندگى مىكرد . روزى سفير عبد اللّه المرتضى حاكم جزاير شرقى او را شناخت . اين سفير براى برخى امور نزد برنگر آمده بود .\r\nاز او خوشش آمد و فديهء او بداد و از اسارت آزادش نمود و با خود به ميورقه برد و به عبد اللّه المرتضى عرضه‌اش داشت . عبد اللّه نيز او را گرامى داشت و در كارها به او اعتماد ورزيد . مبشر در اين حال ببود تا المرتضى وفات كرد و خود جانشين او شد .\r\nمبشر امور ميورقه ( جزاير شرقى ) را با دورانديشى و كفايتى كه داشت در ضبط\r\n\r\n\r\n","description":"","footnote":"\r\n( 37 ) . ابن خلدون : العبر ، ج 4 / ص 165 . ابن خلدون اين اعمال را به مبشر فرزند المرتضى نسبت مىدهد .\r\n( 38 ) . ابن خلدون : العبر ، ج 4 / ص 165 .\r\n","page_name":" 212 ","page_number":220},
  {"content":"\r\n\r\nآورد و براى خود لقب ناصر الدوله را برگزيد . در اين اثنا مرابطون پس از آنكه در زلاقه پيروز شدند بر سراسر ممالك ملوك الطوايف در جنوب و مغرب مستولى شده بودند . آنگاه لشكرهايشان به سمت شرقى اندلس در حركت آمدند و بر مرسيه و سپس بر بلنسيه غلبه يافتند . اين واقعه در سال 495 ه / 1102 م بود . در تمام اين احوال مبشر در جزاير شرقى فرمان مىراند و آمادهء رويارويى با حوادث ، چشم به آينده دوخته بود .\r\nظاهرا جزاير در عصر فرمانروايى او دوران امن و آرامش خود را مىگذرانيد .\r\nنام مبشر بر سر زبانها افتاد و ادبا و شعرا از اطراف به دربار او روى آوردند . ابو بكر ابن اللبانه معروف به الدانى شاعر المعتمد بن عباد و وزير پيشين او به ميورقه آمد و مبشر را در قصيده‌اى به مطلع :\r\n ملك يروعك فى حلى ريعانه * راقت برونقه صفات زمانه \r\nمدح كرد و در آن از حمله‌هاى دريايى مجاهدين در عهد او ياد نمود . اين دريانوردان مجاهد كه مورخان مسيحى آنان را دزدان دريايى خوانده‌اند ، از سواحل جزاير مختلف شراع مىگشادند و پىدرپى بر سواحل قطلونيه و پرووانس و ليگوريا حمله مىكردند .\r\nدر مقابل نيز كشتيهاى نورمانها و پيزاييان و مردم قطلونيه بر سواحل آن جزاير حمله مىكردند و دست به غارت و تاراج مىزدند . يكى از حوادث مشهور در اين عصر اين است كه چند كشتى نروژى به سردارى سيگورد پادشاه نروژ به سواحل غربى اسپانيا حمله كرد و پس از كشتار و تاراج ، از تنگهء جبل طارق گذشت و جزاير شرقى را مورد تاخت‌وتاز خود قرار داد . جزيرهء كوچك فرمنترا واقع در جنوب جزيرهء يابسه به سبب استحكاماتش مركز خزاين اموال و ذخاير بسيار مسلمانان بود و پادگان كوچكى از آن حراست مىكرد . پادشاه نروژ به جزيره حمله كرد و در آن آتش زد و بر هرچه اموال در آنجا بود مستولى گرديد . مسلمانان مدافع جزيره نيز هلاك شدند . « 39 »\r\nجمهورى ايتاليايى پيزا براى استيلا بر جزاير شرقى اهتمام بسيار داشت ؛ از اين‌رو پىدرپى از سواحل ايتاليا سفاين خود را به سواحل آن جزاير مىفرستاد . پاپ\r\n\r\n\r\n","description":"","footnote":"\r\n( 39 ) .\r\n ocirotsiH ojeuqsoB : setneuF y renapmaC . A ; 623 - 323 . p , II . V , sehcrehceR : yzoD . 66 - 44 . p , ) 8881 , amlaP ( seraelaB salsl sal ne acimalsI noicanimoD al ed \r\n","page_name":" 213 ","page_number":221},
  {"content":"\r\n\r\nنيز اين اهتمام را خجسته مىدانست و او را تشجيع مىكرد . پيزا براى انجام اين مقصود با امير برشلونه رامون برنگار سوم پيمان دوستى بست و در تابستان سال 1114 م / اوايل سال 508 ه از آبهاى بيره با ناوگانى كه اصل آن سيصد كشتى بود با واحدهاى دريايى ديگرى از برشلونه و فرانسه بيرون آمد و رهسپار جزاير شد . يكى از واحدهاى او در يكى از جزاير كوچك مستقر شد . چون مبشر خبر يافت رسولان خود بفرستاد و به جنگجويان پيشنهاد صلح كرد و گفت اسيران را تسليم خواهد ساخت و هزينهء لشكركشى آنان را خواهد پرداخت ؛ ولى جنگجويان همهء اين پيشنهادها را رد كردند و كشتيهاى خود را در آبهاى قطلونيه نگه داشتند تا بهار نزديك شد . آنگاه به سوى جزيرهء يابسه پيش راندند . در اين هنگام شمار كشتيهايشان به پانصد رسيده بود . در اين وقت مبشر تصميم به مقاومت گرفت و در جزيرهء ميورقه استحكاماتى عظيم به وجود آورد و براى تهيهء وسايل دفاع كوشش بسيار كرد . جنگجويان به آسانى بر جزيرهء يابسه استيلا يافتند ؛ سپس رهسپار جزيرهء ميورقه كه بزرگترين آن جزاير بود ، شدند و به خشكى رفتند و شهر ميورقه پايتخت آن را محاصره نمودند .\r\nمبشر براى يك محاصرهء طولانى آماده شد و در حال نزد امير المسلمين على بن تاشفين كس فرستاد و او را به يارى فراخواند و خواست پيش از آنكه جزاير شرقى به دست مسيحيان افتد به يارىاش شتابد . مرابطون در اين هنگام بر سراسر شرق اندلس استيلا يافته و در نبرد اقليش به سال 501 ه / 1108 م بر قشتاليان پيروز شده بودند و در سال بعد يعنى سال 502 ه سرقسطه را تصرف كرده و به دولت بنى هود پايان داده بودند و اكنون مملكت مسيحى برشلونه را تهديد مىكردند . امير المسلمين بهاى ميورقه مىشناخت . ناوگان خود براى رهايى آن تجهيز نمود . مرابطون چنان ديدند كه در همان هنگام بر مملكت برشلونه نيز فشار آورند ؛ زيرا امير آن برنگر با چند كشتى در محاصرهء ميورقه شركت كرده بود . سپاه مرابطون رهسپار شمال شد و اراضى قطلونيه را زير پىسپرد و دست به كشتار و تاراج زد ؛ ولى كنت برنگر مجبور شد به سبب اصرار هم‌پيمانانش تا پايان در آبهاى ميورقه بماند .\r\nمحاصرهء ميورقه شدت يافت و مسيحيان گردبرگرد آن را با آلات و ادوات رزم چون كمربندى گرفته و راه هرآذوقه و مددرسانى را بربسته بودند . مسلمانان با آنكه از گرسنگى و بيمارى رنج مىبردند سخت پايدارى مىكردند . مىخواستند در دفاع\r\n\r\n","description":"","footnote":"","page_name":" 214 ","page_number":222},
  {"content":"\r\n\r\nاز سرزمين خود تا پاى جان مقاومت كنند . در خلال اين احوال امير مبشر بن سليمان بمرد و ابو الربيع سليمان جانشين او شد . او نيز تصميم به مقاومت داشت . ابو الربيع سليمان كوشيد از جزيره بيرون رود ، شايد از جايى مددى حاصل كند . ابو الربيع با چند تن از ياران در كشتى كوچكى نشسته بودند كه ناگاه به اسارت مسيحيان درآمدند .\r\nمسيحيان توانستند در فوريهء سال 1116 م / اواخر سال 508 ه از نخستين بارو بگذرند ؛ سپس ديگر باروها را يكايك تسخير كنند . در اواخر ماه مارس مسيحيان به شهر ميورقه درآمدند و قصر المدينه را تصرف كردند و در شهر دست به ويرانى و تاراج و اسير گرفتن گشودند . آنگاه در آن آتش زدند . در اين هنگام جز زنان و كودكان و پيران كس در شهر نبود ؛ زيرا بيشتر مدافعان به هنگام محاصره هلاك شده بودند . كنت برنگر صاحب برشلونه ناچار شد پيش از سقوط شهر به مملكت خود بازگردد ؛ زيرا از فشار مرابطون بر آن و محاصرهء شهر برشلونه خبر يافته بود .\r\nدر اين اثنا امير المسلمين على بن تاشفين از فريادخواهى مبشر آگاه شده بود .\r\nيكى از دريانوردان دلير به نام عبد اللّه بن ميمون نامهء مبشر را به او داده بود . عبد اللّه توانسته بود در تاريكى شب با كشتى خود از ميان صفوف محاصره‌كنندگان بگذرد و خود را به مغرب رساند . امير المسلمين پانصد كشتى بسيج كرد . كشتيهاى مرابطون به سردارى امير البحر ابن تفرتاش به سوى جزاير شرقى شراع گشودند . پيزاييان و هم‌پيمانانشان از حركت او خبر يافتند و دانستند كه نشايد با چنين نيروى عظيمى در نبردى تاريك سرانجام روياروى شوند . اسيران و غنايم خود برگرفتند و پس از آنكه چيزى در جزيره نمانده و سراسر آن به صورت بيابان درآمده بود ، از آنجا دور شدند . در اواخر سال 1116 م / 509 ه مرابطون به ميورقه درآمدند و به آباد ساختن آن پرداختند . فراريان به خانه‌هاى خود بازگشتند . جماعت كثيرى از ايشان به كوههاى اطراف پناه برده بودند . امير المسلمين مردى به نام انور بن ابى بكر اللمتونى را به حكومت جزيره برگماشت . از اين تاريخ جزاير شرقى يا ميورقه در تحت فرمان امپراتورى بزرگ مرابطون درآمد . امپراتورى مرابطون در اين هنگام شامل ممالك ملوك الطوايف در اندلس نيز شده بود . « 40 »\r\n\r\n\r\n","description":"","footnote":"\r\n( 40 ) . در باب جنگ ميورقه رجوع كنيد به ابن خلدون : العبر ، ج 4 / ص 165 . ابن ابى زرع : روض القرطاس ، ص 105 . الحميرى : الروض المعطار ( صفة جزيرة الاندلس ) ، ص 188 . همچنين رجوع كنيد به :\r\n . 14 . p , safiaT ed seyeR soL : seviV y . P ; 531 - 501 . p , . dibI : setneuF y renapmaC . A \r\n","page_name":" 215 ","page_number":223},
  {"content":"\r\n . \r\n","description":"","footnote":"","page_name":" 216 ","page_number":224},
  {"content":"\r\n\r\n\r\nباب چهارم دولتهاى طوايف در منطقه بلنسيه\r\n\r\n","description":"","footnote":"","page_name":" 217 ","page_number":225},
  {"content":"\r\n . \r\n","description":"","footnote":"","page_name":" 218 ","page_number":226},
  {"content":"\r\n\r\n\r\nفصل اول مملكت بلنسيه\r\n\r\n1 عهد صقالبه و بنى عامر و بنى ذو النون\r\nدر دولتهاى طوايف كه در مشرق اندلس به وجود آمده بودند ، نژاد صقلابى بر ديگر نژادها فزونى داشت . صقلابيان يا صقالبه در حوادث اين ناحيه نقش مهمى داشتند و آنجا را ميدان فعاليتهاى خويش ساخته بودند . اينان از آغاز هم در آشوبهاى قرطبه به نحو بارزى سهيم بودند . چون مغلوب شدند از قرطبه بيرون رفتند و براى خود در منطقه‌اى دور از قرطبه سكونت گزيدند تا از تعرض بربرها كه قرطبه و جنوب اندلس را در اشغال خود داشتند در امان بمانند .\r\nبلنسيه بزرگترين شهرهاى شرقى مركز يك سلسله كشمكشهايى شد كه تازه زبانه‌هاى لهيب آن آشكار شده بود . اين كشمكش در آغاز اندك و محدود بود ، ولى پس از چندى سراسر مشرق اندلس را از طركونه در شمال تا مرسيه و لورقه در جنوب فراگرفت . اين حوادث جز در برخى موارد كه با حوادث غرب اندلس پيوند مىيافت ، راه خود را مىپيمود و شكل خاص خود را داشت .\r\nچون آتش فتنه شعله‌ور گرديد و دولت عامرى در اوايل سال 399 ه / 1009 م منقرض شد و محمد بن عبد الجبار ملقب به المهدى خلافت را از هشام المؤيد منتزع ساخت - بنابر برخى روايات - در بلنسيه يكى از غلامان عامرى به نام مجاهد العامرى\r\n\r\n","description":"","footnote":"","page_name":" 219 ","page_number":227},
  {"content":"\r\n\r\nفرمان مىراند . دو تن از غلامان عامرى به نام مظفر و مبارك بر او شوريدند و حكومت از او بستدند . مجاهد از بلنسيه به دانيه رفت و آن دو غلام كه ابن الخطيب ايشان را اميرين مىخواند ، به جاى او نشستند . ابن حيان در باب غلبهء مبارك و مظفر بر بلنسيه روايت ديگر مىآورد ، خلاصه آنكه آن دو غلام در ايام امارت عبد الرحمن بن يسار مسؤول امور آبيارى شهر بودند ، ولى روزگار چنان بازى كرد كه مبارك امارت را از آن خود كند . ابن حيان اين حادثه را از عجايب گردش ايام مىخواند . سپس مىگويد كه مبارك و مظفر حكومت بلنسيه را به دست آوردند و چونان دو برادر يا دو عاشق دست‌دردست يكديگر نهادند و به كاخ امارت درآمدند و چنان با هم الفت يافته بودند كه بر يك سفره غذا مىخوردند و از حيث جامه و فرش و مركب و آلت و عدت هيچ امتيازى از يكديگر نداشتند . تنها سراى خاص زنانشان از هم جدا بود ، ولى ديگر اهل حرم در اتاقهاى قصر در كنار هم زندگى مىكردند و در همهء ما يحتاج يكسان بودند ؛ اما مبارك را در مخاطبات و مكاتبات بر مظفر مقدم مىداشتند ، زيرا مبارك دليرتر و در شدت و صرامت بر مظفر برترى داشت . مظفر مردى نرمخوى و ملايم بود . « 1 »\r\nدر برخى روايات آمده است كه مبارك و مظفر امور مملكت را ميان خود تقسيم كرده بودند . مظفر بلنسيه را در ضبط مىآورد و مبارك شاطبه را . ابن الخطيب مىگويد كه شاطبه پيش از انقراض دولت عامرى در دست يكى از غلامان صقلابى بود به نام خيره . مبارك قصد برانداختن او داشت . روزى خيره به بلنسيه آمد ؛ مبارك به مهمانى دعوتش كرد و زهر در طعامش نمود . خيره پس از چند روز هلاك شد . نايب او عبد العزيز بن افلح به جاى او تحت فرمان مبارك به امارت شاطبه منصوب گرديد . مبارك او را به حال خود گذاشت تا آنگاه كه مجاهد العامرى بر آنجا مستولى شد . « 2 » در هرحال ، چنان برمىآيد كه مظفر و مبارك هردو بر وفق روايت ابن حيان كه پيش از اين آورديم حكومت بلنسيه را به معيت هم اداره مىكردند .\r\nدرآمد مالياتى بلنسيه در عهد آن دو به صد و بيست هزار دينار در هرماه مىرسيد كه از اين مبلغ هفتاد هزار دينار آن از خود بلنسيه و پنجاه هزار دينار از شاطبه بود\r\n\r\n\r\n","description":"","footnote":"\r\n( 1 ) .  . 251 . p , I . V , ebarA aicnelaV : srabI . P . A \r\n( 2 ) . ابن الخطيب : اعمال الاعلام ، ص 226 .\r\n","page_name":" 220 ","page_number":228},
  {"content":"\r\n\r\nكه از توابع آن به‌شمار مىآمد . ايندو در گردآورى اين اموال شدت عمل به خرج مىدادند آن‌سان كه بر دوش رعيت سنگينى كرد .\r\nمظفر و مبارك در استحكامات بلنسيه هيچ كوتاهى نكردند ، بلكه براى آن باروها ساختند و دروازه‌هاى محكم نصب نمودند ، آنچنانكه كسى را در دل طمع تسخير آن پديد نيامد . مردم از اكناف با اموال خويش به بلنسيه مىآمدند تا در آنجا سكونت كنند و كاخهاى فخيم و سرايهاى زيبا و باغهاى خرم به وجود آوردند . مبارك و مظفر در اين آبادسازيها سرمشق مردم بودند و براى خود قصرهاى عظيم و پرشكوه برآوردند و قصرهاى خود به نفايس اموال و امتعه بينباشتند . موكب آن دو كه به مسجد جامع در حركت مىآمد در جلال و شكوه زبانزد مردم بود .\r\nدر سايهء امن مبارك و مظفر بسيارى از موالى صقلابى و فرنگان و بشكنس و غير ايشان ، بريده از طوايف و عشيره‌هاى خود در بلنسيه گرد آمده بودند . همچنين بسيارى از بردگان از نواحى مختلف اندلس گريخته و به بلنسيه آمده بودند و در ميان آن گروه ، جمعى از سواركاران و دليران نيز وجود داشتند . بيشتر اين صقالبه از موالى بنى عامر بودند و از اين جهت نفوذى به دست آورده بودند . همچنين جمعى از صاحبان پيشه‌ها و حرفه‌هاى مختلف به بلنسيه مهاجرت كرده بودند . اين امور سبب شده بود كه بلنسيه در آبادانى و راحت بر ديگر شهرها برترى يابد . « 3 »\r\nاز كارهاى مهم نظامى مبارك نبرد اوست با منذر بن يحيى التجيبى صاحب سرقسطه .\r\nسبب آن بود كه لبيب العامرى بر طرطوشه از اعمال ثغر اعلى فرمان مىراند . منذر بن يحيى را هواى تصرف طرطوشه در سر افتاد و به آنجا حمله كرد . لبيب از طرطوشه گريخت و به بلنسيه رفت و از مبارك يارى خواست . مبارك نيز با پانصد تن از بهترين سواران خود با او به جنگ بيرون آمد . منذر بن يحيى با ايشان روبرو شد . اينان حمله كردند و منذر را منهزم نمودند . مبارك پيروزمند به بلنسيه بازگشت و كارش بالا گرفت و جماعت موالى به فرمان او گردن نهادند . « 4 »\r\n\r\n\r\n","description":"","footnote":"\r\n( 3 ) . ابن بسام : الذخيره ، قسمت سوم ( نسخهء خطى ) ، برگهاى 3 الف و ب و 4 الف . ابن عذارى :\r\nالبيان المغرب ، ج 3 / ص 158 - 161 .\r\n( 4 ) . ابن الخطيب : اعمال الاعلام ، ص 226 .\r\n","page_name":" 221 ","page_number":229},
  {"content":"\r\n\r\nمبارك و مظفر سالى چند در بلنسيه فرمان راندند . سپس مظفر وفات يافت و مبارك مدت اندكى پس از او حكومت كرد . روزى براى تفرج بيرون آمده بود ؛ به هنگام عبور از پلى كه بر رودخانه بود ، اسبش بلغزيد و مبارك فروافتاد . سر و شكمش به چوبهاى پل رسيد و آسيب ديد و ساعتى بعد بمرد . مرگ او در ماه ذو الحجهء سال 408 ه / 1017 م اتفاق افتاد . « 5 »\r\nاز عجايب آنكه مبارك و مظفر با آنكه خود جاهل بودند و از عرصهء تفكر و ادب به دور ، همواره در دربار خود جمعى از علما و ادبا را گردمىآوردند چون ابن تاكرنى و ابن مهلب و ابن طالوت . اين دبيران را در دولت ايشان مقامى چون مقام مشايخ و وزرا در قرطبه بود و به رأى و مشورت ايشان در بسيارى از امور رجوع مىكردند .\r\nمظفر و مبارك در كمال استقلال در بلنسيه فرمانروايى مىكردند و در هيچ كارى از قرطبه يا جاى ديگر دستور نمىگرفتند .\r\nشايستهء ذكر است كه مظفر و مبارك ممدوح شاعران معاصر خود بودند . از جملهء مداحان ايشان يكى هم ابو عمر بن دراج القسطلى است كه در قصيده‌اى طولانى آندورا ستوده است . قصيده با اين ابيات آغاز مىشود :\r\n انورك ام اوقدت بالليل نارك * لباغ قراك ام لباغ جوارك\r\nو رياك ام عرف المجامر اشعلت * بعود الكباء و الالوة نارك\r\nو بسمك الوضاح ام ضوء بارق * حداه دعائى ان يجود ديارك\r\nو طرة صبح‌ام جبينك سافرا * اعرت الصباح نوره‌ام اعارك \r\nچون مبارك وفات كرد لبيب العامرى صاحب طرطوشه در بلنسيه جانشين او شد ؛\r\n\r\n\r\n","description":"","footnote":"\r\n( 5 ) . ابن عذارى : البيان المغرب ، ج 3 / ص 302 . ابن الخطيب مىگويد كه مظفر بعد از مبارك مرد و چون مبارك درگذشت مردم به قصر ريختند ؛ قصر را غارت كردند و مظفر را كشتند ( اعمال الاعلام ، ص 225 ) .\r\n","page_name":" 222 ","page_number":230},
  {"content":"\r\n\r\nسپس مجاهد العامرى نيز با او در فرمانروايى شركت جست . خطبه به نام هر دوى آنها بود . سپس ميانشان خلاف افتاد و لبيب به طرطوشه گريخت و در آنجا رياست خويش از سرگرفت و مجاهد در بلنسيه و دانيه - در يك زمان - فرمان مىراند ؛ ولى ديرى نپاييد كه غلامان عامرى بر او خروج كردند و با سرور خود كه نوادهء مولايشان عبد العزيز ابن عبد الرحمان المنصور بود ، در سال 411 ه / 1021 م بيعت نمودند . « 6 »\r\nپيش از اين از علاقهء غلامان صقلابى به ميراث دولت عامرى و پيوندشان با امامت هشام المؤيد باللّه و نقشى كه زعماى ايشان چون واضح و خيران در تطورات امر خلافت قرطبه داشتند اشارت كرديم . بيعتشان با عبد العزيز نشانه‌اى از اين پيوند راسخ با بنى عامر بود . عبد العزيز به هنگام بيعت جوانى نوخاسته بود به سن پانزده سالگى ؛ زيرا تولد او در سال 397 ه بود . چون خاندانش به شوربختى و نكبت دچار شدند او را در نهان به سرقسطه بردند و آنجا در كنف فرمانرواى سرقسطه منذر بن يحيى التجيبى زيستن گرفت . چون غلامان عامرى او را براى بيعت فراخواندند به شاطبه آمد و در آنجا با او به‌عنوان امير بلنسيه و زعيم بنى عامر بيعت شد . ولى ديرى نپاييد كه مخالفان سربرداشتند ؛ زيرا خيران العامرى ، بزرگ غلامان عامرى و صاحب المريه و مرسيه و اوريوله با عبد العزيز موافق نبود . ظاهرا او از آن بيم داشت كه قدرت و قلمرو او در مرسيه و اوريوله از اين زعامت جديد به خطر افتد ، يا آنكه در سايهء خلافت عبد العزيز بخشى از نفوذ خود را از دست بدهد ؛ از اين‌رو براى زعامت منطقهء شرقى اندلس نامزد جديدى از بنى عامر برگزيد . اين نامزد جديد محمد بن عبد الملك المظفر بن المنصور پسر عم عبد العزيز بود و در اين زمان بيست سال داشت . در عهد قاسم بن حمود از قرطبه گريخته و با اموالى عظيم از آن مادرش در پناه خيران جاى گرفته بود . چون ميان خيران و عبد العزيز خلاف افتاد ، خيران زعامت محمد بن عبد الملك را اعلان كرد و به خاطر او از فرمانروايى مرسيه و اوريوله كناره گرفت و او را نخست به المؤتمن و سپس به المعتصم ملقب نمود . ولى هنوز بر اين امر زمانى دراز نگذشته بود كه اوضاع منطقه پريشان شد و شاطبه بر ضد عبد العزيز قيام كرد و او مجبور شد از شاطبه به بلنسيه رود . خيران در همان وقت با نامزد جديد خلافت محمد المعتصم دل بد كرد و او را\r\n\r\n\r\n","description":"","footnote":"\r\n( 6 ) . ابن عذارى : البيان المغرب ، ج 3 / ص 301 .\r\n","page_name":" 223 ","page_number":231},
  {"content":"\r\n\r\nترك گفته ، خشمناك به المريه رفت . آنگاه با قواى خود به مرسيه بازگرديد و بر المعتصم سخت گرفت تا او را مجبور به خروج از شهر نمود . اين واقعه در ماه ربيع الاول سال 413 ه / 1022 م بود . غلامان عامرى بر اموال باقيماندهء او دست يافتند . المعتصم به اوريوله پناه برد . خيران از پى او روان گرديد و در تعقيب او پاى فشرد . محمد المعتصم از آنجا به دانيه گريخت و چندى در پناه امير آن مجاهد العامرى زيست . سپس از دانيه به غرب اندلس رفت و چند سال پايان عمر خويش را در آنجا درنگ كرد ، تا در سال 421 ه / 1030 م جهان را بدرود گفت . « 7 »\r\n\r\n1\r\nعبد العزيز المنصور بدون هيچ منازعى در حكومت بلنسيه استقرار يافت . در آغاز فرمانروايى ، ميان او و قاسم بن حمود خليفهء قرطبه روابط ، مودت‌آميز بود . همچنين مجاهد العامرى چندى تحت لواى او درآمد ؛ سپس ميانشان خلاف افتاد و با يكديگر دشمن شدند و مجاهد منتظر نشست تا روزى ضربت خود بر او وارد آورد . عبد العزيز همهء آوارگان خاندان خود را گردآورد و مأوى داد و در حق ايشان مهربانى نمود و ارزاق و عطاياى ايشان فراوان ساخت و در اين باره شايسته‌ترين امراى زمان خود گرديد .\r\nچهار تن از مشاهير دبيران آن زمان را در ديوان خود به خدمت گرفت . اين چهار تن كه به طبايع چهارگانه معروف بودند عبارت بودند از ابن طالوت و ابن عباس و ابن عبد العزيز و ابن تاكرنى كاتب رسائل او . چون قاضى ابن عباد فرمانرواى اشبيليه اعلام كرد كه هشام المؤيد ظاهر شده و به خلافت او دعوت كرد ، عبد العزيز المنصور مقدم بر همهء امرايى بود كه با او بيعت كردند و به خلافتش اعتراف نمودند . « 8 »\r\n\r\n\r\n","description":"","footnote":"\r\n( 7 ) . رجوع كنيد به ابن خلدون : العبر ، ج 4 / ص 162 . ابن الخطيب : اعمال الاعلام ، ص 193 و 194 و نيز :\r\n . 89 79 . p , anamlusuM aicruM : orimeR y rapsaG \r\n( 8 ) . ابن بسام : الذخيره ، قسمت سوم ( نسخهء خطى ) ، برگ 49 ب . ابن الخطيب : اعمال الاعلام ، ص 195 .\r\nابن عذارى : البيان المغرب ، ج 3 / ص 164 و 165 .\r\n","page_name":" 224 ","page_number":232},
  {"content":"\r\n\r\nتحولات حوادث در مملكت المريه مهمترين ميدان فعاليت سياسى و نظامى عبد العزيز بود و ما مىدانيم كه مملكت المريه در آن هنگام كه عبد العزيز رياست بلنسيه را به دست آورد تحت فرمان خيران العامرى بود و در همان وقت بر مرسيه و اوريوله نيز فرمان مىراند . چون خيران در سال 419 ه وفات يافت در رياست مملكت المريه نايب و همتاى او زهير العامرى جانشينش شد . زهير نيز همانند خيران از اكابر غلامان عامرى بود و از همه دليرتر و سلحشورتر . نيز مىدانيم كه چگونه زهير را هواى تصرف غرناطه در سر افتاد و چه‌سان در نبردى كه ميان او و باديس بن حبوس صاحب غرناطه درگرفت ، در سال 429 ه / 1038 م كشته شد . در اين هنگام براى عبد العزيز المنصور فرصتى به دست آمد تا در بسط قلمرو خويش قدمى بردارد . پس به مردم المريه نامه نوشت و آنان را به رياست خود دعوت كرد و وزير و شوى خواهرش معن بن صمادح را نزد باديس فرستاد و او را به اعدام وزرا و سرداران سپاه زهير كه در اسارت او بودند برانگيخت . يكى از اين وزرا كاتب زهير ، احمد بن عباس بود . عبد العزيز بيم آن داشت كه يكى از ايشان به المريه بازگردد و با او بر سر حكومت آنجا به نزاع برخيزد .\r\nالمريه عاقبت به او تعلق گرفت ؛ زيرا هم مردم آنجا با او بيعت كردند و هم المريه از املاك غلامان عامرى موالى پدر و جدش بود و ميراث شرعى او به حساب مىآمد .\r\nبدين طريق عبد العزيز المنصور بر المريه و اعمال آن - جز ولايت جيان كه باديس پس از مرگ زهير آن را براى خود اختيار كرد - استيلا يافت . مملكت بلنسيه به اضافهء المريه از بزرگترين ممالك طوايف شد . مجاهد العامرى صاحب دانيه و جزاير شرقى خطر اين مملكت جديد و نيرومند را احساس نمود و براى نبرد با آن قيام كرد و سپاهيان خود را بدان‌سو روانه ساخت و اراضى ميانى آن را زير پىسپرد و از شاطبه به لورقه راند . قلاع شاطبه و لورقه و شوذر بر عبد العزيز بشوريدند . عبد العزيز در اين هنگام در المريه بود و امور آنجا را به يارى وزير خود معن بن صمادح به انتظام مىآورد .\r\nپس براى دفاع از سرزمين خود از المريه بيرون آمد و وزير خود معن بن صمادح را به انجام امور المريه معين كرد . معن بن صمادح عهد امير خود را شكسته بود - و چنان كه در اخبار او آورديم - رياست المريه را خود بر دست گرفته بود .\r\nعبد العزيز در سال 433 ه / 1041 م براى رويارويى با دشمنان خود از المريه لشكر بيرون آورد و شتابان به شاطبه رفت . غلامان عامرى به جنگ او آمدند و در\r\n\r\n","description":"","footnote":"","page_name":" 225 ","page_number":233},
  {"content":"\r\n\r\nنخستين نبردى كه ميانشان درگرفت منهزمش ساختند ؛ ولى عبد العزيز بقاياى لشكر خود را گردآورد و بازگشت و بر دشمن حمله كرد و پيروز شد و جمع كثيرى از ايشان را به قتل آورد و به شاطبه داخل شد . « 9 » شهر مرسيه - چنان كه گفتيم - تابع مملكت دانيه بود و پيش از زهير ، نايب او ابو بكر احمد بن اسحاق بن طاهر بر آن حكومت مىكرد . ابو بكر بن طاهر مردى دانشمند و صاحب وجاهت و خاندان بود . ابن طاهر شهر را به حزم و براعت بىآنكه براى خود لقب برگزيند يا در جامهء امارت آشكار شود نيك در ضبط آورد . عبد العزيز نيز او را در مقام خود ابقا كرد .\r\nعبد العزيز با ملوك مسيحى اسپانيا بخصوص فرناندوى اول پادشاه قشتاله روابط دوستى برقرار كرد . عبد العزيز در نبرد با خصم خود مجاهد العامرى از برخى افواج مزدوران مسيحى يارى طلبيد . اراضى بلنسيه در عهد او به هيچ نبرد ويرانگرى دچار نگرديد ، در حالى كه ولايات غربى و ميانى اندلس غالبا گرفتار چنين زدوخوردهايى بودند . اين امر مربوط به بعضى جنبه‌هاى خانوادگى و خويشاوندىاش از طريق جده‌اش با ملوك مسيحى بود . « 10 »\r\nفرمانروايى عبد العزيز المنصور بر بلنسيه قريب چهل سال مدت گرفت . سپس در ماه ذو الحجهء سال 452 ه / ژانويهء 1061 م وفات كرد .\r\nپس از عبد العزيز المنصور پسرش عبد الملك به اجماع اهل دولت به جانشينى او منصوب گرديد . در بلنسيه و شاطبه با او بيعت شد و او در بلنسيه استقرار يافت و نظام الدوله و المظفر لقب گرفت . به هنگام بيعت جوانى نوخاسته بود . وزير پدرش ابو عبد اللّه محمد بن مروان بن عبد العزيز القرطبى مشهور به ابن روبش زمام امور مملكت او را به دست گرفت . ابو عبد اللّه مردى دانشمند و كاردان بود و كارها را به خوبى اداره مىكرد و به دست او نظم و امنيت در همه‌جا استقرار يافت . المأمون بن ذو النون صاحب طليطله را با او التفاتى خاص بود و در يارى و دفاع از او دريغ نمىورزيد ؛ زيرا المأمون پدر زن عبد الملك بود . پس از وفات عبد العزيز افواجى از لشكر خود را در قلعهء قونيه نزديك بلنسيه جاى داد تا به داماد خود نزديك باشد . سپس يكى از سرداران\r\n\r\n\r\n","description":"","footnote":"\r\n( 9 ) . ابن عذارى : البيان المغرب ، ج 3 / ص 302 . و رجوع كنيد به دوزى :  03 . p , II . V , . tsiH . \r\n( 10 ) . ابن الخطيب : اعمال الاعلام ، ص 195 .\r\n","page_name":" 226 ","page_number":234},
  {"content":"\r\n\r\nسپاه خود را با جماعتى از سپاهيان به بلنسيه فرستاد . كاتبش ابن مثنى نيز با اين گروه بود . اينان آمده بودند تا در كنار عبد العزيز بمانند و او را در مواقع سختى يارى دهند و حافظ نظم و آرامش مملكت او باشند . « 11 »\r\nاما المأمون بن ذو النون دربارهء داماد خود و مملكت بلنسيه نيات ديگر داشت .\r\nعبد الملك با زوجهء خود دختر المأمون بن ذو النون رفتارى ناشايست داشت و او را مىآزرد و خوار مىداشت . عبد الملك بنابر آنچه ابن حيان روايت كرده مردى شرابخوار بود و فرورفته در لذات خويش . « 12 » در او هيچ صفت پسنديده‌اى نبود . ابن ذو النون كينهء ديگرى از عبد الملك به دل داشت و آن اينكه جمعى از دشمنان او را كه از طليطله گريخته بودند در بلنسيه پناه داده بود . بالاخره المأمون از داماد خود خواست كه او را با سپاهى در جنگ با ابن عباد يارى دهد ؛ ولى عبد الملك بنا به وصيت پدرش اين خواهش را برنياورد و عذر آورد كه از تجاوز امير دانيه و بعضى از غلامان كه در شهرهاى نزديك فرمان مىرانند بيمناك است و نمىتواند بلنسيه را ترك گويد . همهء اين امور موجب شد كه ابن ذو النون برنامهء خود را در حمله و استيلا بر بلنسيه به اجرا درآورد .\r\nپيش از اين در اخبار مملكت طليطله خلاصهء دو روايت مربوط به استيلاى المأمون بر بلنسيه را آورديم . يكى آن بود كه المأمون به بهانهء ديدار داماد خود با چند تن از سردارانش به بلنسيه رفت و در خلال اقامتش در قصر ، كسانى را در كمين داماد خود عبد الملك نهاد و او را دربند كشيد و به شنتبريه فرستاد و بدين‌گونه بر بلنسيه استيلا يافت . ديگر آنكه هنگامى كه مدافعان شهر غافل بودند به يارى سپاه قشتاله به بلنسيه حمله كرد و داماد خود عبد الملك و يارانش را دربند نمود و اگر دخترش كه زوجهء او بود شفاعت نكرده بود به قتلش مىآورد . ابن ذو النون ، عبد الملك را به يكى از قلاع خود در قونقه يا اقليش فرستاد و در آنجا زندانىاش نمود . « 13 »\r\nاكنون به ذكر روايات مفصلى كه قشتاليان به صورت ديگرى آورده‌اند ، مىپردازيم\r\n\r\n\r\n","description":"","footnote":"\r\n( 11 ) . ابن بسام : الذخيره ، قسمت سوم ( نسخهء خطى ) ، برگ 49 ب . ابن عذارى : البيان المغرب ، ج 3 / ص 165 و 166 .\r\n( 12 ) . ابن عذارى : البيان المغرب ، ج 3 / ص 303 .\r\n( 13 ) . ابن عذارى : البيان المغرب ، ج 3 / ص 266 ، 267 و 303 .\r\n","page_name":" 227 ","page_number":235},
  {"content":"\r\n\r\nاز اين قرار :\r\nفرناندوى اول پادشاه قشتاله با قواى خود در اوايل سال 1065 م / 457 ه بيرون آمد و به سوى اراضى مملكت سرقسطه روان شد تا امير آن المقتدر بن هود را گوشمال دهد ؛ زيرا ابن هود در پرداخت جزيهء مقرر تعلل كرده بود . ديگر آنكه در سرقسطه و بلاد ديگر از مملكتش به مسيحيان تعدى شده بود و جمع بسيارى كشته شده بودند .\r\nفرناندو اراضى جنوبى سرقسطه را مورد تاخت‌وتاز قرار داد و بشدت ويران نمود و مزارع و روستاها را به آتش كشيد . قشتاليان به مزارع و باغهاى دژها و قلعه‌هايى كه داراى بارو بودند و به درون رفتن نمىتوانستند آسيب فراوان رسانيدند . فرناندو در بهار براى يك جنگ ويرانگر عازم بلنسيه شد . قشتاليان شهر را محاصره كردند و بيم در دل بلنسيان افگندند . پادشاه ناتوانشان عبد الملك در درون باروها بر خود مىلرزيد ، با اينهمه بسيج دفاع كرد . چون قشتاليان بلندى و استوارى باروها را ديدند و مردم را آمادهء دفاع يافتند دست به حيله زدند و محاصره را ترك گفته ، چنان نمودند كه بازمىگردند و به شهرى به نام بطرنه مىروند . مردم شهر پنداشتند كه قشتاليان نوميد بازگشته‌اند .\r\nپس به سردارى امير خود عبد الملك از شهر بيرون تاختند تا فراريان را تعقيب كنند .\r\nهمه جامه‌هاى فاخر بر تن داشتند چنان كه گويى روز عيد است . در اين هنگام قشتاليان به ناگاه بازگشتند و بشدت حمله كردند و جمع كثيرى را كشتند و اسير كردند . سپاه بلنسيه در زير ضربات دشمن به شهر بازگرديد . عبد الملك توانست جان خود برهاند .\r\nسپاه قشتاله بار ديگر شهر را محاصره نمود .\r\nدر اين هنگام المأمون بن ذو النون شتابان بيامد تا از داماد خود دفاع كند و شهر محاصره شده را نجات دهد و اين در حالى بود كه ابن ذو النون خود خراجگزار فرناندو بود . فرناندو كه همچنان نزديك باروهاى شهر بود احساس كرد كه بيمار مىشود . سپاه خود را به ليون بازگردانيد و پس از اندكى در ماه دسامبر سال 1065 م درگذشت .\r\nدر اين حال ، المأمون بن ذو النون فرصت يافت برنامهء ديرين خود يعنى استيلا بر بلنسيه را به اجرا درآورد . براى اين كار علتهايى چند بود كه به آنها اشاره كرديم .\r\nالمأمون پيروزمندانه به شهر درآمد . عبد الملك داماد خود را عزل كرد ؛ سپس او و پسرش را بند برنهاد و به دژ اقليش يا قونقه تبعيد كرد . در روايت ديگر آمده است كه بر او ببخشود و امارت قصبهء شلبه را در شمال غربى بلنسيه به او داد و بلنسيه را ضميمهء\r\n\r\n","description":"","footnote":"","page_name":" 228 ","page_number":236},
  {"content":"\r\n\r\nقلمرو خود مملكت طليطله كرد . اين واقعه در ماه ذو الحجهء سال 457 ه / نوامبر سال 1065 م اتفاق افتاد . « 14 »\r\nالمأمون اصلاح امور بلنسيه را به ابو بكر بن محمد بن عبد العزيز ( ابن روبش ) داد . محمد بن عبد العزيز اندكى پيش از اين حوادث در اوايل سال 456 ه وفات كرده بود . محمد بن عبد العزيز بنابر قول ابن حيان مورخ معاصر او وزيرى كاردان و دبيرى نامدار بود . در بعضى از روايات آمده است كه اين وزير خردمند از بيم عواقب سوئى كه در انتظارش بود خودكشى كرد . پسرش ابو بكر بن محمد بن عبد العزيز به جاى پدر نشست ؛ ولى هنوز چيزى از وزارتش نگذشته بود كه بلنسيه به دست المأمون افتاد .\r\nگويند كه او بر امير خود عبد الملك غدر كرده و در دستگيرى او ابن ذو النون را يارى داده بود و ابن ذو النون به پاداش اين خيانت از سوى خود نيابت بلنسيه را به او داد .\r\nابو بكر نيز چون پدرش مردى دانشمند و دورانديش بود . بلنسيه را در ضبط آورد و در حكومت روشى نيكو پيش گرفت و به رفق و عدالت رفتار كرد و عمال و سپاهيان را عطاياى كرامند داد . چون المأمون سرگرم ماجراجوييهاى خود براى فتح قرطبه بود از اعمال او غافل گرديد . مىخواست قرطبه را از بنى عباد بستاند و آنچنان در كار خود به جد درايستاد كه به مقصود خويش نايل آمد و پايتخت قديم خلافت را در تصرف آورد و در سال 467 ه / 1075 م پيروزمندانه به قرطبه درآمد ؛ ولى عمرش دوام نيافت و پس از چند ماه در اواخر ذو القعدهء همان سال درگذشت . ابو بكر بن عبد العزيز اين فرصت مغتنم شمرد و در بلنسيه اعلام استقلال نمود و باروهاى آن را تعمير كرد و شهر سر به فرمان او نهاد و بىهيچ منازعى به حكومت خويش ادامه داد .\r\nچون المقتدر بن هود صاحب سرقسطه و ثغر اعلى لشكر به شهر دانيه آورد و آن را در سال 468 ه / 1076 م از فرمانروايش اقبال الدولة بن مجاهد العامرى بستد ، ابو بكر از سطوت او بيمناك شد ؛ زيرا چه‌بسا طمع تصرف بلنسيه در سر پزد . با آلفونسوى\r\n\r\n\r\n","description":"","footnote":"\r\n( 14 ) . در تفصيل اين حوادث رجوع كنيد به :\r\n . 093 . p , II . V , ) 1681 , dirdaM ( anapsE ed lareneG airotsiH : etneufaL otsedoM . 081 - 871 . p , I . V , ebarA aicnelaV : srabI . P . A . 151 . p , I . V , diC led anapsE aL : ladiP . M . R . 14 . p , safiaT ed seyeR soL : seviV y . P \r\n","page_name":" 229 ","page_number":237},
  {"content":"\r\n\r\nششم طرح آشتى ريخت و تحت حمايت او قرار گرفت و تعهد كرد كه جزيه بپردازد .\r\nالمؤتمن پسر المقتدر چشم به تصرف بلنسيه دوخته بود . مشاوران و اصحابش او را بدين طمع افگنده بودند ؛ زيرا بلنسيه از حيث موقعيت و وفور غلات اهميت بسزا داشت .\r\nالمؤتمن همچنين با پادشاه قشتاله نيز مذاكره كرد و صدهزار دينار به او داد تا در فتح بلنسيه يارىاش كند . فرناندو خود به بلنسيه حركت كرد . ابو بكر به دفاع بيرون آمد و با او به نرمى و خردمندانه سخن گفت و او را واداشت كه بازگردد . فرناندو نيز بازگرديد و حتى او را وعدهء يارى داد . نقشه‌اى كه المؤتمن كشيده بود با شكست روبرو شد . پادشاه قشتاله را از ابو بكر خوش آمد و از اخلاق و صفات او تجليل كرد و گاهگاه در ضمن سخن مىگفت كه مردان اندلس سه تن هستند : ابو بكر بن عبد العزيز و ابو بكر ابن عمار و سسننده ( ششنانده ) . « 15 »\r\nدر اين هنگام ابو بكر چنان ديد كه در جلب حمايت المؤتمن بكوشد . پس با او به گفتگو نشست و دختر خود را به پسرش احمد المستعين داد . المؤتمن با او موافقت كرد و به نوبهء خود اين زناشويى را راهى براى ادغام كردن دو مملكت سرقسطه و بلنسيه در يك مملكت نيرومند واحد شمرد . مجلس عقد ازدواج در سرقسطه تشكيل شد ؛ آنچنان مجلسى كه از حيث شكوه و عظمت ضرب المثل گرديد . اين عروسى در ماه رمضان سال 477 ه / فوريهء سال 1085 م بود . ابو بكر از اين پس ديرى نپاييد و در ماه صفر سال 478 ه / ژوئن سال 1085 پس از ده سال فرمانروايى درگذشت . « 16 »\r\n\r\n\r\n","description":"","footnote":"\r\n( 15 ) . ابن بسام : الذخيره ، قسمت سوم ( نسخهء خطى ) ، برگ 9 الف و ب .\r\n( 16 ) . ابن عذارى : البيان المغرب ، ج 3 / ص 303 و 304 . ابن عذارى در شخصيت ابو بكر بن عبد العزيز دچار توهم شده و او را ابو بكر محمد بن عبد العزيز بن المنصور بن ابى عامر پنداشته و حال آنكه نسبت دادن او به بنى عامر اشتباه آشكار است و نيز رجوع كنيد به :\r\n . 013 . p , . I . V , . dibI : ladiP . M . R . 881 781 . p , ebarA aicnelaV : srabI . P . A . 75 . p , safiaT seyeR soL : seviV y . P \r\n","page_name":" 230 ","page_number":238},
  {"content":"\r\n\r\n\r\n2\r\nچون ابو بكر بمرد پسرش ابو عمر و عثمان بن ابى بكر جانشين او شد . در نهم ماه صفر چند روز بعد از سقوط شهر طليطله به دست قشتاليان - در آغاز ماه صفر سال 478 ه - با او بيعت شد . اين حادثهء جليل كه سراسر اندلس را به لرزه آورد ، براى بلاد شرقى اندلس نيز هشدارى خطير بود و بويژه در سرنوشت بلنسيه تأثيرى شگرف داشت .\r\nآلفونسوى ششم هنگامى كه طليطله را از فرمانرواى آن القادر بن ذو النون نوادهء المأمون بستد ، در ضمن معاهدات تسليم شهر تعهد كرد يا وعده داد كه بلنسيه را كه از فرمان او بيرون رفته است به او بازپس گرداند . بعضى مىگويند كه وعده داد در تصرف شنتمريهء شرقى و نيز دانيه يارىاش نمايد . آلفونسو حساب مىكرد كه اگر القادر بر اين شهرها استيلا جويد در واقع تحت حمايت خود او خواهد بود و بدين‌گونه بر سراسر ناحيهء شرقى اندلس از طريق القادر سرورى خواهد يافت . القادر با زن و فرزند و اصحاب و اموال خود رهسپار بلنسيه شد . در راه كه مىرفت همهء قلعه‌هايى كه پيش از اين تحت فرمان او بودند ، درهاى خود را به رويش بستند مگر قلعهء قونقه ( كونكه ) كه در طاعت او باقى ماند و صاحب قلعه ابن الفرج او را به درون آورد و اكرام كرد . القادر مىخواست از واقعيت اوضاع بلنسيه آگاه شود . اين بود كه ابن الفرج را به آنجا فرستاد تا با عثمان بن عبد العزيز به‌گونه‌اى موافقت كند . ابن الفرج درصدد بود در پيشبرد رأى سرور خود كه حاكم شرعى شهر بود اقدام كند . ديد اوضاع پريشان و آرا مختلف است و جماعتى از مردم مىخواهند كه بلنسيه تحت حمايت المستعين بن هود درآيد و فرقه‌اى به القادر متمايلند و اين اختلاف آرا سبب هرج‌ومرج در شهر شده است . در خلال اين احوال ابن الفرج به قونقه بازگشت و القادر را گفت كه به سوى بلنسيه در حركت آيد تا فرصت از دست نرود . القادر با افواجى نيرومند از سپاهيان مسيحى رهسپار بلنسيه شد . آلفونسوى ششم هم او را با سپاهى به فرماندهى سردار خود البارهانس - كه در روايات اسلامى از او به البرهانس ياد شده است - يارى نمود . چون القادر با سواران خود به شهر رسيد مردم شهر رسولى با نامه‌اى محبت‌آميز\r\n\r\n","description":"","footnote":"","page_name":" 231 ","page_number":239},
  {"content":"\r\n\r\nبه نزدش فرستادند و وعدهء يارىاش دادند . مردم شهر جمع شدند و در كار او مشورت نمودند . « جماعت » به اعتبار اينكه القادر صاحب شرعى و قانونى شهر بوده خواستهاى او پذيرفتند و به ابن هود پاسخ منفى دادند و تا شهر دستخوش هجوم قشتاليان نشود عثمان بن عبد العزيز را خلع كردند . عثمان بن عبد العزيز نه ماه حكومت كرده بود . نزد القادر كس فرستاد و او را به شهر دعوت كرد . القادر با موكب خود وارد شهر شد .\r\nجمعى به استقبال او آمده بودند . قصر را از قاضى ابن لبون تحويل گرفت و سوارانش به خانه‌هاى مردم درآمدند . البارهانس و سپاه قشتالى او در حوالى رصافه نزديك بلنسيه فرود آمدند . اين واقعه در ماه شوال سال 478 ه / فوريهء سال 1086 بود . « 17 »\r\nبدين‌گونه يحيى القادر بر بلنسيه مستولى شد و دولت بنى ذو النون در آنجا بار ديگر در مشرق اندلس برپا شد . اين دولت كه در طليطله سرنگون شده بود ، اكنون به دست فرمانرواى آواره و راندهء آن - القادر - روى كار مىآمد ، ولى همانند واپسين روزگاران در طليطله ناتوان و وابسته . القادر وجود خود را مديون پادشاه قشتاله و جنگجويان مسيحى او مىدانست ؛ اما ديرى نپاييد كه اظهار قدرت كرد و بال ستم بر شهر بگسترد و قاضى ابن لبون را مقام حاجبى خويش داد و دست او در كارها گشاده گردانيد . اعيان و قضاة با تقديم اموال و هدايا به او تقرب مىجستند . فشار قشتاليان نيز بر شهر زياد شده بود و براى هزينهء آنها مالياتى بر مردم وضع گرديد . مسيحيان در شهر و اطراف آن دست به تاراج و كشتار گشودند . كم‌كم مردم از القادر و پيروان قشتالى او به خشم آمدند و رشتهء نظام كارها از دست بشد . با اينهمه القادر همچنان در طريق ستم گام مىزد و اكابر و اعيان را براى گرفتن اموال ايشان و سير كردن شكم قشتاليان سخت به مطالبه كشيده بود و به همين منظور عده‌اى از ايشان را دستگير كرد و پسران عبد العزيز و چند تن ديگر را در بند كشيد . جمعى از سپاهيان اوباش و مزدور بر گرد او بودند .\r\nاينان در شهر فساد مىكردند و بر اموال و انفس مردم تجاوز مىورزيدند . در واقع رياست شهر به دست البارهانس و لشكر او بود . بسيارى از اعيان و اكابر ، بلنسيه\r\n\r\n\r\n","description":"","footnote":"\r\n( 17 ) . ابن بسام : الذخيره ، قسمت سوم ( نسخهء خطى ) ، برگ 18 ب . و نيز رجوع كنيد به :\r\n . 75 . p , safiaT ed seyeR soL : seviV y . P . 613 - 313 . p , I . V , . dibI : ladiP . M . R \r\n","page_name":" 232 ","page_number":240},
  {"content":"\r\n\r\nرا ترك گفتند و پاى به گريز نهادند . « 18 »\r\nدر خلال اين احوال در جنوب جزيره حوادث مهمى مىگذشت . مرابطون به سردارى اميرشان يوسف بن تاشفين ، در ماه ربيع الاخر سال 479 ه / 1086 م براى يارى امراى اندلس و اسلام از آب گذشته بودند .\r\nپادشاه قشتاله براى راندن اين سيل دمان از هر ناحيه لشكر گردمىآورد .\r\nالبارهانس و سپاه او از بلنسيه بيرون رفته بودند تا در كنار پادشاه فرناندوى ششم در جنگ شركت جويند . تا آنگاه كه در نبرد زلاقه در ماه رجب سال 479 ه / اكتبر سال 1086 م سپاه اسلام بر سپاه مسيحيان غالب گرديد .\r\nبا اين پيروزى مردم بلنسيه نفس راحت كشيدند ؛ زيرا قشتاليان بيرون رفتند و مردم از پيروزى مسلمانان شادمان شدند . چون قدرت آلفونسو درهم شكست القادر چون ديگر امراى طوايف نزد امير المسلمين يوسف بن تاشفين كس فرستاد و خواستار دوستى و هم‌پيمانى او شد ؛ ولى اين هم‌پيمانى او را سود نكرد ، زيرا امير المسلمين چنان سرگرم كارهاى ديگر بود كه به مشرق اندلس نمىپرداخت .\r\nاضطراب و پريشانى به بلنسيه سرايت كرد . حكام دژها سر به مخالفت برداشتند .\r\nالقادر ديد كه از ضبط امور عاجز است و اگر بلنسيه را به حال خود رها كند عاقبت ناپسندى خواهد داشت . بلنسيه در اين كشاكش هر زعيم نيرومندى را از دست داده بود و مردانى طماع از هرسو قصد بلعيدن آن داشتند .\r\nمثلا منذر بن هود صاحب لارده و طرطوشه منتظر فرصتى بود تا بر بلنسيه استيلا يابد ؛ بويژه از آن هنگام كه پدرش بر مملكت دانيه غلبه كرده و آن را در سال 469 ه / 1076 م ضميمهء قلمرو خويش ساخته بود . بدين‌گونه مملكت او از لارده در شمال تا دانيه در جنوب گسترده شده بود و بلنسيه آن را به دو نيم كرده و وحدت اراضى او را به هم زده بود . چون منذر اوضاع بلنسيه را آشفته ديد احساس كرد كه زمان اقدام رسيده است ؛ پس با قواى خود به سوى بلنسيه راند . جمعى از مزدوران قطلونيه نيز با او بودند و در سال 1088 م بلنسيه را محاصره كرد . عده‌اى از ياران او در درون شهر كه خواستار استيلاى او بودند نيز به يارىاش برخاستند .\r\n\r\n\r\n","description":"","footnote":"\r\n( 18 ) .  . 613 - 313 . p , I . V , . dibI : ladiP . M . R \r\n","page_name":" 233 ","page_number":241},
  {"content":"\r\n\r\nدر اين هنگام وحشت بر القادر مستولى شد و آهنگ آن كرد كه بلنسيه را تسليم كند ؛ ولى ابن طاهر صاحب پيشين مرسيه كه وقتى مغلوب ابن عمار وزير المعتمد ابن عباد شده بود به بلنسيه پناه آورده بود او را از اين اقدام منع كرد و به مقاومت و دفاع دليرش گردانيد . در همان هنگام القادر نزد آلفونسو پادشاه قشتاله كس فرستاد و از او يارى خواست . همچنين المستعين بن هود صاحب سرقسطه و خصم منذر را به يارى طلبيد . المستعين مشتاق فتح بلنسيه بود و همواره از اينكه پدرش المؤتمن در اين راه سستى به خرج داده و اموال بسيارى بدين سبب به پادشاه قشتاله داده بود ، تأسف مىخورد . المستعين به سبب مصاهرتش با ابو بكر بن عبد العزيز صاحب پيشين بلنسيه در درون شهر گروهى هواخواه داشت كه مىخواستند بلنسيه به سرقسطه ضميمه شود ؛ از اين‌رو تا دعوت القادر به او رسيد شتابان در حركت آمد ، در ظاهر براى يارى او و در باطن براى دستيابى به بلنسيه . « 19 »\r\n\r\n\r\n","description":"","footnote":"\r\n( 19 ) .  . 153 . p , I . V , . dibI : ladiP . M . R \r\n","page_name":" 234 ","page_number":242},
  {"content":"\r\n\r\n\r\nفصل دوم مملكت بلنسيه\r\n\r\n2 السيد الكمپيادور و دوران سيادت قشتاليان\r\nالمستعين بن هود به تنهايى به يارى بلنسيه نيامد ؛ لشكر ديگرى هم ظاهرا براى نجات بلنسيه در راه بود . سردار اين سپاه دوست و هم‌پيمان المستعين و دوست پدرش المؤتمن و جدش المقتدر ، سوار سلحشور قشتالى السيد الكمپيادور بود .\r\nداستان السيد الكمپيادور بخش مهمى از روايات و تواريخ قشتاله را پر كرده است ؛ همچنين انعكاس آن را در تواريخ عربى هم مىيابيم . شرح احوال السيد بويژه با حادثه‌جوييهاى او در بلنسيه و فتح آن و چند سالى حكومت بر آن و سپس وفاتش آميخته است . اين حوادث درخشانترين صفحات تاريخ السيد است و همين حوادث است كه او را به صورت يك قهرمان ملى و اساطيرى اسپانيا درآورده است ؛ از اين‌رو پيش از آنكه در شرح اين حوادث وارد شويم سخنى چند در سرآغاز زندگى او مىآوريم .\r\nالسيد سوار سلحشور قشتالى ، نام اصلىاش رودريگو است يا رودريگودياث دويوار . اما لقب او السيد  diC lE  تحريف شدهء واژهء السيد عربى است . اين لقب را مسلمانانى كه او در ميان ايشان خدمت مىكرد و در كنارشان مىجنگيد به او داده بودند . الكمپيادور  rodaepmaC lE  به معنى جنگجو است . به سبب دليرى و جرأت\r\n\r\n","description":"","footnote":"","page_name":" 235 ","page_number":243},
  {"content":"\r\n\r\nو شوقش به جنگجويى او را اين لقب داده‌اند . « 1 » السيد در شهر بورگوس ( برغش ) بنابر قول ارجح در سال 1043 م متولد شد . پدرش لايان كالوو در عهد فرويلاى دوم قاضى قشتاله بود . تاريخ ، اطلاع چندانى از آغاز زندگى او ندارد . هرچه هست همه قصه و اسطوره است . ابتداى ظهور او در ميدان حوادث پس از وفات فرناندوى اول پادشاه قشتاله و ليون در اواخر سال 1065 م و بروز اختلاف ميان فرزندان اوست .\r\nالسيد در اين هنگام به سانچو پسر فرناندو پيوست و با سپاهيان هم‌پيمان خود احمد بن سليمان بن هود صاحب سرقسطه به جنگ راميرو پادشاه آراگون رفت . در سال 1068 م در جرادوس شكست خورد . سپس هنگامى كه ميان سانچو و آلفونسو پادشاه ليون جنگ درگرفت او در كنار سانچو بود . سانچو در آغاز شكست خورد ، ولى بازگرديد و بقاياى لشكر خود جمع كرد و در تاريكى شب به راهنمايى السيد بر سپاه آلفونسو زد و شكستش داد و اسيرش كرد .\r\nالسيد همچنان در كنار سانچو پادشاه قشتاله مىجنگيد تا اين پادشاه در برابر باروهاى شهر سموره در سال بعد ( سال 1072 م ) كشته شد . پس به خدمت برادر او آلفونسو كه پس از هلاكت برادر تخت پادشاهى قشتاله را تصاحب كرده بود ، درآمد . چون آلفونسو بر امراى طوايف سخت گرفت و از ايشان پىدرپى جزيه مطالبه مىكرد ، السيد را در سال 1079 م به سفارت نزد ابن عباد صاحب اشبيليه فرستاد . السيد در اين ايام همراه با سپاهيان ابن عباد در جنگى كه ميان او و امير عبد اللّه صاحب غرناطه درگرفته بود شركت جست . امير عبد اللّه با افواجى از سواران مسيحى به اراضى او حمله كرده بود . در اين نبرد امير عبد اللّه شكست خود و المعتمد شادمان شد و جزيه‌اى را كه آلفونسو طلب كرده بود با هدايا و تحف كرامند به پادشاه قشتاله تقديم نمود . « 2 »\r\nالسيد دو سال ديگر در دربار پادشاه قشتاله گذرانيد ؛ ولى ظاهرا بر ضد او دسيسه‌ها و توطئه‌ها مىكردند . حتى او را متهم كردند كه هدايا و تحفى را كه المعتمد ابن عباد براى آلفونسو فرستاده بود خود تصاحب كرده است . افزون بر اين ، آلفونسو\r\n\r\n\r\n","description":"","footnote":"\r\n( 1 ) . السيد الكمپيادور را در روايات عربى « القنبيطور » ضبط كرده‌اند ( نفح الطيب ، ج 2 / ص 577 ) .\r\nابن بسام او را رذريق الكنبيطور ناميده كه به « رودريگو الكمپيادور » نزديك است ( الذخيره ، قسمت سوم ، نسخهء خطى ، برگ 19 الف ) . ابن عذارى گويد معنى آن صاحب الفحص است ( ج 3 / ص 305 ) .\r\n( 2 ) .  . 162 652 . p , . dibI : ladiP . M . R \r\n","page_name":" 236 ","page_number":244},
  {"content":"\r\n\r\nهيچ‌گاه نمىتوانست ايستادن السيد را در كنار برادرش سانچو بر ضد او فراموش نمايد و از اين پس احساس مىكرد كه نسبت به آن سوار پيروز جنگ كه هرگز در هيچ نبردى پشت به دشمن نكرده است حسد مىورزد « 3 » ؛ از اين‌رو السيد را از دربار خود و از ديگر سرزمينهايش دور نمود . اين واقعه در سال 1081 م اتفاق افتاد .\r\nاينجا فصل داستانى زندگى السيد الكمپيادور آغاز مىشود و او همانند يك حادثه‌جو از پى بخت خويش است . در او نه تعصب دينى است نه قومى . گاه خود و يارانش را چون مزدورى در اختيار امراى مسلمان مىگذارد و گاه در اختيار امراى مسيحى ، و در هرجا شعلهء فروزانى از جنگ ببيند بدان‌سو روى مىآورد . آنچه السيد مىخواهد غنايم جنگى و پيروزى و فرمانروايى است و به هروسيله و از هرجا كه بتواند براى دست يافتن به آنها مىكوشد . اسپانياى مسلمان در آن روزگاران براى اين‌گونه اعمال ميدانى گشاده بود و سپاهى حادثه‌جويى چون السيد مجال خودنمايى مىيافت . اين جنگهاى مستمر داخلى همواره امراى طوايف را برمىانگيخت كه از پادشاهان مسيحى يارى طلبند و در عوض اموال بسيار به ايشان تقديم دارند . در اخبار دول طوايف امورى كه مؤيد اين شوربختى باشد بسيار ديده‌ايم . اين جنگهاى انتحارى در سراسر اندلس امرى رايج بود . در همان هنگام كه السيد با گروه سپاهيان خود از قشتاله بيرون آمد آتش نبرد به نوعى خاص در امارات شمالى كه بنى هود در آنجا مستقر بودند شعله‌ور بود . ميان سرقسطه و شهرهاى مرزى ساحلى و ميان سرقسطه و بلنسيه كشمكش بود .\r\nدر اين عرصهء پراضطراب و جنگ ، السيد با سپاه مزدورش فرود آمد . نخست به خدمت المقتدر بن هود امير سرقسطه درآمد . المقتدر در نبرد با برادرش المظفر صاحب لارده از لشكريان بشكنس و قطلونيه يارى خواست . در اين نبرد برادر را شكست داد و اسير نمود . به هنگامى كه السيد به دربار المقتدر درآمد المظفر هنوز در اسارت بسر مىبرد . سپس المقتدر پس از اندك‌زمانى در سال 474 ه / 1081 م پس از آنكه مملكت خود را ميان دو پسرش تقسيم كرد ، بمرد . المؤتمن را امارت سرقسطه و اعمال آن داد و برادرش منذر را امارت دانيه و طرطوشه و لارده . آنگاه ميان دو برادر اختلاف افتاد . منذر از سانچو راميرز پادشاه آراگون و كنت برشلونه يارى خواست\r\n\r\n\r\n","description":"","footnote":"\r\n( 3 ) .  . 095 085 , 162 . p , . dibI : ladiP . M . R \r\n","page_name":" 237 ","page_number":245},
  {"content":"\r\n\r\nو السيد در كنار المؤتمن بود . اين نبرد به شكست منذر انجاميد و السيد پيروزمند به سرقسطه بازگرديد . مردم سرقسطه از او استقبالى شايان كردند و المؤتمن در اكرام او مبالغه نمود و پاداشهاى عظيم داد . المؤتمن به دوستى السيد و پيمانى كه با او بسته بود به چشم احترام مىنگريست و مقام او فراتر برد و در امور مملكت نصايح او را به كار مىبست و در وجود او هيچ بدسيرتى و انحرافى نمىديد . منذر نيز از سوى ديگر السيد را دشمن مىداشت و براى نبرد با او از امراى قطلونيه و صاحبان برشلونه يارى مىخواست . چون در سال 478 ه / 1085 م المؤتمن وفات يافت پسرش المستعين در سرقسطه و اعمال آن به جايش نشست . السيد نيز به خدمت او پيوست و همچنان در مملكت مكانت و نفوذ خود را حفظ كرد . ابن بسام از اينكه بنى هود السيد را مورد حمايت قرار مىداده و كارهاى خود به او مىسپرده و در بالا رفتن مقام او سعى مىكرده‌اند بر آنان اعتراض كرده است و مىگويد : « بنى هود بودند كه السيد را از گمنامى به‌در آوردند و در انجام خواستهايشان بر او اعتماد كردند و او را بر اقطار جزيره مسلط نمودند تا آن‌سان كارش بالا گرفت و شرش دور و نزديك را دربر گرفت . » « 4 »\r\nما در سالهاى بعد از اعمال السيد در خدمت المستعين آگاه نيستيم ، جز آنكه در سال 1088 م السيد و المستعين را مىبينيم كه هردو با سپاه خود به سوى بلنسيه پيش مىروند . در اينجا روايتى است خلاصه‌اش آنكه چون فرياد يارىخواهى القادر به گوش المستعين و السيد رسيد هردو به غزو بلنسيه و فتح آن پيمان بستند . قرارشان اين بود كه هرچه در تاراج به دست افتد از آن السيد و يارانش و شهر از آن المستعين باشد . « 5 » روايت ديگر حاكى از اين است كه المستعين ، السيد را دعوت كرد كه با لشكر او همراه شود تا به يارى بلنسيه روند ؛ ولى به او نگفت كه قصد تصرف شهر را دارد .\r\nپس اموالى گزاف به او داد تا لشكر خويش بسيج كند . السيد در اين هنگام سپاه را به زير فرمان خود مىخواند تا با مسلمانان نبرد كند و از ايشان بنابر روايت ابن علقمه\r\n\r\n\r\n","description":"","footnote":"\r\n( 4 ) . ابن بسام : الذخيره ، قسمت سوم ( نسخهء خطى ) ، برگ 18 ب .\r\n( 5 ) . اين روايت در كتاب الاستكفاء ابن الكردبوس آمده و دوزى آن را در  II . ppA , II . V , sehcrehceR  نقل كرده است .\r\n","page_name":" 238 ","page_number":246},
  {"content":"\r\n\r\nمورخ فاجعهء بلنسيه شمار كثيرى گردآمده بودند . سپاه المستعين از چهارصد سوار تجاوز نمىكرد ؛ اما لشكر السيد سه هزار سوار داشت و آن در مقياس با اوضاع آن روز لشكر عظيمى به نظر مىآمد .\r\nبدين‌گونه المستعين و السيد با سپاهيان خود به بلنسيه نزديك شدند ، ظاهرا به اين عنوان كه به يارى امير آن آمده‌اند و حال آنكه هركس خيالى ديگر در سر داشت .\r\nمنذر صاحب لارده و طرطوشه با سپاه خود همچنان گرداگرد شهر بود . چون از آمدن السيد و پسر برادر خود المستعين خبر يافت درنگ را جايز نديد « 6 » و آهنگ بازگشت نمود و نزد القادر كس فرستاد و اظهار دوستى كرد و آمادگى خود را بر ضد پادشاه قشتاله اعلام نمود . القادر پاسخ داد كه آن پيمانهاى از هم گسسته تجديد شود ؛ ولى چون ديد كه منذر لشكر خويش از بلنسيه دور مىكند و مىخواهد به ديار خود بازگردد راهى جز پناه بردن بر قشتاليان نديد ، زيرا تنها اينان بودند كه مىتوانستند او را از آن فاجعه برهانند .\r\nميان اين گروه از زعما كه هريك قصد فريب ديگرى را داشت يك سلسله پيمانهاى سرد منعقد گرديد . القادر در نهان نزد السيد كس فرستاد و از او خواست كه ميانشان يك معاهدهء سرى بسته شود ، و بىخبر از المستعين مقدارى عظيم اموال و هدايا و تحف نزد او فرستاد . چون السيد و المستعين به بلنسيه رسيدند ، المستعين نيت خويش آشكار كرد كه نه براى يارى بلنسيه بلكه براى فتح آن آمده است و از او خواست راهنمايى و يارىاش كند ؛ ولى السيد در حمله به شهر درنگ مىكرد و بهانه‌اش اين بود كه القادر در سايهء حمايت آلفونسو است و شهر از املاك اوست كه آن را به القادر سپرده است و هر تجاوزى تجاوز به حقوق آلفونسو تلقى مىشود ؛ بنابراين قبل از اقدام به هر عملى بايد از آلفونسو اجازت خواهد و اينكه او نمىتواند دست به كارى بر خلاف ارادهء رئيس طبيعى خود يعنى پادشاه قشتاله زند .\r\nدر اينجا السيد حقيقت حال خويش آشكار كرد و خوى حادثه‌جويى خود عيان نمود كه دوستى و دشمنى نمىشناسد و همواره خواهان فرصت است ؛ حال به هر بهايى كه باشد . السيد در نهان القادر را سفارش كرد كه شهر را به كسى تسليم نكند\r\n\r\n\r\n","description":"","footnote":"\r\n( 6 ) . روايت ابن الكردبوس .\r\n","page_name":" 239 ","page_number":247},
  {"content":"\r\n\r\nو از سوى ديگر القادر و المستعين را هريك جداگانه وعده مىداد كه او را بر ضد آن ديگر يارى خواهد كرد . به المستعين مىگفت كه آماده است او را به گرفتن بلنسيه يارى دهد و چون موافقت آلفونسو حاصل شد در اين كار درنگ نخواهد كرد . السيد سپس عزم آن كرد كه روابط ديرين خود را با دوست و حامىاش المستعين قطع كند و نزد عمو و خصم او منذر بن هود كس فرستد و پيمان دوستى بندد . سرانجام السيد نزد آلفونسو پادشاه قشتاله هم رسول فرستاد و پيام داد هرچه كند و هرچه حاصل كند به فرمان اوست و اين لشكرى كه بدون هزينهء آن پادشاه به سرزمين مسلمانان برده گوش به فرمان پادشاه هستند تا ضربات خود را بر پيكر كفار فرود آورند و به آسانى جانب شرقى اندلس را تصرف كنند . آلفونسو با تصميم السيد موافقت كرد و اجازه داد كه لشكر خود را در هرجا كه خواهد در ممالك مسلمين به حركت درآورد . « 7 »\r\nالسيد به اين اكتفا نكرد ، بلكه پس از چند حملهء موفقيت‌آميز در آن حوالى و ويران ساختن مزارع و روستاها چنان ديد كه خود نزد شاه آلفونسو رود و با او قرارداد لازم را جهت تصرف تمام آن مناطق منعقد سازد . السيد به قشتاله رفت و توانست از آلفونسو چنين موافقتنامه‌اى را بگيرد . در آن وثيقه آمده بود كه هر شهر و دژى را كه السيد بتواند از مسلمانان بستاند ملك خاص آلفونسو باشد و پس از او به عنوان ميراث شرعى و قانونى به پسران و دختران او منتقل شود .\r\nالمستعين در طول اين مدت به نفاق و غدر السيد آگاه شده و دريافته بود كه او را با آلفونسو چه قول و قرارهايى است . اين بود كه روابط خود را با او بريد و به برنگر كنت برشلونه روى آورد . اين كنت دشمن سرسخت السيد بود . المستعين اموالى گزاف به كنت تقديم داشت و او را به محاصرهء بلنسيه فراخواند ؛ ولى القادر توانست در برابر اين محاصرهء جديد پايدارى ورزد تا السيد از قشتاله بازگردد . السيد با هفتهزار سپاهى از قشتاله بازگرديد و در ماه مه سال 1089 م لشكر خود را در دشتى متعلق به ابن رزين صاحب شنتمريهء شرقى فرود آورد . ابن رزين نزد السيد رفت و بار ديگر تعهد كرد كه\r\n\r\n\r\n","description":"","footnote":"\r\n( 7 ) .  453 - 253 . p , . dibI : ladiP . M . R .  پيدال اين فقرهء اخير مربوط به رسالهء السيد به آلفونسو را از اقوال ابن علقمه صاحب تاريخ مفقود بلنسيه نقل كرده است . در باب تاريخ قشتاله نيز اقوال بسيارى از آن نقل شده است .\r\n","page_name":" 240 ","page_number":248},
  {"content":"\r\n\r\nبه پادشاه قشتاله جزيه بپردازد و اين جزيه را قبل از نبرد زلاقه ادا كند . مقدار جزيه ده هزار دينار در سال بود . السيد تعهد او را قبول كرد و لشكر از آن دشت بيرون برد و رهسپار بلنسيه گرديد .\r\nالسيد در اين هنگام سردار لشكر بزرگى از سربازان مزدور شده بود ، يا بهتر است بگوييم كه او رئيس گروهى از تاراجگران بود كه سرزمينهاى شرقى اندلس را براى تاراج انتخاب كرده بود . امراى آن نواحى از او به بيم افتادند و همه تصميم به مقاومت و بيرون راندن او گرفتند . بيش از همه كنت برنگر امير برشلونه بر ضد او تلاش مىكرد .\r\nكنت با سپاه خود از چندى پيش بلنسيه را محاصره كرده بود . ظاهرا چون السيد با قواى خود به بلنسيه نزديك شد ميانشان نبردى درگرفت كه كنت منهزم گرديد و با چند تن از خواص خويش به اسارت افتاد و السيد آنان را جز در برابر فديهء بزرگى آزاد ننمود ؛ سپس با يكديگر تفاهم كردند . كنت محاصرهء بلنسيه را رها كرد و لشكر خود به شمال ، به سوى برشلونه كشيد .\r\nالسيد نخست سپاهيان خود را در برابر مربيطر در شمال بلنسيه جاى داد ؛ سپس به سمت جنوب به سوى بلنسيه راند . بر سر راه خود مربيطر را به تصرف درآورد و ابن لبون فرمانرواى آن را به پرداخت جزيه‌اى هرسال هشت هزار دينار مجبور نمود .\r\nآنگاه لشكر در كديه از اراضى شمالى بلنسيه كه تنها رود توريا آن را از شهر جدا مىكرد فرود آورد . در حال ، القادر سيل هدايا و تحف خويش به نزد او روان نمود و خبر داد كه خود را تحت حمايت او جاى داده است و جزيه مىپردازد . در باب جزيه قرار بر اين شد كه هرهفته هزار دينار بدهد به شرطى كه السيد او را از ديگر دشمنانش نيز حمايت كند . گويند جزيه‌اى كه القادر در برابر حمايت السيد به او مىپرداخت در سال به صد هزار دينار مىرسيد كه در آن زمان مبلغ هنگفتى بود . « 8 »\r\nاكنون اين سؤال پيش مىآيد كه اين اموال گزاف كه القادر در هرموقعيتى به السيد و ديگران پيشكش مىكرد از كجا حاصل مىشد ؟ پاسخ اين است كه القادر از جد خويش المأمون صاحب طليطله اموال بىحساب به ارث برده بود ، همچنين\r\n\r\n\r\n","description":"","footnote":"\r\n( 8 ) . روايت ابن الكردبوس در  II . ppA , II . V , sehcrehceR . \r\n","page_name":" 241 ","page_number":249},
  {"content":"\r\n\r\nمبلغ كلانى از گوهرها و ديگر نفايس . آلفونسو پادشاه قشتاله هنگامى كه القادر را به بازپس گرفتن تخت خود در طليطله يارى نمود - وقتى كه در اثر شورش از آن دورافتاده بود - از آنجا كه مىدانست صاحب چه گنجينهء بزرگى است به هرمناسبت او را در فشار قرار مىداد و مالى از او مىستد . اصولا سياست آلفونسو بر پايهء گرفتن ذخاير اموال امراى طوايف بود ، بدين طريق كه با انواع نيرنگهاى سياسى و نظامى آنان را به پرداخت جزيه وامىداشت و ديديم كه ايشان نيز چگونه براى پرداخت اموال خود به آلفونسو بر يكديگر سبقت مىگرفتند . القادر از ديگران توانگرتر بود ؛ زيرا به هنگامى كه او را به بلنسيه تبعيد كرده بودند در نهان اموال خود را از طليطله به بلنسيه آورده و در آنجا آنها را با احتياط تمام پنهان ساخته بود . اين اموال بعدها طمع السيد را تحريك كرد و چون به بلنسيه داخل شد - چنان كه خواهيم گفت - به همهء آنها دست يافت .\r\nالسيد از مقر خود در كديه به سوى جبال البونت در حركت آمد - آنجا قلمرو فرمانروايى عبد اللّه بن قاسم بود - و در اراضى او دست به تاراج و كشتار زد و وادارش ساخت كه جزيه‌اى سالانه به مبلغ ده هزار دينار بپردازد ؛ سپس رهسپار جنوب شد و در ركانه واقع در مغرب بلنسيه لشكرگاه زد . بدين‌گونه السيد به سبب بيمى كه در دلها افگنده بود همهء اميرنشينهاى اين منطقه چون بلنسيه و مربيطر و البونت و شنتمريهء شرقى را به فرمان آورد و بر همه باژوساو بست و سپاه خود را از آنجا كه مستقر شده بود به اطراف مىفرستاد .\r\nدر اين هنگام اوضاع در قشتاله تحول مىيافت . اين پيروزيهايى كه السيد در شرق اندلس به دست آورده بود ، در دل امپراتور آلفونسوى ششم حسد و بيم برانگيخته بود . « 9 » السيد در يارى امپراتور در جنگ دژ لييط ( يا اليدو ) تعلل ورزيده بود . اين جنگ در سال 481 ه / 1088 م ميان او و مرابطون درگرفته بود . مخالفان السيد در دربار اين فرصت را مغتنم شمرده ، او را به خيانت و نافرمانى متهم ساخته و آلفونسو را بر ضد او برانگيخته بودند . « 10 » فرمان پادشاه صادر شد كه السيد را به دژها و سراهاى\r\n\r\n\r\n","description":"","footnote":"\r\n( 9 ) .  . 063 . p . , dibI : ladiP . M . R \r\n( 10 ) .  . 863 763 . p , . dibI : ladiP . M . R \r\n","page_name":" 242 ","page_number":250},
  {"content":"\r\n\r\nخاص راه ندهند و زن و فرزند او را در بند كشند . قانون قديم تصريح مىكرد كه خانوادهء هركس در كيفر جنايتى كه رئيس خانواده مرتكب مىشود شريك است و اگر كسى مرتكب جنايتى شود ذره‌اى گذشت و ترحم در حق آنان نبايد كرد .\r\nدر ثغر اعلى نيز اوضاع دگرگون مىشد . المستعين بن هود پادشاه سرقسطه دريافت كه مرابطون پس از استيلا بر مرسيه و دژ لييط به نزديكى او رسيده‌اند و زندگى او و بقاى مملكتش را تهديد مىكنند . در اين حال ، بار ديگر از السيد يارى خواست و با او پيمان دوستانهء تازه‌اى بست . السيد با لشكر خود به سرقسطه آمد و در نزديكى آن بر ساحل ديگر رود لشكرگاه زد . هم در آن هنگام با پادشاه آراگون و پادشاه ناوار پيمان ديگرى منعقد ساخت و قصدش از اين پيمانها آن بود كه براى دفع مرابطون همه را متحد سازد و نواحى شرقى اندلس را از تعرض ايشان مصون دارد . السيد چندى در سرقسطه درنگ كرد و كارهاى خويش به سامان آورد و برنامه‌هاى دفاعى خود را منظم نمود . اين چيزى است كه ابن بسام در الذخيره به آن اشاره مىكند كه « چون احمد بن يوسف بن هود كه در اين هنگام در ثغر سرقسطه مىزيست از حركت سپاه امير المسلمين آگاه شد به چاره‌جويى پرداخت و به يكى از سگان جلالقه ، لذريق كه الكنبيطور خوانده مىشد و براى جزيرهء اندلس دردى جانكاه بود و طوايفش را به انواع مكاره دچار كرده بود ، توسل جست . » « 11 »\r\nآلفونسو پادشاه قشتاله براى عقوبت السيد در برابر گناه تعلل از يارى و غدر و خيانت او و از بين بردن نفوذش راهى بهتر از اين نيافت كه برود و بلنسيه را كه ميدان كروفر السيد شده بود بستاند و سرچشمهء اميد او را بخشكاند و راه درآمد مالىاش را ببندد . پس با جمهوريهاى جنوا و پيزا معاهده‌اى بست كه در تسخير بلنسيه با ناوگان خود او را يارى كنند . آنگاه خود لشكر به بلنسيه كشيد و در جباله يا كبولا در نزديكى شهر فرود آمد و از صاحبان قلاع مجاور خواست كه جزيه‌اى را كه به السيد مىداده‌اند به او دهند . نيز به القادر پيام داد كه از اين پس حق پرداخت دينارى به السيد ندارد . السيد در حوالى سرقسطه بود ؛ چون خبر يافت كه پادشاه قشتاله آمده است تا سراسر آن منطقه\r\n\r\n\r\n","description":"","footnote":"\r\n( 11 ) . ابن بسام : الذخيره ، قسمت سوم ( نسخهء خطى ) ، برگهاى 8 ب و 9 الف . و نيز رجوع كنيد به :\r\n . 614 514 . p , . dibI : ladiP . M . R \r\n","page_name":" 243 ","page_number":251},
  {"content":"\r\n\r\nرا از چنگش به در كند ، آهنگ آن كرد كه جواب زور را به زور دهد . پس نزد آلفونسو رسول فرستاد و اين عمل او را تقبيح كرد و گفت كه اعتماد او به خداى تعالى است و هرگز اين اهانت را تحمل نخواهد كرد و به زودى جوابى كوبنده به او داده ، كيفر اين عملش را خواهد داد . « 12 »\r\nدر واقع هنوز چندى نگذشته بود كه آلفونسو احساس كرد در وضع دشوارى قرار گرفته است . كشتيهاى جنوايى و پيزايى در وقت مقرر نرسيده بودند . آذوقهء سپاهيانش نيز به پايان مىرسيد و لشكر در تنگنا افتاده بود . اين بود كه محاصرهء شهر را رها كرد و از بيم شورش سرداران و يارانش راهى قشتاله شد .\r\nآلفونسو از بلنسيه چندان دور نشده بود كه ديد ناوگان هم‌پيمانانش به سواحل بلنسيه نزديك شدند . چهارصد كشتى بود . مسلم بود كه اين ناوگان ديگر كارى نمىتوانستند كرد . از بلنسيه به طرطوشه رفتند ؛ ولى طرطوشه سخت مقاومت كرد السيد آهنگ آن داشت كه از پادشاه و مشاورانش انتقام بگيرد ؛ از اين‌رو به سوى قلهره و لوجرنيو در حركت آمد و اراضى رجال دربارى را كه مخالف او بودند فروكوفت و در حوالى قشتاله دست به آشوب و تخريب زد و منطقهء وسيعى را در تصرف آورد . و بسيارى را به قتل رسانيد . « 13 » در اين هنگام آلفونسو صلاح در آن ديد كه سياست مدارا در پيش گيرد و فرمان عفو او صادر نمايد . همچنين به او نوشت كه املاك و اراضى او را آزاد كرده و مىتواند هروقت كه بخواهد به قشتاله بازگردد . السيد نيز نامه نوشت و او را سپاس گفت و از او خواست كه گوش به سخن مشاوران بدسرشت خود ندهد . اين واقعه در سال 1092 م / 485 ه اتفاق افتاد .\r\nدر اين هنگام اوضاع بلنسيه سخت پريشان شد . مردم بلنسيه مىخواستند از زير يوغى كه السيد بر گردن آنان نهاده بود بيرون آيند . قاضى شهر ابو احمد جعفر بن عبد اللّه ابن جحاف المعافرى بزرگترين حزب بلنسيه را رهبرى مىكرد . اين حزب با السيد و قشتاليان به‌طور كلى مخالف بود و در برابر حزب « اسپانيايى » يا حزبى كه گرد القادر را گرفته بود مقاومت مىورزيد . مرابطون اكنون مرسيه و دانيه را گرفته بودند و در\r\n\r\n\r\n","description":"","footnote":"\r\n( 12 ) .  . 814 . p , . dibI : ladiP . M . R \r\n( 13 ) . روايت الكردبوس در  II . ppA , II . V , sehcrehceR . \r\n","page_name":" 244 ","page_number":252},
  {"content":"\r\n\r\nنزديكى بلنسيه قرار داشتند . ابن جحاف با ابن عايشه سردار مرابطون به گفتگو نشست و وعده داد اگر او را در جنگ القادر و السيد يارى دهد بلنسيه را تسليم وى خواهد كرد .\r\nابن عايشه قول مساعدت داد و افواجى از سپاه مرابطون را به سردارى ابو ناصر المرابطى به يارىاش فرستاد . چون اين سپاهيان به بلنسيه وارد شدند هرج‌ومرج همه‌جا را فرا گرفت و ابن جحاف كه شورشيان را رهبرى مىكرد ، نخست ابن الفرج نايب السيد را بگرفت و به قصر داخل شد و به جستجوى القادر پرداخت تا او را بيافت . القادر در يكى از حمامهاى قصر پنهان شده بود . صندوق زيورها و گوهرهاى خاص زنش سلطانه زبيده نيز همراه او بود . در حال ، او را كشتند و سرش را بر نيزه كردند و در كوچه‌هاى بلنسيه گردانيدند . اين روز ، روز بيست و سوم ماه رمضان سال 485 ه / 28 اكتبر سال 1092 م بود . ابن جحاف بر اموال و ذخاير و نفايس بىشمار دست يافت . پس از قتل القادر حكومت بر عهدهء « جماعت » قرار گرفت . روز بعد ، بيست و چهارم ماه رمضان ، ابن جحاف به‌عنوان رياست « جماعت » انتخاب شد و زمام امور را به دست گرفت و به گردآورى لشكر پرداخت و استحكامات اطراف شهر را بررسى كرد و منتظر بروز حوادث نشست . « 14 »\r\nچون السيد از اين وقايع خبر يافت در حال با لشكريان خود رهسپار بلنسيه شد و در راه كه مىآمد بر هر دژ كه مىگذشت آذوقه و پول مىگرفت تا در جباله ( كبولا ) فرود آمد . در آنجا در اواخر سال 1092 م ياران پادشاه مقتول گرد او را گرفتند . در حال ، شهر را محاصره كرد و همهء مزارع و باغهاى اطراف را آتش زد و بر بسيارى از مناطق نزديك مستولى شد و كديه را كه در شمال شهر بود تصرف كرد . ابن جحاف در درون شهر فوجى مركب از سيصد سوار از مرابطون و غير ايشان تشكيل داد تا در برابر حملات السيد در حوالى شهر مقاومت ورزد . در درون شهر ميان طوايف و احزاب مختلف نيز درگيريهايى بود . السيد در نهان نزد ابن جحاف كس فرستاد و از او خواست كه مرابطون را براند و تعهد كرد كه اگر چنين كند بلنسيه را به دست او خواهد سپرد و به حمايتش برخواهد خاست . ابن جحاف بپذيرفت و به تدبير كار پرداخت . مردم بلنسيه نيز خواستار تفاهم و صلح بودند . نتيجهء گفتگوها ميان السيد و مردم بلنسيه اين\r\n\r\n\r\n","description":"","footnote":"\r\n( 14 ) . ابن عذارى : البيان المغرب ، ج 4 / ص 305 . و  434 . p , . dibI : ladiP . M . R . \r\n","page_name":" 245 ","page_number":253},
  {"content":"\r\n\r\nشد كه مرابطون ايمن از هر آسيب شهر را ترك گويند و ابن جحاف بهاى آذوقه‌اى را كه در هنگام قتل القادر در خزاين او موجود بوده به السيد بپردازد و آن جزيهء مقرر را - هرماه هزار دينار - و هرچه اداى آن به تأخير افتاده است ادا كند و كديه را در دست او باقى گذارد و سپاه قشتاله به جباله بازگردد و در آنجا توقف كند و السيد نيز در آنجا باشد . با اين شروط پيمان بسته شد و بلنسيه همچنانكه در ايام القادر بود زير بار جزيه باقى ماند . « 15 »\r\nمرابطون هم كه از درنگ در شهرى كه سراسر آشوب و اضطراب بود ملول شده بودند از عقد اين قرارداد صلح ممانعت نكردند و بىهيچ آسيبى از شهر بيرون رفتند . السيد بازگرديد و سپاهيان خود را در جباله جاى داد ؛ ولى آنچنانكه خوى او بود به زودى پيمان بشكست و سپاهيان خود را براى غارت به اطراف شهر فرستاد و ابن جحاف را با گرفتن اموال تحت فشار قرار داد . ابن جحاف در همان هنگام گرفتار آشوبهاى داخلى بود و زعماى محلى بويژه بنى طاهر فرمانروايان پيشين مرسيه كه اكنون در بلنسيه سكونت گزيده بودند ، به خلاف او برخاسته بودند . اينان خود نهانى با السيد رابطه برقرار كرده بودند تا به يارى او ابن جحاف را براندازند . السيد از ابن جحاف خواست كه اجازه دهد تا خود با بعضى از اصحابش در قصر و باغهاى « بله‌نوبه » در شمال شرقى بلنسيه فرود آيند و باقى لشكريانش در « ريوسا » در جنوب غربى روبروى رصافه . ابن جحاف از ناچارى گردن نهاد . السيد بدين‌گونه شهر را در محاصرهء خود گرفته بود و بيش از همه در استحكامات كديه سعى مىكرد . السيد چون جاى پاى محكم كرد بار ديگر از ابن جحاف باج خواست و گفت بايد همهء راههاى آمدوشد شهر را به او سپارد و پسرش را نزد او گروگان نهد . ابن جحاف اين‌بار درخواست او رد كرد و دروازه‌هاى شهر را بست و نزد ابن عايشه سردار مرابطون كس فرستاد و از او يارى طلبيد . همچنين از المستعين پادشاه سرقسطه نيز مدد خواست . المستعين وعدهء يارىاش داد . ابن جحاف به آلفونسوى ششم هم نامه نوشت و ماجرا بازگفت . او نيز وعدهء يارى داد . ابن جحاف آهنگ مقاومت نمود و ميان دو گروه چندبار زدوخورد درگرفت .\r\nالسيد گرداگرد شهر را گرفته بود و در اطراف به كشتار و تاراج مشغول بود . محاصرهء\r\n\r\n\r\n","description":"","footnote":"\r\n( 15 ) .  . 944 . p , . dibI : ladiP . M . R \r\n","page_name":" 246 ","page_number":254},
  {"content":"\r\n\r\nشهر بيست ماه مدت گرفت . گرسنگى مردم بلنسيه را از پاى درآورده بود آن‌سان كه موشها و سگها و مردارها را مىخوردند و از لاغرى چون اشباح شده بودند . « 16 » در اين هنگام اعيان شهر گرد آمدند و ابن جحاف را وادار كردند كه با السيد مذاكره كند و با او پيمان صلح بندد . ابن جحاف اختيار گفتگو به آنان داد . هيأتى براى مذاكره نزد السيد رفت . قرار بر اين شد كه مردم بلنسيه رسولان خود را نزد پادشاه سرقسطه و نزد ابن عايشه سردار مرابطون در مرسيه فرستند و از آنان مدد خواهند . هرگاه تا پانزده روز كسى به يارىشان نيامد بلنسيه را طبق اين شروط تسليم كنند : ابن جحاف به‌عنوان قاضى و حاكم در شهر باقى بماند و مال و جان او در امان باشد . مردم شهر نيز از حيث مال و جان در امان بمانند . نايب السيد بر امور خراج ناظر باشد . پادگانى از مسيحيان معاهد ( مستعربين ) كه در ميان مسلمانان زندگى كرده‌اند در شهر جاى گيرند و السيد با لشكر خود در جباله ( كبولا ) درنگ كند و هيچ‌يك از قوانين و رسوم و احكام بلنسيه را تغيير ندهد .\r\nبا اين شروط عقد صلح بسته شد و رسولان براى طلب مساعدت حركت كردند .\r\nپانزده روز گذشت و هيچ يك از ايشان بازنگرديد . صبح روز بعد ، روز پنجشنبهء پانزدهم ژوئن سال 1094 / م بيست و هشتم جمادى الاول سال 487 ه « 17 » ابن جحاف با جمعى از اعيان مسلمان و مسيحى بيرون آمدند و عهدنامهء تسليم شهر را مهر برنهادند . به مال و جان ساكنان شهر امان داده شد و قرار شد ابن جحاف همهء اموال القادر را به السيد تسليم كند . هنگام ظهر بلنسيه دروازه‌هاى خود را به روى السيد و سپاه او بگشود . مردم بلنسيه كه چون اشباح يا مردگانى بودند تازه از گور برخاسته براى حساب در برابر\r\n\r\n\r\n","description":"","footnote":"\r\n( 16 ) . ابن بسام : الذخيره ، قسمت سوم ( نسخهء خطى ) ، برگ 19 ب . ابن عذارى : البيان المغرب ، ج 3 ( الملحق ) ص ، 305 .\r\n( 17 ) . روايات اسلامى در تاريخ دخول السيد به بلنسيه مختلفند . ابن بسام كه خود معاصر واقعه است سال 488 ه / 1095 م را ضبط كرده است ( الذخيره ، قسمت سوم ، نسخهء خطى ، برگ 19 ب ) .\r\nصاحب ذيل البيان المغرب نيز با او موافق است ( ج 3 / ص 306 ) . ولى ابن الابار در الحلة السيراء ، ص 189 ، سال 487 ه / 1094 م را آورده است . ابن الكردبوس نيز در الاكتفاء و دوزى در  II . ppA , II . V , sehcrehceR  از او نقل كرده‌اند و اين ارجح است ، زيرا با روايات قشتاليان نيز موافق است . پيدال هم اين روايت را برگزيده است ، و مىگويد در روز پانزدهم ژوئن سال 1094 م السيد وارد بلنسيه شد  ) 584 . p , . dibI (  .\r\n","page_name":" 247 ","page_number":255},
  {"content":"\r\n\r\nپروردگارشان ، همه اجتماع كرده بودند تا دخول قشتاليان پيروزمند را به شهر خود بنگرند .\r\nالسيد و سپاهش به بلنسيه درآمدند و بر خلاف شروط معاهده‌نامه نخست برجها را اشغال كردند و السيد به قصر درآمد . سپس اشراف شهر را گردآورد و خطابه‌اى ايراد كرد حاكى از اينكه مىخواهد بساط عدالت بگسترد و خود به شكايات مردم گوش فرادهد و هرصاحب حقى را به حقش برساند و از اين‌گونه وعده‌ها . مسيحيان بيشتر خانه‌هاى شهر را اشغال كردند و هيچ‌كس به دادخواهى مردم گوش نسپرد .\r\nالسيد همهء اموال القادر بن ذو النون را از ابن جحاف بستد و او را در منصبش ابقا كرد .\r\nابن جحاف قاضى شهر بود . ولى السيد در باب ذخاير و اموالى كه از القادر به جاى مانده بود بر او سخت گرفت و خواست در برابر اعيان دو ملت مسيحى و مسلمان سوگند خورد . ابن جحاف سوگند خورد كه از اين اموال هيچ پنهان نكرده و نزد او هيچ نيست .\r\nالسيد تهديد كرد كه اگر از اين پس چيزى از آن اموال در نزد او يافته شود خونش مباح است . بر اين پيمان اعيان دو ملت موافقت كردند . قضا را پس از اندك‌زمانى السيد به نهانگاه آن صندوق گوهرها و زينتهايى كه ابن جحاف به هنگام قتل القادر از او گرفته بود راه يافت . اين امر خبر از فاجعهء دردناكى مىداد . مورخ بلنسى معاصر او ابو العباس ابن علقمه كه خود شاهد ماجرا بوده شرح دلگدازى از آن را آورده است :\r\nالسيد در حال فرمان داد تا ابن جحاف و همهء افراد خاندانش را دستگير كردند و او را به شكنجه كشيد . سپس فرمان داد در آتش بسوزانندش . آنگاه در ميدان شهر آتشى عظيم افروختند و آن قاضى مجاهد با دليرى تمام راه سرنوشت خويش را پيمود . ابن علقمه كه خود از شاهدان اين واقعهء غم‌انگيز بوده است گويد : « القنبيطور فرمان داد ابن جحاف را به سختى شكنجه كنند . سپس فرمان داد تا هيزم فراوان گرد آوردند . در زمين چاله‌اى كندند و او را درون آن نگه داشتند و گرداگرد او هيزم ريختند و آتش زدند . ابن جحاف خود با دو دست خويش آتش را به خود مىچسبانيد تا زودتر جانش از تن بيرون رود . » « 18 »\r\nابن بسام نيز حادثهء به آتش سوختن ابن جحاف را نقل كرده ، گويد : « كسى كه\r\n\r\n\r\n","description":"","footnote":"\r\n( 18 ) . ذيل البيان المغرب ، ج 3 / ص 306 .\r\n","page_name":" 248 ","page_number":256},
  {"content":"\r\n\r\nآن حادثه را به چشم خود ديده بود براى من حكايت كرد كه حفره‌اى كندند كه تا آرنجهايش مىرسيد و گرداگرد او آتش افروختند و او چوبهاى افروخته را كه دور تر از او بودند با دست پيش مىكشيد تا زودتر جانش برآيد و مدت شكنجه‌اش كوتاه‌تر باشد . خداوند آن را در صحيفهء اعمالش نوشت و گناهان گذشته‌اش را محو كرد . السيد مىخواست زن و دخترانش را نيز به آتش بسوزاند . بعضى از يارانش شفيع شدند و آن بيچارگان را از مرگى آنچنان برهانيدند . اين آتش سراسر اندلس را فراگرفت و مردم از هرطبقه كه بودند غمگين و شرمنده شدند . » « 19 »\r\nالسيد علاوه بر ابن جحاف چند تن از بزرگان بلنسيه را نيز آتش زد ؛ از آن جمله بود ابو جعفر البتى « 20 » شاعر مشهور اندلس . در اين هنگام السيد به جامهء واقعى خويش آشكار شده بود ؛ جامهء يك جبار طاغى و كينه‌توز . السيد مردم بلنسيه را سخت به خوارى افگند و به صورتهاى مختلف خونشان را ريخت و مالشان را مصادره نمود . در اين روزها جمعى از مسلمانان خيانتكار نيز گرد السيد را گرفته بودند كه بيشتر آنها اشرار و فرومايگان بودند . اينان زير پرچم او گردآمده بودند و در شهر فساد و تاراج مىكردند و بر برادران همكيش خود تجاوز مىورزيدند . مردان را مىكشتند و زنان و فرزندانشان را برده مىكردند . جماعتى از ايشان از اسلام مرتد شدند . در آن ايام اين گروههاى مجرم را « الدوائر » « 21 » نام داده بودند . بسيارى از مسلمانان بلنسيه از آنجا مهاجرت كردند .\r\nالسيد چونان پادشاهى با ديهيم در قصر آرميده بود ؛ زيرا با تسخير بلنسيه سراسر نواحى شرقى اندلس را در تصرف خود داشت .\r\nابو اسحاق بن خفاجه كه معاصر اين وقايع بوده شرح اين محنت را چنين بيان كرده است :\r\n عاثت بساحتك العدا يادار * و محا محاسنك البلى و النار \r\n\r\n\r\n","description":"","footnote":"\r\n( 19 ) . ابن بسام : الذخيره ، قسمت سوم ( نسخهء خطى ) ، برگ 19 ب .\r\n( 20 ) . احمد بن عبد المولى البتى ، منسوب به بته از روستاهاى بلنسيه ، از ادبا و لغت‌شناسان بزرگ بود .\r\n( 21 ) . رجوع كنيد به روايت ابن الكردبوس در دوزى :  II . ppA , II . V , sehcrehceR . \r\n","page_name":" 249 ","page_number":257},
  {"content":"\r\n\r\n فاذا تردد فى جنابك ناظر * طال اعتبار فيك و استعبار\r\nارض تقاذفت الخطوب باهلها * و تمحصت بخرابها الاقدار\r\nكتبت يد الحدثان فى عرصاتها * لا انت انت و لا الديار ديار \r\nافتادن بلنسيه به دست مسيحيان مردم اندلس را بيمناك كرد همچنانكه پيش از اين از سقوط طليطله بيمناك شده بودند ؛ از اين‌رو فرياد دادخواهى برآوردند و امير المسلمين يوسف بن تاشفين را به يارى خواندند . سيل نامه‌ها روان شد حاكى از آنكه مسيحيان در مشرق اندلس مسلمانان را مىكشند و بند از بندشان جدا مىكنند و به خوارى و زبونىشان مىافگنند . ابن بسام گويد چون اين خبر دردناك به امير المسلمين رسيد آهنگ آن كرد كه بلنسيه را بازپس ستاند . لشكر گردآورد و به سبته رفت . پسر برادر خود محمد بن تاشفين را فراخواند تا سردار اين سپاه باشد . به حاكم غرناطه هم كه از مرابطون بود و نيز به امراى ناحيهء شرقى اندلس ، صاحبان شنتمريهء شرقى و البونت و لارده و طرطوشه ، نامه نوشت كه همگان براى رهايى بلنسيه لشكر گردآوردند . در ماه سپتامبر سال 1094 م يعنى فقط سه ماه پس از سقوط بلنسيه سپاه مرابطون از آب بگذشت .\r\nلشكرهاى اندلس نيز گردآمدند و آن قواى متحده به سوى بلنسيه در حركت آمد .\r\nنخست به كوارت و سپس به مسلاته در جنوب نهر رسيدند . اكنون ماه رمضان سال 488 ه بود . نماز عيد فطر را در سلاته بجاى آوردند و هجوم به بلنسيه را آغاز كردند .\r\nخبر نزديك شدن لشكر مرابطون به بلنسيه رسيد و مسيحيان پريشان‌خاطر و بيمناك شدند . السيد فرمان داد تا مردم اندلس هرچه سلاح يا قطعات آهن داشتند تسليم كردند و مسلمانانى را كه در همدلى و دوستى آنان ترديد داشت از شهر بيرون كرد . حملات مرابطون به شهر پىدرپى و كوبنده بود . محمد بن تاشفين برادرزادهء يوسف بن تاشفين چون استوارى شهر را نگريست آن را سخت محاصره كرد و هنوز چند روزى نگذشته بود كه السيد شب‌هنگام با سپاه خود از شهر بيرون آمد و به ناگاه بر لشكرگاه مسلمانان زد و آن را درهم ريخت و بر غنايم بسيار از اسب و سلاح\r\n\r\n","description":"","footnote":"","page_name":" 250 ","page_number":258},
  {"content":"\r\n\r\nو آذوقه دست يافت و شمار كثيرى از مسلمانان را به قتل آورد ؛ سپس به شهر بازگرديد و موضع گرفت .\r\nمحاصره شهر مدت گرفت . السيد پدر وى اول پادشاه آراگون را به يارى فراخواند .\r\nميان آن دو بر ضد مسلمانان دوستى و پيمان بود . نيز به آلفونسوى ششم نامه نوشت و بار ديگر نبردهاى ميان مرابطون و قشتاليان در اطراف بلنسيه درگير شد . در خلال اين احوال السيد مربيطر و چند دژ ديگر را تسخير كرد . در ماه ژانويهء سال 1097 م ميان سپاهيان السيد و هم‌پيمانش پدر و پادشاه آراگون از يك سو و مسلمانان از سوى ديگر ، در نزديكى كوه مندير نبرد درگرفت . مسلمانان شكست خوردند و پدر و به بلاد خود بازگشت و السيد نيز به بلنسيه .\r\nدر اين هنگام لشكر مرابطون از سمت جنوب به اراضى طليطله حمله برد و دست به تاراج و كشتار گشود . سپاه آلفونسوى ششم در كونسويجرا منهزم گرديد . در اين نبرد دون‌ديه‌گو تنها پسر السيد كشته شد . در همان حال ابن عايشه حاكم مرسيه با سپاهى گران به اطراف قونقه حمله كرد و قشتاليان به سردارى البارهانس منهزم شدند ؛ سپس اراضى مملكت بلنسيه را تا جزيره زير پى سپرد و در آنجا به افواجى از سپاه السيد رسيد و تقريبا همه را نابود ساخت و جز اندكى نتوانستند بگريزند و به بلنسيه برسند .\r\nدر اين روزها السيد به سختى بيمار و خسته شده بود و كشته شدن تنها پسرش قلبش را خون كرده بود . السيد در ماه ژوئيهء سال 1099 م از شدت اندوه بمرد . زنش خيمنا به جاى او نشست و دفاع از شهر را به عهده گرفت و توانست دو سال ديگر در برابر هجومهاى مرابطون مقاومت كند ؛ سپس به آلفونسوى ششم نامه نوشت و از او يارى خواست و به تعريض گفت كه شهر را تسليم او خواهد كرد . آلفونسو با بخشى از سپاهش به بلنسيه شتافت و در ماه مارس سال 1102 م به شهر درآمد . سپاهيان مرابطى نيز چند ماه پيش از اين تحت فرمان امير ابو محمد المزدلى گردآمده ، آمادهء حمله‌اى سخت بودند . چون آلفونسو آمد سپاه امير ابو محمد از رويارويى با او اجتناب كرد و در كولرا واقع بر ساحل دريا بين بلنسيه و شاطبه فرود آمد . آلفونسو يك ماه در شهر ماند ؛ سپس به منطقهء كولرا رفت و همهء محصولات آن را نابود كرد ، ولى از عظمت سپاه مرابطون بر خود بلرزيد و به شهر بازگرديد بدان قصد كه به زودى از آنجا برود .\r\nنمىخواست حادثه‌جويى كند و در جايى دور از مقر سلطنت خويش با چنان دشمن\r\n\r\n","description":"","footnote":"","page_name":" 251 ","page_number":259},
  {"content":"\r\n\r\nقوىپنجه‌اى درگير شود . ساكنان مسيحى بلنسيه با اموال و امتعهء خويش از شهر بيرون آمدند . خيمنا زوجهء السيد نيز با همهء ذخاير القادر بن ذو النون و اموال عظيمى كه شويش در حادثه‌جوييها يا در طول جنگهايش تاراج كرده بود و بعدا آلفونسو بر بخش بزرگى از آن دست يافت ، از شهر بيرون آمد . سپس آلفونسو با لشكر خود شهر را ترك گفت .\r\nسواران السيد نيز كه استخوانهاى السيد را حمل مىكردند تا آنها را در اراضى قشتاله دفن كنند با او بودند . اين واقعه در ماه مه سال 1102 م اتفاق افتاد . آلفونسو پيش از آنكه از بلنسيه خارج شود فرمان داد آن را آتش زنند و چون قسمت اعظم شهر تل خاكستر شد از آنجا بيرون رفت .\r\nروز بعد ، پنجم ماه مه سال 1102 م / شعبان سال 495 ه « 22 » مرابطون وارد بلنسيه شدند و اين ثغر عظيم بار ديگر به حوزهء اسلامى بازگرديد و بر سراسر آن منطقه صلح سايه افگند و با نابود شدن السيد ، بزرگترين عامل آشوب و اضطراب و وحشت در شرق اندلس از ميان رفت . ماجراجوييهاى مسيحيان تا چندى در آن نواحى موقوف شد . « 23 »\r\n* ذكر حوادث بلنسيه را از آغاز قيام آن در سايهء ملوك الطوايف بيان كرديم و به اين مناسبت اخبار السيد الكمپيادور را از آن هنگام كه در كنف بنى هود صاحبان سرقسطه ظهور كرد تا آنگاه كه بر نواحى شرقى اندلس غلبه يافت و بلنسيه را فتح كرد و چند سال تا پايان عمر بر آن حكومت نمود نيز آورديم . اكنون مىخواهيم سخنى چند دربارهء شخصيت السيد و صفات او بياوريم .\r\nدر باب السيد و ميزان قهرمانى و سلحشورى او روايات مختلف است . در آثار مسيحى و قشتالى بخصوص ، او را به صورت مثل اعلاى يك قهرمان ملى وصف كرده‌اند و تاريخ زندگىاش را هاله‌اى از اساطير فراگرفته است . گاه او را از مرحلهء قهرمان ملى\r\n\r\n\r\n","description":"","footnote":"\r\n( 22 ) . صاحب الذخيره گويد بازپس گرفتن مرابطون بلنسيه را در سال 485 ه بوده است ؛ ولى ماه مه سال 1102 م با شعبان سال 495 ه موافق است . ابن خلدون نيز تاريخ استرداد بلنسيه را سال 495 ه ضبط كرده است ( العبر ، ج 4 / ص 162 ) .\r\n( 23 ) . رجوع كنيد به ابن بسام : الذخيره ، قسمت سوم ( نسخهء خطى ) ، برگ 26 الف و ب . همچنين :\r\n . 195 , 935 835 , 335 , 805 . p , . dibI : ladiP . M . R \r\n","page_name":" 252 ","page_number":260},
  {"content":"\r\n\r\nمسيحى اسپانيايى فراتر برده ، در زمرهء قديسان با صفات و سجاياى جليل آورده‌اند و بدين اعتبار ، مردم گور او را زيارت مىكنند و از خاك او بركت و سلامت مىطلبند . السيد نخست در دير سن پدر و دو كاردينا در نزديكى بورگوس ( برغش ) مدفون بود ؛ سپس استخوانهاى او را به ساختمان شهردارى بورگوس بردند . مىگويند كه تابوت او را در عهد امپراتور شارل‌كن ( امپراتور مقدس روم ) در سال 1541 م گشودند . بوى خوشى از آن به مشام رسيد . پيكر او در يك رداى عربى پيچيده شده بود و شمشير و نيزه‌اى در كنار او بود و در آن حال نورى عظيم درخشيدن گرفت و چون در از تابوت گشودند بارانى سيل‌آسا فروريخت و همهء قشتاله را دربرگرفت .\r\nبيشتر اين اساطير در شعر و حماسه‌ها و اغانى قشتالى آمده كه بخش اعظم آنها يك سال پس از مرگ او ساخته شده است . در اين آثار ، السيد به صورت سوارى سلحشور و دلير و پيروز جنگ و نمونهء كامل يك انسان وطن‌پرست و جامع جميع فضايل و كمالات مسيحيت است . يكى از مشهورترين حماسه‌ها قصيده‌اى است به‌عنوان\r\n diC oiM \r\n( سرور من ) كه حدود چهل سال بعد از مرگ او سروده شده است . اين قصيده كه در مدينهء سالم سروده شده علاوه بر آنكه تصويرى از حوادث و رسوم و عادات آن را به دست مىدهد بيانگر بسيارى از اخلاق و صفات السيد نيز هست . حس وطن‌پرستى و اخلاص السيد را مىستايد و او را با همهء ستمگريهايش نسبت به مسلمانان مغلوب ، صاحب قلبى مهربان وصف مىكند كه آنچنان به زن و فرزند خويش عشق مىورزد كه حتى در گيرودار جنگها و چكاچاك سلاحها چشمان زنش خيمنا و دخترانش را در نظر مىآورد . « 24 »\r\nاگر السيد را از درون اين اساطير و حماسه‌ها و اغانى بيرون بكشيم و تعصبات دينى و ملى را به يك‌سو نهيم مىتوان گفت كه او يك سپاهى بزرگ و يك سردار مجرب و تيزهوش بوده است . در روايات اسلامى نيز او را سوارى سلحشور و سردارى پيروز جنگ وصف كرده‌اند . ابن بسام در وصف او گويد : « در شهامت و حزم و اقدام يكى از آيات پروردگارش بود . . . - خدا لعنتش كند - مردى دانش‌دوست بود . به راه و رسم عجمان نيك آگاهى داشت و با بيشتر زعماى ايشان ديدار كرده بود . . . در حضور او كتاب و سير عرب را مىخواندند . چون به اخبار مهلب مىرسيدند به طرب مىآمد و\r\n\r\n\r\n","description":"","footnote":"\r\n( 24 ) .  . 7 . p , . dibI : ladiP . M . R \r\n","page_name":" 253 ","page_number":261},
  {"content":"\r\n\r\nغرق در شگفتى مىشد . » ابن بسام مىافزايد كه او همواره مىگفت : « در زمان يك رودريگو اندلس از دست رفت و رودريگوى ديگر آن را نجات داد . » « 25 » ولى حق اين است كه السيد در كنار اين جرأت و شهامت و آگاهيهاى جنگى و حادثه‌جوييهاى پيروزمندانه صاحب بسيارى از صفات نكوهيده بود كه روح مردان سلحشور از آنها بيزار است .\r\nبا مراجعه به مداركى كه در دست داريم بخصوص نوشته‌هاى منندث پيدال بزرگترين مورخان معاصر السيد معلوم مىشود كه او چندان به عهد و پيمان پاىبند نبوده و دست‌يافتن به هدف خود را با هروسيله‌اى كه ميسر بوده جايز مىشمرده است . در آن هنگام كه در خدمت ملوك مسلمان بود با دين و ملت خويش عداوت مىورزيد و حتى بر ضدشان خروج مىكرد . السيد با هردو رقيب پيمان دوستى مىبست و چون پاى منافع خودش به ميان مىآمد آن را مىشكست ؛ يعنى در برابر اموالى كه به او پيشنهاد مىشد دوست را به دشمن مىفروخت . در بيشتر اعمال نظامىاش به صورت يك راهزن و رئيس يك گروه تاراجگر جلوه مىكند تا سردار يك لشكر مجاهد منظم . السيد آزمند گردآورى اموال بود و براى فرونشاندن اين عطش خود با شهريار و امت خود دشمنى مىورزيد و بارها بر ضد آنها شورش مىكرد و در اراضى بلاد خود دست به تاراج و كشتار مىزد و از زنان هتك حرمت مىنمود و همهء اين كارها را براى تحقق بخشيدن به اغراض مادى خويش مىكرد . به‌طور كلى السيد مردى ماجراجو است كه جامع همهء رذايل زمان خود است ؛ بنابراين با چنين صفات و خصالى چگونه مىتواند در كسوت قهرمان ملى ظهور كند ، تا چه رسد به قديسى صاحب كرامات .\r\nمتفكران غربى نيز در باب ارزش اعمال السيد و عنوان قهرمان ملى براى او اختلاف دارند . خاورشناس دوزى كه در تاريخ زندگى او كتابى نوشته است « 26 » ، نتيجه مىگيرد كه السيد جز يك سپاهى حادثه‌جو كه در پى يافتن بخت خويش بود ، هيچ نبود .\r\nبيش از آنكه از فضايل عصر خويش بهره‌اى برده باشد جامع رذايل آن عصر بود . دانشمند فرانسوى رنان نيز با او همعقيده است و مىگويد : « همين كه السيد را از هالهء اسطوره به در\r\n\r\n\r\n","description":"","footnote":"\r\n( 25 ) . ابن بسام : الذخيره ، قسمت سوم ( نسخهء خطى ) ، برگ 19 الف و ب .\r\n( 26 ) .\r\n . ) 0681 , edyeL ( stnemucod xuaevuon ed s ? erpa'd diC eL : yzoD \r\n","page_name":" 254 ","page_number":262},
  {"content":"\r\n\r\nآوريم و به جهان واقعى تاريخ ببريم چيزى از او باقى نماند » . اما پيدال مورخ السيد با اين همه مخالف است و مىگويد : « شعر و تاريخ در حق او متفقند . » « 27 »\r\nابن بسام كه معاصر بيشتر حوادثى است كه السيد در آن غوطه‌ور بوده بخشهايى از زندگى او را ضبط كرده است . و ما علاوه بر نوشته‌هاى او يكى از اسناد مهم در باب فاجعهء بلنسيه را در دست داريم كه مورخ بزرگ بلنسى كه خود شاهد آن حوادث بوده براى ما برجاى گذاشته است . اين مورخ ابو عبد الله محمد بن خلف الصدفى معروف به ابن علقمه است . ابن علقمه در سال 428 ه / 1037 م در بلنسيه متولد شد و در سال 509 ه 1115 م در همانجا وفات كرد . اديب و شاعر بود . حوادث دردناكى كه بر ميهن او بلنسيه گذشته و خود شاهد آن بوده ، او را به نگارش تاريخ خويش برانگيخته است . تاريخ او بيشتر حوادث غلبهء السيد را بر بلنسيه دربردارد ، يا چنان كه ابن الابار مىگويد : « او را تاريخى است در باب غلبهء روم بر بلنسيه » . ابن علقمه تاريخ خود را البيان الواضح فى الملم الفادح ناميد و اين پيش از سال 500 ه بود « 28 » . از اين تاريخ بلنسيه كه از ميان رفته و به دست ما نرسيده است غير از ابن الابار كه خود از مردم بلنسيه است بسيارى از مورخان بعد هم خبر داده‌اند ، از آن جمله صاحب اخبار ملوك الطوايف در ذيل البيان المغرب ، آنجا كه گويد : « ابن علقمه كتابى در باب بلنسيه و محاصرهء آن نوشته كه اشك از ديدگان خواننده جارى مىسازد و عقل از سر عاقل مىپراند » . سپس قصهء قاضى ابن جحاف را از آن نقل مىكند . « 29 » همچنين ابن الخطيب در مقدمهء الاحاطه ضمن تواريخ شهرهاى خاصه از آن ياد مىكند . « 30 » تحقيقات اخير نيز ثابت مىكند كه تواريخ قشتالى معاصر آن ايام و سالهاى بعد بسيارى از مطالبى را كه در تاريخ ابن علقمه آمده بوده است نقل كرده‌اند .\r\nمخصوصا در تاريخ آلفونسوى دانا\r\n lareneG acinorC \r\nدر باب حوادث السيد و بلنسيه از\r\n\r\n\r\n","description":"","footnote":"\r\n( 27 ) .  . 406 - 395 . p , II . V , diC led anapsE aL : ladiP . M . R \r\n( 28 ) . رجوع كنيد به ابن الابار : التكمله ، ج 1 / شمارهء 514 . ابن عذارى : البيان المغرب ، ج 3 / ص 305 و 306 . ابن الخطيب : الاحاطه ( القاهره ، 1956 ) ، ج 1 / ص 91 و نيز رجوع كنيد به :\r\n socifargoeG y serodairotsiH sol erbos ocifargoilbiB oiB oyasnE seugioB snoP . 571 . p , ) 8981 , dirdaM ( selonapsE ogibarA \r\n( 29 ) . ابن عذارى : البيان المغرب ، ج 3 / ص 305 و 306 .\r\n( 30 ) . ابن الخطيب : الاحاطة فى اخبار غرناطه ، ج 1 / ص 91 .\r\n","page_name":" 255 ","page_number":263},
  {"content":"\r\n\r\nابن علقمه بسيار روايت شده است . « 31 »\r\n\r\n\r\n","description":"","footnote":"\r\n( 31 ) . براى تاريخ السيد و حوادث بلنسيه رجوع كنيد به ابن عذارى : البيان المغرب ، ج 3 / ص 305 و 306 . المقرى : نفح الطيب ، ج 2 / ص 577 . ابن الخطيب : اعمال الاعلام ، ص 203 و 204 . ابن بسام الذخيره ، قسمت سوم ( نسخهء خطى ) ، برگهاى 19 الف الى 26 ب . همچنين دوزى در همان كتاب كه اشارت رفت :\r\n . egA neyom ua engapsE'd erutar ? ettiL te eriotsiH'l rus sehcrehceR diC eL . ) IIIVX - I . ppA , II . V ( \r\nو كتاب استاد پيدال و آن كتابى است در حدود هزار صفحه . و بالاخره كتاب :\r\n . 233 - 722 . p , I . IV , ebarA aicnelaV : srabI . P . A \r\n","page_name":" 256 ","page_number":264},
  {"content":"\r\n\r\n\r\nفصل سوم امارت شنتمريهء شرقى\r\nاين امارت كوچك - امارت شنتمريه يا شنتمريهء ابن رزين « 1 » - در دشتى سبز و خرم در جنوب ثغر اعلى و شمال ثغر اوسط در كنار سرچشمه‌هاى نهر خالون ، شاخهء ابره قرار گرفته است . جانب شرقى آن جبالى بود به همين نام ، يعنى جبال ابن رزين .\r\nبنى رزين صاحبان شنتمريهء شرقى بودند . جد اعلاى ايشان رزين البرنسى نام داشت .\r\nاو يكى از رجال بربر بود كه با سپاه طارق بن زياد وارد اندلس شده بود . رزين البرنسى به قبيلهء هواره از بطون قبيلهء بزرگ برانس انتساب داشت . منازل بنى رزين در قرطبه بود و از جدشان رزين آثار بسيارى برجاى مانده است . « 2 » آنگاه از آنجا روانهء ثغر شدند و در دشتى كه شنتمريه در آن واقع شده فرود آمدند و در آنجا حكومتى تشكيل دادند و سرورى يافتند .\r\nچون اوضاع اندلس پريشان شد ، در آغاز فتنه و آشوب ، بزرگ خاندانشان ابو محمد هذيل بن عبد الملك بن خلف بن لب بن رزين معروف به ابن الاصلع نيز در\r\n\r\n\r\n","description":"","footnote":"\r\n( 1 ) . آن را براى تميز از شنتمريهء غربى كه در جنوب غربى اندلس بر ساحل اقيانوس اطلس واقع شده شنتمريهء شرقى مىگويند . به جاى شنتمريهء غربى ، شهر « فارو » ى پرتغال ساخته شده و به جاى شنتمريهء شرقى ، شهر اسپانيايى  nicarrblA  كه تحريف بنى رزين است .\r\n( 2 ) . تاريخ ابن حيان ، ( نسخهء خطى كتابخانهء قرويين ) ، برگ 245 ب .\r\n","page_name":" 257 ","page_number":265},
  {"content":"\r\n\r\nسرزمينهايى كه در دست داشت دعوى استقلال كرد و در اين كار از همسايهء خود اسماعيل ابن ذو النون تقليد نمود . ابو محمد هذيل خود را از زير فرمان قرطبه خارج ساخت و حكومت شنتمريه و اعمال آن را در سال 403 ه / 1012 م در دست گرفت و الحاجب عز الدوله لقب يافت و در عين حال اسما به خلافت سليمان بن هود المستعين اعتراف كرد .\r\nالمستعين نيز به همين مقدار قناعت كرد و آنچه را كه در دست داشت براى او باقى گذارد . حاجب منذر بن يحيى التجيبى صاحب ثغر اعلى را قصد آن بود كه هذيل را نيز چون ديگر امراى كوچك ثغر اعلى به فرمان خود درآورد . هذيل سر برتافت و راه مطامع او را سد كرد ؛ از اين‌رو ميانشان خصومت بالا گرفت . هذيل در شهر استوار شنتمريه موضع گرفت و با موالى عامرى كه دشمنان منذر بودند هم‌پيمان شد و با آنان به دعوت هشام مخلوع گردن نهاد و رشتهء دعوت سليمان بن هود المستعين ببريد . از آن پس در اثر هوشيارى او و موقعيت خاص مملكتش از تجاوز مخالفان به دور بود و توانست در عين امنيت و اطمينان به حكومت خود ادامه دهد .\r\nزمين حاصلخيز و آباد قلمرو او سبب شده بود كه درآمد مالياتىاش افزون شود و اموالش فراوان گردد ، آن‌سان كه با همسايهء خود اسماعيل بن ذو النون دم از رقابت زند . هذيل نيز همانند اسماعيل فرمانروايى طاغى و سلحشور و در عين حال بخيل بود و سعى مىكرد سياست انزوا پيشه كند و در هيچ نزاعى و معاهده‌اى شركت نجويد و همين امر سبب شده بود كه مملكتش در صلح و امنيت بسر برد و بخصوص از فشار قشتاله و مطالبهء جزيه و خراج آسوده باشد .\r\nدر باب طغيان و خودپسندى و جهل و قساوت هذيل سخنها گفته‌اند تا آنجا كه گفته‌اند مادرش را به دست خود كشته است ؛ ولى در عين حال در روايات ديگر جمال ظاهر او را ستوده و گفته‌اند كه هذيل جوانى زيباروى و خوشخوى و خوش‌معاشرت و جوانمرد بود چنان كه در ميان امرا هيچ كس زيباتر از او نبود . همچنين گويند مردى زبان‌آور بود و گاه كه نياز مىافتاد به نيروى بيان ، كار خود پيش مىبرد . هذيل را بويژه از جهت نوشخوارى و لذتجويى و علاقهء او به هنر و هنرمندان ستوده‌اند . گويند در انتخاب كنيزان سليقه‌اى خاص داشت چنان كه كنيز الطيب ابو عبد اللّه الكنانى را كه ديگر امرا به سبب گران بودن بهايش از خريدن او عاجز شده بودند به سه هزار دينار خريد ، و اين كنيز را در آن زمان همتايى نبود . ابن حيان در تاريخ خود اين كنيز مشهور را\r\n\r\n","description":"","footnote":"","page_name":" 258 ","page_number":266},
  {"content":"\r\n\r\nتوصيف كرده است كه : « در زمان او هيچ كنيزى از او خوش‌ذوق‌تر و در حركت چابكتر و به اندام نرمتر نبود . صدايش را در خوشى همتا نبود و در علم موسيقى بىنظير بود .\r\nشعر را بجا و برحسب موقع انتخاب مىكرد و مىخواند و چون از نحو و لغت و عروض آگاه بود به هنگام غنا در كلامش غلط نبود . در علم طبايع و معرفت طب و تشريح سرآمد علماى زمانش بود . همچنين در تيراندازى و سپربازى و نيزه‌گذارى و شمشيرزنى و خنجركشى همانند او شنيده نشده بود . » « 3 » هذيل جمعى از بهترين غلامان و كنيزان زمان خود را كه هريك در زيبايى و غنا و موسيقى سرآمد بودند در خدمت داشت . محافل انس او از مشهورترين محافل ملوك اندلس بود . گويند از اين كنيزان زيباروى خوش‌آواز صد و پنجاه تن گردآورده بود . شصت غلام زيبا داشت كه هرگز كسى همانند آنها را نداشت . هذيل مردى كريم و بخشنده نيز بود . سرايش مقصد زايران بود . خلاصه آنكه محبوبترين فرمانروايان زمان خود بود . مدت سى و سه سال بر مملكت كوچكش حكومت كرد . در ايام حكومت او مملكت در امنيت و صلح بود . و در سال 436 ه / 1045 م در سهله درگذشت . « 4 »\r\nپس از ابو محمد هذيل پسرش ابو مروان عبد الملك بن هذيل بن رزين به جايش نشست . او را در زمان پدر حسام الدوله مىخواندند و در هنگام حكومت ، ذو الرياستين لقب يافت و الحاجب جبر الدوله‌اش خواندند . ابو مروان قريب به شصت سال در مملكت شنتمريهء شرقى حكومت كرد و بسيارى حوادث را كه بر اين منطقه گذشته بود به چشم خود مشاهده كرد ، مخصوصا حوادث ثغر اعلى و بلنسيه را . از طالع بلند او آنكه در تمام اين حوادث استوار بر جاى خود بماند و همچنان بر مسند رياست به توسعهء قلمرو خويش پرداخت . در باب اخلاق و سيرت ابن مروان اختلاف است . مىبينيم مورخ معاصرش ابن حيان بر او مىتازد و او را ننگ روزگار خود مىشمارد و مىگويد مردى جاهل و فرومايه و بىخرد و خودپسند بود . « 5 » در حالى كه ابن الابار او را مىستايد\r\n\r\n\r\n","description":"","footnote":"\r\n( 3 ) . ابن بسام : الذخيره ، قسمت سوم ، ( نسخهء خطى ) ، برگهاى 21 الف و ب 22 الف و ب . در البيان المغرب نيز نقل شده است ( ج 3 / ص 181 - 184 ) .\r\n( 4 ) . رجوع كنيد به : ابن الابار ، الحلة السيراء ، ص 179 - 182 . ابن عذارى : البيان المغرب ، ج 3 / ص 181 - 183 . ابن بسام : الذخيره ، قسمت اول ، مجلد اول / ص 88 . ابن الخطيب : اعمال الاعلام ، ص 205 و 206 . همهء اينان از ابن حيان گرفته‌اند .\r\n( 5 ) . ذيل البيان المغرب ، ج 3 / ص 309 .\r\n","page_name":" 259 ","page_number":267},
  {"content":"\r\n\r\nو مىگويد ابو مروان از دليرمردان عصر خود بود ؛ با سپاهيانش مهربانى مىكرد و با ايشان آميزش داشت ، چنان كه از حيث اسب و جامه بر ديگر سربازان خويش امتيازى نداشت . نبردهاى او در مرزها مشهور است . « 6 »\r\nفتح بن خاقان نيز برحسب عادت خويش در ستايش او داد سخن مىدهد و او را افتخار قوم خود مىشمارد . « 7 » همچنين ابن بسام علاوه بر اين اوصاف ، او را در شمار شاعران بزرگ مىآورد . « 8 »\r\nدر مآخذ مختلف شرح و بسط زيادى در اعمال و اخبار ابو مروان عبد الملك ابن هذيل در سالهاى دراز فرمانروايىاش نيافتيم . آنچه به دست آمده اين است كه او مدتى دراز دور از حوادث و توفانهايى كه ممالك ديگر امراى طوايف را به خود مىلرزانيد به حكومت خود ادامه داد ؛ ولى پس از سقوط طليطله به دست آلفونسوى ششم در سال 478 ه ناچار شد همانند ديگر ملوك الطوايف به او جزيه پردازد . چون آلفونسو در سال بعد در نبرد زلاقه شكست خورد ، عبد الملك نيز از پرداخت جزيه سر باز زد . در اين روزها السيد الكمپيادور و حادثه‌جوييهايش در بلنسيه ورد زبانها بود و امارات اسلامى كه همجوار بلنسيه بودند از تعرض او بيمناك بودند . و مىدانيم كه السيد به قشتاله رفت تا حساب خود را با آلفونسو تسويه كند و از او فرمان فتح بلنسيه را به دست آورد . السيد در بهار سال 1089 م / 482 ه از قشتاله عازم شرق اندلس شد .\r\nهفت هزار جنگجو همراه او بودند . السيد در راه خود اراضى شنتمريه را زير پى سپرد و در كالاموشا در شمال شرقى شنتمريه لشكرگاه زد و مدتى در آن دره‌هاى سبز و خرم درنگ كرد و محصولات آن را كه قوت مردم بود خود گردآورد . چون ابو مروان احساس كرد كه با اين اعمال السيد مملكتش ويران و نابود خواهد شد ، خود به تن خويش به لشكرگاه او رفت و چنان نهادند كه السيد آرامش و صلح قلمرو او را بر هم نزند و او در مقابل به همان روال كه پيش از جنگ زلاقه به آلفونسو جزيه مىداد باز هم جزيه دهد و در حال ، به السيد به عنوان نايب آلفونسو ده هزار دينار بپردازد . چون ده هزار\r\n\r\n\r\n","description":"","footnote":"\r\n( 6 ) . ابن الابار : الحلة السيراء ، ص 185 .\r\n( 7 ) . فتح بن خاقان : قلائد العقيان ، ص 51 .\r\n( 8 ) . ابن بسام : الذخيره . ابن عذارى در البيان المغرب نيز آن را نقل كرده است ( ج 3 / ص 184 ) .\r\n","page_name":" 260 ","page_number":268},
  {"content":"\r\n\r\nدينار وصول شد ، السيد لشكرگاه بركند و از اراضى سهله به‌سوى بلنسيه در حركت آمد . « 9 »\r\nچون فشار السيد بر بلنسيه و نواحى مجاور آن افزون و افزونتر شد ، سردار ابو عيسى بن لبون فرمانرواى مربيطر ( ساگونتو ) دريافت كه نمىتواند در برابر هجوم مقاومت كند و از سوى ديگر عارش مىآمد كه با السيد به مذاكره پردازد ؛ اين بود كه به حمايت ابو مروان عبد الملك روى آورد و دژ خود را به او تسليم كرد . عبد الملك اين پيشنهاد را بپذيرفت و حمايت و رعايت او را تعهد كرد و براى او راتبه‌اى گران معين نمود و در ماه نوامبر سال 1092 م / 486 ه دژ مربيطر را از او بستد . سپس ابو مروان بن عبد الملك نزد السيد رفت و از او خواست كه آن دژ را آسيب نرساند ؛ در عوض ، همهء دژهاى مملكت او براى خريد و فروش مهيا هستند . همچنين آذوقه و عليقى كه سپاهيان السيد بدان نياز داشتند تقديم نمود . از آن پس ابن لبون اموال و زن و فرزند خويش برگرفت و نزد ابن مروان عبد الملك آمد و در سايهء حمايت او بيارميد . پس از اندك زمانى عبد الملك با او دل بد كرد و در اداى راتبه بخل ورزيد . ابن لبون را اين رفتار گران آمد تا آنجا كه درنگ در آن سرزمين را ديگر خوش نداشت . از سروده‌هاى اوست در آن روزهاى سخت :\r\n نفضت كفى عن الدنيا و قلت لها * اليك عنى فما فى الحق اغتبن\r\nمن كسر بيتى لى روض و من كتبى * جليس صدق على الاسرار مؤتمن\r\nادرى به ماجرى فى الدهر من خبر * فعنده الحق مسطور و مختزن\r\nو ما مصابى سوا موتى و يدفننى * قوم و مالهم علم به من دفنوا \r\nچون عبد الملك بر مربيطر غلبه يافت و اوضاع آشفتهء بلنسيه را مشاهده كرد\r\n\r\n\r\n","description":"","footnote":"\r\n( 9 ) .  . 953 - 753 . p , diC led anapsE aL : ladiP . M . R \r\n","page_name":" 261 ","page_number":269},
  {"content":"\r\n\r\nتصميم گرفت بر آن استيلا يابد . پس در اداى جزيهء مقرر به السيد تعلل ورزيد و با پدر و ( بطره ) پادشاه آراگون به گفتگو نشست كه او را در انجام هدفش يارى رساند و در عوض مبلغ هنگفتى مال به او پيشنهاد كرد . چون السيد از اين اقدامات خبر يافت قواى خود را به سرزمين سهله در حركت آورد و دست به حركت و آشوب و كشتار زد و مزارع را نابود ساخت و چارپايان را با خود ببرد و جماعتى عظيم از مردم را به اسارت درآورد و همه را به جباله در نزديكى بلنسيه كه لشكرگاه اصلىاش بود فرستاد . در اين هنگام بار ديگر عبد الملك تا گرفتار اين سيل دمان نشود و مملكت و رعيت آسيب نبينند در سال 486 ه / 1093 م راه خشوع پيش گرفت و پوزش خواست . « 10 »\r\nدر اواخر ايام فرمانروايىاش كه سالخورده شده بود ، بىخبر مورد حمله‌اى واقع شد و نزديك بود جان خويش ببازد ، از اين قرار كه دامادش - شوى خواهرش - عبيد اللّه حاكم اذكون واقع در شمال شرقى پايتخت از او كينه‌اى در دل نهان داشت و مىخواست او را براندازد . روزى او را به مجلسى كه در دژ خود ترتيب داده بود دعوت كرد .\r\nعبد الملك با حواشى خود از جمله ابن لبون بيامد . چون شراب در او اثر كرد ، عبيد اللّه و يارانش برجستند و زير ضربه‌هاى شمشيرش گرفتند . خواهرش - زوجهء عبيد اللّه - حاضر بود . چون برادر را در آن حال ديد بر بالكن بلندى رفت و فرياد زد : به فريادش برسيد كه كشتندش . مردم از اطراف به آن مكان دويدند ، عبد الملك را زخم خورده كه هنوز رمقى داشت افتاده ديدند . خواستند قاتل را بكشند . فرمان داد كه نكشند ؛ بگيرندش . عبيد اللّه و پسرش دستگير شدند . عبد الملك پس از چندى بهبود يافت ؛ ولى چهره‌اش زشت شده بود . گفت تا دستها و پاهاى دامادش را ببرند و چشمانش را كور كنند و بر دارش نمايند . پاى پسر او را نيز ببريد . عبد الملك اندكى پس از اين حادثه در سال 496 ه / 1103 م بمرد . مدت حكومتش شصت سال بود . « 11 »\r\nابو مروان عبد الملك بن رزين شعر نيز مىگفت . ابن بسام او را شاعرى ماهر وصف مىكند ؛ ولى ابن حيان شعرش را سخيف مىشمارد و ابن الابار مىگويد شعرهاى ضعيف او از شعرهاى محكمش بيشتر است . عبد الملك با آنكه خود اهل شعر و ادب بود شعرا\r\n\r\n\r\n","description":"","footnote":"\r\n( 10 ) .  . 554 - 354 . p , . dibI : ladiP . M . R \r\n( 11 ) . ابن الابار : الحلة السيراء ، ص 185 و 186 .\r\n","page_name":" 262 ","page_number":270},
  {"content":"\r\n\r\nرا به دربارش راه نبود و در دادن صله بخل مىورزيد . از اشعار اوست در فخر و همين شعر است كه ابن حيان از آن به‌عنوان يك شعر سخيف ياد مىكند :\r\n انا ملك تجمع فى خمس * و هى للانام محيى مميت\r\nهى ذهن و حكمة و مضاء * و كلام فى وقته و سكوت \r\nو نيز گويد :\r\n يا رب ليل اطال الهجر مدته * فأيأس القلب عن ادراك منتصفه\r\nليل تطاول حتى قدتبين لى * عند التأمل ان الدهر من سدفه \r\nو در غزل گويد :\r\n اترى الزمان يسرنا بتلاق * و يضم مشتاقا الى مشتاق\r\nو تعض تفاح الخدود شفاهنا * و نرى منى الاحراق بالاحداق\r\nو يعيد انفسنا الى اجسامها * فلطالما شردت على الافاق « 12 » \r\nپس از عبد الملك بن رزين پسرش يحيى حسام الدوله جانشين او شد . اميرى ضعيف العقل بود و ميگسار . كوشيد تا با پادشاه قشتاله آلفونسوى ششم طرح دوستى افگند تا گرفتار خشم او نشود ؛ پس هديه‌اى شامل انواع زيورها و اسبها و استرها و\r\n\r\n\r\n","description":"","footnote":"\r\n( 12 ) . رجوع كنيد به ابن بسام : الذخيره ، قسمت سوم ( نسخهء خطى ) ، برگ 21 الف و ب . ابن الابار :\r\nالحلة السيراء ، ص 182 و 183 . ابن عذارى : البيان المغرب ، ج 3 / ص 184 ، 309 و 310 .\r\nفتح بن خاقان : قلائد العقيان ، ص 53 - 56 .\r\n","page_name":" 263 ","page_number":271},
  {"content":"\r\n\r\nديگر تحف نادر به نزدش فرستاد . آلفونسو نيز در پاداش برايش بوزينه‌اى ارسال داشت و يحيى از روى بىخردى بر خود مىباليد كه بوزينه‌اى به دست آورده و پادشاه قشتاله برايش هديه‌اى فرستاده است . « 13 » در واقع ، دولت بنى رزين روى در تراجع نهاده بود . مرابطون سراسر ناحيهء شرقى اندلس را تصرف كرده بودند و چون در سال 495 ه / 1102 م بلنسيه را گرفتند تصرف ثغر اعلى را در سر پروردند . عبد الملك بن رزين پيش از وفات فرمان امير المسلمين يوسف بن تاشفين را بر گردن گرفته بود « 14 » ؛ ولى اين اعتراف براى نقشه‌اى كه مرابطون در سر داشتند كافى نبود . هدف ايشان برانداختن ملوك الطوايف در سراسر اندلس بود ؛ از اين‌رو مرابطون حركت به سوى شمال را دنبال كردند و در روز هشتم ماه رجب سال 497 ه / آوريل سال 1104 م به شهر شنتمريه وارد شدند و امير آن يحيى بن عبد الملك بن رزين را خلع نمودند و با خلع او دولت كوچك بنى رزين پس از قريب هفتاد سال فرمانروايى سقوط كرد و از آن پس از آنهمه امراى طوايف جز امير مملكت سرقسطه كسى باقى نماند . و او نيز نفسهاى آخر حياتش را مىكشيد .\r\n\r\n\r\n","description":"","footnote":"\r\n( 13 ) . ابن عذارى : البيان المغرب ، ج 3 / ص 311 . دوزى اين واقعه را به عبد الملك بن هذيل نسبت مىدهد و مىگويد خود هداياى خويش را نزد آلفونسو برد و در اين هنگام آلفونسو مشغول تصرف طليطله بود .  ) 121 . p , III . V , . tsiH ( . \r\n( 14 ) . ابن الابار : الحلة السيراء ، ص 182 .\r\n","page_name":" 264 ","page_number":272},
  {"content":"\r\n\r\n\r\nفصل چهارم امارت البونت\r\nدر نزديكى شنتمريهء شرقى ، در جنوب شرقى آن ، امارت كوچك ديگرى از امارات طوايف بود به نام البونت يا الپنت . « 1 » . شهر البونت در وسط راه ميان قسطلونه و قونقه واقع شده است ، در نزديكى رود توريه و در دامنهء كوه . از آغاز فتنه ، عبد اللّه بن قاسم الفهرى ، يكى از زعماى خاندانهاى اصيل عرب در آنجا تشكيل حكومت داد .\r\nعبد اللّه بن قاسم در البونت و سرزمينهاى اطراف به استقلال حكومت كرد . بنى القاسم از نسل عبد الملك بن قطن الفهرى هستند . عبد الملك پس از واقعهء بلاط الشهدا و كشته شدن امير اندلس عبد الرحمان الغافقى ، در اواخر سال 114 ه / 732 م امارت اندلس يافت . « 2 »\r\nعبد اللّه بن قاسم در حوادثى كه در آن ايام در شرق يا جنوب اندلس مىگذشت شركت نداشت ؛ زيرا مركز امارت او از صحنهء حوادث به دور بود ، جز اينكه او از طرفداران خلافت اموى بود و با جمعى از غلامان عامرى در اين امر شريك .\r\nشهر البونت محل فرود آمدن عبد الرحمان بن محمد بن عبد الرحمان الناصر و\r\n\r\n\r\n","description":"","footnote":"\r\n( 1 ) . به زبان اسپانيايى  etneuplA . \r\n( 2 ) . المقرى ، نقل از الحجارى در نفح الطيب ، ج 2 / ص 58 .\r\n","page_name":" 265 ","page_number":273},
  {"content":"\r\n\r\nبرادرش هشام بود و ايندو در كنف حمايت او زندگى مىكردند . عبد الرحمان هنگامى كه خيران و همتايان عامرى او نامزد خلافتش كردند و المرتضى لقبش دادند از البونت بيرون آمد . چون المرتضى در جنگى كه ميان يارانش و بربرها در نزديكى غرناطه درگرفت در سال 409 ه به قتل رسيد ، برادرش هشام تحت حمايت عبد اللّه بن قاسم قرار گرفت و در البونت سكونت گزيد ، تا مردم قرطبه او را در ماه ربيع الاخر سال 418 ه به خلافت برگزيدند و المعتد باللّه لقبش دادند . هشام مدت دو سال و هفت ماه در البونت ماند و در قرطبه به نام او خطبه مىخواندند . در ماه ذو الحجهء سال 420 ه به قرطبه درآمد و در آنجا با او تجديد بيعت كردند و دو سال ديگر در مركز خلافت باقى ماند . « 3 »\r\nعبد اللّه بن قاسم در امارت كوچك خود تا سال 421 ه / 1030 م كه وفات كرد ، فرمان مىراند . پسرش محمد بن عبد اللّه ملقب به يمن الدوله به جايش نشست . او نيز قريب دوازده سال حكومت كرد . از حوادثى كه در عهد او گذشته است خبرى نداريم .\r\nچون در سال 434 ه / 1042 م وفات كرد ، پسرش احمد بن محمد بن عبد اللّه ملقب به عز الدوله جانشين او گرديد . عز الدوله تا سال 440 ه / 1048 م كه جهان را بدرود گفت بر سرير حكومت بود . يكى از يارانش فرزند خردسال او محمد را به جاى پدر نشاند .\r\nاين كودك هفت ساله بود و جد مادرىاش كه قاسم نام داشت سرپرستى او را به عهده گرفت ؛ ولى عم او عبد اللّه بن محمد را از اين عمل خوش نيامد ، زيرا خود را سزاوارتر از او به خلافت مىدانست . جمعى نيز با او يار شدند و قاسم را گرفتند و در بند كشيدند و امير خردسال را به دامان مادرش بازگردانيدند . هنوز چند ماهى نگذشته بود كه عبد اللّه زمام همهء امور را در دست گرفت و به جناح الدوله يا نظام الدوله ملقب شد و مادر آن كودك را كه بيوهء برادرش بود به زنى گرفت تا از طمع‌ورزيها و دسيسه‌هاى او در امان بماند و بىهيچ منازعى حكومت كند .\r\nعبد اللّه بن محمد بن بيش از چهل سال در البونت فرمان راند . در عهد او حادثهء مهمى رخ نداد مگر آن ايام كه سراسر منطقه مورد حادثه‌جوييها و تجاوزات السيد الكمپيادور واقع شده بود و ما در تاريخ بلنسيه بدان اشارت كرديم . در سال 482 ه / 1089 م السيد سپاهيان خود را به البونت برد و در آنجا دست به كشتار و آشوب زد .\r\n\r\n\r\n","description":"","footnote":"\r\n( 3 ) . ابن عذارى : البيان المغرب ، ج 3 / ص 127 و 145 .\r\n","page_name":" 266 ","page_number":274},
  {"content":"\r\n\r\nفرمانرواى آن عبد اللّه بن محمد مجبور شد به اطاعت پادشاه قشتاله سر فرود آورد و جزيه‌اى به مبلغ ده هزار دينار بر عهده گيرد . همسايهء او ابو مروان بن رزين صاحب شنتمريهء شرقى نيز چنين جزيه‌اى را به گردن گرفته بود .\r\nچون مرابطون در سال 495 ه / 1102 م بر بلنسيه مستولى شدند بسرعت همهء شهرها و دژهاى اين منطقه را به زير فرمان آوردند . يكى از اينها البونت بود . در روايت ديگر آمده است كه آل قاسم ، صاحبان البونت ، تا سال 500 ه / 1106 م بر سرير قدرت خويش بودند « 4 » ؛ ولى روايت نخستين ارجح است ، زيرا مرابطون در سال 497 ه شنتمريهء شرقى را گرفتند و ظن غالب اين است كه پيش از اين بر البونت كه در جنوب آن واقع است غلبه يافته بودند . و اين واقعه در سال 496 ه / 1103 م بوده است . « 5 »\r\nامير عبد اللّه بن محمد بن قاسم اديب و شاعر بود . نثرش نيز نيكو بود . الحجارى صاحب المسهب اين ابيات را از او نقل كرده است :\r\n خلعت عن الملك لكننى * عن الصبر و المجد لا اخلع\r\nرمانى الزمان بازرائه * و غيرى من خطبه يجزع\r\nفليس فؤادى بالملتظى * و لا مقلتى حسرة تدمع \r\nو از قصيده‌اى از اوست :\r\n اما لكل نبيه فى العلا حيل * تقضى الحقوق بها و المرء منقبض\r\nكن كيف شئت فمن دأبى محافظة * على الذمام و عهد ليس ينتقض \r\n\r\n\r\n","description":"","footnote":"\r\n( 4 ) . ابن عذارى : البيان المغرب ، ج 3 / ص 215 .\r\n( 5 ) . رجوع كنيد به ابن عذارى : البيان المغرب ، ج 3 / ص 127 ، 145 و 215 . ابن الخطيب : اعمال الاعلام ، ص 208 . نيز :  . 834 063 . p , . dibI : ladiP . M . R \r\n","page_name":" 267 ","page_number":275},
  {"content":"\r\n\r\n و همة لم تضق ذرعا بحادثة * ان الكريم على العلات ينتهض\r\nو الحر حر و صنع اللّه منتظر * و الذكر يبقى و عمر المرء ينقرض « 6 » \r\n\r\n\r\n","description":"","footnote":"\r\n( 6 ) . رجوع كنيد به فتح بن خاقان : قلائد العقيان ، ص 127 - 132 . المغرب فى حلى المغرب ، ج 2 / 396 - 398 .\r\n","page_name":" 268 ","page_number":276},
  {"content":"\r\n\r\n\r\nباب پنجم دول طوايف در ثغر اعلى\r\n\r\n","description":"","footnote":"","page_name":" 269 ","page_number":277},
  {"content":"\r\n . \r\n","description":"","footnote":"","page_name":" 270 ","page_number":278},
  {"content":"\r\n\r\n\r\nفصل اول مملكت سرقسطه تا پايان عصر المقتدر بن هود\r\n\r\n1 عهد بنى تجيب\r\nمملكت سرقسطه يا ثغر اعلى بزرگترين و مهمترين ممالك طوايف بود و اين نه به خاطر پهناورى سرزمين بلكه به سبب موقعيت دقيق و خطير آن بود . اين مملكت ميان دولتهاى اسپانيايى مسيحى چون قطلونيه از مشرق و ناوار يا نبره از شمال غربى و قشتاله از جنوب غربى قرار دارد . مملكت سرقسطه قديمىترين دولت مستقل اندلس و ريشه‌دارترين آنهاست ؛ زيرا سرقسطه به سبب جدا افتادنش در گوشه‌اى از شمال شرقى شبه جزيره و دور بودنش از جمع ديگر دول اندلس ، همواره ناچار بوده است كه براى دفاع از هستى و استقلال خود در برابر دشمنان كوشش و تلاش بيشتر به خرج دهد .\r\nمملكت سرقسطه پيش از افروخته شدن آتش فتنه و فروپاشى خلافت و پيش از آنكه در سلك ممالك طوايف قرار گيرد ، به ولايت ثغر اعلى شهرت داشت و در جغرافياى اندلس شامل شهر سرقسطه و اعمال آن و تطيله و وشقه و بربشتر و لارده و افراغه و طركونه و طرطوشه بود . ثغر اعلى منطقهء وسيع و پرنعمتى است كه رود ابرو يا ابره از مصب آن - نزد شهر طرطوشه - تا مدخل آن - نزد شهر قلهره در ولايت ناوار - در آن جريان دارد . همچنين شعبهء بزرگ شمالى اين رود به نام سجرى و شعبه‌هاى\r\n\r\n","description":"","footnote":"","page_name":" 271 ","page_number":279},
  {"content":"\r\n\r\nكوچكترى كه از آن جدا مىشود و به بربشتر و وشقه جارى هستند و شاخهء جنوبى آن يعنى رود خالون تا قلعهء ايوب و دورقه ، اين سرزمين را مشروب مىكنند . در اين سرزمين پهناور با آن دره‌هاى سرسبز و حاصلخيز و آن موقعيت سوق الجيشى ، مملكت سرقسطه در مكان ولايت قديمى ثغر اعلى و مشتمل بر ديگر نواحى آن واقع شده است .\r\nولايت ثغر اعلى در خلال قرن سوم هجرى ( نهم ميلادى ) صحنهء حادثه‌جوييهاى بنى قسى زعماى ثغر مولدين بوده است و ما قبلا در اين باب سخن گفته‌ايم .\r\nدر اواخر اين قرن ، در عهد امير عبد اللّه بن محمد ، بنى تجيب صاحبان دورقه و قلعهء ايوب از اعمال ثغر جنوبى توانستند بر شهر سرقسطه دست يابند و اين كار به دست زعيمشان ابو يحيى محمد بن عبد الرحمان التجيبى معروف به الانقر صورت گرفت .\r\nامير عبد اللّه او را به حكومت سرقسطه و اعمال آن برگماشت تا محبتش را جلب كند .\r\nاين بنى تجيب از زعماى خاندانهاى اصيل عربى در ثغر بودند . بنى تجيب در سرقسطه بسر مىبردند و همانند ديگر سران مولدين در ديگر مراكز ثغر مثل تطيله و وشقه گاه به فرمان حكومت قرطبه سرمىنهادند و گاه بر ضد آن خروج مىكردند ، چنان كه الناصر توانست به اغتشاشاتشان پايان دهد و بار ديگر آنان را به اطاعت وادارد . الناصر بنى تجيب را عفو كرد و زعيمشان محمد بن هشام التجيبى را به جايگاه فرمانروايىاش ، حكومت سرقسطه ، بازگردانيد ؛ زيرا محمد بن هشام از حيث قدرت ادارهء مملكت مردى شايسته بود و بنى تجيب در شمال ، طايفه و ياران بسيار داشتند .\r\nدر ايام المنصور بن ابى عامر ، بنى تجيب احساس كردند كه سيادتشان در ثغر با برنامه‌اى كه المنصور براى پايان دادن به قدرت خاندانهاى عرب طرح كرده ، در خطر افتاده است . زعيم بنى تجيب در اين عصر ، عبد الرحمان بن مطرف التجيبى صاحب سرقسطه بر آن شد كه ابن ابى عامر را براندازد . پس با پسر او عبد اللّه بر ضدش دست به توطئه زد . ما از اين توطئه در اخبار دولت عامرى سخن گفتيم و ديديم كه چگونه ابن ابى عامر توانست عبد الرحمان التجيبى و عبد اللّه را دستگير كند و حكم به اعدامشان دهد ؛ ولى بعد از آن يحيى بن عبد الرحمان التجيبى را در امارت سرقسطه باقى گذاشت . اين واقعه در سال 379 ه / 989 م اتفاق افتاد .\r\nيحيى بن عبد الرحمان در حكومت سرقسطه برقرار بود تا سال 408 ه / 1017 م كه چشم از جهان فروبست و پيش از مرگ خويش لهيب فتنه و فروپاشى خلافت\r\n\r\n","description":"","footnote":"","page_name":" 272 ","page_number":280},
  {"content":"\r\n\r\nاموى اندلس و پاره‌پاره شدن اندلس را به چشم خود ديد . بيشتر توجه او در چنين موقعيت دشوار و حساسى نگهداشتن قلمرو خود بود از تجاوز مسيحيان و اينكه بتواند در يك سرزمين دورافتاده در عصر بروز حوادث ، مملكت خود را در امان بدارد . چون يحيى بن عبد الرحمان بمرد پسرش منذر بن يحيى التجيبى به جاى او نشست .\r\nمىتوانيم منذر بن يحيى التجيبى را نخستين امير ثغر اعلى در عهد ملوك الطوايف به‌شمار آوريم . منذر بن يحيى بر سرقسطه و اعمال آن فرمان راند و الحاجب ذو الرياستين خوانده شد و نيز مانند خلفا به المنصور ملقبش نمودند . چون اوضاع در قرطبه ديگرگون شد و على بن حمود به بهانهء رهايى خليفه هشام المؤيد به آن شهر درآمد و خود را خليفه خواند ، منذر بن يحيى در كنار خيران و همتايان او از غلامان عامرى به معارضه با على ابن حمود برخاست و آنگاه كه اينان عبد الرحمان بن محمد بن عبد الرحمان الناصر را به خلافت برداشتند و المرتضى لقب نهادند و برايش لشكرى آراستند و به جنگ بربرها و خلع على بن حمود رفتند ، منذر بن يحيى با بخشى از قواى خود با ايشان در حركت آمد و جمعى از مزدوران مسيحى به سردارى كنت رامون امير برشلونه كه هم‌پيمان او بود نيز با منذر بودند . يكى از سرداران او در اين حمله مردى بود كه بعدها در تطور حوادث ثغر اعلى مقامى مهم يافت . اين سردار سليمان بن هود بود . نيز مىدانيم در نبردى كه در آن روزگاران ، در بيرون شهر غرناطه ميان قواى اندلسى و سپاه بربر به سردارى زاوى بن زيرى الصنهاجى درگرفت و به هزيمت سپاه اندلسيها و قتل نامزد خلافتشان المرتضى در سال 409 ه / 1018 م انجاميد ، سليمان بن هود شركت داشت و لياقت خود را نشان داد . « 1 »\r\nمنذر و هم‌پيمانان مسيحىاش به شمال بازگشتند در حالى كه او يقين كرده بود در يك قضيهء زيانمند شركت داشته و حال آنكه حوادث بلنسيه حكايت از آن داشت كه براى فعاليت او ميدان وسيعى گشوده شده است ، به اين معنى كه چون مبارك امير بلنسيه در سال 408 ه درگذشت و لبيب العامرى صاحب طرطوشه به دعوت مردم بلنسيه به جايش قرار گرفت سپس در فرمانروايى ، مجاهد العامرى صاحب دانيه هم با او شريك شد ، مردم\r\n\r\n\r\n","description":"","footnote":"\r\n( 1 ) . ابن عذارى : البيان المغرب ، ج 3 / ص 126 و 127 . همچنين رجوع كنيد به :\r\n . 813 - 513 . p , II . V , . tsiH : yzoD \r\n","page_name":" 273 ","page_number":281},
  {"content":"\r\n\r\nبلنسيه با لبيب دل بد كردند ؛ زيرا خود را تحت نفوذ صاحب برشلونه كنت رامون برنگر درآورده بود و او را اجازه داده بود كه به‌طور آشكارى در امور بلنسيه دخالت كند . پس بشوريدند و لبيب به طرطوشه گريخت و مجاهد علاوه بر دانيه به فرمانروايى بلنسيه نيز ادامه مىداد ؛ ولى مردم بلنسيه به اين قانع نبودند و خواستند منذر بن يحيى التجيبى بر شهرشان حكومت كند . منذر با سپاه خود به سوى دانيه راند و مجاهد به دفاع برخاست و ميانشان چند جنگ درگرفت و مردم از عواقب آن جنگها بيمناك شدند .\r\nپس غلامان عامرى گردآمدند و با نوادهء سرور خود عبد العزيز بن عبد الرحمان بن المنصور بيعت كردند و او را امير بلنسيه خواندند . اين واقعه در سال 411 ه / 1021 م اتفاق افتاد . در اين هنگام مجاهد به دانيه رفت و منذر بن يحيى به سرقسطه بازگرديد . « 2 »\r\nمنذر سه سال ديگر بر سرقسطه حكومت كرد و در سال 414 ه / 1023 م درگذشت .\r\nمنذر را با همسايگانش از امراى مسيحى ارتباط بود . مخصوصا رامون بورل امير برشلونه با او پيمان مودت داشت . همچنين با سانچوى بزرگ پادشاه ناوار و پسرش فرناندوى اول پادشاه قشتاله و آلفونسوى پنجم پادشاه ليون دم از علايق دوستى مىزد . منذر بن يحيى در دوستى با امراى مسيحى مبالغه مىكرد تا آنجا كه براى عقد ازدواج دو تن از امراى مسيحى ، سانچو پادشاه ناوار و رامون بورل امير برشلونه ، در قصر خود مجلس عقد زناشويى ترتيب داد و فقها و كشيشان و اعيان دو ملت در آن شركت جستند .\r\nمردم بدين سبب بر او خشم گرفتند و از او انتقادهاى سخت نمودند . البته منذر بن يحيى با اين اعمال خود مىخواست با اين پادشاهان دوستى ورزد ، شايد مانع تجاوز ايشان به بلاد خود شود . منذر بن يحيى علاوه بر اين توانست آنان را به سياستى مسالمت‌جويانه با همسايگان خود از ملوك مسلمين وادار سازد ؛ از اين‌رو در عهد او سرقسطه مدتى در صلح و آسايش بسر برد و چونان قرطبه در عهد حكومت جماعت آباد گرديد . مردم پس از مرگش دريافتند كه سياست او چه سياست عاقلانه و دورانديشانه‌اى بوده و چه عواقب خوشى در پى داشته است . « 3 »\r\nمنذر بن يحيى زندگى پرتجملى داشت . در قصر باشكوهش جمع كثيرى از\r\n\r\n\r\n","description":"","footnote":"\r\n( 2 ) . ابن عذارى : البيان المغرب : ج 3 / ص 163 و 164 .\r\n( 3 ) . ابن عذارى : البيان المغرب : ج 3 / ص 176 و 177 . ابن خلدون : العبر ، ج 4 / ص 163 . و نيز رجوع كنيد به دوزى :  IIVX VIX . ppA , I . V , sehcrehceR . \r\n","page_name":" 274 ","page_number":282},
  {"content":"\r\n\r\nكنيزان و غلامان و حشم و ذخاير نفيس و تحف گرانبها گردآمده بود . منذر به دوستان خود از ملوك مسيحى هداياى فاخر مىداد و بدين طريق ، مودت و رضايت آنان را جلب مىكرد . در ميان وزراى او برخى از نويسندگان و دبيران آن زمان جاى داشتند چون ابو العباس بن مروس از مردم تدمير و ابى عامر بن ازرق و ابن واجب و غير ايشان .\r\nشاعر زمان ، ابو عمر بن دراج القسطلى چون نزد منذر آمد ، قصيده‌اى در مدح او سرود به اين مطلع :\r\n بشراك من طول الترحل و السرى * صبح بروح السفر لاح و اسفرا \r\nو از ابيات آن است :\r\n فلئن تركت الليل فوقى داجيا * فلقد لقيت الصبح بعدك ازهرا\r\nو حللت ارضا بدلت حصباؤها * ذهبا يرف لناظرى و جوهرا\r\nضربوا قداحهم على ففاز بى * من كان بالقدح المعلى اجدرا « 4 » \r\nچون منذر درگذشت پسرش يحيى به جايش نشست و به المظفر ملقب گرديد و سالى چند بر سرقسطه و اعمال آن حكومت كرد . يحيى بن منذر در سال 420 ه / 1029 م بمرد . ظاهرا نتوانست سياست مودت‌آميزى را كه پدرش با همسايگان و امراى برشلونه در پيش گرفته بود ادامه دهد ؛ زيرا صاحب برشلونه كنت رامون به برخى اطراف مملكت او دست‌اندازى كرد و يحيى مجبور شد پاره‌اى از دژها را به او سپارد .\r\nپس از يحيى بن منذر پسرش منذر بن يحيى جانشين او شد و الحاجب معز الدوله لقب يافت . ما را از كارهاى اين امير در مدت حكومتش چندان اطلاعى نيست . حكومتش پانزده سال مدت گرفته است ؛ ولى از جريان كشته شدنش و از ميان رفتن دولت بنى تجيب\r\n\r\n\r\n","description":"","footnote":"\r\n( 4 ) . ابن بسام قطعات طولانى از اين قصيده نقل كرده است : الذخيره ، قسمت اول ، مجلد اول / ص 56 - 58 .\r\n","page_name":" 275 ","page_number":283},
  {"content":"\r\n\r\nبه دست او آگاهيم . اين واقعه در آغاز ماه ذو الحجهء سال 430 ه / اوت 1039 م بود . در اين روز يكى از پسر عمان و سردارانش به قصر او راه يافت . اين مرد عبد اللّه بن حكيم نام داشت . عبد اللّه ظاهرا براى سلام به قصر آمده بود ، ولى سالها بود كه قصد قتل او داشت . منذر ميان تنىچند از غلامان صقلابى خود نشسته بود و جز يكتا پيرهنى بر تن نداشت و كتابى در دست داشت و در آن مىنگريست . در اين حال آن مرد به ناگاه برجست و با كاردى كه از پيش آماده كرده بود ضربتى بر حلقش زد و رگهايش را ببريد . همهء خادمان بگريختند . يكى از آنها كه مرد دليرى بود باقى ماند تا از سرور خويش دفاع كند . عبد اللّه با ضربتى او را از پاى درآورد . سپس به حيات منذر پايان داد و سرش را ببريد . سپس آن را بر عصا كرد و بر شرفهء قصر برافراشت و فرياد زد اين است سزاى كسى كه امير المؤمنين را عصيان كند . مرادش از امير المؤمنين آن مردى بود كه قاضى ابن عباد در اشبيليه آشكار كرده بود و مىپنداشت كه هشام المؤيد است . اين واقعه در سال 426 ه / 1035 م اتفاق افتاد . برخى از امراى طوايف او را تأييد كرده بودند ، ولى يحيى بن منذر التجيبى به اين دروغ گردن ننهاد . پسرش منذر بن يحيى نيز از پدر پيروى مىكرد .\r\nچون مردم سر منذر را بر عصا ديدند حيران شدند و از بيم زبانشان بسته شد . قاتل در حال نزد قاضى و اعيان كس فرستاد . آنان به قصر آمدند و قاتل را ديدند بر سر مقتول خويش نشسته و پيكر منذر غرقه در خون در كنارى افتاده است . عبد اللّه بن حكيم گفت كه اين كار را در راه اصلاح حال عموم مردم كرده است . آنگاه سليمان بن هود را دعوت كرد كه به حكومت نشيند . بعضى مىگويند خود را به حكومت نامزد كرد و پسرعموهايش نيز او را به حكومت برگزيدند . مردم هم در حالى كه تصميم به نابودىاش گرفته بودند بازگشتند .\r\nچون خبر كشته شدن منذر بن يحيى در همه‌جا پيچيد ، دايى او اسماعيل بن ذو النون صاحب طليطله به سرقسطه شتافت تا كار را تدارك كند . در سرقسطه هرج‌ومرج برپا شد و بيم آن بود كه فتنه همه‌جا را دربرگيرد . مردم براى دستگيرى قاتل و عقوبت او به قصر هجوم آوردند . عبد اللّه بن حكيم به قصر تحصن جست و تصميم گرفت از خود دفاع كند ؛ ولى چون ديد عاقبت به دست مهاجمان خواهد افتاد ، هرچه توانست از ذخاير قصر برگرفت و از در عقب قصر بگريخت و به قلعهء روطه يكى از قلاع استوار سرقسطه پناه برد . عبد اللّه بن حكيم همهء اين كارها را به يارى چند تن از ياران خود انجام داد .\r\n\r\n","description":"","footnote":"","page_name":" 276 ","page_number":284},
  {"content":"\r\n\r\nبه هنگام فرار ، دو برادر منذر و بعضى از اعيان از جمله ابو المغيرة بن حزم را نيز در بند كشيده ، به گروگان برد . مردم به قصر سرقسطه حمله كردند و تاراج و ويرانش نمودند و هرج‌ومرج و آشوب همه‌جا را فراگرفت .\r\nدر اين هنگام مردى به ميدان آمد كه دست تقدير او را براى قمع فتنه ذخيره كرده بود . اين مرد ، ابو ايوب سليمان بن محمد بن هود الجذامى بود . سليمان بن محمد بن هود نيز چون بنى تجيب به يك خاندان اصيل عربى انتساب داشت . جد اعلايشان هود به اندلس داخل شد . او از قبيله ازد بود . سليمان بن هود به هنگام بروز فتنه از سرداران بزرگ جنگى در ثغر اعلى بود . بر شهر لارده مستولى شده و فرمانرواى آن ابو المطرف التجيبى را كشته بود . سپس بر تطيله از بلاد اطراف ثغر غلبه يافت . به هنگام قتل منذر بن يحيى التجيبى در تطيله بود . چون از حوادث سرقسطه خبر يافت شتابان به آنجا آمد .\r\nبعضى گويند به هنگام وقوع حادثه در لارده مقام داشت و مردم سرقسطه از او خواستند كه به آنجا رود . ابن خلدون روايت ديگر مىآورد ، خلاصه آنكه سليمان بن هود خود مرتكب جريمهء سرقسطه شده بود . و پادشاه مقتول منذر معز الدوله نبود بلكه پدرش يحيى المظفر بود و او بود كه در آن ايام حكومت مىكرد . ابن خلدون تاريخ حادثه را در سال 431 ه مىداند . « 5 »\r\nابن الخطيب واقعهء قتل را مسكوت گذاشته و مىگويد مردم سرقسطه خود بر يحيى بن منذر بن يحيى شوريدند و به او پشت كردند و به سليمان بن هود روى آوردند « 6 » ، جز اينكه اين دو روايت را روايت ابن حيان مورخ معاصر او نفى مىكند ؛ از اين‌رو ما همين روايت را برگزيديم . صاحب البيان المغرب نيز آن را تأييد مىنمايد . « 7 »\r\nدر هرحال سليمان بن هود با يارانش به سرقسطه شتافت و در آغاز محرم سال 431 ه / بيست و دوم سپتامبر سال 1039 م بر آن مستولى گرديد . حال اين استيلا به دعوت مردم سرقسطه بوده يا در اثر اعمال قدرت - كه شق اخير به نظر ارجح مىآيد - سليمان بن هود زمام امور را بىهيچ منازعى به دست گرفت و با روى كار آمدن او رياست خاندان\r\n\r\n\r\n","description":"","footnote":"\r\n( 5 ) . ابن خلدون : العبر ، ج 4 / ص 163 .\r\n( 6 ) . ابن الخطيب : اعمال الاعلام ، ص 170 .\r\n( 7 ) . رجوع كنيد به روايت ابن حيان كه به تفصيل در البيان المغرب آمده است : ج 3 / ص 178 - 181 و نيز ج 3 / ص 221 و 222 .\r\n","page_name":" 277 ","page_number":285},
  {"content":"\r\n\r\nتجيبى بر ثغر اعلى پس از يك قرن و نيم پايان يافت و در سرقسطه و ثغر اعلى خاندان جديد بنى هود روى كار آمد . ابن الابار از ميان ديگر خاندانهاى طوايف تنها آنان را به شجاعت و شهامت مىستايد . اينان در حوادث عصر ملوك الطوايف بخصوص در حوادث ثغر اعلى و منطقهء شرقى اندلس نقش مهمى داشتند . « 8 »\r\n\r\n2 عهد بنى هود\r\nسليمان بن محمد بن هود در آغاز محرم سال 431 ه بر تخت فرمانروايى سرقسطه نشست و بر سراسر ثغر اعلى بجز طرطوشه حكومت كرد . طرطوشه در دست يكى از غلامان عامرى بود . سليمان را از القاب خلافت به المستعين باللّه ملقب ساختند . سليمان از همان آغاز با قوت و شدت به كار پرداخت و كارش بالا گرفت و دولتش استوارى يافت .\r\nمدت حكومتش در اين مملكت جديد هشت سال بود . مهمترين واقعه‌اى كه در زمان حكومت او اتفاق افتاد ، جنگهاى اوست با المأمون بن ذو النون . منطقه‌اى كه ميان دو مملكت واقع بود - يعنى آن قسمت از اراضى كه در جنوب غربى سرقسطه و شمال شرقى طليطله بود - موجب نزاع و زدوخورد مىشد . پيش از اين آورديم كه بنى ذو النون خويشاوندان مادرى منذر بن يحيى آخرين امراى سرقسطه از بنى تجيب بودند و سليمان بن هود جاى منذر بن يحيى را گرفته بود و اين خود عامل ديگرى براى شدت يافتن اختلاف ميان دو خاندان بود . زدوخورد ميان دو طرف نخست در وادى الحجاره كه از اعمال طليطله بود رخ داد . سليمان بن هود پسر خود احمد را با سپاهى گران به آنجا فرستاد و سراسر آن را اشغال نمود . اين حادثه در سال 436 ه / 1044 م اتفاق افتاد .\r\nالمأمون بن ذو النون نيز با سپاه خود بيامد و ميان دو لشكر جنگهايى درگرفت كه منجر به هزيمت المأمون گرديد . المأمون با سپاه خود به طلبيره بازگشت . احمد بن سليمان در پى او بود و او را زير فشار نهاده بود . المأمون هنگامى از اين مهلكه نجات يافت كه\r\n\r\n\r\n","description":"","footnote":"\r\n( 8 ) . ابن الابار : الحلة السيراء ، ص 224 .\r\n","page_name":" 278 ","page_number":286},
  {"content":"\r\n\r\nسليمان ، فرزند خود را از تعقيب او بازداشت .\r\nپيش از اين در اخبار طليطله از حوادث اين نزاع خبر داديم و بيان كرديم كه چگونه المأمون پس از هزيمتش ، به فرناندوى اول پادشاه قشتاله پناه برد و از او يارى خواست و به اطاعت او اعتراف نمود و چه‌سان فرناندو او را با فرستادن لشكرى يارى نمود و در اراضى مملكت سرقسطه دست به آشوب و ويرانى زد . در اين حال ، سليمان ابن هود نيز به نوبهء خود به پادشاه قشتاله توسل جست و براى او اموال و تحفى گرانبها فرستاد . فرناندو لشكر خود را فرستاد كه در اراضى طليطله تا وادى الحجاره و قلعة النهر ( قلعهء هنارس ) دست به آشوب و تاراج زند . عكس العمل المأمون آن بود كه به گارسيا پادشاه ناوار التجا جويد و با ارسال اموال بسيار او را استمالت كند . گارسيا زمينهاى مملكت سرقسطه را كه در همسايگى او بود مورد حمله قرار داد . پادشاه قشتاله هم در عوض بار ديگر به اراضى طليطله دستبرد زد . بدين‌گونه اين نبرد ويرانگر ميان ابن هود و ابن ذو النون چندى ادامه داشت . ابن حيان آنها را دو امير شوم و بدشگون براى مسلمانان مىشمارد كه جنگشان مردم اندلس را به فغان آورده بود . دو پادشاه قشتاله و ناوار با كوشش تمام در افروخته نگاه داشتن اين آتش تلاش مىكردند . يكى به حساب ابن هود بر طليطله مىتاخت و ديگرى به حساب ابن ذو النون به سرقسطه . اين كشمكش كشنده ميان دو امير مسلمان جز به مرگ سليمان بن هود در سال 438 ه / 1046 م پايان نگرفت .\r\nو ما قبلا در اين باب سخن گفتيم . « 9 »\r\nسليمان بن هود اندكى پيش از مرگ ، مملكت خود را ميان پنج فرزندش تقسيم كرد . احمد را ولايت سرقسطه - پايتخت مملكت - داد و يوسف را لارده و لب را ولايت وشقه و منذر را ولايت تطيله و محمد را ولايت قلعهء ايوب . اينان هركدام در قلمرو خويش استقلال داشتند . ولى تقسيم مملكت به اين شيوه كار درستى نبود بلكه سبب اختلاف و جنگهاى داخلى مىشد . احمد بن سليمان ملقب به المقتدر صاحب سرقسطه از ديگر برادران آزمندتر بود و مىكوشيد تا آنچه را كه آنان در دست داشتند از ايشان بستاند . نخست سه تن از برادران خود را به حيله بفريفت و با وعدووعيد بر\r\n\r\n\r\n","description":"","footnote":"\r\n( 9 ) . رجوع كنيد به ابن عذارى : البيان المغرب ، ج 3 / ص 277 - 283 . ابن الخطيب : اعمال الاعلام ، ص 178 . همچنين :  57 47 . p , III . V , . tsiH : yzoD . \r\n","page_name":" 279 ","page_number":287},
  {"content":"\r\n\r\nقلمروشان دست يافت . اينان لب صاحب وشقه و منذر صاحب تطيله و محمد صاحب قلعهء ايوب بودند . احمد پس از گرفتن شهرهايشان ايشان را به زندان فرستاد و در سخت‌دلى به جايى رسيد كه چشمانشان را ميل كشيد ؛ ولى برادر ديگرش يوسف صاحب لارده و ملقب به حسام الدوله و المظفر ، رقيب او بود . او خود مردى دلير و باشهامت بود و در برابر طمع‌ورزيهاى برادر سخت مقاومت ورزيد و جلو دسيسه‌هاى او را سد كرد .\r\nدر اين هنگام ميان دو برادر جنگى درگرفت . اهالى ثغر اعلى كه ديدند احمد در حق برادران خود چه كرده و براى غصب ولاياتشان مرتكب چه اعمال ناپسندى شده است ، با او دل بد كردند . پس نداى خلع او را دادند و بسيارى از شهرها از تصرف او بيرون رفت و به دست برادرش افتاد و براى او جز سرقسطه جايى باقى نماند . احمد همچنان چشم به راه فرصتى بود كه پيش آيد و بر برادر ضربهء خود را فرود آورد و اين فرصت به زودى پيش آمد ، از اين قرار كه در شهر تطيله از شهرهايى كه به قلمرو يوسف المظفر پيوسته بود قحطى پديد آمد . مردم قحطىزده از يوسف يارى طلبيدند و او اهالى ثغور را به جمع‌آورى طعام براى قحطىزدگان فراخواند . مقدار زيادى فراهم آمد . يوسف ديد كه نمىتواند اين طعامها را از راه سرقسطه به تطيله فرستد ، زيرا از غدر برادر در امان نبود ؛ از اين‌رو با گارسيا پادشاه ناوار مذاكره كرد و براى او اموالى فرستاد تا اجازه دهد كه اين طعامها از خاك او بگذرد و به تطيله رسد . گارسيا اجابت كرد . احمد بن سليمان خبر يافت و در نهان نزد گارسيا كس فرستاد و دو برابر آن اموال را كه برادرش براى او فرستاده بود پيشنهاد كرد تا اجازه دهد هنگام عبور قافلهء خواربار از خاك او ، آن را غارت كند . پادشاه مسيحى نيز به اين پيشنهاد فرومايه جواب قبول داد و آنچه احمد انديشيده بود بوقوع پيوست . قافلهء آذوقه را شمار زيادى از چارپايان و چند هزار سپاهى بود . چون از مملكت ناوار در شمال شرقى تطيله مىگذشت ناگاه سپاهيان احمد المقتدر كه با موافقت گارسيا در جايى كمين كرده بودند ، تاخت آوردند و بسيارى از مردان محافظ را كشتند و مسيحيان اموالشان را غارت كردند و جز اندكى نتوانست خود را برهاند . اين واقعهء شنيع كه خبر از سرشت پليد احمد المقتدر مىداد و از غدر و نابكارى او حكايت داشت ، سبب شد كه كار يوسف روى به ضعف نهد و دولت احمد پاىبرجا گردد و بيم او در دلها افتد و مناطقى را كه از دست داده بود\r\n\r\n","description":"","footnote":"","page_name":" 280 ","page_number":288},
  {"content":"\r\n\r\nبازپس ستاند . « 10 »\r\nضربت بعدى احمد المقتدر ، استيلاى او بر ثغر طرطوشه بود . طرطوشه راه سرقسطه به دريا بود اگر طركونه را كه در حدود امارت برشلونه است استثنا كنيم .\r\nطرطوشه از اعمال لارده به‌شمار مىرفت و از عهد فتنه در دست يكى از غلامان عامرى بود . نخستين كسى كه بر آن استيلا يافت و فرمان راند لبيب العامرى بود كه مردى دورانديش و نيرومند بود . منذر بن يحيى التجيبى كوشيد تا طرطوشه را از او بستاند .\r\nلبيب العامرى از مبارك صاحب بلنسيه يارى خواست . مبارك افواجى از لشكر خود را به يارىاش فرستاد و منذر از آنجا دور شد . وقتى در سال 407 ه مبارك رخت از جهان بربست ، لبيب العامرى به دعوت مردم بلنسيه جانشين او شد و چون با همتاى خود مجاهد راه خلاف در پيش گرفت به طرطوشه بازگرديد و در آنجا بماند تا در سال 433 ه / 1041 م درگذشت . يكى ديگر از غلامان صقلابى عامرى به نام مقاتل و ملقب به سيف الملك جانشين او شد . او نيز تا سال 445 ه / 1043 م كه درگذشت ، بر آنجا فرمان مىراند . يكى از غلامان عامرى به نام يعلى به جايش قرار گرفت و پس از او نوبت به نبيل رسيد . المقتدر احمد بن هود همچنان به استيلاى غلامان صقلابى يكى پس از ديگرى بر طرطوشه به ديدهء خشم مىنگريست و منتظر فرصت بود تا اين شهر مرزى را به دست آورد . سرانجام فرصت دلخواه را به دست آورد ، و اين به هنگامى بود كه طرطوشه بر ضد نبيل بشوريد .\r\nالمقتدر لشكر به طرطوشه برد . نبيل طرطوشه را در حال ، تسليم او نمود و خود از آنجا بيرون آمد . بدين‌گونه دولت غلامان صقلابى در سال 452 ه / 1060 م به پايان آمد . « 11 »\r\n* بزرگترين حادثه يا به عبارت ديگر بزرگترين محنتى كه در عهد المقتدر بن هود بر سر مسلمانان نازل شد جنگ نورمانها با شهر بربشتر بود كه مردم شهر را كشتار كردند و اعمالى مرتكب شدند كه در صفحات تاريخ همانند آن ضبط نشده است . ابن حيان\r\n\r\n\r\n","description":"","footnote":"\r\n( 10 ) . ابن عذارى : البيان المغرب ، ج 3 / ص 223 و 224 .\r\n( 11 ) . ابن عذارى : البيان المغرب : ج 3 / ص 250 و 302 . ابن خلدون : العبر ج 4 / ص 163 . همچنين :\r\n . 93 83 . p , safiaT ed seyeR soL : seviV y . P \r\n","page_name":" 281 ","page_number":289},
  {"content":"\r\n\r\nكه به هنگام وقوع حمله در قرطبه مىزيسته به تفصيل و با بيانى دردآلود و مؤثر آن واقعه را به تحرير درآورده است ، از اين قرار كه سپاهى از نورمانها ( يا چنان كه در روايات عربى آمده است اردمانيين ) كه شمارشان را ده هزار سوار نوشته‌اند به سردارى گيوم دومونره در سواحل قطلونيه فرود آمد و سرزمين سرقسطه را در ناحيهء شمالى درنورديد و به سوى مشرق حركت كرد . در باب كيفيت موقعيت و سبب حمله و سردار آن روايات مختلف است ؛ ولى آنچه از آن روايات مختلف برمىآيد اين است كه در ولايت نورماندى فرانسه سالها پيش از اين حادثه ، نورمانها با موافقت پادشاه فرانسه استقرار يافته بودند . اين نورمانهاى بلاجوى به طلب يافتن غنايم با جمع كثيرى از سواران فرانسوى از سرزمين خود قدم بيرون نهادند . فرمانده اين حمله سواركار سلحشور گيوم دومونره يكى از بزرگترين سواران سلحشور زمان خود بود . پيش از اين در اواسط قرن يازدهم ميلادى به ايتاليا رفته و كرسى رسولى را خدمت كرده بود تا آنجا كه به سردارى سپاه رومى و پاپى نايل آمده بود . اما چرا گيوم دومونره به قطلونيه حمله كرد ، هنوز در پردهء ابهام است . آنچه از بررسى جوانب امر به دست مىآيد اين است كه اين حمله از آن‌گونه حملاتى بود كه در زير پوشش يك جنگ صليبى ، مقاصد ديگرى چون به دست آوردن غنايم جنگى و اسيران مسلمان را در هرجا كه باشند پنهان داشته بود . تحقيقات امروزى اين خصلت را در اين سلسله جنگها تأييد مىكند و مىگويد عامل اصلى اين لشكركشى پاپ الكساندر دوم بود . « 12 » روايات اسلامى صراحت دارند كه اين لشكر از فرانسه آمد و « فرنگان از ارض كبير ( يعنى فرانسه ) با سپاهى بىشمار به اندلس راندند و در مرزهاى سرقسطه پراكنده شدند . » « 13 » اما روشن نيست كه اينان از طريق جبال پيرنه به قطلونيه آمدند يا از دريا . در هرحال ، نورمانها به قطلونيه فرود آمدند و مملكت سرقسطه را زير پى سپردند . آنها نخست وشقه يكى از شهرهاى مهم سرقسطه را به تصرف درآوردند . چند روزى در آنجا درنگ كردند ، ولى چون حاصلى به دست نياوردند از آنجا بيرون آمدند و راه بربشتر را پيش گرفتند . شهر بربشتر نيز از حيث اهميت و استحكام كمتر از وشقه نبود .\r\nشهر بربشتر بر ساحل شعبه‌اى كوچك از شعب رود ابره و ميان دو شهر لارده و\r\n\r\n\r\n","description":"","footnote":"\r\n( 12 ) .  . 354 . p , sebarazoM soL : sagigaG saL ed . I \r\n( 13 ) . الحلل الموشيه ، ص 54 . الحميرى : الروض المعطار ، ص 40 .\r\n","page_name":" 282 ","page_number":290},
  {"content":"\r\n\r\nوشقه و در شمال شرقى سرقسطه است . بربشتر در آن ايام يكى از مهمترين شهرهاى شمالى اسلامى بود . نورمانها بربشتر را در اوايل سال 456 ه / بهار سال 1064 م محاصره كردند .\r\nالمقتدر بن هود براى نجات شهر در محاصره افتاده اقدامى نكرد ؛ زيرا اين شهر در قلمرو برادرش يوسف المظفر بود . اين برخورد المقتدر با چنين حادثه‌اى از ترس و فرومايگى او سرچشمه مىگرفت و البته عواقب دردناك آن را نيز ديد . يوسف المظفر نتوانست خود از آن دفاع كند و شهر را به حال خود رها كرد . اين محاصره چهل روز مدت گرفت و مسلمانان همچنان در درون شهر مستحكم خويش پاى مىفشردند و افراد پادگان شهر پىدرپى از شهر بيرون مىآمدند و با دشمنان زدوخورد مىكردند و بازمىگشتند . چون شهر در تنگنا افتاد و خوردنى به پايان رسيد ، هرج‌ومرج و نزاع و كشمكش ميان اهالى بالا گرفت . نورمانها از اين موضوع آگاه شدند و محاصره را سخت‌تر كردند و بر جديت خويش افزودند و پس از نبردى سهمناك ، اولين گروههاى لشكر دشمن كه پنج هزار مرد جوشن‌پوش بودند به شهر درآمدند . مسلمانان سرسختانه دفاع كردند و پانصد تن از آنان را كشتند و عاقبت ناچار شدند به قصبه و بخش درونى شهر پناه برند و تا آخرين لحظه از خود دفاع كنند . ولى اتفاقى افتاد كه نزول حادثه را تسريع كرد و آن اينكه آب درون شهر از يك راه زيرزمينى كه به رودخانه متصل بود تأمين مىشد . به وسيلهء يكى از خائنان ، نورمانها از اين راز آگاه شدند و صخره‌اى عظيم در آن افگندند و راه آب را سد كردند . تشنگى محاصره‌شدگان را از پاى درآورد ، چنان كه همه چون اشباح مرگ شده بودند . پس نزد نورمانها كس فرستادند و براى خود و زن و فرزندانشان امان خواستند و بدان شرط كه هيچ‌چيز از اموال خود برندارند ، از شهر خارج شوند ؛ ولى نورمانها اين پيشنهاد را نپذيرفتند و مردم شهر تصميم به دفاع گرفتند و دفاعى دليرانه كردند . نورمانها چونان وحوش درنده به شهر درآمدند و هركه را يافتند كشتند يا اسير كردند و از آنهمه جز سردارشان ابن الطويل و قاضىشان ابن عيسى و تنى چند از اعيان رهايى نيافتند .\r\nروايات اسلامى ، اعمال سبعانهء نورمانها را با شرح و بسط بيشترى نقل كرده‌اند .\r\nشمار كشتگان و اسيران شهر را چهل هزار « 14 » يا پنجاه هزار و در روايتى ديگر صد هزار تن\r\n\r\n\r\n","description":"","footnote":"\r\n( 14 ) . الحلل الموشيه ، ص 54 .\r\n","page_name":" 283 ","page_number":291},
  {"content":"\r\n\r\nنوشته‌اند . شمار كثيرى از زنان تا عطش خود فرونشانند خويشتن در آب افگندند و كشته شدند . چون مردم شهر در سايهء امانى كه به آنها داده بودند از شهر بيرون مىآمدند سردار لشكر مسيحى از كثرت آنان به وحشت افتاد كه مبادا تن و توشى گيرند و براى رهايى خويش دست به اقدامى زنند ؛ از اين‌رو فرمان داد تيغ در آنان نهند تا از شمارشان كاسته شود . در اين مرحله نيز شش هزار تن را بر خاك هلاك افگندند . به هنگام ازدحام ، بسيارى از پيران و كودكان جان باختند . بسيارى خود را از ديوارها آويخته بودند تا زير دست و پاى له نشوند . قريب به هفتصد تن از جنگجويان در قلعهء شهر براى دفاع موضع گرفته بودند ؛ بيشترشان از تشنگى هلاك شدند . اما روزهاى بدترى در انتظار مسلمانان بود و در آن روزها مهاجمان مرتكب اعمالى شدند كه از پست‌ترين و فرومايه‌ترين آدمكشان چنان اعمالى ديده نشده بود .\r\nابن حيان اين فاجعه را چنين وصف مىكند : « همهء كسانى كه از شهر خارج شده بودند - پس از آنكه جماعتى را كشتند تا از شمارشان كم شود و جماعتى در ازدحام خلق زير پا له شدند و مردند - در مقابل دروازه گردآمدند و منتظر آنكه دست قضا چه بر سرشان آورد . در اين حال ندا دادند كه هركس با زن و فرزند خود بايد به خانه‌اش بازگردد . مردم بار ديگر به هيجان آمدند و باز هجوم و ازدحام آغاز شد با شدتى بيشتر از آن هنگام كه از شهر خارج مىشدند . چون با زن و فرزندان در خانه‌هاى خود استقرار يافتند ، مشركان به امر فرمانده خويش خانه‌ها را ميان خود تقسيم كردند . هر خانه كه به كسى تعلق مىگرفت آن را با هرچه و هركس كه در آن بود ضبط مىنمود ؛ آنگاه به هر طريق كه خود مىخواست با آنان رفتار مىكرد . هرچه پيش چشم بود مىربود و براى نشان دادن دفينه‌ها صاحب‌خانه را بشدت شكنجه مىكرد و چه‌بسا بسيارى در زير شكنجه مىمردند و راحت مىشدند و چه‌بسا نمىمردند و آنچه مىديدند از مرگ بدتر بود . نورمانها به هتك نواميس سخت مولع بودند . دستهاى مردان را مىبستند و به زنان در برابر چشم شوهرانشان و به دختران در برابر چشم پدرانشان تجاوز مىكردند و هريك از آنان كه خود چنين نمىكردند حق خويش را به حشم و غلامانشان عطا مىكردند . كافران در آن روز مرتكب زشتكاريهايى شدند كه زبان از گفتنش عاجز است و از توصيف آن قاصر . و الحول و القوة للّه العظيم . »\r\nمسيحيان جمع كثيرى را برده ساختند و غنايم بسيار فراچنگ آوردند بويژه از\r\n\r\n","description":"","footnote":"","page_name":" 284 ","page_number":292},
  {"content":"\r\n\r\nزنان و كودكان . ابن حيان مىگويد : « سهم سردار سپاهشان هزار و پانصد دوشيزه بود و از انواع جامه‌ها و زيورها پانصد بار شتر . » سپس مىگويد : « چون سردارشان خواست از بربشتر به شهر خود بازگردد هزار تن از زيباترين زنان و دختران و پسران مسلمان انتخاب كرد تا براى كسانى كه در رتبهء بالاتر از او بودند سوغات برد . » صاحب الروض المعطار آورده است كه پنج هزار تن از زنان زيباى مسلمان را برگزيدند و براى پادشاه قسطنطينيه فرستادند . ياقوت شمار ايشان را هفت هزار تن نوشته است . « 15 »\r\nشايد در شمارهء كشتگان و اسيران و بردگان مبالغتى رفته باشد ، ولى در هرحال حكايت از اعمال وحشيانهء مهاجمان دارد . خبر اين فضاحت در اوايل ماه رمضان سال 456 ه به قرطبه رسيد - ابن حيان مورخ در آن هنگام در آنجا مىزيست - و در سراسر اندلس شايع شد و مسلمانان از شنيدن فجايعى كه بر همكيشانشان رفته بود سخت اندوهگين شدند .\r\nچون جنگجويان نورمان پس از كشتار مردم بربشتر و غارت اموالشان از آنجا بيرون آمدند ، هزار و پانصد سوار و دو هزار پياده براى نگهدارى شهر باقى گذاشتند و بسيارى از خويشان و هموطنان خود را به شهر فراخواندند و خود با هزاران اسير از زن و مرد مسلمان و مقادير عظيمى از اموال و غنايم گوناگون به ديار خود بازگرديدند .\r\nهنوز چند ماهى نگذشته بود كه كارى معجزه‌آسا رخ داد . انعكاس فاجعهء بربشتر در سراسر اندلس طنين افگند و امراى اندلس را يكسره به هيجان آورد . مقدم بر همهء ايشان المقتدر بن هود بود . او بدان سبب كه بموقع به دفاع از مردم بربشتر برنخاسته بود هدف تيرهاى ملامت شده بود . المقتدر مردم را به جهاد برانگيخت و از اطراف بلاد اندلس جمع كثيرى از متطوعه و تيراندازان نزد او گردآمدند و همه براى جهاد در راه خدا رهسپار مرز شدند . المعتمد بن عباد نيز پانصد سوار به يارى وى فرستاد .\r\nالمقتدر بن هود با اين سپاه در حركت آمد و راهى بربشتر شد . اين واقعه در ماه جمادى الاول سال 457 ه / بهار سال 1065 م بود . بربشتر را محاصره كرد . مسيحيانى كه در درون شهر بودند نخست براى دفاع موضع گرفتند و چون كثرت سپاه مسلمانان\r\n\r\n\r\n","description":"","footnote":"\r\n( 15 ) . الحميرى : الروض المعطار ، ص 40 . و نيز رجوع كنيد به معجم البلدان ياقوت تحت عنوان بربشتر ،\r\n","page_name":" 285 ","page_number":293},
  {"content":"\r\n\r\nرا ديدند به وحشت افتادند . مسلمانان تحت حمايت تيراندازان باروى بلند شهر را سوراخ كردند و به شهر هجوم آوردند . مسيحيان نيز به نوبهء خود به محلهء مسلمانان حمله كردند . ميان دو گروه نبرد درگرفت . مسيحيان منهزم شدند و بيشترشان به قتل رسيدند و هرچه در شهر زن و فرزند داشتند به اسارت مسلمانان افتادند . در روايات آمده است كه در اين جنگ هزار سوار و چهار هزار پياده از مسيحيان كشته شدند و حال آنكه بيش از پنجاه تن از مسلمانان كشته نشدند . البته اين ارقام مبالغه‌آميز است .\r\nآرى ، مىتوان حدس زد كه تلفات و زيانهاى مسيحيان بسيار و تلفات و زيانهاى مسلمانان اندك بوده است . همچنين در روايات آمده است كه پنج هزار تن از اسيران مسيحى را به سرقسطه بردند و نيز هزار اسب و مقدارى سلاح نبرد و اموال بسيار .\r\nبازپس گرفتن بربشتر در هشتم ماه جمادى الاول سال 457 ه بود و نه ماه از اشغال آن توسط مسيحيان مىگذشت . « 16 »\r\nبدين‌گونه آن شكست جبران گشت و آثار آن ننگ زدوده شد و دلهاى مسلمانان خنك گرديد . بر اثر اين فتح بود كه ابن هود به المقتدر باللّه ملقب گرديد . « 17 »\r\n* در همان وقت ميان المقتدر بن هود و همسايگان مسيحىاش حوادث چندى اتفاق افتاد . مملكت سرقسطه در ميان سه مملكت اسپانيايى مسيحى يعنى آراگون و ناوار و قشتاله بود و از اين‌رو همواره هدف آزمنديهاى مسيحيان . مسيحيان گاه بر آن جزيه مىنهادند و گاه بخشى از سرزمينش را جدا مىكردند . در خلال اين احوال ، بنى هود بر حسب اوضاع و احوالى كه پيش مىآمد از لشكريان مسيحى يارى مىخواستند .\r\nفرناندوى اول پادشاه قشتاله در سال 1060 م / 452 ه به حدود جنوب غربى سرقسطه لشكر كشيد و دژ غرماج و بعضى دژهاى ديگر را تصرف كرد . المقتدر بن هود ناچار شد قبول جزيه كند . چون فرناندو در سال 1065 م درگذشت ، پسرش سانچو به جايش\r\n\r\n\r\n","description":"","footnote":"\r\n( 16 ) . الحميرى : الروض المعطار ، ص 41 .\r\n( 17 ) . ابن بسام : الذخيره ، قسمت سوم ( نسخهء خطى ) ، برگهاى 36 ب و 37 الف . ابن عذارى : البيان المغرب ، ج 3 / ص 227 و 228 .\r\n","page_name":" 286 ","page_number":294},
  {"content":"\r\n\r\nنشست . او نيز همان جزيه‌اى را كه پدر مقرر كرده بود دريافت مىداشت و علاوه بر آن براى دخالت در امور سرقسطه در سال 1067 م لشكر خود بياورد و شهر را محاصره نمود . سردار لشكر قشتاله در آن هنگام سواركار سلحشور رودريگو دياث يا السيد الكمپيادور بود كه بعدها در حوادث مشرق اندلس تأثير بسزايى داشت . المقتدر بن هود مجبور شد مقادير بسيارى زر و سيم و گوهرهاى گرانبها و جامه‌هاى فاخر برايش بفرستد و جزيهء مقرر را ادا كند و چند تن را نزد او به گروگان نهد و بدين‌گونه آن فتنه را دفع نمايد . « 18 »\r\nدر مواقعى كه رابطهء او با همسايگان مسيحىاش خوب بود در برنامه‌هاى نظامى خود از آنان يارى مىجست و گاه بر ضد يكى از ديگرى مدد مىگرفت . مثلا در سال 1063 م كه راميروى اول پادشاه آراگون به سرزمينهاى سرقسطه حمله كرد ، المقتدر از فرناندو پادشاه قشتاله يارى خواست . او نيز پسر خود سانچو را با لشكرى روانه داشت . ميان دو گروه در پاى باروى جرادوس نبردى درگرفت . در آن نبرد راميرو شكست خورد و به قتل رسيد . رودريگو دياث - السيد - در آن هنگام سردار لشكر قشتالى بود .\r\nچون تخت پادشاهى قشتاله پس از كشته شدن سانچو به برادرش آلفونسوى ششم رسيد ، از سرقسطه جزيه طلب نمود . در همان هنگام هم سانچو راميرز پادشاه آراگون و ناوار جزيه مىخواست . سانچو راميرز تازه بر تخت پادشاهى ناوار نشسته بود .\r\nالمقتدر بن هود پيش از اين به سانچو پادشاه ناوار جزيه مىپرداخت و در جنگ با برادرش يوسف المظفر صاحب لارده از سپاهيان بشكنس ( ناواريها ) و قطلونيه يارى خواسته بود . ميان دو برادر مدتى زدوخورد بود تا عاقبت يوسف شكست خورد و به اسارت افتاد .\r\nما به نص نامه‌اى كه المقتدر بن هود براى دوست خود المعتمد بن عباد نوشته است دست يافتيم . نامه بسيار دوستانه است و خبر از روابط مودت‌آميز آن دو مىدهد .\r\nدر اين نامه او را از حوادثى كه ميان او و برادرش بوده آگاه مىسازد و برادر را به ستمگرى و حسد و دورى گزيدن از عدل و انصاف نكوهش مىكند و مىگويد كه مىخواسته\r\n\r\n\r\n","description":"","footnote":"\r\n( 18 ) . ابن عذارى : البيان المغرب ، ج 3 / ص 229 . همچنين :\r\n . 061 951 . p , . dibI : ladiP . M . R \r\n","page_name":" 287 ","page_number":295},
  {"content":"\r\n\r\nبا او از روى مودت و تفاهم رفتار كند ، ولى برادر همواره ابا مىكرده تا آنجا كه به جنگ با او ناچار شده و بالاخره بر او ظفر يافته و لارده مقر او را تسخير كرده و او را مجبور نموده است كه در قصبهء منتشون سكونت كند . « 19 » ظاهرا حوادثى كه المقتدر در نامهء خود به آنها اشاره مىكند در سال 472 ه / 1079 م اتفاق افتاده است . در بعضى روايات قشتالى آمده است كه المقتدر پس از آنكه بر قلمرو برادر استيلا يافت او را در قلعهء روطه در بند كشيد و در آنجا سه سال ببود تا در سال 475 ه درگذشت ؛ ولى آنچه المقتدر در نامهء خود آورده درست است .\r\nچون المقتدر هرچه كرد نتوانست پادشاهان مسيحى را راضى نگه دارد ، عاقبت ناچار شد از آن سواركار سلحشور قشتالى - كه پيش از اين او را در زمرهء سرداران سپاه قشتاله يافتيم - يارى جويد . اين سردار السيد رودريگو دياث دويوار بود كه در اين ايام رابطه‌اش با پادشاه خود آلفونسوى ششم تيره شده و از دربار او دورى گزيده و براى يافتن ستارهء اقبال خويش به راه افتاده بود . بدين‌گونه روابط دوستى ميان السيد و المقتدر استوار گرديد و او نخستين كس از ملوك مسلمان بود كه السيد را به خدمت گرفت . اين واقعه در سال 1080 م اندكى پيش از مرگ المقتدر بود . « 20 »\r\nدر اينجا در ضمن كارهاى مهم المقتدر به استيلاى او بر مملكت دانيه نيز اشارت مىكنيم . دانيه در تصرف شوهر دخترش اقبال الدوله على بود . المقتدر در سال 468 ه / 1076 م - چنان كه پيش از اين در اخبار مملكت دانيه آورديم - دانيه را از او بستد .\r\nبا اين فتح بزرگ ، مملكت سرقسطه سراسر شرق اندلس را دربر گرفت و از پهناورترين ممالك ملوك الطوايف گرديد ؛ حتى از مجموع همهء آنها بزرگتر شد . مملكت سرقسطه وقتى به چنين قدرت و وسعتى رسيد هواى دخالت در امور بلنسيه را در سر پرورانيد .\r\nالمقتدر باللّه احمد بن سليمان در سال 474 ه / 1081 م درگذشت . سبب مرگ او آن بود كه سگى او را گاز گرفت . مدت حكومتش سى و پنج سال بود . پيش از مرگ مرتكب همان خطايى شد كه پدرش مرتكب شده بود . او نيز كشور خود را ميان دو پسرش\r\n\r\n\r\n","description":"","footnote":"\r\n( 19 ) . اين نامه در نسخهء خطى شمارهء 488 الغزيرى در كتابخانهء اسكوريال ، برگهاى 118 و 119 محفوظ است .\r\n( 20 ) . ابن بسام : الذخيره ، قسمت سوم ( نسخهء خطى ) ، برگ 18 ب . همچنين :\r\n . 382 282 . p , . dibI : ladiP . M . R \r\n","page_name":" 288 ","page_number":296},
  {"content":"\r\n\r\nتقسيم كرد . سرقسطه و اعمال آن را به پسر بزرگتر يوسف المؤتمن داد و لارده و منتشون و طرطوشه و دانيه را به پسر كوچك خود منذر سپرد .\r\nالمقتدر بن هود يكى از بزرگترين امراى طوايف بود . الحجارى در المسهب او را عميد بنى هود و عظيم و كريم ايشان مىخواند . با آنكه زندگى سياسىاش آلوده به اعمال ناپسند و صفات نكوهيده بود عارى از برخى فضايل نبود . دربارش كه يكى از بزرگترين و پرشكوه‌ترين قصرهاى ملوك الطوايف بود جايگاه مشهورترين علما و دبيران زمان خود بود . از جملهء اين گروه يكى وزيرش ابو المطرف بن الدباغ و وزير و كاتب او يهودى مسلمان شده ابو الفضل بن حسداى الاسلامى السرقسطى بود و هردو در بلاغت و ادب از اعلام عصر به‌شمار مىآمدند . المقتدر نيز خود از علماى عصر خويش بود . به فلسفه و رياضيات و علم فلك شوقى وافر داشت . « 21 » خود نيز كتابى در فلسفه و رياضيات نوشت . قصر او موسوم به قصر الجعفريه - منسوب به كنيهء او ابو جعفر - از بزرگترين و باشكوه‌ترين قصرهاى شاهانه در آن عصر بود . در تاريخ هنر اسلامى به « دار السرور » اشتهار دارد . ديوارهاى تالار عظيم آن منقش به نقشهاى بديع زرين بود . آن را تالار زرين يا مجلس الذهب مىناميدند .\r\nبناكنندهء آن المقتدر در وصف اين قصر گويد :\r\n قصر السرور و مجلس الذهب * بكما بلغت نهاية الطرب\r\nلو لم يجز ملكى خلافكما * كانت لدى كفاية الارب \r\nچون سرقسطه به دست اسپانياييها افتاد اين قصر زيبا نيز چهره ديگرگون كرد و در آن تصرفات و تغييرات بسيارى روى داد . بسيارى از زيباييها و نقش‌ونگارهاى عربى را محو كردند . بقاياى ويرانهء آن هنوز در وسط شهر سرقسطه به نام قصر الجعفرى\r\n airefajlA oicalaP \r\nتا امروز باقى است . ما در خلال ديدارمان از سرقسطه آن را ديديم .\r\nاز بناى اسلامى آن جز بقايايى درهم ريخته از مسجد سابق چيزى برجاى نمانده است .\r\n\r\n\r\n","description":"","footnote":"\r\n( 21 ) .  . 282 . p , . dibI : ladiP . M . R ; 361 . p , III . V , . tsiH : yzoD \r\n","page_name":" 289 ","page_number":297},
  {"content":"\r\n\r\nالمقتدر علاوه بر شوقى كه به فراگرفتن علوم داشت ، اديب و شاعر نيز بود .\r\nالحجارى در المسهب اين دو بيت را به او نسبت داده است :\r\n لست لدى خالقى وجيها * هذا مدى دهرى و اعتقادى\r\nلو كنت وجها لما برانى * فى عالم الكون و الفساد « 22 » \r\n\r\n\r\n","description":"","footnote":"\r\n( 22 ) . رجوع كنيد به الاندلسى : المغرب فى حلى المغرب ( قاهره ) ، ج 2 / ص 437 .\r\n","page_name":" 290 ","page_number":298},
  {"content":"\r\n\r\n\r\nفصل دوم مملكت سرقسطه از آغاز حكومت يوسف بن احمد المؤتمن تا سقوط آن به دست مرابطون\r\nجنگ خانگى كه سالها پيش ميان احمد بن سليمان المقتدر و چهار برادرش بر سر تقسيم مملكت درگرفته بود ، بار ديگر ميان يوسف المؤتمن صاحب سرقسطه و برادرش حاجب منذر صاحب لارده آغاز شد .\r\nهريك از دو برادر در اين نبرد انتحارى از مسيحيان يارى مىخواست . المؤتمن از دوست پدرش و هم‌سوگند او السيد و سپاه مزدورش يارى طلبيد و منذر كه از دشمنان سرسخت السيد بود سانچو راميرز پادشاه آراگون و رامون برنگر امير برشلونه را به يارى خواست .\r\nنخستين جنگ در نزديك دژ المنار در حوالى لارده رخ داد . المؤتمن اين قلعه را تعمير كرده و مردان جنگى در آنجا گماشته بود . چون برادرش منذر خطر را احساس كرد سپاه خود را همراه هم‌پيمانانش چون امير برشلونه و برخى از امراى كوچك فرنگان در شمال قطلونيه در حركت آورد و آن قلعه را محاصره كرد . المؤتمن و السيد با قواى خود براى رهايى آن بيامدند . ميان دو گروه نبرد افتاد . منذر منهزم شد و امير برشلونه رامون برنگر به اسارت افتاد . اين واقعه در سال 1082 م بود .\r\nدر اين احوال اتفاقى افتاد كه السيد روابط خود را به كلى با دربار سرقسطه قطع\r\n\r\n","description":"","footnote":"","page_name":" 291 ","page_number":299},
  {"content":"\r\n\r\nكرد ، از اين‌قرار كه حاكم قلعهء روطه كه المظفر در آن زندانى بود با همدستى زندانىاش آهنگ خروج نمود . نزد آلفونسو پادشاه قشتاله كس فرستاد و از او يارى خواست و تعهد كرد كه قلعه را تسليم او كند . آلفونسو با بخشى از سپاهيان خود به روطه راند .\r\nدر اين هنگام المظفر ناگهان بمرد . حاكم قلعه از تصميم خود بازگشت تا طرح ديگر ريزد . آلفونسو جمعى از سرداران سپاه خود به رياست الفانت راميرو امير ناوار را براى تحويل گرفتن قلعه فرستاد . اينان هنوز قدم به درون ننهاده بودند كه بارانى از سنگ بر سرشان باريدن گرفت و همه كشته شدند . اين واقعه در سال 1082 م بود . آلفونسو بازگرديد در حالى كه از آتش اندوه و انتقام مىسوخت .\r\nالسيد در اين هنگام در تطيله بود . چون از اين حادثهء اندوهبار آگاه شد با ياران خود نزد آلفونسو شتافت تا تعزيتش گويد و از او پوزش و عفو خواهد و اجازهء بازگشت گيرد . پادشاه عفوش كرد و السيد با او به قشتاله رفت ، ولى درنگش در قشتاله به درازا نكشيد ؛ زيرا آلفونسو دربارهء او بار ديگر دچار خيالهاى پيشين خود شد . السيد احساس خطر كرد . از قشتاله به سرقسطه آمد و المؤتمن او را با گشاده‌رويى و مهربانى استقبال كرد . پيدال مىخواهد از اين حركت السيد استدلال كند كه او در خدماتش در دربار سرقسطه يك سپاهى مزدور نبود بلكه اين خدمات برعكس نوعى كار سياسى بود و در نهان به سود مملكت قشتاله اقدام مىكرد . « 1 »\r\nالسيد دوباره به شغل سابق خود يعنى نبرد با دشمنان المؤتمن بازگرديد . السيد بار ديگر همراه المؤتمن و با قواى او به اراضى آراگون لشكر مىبرد و دست به كشتار و تاراج مىزد . سپس در آوريل سال 1083 م به دژ مونتشون بازگرديد و سانچو راميرز پادشاه آراگون را از استيلا بر دژ جرادوس و ديگر دژهاى آن حدود دور ساخت . منذر برادر المؤتمن با سانچو راميرز پيمان دوستى بست و هردو به جنگ السيد در حركت آمدند . دو سپاه در حوالى موريلا در نزديكى طرطوشه روياروى شدند . منذر و هم‌پيمان او شكست خوردند و السيد بر لشكرگاهشان مستولى گرديد و بسيارى را نيز به اسارت گرفت . هنگامى كه السيد به سرقسطه بازمىگشت المظفر او را با شكوه تمام استقبال نمود .\r\n\r\n\r\n","description":"","footnote":"\r\n( 1 ) .  . 092 . p , . dibI : ladiP . M . R \r\n","page_name":" 292 ","page_number":300},
  {"content":"\r\n\r\nكار السيد در دربار سرقسطه بالا گرفت و جاى پاى استوار كرد و نفوذش افزون گرديد ، چنان كه در امور سياسى و نظامى هيچ تصميمى بدون مشورت با او گرفته نمىشد .\r\nالسيد با لشكر كوچكش به‌عنوان نيرويى به حساب مىآمد و ما در اخبار مملكت بلنسيه از مقام ممتازى كه السيد در دربار سرقسطه به دست آورده بود سخن گفتيم و نيز به حملات گزنده‌اى كه ابن بسام در اين مورد به بنى هود مىكند اشارت نموديم « 2 » و به پشتگرمى او بود كه المؤتمن را هواى تسخير مملكت بلنسيه در سر افتاده بود و تا به مقصود خويش رسد اموالى نزد پادشاه قشتاله گسيل داشت . و ديديم چگونه ابو بكر بن عبد العزيز با لياقت و هوشيارى خود اين برنامه را برهم زد و دشمنى را به دوستى بدل ساخت و دختر خود را به ازدواج احمد المستعين پسر المؤتمن درآورد .\r\nفرمانروايى المؤتمن بيش از چهار سال نپاييد . در سال 478 ه / 1085 م درگذشت .\r\nمرگ زودرس او مانع انجام نقشه‌هايش شد . پسرش احمد به جاى پدر نشست و المستعين لقب يافت . نيم ديگر از مملكت سرقسطه در دست عمش منذر باقى ماند .\r\nيوسف المؤتمن آن‌قدر كه از جهت علمى مشهور است از جهت سياسى شهرت ندارد . او نيز مانند پدرش المقتدر از علماى رياضى بود و منجمى ممتاز . در علوم رياضى رساله‌اى دارد موسوم به الاستكمال . « 3 » اين كتاب در قرن دوازدهم ميلادى به زبان لاتينى ترجمه شده است . دربارهء اين رساله گفته‌اند از حيث ارزش علمى همتاى اقليدس و المجسطى است . متأسفانه اصل عربى اين رساله به دست ما نرسيده است .\r\nپس از يوسف المؤتمن پسرش احمد معروف به المستعين الاصغر جانشين او شد .\r\nالمستعين هنوز در آغاز كار بود كه با حادثه‌اى خطير روبرو شد . آلفونسوى ششم پس از استيلا بر طليطله و تنظيم امور آن ، در ماه صفر سال 478 ه / ماه مه سال 1085 م آهنگ تسخير سرقسطه نمود و با سپاه خود راهى آن ديار شد و شهر را در محاصره گرفت .\r\nآلفونسو سوگند خورد كه از اينجا نخواهد رفت مگر آنكه شهر را تصرف كند ، يا بميرد . المستعين كوشيد او را از اين كار بازدارد و به ترك محاصره وادارش نمايد ؛ از اين‌رو اموالى گزاف پيشنهاد كرد ، ولى آلفونسو نپذيرفت « 4 » بلكه عمال او در اطراف\r\n\r\n\r\n","description":"","footnote":"\r\n( 2 ) . ابن بسام : الذخيره ، قسمت سوم ( نسخهء خطى ) ، برگ 18 ب .\r\n( 3 ) . ابن خلدون ، : العبر ، ج 4 / ص 163 .\r\n( 4 ) . ابن ابى زرع : روض القرطاس ، ص 93 .\r\n","page_name":" 293 ","page_number":301},
  {"content":"\r\n\r\nشايع كردند كه او بر طبق احكام قرآن عمل خواهد كرد و جز آنچه شريعت مقرر كرده است هيچ مالياتى از كسى نمىستاند و آنان نيز چون برادرانشان در طليطله مورد الطاف او خواهند بود . آلفونسو محاصرهء سرقسطه را ادامه داد تا در اواخر تابستان سال 1086 م / اوايل سال 479 ه از فرارسيدن مرابطون خبرهايى شنيد . مرابطون از آب گذشته و به اندلس درآمده بودند . در اين هنگام آلفونسو دست به فريبكارى زد و چنان نمود كه هيچ نمىداند چه اتفاقى مىافتد . پس نزد المستعين كس فرستاد و گفت جزيه‌اى را كه پيشنهاد كرده است مىپذيرد . المستعين كه از آمدن مرابطون خبر داشت پاسخ داد پشيزى نخواهد پرداخت . « 5 »\r\nاز اين پس نبرد زلاقه پيش آمد . در اين نبرد آلفونسو در برابر قواى متحد مرابطون و اندلسيها شكست خورد . اين شكست كه در ماه رجب سال 479 ه / اكتبر 1086 م اتفاق افتاد ، سبب شد دولت قشتاله و ملوك مسيحى ناتوان شوند . المستعين گاه به جنگ عم خود منذر صاحب لارده لشكر مىبرد و گاه به جنگ پادشاه آراگون ؛ اما در هيچ‌يك از اين جنگها سودى حاصل نكرد ، حتى در بيشتر مواقع بهره‌اى جز هزيمت نداشت .\r\nاحمد المستعين از اين پس چشم طمع به بلنسيه دوخته بود و در اين كار با عم خود رقابت مىورزيد . ما در اخبار بلنسيه از برنامه‌هاى المستعين و كوششهايش در اين راه و حادثه‌جوييهاى هم‌پيمانش السيد سخن گفتيم . ديديم كه چگونه السيد در آغاز وانمود مىكرد كه او را در تحقق اهدافش يارى خواهد كرد ، ولى راه خدعه پيش گرفت و او را فروگذاشت . المستعين پس از آن سعى كرد برنگركنت برشلونه را در محاصره و تصرف بلنسيه با خود يار كند ؛ ولى اين اقدام نيز با شكست روبرو گرديد و كار به آنجا كشيد كه السيد خود به تنهايى فرمانرواى صحنه شد و او بود كه حوادث بلنسيه را زير نظر داشت و منتظر فرصت بود تا بر آن مستولى گردد . و ما پيش از اين در اين باب به تفصيل سخن گفته‌ايم .\r\nهنوز احمد المستعين سرگرم اين تعرضهاى بىحاصل بود كه مملكت سرقسطه از دو سو در خطر افتاد : از سوى همسايگانش در شمال و از سوى مرابطون در جنوب .\r\nقضاياى شمال آن بود كه در سال 481 ه / 1089 م سانچو راميرز پادشاه آراگون مونتشون\r\n\r\n\r\n","description":"","footnote":"\r\n( 5 ) .  . 133 . p , . dibI : ladiP . M . R \r\n","page_name":" 294 ","page_number":302},
  {"content":"\r\n\r\nرا مورد حمله قرار داد . احمد المستعين ناچار شد خود را تحت حمايت آلفونسو برد و جزيه‌اى را كه از پرداخت آن سر برتافته بود بپردازد . هنوز سالى چند نگذشته بود كه تهديدات پادشاه آراگون خطرناكتر شد ؛ زيرا قصد شهر وشقه نموده بود و اين دومين شهر بزرگ مملكت سرقسطه به‌شمار مىآمد . پادشاه آراگون در مقابل آن ، دژ عظيمى ساخت و مسلم بود كه مىخواهد به هرنحو ممكن آن شهر بزرگ را در تصرف آورد . ظاهرا المستعين خود دريافته بود كه اعتماد به يارى مسيحيان چندان سودمند نخواهد بود ؛ از اين‌رو به سوى همكيشان خود يعنى مرابطون روى نمود . البته از اينكه آنان چشم به سرقسطه داشتند غافل نبود . احمد المستعين براى اين منظور پسر خود عبد الملك را نزد امير المسلمين يوسف بن تاشفين به مغرب فرستاد و براى او هداياى گرانبها گسيل داشت و درخواست كرد كه او را در برابر دست‌اندازيهاى مسيحيان يارى دهد و وشقه را كه همانند جناح دفاعى سرقسطه است از تعرض ايشان در امان دارد .\r\nگويا امير المسلمين به نوبهء خود اهميت پاسخ مثبت به اين دعوت را درك كرده بود و نمىخواست كه المستعين به دامن مسيحيان افتد و در نهايت با آنان بر ضد مرابطون عهد دوستى بندد . از سوى ديگر مىخواست سرقسطه را به‌عنوان حايلى ميان مرابطون و مسيحيان نگه دارد ؛ از اين‌رو عبد الملك بن احمد المستعين را با گشاده‌رويى پذيرا آمد و او را با جلال تمام بازگردانيد و المستعين را جوابى رقيق داد . آنگاه به واليان خود در مشرق اندلس پيام داد كه مدد بفرستند . اين مدد شامل هزار سوار و شش هزار پياده از مرابطون بود . المستعين در همان هنگام باكى از آن نداشت كه از پادشاه قشتاله هم يارى طلبد . او نيز افواجى از لشكر خود را به سردارى كنت گارسيا اردونس كه مملكتش همسايهء مملكت سرقسطه بود ، به يارى او فرستاد .\r\nدر اين اثنا سانچو راميرز وشقه را در محاصرهء خود داشت و مصمم بود كه از آنجا نرود تا شهر را در تصرف آورد . وشقه از استوارترين قلاع ثغر اعلى بود و در برابر محاصرهء مسيحيان به سختى مقاومت مىكرد . سانچو راميرز ناگهان در ماه ژوئن سال 1094 م بمرد و پسرش پدر وى اول محاصره را ادامه داد . چند ماه گذشت و وشقه چون صخره‌اى همچنان مقاومت مىكرد . محاصره سى ماه مدت گرفت . المستعين با سپاه خود و سپاه هم‌پيمانش به يارى شهر به محاصره افتاده رفت . پدر و محاصره را ترك گفت و براى رويارويى با مسلمانان پيش تاخت . در كرازه ، نزديكى وشقه ميان دو سپاه نبردى\r\n\r\n","description":"","footnote":"","page_name":" 295 ","page_number":303},
  {"content":"\r\n\r\nسخت درگرفت . المستعين به سختى شكست خورد و از مسلمانان شمار بسيارى به قتل رسيدند . در ميان كشتگان گارسيا اردونس سردار لشكر قشتاله نيز وجود داشت . اين واقعه در هجدهم نوامبر سال 1096 م / اواخر سال 489 ه واقع گرديد . پس از چند روز وشقه تسليم شد و پدرو ، پيروزمند با موكب خود به شهر درآمد . در حال ، مسجد جامع آن را به كليسا تبديل كرد ؛ سپس وشقه را پايتخت مملكت آراگون گردانيد . « 6 »\r\nاين شمه‌اى از حوادث شمال بود . اكنون بنگريم كه در جنوب چه گذشته است .\r\nدر سال 481 ه / 1088 م براى بار دوم امير المسلمين يوسف بن تاشفين از آب گذشت و به اندلس آمد و با شركت قواى اندلس به محاصرهء دژ لييط لشكر كشيد و بر آن مستولى شد و سپس بازگرديد . بار سوم در سال 483 ه / 1090 م به اندلس آمد و بر ممالك طوايف در جنوب و غرب اندلس چون غرناطه و اشبيليه و المريه و بطليوس غلبه يافت . آنگاه بر مرسيه و اوريوله مستولى شد . همهء اين فتوحات ميان سالهاى 484 و 488 ه انجام گرفت . در اثناى اين امور منذر بن هود فرمانرواى لارده و دانيه در سال 483 ه / 1090 م بمرد و پسر خردسالش سليمان ملقب به سعد الدوله به جايش نشست . سليمان تحت سرپرستى بنى بيطر بود و اينان خاندانى قوى و متنفذ بودند . در سال 485 ه / 1092 م سپاه مرابطون به سردارى امير ابن عايشه در حركت آمد و دانيه و شاطبه و شقوره را بگرفت . ظاهرا اندكى پس از آن بر طرطوشه و لارده نيز غلبه يافت .\r\nدر اين هنگام المستعين احساس خطر كرد و روى به هم‌پيمان قديم خود السيد الكمپيادور آورد و از او يارى خواست . السيد در آن ايام خود در مشرق اندلس قدرتى به حساب مىآمد و در عين حال او نيز به نوبهء خود از خطر مرابطون در بيم بود ؛ از اين‌رو دعوت المستعين را اجابت كرد و ميان آن دو پيمانى تازه بسته شد . السيد با قواى خود به سرقسطه رفت و بر ساحل ديگر رود لشكرگاه خويش برپا نمود . در آنجا پيمان ديگرى با پادشاهان آراگون و ناوار بست . مقصود از بستن اين پيمانها آن بود كه شايد همدستانى بيابد و به نيروى آنان دست مرابطون را از اين بخش از شبه جزيره\r\n\r\n\r\n","description":"","footnote":"\r\n( 6 ) . رجوع كنيد به : ابن الخطيب : اعمال الاعلام ، ص 173 . الحلل الموشيه ، ص 53 - 55 . اشباخ :\r\nتاريخ المرابطين و الموحدين ، ترجمهء محمد عبد اللّه عنان ، ص 104 و 105 . ابن خلدون : لعبر ، ج 4 / ص 163 . همچنين رجوع كنيد به :\r\n . 725 625 . p , . dibI : ladiP . M . R ; 94 . p , safiaT ed seyeR soL : seviV y . P \r\n","page_name":" 296 ","page_number":304},
  {"content":"\r\n\r\nكوتاه سازد .\r\nمىدانيم كه السيد از آن پس به جنوب بازگرديد و همچنان به حادثه‌جويى خود در منطقهء بلنسيه ادامه مىداد تا در ماه جمادى الاول سال 487 ه / ژوئن سال 1094 م بر آن دست يافت . سپاه مرابطون چندى درنگ كرد تا فرصتى به دست آورد و آن شهر بزرگ اسلامى را بازپس ستاند . عاقبت به هدف خود رسيد و به سردارى امير ابو محمد المزدلى در ماه شعبان سال 495 ه / ماه مه سال 1102 م بلنسيه را تصرف كرد .\r\nحوادث شمال در اين روزها در تحول بود . كم‌كم نيات سانچو راميرز پادشاه آراگون براى تصرف مملكت سرقسطه آشكار مىشد . سانچو محاصرهء شهر وشقه را آغاز كرد . المستعين نيز دريافته بود كه به عهد و پيمان السيد اعتماد نتوان كرد ، مخصوصا از آن پس كه بلنسيه را تصرف كرد و به محافظت و دفاع از آن پرداخت ؛ از اين‌رو به سوى مرابطون روى آورد و فرزند خود عبد الملك را به مغرب فرستاد و از امير المسلمين يارى طلبيد . ديديم چگونه المستعين شكست خورد و وشقه با همهء ياريهايى كه از سوى هم‌پيمانانش ديد ، سقوط كرد .\r\nاحمد المستعين از اين هنگام دريافت كه سرنوشت سرقسطه در گرو نقشه‌ها و تصميمهاى مرابطون است ، بويژه از هنگامى كه تا نزديكيهاى آن پيش آمده‌اند ؛ از اين‌رو مىكوشيد تا رشتهء مودت همچنان استوار برجاى بماند و از حمايت و ياورى ايشان برخوردار باشد . براى تحقق اين منظور بار ديگر در سال 496 ه پسر خود عبد الملك را نزد امير المسلمين گسيل داشت و براى او هداياى جليل از جمله چهارده صندوق ظرفهاى سيمين فرستاد . امير المسلمين در اين هنگام در قرطبه بود و آماده مىشد تا فرزند خود على را به ولايت‌عهدى خود برگمارد . هدايا را قبول كرد و فرمان داد آن ظروف را به صورت سكه‌هاى مرابطى درآوردند و در شب عيد اضحى در طبقهايى نهاده ، ميان رؤساى قوم خود تقسيم كرد . عبد الملك نيز در مجلس بيعت‌گيرى حضور داشت ؛ سپس به سرقسطه بازگرديد . « 7 »\r\nالمستعين قدرى احساس امنيت كرد و تصميم گرفت همهء نيروى خود را براى نبرد با پادشاه آراگون و نقشه‌هاى تجاوزكارانهء او به كار برد . پدر و پادشاه آراگون\r\n\r\n\r\n","description":"","footnote":"\r\n( 7 ) . ابن الابار : الحلة السيراء ، ص 225 . ابن الخطيب : اعمال الاعلام ، ص 174 .\r\n","page_name":" 297 ","page_number":305},
  {"content":"\r\n\r\nدر اين اوان مرده بود و برادرش آلفونسو كه بعدها به جنگجو شهرت يافت به جايش نشسته بود . و اين همان كسى است كه در روايات اسلامى به ابن رذمير معروف است .\r\nاميرى سلحشور و جنگجو بود . به دنبال از دست رفتن وشقه براى مملكت سرقسطه شهر مهمى جز تطيله باقى نمانده بود . آلفونسو لشكر به تطيله آورد . المستعين براى دفاع لشكر بيرون برد . ميان دو سپاه نبردى سخت درگرفت . اين نبرد در نزديكى شهرى بود موسوم به بلتيره ( والترا ) . مسلمانان شكست خوردند و المستعين كشته شد . اين واقعه در ماه رجب سال 503 ه / ژانويهء سال 1110 م اتفاق افتاد . « 8 »\r\nپس از مرگ المستعين پسرش عبد الملك ملقب به عماد الدوله به جاى او نشست .\r\nمردم سرقسطه به شرط آنكه با مسيحيان پيمان نبندد و آنان را از لشكر خود بيرون كند ، با او بيعت كردند . عبد الملك نيز قول داد كه چنان كند ، ولى به وعدهء خود وفا ننمود .\r\nحوادث بسرعت فرامىرسيد و طالع مرابطون پيوسته اوج مىگرفت . مخصوصا از آن هنگام كه به سردارى امير تميم بن يوسف بن تاشفين در نبرد اقليش در سال 501 ه / 1108 م بر سپاهيان قشتاله پيروز شدند ، مرابطون قدرت ديگر يافتند . در اين نبرد قواى قشتاله درهم شكست و انفانت سانچو پسر آلفونسوى ششم از زوجهء اندلسى او به نام زائده كشته شد . چون مردم سرقسطه ديدند اميرشان عماد الدوله به شرايطى كه با او نهاده بودند گردن ننهاد و لشكر خود را از مسيحيان پاك ننمود به امير المسلمين على ابن تاشفين كه در مراكش بود نامه نوشتند و خلع ابن هود و گرفتن سرقسطه را از او خواستند . على بن تاشفين از فقهاى خود فتوى خواست . آنها به وجوب چنين عملى فتوى دادند . على نيز سپاه خود را به سردارى محمد بن الحاج والى بلنسيه به سرقسطه روانه نمود . چون عماد الدوله خبر يافت نزد امير المسلمين على بن تاشفين نامه نوشت و از او خواست از اين بليه نجاتش بخشد و مراتب مودتى را كه ميان پدرانشان بود فرايادش آورد و گفت تا به حال در حق او بدى نكرده و بهتر آن است كه سرقسطه را براى\r\n\r\n\r\n","description":"","footnote":"\r\n( 8 ) . اشباخ : تاريخ المرابطين و الموحدين ، ترجمهء محمد عبد اللّه عنان ، ص 140 . همچنين .  : seviV y . P 94 . p , safiaT ed seyeR soL .  ابن الخطيب واقعه را به نوع ديگرى بيان مىكند ، از اين قرار كه احمد المستعين در سال 501 ه براى جهاد بيرون آمد و تا تطيله و ارنيط ( ارنيدو ) پيش رفت و آنجا را فتح كرد ؛ سپس به هنگام بازگشت ، مسيحيان به او حمله كردند و كشتندش ( اعمال الاعلام ، ص 174 ) .\r\n","page_name":" 298 ","page_number":306},
  {"content":"\r\n\r\nاو باقى گذارد تا ميان او و مسيحيان فاصله و حايل باشد . على از نامهء او به رقت آمد و به سردار خود نوشت كه دست از او بدارد . « 9 » ولى كار از دست شده بود ؛ زيرا عماد الدوله چون آمدن مرابطون را احساس كرد با زن و فرزند و اموال خود از سرقسطه بيرون آمد و به دژ استوار روطه پناه برد و در آنجا منتظر حوادث نشست . « 10 » در روايت ديگر آمده است كه چون ابن الحاج لشكر به سرقسطه برد ، عبد الملك آمادهء مقاومت شد و از آلفونسو پادشاه آراگون يارى خواست و ميان دو لشكر نبرد درگرفت و ابن الحاج منهزم گرديد و به قتل رسيد . « 11 » سپس مردم سرقسطه عبد الملك را بيرون كردند و عامل امير المسلمين را فراخواندند و او در اواخر سال 503 ه بر سرقسطه مستولى شد . در روض القرطاس آمده است كه ابن الحاج از بلنسيه به سرقسطه رفت و در سال 502 ه بنى هود را از آنجا براند و شهر را به تصرف خويش درآورد . « 12 »\r\nبدين‌گونه فرمانروايى بنى هود در سرقسطه پايان گرفت . حكومتشان از آن هنگام كه در سال 430 ه عميدشان و مؤسس دولتشان سليمان بن هود زمام فرمانروايى را از خاندان تجيب به درآورد ، بيش از هفتاد سال مدت گرفت . دولت سرقسطه آخرين دولتهاى ملوك الطوايف بود كه به دست مرابطون افتاد و تاريخ آن در سالهاى آينده تا هنگامى كه در سال 512 ه / 1118 م آلفونسوى اول پادشاه آراگون بر آن دست يافت با تاريخ مرابطون پيوسته است . دولت سرقسطه يا ثغر اعلى به‌عنوان يك واحد سياسى و نظامى مستقل از حكومت مركزى - اگر دوران بنى تجيب را نيز به حساب آوريم - بيش از دو قرن برپا بود .\r\nسقوط سرقسطه پايان عمر بنى هود نبود . عماد الدوله عبد الملك بن احمد المستعين در شهر استوار روطه استقرار يافت . اين شهر ميان نهر خالون يكى از شاخه‌هاى جنوبى رود ابره ( ابرو ) واقع شده بود . بنى هود اين شهر را براى چنين روزهايى مهيا كرده و در آن استحكامات و بناهاى شكوهمند برآورده بودند . عماد الدوله در روطه مقام گرفت در حالى كه شاهد مبارزهء ميان مسيحيان و مرابطون بر سر تصرف سرقسطه بود . چون\r\n\r\n\r\n","description":"","footnote":"\r\n( 9 ) . الحلل الموشيه ، ص 72 .\r\n( 10 ) .  . 451 . p , III . V , . tsiH : yzoD \r\n( 11 ) . ابن الخطيب : اعمال الاعلام : ص 175 .\r\n( 12 ) . ابن ابى زرع : روض القرطاس ، ص 104 .\r\n","page_name":" 299 ","page_number":307},
  {"content":"\r\n\r\nسرقسطه به دست مسيحيان افتاد ، عماد الدوله خود را تحت حمايت سرور جديد خود آلفونسو پادشاه آراگون ( ابن رذمير ) درآورد و در اين حال ببود تا در ماه شعبان سال 524 ه / 1130 م در آنجا بمرد . پسرش ابو جعفر احمد بن عبد الملك ملقب به سيف الدوله و المستنصر باللّه و نيز المستعين باللّه همچنان در روطه و سرزمينها و دژهاى اطراف آن فرمان مىراند تا آنگاه كه آلفونسو ريموندز پادشاه قشتاله او را مورد حمله قرار داد . اين آلفونسو همان است كه در روايات اسلامى از او به اذفونش بن رمندو السليطين ياد شده است . عاقبت از روطه صرف‌نظر نمود و در يكى از املاك در جوار طليطله كه به او اقطاع داد قناعت كرد . اين واقعه در سال 534 ه / 1139 م بود . « 13 » اينجا حوادثى پيش آمده كه در تاريخ مرابطون در شبه جزيرهء اندلس به تفصيل از آن ياد خواهيم كرد .\r\n* سرقسطه در عهد بنى هود ، همانند اشبيليه در عهد بنى عباد مركز حركت علمى و ادبى بود . بنى هود خود از حاميان علوم و آداب بودند . بعضى از ايشان در ميدان انديشه نبوغى داشتند ، مخصوصا ابو جعفر المقتدر و پسرش يوسف المؤتمن كه هردو از اكابر علماى عصر خود بودند و در فلسفه و رياضى و نجوم - چنان كه ياد كرديم - صاحب نام و آوازه . سرقسطه در اين عصر يعنى در قرن يازدهم ميلادى از حيث مجالس دروس فلسفه و رياضى اشتهار خاص داشت . از مشاهير آن در اين عصر ابو بكر محمد ابن الصائغ معروف به ابن باجه است كه از اعاظم فلاسفه و علماى اسلام است . ابن باجه را به لاتينى  ecapnevA  گويند .\r\nوى در اواخر قرن يازدهم در سرقسطه برآمد و در آنجا درس خواند و تا عهد جوانى ، پيش از آنكه سرقسطه به دست اسپانياييها بيفتد در آنجا زندگى كرد و در رياضيات و نجوم و طبيعيات و فلسفه سرآمد همگان شد . علاوه بر آن در شعر و ادب\r\n\r\n\r\n","description":"","footnote":"\r\n( 13 ) . اين روايت ابن الابار است در الحلة السيراء ، ص 225 . و رجوع كنيد به ابن خلدون : العبر ، ج 4 / ص 163 . روايت او در نقل حوادث و ضبط تاريخها يكسره آشفته است . ابن الاثير تاريخ تسليم كردن المستنصر باللّه حصن روطه را سال 529 ه ضبط كرده است ( الكامل ، ج 11 / ص 13 ) و نيز رجوع كنيد به :\r\n . 05 . p : dibI : seviV y . P \r\n","page_name":" 300 ","page_number":308},
  {"content":"\r\n\r\nنيز براعت يافت . چون امير ابو بكر بن ابراهيم اللمتونى از سوى مرابطون در سرقسطه حكومت يافت ، ابن باجه را به وزارت خويش برگزيد و او را از خواص خود نمود و با آنكه آن فيلسوف را به داشتن آراى الحادى متهم كرده بودند ، مورد توجه‌اش قرار داد . چون سرقسطه در سال 1118 م به دست اسپانياييها افتاد ، ابن باجه از آنجا به اشبيليه رفت و سپس به شاطبه . آنگاه از اندلس راهى مغرب گرديد و در آنجا ببود تا سال 1138 م كه وفات كرد . ابن باجه نزديك به بيست و پنج كتاب نوشته كه تنها اندكى از آنها به دست ما رسيده است . همچنين چند قصيدهء شيوا و محكم از او برجاى مانده كه حكايت از قوت طبع و ظرافت خيال و قدرت شاعرى او دارد . ابن باجه را همگان از بزرگترين متفكران و فلاسفهء اندلس مىشمارند و آرا و نظريات او را در فيلسوف و متفكر بزرگ ابو الوليد بن رشد تأثير فراوان بوده است . « 14 »\r\nدر سرقسطه در ايام بنى هود ، در عهد المستعين بن المؤتمن متفكر و فيلسوف سياسى ابو بكر الطرطوشى ظهور كرد . او به طرطوشه كه ثغر سرقسطه بود انتساب داشت .\r\nكتاب سراج الملوك از اوست كه از حيث موضوع و نظريات مبتكرانه يكى از كتبى است كه حاوى اساس سياست پادشاهى در تفكر اسلامى است . ابن خلدون در المقدمه به اين كتاب اشاره كرده و آن را از كتبى كه پيش از او در اين موضوع نوشته شده به‌شمار مىآورد . « 15 » الطرطوشى كتاب خود را در اثناى اقامتش در مصر در ايام الافضل شاهنشاه ابن امير الجيوش تأليف كرده و در آن از آراى استاد خود ابن حزم القرطبى بهره گرفته است . الطرطوشى در سال 520 ه / 1126 م در اسكندريه وفات كرد .\r\nاوضاع مملكت سرقسطه و احوال سياسى و اجتماعى آن بسيارى از نظريات سياسى و اجتماعى الطرطوشى را به او الهام كرده بود . يكى از آنها نظريهء قدرت دولت است . الطرطوشى معتقد است كه قدرت دولت به نيروى نظامى آن متكى است و بايد هردولتى سپاهى از سربازانى كه در آخر هرماه حقوق ماهيانهء خود را دريافت مىدارند ، تشكيل دهد . اين سپاه را سپاه مزدوران مىگفتند . ابن خلدون با اين نظريه به معارضه برمىخيزد و مىگويد اين قاعده در باب دولتهايى كه تازه تشكيل شده‌اند نمىتواند\r\n\r\n\r\n","description":"","footnote":"\r\n( 14 ) . رجوع كنيد به ابن الخطيب : الاحاطه ، ج 1 / ص 414 - 416\r\n( 15 ) . ابن خلدون : المقدمه ( بولاق ) ، ص 33 .\r\n","page_name":" 301 ","page_number":309},
  {"content":"\r\n\r\nصادق باشد ؛ زيرا دولتهايى مىتوانند از چنين سپاهى بهره گيرند كه كاملا استقرار يافته و دولتمردان جاى پاى محكم كرده باشند . الطرطوشى دولت بنى هود را هنگامى درك كرد كه پير شده و به موالى متكى بود ؛ سپس براى دفاع از كيان خويش مزدوران را به خدمت گرفت . دولتهاى طوايف نيز چنين بودند . پس از اختلال دولت اموى در اندلس و انقراض قدرت عرب و استبداد هراميرى در حوزهء فرمانروايى خويش بيشتر به سربازان مزدور متكى بودند . الطرطوشى در سرقسطه در سايهء دولت المستعين ابن هود مىزيست . آنان نيز نتوانسته بودند قدرت نظامى خود را از هم‌نژادانشان يعنى عربها تأمين كنند ؛ زيرا عربها چنان سرگرم نوشخوارى و رفاه شده بودند كه سالها بود اين خصيصه را از دست داده بودند و همواره در سپاه خود از مزدوران استفاده مىكردند . « 16 » ظاهرا الطرطوشى شديدا تحت تأثير مشاهدات خود در سرقسطه قرار گرفته بود ؛ زيرا اينان براى حمايت از دولت خويش پىدرپى از سپاهيان مزدور مسيحى يارى مىخواستند و مخصوصا در ايام السيد الكمپيادور چنين وضعى كاملا رواج داشت .\r\nسرقسطه علاوه بر آنكه يكى از مراكز مهم علوم رياضى و فلسفى در قرن يازدهم ميلادى بود ، همانند ديگر پايتختهاى اندلس از مراكز نيرومند شعر و ادب نيز به‌شمار مىرفت . از ادباى نام‌آورى كه در اين عصر در سرقسطه ظهور كردند بايد از ابن الدباغ و ابن حسداى و ابو عمر بن القلاس نام برد . ابن بسام در الذخيره شمار كثيرى از اين شاعران را نام برده و از رسائل اشعارشان نقل كرده است .\r\nسرقسطه بخصوص در مبادلهء فرهنگى و مدنى ميان اندلس و دولتهاى اسپانيايى همسايه و دولتهاى فرنگى شمال نقش مهمى بر عهده داشت . وضع جغرافيايى اين سرزمين كه در نزديكى كوههاى پيرنه بود آن را براى انجام چنين وظيفه‌اى مهيا ساخته بود . آنچه شايان ذكر به نظر مىرسد يكى اين است كه سرقسطه جاى فرود آمدن سواران سلحشور مسيحى بود . از هر نژادى كه بودند به دربار بنى هود مىآمدند و از خوان كرم آنان و دربار باشكوه و ميدانهاى گسترده‌شان بهره مىگرفتند . دربار سرقسطه مركز\r\n\r\n\r\n","description":"","footnote":"\r\n( 16 ) . رجوع كنيد به الطرطوشى : سراج الملوك ( قاهره ، 1935 ) ، ص 229 و 231 . ابن خلدون : المقدمه ( بولاق ) ، ص 130 و 131 . همچنين :  582 482 . p , . dibI : ladiP . M . R \r\n","page_name":" 302 ","page_number":310},
  {"content":"\r\n\r\nاشعار قهرمانى و حماسى و غنايى شده بود . اين شعرها در آن روزگاران در اطراف قطلونيه و آراگون و ناوار منتشر بود . از آنجا نيز بود كه موسيقى اندلسى به مجامع مسيحى همسايه راه مىيافت و در حماسه‌ها و چكامه‌هاى ملى تأثير مىگذاشت . اين تأثيرات به مرور زمان از كوههاى پيرنه گذشت و به جنوب فرانسه رسيد و از آنجا در تمام مجامع مسيحى راه يافت .\r\nهمچنين نبايد از نقش سرقسطه در مبادلات بازرگانى ميان شرق و غرب غفلت ورزيد . مملكت سرقسطه بر بخش بزرگى از درياى مديترانه و دو بندر مهم آن طركونه و طرطوشه استيلا يافته بود . بنابراين بخش عظيمى از كالاهاى بازرگانى را كه از مشرق به اندلس و مغرب مىآمد جلب مىنمود ؛ آنگاه آنها را از راه شهرهاى مرزى جنوبى فرانسه و ايتاليا به ملل اروپايى مىرسانيد . بنى هود از اين طريق سودهاى كلان به دست مىآوردند و اين غير از باجى بود كه از كالاهاى بازرگانان مىگرفتند و يا به عنوان واسطهء تجارى صاحب حقى بودند . بنى هود بدين‌گونه يكى از توانگرترين پادشاهان عصر خود بودند و دربارشان پرشكوه‌ترين دربار آن روز اندلس بود . بنى هود اموال خويش را بيهوده بذل و بخشش نمىكردند بلكه آن را در استخدام جنگجويان مسيحى براى پيشبرد سياست خود صرف مىنمودند ، يا به پادشاهان متجاوز مسيحى براى دفع تجاوزشان باژوساو مىپرداختند ؛ از اين‌رو سالهاى دراز سرقسطه از آنهمه جنگها و كشمكشهايى كه دول ديگر طوايف را بىآرام كرده بود بر كنار بود و در صلح و امنيت مىزيست .\r\n\r\n","description":"","footnote":"","page_name":" 303 ","page_number":311},
  {"content":"\r\n . \r\n","description":"","footnote":"","page_name":" 304 ","page_number":312},
  {"content":"\r\n\r\n\r\nباب ششم نبرد زلاقه و پيروزى مرابطون\r\n\r\n","description":"","footnote":"","page_name":" 305 ","page_number":313},
  {"content":"\r\n . \r\n","description":"","footnote":"","page_name":" 306 ","page_number":314},
  {"content":"\r\n\r\n\r\nفصل اول پديد آمدن مرابطون و قيام دولت مرابطى در مغرب\r\nاكنون شايسته است اندكى درنگ كنيم تا بر اصل و نسب مرابطون كه دولت بزرگشان در نيمهء دوم قرن پنجم هجرى سراسر مغرب را از ليبى تا اقيانوس اطلس و از جنوب تا سودان دربر گرفته بود پرتوى بيفگنيم . اينان بودند كه وقتى امراى طوايف اندلس به ياريشان خواندند از دريا گذشتند و به شبه جزيرهء اسپانيا درآمدند تا به مدد اسلام و فرزندان اسلام بشتابند .\r\nمرابطون از قبيلهء لمتونه‌اند و لمتونه يكى از بطون صنهاجه بزرگترين قبايل بربر و بربرها خود شاخه‌اى از شاخه‌هاى قبيلهء بزرگ برانس . جز لمتونه ، شمار ديگرى از قبايل بربر چون مسوفه و مسراته و مداسه و كداله و وتريكه و لمطه همه به صنهاجه انتساب دارند . بسيارى از اينان در تاريخ مغرب نقشهاى چشمگيرى داشته‌اند . در بعضى روايات آمده كه صنهاجه مادربزرگ اين قبايل است و نسبش به اعراب يمنى مىرسد و از تيره‌هاى عبد شمس بن وائل بن حمير است . اين روايت نيز چون ديگر روايات همانند آن در انساب و بطون بربرها روايتى ضعيف است و مبتنى بر قصه و اسطوره . « 1 »\r\n\r\n\r\n","description":"","footnote":"\r\n( 1 ) . رجوع كنيد به ابن ابى زرع : روض القرطاس ، ص 75 .\r\n","page_name":" 307 ","page_number":315},
  {"content":"\r\n\r\nقبيلهء لمتونه در اعصار پيش از اسلام در دل صحرا ميان سياهان و جنوب سرزمين مغرب مىزيستند ؛ يعنى در منطقه‌اى كه از زمان روميان اقليم « موريتانيا » ناميده مىشد .\r\nقبيلهء لمتونه به سبب دورى از آبادى و خو گرفتن به انفراد ، حياتى آميخته به توحش داشتند و قانون حاكم ، قانون قهر و غلبه بود . غذايشان شير و گوشت شتر بود . از كشاورزى بىخبر بودند و هيچ ميوه‌اى را نمىشناختند و نمىدانستند نان چيست « 2 » و چون با گوشه‌اى از عمامهء خود دهانشان را مىپوشانيدند ( لثام ) آنان را « ملثمين » مىگفتند . بعضى گويند بدان سبب آنان را ملثم مىگفتند كه در عروسيهايشان نوعى حجاب مىپوشيدند و بعضى مىگويند در يكى از جنگهايشان زنانشان نيز شركت داشتند و در كنار مردان در حالى كه صورت خود را پوشيده بودند مىجنگيدند تا دشمن ، ايشان را در شمار مردان به حساب آورد . بعضى مىگويند در اين امر از قبيله حمير كه ادعا مىكردند به آنان نسبت دادند ، تقليد مىكردند . « 3 »\r\nقبيلهء لمتونه نيز چون ديگر قبايل بربر كيش مجوسيت داشتند و بر اين كيش بودند ، تا آنگاه كه پس از فتح اندلس اسلام در ميانشان شيوع يافت . از اين هنگام صاحب رياست شدند و در ميانشان ملوكى پديد آمد . در ايام عبد الرحمان الداخل ، يعنى در اواسط قرن دوم هجرى پادشاهشان تيولوثان بن تيكلان الصنهاجى اللمتونى بود . وى در ديگر نواحى صحرا بسط سلطه داد و با قبايل بت‌پرست همسايه جنگيد و به نشر اسلام پرداخت و بر ديگر ملوك مجاور جزيه نهاد . وسعت مملكت او در صحرا سه ماه در سه ماه راه بود . چون تيولوثان در سال 222 ه بمرد نواده‌اش آثر بن بطين بن تيولوثان « 4 » به جايش نشست .\r\nفرمانروايى او شصت و پنج سال مدت گرفت و در سال 287 ه درگذشت . پسرش تميم جانشين او شد و تا آنگاه كه در سال 306 ه شيوخ قبايل صنهاجه بر ضد او شورش كردند و كشتندش ، فرمانروايى كرد . در اين هنگام ميانشان تفرق افتاد و به چند دسته تقسيم شدند و بدون اينكه تحت فرمان يك فرمانرواى مشترك باشند صد و بيست سال ديگر را گذرانيدند ، تا آنگاه كه امير ابو عبد اللّه محمد بن تيفاوت اللمتونى معروف به تارسنا در ميانشان ظهور كرد .\r\n\r\n\r\n","description":"","footnote":"\r\n( 2 ) . ابن خلدون ، العبر ، ج 4 / ص 181 . ابن ابى زرع : روض القرطاس ، ص 86 .\r\n( 3 ) . رجوع كنيد به السلاوى : الاستقصاء لاخبار دول المغرب الاقصى ، ج 1 / ص 98 و 99 .\r\n( 4 ) . اين نام در روض القرطاس ، ص 76 آمده است ، ولى ابن خلدون او را يلتان ضبط كرده است ( ج 6 / ص 182 ) .\r\n","page_name":" 308 ","page_number":316},
  {"content":"\r\n\r\nگردش را گرفتند و او را به رياست خود برگزيدند . ابو عبد اللّه اميرى فاضل و پرهيزگار بود و مشتاق جهاد . مدت حكمش بيش از سه سال نپاييد ، زيرا در يكى از غزواتش بر ضد قبايل سياهپوست بت‌پرست كشته شد . پس از او دامادش امير يحيى بن ابراهيم الجدالى زعيم قبيلهء جداله يا كداله كه با قبيلهء لمتونه به يك پدر واحد مىرسيدند زمام امور را به دست گرفت . امير يحيى قبيلهء صنهاجه را در جنگ با دشمنانش رهبرى مىنمود تا سال 427 ه / 1035 م « 5 » كه ديده از جهان فروبست . پس از او پسرش ابراهيم بن يحيى جاى او بگرفت . ابراهيم با طايفه‌اى از زعماى قومش به مشرق آمد تا فريضهء حج بگزارد ؛ ولى گويا جز زيارت كعبه مقاصد ديگرى داشته است ، از آن جمله مىديد كه قومش چقدر واپس افتاده و از تعاليم و اصول اسلام به دورند . يحيى آمده بود كه در كنار انجام فريضه طلب علم كند . چون از مشرق بازگرديد به قيروان راه كج كرد . در آنجا او و يارانش با فقيه ابو عمران الفاسى شيخ آن روز مذهب مالكى ديدار كردند و تحت تأثير وعظ و علم او قرار گرفتند . يحيى نزد شيخ از نادانى قوم خود شكايت كرد و از او خواست فقيهى از شاگردان خويش را به ميان آنان فرستد تا به تعاليم صحيح اسلام آشنايشان گرداند . چون ابو عمران در ميان شاگردان خود در قيروان كسى را نيافت كه به اين دعوت پاسخ گويد به يكى از شاگردانش در سوس الاقصى به نام ابو محمد و اجاج بن زلواى لمطى نامه نوشت . اين ابو محمد مردى فقيه و پرهيزگار بود و در رباطى كه براى تدريس ساخته شده بود جمعى را تعليم مىداد . چون يحيى نامهء شيخ ابو عمران را به او داد و براى شاگردانش قرائت كرد ، يكى از آنان به نام عبد اللّه بن ياسين الجزولى كه از خردمندترين و پرهيزگارترين و عالمترين شاگردانش بود آن دعوت اجابت كرد .\r\nعبد اللّه بن ياسين كه به اندلس رفته و چند سالى در آنجا در سايهء امراى طوايف درس خوانده و علم و تجربه آموخته بود ، با يحيى رهسپار صحرا شد . قبايل لمتونه و كداله از ورود او خشنود شدند و به اكرام تمامش درآوردند . « 6 »\r\n\r\n\r\n","description":"","footnote":"\r\n( 5 ) . اين روايت ابن ابى زرع است ( ص 77 ) و صاحب الاستقصاء نير با او موافق است ( ج 1 / ص 99 ) ؛ ولى ابن خلدون پايان حكومت يحيى را سال 440 ه ضبط كرده است ( ج 6 / ص 182 ) .\r\n( 6 ) . ابن ابى زرع : روض القرطاس ، ص 77 و 78 . السلاوى : الاستقصاء ، ج 1 / ص 99 و 100 . ابن خلدون :\r\nالعبر ، ج 6 / ص 192 . الحلل الموشيه ، ص 9 .\r\n","page_name":" 309 ","page_number":317},
  {"content":"\r\n\r\n\r\n1\r\nعبد اللّه بن ياسين فقيهى بسيار پرهيزگار بود و در تعاليم اسلام صاحب‌غيرت .\r\nگذشته از مقامات علمى ، خطيبى زبان‌آور بود و سخنش مؤثر و نافذ . او به نشر تعاليم اسلام ميان بدويان صحرا پرداخت و ديدگان ايشان را به تعاليم اسلامى بگشود و كارهاى نيكو را به ايشان بياموخت و از كردارهاى زشت بازشان داشت . ولى اين فقيه بر مردم سخت مىگرفت و آنان را به زور وادار مىكرد از برخى سنتهايشان كه با تعاليم اسلامى منافات داشت مانند بيش از چهار زن اختيار كردن كه در ميان ايشان رايج بود و امثال آن ، دست بردارند ؛ از اين‌رو مردم از او برميدند و چون سختگيريهاى او را ديدند از او اعراض كردند . در اين حال عبد اللّه بن ياسين و شاگرد و دوست باوفايش يحيى بن ابراهيم از آن بدويان جاهل دورى گزيدند و در جايى دور از مردم به زهد و عبادت پرداختند . هفت تن از كداله و يحيى بن عمر بن تلاكاكين از رؤساى لمتونه به ايشان پيوستند . ابن خلدون مىگويد كه عبد اللّه بن ياسين و يارانش در جزيره‌اى در رود نيل به عبادت پرداختند . البته اين سخن ابن خلدون دربارهء رود نيل كه در نزد ما معروف است راست نمىآيد ؛ زيرا رود نيل از صحراى جنوبى مغرب فاصله‌اى دراز دارد . اين مشكل چنين حل مىشود كه بگوييم مراد او رود نيجر است كه در آن روزگاران از شعب رود نيلش مىپنداشتند و رود نيل يا رود بزرگش مىخواندند . اين رود در سرزمين غربى سياهان جارى بود . ابن بطوطه هم در سفرنامه‌اش هنگام سخن از مملكت سياهپوستان مالى آن را به همين نام ناميده است . « 7 » بنابراين مكانى كه عبد اللّه بن ياسين و يارانش براى عبادت برگزيدند - بنابر قول ارجح - در انحناى رود نيجر نزديكى تنبكتو بوده و صاحب روض القرطاس نيز اين رأى را تأييد كرده است . « 8 »\r\nعبد اللّه و يارانش در آنجا به عبادت پرداختند و رباطى براى نماز و عبادت بنا\r\n\r\n\r\n","description":"","footnote":"\r\n( 7 ) . رجوع كنيد به ابن بطوطه : رحله ، ( قاهره ، 1322 ه ) ، ج 2 / ص 201 - 203 .\r\n( 8 ) . ابن ابى زرع : روض القرطاس ، ص 779 .\r\n","page_name":" 310 ","page_number":318},
  {"content":"\r\n\r\nكردند . كم‌كم اشتهارى يافت و بسيارى از اشراف صنهاجه كه به زهد و عبادت گرايش داشتند به او پيوستند و عبد اللّه به تعليم و موعظهء آنان پرداخت و آنان را « المرابطون » ناميد ، زيرا ملازم رباط او شده بودند و عبد اللّه بن ياسين آنان را احكام كتاب و سنت و نماز و زكات مىآموخت و امر به معروف و نهى از منكرشان مىنمود . او واعظى زبان‌آور بود و شوق بهشت را در دل آنان برمىانگيخت و از عذاب آتش بيمناكشان مىساخت و شعلهء حماسهء جهاد را در قلوبشان مشتعل مىداشت . اين فقيه سخنور را هنگامى كه تلقين احكام دين مىكرد و بذر ورع و خشوع را در نفوس ياران خود مىكاشت ، در دل هواى ديگرى بود . چون شمار يارانش افزون شد - يعنى به هزار تن رسيد - و به فرمانبردارى ايشان يقين كرد آنان را عملا به جهاد دعوت نمود و به ميان اقوامشان فرستاد تا از غضب خداوند بترسانندشان و از بدعتها و ضلالتها منعشان كنند و به پيروى از احكام صحيح دين وادارشان سازند . آنان نيز چنان كردند و هريك قوم خود را به راه رشد و هدايت فراخواند و از سنتهاى منافى دين بازداشت ؛ ولى هيچ‌يك از اقوامشان به سخن ايشان گوش ندادند . عبد اللّه بن ياسين خود به تن خويش خروج كرد و شيوخ قبايل را موعظه نمود و از عذاب و شكنجهء خدا بترسانيد و به پيروى از احكام او نصيحت كرد ، ولى جز اعراض و تحدى حاصلى نيافت . در اين حال به مخالفان خويش اعلان جنگ داد . شمار يارانش روزبه‌روز افزون مىشد تا به چند هزار نفر رسيد .\r\nعبد اللّه بن ياسين به جنگ كداله لشكر برد و با سه هزار سپاهى بر سر ايشان تاخت و خلق كثيرى از ايشان را كشت و باقى بار ديگر به صورت صحيح اسلام آوردند . اين واقعه در سال 434 ه / 1042 م واقع شد . عبد اللّه بن ياسين سپس رهسپار قتال لمتونه شد و آنان را در تنگنا افگند تا همه به فرمانبردارى او اعتراف كردند و بر كتاب و سنت با او بيعت نمودند . آنگاه به جنگ قبيلهء مسوفه لشكر راند . آنان نيز چون لمتونه با او بيعت كردند . بدين‌گونه قبايل صنهاجه را يكى پس از ديگرى به فرمان مىآورد ، تا همه سر به فرمان او نهادند . از تعاليم عبد اللّه بن ياسين يكى آن بود كه توبه‌كننده را صد تازيانه بزنند تا پاك شود ؛ سپس او را قرآن و احكام شرع بياموزند . عبد اللّه بن ياسين سلطهء روحى خويش را بر قبايل صحرا بسط داد . او نسبت به يحيى بن ابراهيم بن الكدالى اظهار فرمانبردارى مىنمود ، ولى در واقع همهء قدرت را خود قبضه كرده بود .\r\nعبد اللّه به جمع‌آورى اموال از زكات و عشور و فىء پرداخت و اسب و سلاح گردآورد\r\n\r\n","description":"","footnote":"","page_name":" 311 ","page_number":319},
  {"content":"\r\n\r\nو بيمش در دلها افتاد و كارش بالا گرفت و صيت شهرتش در سراسر صحرا پيچيد و مغرب و سودان را فراگرفت . چون امير يحيى بن ابراهيم درگذشت عبد اللّه ، امير يحيى بن عمر بن تلاكاكين اللمتونى را به جاى او برگزيد و امور جهاد و جنگ را به او سپرد . « 9 »\r\nيحيى بن عمر اللمتونى اميرى پرهيزگار و زاهد بود و به عبد اللّه بن ياسين سخت ارادت مىورزيد و از او اطاعت مىكرد . گويند عبد اللّه بن ياسين روزى او را بيست تازيانه زد ، زيرا خود نيز با لشكريانش در جنگ شركت كرده بود و حال آنكه فرمانده بايد خود را از مخاطرات حفظ كند و تنها به تحريض لشكر خويش پردازد و آنان را دل دهد كه زندگى فرمانده زندگى سپاهيان اوست و مرگ او ، نابودى ايشان . امير يحيى چند حمله را فرماندهى كرد و سراسر صحرا را فتح نمود و به بلاد سياهان لشكر برد و نواحى بسيارى را مفتوج ساخت . حركت مرابطون و اعمال زعيمشان عبد اللّه بن ياسين در شهرهاى مغرب انعكاس يافت . مغرب در اين روزگار پس از انقراض حكومت ادريسيان به چند بخش تقسيم شده بود و از اواسط قرن چهارم هجرى صحنهء جنگهاى شيعه و خلفاى اموى قرطبه بود . در هرجا اميرنشينى پديد آمده بود و قبايل بربر بويژه قبايل صنهاجه و مغراوه و زناته بر آن استيلا يافته بودند . بزرگترين ممالكشان مملكت زيرى بن عطية الزناتى و پسرانش بعد از او بود . اين خاندان از زمان المنصور ، فاس و بيشتر اعمال شمالى مغرب را تا اوايل قرن پنجم در دست داشتند . بنى يفرن در سواحل سلا و متعلقات آن بودند و بنى خزرون از قبيلهء مغراوه ، درعه و سجلماسه و اعمال آن را در تصرف داشتند ، همچنين تا اواسط مغرب . بر غواطه در جنوب در ساحل اقيانوس بودند . بنابراين سرزمين مغرب با اين پراكندگى و خردك اميرنشينهايش جاى مناسبى بود براى تاخت‌وتاز آزمندان و شورشگران . عناصر مخالف اين اميران مستبد چشم به اين قوم تازه دوخته بودند كه آتش حماسهء دينى در دلهايشان زبانه مىكشيد و نداى اصلاح و التزام احكام قرآن و سنت مىدادند . در سال 444 ه فقهاى درعه و فقهاى سجلماسه نامه‌هاى خود را نزد عبد اللّه بن ياسين و امير يحيى اللمتونى و مشايخ مرابطون فرستادند و از ظلم و جورى كه در بلادشان رايج بود و نيز عمل نكردن به احكام اسلام شكايت كردند\r\n\r\n\r\n","description":"","footnote":"\r\n( 9 ) . ابن ابى زرع : روض القرطاس ، ص 80 . السلاوى : استقصاء ، ج 1 / ص 101 .\r\n","page_name":" 312 ","page_number":320},
  {"content":"\r\n\r\nو آنان را براى رهانيدن مسلمانان از يوغ ستم حكام خود فراخواندند . درعه و سجلماسه در اين ايام تحت فرمان بنى وانودين از زعماى مغراوه بودند و اميرشان مسعود بن وانودين نام داشت . عبد اللّه بن ياسين شيوخ مرابطون را گردآورد و با آنان مشورت نمود . آنان به وجوب قبول دعوت و حركت براى يارى مردم آن دو شهر رأى دادند .\r\nدر سال 445 ه مرابطون سوار بر اسبهاى خود با گروهى بزرگ از پيروان خويش به سردارى عبد اللّه بن ياسين و يحيى اللمتونى در حركت آمدند . نخست آهنگ درعه كردند و عامل آنجا را از شهر راندند و بر آن مستولى شدند . همچنين از ربضهاى شهر به پنجاه هزار شتر از اموال مسعود امير آنجا دست يافتند . مسعود بن وانودين براى دفع جنگجويان قيام كرد و ميان دو گروه نبردى سخت درگرفت . مسعود در اين نبرد كشته شد و بيشتر لشكريانش به هلاكت رسيدند و مرابطون بر لشكرگاهش دست يافتند . پس عازم سجلماسه شدند . سجلماسه را تصرف كردند و هركه را از سپاهيان مغراوه در آنجا يافتند كشتند . عبد اللّه بن ياسين فرمان داد هرچه منكرات بود نابود ساختند و باجهاى جائرانه را برافگندند و خمسها را ميان مرابطون و فقهاى دو شهر تقسيم كردند و احكام دين را مجرى داشتند . آنگاه يكى از لمتونيان را امارت سجلماسه داد . و اين نخستين فتح مرابطون در بلاد مغرب بود . « 10 »\r\nدر سال 447 ه امير يحيى بن عمر اللمتونى بمرد و عبد اللّه بن ياسين برادرش ابو بكر بن عمر را به جاى او به فرماندهى برگزيد . اكنون براى فتح مغرب گام دوم برداشته مىشد و آن غزو بلاد سوس بود . در ماه ربيع الثانى سال 448 ه مرابطون به سوى جنوب غربى سرزمين مغرب به عزم بلاد سوس لشكر به جنبش آوردند . امير ابو بكر مقدمهء سپاه خود را به سردارى پسر عمش يوسف بن تاشفين اللمتونى روانه داشت و اين اولين بار است كه از يوسف بن تاشفين كه بعدها پادشاه بزرگ مرابطون شد خبر مىشنويم . اين سپاه از بلاد جزوله آغاز كرد ؛ سپس ماسه را فتح نمود ؛ آنگاه به شهر تارودنت مركز بلاد سوس راند و آنجا را بگشود . در تارودنت طايفه‌اى از شيعيان بودند كه به نام مؤسس آيينشان على بن عبد اللّه البجلى ، بجليه خوانده مىشدند . اينان در ايام عبد اللّه الشيعى - اواخر قرن سوم هجرى - به آنجا آمده و مذهب خويش رواج\r\n\r\n\r\n","description":"","footnote":"\r\n( 10 ) . ابن خلدون : العبر ، ج 6 / ص 183 . ابن ابى زرع تاريخ اين غزوه را سال 447 ه نوشته است ( روض القرطاس ، ص 81 ) . نيز رجوع كنيد به السلاوى در الاستقصاء ، ج 1 / ص 102 .\r\n","page_name":" 313 ","page_number":321},
  {"content":"\r\n\r\nداده بودند . مذهبشان متضمن بسيارى از تعاليم انقلابى بود . مرابطون آنان را كشتند و كسانى كه باقى ماندند به مذهب سنت گرويدند . مرابطون بلاد سوس را زير پى سپردند و بر سراسر نواحى آن مستولى شدند . عبد اللّه بن ياسين از مرابطون بر آن واليانى گماشت و آنان را به پيروى عدالت و سنت فرمان داد و گفت به گرفتن زكات و عشريه‌ها اكتفا كنند و جز اين از هيچ‌كس هيچ‌چيزى نستانند .\r\nمرابطون سپس از جبال اطلس گذشتند و آهنگ بلاد مصموديان ( مصامده ) كردند و در جبال درن پيش رفتند و ورده و شفشاوه و نفيس و ديگر بلاد منطقهء جدميوه را تصرف نمودند . قبايل آن ناحيه با ايشان بيعت كردند ؛ سپس رهسپار شهر اغمات شدند . اين شهر در اين زمان در تصرف مغراوه بود و امير آن لقوط بن يوسف بن على المغراوى نام داشت . اغمات را محاصره كردند . لقوط بشدت از شهر دفاع كرد ، ولى مقاومت را بيهوده يافت و شب‌هنگام در پردهء تاريكى خود وزن و فرزند و اطرافيانش فرار كردند و در حمايت بنى يفرن امراى تادلا قرار گرفتند . عبد اللّه بن ياسين و لشكرش مرابطون در سال 449 ه اغمات را گرفتند . عبد اللّه دو ماه در آنجا درنگ كرد تا لشكرش بياسود ؛ سپس قصد بلاد بنى يفرن نمود و تادلا را مورد حمله قرار داد و آن را بستد و از بنى يفرن هركه در آنجا بود بكشت و بر لقوط المغراوى دست يافت و به قتلش آورد .\r\nزينب زن او دختر اسحاق النفزاوى بود و به زيبايى و خردمندى مشهور . امير ابو بكر ابن عمر اللمتونى او را به زنى گرفت . عبد اللّه بن ياسين چون امور اين منطقه را انتظام داد به تامسنا لشكر برد تا با قبايل بر غواطه كارزار كند .\r\nاين قبايل را همه مذهبى بود اباحى كه با احكام اسلام منافات داشت . اين مذهب را مردى يهودى الاصل به نام صالح بن طريف البرناطى - منسوب به برناط دژى از اعمال شذونه در اندلس - تأسيس كرده بود . صالح بن طريف در اوايل قرن دوم هجرى به منطقهء تامسنا آمد و مذهب خود را در ميان مردم آن ناحيه رواج داد . مردم اين منطقه بدوى و جاهل بودند . صالح دعوى پيامبرى نمود و گفت قرآن جديدى بر او نازل شده است و برخى از سوره‌هايش را نيز براى آنان مىخواند و مىگفت او همان مهدى است كه بايد در آخر الزمان خروج كند . نماز را منحصر كرد به پنج ركعت در روز و پنج ركعت در شب و روزه را به ماه رجب برد و گفت هركس هرقدر كه زن بگيرد مباح است و از اين‌گونه احكام . به مرور زمان يارانش افزون شدند . در\r\n\r\n","description":"","footnote":"","page_name":" 314 ","page_number":322},
  {"content":"\r\n\r\nبعضى روايات آمده است كه بر غواطه به قبيلهء مشهور زناته انتساب دارد . ابن خلدون مىگويد كه ايشان ، هم از حيث موطن و هم از حيث جوار از مصامده‌اند . نيز مىگويد كه بر غواطه از قبايل مختلفند كه در تحت يك اصل واحد جاى ندارند . آميزه‌هايى از بربر هستند كه همه تابع يك مذهبند : مذهب صالح بن طريف . « 11 » صالح بن طريف براى خود در آن منطقه رياست و قدرتى كسب كرده بود . حوزهء فرمانروايى او منطقهء تامسنا بود و ساحل اقيانوس اطلس ؛ شمال آن از مور و جنوبش آسفى . اعقاب و خويشاوندان صالح پس از او به امارت رسيدند . مشهورترين ايشان در اواخر قرن سوم ابو غفير محمد بن معاذ بن اليسع بن صالح بود كه شوكت و قدرتى تمام داشت . او را در ميان بربرها جنگهاى مشهورى است ، و نيز با ملوك مغرب و اندلس از ادريسيان و بنى اميه و شيعه جنگهايى كرده بود . يك بار هم بابلكين بن زيرى زعيم صنهاجه جنگيده بود . اين جنگ در سال 368 ه هنگامى كه بلكين به مغرب لشكر آورده بود رخ داد . اميرشان ابو منصور عيسى بن ابى الانصارى با قوم خود به مقابلهء او رفت ، ولى كشته شد و لشكرش منهزم گرديد و بلكين دست به كشتار آنان زد . سپس المنصور بن ابى عامر به جنگشان لشكر برد .\r\nاين لشكر به سردارى غلام او واضح بود . واضح نيز قتل و غارت بسيار كرد . بنى يفرن هم با آنان به جنگ پرداختند . بدين‌گونه قبايل بر غواطه هدف تعرض دشمنان بودند تا آنگاه كه در اوايل قرن پنجم مرابطون ظهور كردند .\r\nقتال مرابطون با اين اقوام كافر و ثنى امرى طبيعى بود ؛ از اين‌رو عبد اللّه بن ياسين و سردارش ابو بكر اللمتونى با سپاهيان مرابط رهسپار سرزمين بر غواطه شدند . در اين روزها اميرشان ابو حفص بن عبد اللّه بن ابى غفير بن محمد بن معاذ بود . ميان مرابطون و بر غواطيون نبرد درگرفت . در اين نبرد عبد اللّه بن ياسين الجزولى امام مرابطون و بنيانگذار طايفهء ايشان زخمهاى سخت برداشت كه در همان روز از آن زخمها كشته شد . عبد اللّه پيش از مرگ ، شيوخ مرابطون را جمع كرد و آنان را به پايدارى در جنگ تحريض نمود و از عواقب تفرقه بيمناك گردانيد و از حسدورزى در رياست برحذر داشت . قتل او در بيست و چهارم جمادى الاول سال 451 ه / 1059 بود . در مكانى موسوم به كريفله در نزديكى تامسنا درگذشت . بر سر قبر او بعدها مسجدى ساختند . گور او\r\n\r\n\r\n","description":"","footnote":"\r\n( 11 ) . ابن خلدون : العبر ، ج 6 / ص 209 و 210 . السلاوى : الاستقصاء ، ج 1 / ص 103 .\r\n","page_name":" 315 ","page_number":323},
  {"content":"\r\n\r\nهنوز برجاست و زيارتگاه است . مرابطون در حال ، ابو بكر بن عمر اللمتونى را به جاى او به رياست برگزيدند ، زيرا عبد اللّه بن ياسين پيش از آنكه آخرين نفس را برآورد به او وصيت كرده بود . « 12 »\r\nعبد اللّه بن ياسين فقيهى بسيار پرهيزگار و زهدپيشه بود ، ولى سخت در دين متعصب . در ميان اين قبايل ساده‌دل صحرايى مناسبترين كسانى را كه به تعليماتش گردن مىنهادند ، پيدا كرده و توانسته بود در وجود آنها روحيه‌اى حماسى پديد آورد تا از درون صحرا به سرزمينهاى مغرب برسند و بر بسيارى از قبايل پيروز گردند . اما عبد اللّه بن ياسين در عين زهد و پرهيز به زنان علاقهء بسيار داشت ، چنان كه در هرماه چند زن مىگرفت و طلاق مىداد و هرجا زنى زيبا سراغ مىكرد به خواستگارىاش مىفرستاد ؛ همچنين از هرمالى كه به دست مىآمد ثلث آن را براى خود مىگرفت .\r\nاينها كارهايى است كه مورخ را وادار مىكند او را به نوعى انحراف وصف كند . « 13 »\r\n\r\n2\r\nمىتوانيم بگوييم كه با وفات عبد اللّه بن ياسين و قيام ابو بكر اللمتونى به جاى او در مقام رياست ، دولت لمتونيان يا دولت مرابطون آغاز شد . ابو بكر بن عمر بن تلاكاكين پسر واياقطين نخستين اقدامى كه كرد دفن پيكر امام عبد اللّه بن ياسين بود ؛ آنگاه نبرد بر غواطه را پىگرفت . ديگر نيروهايش نيز بر او گردآمدند و در قتال دشمن به جد درايستاد و بسيارى از ايشان را كشت و طوايفشان را پراكنده ساخت و جمعى كثير را اسير كرد ، تا همه سر به فرمان نهادند و از نو مسلمان شدند و سنن بت‌پرستانه را به يك‌سو نهادند . هرچه اموال و غنايم به دستش افتاده بود ميان مرابطون تقسيم كرد و به شهر اغمات بازگرديد و تا ماه صفر سال 452 ه / 1060 م در آنجا ماند ؛ سپس با لشكرى گران\r\n\r\n\r\n","description":"","footnote":"\r\n( 12 ) . ابن ابى زرع : روض القرطاس ، ص 84 . ابن خلدون تاريخ وفات عبد اللّه بن ياسين را سال 450 ه ضبط كرده است ( ج 6 / ص 209 ) .\r\n( 13 ) . ابن ابى زرع : روض القرطاس ، ص 84 .\r\n","page_name":" 316 ","page_number":324},
  {"content":"\r\n\r\nاز صنهاجه و جزوله و مصامده بيرون آمد و بلاد فازاز و مكناسه و ديگر سرزمينهاى زناته را بگرفت . آنگاه رهسپار لواته شد . لواته در دست بنى يفرن بود . شهر را به جنگ گشود و ويران نمود و خلق كثيرى را در آنجا به قتل آورد . اين واقعه در ماه ربيع الثانى سال 452 ه بود . پس از اين نبرد به اغمات بازگرديد .\r\nابو بكر چند ماه ديگر در اغمات ماند . در اين هنگام مردى از بلاد القبله كه پايگاه آنان در صحرا بود ، بيامد و او را از اختلاف مرابطون در آنجا خبر داد و گفت ميان لمتونه و مسوفه كشمكش درگرفته است . ابو بكر ترسيد كه كار بالا گيرد و قبايل برادر به جان يكديگر افتند . و صحرا سرچشمهء كار و خاستگاه قدرتشان بود . پس چنان مقرر داشت كه نزد قومش بازگردد تا آن شكاف تدارك كند و بار ديگر وحدت كلمه را ميانشان بازگرداند . امور مغرب را به پسر عم خود يوسف بن تاشفين سپرد و براى آنكه زن زيبايش زينب دختر اسحاق النفزاوى را فضاى صحرا آزار ندهد او را طلاق داد و يوسف ابن تاشفين او را به زنى گرفت . ابو بكر يوسف را به قتال قبيلهء مغراوه و بنى يفرن و زناته وصيت كرد . شيوخ مرابطون نيز با اين اختيار موافقت كردند ؛ زيرا از مراتب ديندارى و فضل و شجاعت و سلحشورى و دورانديشى و دادگرى و ورع و استوارى رأى و نفاذ امر او آگاه بودند . « 14 »\r\nسپاه مرابطون در اين هنگام به دو بخش تقسيم شده بود . يوسف فرماندهى يك بخش را به دست داشت تا فتح باقى بلاد مغرب را به پايان رساند ، و ابو بكر فرماندهى بخش ديگر را . ابو بكر در ماه ذو القعدهء سال 453 ه / دسامبر 1061 م با سپاه خود از مغرب در حركت آمد . بلاد تادلا و سجلماسه را زير پى سپرد و رهسپار جنوب شده ، به صحرا داخل شد و در آنجا به اصلاح امور پرداخت و اختلافات ميان اقوام را بر طرف ساخت و همه را با هم متحد نمود . سپس قواى تازه‌اى گردآورد و با سپاهى گران به بلاد سياهان رفت و بسيارى از نواحى آن را تسخير كرد و به مسافت سه ماه راه در اراضى آن پيش رفت . در اين اثنا يوسف بن تاشفين سراسر مغرب را فتح كرده بود و از آن‌پس ، لشكر مرابطون را كه شمارشان به چهل هزار رسيده بود به چهار بخش تقسيم كرد و چهار تن از تواناترين سرداران خود يعنى سير بن ابى بكر اللمتونى ، محمد بن\r\n\r\n\r\n","description":"","footnote":"\r\n( 14 ) . ابن ابى زرع : روض القرطاس ، ص 79 . ابن خلدون : العبر ، ج 6 / ص 184 .\r\n","page_name":" 317 ","page_number":325},
  {"content":"\r\n\r\nتميم الكدالى ، عمر بن سليمان المسوفى و مدرك التلكانى را به فرماندهى اين چهار لشكر برگزيد و هريك را پنج هزار سپاهى داد و آنان را در مقدمهء لشكر خود قرار داد و به اطراف مغرب فرستاد و خود فرماندهى باقى سپاه را به عهده گرفت و از پى ايشان در حركت مىآمد . اين لشكرهاى مرابط به نبرد با قبايل مخالف مخصوصا مغراوه و زناته و بنى يفرن روانه شدند و سراسر آن مناطق را زير پى سپردند . برخى از قبايل مقاومت مىكردند تا منهزم و مغلوب مىشدند و بعضى تسليم شده ، به اطاعت درمىآمدند . هنوز چند ماهى نگذشته بود كه بيشتر نواحى جنوبى و ميانى سرزمين مغرب به تصرف يوسف بن تاشفين درآمد . يوسف در اواخر سال 454 ه پيروزمندانه به اغمات بازگرديد . در اين هنگام كارش سخت بالا گرفته و هراسش در دلها افتاده و آوازه‌اش در همه‌جاى مغرب پيچيده بود .\r\nيوسف بن تاشفين به اين انديشه افتاد كه شهرى بنا كند تا مركز لشكريان و خزانهء ذخاير او شود . مكان اين شهر در ناحيه‌اى در شمال اغمات معين شد . اين اراضى از آن چند تن از افراد قبيلهء مصموده بود . يوسف آن زمينها را از آنان خريد و طرح بناى قصر و مسجدى را افگند . در بناى مسجد ، خودش نيز چون يكى از كارگران كار مىكرد .\r\nبناى اين شهر در سال 454 ه / 1062 م آغاز گرديد و بدين‌گونه شهر مشهور مراكش زاده شد . مراكش نامى بود كه قبلا بر اين مكان اطلاق مىشد و معنى آن به زبان مصموده « به شتاب برو » است ؛ زيرا مكمن دزدان و راهزنان بود . يوسف مركز مملكت خود را در قلب بلاد مصامده قرار داد ؛ زيرا اينان از ديگر قبايل مغرب به‌شمار بيشتر و به قوت افزونتر بودند و اكثر سپاهيان او از اين قبايل بودند . علاوه بر آن ، اين مركز جديد در پناه كوه درن يكى از سلسله جبال اطلس واقع شده بود . يوسف پيش از آنكه باروهاى شهر را بسازد در درون خيمه‌هايى كه در آنجا برپا كرده بود فرود آمد . آنگاه خانه‌ها و كاخها را برآوردند . مردم نيز براى خود خانه‌هايى ساختند و چاههايى كندند . ولى بناى مراكش و كشيدن باروهاى آن در عهد على بن يوسف بن تاشفين تكميل شد و اين امر در سال 526 ه تحقق يافت . بخشى كه يوسف از شهر عظيم مراكش بنا كرده بود همان بخشى است كه به سور الحجر معروف است و تا جامع الكتبيين ادامه دارد و امروز آنجا را السجينه گويند . مراكش در مدتى اندك بزرگترين و مهمترين شهرهاى مغرب شد و جز دولت بنى مرين پايتخت همهء دولتهايى شد كه در مغرب به وجود آمدند\r\n\r\n","description":"","footnote":"","page_name":" 318 ","page_number":326},
  {"content":"\r\n\r\nو در تاريخ مغرب نقش مهمى بر عهده داشت و تا به امروز بسيارى از جلال و شكوه پيشين خود را حفظ كرده است . « 15 »\r\nيوسف بن تاشفين در اين هنگام به تقويت لشكر و نگهبانان خود پرداخت . دو هزار برده خريد و نيز به اندلس كس فرستاد و شمار بسيارى از عجمان و بندگان مسيحى را به خدمت آورد و از آنان فوجى بس نيرومند براى حراست و حفاظت دربار برگزيد .\r\nاين گروه از آن پس در چند جنگ مهم شركت جست و نام و آوازه يافت . يوسف بن تاشفين براى مخارج لشكرش بر يهوديان مالياتهاى گران مقرر نمود و از اين راه اموالى گزاف حاصل كرد . « 16 »\r\nيوسف هنوز بناى مراكش را به پايان نياورده و سپاه خود انتظام نداده بود كه عازم فتح شهر فاس پايتخت قديم مغرب و بزرگترين شهرهاى آن گرديد . سپاه مرابطون در اين هنگام سخت نيرومند شده بود . يوسف نيز آن را مجهز به تيراندازان نمود و به كوس و علم بياراست . گويند شمارشان به صد هزار تن مىرسيد و همه از قبايل صنهاجه و جزوله و زناته و مصامده بودند . در اواخر سال 454 ه يوسف براى فتح فاس به جنبش آمد . قبايل زواغه و لمايه و لواته و صدينه و مغيله و مديونه و غير آن با او روبرو شدند . نبردهايى سخت درگرفت و همهء آن قبايل منهزم شدند و به شهر صدينه پناه بردند . يوسف آنجا را بگشود و هزاران تن را به قتل رسانيد ؛ سپس به فاس بازگرديد و در قلعهء فازاز فرود آمد . فازاز دژهاى مقدم آن بود . آنگاه خود لشكر به فاس برد .\r\nفرمانرواى فاس معنصر المغراوى در آنجا بود . يوسف دژهاى فاس را يكى پس از ديگرى فتح كرد ؛ آنگاه در سال 455 ه آنجا را بگشود و از لمتونه عاملى بر آن گماشت .\r\nسپس به بلاد غماره راند و بسيارى از نواحى آن را تسخير كرد تا به نزديكى طنجه رسيد .\r\nدر خلال اين احوال ، پسران معنصر المغراوى به فاس بازگرديدند ؛ شهر را گشودند و عامل يوسف را كشتند و خود در شهر مكان گرفتند . يوسف مجبور شد بار ديگر به شهر بازگردد . پس با سپاهى گران به فاس آمد و آنجا را محاصره كرد و به جنگ تسخير\r\n\r\n\r\n","description":"","footnote":"\r\n( 15 ) . در باب بناى مراكش رجوع كنيد به ابن ابى زرع : روض القرطاس ، ص 89 . ابن خلدون : العبر ، ج 6 / ص 184 . السلاوى : الاستقصاء ، ج 1 / ص 107 ، ياقوت الحموى در معجم البلدان تحت كلمهء مراكش .\r\n( 16 ) . الحلل الموشيه ، ص 13 .\r\n","page_name":" 319 ","page_number":327},
  {"content":"\r\n\r\nنمود و بسيارى از افراد قبيلهء مغراوه و بنى يفرن را به قتل آورد . اين وقايع در اوايل سال 462 ه / 1069 م اتفاق افتاد .\r\n\r\n3\r\nاكنون بايد سخن در فتوحات يوسف را به اتمام برسانيم و به واقعه‌اى كه در زندگى يوسف و سرنوشت دولت مرابطون تأثيرى بسزا داشته است بپردازيم و آن از اين قرار است كه ابو بكر بن عمر اللمتونى پس از انتظام امور صحرا و گذراندن چند سال در جنگهاى آن سامان از فتوحات عظيمى كه نصيب پسر عمش يوسف شده و قدرت شگرفى كه حاصل كرده بود خبر يافت و تصميم گرفت بازگردد تا از حقيقت حال او واقف شود . گاه نيز در خاطرش مىگذشت كه يوسف را عزل كند و قدرت از دست رفتهء خود را به عنوان امير مرابطون از نو به دست آورد . صاحب الحلل الموشيه مىگويد كه آمدن ابو بكر از صحرا به مغرب در سال 465 ه واقع شد . او در محلهء خود بيرون شهر اغمات فرود آمد و يارانش به مراكش پايتخت جديد روى نهادند تا آنجا را ببينند و بر يوسف سلام كنند . يوسف آنان را به خوشرويى پذيرفت و هدايا و صلات فراوان داد . « 17 » ابو بكر ميزان شأن و مرتبت و استقرار كار يوسف را دريافت و دانست كه در ميان قوم خود از نفوذى خاص برخوردار است و مردم او را دوست مىدارند و ديگر براى او اميدى به برافگندنش نيست . اما از روايت ابن ابى زرع و ابن خلدون برمىآيد كه آمدن ابو بكر به مغرب اندكى پيش از اين بوده است ؛ زيرا زينب زوجهء يوسف بن تاشفين كه در اين ملاقات نقش مهمى داشت در سال 464 ه چشم از جهان بربسته است .\r\nخلاصه آنكه يوسف از آمدن ابو بكر دريافت كه چيزى قدرت او را تهديد مىكند . با زينب زوجهء خود در اين باب مشورت كرد . زينب علاوه بر زيبايى زنى خردمند بود و دورانديش . از آن وقت كه يوسف او را به زنى گرفته بود در كارهاى بزرگ با او رأى\r\n\r\n\r\n","description":"","footnote":"\r\n( 17 ) . الحلل الموشيه ، ص 13 و 14 .\r\n","page_name":" 320 ","page_number":328},
  {"content":"\r\n\r\nمىزد و به رهنمودهاى او و تيزهوشى و حسن سياستش اعتماد داشت . زينب اشارت كرد كه با ترشرويى و شدت با او ديدار كند و در عين اينكه برايش هدايا و طعام و خلعت و چيزهايى كه مناسب زندگى صحراست گسيل مىدارد ، قدرت و سلطهء خويش نيز به رخ او كشد . يوسف به ديدار ابو بكر رفت و در جايى ميان اغمات و مراكش ملاقات صورت گرفت . ابو بكر از طرز ملاقات يوسف كه در برابر او از اسب فرود نيامد و همچنان سواره سلام كرد دريافت كه به اين آسانيها از آنچه حاصل كرده دست نخواهد كشيد ؛ از اين‌رو چون نمىخواست كار به رقابت و جنگ كشد او را به پيروى از عدل و مدارا وصيت كرد و به صحرا بازگرديد . يوسف نيز هداياى بسيارى از زر و سيم و اسب و استر و سلاحهاى زرنگار و كنيزان و جامه‌هاى فاخر و خواربار و چارپا با او همراه كرد . ابو بكر بار ديگر در صحرا به غزو و جهاد سرگرم شد تا در يكى از غزواتش در سال 480 ه / 1087 م كشته شد . « 18 »\r\nيوسف چند سال ديگر را در به پايان رسانيدن فتوحات مغرب گذرانيد ، تا بر بيشتر نواحى آن سيطره يافت و باقى قبايل را به فرمان آورد . در سال 470 ه / 1077 م مىبينيم كه به طنجه نزديك شده و آن را از دست فرمانروايش حاجب سكوت ( ياسواجات ) البرغواتى گرفته است . سكوت در اين هنگام در سبته بود . او از موالى بنى حمود بود .\r\nدر اواخر ايام ايشان حكومت سبته يافت ؛ سپس بر طنجه مستولى شد و در اين گوشهء دورافتاده كارش بالا گرفت و قبايل غماره را به فرمان آورد و حكومتش حدود بيست سال مدت گرفت . چون لشكر مرابطون به اين ناحيه راندند ، سكوت عازم دفاع از ملك خود شد . در اين روزها پيرى نود ساله ولى سوارى سلحشور بود . در وادى منى با مرابطون روياروى شد . منى در نزديكى طنجه بود و جنگيد تا كشته شد و لشكرش پراكنده گرديد . طنجه به دست مرابطون افتاد . پسرش يحيى بن سكوت در سبته به جاى او نشست .\r\nدر سال 474 ه يوسف لشكر به مغرب اوسط برد و بر شهر وجده مستولى گرديد ؛ سپس بر تلمسان و وهران غلبه يافت . يوسف بن تاشفين همچنان مىجنگيد و پيش مىرفت تا تونس را نيز فتح كرد و از آن پس بر باقى سواحل مغرب و ثغور شمالى دست يافت\r\n\r\n\r\n","description":"","footnote":"\r\n( 18 ) . ابن ابى زرع : روض القرطاس ، ص 86 . ابن خلدون : العبر ، ج 6 / ص 184 . السلاوى : الاستقصاء ، ج 2 / ص 106 .\r\n","page_name":" 321 ","page_number":329},
  {"content":"\r\n\r\nو امراى محلى را كه در آن ايام شهرهاى داخلى و مرزى را ميان خود تقسيم كرده بودند ، برانداخت و سراسر اقطار مغرب را از تونس تا اقيانوس اطلس و از درياى مديترانه و تا بلاد سياهان در قبضهء اقتدار آورد . « 19 »\r\nبدين‌گونه دولت بزرگ مرابطون به وجود آمد . اين دولت حاصل نبوغ مردى توانا چون يوسف بن تاشفين بود و مؤسس آن فقيهى متعصب به نام عبد اللّه بن ياسين ، و پس از عبد اللّه بن ياسين به دست ابو بكر اللمتونى و سپس يوسف بن تاشفين راه كمال پيمود ، تا از يك دولت محلى به صورت يك كشور عظيم درآمد .\r\nاز لابلاى روايات مىتوان دربارهء اين سپاهى عاليقدر اطلاعاتى به دست آورد .\r\nخلاصه آنكه نام او ابو يعقوب يوسف بن تاشفين بن ابراهيم بن ترقوت بن وارتقطين بن منصور بن مصالة بن امية الحميرى الصنهاجى اللمتونى بود . بدين طريق نسبت به حمير مىرساند . مادرش آزادزنى لمتونى بود به نام فاطمه دخت سير بن يحيى . يوسف در سال 400 ه / 1009 م در صحرا متولد شد ؛ ولى ما را از آغاز زندگى او اطلاعى در دست نيست .\r\nنخستين بار كه نامش را مىشنويم سال 448 ه است كه امير ابو بكر اللمتونى او را فرا خواند تا به فرماندهى لشكر مرابطون كه به غزو مغرب مىرود ، برگمارد . يوسف در آن زمان چهل و هشت سال از عمرش رفته بود . از اين هنگام است كه اعمال و فتوحات عظيم پىدرپى او در تاريخ ضبط مىشود . روايات حاكى است كه او مردى پرهيزگار و زهدپيشه بود و در سادگى و فروتنى روزگار مىگذراند و با آنكه كشورى پهناور و نعمتى بىحساب نصيبش شده بود همچنان زاهدانه مىزيست . در تمام عمر پشمينه مىپوشيد و جز آن نمىپوشيد . غذايش در همه حال نان جوين و گوشت و شير شتر بود .\r\nيوسف دلير و دورانديش و مهيب بود . همواره در تفقد از احوال بلاد خود و مرزهاى كشور و احوال رعيت بود . لحظه‌اى از جهاد غافل نبود . در اكثر نبردهايش پيروز بود . دستى بخشنده و طبعى كريم داشت . عادل و مهربان بود . مالياتها و خراجهايى را كه در شرع ممنوع شده بود از رعيت نمىگرفت . تنها به آنچه شريعت مقرر كرده بود بسنده مىكرد : چون زكات و خمس و جزيهء اهل ذمه . يوسف ميانه بالا بود و سيه‌چرده و لاغراندام با چهره‌اى كم‌گوشت و چشمانى سياه و مويى مجعد . وسط بينىاش\r\n\r\n\r\n","description":"","footnote":"\r\n( 19 ) . ابن ابى زرع : روض القرطاس ، ص 92 . السلاوى : الاستقصاء ، ج 2 / ص 110 .\r\n","page_name":" 322 ","page_number":330},
  {"content":"\r\n\r\nاندكى برآمده بود و آوازى نرم داشت . « 20 »\r\nيوسف بن تاشفين فرمانرواى بزرگترين امپراتورى اسلامى در غرب جهان اسلامى بود . او علاوه بر ايجاد امپراتورى بزرگ مغرب كه از تونس تا اقيانوس اطلس از يك سو و از درياى مديترانه تا بلاد سياهان گسترده بود ، پس از پيروزى در نبرد زلاقه بر سپاه اسپانياى مسيحى - كه از آن سخن خواهيم گفت - توانست ملوك الطوايف اندلس را براندازد و دولت مرابطون را بر سراسر اسپانياى مسلمان نيز بسط دهد .\r\nبدين‌گونه امپراتورى او درياى مديترانه را درنورديد و از سرقسطه در شمال شرقى اسپانيا تا شنترين و اشبونه در قلب پرتغال را زير فرمان گرفت .\r\nيوسف بن تاشفين را در آغاز كارش امير خطاب مىكردند . چون مغرب را گشود و حدود مملكتش بسط يافت بعضى از شيوخ مرابطون خواستند او را عنوان خلافت دهند . يوسف سربرتافت و به همين‌كه او را امير المسلمين و ناصر الدين بخوانند اكتفا كرد . آنگاه در سال 466 ه فرمانى صادر كرد كه همه او را امير المسلمين بخوانند . « 21 » در اواخر ايام حكومتش فقها نصيحتش كردند كه نزد خليفه كس فرستد و از او منشور فرمانروايى ستاند تا اطاعت او بر مردم واجب باشد . يوسف نزد خليفه المستظهر باللّه عباسى به بغداد كس فرستاد با هداياى جليل و نامه‌اى حاكى از فتوحات و پيروزيهاى خود و از او منشور امارت خواست . خليفه براى او منشور امارت فرستاد با خلعتها و تشريفها . « 22 » از دلايل اين مدعا سكه‌هاى اوست كه به نام خليفهء عباسى زده شده است . « 23 »\r\n\r\n4\r\nاكنون به مرحلهء ديگرى از زندگانى يوسف بن تاشفين مىپردازيم و آن مرحلهء دخالت او در شبه جزيرهء اسپانياست . اين مرحله با انگيزهء جهاد در راه خدا آغاز شد ،\r\n\r\n\r\n","description":"","footnote":"\r\n( 20 ) . ابن ابى زرع : روض القرطاس ، ص 87 و 88 . الحلل الموشيه ، ص 12 .\r\n( 21 ) . الحلل الموشيه ، ص 16 و 17 . در اين صفحات نص منشور آمده است .\r\n( 22 ) . ابن الاثير : الكامل ، ج 10 / ص 145 .\r\n( 23 ) . ابن ابى زرع : روض القرطاس ، ص 88 . ابن خلدون : العبر ، ج 6 / ص 188 .\r\n","page_name":" 323 ","page_number":331},
  {"content":"\r\n\r\nولى منجر به موج جديدى از فتوحات مرابطون گرديد .\r\nدر اخبار دو مملكت اشبيليه و بطليوس آورديم كه كار امراى طوايف پس از پيروزى آلفونسوى ششم پادشاه قشتاله بر طليطله و مملكت بنى ذو النون در سال 478 ه به كجا كشيد . همهء امراى طوايف تهديد به سقوط شدند و چاره‌اى جز آن نداشتند كه از برادرانشان در مغرب يارى جويند . اين بود كه پىدرپى فرياد دادخواهى بلند كردند و يوسف بن تاشفين را به يارى خواندند . روايات در مقدمات اين فريادخواهى و موقعيت آن مختلف است . قول مشهور اين است كه سقوط طليطله عامل اصلى آن بود و پس از آن بود كه امراى طوايف از مرابطون يارى طلبيدند ؛ ولى دلايلى در دست است حاكى از اينكه يارى خواستن حكام اندلس از مرابطون به دو يا سه سال پيش از اين بازمىگردد . طليطله در ماه صفر سال 478 ه / ماه مه سال 1085 م به دست پادشاه قشتاله افتاد ؛ ولى مىبينيم كه فريادخواهى اندلس از مراكش در سال 474 ه برخاست . در اين سال جماعتى از مردم اندلس نزد يوسف آمدند و از تجاوز مسيحيان شكايت كردند و خواستند كه در اين مهم يارىشان كند . يوسف وعده داد كه آرزوى ايشان برآورد . « 24 » و از آن پس پىدرپى شكايات مىرسيد . يوسف بن تاشفين خود در نامه‌اى كه پس از نبرد زلاقه نزد معز بن باديس امير افريقيه فرستاده است ماجرا را شرح مىدهد كه : « چون به ما خبر رسيد مسيحيان بر بلاد و دژهاى اندلس تسلط يافته و بر مردم جزيه نهاده و حتى به خانه‌هاى آنان وارد شده‌اند و بىآنكه از كسى باكى داشته باشند پير و جوان را مىكشند و زن و كودك را اسير مىكنند چند بار از من خواسته شد كه به اندلس لشكر برم ، ولى منتظر وقت مناسب بودم » . ابن خلدون اين روايت را تأييد مىكند و آن را به صورت ديگر مىآورد و مىگويد كه المعتمد بن عباد به امير المسلمين يوسف بن ياشفين پيام فرستاد و گفت اكنون وقت آن رسيده تا وظيفه‌اى را كه در نجات اسلام بر عهده دارد انجام دهد . نامه‌هايى نيز در اين مضمون از علما و اعيان و خواص مردم اندلس رسيد . امير المسلمين را شوق جهاد در دل بجنبيد و پسر خود المعز را با سپاهيان مرابطون به سبته فرستاد . اينان در خشكى فرود آمدند و كشتيهاى ابن عباد در دريا موضع گرفتند و در ماه ربيع الاخر سال 476 ه بر آن تاختند و فرمانرواى آن يحيى بن سكوت\r\n\r\n\r\n","description":"","footnote":"\r\n( 24 ) . الحلل الموشيه ، ص 20 .\r\n","page_name":" 324 ","page_number":332},
  {"content":"\r\n\r\nرا اسير كردند و سپس كشتند . المعتمد بن عباد پس از اين پيروزى نزد امير المسلمين رفت و در فاس با او ديدار كرد و او را به جهاد برانگيخت و ثغر جزيره را به او واگذاشت تا پايگاه جهاد او باشد . « 25 » ابن ابى زرع مىگويد كه چون امير المسلمين در سال 475 ه پس از فتح لوهران و تونس به مراكش بازگرديد ، نامهء المعتمد بن عباد به او رسيد و او را از حال اندلس و تجاوز دشمنان بر شهرهاى بزرگ آن خبر داد و از او خواست لشكر به ياريشان برد . يوسف پاسخ داد كه هرگاه خداوند او را در فتح سبته موفق سازد به اندلس خواهد آمد . سپس از نبرد آلفونسو در همان سال در اراضى اشبيليه و رسيدن قوايش به طريف سخن مىگويد كه آلفونسو چون به دريا با اسب به درون آب رفت و گفت اين پايان اندلس است كه من به آن رسيده‌ام . چون آلفونسو بر طليطله غلبه يافت امراى اندلس همگان شكايتنامه‌اى نزد يوسف فرستادند و او را به آن سامان فراخواندند و گفتند دست‌دردست او به جهاد دشمن خواهند رفت . چون نامه‌ها پىدرپى شد يوسف پسر خود المعز را به فتح سبته فرستاد . او سبته را محاصره كرد و در سال 477 ه آن را بگشود . امير المسلمين شادمان شد و به سوى شمال در حركت آمد تا از آب گذشته ، به اندلس رود . « 26 » در اقوال ابن ابى زرع از حيث تواريخ قدرى تناقض ديده مىشود ؛ ولى با وجود آن علت اصلى را بيان مىكند و آن اين است كه يارى خواستن امراى اندلس از امير المسلمين چند سال پيش از سقوط طليطله بوده و سقوط طليطله عامل تازه‌اى براى انگيزش يوسف بن تاشفين بوده است .\r\nمعلوم مىشود انديشهء دعوت مرابطون براى نجات اندلس ، نخستين بار در ذهن المعتمد بن عباد خطور كرده است و اين به هنگامى بود كه آلفونسو او را براى گرفتن جزيه تحت فشار قرار داده و ابن شاليب يهودى را در سال 475 ه براى تحصيل آن به نزدش فرستاده بود . در اين هنگام بود كه ابن عباد رسولان آلفونسو را گوشمالى سخت داد و آلفونسو براى گرفتن انتقام از او به مملكتش لشكر آورد و شهرها را ويران نمود و باغها را بركند و از اشبيليه تا جزيرهء طريف در جنوب را زير پى سپرد و ما در اخبار مملكت اشبيليه به آن اشارت كرديم . المعتمد بن عباد كه با آلفونسو پادشاه قشتاله\r\n\r\n\r\n","description":"","footnote":"\r\n( 25 ) . ابن خلدون : العبر ، ج 6 / ص 186 . ابن خلدون پنداشته كه آمدن المعتمد بن عباد نزد يوسف ابن تاشفين بعد از واقعهء زلاقه انجام گرفته است .\r\n( 26 ) . ابن ابى زرع : روض القرطاس ، ص 92 و 93\r\n","page_name":" 325 ","page_number":333},
  {"content":"\r\n\r\nيكدل شده بود و هم‌پيمان ، اكنون به خوبى دريافت كه مرتكب چه اشتباه سياسى شده و چه‌سان به ميزان غدر و خدعهء آن پادشاه پى نبرده بوده است . در اين هنگام عزم آن كرد كه مرابطون را به يارى طلبد .\r\nمعنى اين سخن اين است كه تنها المعتمد بن عباد را چنين انديشه‌اى در سر افتاد .\r\nبدون شك اين انديشه و راه چارهء همهء امراى طوايف بود كه خطر را احساس كرده بودند .\r\nهمه از دست تجاوزها و ويرانگريهاى پادشاه قشتاله آلفونسو و حرص او به گرفتن اموال ايشان به نام جزيه به جان آمده بودند ؛ اما المعتمد بن عباد كه سر همهء امراى طوايف بود و در عين حال از تجاوز قشتاله خطر بيشترى احساس مىكرد ، شايسته بود كه در اين ماجرا پيش قدم باشد .\r\nانديشهء يارىجويى از مرابطون مخالفانى نيز داشت . بعضى از امراى طوايف بودند كه از عواقب اين اقدام بيم داشتند . المعتمد بن عباد به اين مخالفان مىگفت :\r\n« شترچرانى بهتر از خوك‌چرانى است » . مرادش آن بود كه اگر در نزد مسلمانان اسير باشد بهتر از آن است كه در دست مسيحيان ، يعنى پادشاه مسيحى قشتاله . « 27 »\r\nدو سال بعد از اين ، طليطله سقوط كرد و اين هشدارى سخت بود . از اين پس به وجود مرابطون شديدا احساس نياز شد ؛ زيرا آنچه در ميان بود ، مسئلهء مرگ و زندگى بود . دعوتهايى كه پيش از اين به صورت نامه‌نگاريهاى خصوصى بود اكنون به صورت يك خواست عمومى درآمده بود كه سراسر اندلس را دربر مىگرفت و همهء امرا و فقها در آن شركت داشتند . المعتمد بن عباد و همتايان او المتوكل بن الافطس صاحب بطليوس و عبد اللّه بن بلقين صاحب غرناطه سفيران رسمى خود را نزد امير المسلمين فرستادند . اين سفيران ، ابو بكر بن عبد اللّه بن ادهم قاضى قرطبه و ابو اسحاق بن مقانا قاضى بطليوس و ابو جعفر القليعى قاضى غرناطه و ابو بكر بن زيدون وزير المعتمد بن عباد بودند . « 28 » سفراى اندلس از دريا گذشته ، به مغرب وارد شدند و آهنگ مراكش نمودند تا با امير المسلمين ديدار كنند . هيأتهايى از اندلس پيش از اين نزد او گريان به دادخواهى رفته بودند . امير نيز به سخنشان گوش سپرده و وعدهء خير داده بود . ظاهرا\r\n\r\n\r\n","description":"","footnote":"\r\n( 27 ) . رجوع كنيد به الحميرى : الروض المعطار : ص 85 .\r\n( 28 ) . الحميرى : الروض المعطار ، ص 86 . المقرى : نفح الطيب ، ج 2 / ص 526 . و رجوع كنيد به :\r\n . 421 . p . III . V , . eriotsiH : yzoD \r\n","page_name":" 326 ","page_number":334},
  {"content":"\r\n\r\nسفيران رسمى نيامده بودند كه بىهيچ قيد و شرطى از امير المسلمين يارى خواهند .\r\nميانشان مذاكراتى صورت گرفت و پيمان‌نامه‌هايى ردوبدل شد . خلاصه آنكه امير المسلمين و امراى طوايف به يارى هم به غزو مسيحيان روند و امراى طوايف در مملكتشان ايمن از تعرض باشند و كسى رعاياى ايشان را به فساد تحريض ننمايد . از سوى ديگر ، امير المسلمين برحسب رهنمود وزير اندلسى خود عبد الرحمان بن اسبط خواست كه ثغر جزيره را به او واگذارند . ابن عباد بپذيرفت و حاكم جزيره يعنى پسر خود يزيد الراضى را فرمان داد كه جزيره را به مرابطون سپارد تا به صورت گروگان در دست امير المسلمين باقى بماند . « 29 »\r\nهمچنين گفتيم كه پادشاه قشتاله پس از استيلايش بر طليطله به المعتمد بن عباد نامه نوشت و از او خواست بلاد خويش تسليم كند و از سرنوشت بدى كه در انتظار اوست بترسانيدش . چنين نامه‌اى هم به المتوكل بن الافطس نوشت . آن دو امير نيز به او پاسخ دادند و ما در اخبار دو مملكت اشبيليه و بطليوس از آن ياد كرديم .\r\n* بدين‌گونه امير المسلمين يوسف بن تاشفين پس از آنكه با قوم خود و با فقها مشورت كرد ، مقرر داشت كه به دعوت فريادخواهانهء مردم اندلس پاسخ دهد و به ياريشان شتابد . ترديدى نداريم كه يوسف و قوم او را جز شوق جهاد هيچ هوايى در سر نبود و لشكريان او ، ساكنان صحرا ، كه از فقر و بدويت سربركرده بودند وقتى به قصد اندلس حركت كردند انگيزهء ديگرى هم داشتند و آن ديدن اندلس بود و نعمت و غنيمتى كه از جنگ با مسيحيان به دست مىآوردند . « 30 » درست است كه يوسف بن تاشفين در آغاز قصد تصرف اندلس را نداشت ، ولى بعدها نيت ديگرگون كرد و اندلس را به قلمرو خويش ضميمه نمود . يوسف سپاه خود را براى جهاد به آهنگ اندلس به حركت درآورد . پيش از اين سبته را تصرف كرده بود ؛ از اين‌رو نخست به سبته وارد شد و در آنجا درنگ كرد تا لشكرها از پى يكديگر از صحرا و بلاد زاب و ديگر نواحى\r\n\r\n\r\n","description":"","footnote":"\r\n( 29 ) . رجوع كنيد به امير عبد اللّه : التبيان ، ص 102 و 103 . الحلل الموشيه ، ص 32 و 33 .\r\n( 30 ) . الحلل الموشيه ، ص 31 .\r\n","page_name":" 327 ","page_number":335},
  {"content":"\r\n\r\nمغرب برسيدند . يوسف بندرها را تعمير كرد و ناوگان خويش را براى گذر كردن سپاهيانش گردآورد . نخستين بار افواجى از سواران به سردارى داود بن عايشه از دريا گذشتند و در جزيره الخضراء فرود آمدند و برحسب موافقتى كه كرده بودند آنجا را تصرف كردند . سپس لشكرهاى مرابطون فوج‌فوج از پى يكديگر از دريا گذشتند تا كار عبور سپاهيان به پايان آمد .\r\nدر نيمروز پنجشنبه نيمهء ربيع الاول سال 479 ه / 30 ژوئن سال 1086 م قهرمان پير با ديگر ياران خود از دريا عبور كرد . چون كشتيها بادبان گشودند و امواج تنگه را شكافتند ، ناگهان توفانى سهمگين برخاست و امواج به اوج رسيدند . در اين حال زعيم مرابطون - چنان كه خود حديث كرده - برخاست و در وسط كشتى دستها به سوى آسمان برداشت و گفت : « بارخدايا ، اگر تو مىدانى كه در اين سفر دريايى خير مسلمانان نهفته است پس گذر از دريا را بر ما آسان ساز و اگر نه چنين است توفان را سخت‌تر نماى كه من نتوانم گذشت » . هنوز دعايش به پايان نيامده بود كه به امر خدا آن دريا آرام شد و مقصد نزديك گرديد . خداوند چنان خواست كه كشتيهاى مرابطون به سلامت از دريا بگذرند و در سواحل جزيره پهلو گيرند . « 31 »\r\n\r\n\r\n","description":"","footnote":"\r\n( 31 ) . ابن ابى زرع : روض القرطاس ، ص 93 . يوسف بن تاشفين در نامه‌اى كه پس از فتح به المعز بن باديس نوشته اين مطلب را آورده است .\r\n","page_name":" 328 ","page_number":336},
  {"content":"\r\n\r\n\r\nفصل دوم نبرد زلاقه\r\nامير المسلمين يوسف بن تاشفين در روز پنجشنبه نيمهء ربيع الاول سال 479 ه / 30 ژوئن سال 1086 م در جزيرة الخضراء فرود آمد و سپاه جرارش از هرسو گرد او را گرفته بود . چون قدم به سرزمين اندلس نهاد سجدهء شكر بجاى آورد . آنگاه به استحكامات جزيره پرداخت و باروها و برجهايش را اصلاح كرد و از ميان سپاهيان خود براى آن پادگانى ترتيب داد ؛ سپس با نيروى عظيم خويش به سوى اشبيليه راند .\r\nالمعتمد بن عباد پسر خود عبد اللّه را به استقبال او به جزيره فرستاد و آذوقه و طعام تقديم داشت و سپاهيان مرابطى را در طول راه تا اشبيليه ميزبانى كرد و براى اين كار تهيهء بسيار ديد چنان كه يوسف بسى خشنود گرديد . چون به اشبيليه نزديك شد المعتمد ابن عباد با وجوه اصحاب و دليران لشكرش به استقبالش آمد . دو پادشاه يكديگر را در آغوش كشيدند و هريك نسبت به ديگرى اظهار نهايت مودت و اخلاص نمود و به درگاه خدا زارى كردند كه اين جهادى كه در پيش دارند همه براى رضاى خدا باشد .\r\nالمعتمد بن عباد به امير المسلمين يوسف بن تاشفين هداياى گران تقديم كرد و سپاه از راه رسيده را به ارسال طعام ضيافت نمود . او از ديدن آن لشكر عظيم و آن سازوبرگ بسيار خوشدل شد و يقين به پيروزى نمود . روز بعد امير المسلمين رهسپار اشبيليه شد .\r\n\r\n","description":"","footnote":"","page_name":" 329 ","page_number":337},
  {"content":"\r\n\r\nهمهء لشكرش به دو پيوستند . سه روز در اشبيليه درنگ كرد . در آن مدت براى ديگر امراى طوايف نامه نوشت و خواست كه به او ملحق شوند و در جهاد در راه خدا با او مشاركت نمايند . نخستين كس از آن ميان كه به او پاسخ داد عبد اللّه بن بلقين صاحب غرناطه و برادرش تميم صاحب مالقه بود . المعتصم بن صمادح صاحب المريه به سبب سالخوردگى و ناتوانى و بيم از تجاوز مسيحيان در دژلييط ( اليدو ) از حضور پوزش خواست و در عوض پسرش معز الدوله را با افواجى از لشكرش روانه نمود . امير المسلمين با لشكر جرار خود همراه با المعتمد بن عباد و سپاه اشبيليه و قرطبه در حركت آمد و آهنگ بطليوس نمود . امير بطليوس عمر المتوكل در نزديكى بطليوس با او ديدار كرد و آذوقه و عليق تقديم داشت و اميران و سپاهيان را ميزبانى شايان نمود . امير المسلمين چند روزى را در بطليوس منتظر رسيدن رؤسا از ديگر اقطار اندلس گرديد . و چون دانست كه همه سرگرم دفع تجاوز مسيحيانند و از آن جمله جز عبد اللّه و برادرش تميم و معز الدوله كس ديگرى نخواهد آمد سپاهيان اندلسى در يك لشكر واحد انتظام يافتند و به فرماندهى المعتمد بن عباد بر مقدمه و لشكر مرابطون پس از آنها در حركت آمدند .\r\nسپاهيان اسلام به دشتى در شمال بطليوس ، نزديك به حدود پرتغال امروزى رسيدند .\r\nاين دشت در يك سربالايى تا قوريه كشيده مىشد . در روايات عربى آن را دشت زلاقه ناميده‌اند . « 1 »\r\nخبر پياده شدن مرابطون در شبه جزيره به آلفونسوى ششم پادشاه قشتاله رسيد . او در اين هنگام سرقسطه را محاصره كرده بود و اين واقعه در اواخر ژوئيه يا اوايل اوت سال 1086 م / جمادى الاول سال 479 ه اتفاق افتاد . آلفونسو محاصره را رها كرد و به شتاب بيامد . با آمدن او المستعين بن هود صاحب سرقسطه نفسى به راحت كشيد . آلفونسو نزد سانچو راميرز پادشاه آراگون كس فرستاد و او را به يارى خواند . سانچو نيز طرطوشه را در محاصره داشت . همچنين به امراى آن‌سوى پيرنه هم نامه نوشت و هرچه توانست از جليقيه و اشتوريش و بسكونيه ( ناوار ) سپاهى گردآورد و سردار خود البارهانس\r\n\r\n\r\n","description":"","footnote":"\r\n( 1 ) . رجوع كنيد به الحلل الموشيه ، ص 33 و 34 . الحميرى : الروض المعطار ، ص 87 - 90 ، دشت زلاقه را به اسپانيايى  sajargaS  گويند و آن در سه منزلى شمال بطليوس است در جانب چپ رود جرير و يكى از شعبه‌هاى نهر وادى يا نه .\r\n","page_name":" 330 ","page_number":338},
  {"content":"\r\n\r\nرا با لشكرش از بلنسيه فراخواند . سيل جنگجويان داوطلب از جنوب فرانسه و ايتاليا به سوى او روان گرديد . آلفونسو آهنگ آن داشت كه با دشمنان خود در سرزمين ايشان روبرو گردد تا اراضى كشور او به هنگام هزيمت ويران نگردد . سردارى اين سپاه را خود به عهده گرفت و براى رويارويى با مسلمانان به سوى جنوب در حركت آمد . آلفونسو به برترى قواى خود ، هم از حيث شمار نفرات و هم از حيث اسلحه و سازوبرگ نبرد و قدرت رزمى يقين داشت ، ولى در راه كه مىآمد خبرى از سپاه اسلام نشنيد . « 2 »\r\nسپاهيان مسيحى در مكانى در سه ميلى لشكرگاه مسلمين متوقف گرديدند . ميان دو لشكر شعبهء رود وادىيانه كه به سوى شمال به طرف رود تاجه مىرفت فاصله بود .\r\nنهر تاجه را امروز ژريرو مىگويند . آلفونسو سردار سپاه خود البارهانس را بر مقدمه روان داشت . لشكر او بيشتر از سپاهيان آراگون و داوطلبان بود . روايات در باب شمارهء سپاهيان مسلمان و مسيحى مختلف است . بعضى روايات عربى سپاه مسيحيان را هشتاد هزار جنگجو نوشته‌اند و بعضى پنجاه هزار و چهل هزار ؛ اما شمار سپاهيان اسلام را چهل و هشت هزار يا بيست هزار نوشته‌اند . همچنين از روايات برمىآيد كه سپاه مسيحيان از حيث سازوبرگ جنگى بر سپاه اسلام برترى داشتند . « 3 » سپاه اسلام - چنان كه گفتيم - از دو بخش بزرگ مركب بود : يكى سپاهيان اندلسى كه به سردارى المعتمد بن عباد بر مقدمه حركت مىكرد . در اين لشكر ، المتوكل بن الافطس با سپاه خود در ميمنه بود و اهالى شرق اندلس در ميسره . سپاه مرابطى نيز در پى اين مقدمه جاى داشت . اين سپاه هم مركب از دو بخش بود : يك بخش سوارانى بودند كه از سراسر قبايل بربر گرد آمده بودند و سردارشان داود بن عايشه بود - ابن عايشه از از مجرب‌ترين سرداران بربر بود - ، و بخش ديگر از نخبه‌ترين دليران مرابطون از قبايل لمتونه و صنهاجه و غير ايشان به فرماندهى يوسف بن تاشفين .\r\nسه روز دو سپاه روبروى هم صف كشيدند و نهر ميانشان فاصله بود و رسولان\r\n\r\n\r\n","description":"","footnote":"\r\n( 2 ) .  233 133 . p , diC led anapsE aL : ladiP . M . R \r\n( 3 ) . الحلل الموشيه : ص 38 . ابن الاثير : الكامل ، ج 10 / ص 52 . المقرى : نفح الطيب ، ج 2 / ص 528 .\r\nالمراكشى : المعجب ، ص 71 .\r\n","page_name":" 331 ","page_number":339},
  {"content":"\r\n\r\nدر آمدوشد بودند . يوسف كمى پيش از نبرد بنابر احكام سنت به پادشاه قشتاله پيام داد كه يا اسلام بياورد و يا جزيه بپذيرد يا جنگ را آماده باشد . يوسف بن تاشفين به آلفونسو نوشت : « اى ادفونش ، به ما خبر رسيده كه تو بر ضد ما لشكر گردآورده‌اى . همواره آرزويت اين بوده كه ناوگانى داشته باشى و از دريا بگذرى و به سرزمين ما آيى . اينك خداوند دعاى تو را مستجاب كرده و مرا و تو را روبروى هم قرار داده است . اكنون عاقبت دعاى خود را خواهى ديد و دعاى كافران جز ضلالت هيچ نيست . »\r\nآلفونسو از اين خطاب سخت به خشم آمد و نامه‌اى همه وعيد و تهديد در پاسخ او نوشت و يوسف در پاسخ او چنين عبارتى نوشت : « به زودى خواهى دانست كه چه حادث خواهد شد . » « 4 »\r\nآلفونسو براى معين كردن روز جنگ خدعه‌اى انديشيد ، بدين طريق كه در روز پنجشنبه به المعتمد بن عباد نامه نوشت كه فردا روز جمعه عيد شماست و پس از آن روز شنبه عيد يهود است كه در لشكر ما بسيارى از آنان جاى دارند و روز پس از آن روز يكشنبه است كه عيد ما مسيحيان است ؛ پس جنگ را از روز دوشنبه آغاز كنيم . المعتمد بن عباد و يوسف بن تاشفين به خدعهء او پى بردند و شب‌هنگام طلايهء لشكر المعتمد بيامد و خبر داد كه در لشكرگاه مسيحيان جنب‌وجوشى افتاده و صداى پاى اسبان و خوردن سلاحها مىآيد و اين دليل است كه امشب آهنگ شبيخون دارند . مسلمانان آن شب آمادهء پيكار ، در انتظار حملهء دشمن بيدار ماندند . « 5 » آنچه منتظرش بودند اتفاق افتاد و صبح روز بعد ، جمعهء دوازدهم رجب سال 479 ه / بيست و سوم اكتبر سال 1086 م سپاه مسيحى حمله آورد و نبرد آغاز شد . « 6 » مقدمهء لشكر قشتاله و آراگونيها\r\n\r\n\r\n","description":"","footnote":"\r\n( 4 ) . الحلل الموشيه ، ص 35 و 38 . المقرى : نفح الطيب ، ج 2 / ص 527 . ابن الاثير : الكامل ، ج 10 / ص 52 .\r\n( 5 ) . الحلل الموشيه . ص 39 . الحميرى : الروض المعطار ، ص 92 . ابن ابى زرع : روض القرطاس ، ص 97 .\r\n( 6 ) . در باب تاريخ آغاز نبرد زلاقه اختلاف است . ابن خلكان ( به نقل از البياسى ) ، روز جمعه پانزدهم رجب سال 479 ه ( وفيات الاعيان : ج 2 / ص 484 ) . ابن الاثير : رمضان 479 ه ( الكامل : ج 2 / ص 484 ) . المراكشى : رمضان سال 480 ه ( المعجب ، ص 72 ) . ابن ابى زرع در روض القرطاس ، ص 96 ، در الحلل الموشيه ، ص 40 و 41 ه : روز جمعه 12 رجب سال 479 ه . و اين همان تاريخى است كه يوسف بن تاشفين در فتحنامه‌هاى خود از آن ياد كرده است . همچنين رجوع كنيد به :\r\n . setoN 921 . p , III . V , eriotsiH : yzoD \r\n","page_name":" 332 ","page_number":340},
  {"content":"\r\n\r\nبه سردارى البارهانس بر مسلمانان حمله كردند . فرماندهى مقدمهء سپاه اسلام مركب از سپاهيان اندلسى را المعتمد بن عباد به عهده داشت . حملهء مسيحيان حمله‌اى سخت بود ، چنان كه نظم مقدمهء لشكر اسلام را برهم زد و بيشتر آنها پاى به فرار نهادند و رهسپار بطليوس شدند . در برابر دشمن جز المعتمد بن عباد و سلحشوران اشبيليه كس باقى نماند . اينان به سختى نبرد كردند و اميرشان زخمهاى سنگين برداشت . جمع كثيرى ديگر از جنگجويان كه بر گرد او بودند بگريختند و بسيارى از لشكريان اندلسى كشته شدند و بيم آن بود كه در محاصره قرار گيرند و كس به يارى ايشان نمىآمد . در اين هنگام آلفونسو خود بر مقدمهء سپاه مرابطون حمله آورد . سردار اين مقدمه داود بن عايشه بود . آلفونسو او را نيز از جاى خود بجنبانيد . در اين لحظهء حساس يوسف بن تاشفين يكى از سرداران بربرى خود سير بن ابى بكر اللمتونى را با افواجى از سلحشوران بربر به يارى اندلسيان و مرابطون فرستاد و خود با سپاه تحت فرماندهىاش به قلب لشكر مسيحى زد . به زودى چهرهء جنگ ديگرگون شد . اندلسيان و مرابطون نيروى مقاومت خويش بازيافتند و فراريان به صفوف خود بازگشتند و در همين جناح نبردى عظيم درگرفت و نشانه‌هاى پيروزى مسلمانان آشكار شد . آلفونسو در اين هنگام همچنان پيش مىتاخت تا به خيمه‌هاى مرابطون رسيد و از خندقى كه حفاظت مىكردند گذشت .\r\nولى به ناگاه يوسف اقدام مبتكرانه‌اى كرد و با مردان لمتونه و صنهاجه از مهاجمان مسيحى گذشت و به سوى لشكرگاه آلفونسو تاخت آورد . گروه اندكى از آن نگهبانى مىكردند .\r\nيوسف همهء نگهبانان را بكشت و لشكر آلفونسو را از پشت سر مورد حمله قرار داد و طبلها را به صدا درآوردند . آنگاه آتش در لشكرگاه زدند و دود و شعله به هوا برخاست .\r\nآلفونسو چون خبر يافت شتابان بازگشت تا لشكرگاه خود را از نابودى برهاند ، ولى با مؤخرهء سپاه مرابطون روبرو شد و پس از نبردى سنگين صفوف قشتاليان درهم ريخت و پادشاه مسيحى نتوانست به لشكرگاه خود رسد مگر پس از تحمل تلفات و خسارات بسيار . در اين هنگام نبرد از سرگرفته شد . يوسف بن تاشفين بر پشت اسب خود جولان مىداد و حمله مىكرد و سپاه خود را برمىانگيخت و به شهادت ترغيب مىكرد و بانگ كوسها گوشها را كر مىكرد . پيدال از بانگ اضطراب‌انگيز اين طبلها و تأثير سوء آن در سپاه قشتاله حكايت دارد و مىگويد : تا آن زمان لشكرهاى اسپانيا با اين بانگى كه زمين را به لرزه مىآورد آشنا نبودند . از سوى ديگر ، مرابطون در صفوف به هم پيوستهء\r\n\r\n","description":"","footnote":"","page_name":" 333 ","page_number":341},
  {"content":"\r\n\r\nاستوار به جنگ اقدام مىكردند و اين نيز شيوهء جديدى بود كه سواران سلحشور مسيحى بدان عادت نداشتند . آنان كه با جنگهاى فردى خوگرفته بودند نمىتوانستند در برابر اين صفوف به هم پيوسته پايدارى كنند ، هرچند از حيث سلاح بر آن برترى داشتند . « 7 »\r\nهجوم مرابطون به سردارى سير بن ابى بكر در همان هنگام بر مقدمهء سپاه قشتاليان به فرماندهى البارهانس شدت گرفت . سپاهيان اندلس نيروى تازه‌اى يافتند و از دو سو شمار كشتگان در سپاه قشتاله افزون شد . ضربت پايانى آن بود كه يوسف بن تاشفين افواج چهار هزار نفرهء جنگجويان سياه‌پوست را كه به منزلهء نگهبانان بودند به قلب لشكر دشمن فرستاد . يكى از ايشان توانست پادشاه قشتاله را به خنجر بزند . اين ضربت كارى بر زانوى او فرود آمد . آفتاب روى به مغرب نهاده بود . آلفونسو و سردارانش ديدند كه اگر همچنان برجاى بمانند رودرروى مرگ خواهند بود ؛ از اين‌رو با بقاياى اصحابش روى به عقب‌نشينى نهاد و به پشته‌اى در همان نزديكى پناه برد تا شب دررسيد و خويشتن را در پردهء شب پنهان ساختند . در روايات آمده است كه با پادشاه قشتاله قريب چهارصد يا پانصد سوار سلحشور كه بيشترشان زخمى بودند در اين عقب‌نشينى شركت داشتند . سپاه مسيحيان در اين هنگام پاره‌پاره شده و از كشته‌ها پشته‌ها پديد آمده بود . فراريان در هرجا به دنبال پناهگاه مىگشتند . بسيارى از ايشان به هنگام فرار هلاك شدند و تنها تاريكى شب توانست جان باقيماندگان را بخرد . يوسف فرمان داد از تعقيب فراريان بس كنند .\r\nمسلمانان شب را در ميدان جنگ ماندند و مراقب حركات مسيحيان بودند .\r\nبامداد روز بعد سواران از پى فراريان بازمانده تاختند . گروه ديگر به گردآورى غنايم پرداختند . يوسف در نامه‌اى كه براى معز بن باديس نوشته و خبر از اين فتح شگرف داده است ، به وفور غنايم از اسب و استر و خر و جامه‌ها و پوستينها اشاره مىكند و مىگويد هر سوار مرابطى پنج اسب يا بيشتر با خود آورد .\r\nروايات اسلامى حاكى است كه از لشكر مسيحيان جز پانصد سوار يا حتى كمتر از پانصد سوار نجات نيافتند . اينان نيز همان عده‌اى بودند كه با پادشاه قشتاله\r\n\r\n\r\n","description":"","footnote":"\r\n( 7 ) . رجوع كنيد به ابن ابى زرع : روض القرطاس ، ص 95 . الحلل الموشيه ، ص 42 . و نيز رجوع كنيد به :\r\n . 633 533 . p , . dibI : ladiP . M . R \r\n","page_name":" 334 ","page_number":342},
  {"content":"\r\n\r\nگريخته بودند . پادشاه با آن گروه كه همراهش بودند در راه گريز عنان نكشيدند تا خود را به قوريه در بيست منزلى ميدان جنگ رسانيدند . همين روايات حاكى است كه اين گروه نيز همه زخمهاى سنگين داشتند و بيشترشان در بين راه مردند و فقط صد تن از ايشان با پادشاهشان به طليطله رسيدند . « 8 » اين همان چيزى است كه يوسف در فتحنامهء خود كه به مغرب فرستاده است مىنويسد . روايات اسلامى شمار كشتگان لشكر اسلام را سه هزار تن ضبط كرده‌اند . « 9 » يوسف بن تاشفين در نامهء خود به معز بن باديس مىگويد كه از بزرگان لشكر او قريب به بيست تن كشته شدند ، در حالى كه بيشتر بزرگان سپاه مسيحيان به هلاكت رسيدند . حتى شمارهء كشتگان آنان را سيصد هزار تن برآورد كرده‌اند . « 10 » البته بايد اين روايات را تعديل كرد . نيز در روايت آمده است كه امير المسلمين فرمان داد سرهاى كشتگان مسيحى را بريدند و از آن تل بلندى ساختند و مؤذنى فراز آن رفت و بانگ نماز گفت . علاوه بر اين ، بيست و چهار هزار سر نيز در نزد المعتمد بن عباد گردآمد و سرهايى كه ميان شهرهاى اندلس تقسيم شد چهل هزار بود . همچنين چهل هزار سر ديگر به مغرب فرستادند تا در ميان شهرهاى مغرب تقسيم شود . صاحب روض القرطاس مىگويد كه روميان ( يعنى قشتاليان ) هشتاد هزار سوار و دويست هزار پياده بودند و همه جز همان صد تن سوار كه با آلفونسو گريختند كشته شدند . عجيب اين است كه همهء اين ارقام در نامه‌اى كه يوسف بن تاشفين به مغرب نوشته است ، عينا آمده و مسلما رنگ مبالغه دارد . « 11 » راويان مسيحى همه همعقيده‌اند كه اين جنگ جنگى هولناك بود و تلفات مسيحيان فاجعه‌آميز . همچنين ترديدى نيست كه تلفات مسلمانان نيز هرچند بسيار كمتر از تلفات مسيحيان بوده ولى اندك نبوده است و بنابراين معقول نيست كه در آن لشكر انبوه عدد سه هزار را بپذيريم . بويژه در يك نبرد حماسى دينى كه همه‌اش فداكارى و جانبازى است و نبرد زلاقه را چنين صبغه‌اى بود ، كشتار از هردو طرف پيروزمند و مغلوب فراوان بوده است .\r\n\r\n\r\n","description":"","footnote":"\r\n( 8 ) . ابن ابى زرع : روض القرطاس : ص 96 .\r\n( 9 ) . همان مأخذ ، همان صفحه .\r\n( 10 ) . الحلل الموشيه ، ص 43 .\r\n( 11 ) . ابن ابى زرع : روض القرطاس ، ص 96 و 97 . ابن خلكان : وفيات الاعيان ، ج 2 / ص 484 . المقرى :\r\nنفح الطيب ، ج 2 / ص 531 . ابن الاثير : الكامل ، ج 10 / ص 53 .\r\n","page_name":" 335 ","page_number":343},
  {"content":"\r\n\r\nخبر اين پيروزى به زودى در سراسر اندلس پخش شد و مسلمانان از اين فتحى كه خداوند پيروز نصيبشان كرده بود شادمانيها نمودند . يوسف بن تاشفين نيز به همه‌جا نامه نوشت . نامه‌اى به بلاد مغرب نوشت و نامه‌اى به معز بن باديس صاحب افريقيه . و ما بارها به همين نامه اشارت كرده‌ايم . از اطراف مغرب و افريقيه نيز جوابهاى بشاشت‌آميز رسيد . مردم صدقه‌ها دادند و بنده‌ها آزاد كردند . گويند پس از اين پيروزى بود كه يوسف بن تاشفين به امير المسلمين ملقب گرديد . « 12 » امراى اندلس چون به تهنيتش آمدند او را امير المسلمين خطاب كردند . ولى پيش از اين آورديم كه يوسف آن هنگام كه در مغرب بود - سالها پيش از اين - امير المسلمين خوانده مىشد . آنچه درخور نظر است اين است كه امير المسلمين و هم‌پيمانان اندلسىاش نخواستند با تعقيب مسيحيان تا درون بلادشان پيروزى خود را به كمال رسانند ؛ حتى براى بازپس گرفتن طليطله هم اقدام نكردند . مسلما در اين حالت از پراكندگى و شكست كه دولت قشتاله دچارش شده بود ، اگر به تعقيب دشمن ادامه مىدادند بدون ترديد پيروزى از آن ايشان بود .\r\nگويند المعتمد بن عباد امير المسلمين را نصيحت كرد كه آلفونسو پادشاه قشتاله را امان ندهد و به كارش پايان دهد ، ولى امير المسلمين عذر آورد كه بايد صبر كنيم تا فراريان مسلمان بازگردند مبادا مسيحيان ايشان را بكشند . و البته هريك از آن دو مرد در دل نيت ديگر داشت . « 13 »\r\nدر هرحال ، پيروزى مسلمانان در همين حد متوقف شد و سپاه اسلام متفرق گرديد و هريك از امراى اندلس به بلاد خود رفت . در باب امراى اندلس و موضع هريك از ايشان در خلال نبرد ، مىبينيم كه در روايات اسلامى تنها المعتمد بن عباد مورد ستايش است . نيروهاى ديگر اندلسى چون نيروهاى بطليوس و غرناطه و المريه ، در آغاز جنگ به سوى بطليوس گريختند و ديگر به ميدان نبرد بازنگشتند ، تا نشانه‌هاى پيروزى آشكار گرديد و حال آنكه المعتمد بن عباد چنان كه گفتيم در برابر سپاه قشتاله پايدارى كرد و او و لشكرش جنگجويان اندلس دليريها نمودند و جراحات بسيار برداشتند و ميدان جنگ را ترك نگفتند . « 14 » امير المسلمين نيز در نامه‌اى كه به مغرب نوشته از اين پايدارى\r\n\r\n\r\n","description":"","footnote":"\r\n( 12 ) . ابن ابى زرع : روض القرطاس ، ص 96 .\r\n( 13 ) . الحميرى : الروض المعطار ، ص 93 .\r\n( 14 ) . ابن ابى زرع : روض القرطاس ، ص 95 . الحلل الموشيه ، ص 42 . الحميرى : الروض المعطار ، ص 92 .\r\n","page_name":" 336 ","page_number":344},
  {"content":"\r\n\r\nدليرانهء المعتمد بن عباد ستايش كرده است و گويد : از رؤساى اندلس جز زعيم رؤسا و سرداران ، ابو القاسم المعتمد بن عباد كس پايدارى نشان نداد . المعتمد بن عباد در حالى كه زخمهاى گران برداشته بود ، بيمارگونه نزد امير المسلمين آمد و پيروزى او را تهنيت گفت . « 15 » يوسف بن تاشفين در نامه‌اش براى معز بن باديس باز هم شجاعت و پايدارى المعتمد بن عباد را مىستايد . اما حادثه‌اى دردناك چهرهء تابان اين پيروزى را تيره‌وتار كرد و آن وفات پسر و وليعهد امير المسلمين ، امير ابو بكر بود . او را در مراكش به جاى خود نهاده بود . امير ابو بكر بيمار بود . امير المسلمين از سبته شتابان به مغرب بازگرديد . صاحب روض القرطاس معتقد است كه اگر امير ابو بكر نمرده بود امير المسلمين به اين زودى بازنمىگرديد . « 16 » بعضى گويند بازگشت او به آن سرعت ، به سبب مرگ فرزندش نبود ، بلكه به سبب اختلاف امراى اندلس بود . اينان ، هم ميان خود با يكديگر اختلاف داشتند و هم ميان امرا و ملتشان . « 17 » بارى ، امير المسلمين با سپاه خود به اشبيليه رفت و قدرى در خارج شهر بياسود ؛ سپس سه هزار تن از سپاهيان خود را نزد المعتمد بن عباد نهاد و خود رهسپار مغرب گرديد .\r\nدانشمند خاورشناس كودرا در پيرامون اين نبرد مىنويسد كه « از خوشبختيهاى مسيحيان اين بود كه يوسف بن تاشفين فاتح پيروزمند زلاقه پس از شكست دشمن ، ناگاه خبر وفات فرزندش امير ابو بكر سير را برايش آوردند . يوسف مجبور شد از تعقيب مسيحيان منصرف شود و نتواند ثمره‌اى كه از اين پيروزى حاصل مىشد يعنى استيلا بر طليطله را به دست آورد . البته اين يك طرف قضيه است ، ولى طرف ديگر قضيه اين است كه بر خلاف نظر بعضى مورخان كه مىگويند سپاه آلفونسو از هم فروپاشيد و او خود توانست با اندكى پس از تحمل مشقات زياد به قشتاله بازگردد ، سپاه آلفونسو همهء نيروى رزمى خود را از دست نداد و او توانست پس از اندك مدتى دوباره آمادهء هجوم به بلاد مسلمانان شود ، ولى هيچگاه بخت با او يارى نمىكرد . » « 18 »\r\n\r\n\r\n","description":"","footnote":"\r\n( 15 ) . ابن ابى زرع : روض القرطاس ، ص 97 .\r\n( 16 ) . همان مأخذ ؛ ص 98 .\r\n( 17 ) . امير عبد اللّه : التبيان ، ص 107 .\r\n( 18 ) .\r\n , azogaraZ ( anapsE ne sedivaromlA sol ed noicirapseD y aicnedaceD : aredoC . F . 342 . p , ) 9981 \r\n","page_name":" 337 ","page_number":345},
  {"content":"\r\n\r\n* نبرد زلاقه يكى از نبردهاى مهم اسلام است بر ضد مسيحيت . در واقع ، برخورد اسلام و مسيحيت در دشت زلاقه صفحه‌اى از جنگهاى صليبى است و اسپانيا نخستين كانون آن بود . اين آتشى كه در اسپانيا افروخته شده بود پس از اندكى شراره‌هايش به مشرق رسيد و در همان اوانى كه در اسپانيا شعله مىكشيد مشرق را نيز در لهيب خود فروبرد . نبرد زلاقه تنها به هزيمت پادشاه قشتاله و پيروزى مرابطون و هم‌پيمانانشان پايان نيافت و ابعاد ديگرى پيدا كرد . جوش‌وخروش دينى مرابطون كه در شهرها و صحراى مغرب در مدتى كوتاه اوج گرفت و از درياى مديترانه گذشت و نخست به يارى دول اسلامى شتافت و سپس سراسر اسپانيا را از امراى طوايف بستد ، حركتى شديد بود كه دول مسيحى را بيمناك نمود و بار ديگر چهرهء پيروزمند اسلام را كه دوبار مسيحيت را در اسپانيا گوشمال داده بود آشكار ساخت . آرى ، پس از آنكه در واقعهء بلاط الشهدا شارل مارتل به سال 732 م با پيروزى خويش بر مسلمانان مسيحيت را نجات بخشيد اسپانياى مسلمان دوبار بسيج سپاه كرد و انتقام شكست خويش بستد : يكى در عهد الناصر لدين اللّه و ديگر در عهد المنصور بن ابى عامر ، و در هر دوبار اسپانياى مسيحى را به آن سوى جبال شمالى واپس راند و اسلام را تا دورترين نقاط اسپانيا بسط داد .\r\nاقدامات آلفونسو پادشاه قشتاله پس از شكست خود در نبرد زلاقه حاكى از تأكيد او بود به ايجاد يك جنگ صليبى . آلفونسو ديد كه اگر مسلمانان اسپانيا و افريقا بار ديگر چنان كه در زلاقه اتفاق افتاد دست اتحاد به هم دهند و چون تن واحد تاخت آورند ديرى نخواهد پاييد كه دولتهاى اسپانياى مسيحى را سرنگون خواهند كرد ؛ پس بايد در برابر اين اتحاديهء اسلامى يك اتحاديهء مسيحى نيز به وجود آيد ؛ از اين‌رو رسولان خويش را با مكتوباتى به نزد ملوك و امراى مسيحى كه در آن سوى جبال پيرنه بودند فرستاد و آنان را از خطر عظيمى كه تهديدشان مىكرد بياگاهانيد و هشدار داد كه اگر به يارىاش نشتابند مجبور خواهد شد با مسلمانان پيمان صلح بندد و آنان را در عبور از جبال پيرنه آزاد بگذارد . فرياد آلفونسو در سراسر فرانسه و امارات اطراف آن انعكاسى عظيم داشت . امير بورگنى دوك اودو ، داماد آلفونسو و برادرزادهء\r\n\r\n","description":"","footnote":"","page_name":" 338 ","page_number":346},
  {"content":"\r\n\r\nملكه كونستانس به جمع‌آورى كمك پرداخت و كنت دوسن ژيل امير تولوز نيز با او ياورى كرد و سوارانى داوطلب از نورماندى و پواتو و از ديگر نواحى فرانسه به مدد آلفونسو در حركت آمدند . ولى آلفونسو چون خبر يافت كه يوسف بن تاشفين از دريا گذشته و بخش عظيمى از سپاهش به مغرب بازگشته است ، نزد امراى فرنگان كس فرستاد و آنان را سپاس گفت و از بازگشت مرابطون آگاهشان كرد و گفت فعلا نيازى به آمدن آنان نيست . « 19 »\r\nجنگهاى صليبى در اين هنگام منحصر به منطقهء ثغر اعلى بود ، آنجا كه بنى هود امراى سرقسطه مواجه با تجاوزات سانچو راميرز پادشاه آراگون بودند . او مىخواست بر تطيله و وقشه و طرطوشه غلبه يابد و گروه‌گروه داوطلبان براى شركت در اين‌گونه نبردها از اطراف درمىرسيدند .\r\nمورخان مسلمان خود به اهميت جنگ زلاقه و جنبهء مذهبى آن آگاه بودند ؛ از اين‌رو حوادث آن را با پاره‌اى از اساطير دينى آميخته‌اند ، از آن جمله است آنچه كه يوسف بن تاشفين در نامهء خود حكايت مىكند كه چون مىخواست از مغرب به اندلس آيد دريا توفانى شد و او دعا كرد و توفان فرونشست . « 20 » ديگر آنكه چون پادشاه قشتاله بسيج جنگ مسلمانان مىكرد يوسف خوابهاى وحشتناك مىديد چنان كه خواب ديد آلفونسو بر فيلى سوار است و طبلى در دست دارد و هر ضربه كه بر آن مىزند بانگى عظيم مىخيزد . فقيهى از مردم طليطله در تعبير آن گفت لشكر دشمن به زودى به هزيمت خواهد رفت . فقيه از داستان عام الفيل و آمدن ابرهه به جنگ مردم الهام گرفت و ابرهه نيز بر فيل سوار بود . « 21 » ديگر ، مبالغهء روايات اسلامى در قلت تلفات مسلمانان و كثرت تلفات مسيحيان است .\r\nاين اساطير و مبالغات چيزى از اهميت نبرد زلاقه را مورد ترديد قرار نمىدهد .\r\nاز نتايج عملى اين نبرد يكى آن بود كه از نو روح اعتماد و اميد در پيكر مسلمانان دميده شد و نيروهاى شكست خورده و خوارى كشيدهء اندلس ديگربار توش و توانى گرفتند\r\n\r\n\r\n","description":"","footnote":"\r\n( 19 ) .  . 043 . p , . dibI : ladiP . M . R \r\n( 20 ) . ابن ابى زرع : روض القرطاس ، ص 92 .\r\n( 21 ) . الحلل الموشيه ، ص 35 و 36 .\r\n","page_name":" 339 ","page_number":347},
  {"content":"\r\n\r\nو شخصيت خويش بازيافتند و روح حماسى دينى كه امراى طوايف با اعمال خود به آن پايان داده بودند و آنان را نيازمند آستانهاى ملوك و امراى مسيحى نموده بود از نو رگهاى فسرده‌شان را گرم كرد و امرا نيز از آن حالت خضوع در برابر مسيحيان كه سالى چند گرفتارش بودند رهايى يافتند و از پرداخت آنهمه باژوساو و جزيه سر برتافتند .\r\nالبته نبايد ناگفته گذشت كه نتايج خاص محلى در برابر نتايج كلى و انعكاس عظيم آن در ديگر بلاد ، ناچيز بود . در دشتهاى زلاقه سيل بنيان‌كن نصرانيت از اندلس اسلامى پس از آنكه تهديد به محو و فناى عاجل مىنمود ، واپس رانده شد و اسلام در اسپانيا زندگى تازه‌اى يافت كه تا چهار قرن ديگر نيز توانست به حيات خود ادامه دهد . راه سيطرهء موحدين بر اسپانياى اسلامى بازگرديد و پس از ايشان جانشينانشان در اندلس فرمانروايى كردند و اندلس به مدت صد و پنجاه سال به صورت يكى از ايالات مغرب درآمد . با وجود آنكه زندگى اسپانياى اسلامى از اين پس چيزى جز مبارزهء دايم با اسپانياى مسيحى نبود ، ولى توانست همچنان به فعاليتهاى ثمربخش خود در راه پيشبرد تمدن درخشانش ادامه دهد . « 22 »\r\n\r\n\r\n","description":"","footnote":"\r\n( 22 ) . در باب نبرد زلاقه رجوع كنيد به ابن ابى زرع : روض القرطاس ، ص 93 - 98 . الحلل الموشيه ، ص 52 و 53 . المراكشى : المعجب ، ص 70 - 73 . الحميرى : الروض المعطار ، ص 76 - 94 .\r\nالمقرى : نفح الطيب ، ج 2 / ص 527 - 531 . ابن خلكان : وفيات الاعيان ، ج 2 / ص 481 به بعد .\r\nابن الاثير : الكامل ، ج 10 / ص 52 و 53 و نيز رجوع كنيد به :\r\n . 031 - 621 . p , II . V , eriotsiH : yzoD . 043 - 133 . p , . dibI : ladiP . M . R \r\n","page_name":" 340 ","page_number":348},
  {"content":"\r\n\r\n\r\nفصل سوم فتوحات مرابطون ( 1 )\r\nامير المسلمين يوسف بن تاشفين پس از نبرد زلاقه ، در ماه شعبان سال 479 ه به مغرب بازگرديد و تا اوايل سال بعد در مركز مملكت خويش ، مراكش ، درنگ كرد ؛ سپس بيرون آمد تا به بلادى كه در زير فرمانش بود سفر كند و به تفقد احوال آنها پردازد . امور اندلس در خلال اين مدت همچنان به او بستگى داشت . مردم اندلس پس از پيروزى او در زلاقه يقين كرده بودند كه اگر بخواهند از تجاوز مسيحيان در امان مانند ، راهى جز پناه جستن در سايهء امارت مغرب ندارند و تنها مرابطون هستند كه مىتوانند آنان را از آسيب مسيحيان محفوظ نگه‌دارند ؛ از اين‌رو پىدرپى نامه‌هاى مردم اندلس مىرسيد و هيأتهايى مىآمدند و از تجاوز مسيحيان نزد او شكايت مىكردند و از او مدد مىخواستند . اين‌بار بويژه رسولانى از سوى مردم بلنسيه و مرسيه و لورقه آمدند و از اوضاع نواحى شرقى اندلس كه به سبب دخالت قشتاليان در امور بلنسيه روى در پريشانى نهاده بود شكايت كردند . جريان از اين قرار بود كه مسيحيان از طريق همدست و هم‌پيمانشان القادر بن ذو النون بر آن نواحى مستولى شده بودند . در كنار اين تسلط ، السيد الكمپيادور نيز دست به حادثه‌جوييهايى زده بود . ولى در آنجا كانون ديگرى براى تجاوز وجود داشت . اين كانون در منطقهء مرسيه و لورقه و بسطه ، دژ اليدو\r\n\r\n","description":"","footnote":"","page_name":" 341 ","page_number":349},
  {"content":"\r\n\r\n( در روايات عربى حصن لييط ) بود . آلفونسوى ششم در بهار سال 1085 م پس از استيلا بر طليطله سپاهيان خود را به سردارى گارسيا خيمنس به نواحى شرقى اندلس فرستاد تا در آنجا دست به شورش و كشتار و تاراج زند و منطقهء ميان مرسيه و لورقه را تصرف كند . سپس قشتاليان تصميم گرفتند بر سرتاسر آن منطقه بسط نفوذ دهند و در آنجا دژ مستحكمى بنا كنند . اين دژ در مكانى بود به نام اليدو واقع در ميان مرسيه و لورقه و به لورقه نزديكتر . چون دژ ساخته شد آن را به سلاح و مردان جنگى و آذوقه بينباشتند و پايگاه حمله به اراضى مرسيه و المريه‌اش ساختند و از آن پس در دلها وحشت آفريدند و قواى محلى اندلس از پاسخ به تجاوز ايشان عاجز بودند . چون ساكنان آن نواحى به جان آمدند نامه‌ها و پيامهايى نزد امير المسلمين يوسف بن تاشفين فرستادند و او را به يارى خود خواستند . « 1 »\r\nالمعتمد بن عباد كه صاحب اصلى مرسيه و لورقه بود بيش از ديگران به نجات آن منطقه از تجاوز مسيحيان اهتمام مىورزيد . آلفونسو پس از هزيمت زلاقه پادگان دژ اليدو را دو برابر كرد و به سردار خود گارسيا خيمنس فرمان داد كه براى انتقام از المعتمد بن عباد هرچه مىتواند در اراضى لورقه و مرسيه آتش فتنه بسوزاند ؛ زيرا المعتمد بود كه بر ضد او خروج كرد و مرابطون را به درون اندلس كشانيد . « 2 » عدهء جنگجويان پادگان اليدو در اين هنگام سيزده هزار تن بود كه هزار تن از آنان سوار بودند . المعتصم ابن صمادح صاحب المريه نيز در اين فاجعه با المعتمد بن عباد شريك بود ؛ يعنى اراضى او هم از سوى مسيحيان دژ اليدو مورد تجاوز واقع مىگرديد . المعتمد در اين اشتياق بود كه استيلاى حقيقى خود را بر مرسيه كه در اين ايام تحت فرمان ابن رشيق بود ، اعمال كند . پس لشكر گردآورد و همراه با مرابطونى كه يوسف بن تاشفين در خدمت او گذاشته بود به مرسيه حمله كرد . نخست به لورقه لشكر برد ؛ ولى لورقه در برابر حملهء او پايدارى كرد . المعتمد بن عباد از لورقه به مرسيه رفت و آنجا را محاصره نمود ؛ اما ابن رشيق توانست با مرابطون وارد مذاكره شود و آنان را قانع كند كه او را به حال خود گذارند . بدين‌گونه المعتمد بن عباد ناتوان شد و بدون آنكه پيروزيى به دست آورد\r\n\r\n\r\n","description":"","footnote":"\r\n( 1 ) . الحلل الموشيه ، ص 47 و 47 ، و رجوع كنيد به :  913 . p , . dibI : ladiP . M . R \r\n( 2 ) . ابن ابى زرع : روض القرطاس ، ص 98 . همچنين :  163 . p , . dibI : ladiP . M . R \r\n","page_name":" 342 ","page_number":350},
  {"content":"\r\n\r\nبه اشبيليه بازگرديد . « 3 »\r\nالمعتمد بن عباد از يوسف بن تاشفين خواست كه بيايد و شر پادگان مسيحى اليدو را از سر آن منطقه كوتاه كند ؛ از اين‌رو خود با چند تن از خواصش از دريا گذشت و به مغرب رفت و امير المسلمين را در درهء سبوا ديدار كرد و خواهش خود با او در ميان نهاد و گفت كه مسلمانان در منطقهء لورقه و مرسيه از دست تجاوز و ستم مسيحيان چه مىكشند . يوسف وعده داد كه خواهش او را برآورد . پيش از آنكه ابن عباد به ديدار او برود نامه‌هاى بسيارى از فقها و اعيان اندلس دريافت داشته بود كه همه از او خواسته بودند كه بيايد و از ايشان دفع ستم قشتاليان كند و اليدو مركز فتنه را ويران نمايد .\r\nابن عباد پس از آنكه يوسف وعده‌هاى مؤكد داد كه به اندلس خواهد آمد ، بازگشت و به تهيهء وسايل و آلات براى فتح قلعه پرداخت . « 4 »\r\n\r\n1\r\nيوسف بن تاشفين به عهد خود وفا كرد و در ماه ربيع الاول سال 481 ه / ژوئيهء سال 1088 م با سپاه خود از دريا گذشت و به اندلس آمد . ابن عباد با آذوقهء فراوان در جزيرة الخضراء از او استقبال كرد . امير المسلمين نامه‌هايى به امراى طوايف و رؤساى ايشان نوشت و همگان را به جهاد فراخواند و گفت كه همهء قواى خود را به سوى دژ لييط ( اليدو ) در حركت آورند . يوسف اميدوار بود كه پس از استيلا بر دژ اليدو به تسلط السيد بر منطقهء بلنسيه پايان دهد ؛ از اين‌رو يوسف از راه مالقه به سوى شرق اندلس روان گرديد . المعتمد بن عباد با سپاه خود همراه او بود . در راه نيز تميم بن بلقين صاحب مالقه و برادرش عبد اللّه صاحب غرناطه و المعتصم بن صمادح صاحب المريه با قواى خود به او پيوستند . چون به نزديكى دژ رسيد ، ابن رشيق صاحب مرسيه نيز با سپاه خود بيامد و چندتن ديگر از امراى اندلس از شقوره و بسطه و جيان و ديگر\r\n\r\n\r\n","description":"","footnote":"\r\n( 3 ) .  . 431 . p , anamlusuM aicruM : orimeR y rapsaG \r\n( 4 ) . ابن ابى زرع : روض القرطاس ، ص 98 . الحلل الموشيه ، ص 48 .\r\n","page_name":" 343 ","page_number":351},
  {"content":"\r\n\r\nجايها بيامدند . مسلمانان دژ را محاصره كردند . در دژ اليدو علاوه بر سيزده هزار جنگجوى پادگان آن ، جماعات كثيرى از مسيحيان اين منطقه نيز به دژ پناه آورده بودند . مسلمانان ابزارهاى قلعه‌كوب را در همه‌جا نصب كردند و دژ را بشدت فروكوفتند ؛ ولى دژ چنان استوار بود كه همهء آن ضربه‌ها حتى رخنه‌اى هم در آن پديد نياورد .\r\nمحاصره‌كنندگان محاصرهء قلعه را هرچه شديدتر كردند و محاصره‌شدگان به سختى مقاومت مىورزيدند . محاصره قريب چهار ماه مدت گرفت . قواى مهاجم حمله آغاز كرد هرجماعتى به نوبهء خود از جايى ، و مسيحيان چون كوه پايدارى مىكردند .\r\nيك‌يك از گرسنگى و بيمارى به زمين مىافتادند و مىمردند ، ولى تسليم نمىشدند .\r\nامير المسلمين از پيروزى نوميد گرديد . از ديگرسو مشاهده مىكرد كه امراى اندلس كه در محاصرهء دژ شركت كرده‌اند در چه وضع ناشايسته‌اى هستند . ميانشان آتش اختلاف شعله‌ور شده بود و زبان به بدگويى يكديگر گشوده بودند . به جاى غازيان جمعى آزمندان دشنامگوى بودند و بس . تميم صاحب مالقه و برادرش عبد اللّه صاحب غرناطه يكديگر را به غصب ميراث پدرى خود متهم مىكردند و شكايت مىنمودند .\r\nالمعتمد بن عباد و المعتصم بن صمادح هريك در نزد امير المسلمين زبان وقعيت در حق ديگرى مىگشود و او را به انواع اتهام متهم مىكرد . از همهء مخالفتها مخالفت ابن عباد و ابن رشيق سخت‌تر بود . ابن عباد نزد امير المسلمين شكايت برد كه ابن رشيق حق او را بر ولايت بر مرسيه غصب كرده است و تهمتهاى بدتر از اين مىزد كه او را با پادشاه قشتاله در نهان دوستى است و خراج مرسيه را براى او فرستاده است و در خفا با مدافعان دژ سروسرى دارد . امير المسلمين در اين باب با فقها مشورت كرد ، فتوى به برافگندن او دادند . امير المسلمين او را به دست ابن عباد داد ، ولى بدان شرط كه خونش را نريزد .\r\nاين حادثه در لشكرگاه محاصره‌كنندگان تأثير بدى داشت ؛ زيرا سرداران سپاه مرسيه و بزرگان آن همه از خويشاوندان و مردان ابن رشيق بودند . كار لشكرگاه پريشان شد ، زيرا خود نيز به تنگى و گرسنگى افتادند . امير المسلمين خبر يافت كه آلفونسو با لشكرى گران در راه است تا دژ را از محاصره برهاند ؛ از اين‌رو صلاح در آن ديد كه بازگردد و با او درگير نشود ، آن هم در جنگى كه سرانجامش معلوم نيست . آلفونسو به دژ آمد ، ولى در درون آن جز صد سوار و هزار پياده نيافت . آلفونسو ديد كه با اين عده نمىتوان دژ را نگه داشت و نياز به پادگان بزرگى است ؛ از اين‌رو فرمان داد آنجا\r\n\r\n","description":"","footnote":"","page_name":" 344 ","page_number":352},
  {"content":"\r\n\r\nرا خالى كنند و برجها و باروهايش را ويران سازند . چون اثرى از دژ برجاى نماند بازگرديد . اين واقعه در سال 1089 م / 482 ه اتفاق افتاد . پس از آنكه آلفونسو بازگشت المعتمد بن عباد ويرانه‌هاى دژ را به حيطهء تسخير درآورد .\r\nيوسف بن تاشفين پس از اين نوميدى مجالى براى اقدامات ديگر نيافت . پس راهى لورقه شد . چهار هزار تن از مرابطون را در تحت فرمان داود بن عايشه در منطقهء مرسيه و بلنسيه نهاد و امراى اندلس هريك به شهر خود رفت . يوسف به المريه و از آنجا به جزيرة الخضراء رفت ؛ سپس از دريا گذشت و در حالى كه با امراى اندلس دل بد كرده بود به مغرب بازگرديد . « 5 »\r\n\r\n2\r\nهنوز سال به پايان نرسيده بود كه يوسف بن تاشفين لشكر بسيج نمود و براى سومين بار رهسپار اندلس شد . آغاز حركت او اوايل سال 483 ه / 1090 م بود . اين بار او به دعوت كسى به اندلس نمىرفت و نمىخواست به فرياد استغاثهء كسى پاسخ دهد .\r\nاو را هدفى خطير در پيش روى بود : تسخير اندلس .\r\nدر اينكه چه عاملى سبب شد كه يوسف بن تاشفين چنين تصميمى بگيرد اختلاف است ؛ ولى از خلال روايات برمىآيد كه يوسف از آغاز كه با امراى اندلس ديدار كرد از اختلال احوال ايشان و ضعف عقيدهء دينىشان و فرورفتنشان در كامجوييها و رفاه‌طلبيها متأثر شده بود . از سوى ديگر ، براى تأمين هزينهء آن زندگى شاهانه ، آحاد رعيت را براى گرفتن انواع خراجها زير فشار سخت گذاشته بودند . يوسف به خوبى دريافت كه اين زندگى نوشخوارى و لذتجويى كه رؤسا براى خود ترتيب داده‌اند و\r\n\r\n\r\n","description":"","footnote":"\r\n( 5 ) . رجوع كنيد به ابن ابى زرع : روض القرطاس ، ص 98 و 99 . الحلل الموشيه ، ص 47 - 50 . و نيز رجوع كنيد به :\r\n . 563 463 . p , . dibI , ladiP . M . R ; 041 931 . p , III . V , eriotsiH : yzoD \r\n","page_name":" 345 ","page_number":353},
  {"content":"\r\n\r\nرعيت نيز به آنان اقتدا مىكند ، روحيهء مردانگى و غيرت را در وجود آنان كشته است و همتهايشان را ضعيف و پست نموده چنان كه نه‌تنها ياراى جهادشان نيست ، بلكه راندن مهاجم را از آستانهء خانهء خويش نتوانند . و اين خلاف و شقاقى كه در ميان آنها حكمفرماست و بعد از پيروزى زلاقه باز هم همچنان برجاى است به زودى اگر سير امور در همين مجرا باشد به حياتشان پايان خواهد داد و در نزديكترين زمان ، مسيحيان بر سراسر شبه جزيره مسلط خواهند شد ؛ از اين‌رو امير المسلمين اكنون به اندلس آمده بود تا امراى راحت‌طلب لذتجوى را از سرير فرمانروايى به زير كشد . « 6 »\r\nاين يك تصوير كلى است از عواملى كه سبب انگيزش امير المسلمين براى فتح ممالك ملوك الطوايف شد ؛ ولى عوامل و علل ديگرى نيز بود ، از جمله آنكه چون امراى طوايف دريافتند كه يوسف با آنان دل بد كرده است همدست شدند و كمكى از حيث آذوقه و عليق به سپاهيان او كه در اندلس گذاشته بود نمىكردند و اين امر بر يوسف گران آمد . « 7 » همچنين يوسف مشاهده كرد كه برخى از امراى طوايف بار ديگر به آلفونسو گرايش يافته‌اند و حتى او را به جنگ با امير المسلمين ترغيب مىكنند و براى انجام اين مقصود برايش اموال و هدايا مىفرستند . از جملهء اينان يكى عبد اللّه بن بلقين صاحب غرناطه بود . « 8 » ديگر موضعى بود كه المعتمد بن عباد در برابر او مىگرفت ، بدين معنى كه در استحكام بلاد خود براى دفاع از آنها اقداماتى مىكرد . « 9 »\r\nظاهرا تصميم امير المسلمين براى تصرف اندلس يك تصميم ناگهانى بود ؛ ولى با مشاوران خود از زعماى ملك و فقها در اين امر به مذاكره پرداخت . در اين حال ، فتواهاى فقهاى مغرب و اندلس به وجوب خلع ملوك الطوايف و گرفتن زمام اندلس از دست ايشان صادر شد . حتى بعضى از فقهاى مشرق نيز فتوى دادند . مقدم بر اينان امام محمد غزالى و ابو بكر الطرطوشى بودند « 10 » - ابو بكر در اين ايام در مصر مىزيست -\r\n\r\n\r\n","description":"","footnote":"\r\n( 6 ) . رجوع كنيد به : المراكشى در المعجب ، ص 89 .\r\n( 7 ) . ابن خلدون : العبر ، ج 6 / ص 187 .\r\n( 8 ) . همان مأخذ ، همان صفحه .\r\n( 9 ) . ابن ابى زرع : روض القرطاس ، ص 99 . ابن خلكان : وفيات الاعيان ، ج 2 / ص 490 . و رجوع كنيد به :\r\n . 493 . p , . dibI : ladiP . M . R \r\n( 10 ) . ابن خلدون : العبر ، ج 6 / ص 187 و 188 . ابن الخطيب : اعمال الاعلام ، ص 247 .\r\n","page_name":" 346 ","page_number":354},
  {"content":"\r\n\r\nو عده‌اى ديگر . امير المسلمين پيش از آنكه اقدام به لشكركشى كند سند حكام شرع و تأييد اهل رأى را به دست آورد .\r\nبايد يك عامل ديگر را نيز به اين عوامل اضافه كرد و آن شوق طبيعى جهانگيرى است كه در دل هر زعيم سلحشور زبانه مىكشد . ترديد نمىتوان داشت كه يوسف و امرا و اصحاب او مردمانى بدوى و صحرانشين بودند ؛ بنابراين به خاطر وفور نعمت و خوشى آب و هوا و آنهمه زيبايى كه در اندلس ديده بودند ، از آنجا دل نمىبريدند . از اين‌رو روايات نيز از طمع يوسف در شبه جزيرهء اندلس و علاقهء او به تصرف آن سخن مىرانند . گويند روزى به ياران خود گفت : مىپنداشتم كه من نيز صاحب مملكتى هستم . چون اين بلاد ( اندلس ) را ديدم مملكتم در نظرم حقير آمد . « 11 »\r\nهمهء اين عوامل دست‌به‌دست هم دادند و يوسف را به فتح اندلس برانگيختند ؛ عواملى كه علاوه بر شدت وضوح رواياتى را نيز در تأييد خود دارند . ولى مىتوانيم عامل ديگرى را كه روايات اسلامى متوجه آن نشده‌اند بر مجموع اين عوامل بيفزاييم كه شايد براى دستگاه فرمانروايى مرابطون از اهميت بسيارى برخوردار بوده است .\r\nاين عامل ، عامل دفاعى و استراتژى است . بدين معنى كه در اولين وهله يوسف دريافت كه دولتهاى ناتوان و زبون طوايف با آن فرمانروايان راحت‌طلب و فرومايه نمىتوانند از خود دفاع كنند و اگر او از اندلس خود را به يك‌سو كشد ديرى نخواهد پاييد كه به دست پادشاه قشتاله خواهد افتاد . و بر يوسف كه يك سپاهى كارديده بود ، پيوستگى دفاعى و استراتژى ميان دو ساحل دريا يعنى مغرب و اندلس پوشيده نبود . او مىدانست كه افتادن اندلس به دست مسيحيان معنى ديگرى جز سقوط جناح دفاعى مغرب در ناحيهء شمالى نخواهد داشت و نتيجهء آن جز اين نيست كه چون اسپانياى مسيحى نيروى خويش بازيابد بلاد مغرب را در اين سوى آب مورد تهديد قرار خواهد داد و بدين دليل بود كه به تصرف اندلس همت گماشت تا آنجا را از خطر سقوط برهاند ؛ آنگاه وضع دفاعى آن را استحكام بخشد تا بتواند نه‌تنها خود را از تجاوز مسيحيان حفظ كند بلكه از مغرب هم در برابر چنين تجاوزى دفاع نمايد . امير المسلمين فراموش نكرده بود\r\n\r\n\r\n","description":"","footnote":"\r\n( 11 ) . المراكشى : المعجب ، ص 74 . رجوع كنيد به ابن خلكان : وفيات الاعيان ، ج 2 / ص 40 . ابن الخطيب :\r\nاعمال الاعلام ، ص 163 . المقرى : نفح الطيب ، ج 2 / ص 533 .\r\n","page_name":" 347 ","page_number":355},
  {"content":"\r\n\r\nكه پادشاه قشتاله پس از استيلايش بر طليطله توانست همهء سرزمينهاى وسطاى اندلس را از نهر تاجه تا سرزمين فرنتره در جنوب به تصرف درآورد و در شهر مرزى طريف روبروى ساحل مغرب قرار گيرد و در اين پيشروى هيچ‌يك از امراى طوايف مانع حركت او نشد و چه‌بسا بار ديگر چنين اتفاقى بيفتد و بلاد مغرب در خطر سپاه مسيحيت قرار گيرد .\r\n\r\n3\r\nامير المسلمين براى بار سوم در اوايل سال 483 ه - چنان كه گفتيم - از آب گذشت و به اندلس درآمد . در اين هنگام آنچه براى او اهميت داشت اخبار پىدرپى بود كه مىرسيد و از قراردادهاى سرى خبر مىداد كه المعتمد بن عباد و المتوكل بن الافطس و عبد اللّه بن بلقين با آلفونسوى ششم پادشاه قشتاله بسته بودند تا با او در بيرون راندن مرابطون همدستى كنند . حملهء يوسف در آغاز صبغهء جهاد داشت ؛ زيرا فورا به جانب طليطله لشكر برد و در راه متعرض اراضى قشتاله گرديد . در اين سفر هيچ‌يك از امراى طوايف به يارى او برنخاست و با او نرفت . يوسف اميدوار بود كه طليطله را بازپس ستاند و جراحت خونين اندلس را شفا بخشد و توجه همهء مردم اندلس را به خود جلب كند . مرابطون در حوالى طليطله دست به آشوب و خونريزى و تاراج زدند و تمام كشته‌ها را از ميان بردند ؛ سپس شهر را به محاصره درآوردند . طليطله شهر قديم گتها و پايتخت امروزين قشتاله بود . آلفونسو و سانچو راميرز به دفاع از آن برخاستند ، ولى مرابطون چون باروهاى بلندش را ديدند و آن استحكامات شگرف را مشاهده كردند دانستند كه ادامهء محاصره كارى عبث است ؛ از اين‌رو يوسف نيروهاى خود را به سوى جنوب در حركت آورد . « 12 »\r\nيوسف راه خود به غرناطه كج كرد . هدفش غرناطه و فرمانرواى آن عبد اللّه بن\r\n\r\n\r\n","description":"","footnote":"\r\n( 12 ) . ابن ابى زرع : روض القرطاس ، ص 99 . همچنين :  593 493 . p , . dibI : ladiP . M . R \r\n","page_name":" 348 ","page_number":356},
  {"content":"\r\n\r\nبلقين بود ، بلكه همهء امراى طوايف . عبد اللّه در واقع از آن هنگام كه از محاصرهء اليدو بازگرديد و دريافت كه يوسف با او نظر ديگرگون كرده است بار ديگر روابط خود را با آلفونسو برقرار كرد و اين كار به توسط البارهانس سردار و سفير او در اين منطقه انجام پذيرفت . گويا با او يك معاهدهء پنهانى بر ضد مرابطون منعقد ساخت . امير عبد اللّه در يادداشتهاى خود به اين معاهده اشاره مىكند ؛ ولى مىگويد اين معاهده چيزى جز التزام او به دادن جزيه و تعهد آلفونسو به عدم تعرض به بلاد او نبوده است . « 13 » اما ادله‌اى كه در دست يوسف بود و رسولان او نيز آن را تأييد مىكردند آن بود كه المعتمد بن عباد و عبد اللّه بن بلقين و ديگر امراى طوايف با پادشاه قشتاله معاهدات سرى بسته‌اند و متعهد شده‌اند كه به مال و آذوقه به مرابطون مدد نرسانند و در زير سايهء آلفونسو درآيند .\r\nبعضى از اطرافيان امير عبد اللّه بويژه مؤمل از موالى جدش باديس نزد امير المسلمين رفتند و از سروسرى كه عبد اللّه با پادشاه قشتاله پيدا كرده بود و اهتمام او به تجديد باروهاى شهر و ديگر استحكامات آن ، آگاهش كردند . از سوى ديگر فقهاى غرناطه نيز فتوا به خلع عبد اللّه و برادرش تميم صاحب مالقه دادند ؛ زيرا ايندو مرتكب مظالم شده و از احكام دين ، پاى بيرون نهاده بودند . اينان از يوسف طلب كردند كه امراى اندلس را به پيروى از احكام دين و الغاى باجها و ديگر مالياتهاى ستمكارانه وادار سازد .\r\nامير المسلمين غرناطه را به‌گونه‌اى در محاصره گرفت و لشكر خود را به حراست باروهاى بيرونى آن برگماشت تا از سوى مسيحيان مددى نرسد . آنگاه از امير عبد اللّه آذوقه و عليق طلب كرد . امير عبد اللّه بىدرنگ تقديم نمود . اوضاع غرناطه به وخامت گراييده و ميان خاندانها و طايفه‌ها نشانه‌هاى خلاف و تمرد آشكار شده بود . امير عبد اللّه ديد راهى براى مقاومت ندارد . رسولان خود را با اموالى نزد امير المسلمين فرستاد .\r\nاينان بازگشتند و گفتند كه يوسف به جان او و جان زن و فرزندش امان داده است ، ولى اموالش را نه . يوسف همچنين پيشنهاد كرده بود به هر شهر ديگر جز غرناطه كه خواهد مسكن گيرد . عبد اللّه مدتى مهلت خواست . ظاهرا منتظر بود تا از قشتاله برايش مدد رسد ، ولى از آن‌سو خبرى نشد . در خلال اين مدت مادرش و خواص دولتش در گوشش مىخواندند كه بهترين راه حل اين است كه نزد امير المسلمين رود و به فرمان\r\n\r\n\r\n","description":"","footnote":"\r\n( 13 ) . امير عبد الله : التبيان ، ص 125 . و رجوع كنيد به ابن خلدون : العبر ، ج 6 / ص 187 .\r\n","page_name":" 349 ","page_number":357},
  {"content":"\r\n\r\nاو گردن نهد . چون امير المسلمين به محله‌اى كه او در آنجا ساكن بود نزديك شد و غوغا از هرسو برخاست ، عبد اللّه ديد چاره‌اى جز عمل به نصيحت مادرش براى او باقى نمانده است . پس به قرارگاه يوسف رفت و خود را به دست او داد . يوسف او و زن و فرزندش را امان داد و فرمود بر او بند برنهند تا ضبط اموالش به پايان رسد . نزد عبد اللّه و مادرش اموالى بسيار ذخيره شده بود . اين اموال از زمان جدش باديس گردآمده بود .\r\nپس از آن فقها و اعيان به قرارگاه يوسف آمدند و با او به اطاعت بيعت كردند . يوسف و سرداران سپاه و سپاهيانش به غرناطه درآمدند . يوسف به قصر امير عبد اللّه داخل شد و بر هرچه اموال و تحف نفيس بود دست يافت . آنگاه در ميان مردم پراكنده ساخت كه به زودى به مظالم خواهد نشست و بر وفق احكام شرع به عدل و مدارا حكم خواهد راند و در حق ايشان نيكى خواهد كرد و شهرشان را از تعرض دشمنان حفظ خواهد نمود و باج و خراجهاى جابرانه را لغو خواهد ساخت و جز آنچه شرع اجازه داده از ايشان چيزى نخواهد گرفت . خلع عبد اللّه بن بلقين بن باديس در روز دهم ماه رجب سال 483 ه / سپتامبر سال 1090 م بود . « 14 »\r\nامير المسلمين يوسف بن تاشفين در همان وقت افواجى از لشكر خود را به مالقه فرستاد و صاحب آن تميم بن بلقين برادر عبد اللّه را نيز بگرفت و دست‌بسته به مغرب و از آنجا به سوس فرستاد . فقها به شمارى از مظالم شنيع متهمش كرده و خواستار خلع او شده بودند . « 15 »\r\nعبد اللّه و خانواده‌اش را اول به جزيرة الخضراء بردند ؛ سپس به سبته نقل كردند و از آنجا به مكناسه ، و سرانجام در اغمات اقامتشان دادند . برايشان سرايى نيكو معين كردند و در حقشان به رفق و رعايت عمل نمودند . عبد اللّه تا پايان عمر در اغمات بود .\r\nدر آنجا يادداشتهاى خود را كه به كتاب التبيان موسوم است تحرير كرد . و اين همان كتابى است كه ما بارها به آن مراجعه كرده‌ايم . امير المسلمين بعدها برادرش تميم را\r\n\r\n\r\n","description":"","footnote":"\r\n( 14 ) . در باب سقوط غرناطه رجوع كنيد به امير عبد اللّه : التبيان ، ص 147 - 160 . ابن ابى زرع :\r\nروض القرطاس ، ص 99 و 100 . ابن الخطيب : اعمال الاعلام ، ص 235 و 236 . ابن خلدون :\r\nالعبر ، ج 6 / 187 . و نيز رجوع كنيد به :\r\n . 693 - 493 . p , . dibI : ladiP . M . R ; 441 - 141 . p , III . V , . tsiH : yzoD \r\n( 15 ) . امير عبد اللّه : التبيان ، ص 162 و 163 . ابن الخطيب : اعمال الاعلام ، ص 236 .\r\n","page_name":" 350 ","page_number":358},
  {"content":"\r\n\r\nنيز عفو كرد . او هم تا سال 488 ه كه وفات كرد در مراكش مىزيست . « 16 »\r\nبدين‌گونه نخستين دولت از دول طوايف به دست مرابطون سقوط كرد . سقوط دولت اين دو برادر هشدارى بود به نزديك شدن توفان ؛ توفانى كه بساط دول طوايف را درهم نورديد . المعتمد بن عباد نيز خطر اين توفان را احساس كرد ، ولى همواره خود را به انواع آرزوهاى عجيب و غريب تسكين مىداد . به هنگامى كه يوسف در جزيرة الخضراء فرود آمد با تقديم طعام و آذوقه طبق معمول به استقبالش رفت .\r\nمىگويند يوسف وعده‌اش داده بود كه چون غرناطه را بگيرد آن را به او خواهد داد . « 17 »\r\nچون امير المسلمين غرناطه را گرفت ، المعتمد بن عباد و همتايش المتوكل بن الافطس به غرناطه رفتند و اين پيروزى را تهنيت گفتند . المعتمد بن عباد اميدوار بود كه هم‌اكنون يوسف به وعدهء خود عمل خواهد كرد و غرناطه را به او واگذار خواهد نمود ؛ ولى يوسف با سردى با آن دو روبرو شد . آن دو نيز در حالى كه به حقيقت امر آگاه شده بودند ، بازگشتند . با چنان برخوردى در سرنوشت محتوم خود ترديدى نكردند .\r\nالمعتمد بن عباد به اشبيليه بازگرديد بدان تصميم كه از مملكت خود دفاع كند و به جمع‌آورى سازوبرگ نبرد پرداخت و برج و باروى شهر را استحكام بخشيد .\r\nبسرعت روابط ميان او و امير المسلمين تيره شد . گروهى نيز به سعايت بر ضد دو طرف ، ميدان و مجالى به دست آوردند . امير المسلمين ، المعتمد را به نزد خود فراخواند ، ولى المعتمد دعوتش را رد كرد . از او خواست كه به احكام شرع عمل كند و باج و خراجهاى جائرانه را ملغى دارد و براى جهاد با مسيحيان به او پيوندد ، ولى المعتمد هيچ پاسخى به او نداد . « 18 »\r\nامير المسلمين در ماه رمضان سال 483 ه از غرناطه بيامد و از آب گذشت و به ساحل مغرب آمد و امور اندلس را به سردار بزرگ خود سير بن ابى بكر اللمتونى سپرد . در اينجا روايات مختلف است . بعضى مىگويند امير المسلمين ، سير بن ابى بكر اللمتونى را گفت در كار المعتمد بن عباد دخالت نكند ، و بعضى مىگويند كه او را مأمور\r\n\r\n\r\n","description":"","footnote":"\r\n( 16 ) . امير عبد اللّه : التبيان ، ص 171 . ابن الخطيب : اعمال الاعلام ، ص 236 .\r\n( 17 ) . امير عبد اللّه : التبيان ، ص 164 .\r\n( 18 ) . الحلل الموشيه ، ص 51 و 52 . ابن ابى زرع : روض القرطاس ، ص 100 . امير عبد اللّه : التبيان ، ص 169 .\r\n","page_name":" 351 ","page_number":359},
  {"content":"\r\n\r\nمحاصرهء ابن عباد در اشبيليه نمود و گفتش كه پس از پايان يافتن كار اشبيليه رهسپار بلاد ابن الافطس شود . « 19 » امير المسلمين سردار خود ابن الحاج را با سپاهى ديگر به اندلس فرستاد و گفت به قرطبه رود و الفتح ملقب به المأمون پسر المعتمد بن عباد را از آنجا بردارد . همچنين ابو زكريا بن واسنو را با لشكرى ديگر به محاصرهء المعتصم بن صمادح صاحب المريه مأمور كرد و جرور حبشى را به برافگندن يزيد الراضى پسر ديگر المعتمد به رنده فرستاد . امير المسلمين خود در سبته درنگ كرد و براى لشكرهايى كه به اندلس فرستاده بود مدد مىفرستاد و چشم به راه نتيجهء اعمال سپاهيان خود در شبه جزيره بود .\r\n\r\n4\r\nاز اينهمه تداركات و سازوبرگى كه براى حمله به شهرهاى مملكت اشبيليه بسيج مىشد به خوبى برمىآيد كه يوسف بن تاشفين اشبيليه را مهمترين شهرهاى اندلس و فرمانرواى آن المعتمد بن عباد را برتر از همهء امراى طوايف مىشمرد و يقين داشت كه چون اشبيليه به دستش افتد بر همهء اندلس استيلا يافته است .\r\nامير المسلمين براى كشتن المعتمد بن عباد چندان هم بدون مجوز نبود ، بلكه مجوزات مادى و شرعى كافى در دست داشت ؛ ولى منتظر صدور فتواهاى فقهاى مغرب و اندلس بود . آنان هم سرانجام فتوى دادند كه روش ابن عباد در همكارى با مسيحيان و تسليم بلاد به آنان و استظهار به ايشان و نيز رفتار او با رعايا و وضع مالياتهاى غيرشرعى و امثال آن ، همه اعمالى است خلاف احكام شرع . علاوه بر اينها تجاهر به ارتكاب معاصى مىكند و آن كس كه داراى چنين اعمالى باشد شايسته نيست زمام امور مسلمانان را به دست داشته باشد و بايد با او جنگيد و از حكومت خلعش كرد . « 20 » اما از جملهء مجوزات مادى يكى آن بود كه برخى نامه‌هاى سرى كه ابن عباد به آلفونسو\r\n\r\n\r\n","description":"","footnote":"\r\n( 19 ) . ابن ابى زرع : روض القرطاس ، ص 100 . الحلل الموشيه ، ص 52 .\r\n( 20 ) . ابن خلدون : العبر ، ج 6 / ص 187 و 188 .\r\n","page_name":" 352 ","page_number":360},
  {"content":"\r\n\r\nپادشاه قشتاله نوشته و از او يارى طلبيده بود به دست يوسف افتاده بود . « 21 » واقع اين است كه المعتمد بن عباد چون ديد لشكر قشتاله به سوى مملكت او در حركت است و هرجا كه مىرسد ويران مىكند و قادر به دفع آن هم نيست و احساس مىكرد كه مرابطون هم نيت با او ديگرگون كرده‌اند ، راهى در پيش پاى خود جز التجا به پادشاه قشتاله نديد . ناچار براى دفع مرابطون از اندلس ، با قشتاليان تفاهم پيدا كرد .\r\nدر همان اوان كه المعتمد بن عباد به بسيج سازوبرگ و سپاه براى دفاع از اشبيليه سرگرم بود ، سير بن ابى بكر سردار مرابطون آخرين برنامهء خود را براى سرنگونى مملكت اشبيليه بررسى مىكرد . سير بن ابى بكر نخست دورترين شهرهاى مرزى مملكت اشبيليه ، يعنى طريف را مورد حمله قرار داد . اين امر در شوال سال 483 ه / دسامبر سال 1090 م بود . سير بن ابى بكر در طريف دورترين شهر مرزى شعار يوسف بن تاشفين آشكار كرد « 22 » و سپس رهسپار شمال شد و به آهنگ اشبيليه در حركت آمد .\r\nدر همين حال ، افواجى از سپاه مرابطون شهرهاى ريان و جيان و قرطبه را مورد حمله قرار دادند . رنده را جرور المرابطى يكى از سرداران ايشان محاصره كرده بود .\r\nيزيد الراضى فرزند المعتمد از آن دفاع مىكرد . رنده يكى از استوارترين شهرهاى جنوبى بود و الراضى در آنجا با قدرت تمام ايستاده بود . جرور بدان قناعت كرد كه شهر را همچنان در محاصره گيرد و چشم به راه سير حوادث باشد . اماجيان ؛ يكى ديگر از سرداران مرابطى به نام بطى بن اسماعيل لشكر به آنجا برده و شهر را محاصره كرده بود . ابن الخطيب مىگويد كه سپاهى از سوى پادشاه قشتاله براى نجات جيان آمد و اين به سبب معاهده‌اى بود ميان ابن عباد و آلفونسوى ششم . آنگاه ميان مسيحيان و مرابطون نبرد درگرفت و مرابطون تارومار شدند . « 23 » ولى ابن ابى زرع روايت ديگرى مىآورد كه بطى ، جيان را محاصره كرد و به صلح داخل آن شد و سير بن ابى بكر خبر پيروزى به امير المسلمين نوشت و بطى مأمور شد قواى خود را به قرطبه برد . پيش از اين بر طبق روايت صاحب الحلل الموشيه گفتيم كه قواى مرابطى كه به قرطبه رفته بود\r\n\r\n\r\n","description":"","footnote":"\r\n( 21 ) . امير عبد اللّه : التبيان ، ص 169 .\r\n( 22 ) . المراكشى : المعجب ، ص 75 . همچنين رجوع كنيد به :\r\n . 893 . p , . dibI : ladiP . M . R \r\n( 23 ) . ابن الخطيب : اعمال الاعلام ، ص 163 .\r\n","page_name":" 353 ","page_number":361},
  {"content":"\r\n\r\nبه سردارى ابن الحاج بود . در هرحال ، مرابطون لشكر به قرطبه بردند . حاكم آن الفتح ملقب به المأمون پسر المعتمد بن عباد بود . او نيز براى دفاع ، سازوبرگ ضرورى گردآورده بود . الفتح زن و فرزند خود را - احتياطا - به حصن المدور در جنوب غربى قرطبه بر ساحل رود وادى الكبير فرستاده بود تا اگر خطرى پيش آيد به آنان آسيبى نرسد و نيز به هنگام ضرورت بتواند به پادشاه قشتاله پناه برد . چنان برمىآيد كه اين اقدامات به اشارهء ابن عباد يا به موافقت او بوده است . در واقع قرطبه نتوانست چندان مقاومتى كند . مرابطون آن را به عنف تصرف كردند و الفتح بن المعتمد را كه از شهر دفاع مىكرد كشتند و سرش را بر نيزه كردند . فتح قرطبه به دست مرابطون در روز سوم ماه صفر سال 484 ه / بيست و ششم ماه مارس سال 1091 م بود . « 24 »\r\n* اكنون بايد اندكى درنگ كنيم تا به يك مسئلهء مهم تاريخى بپردازيم ؛ مسأله‌اى كه در طول تاريخ با اسطوره آميخته شده و امروز به نحو اقناع‌كننده‌اى حقيقت آن آشكار گرديده و آن ، قصهء زائدهء اندلسى است .\r\nراويان اسپانيايى مسيحى كه معاصر اين حادثه بوده و يا بعد از آن آمده‌اند ، آورده‌اند كه آلفونسوى ششم دختر المعتمد بن عباد را كه « زائده » نام داشت به زنى گرفته يا او را به‌عنوان كنيز سوگلى خود اختيار كرده بود و از او تنها فرزندش سانچو به دنيا آمده بود ، و بر آن افزوده‌اند كه چون المعتمد بن عباد از سوى مرابطون احساس خطر كرد از آلفونسو خواست كه به يارىاش شتابد و در اين هنگام بود كه دختر خود زائده را نزد پادشاه مسيحى فرستاد . آنگاه بخشهايى از اراضى طليطله را كه فتح كرده بود به‌عنوان جهيز دختر به آلفونسو واگذار كرد . در بعضى روايات متأخر ، اين اقدام از جانب المعتمد بن عباد در موقعيتى پيش از آمدن مرابطون انجام پذيرفته است . بعضى گويند جزء يكى از مواد معاهده‌اى بود كه المعتمد بن عباد به وسيلهء وزيرش ابن عمار با آلفونسو منعقد كرده بود . سرانجام اين عمل رسوايى بزرگى را در اندلس درپى\r\n\r\n\r\n","description":"","footnote":"\r\n( 24 ) . ابن ابى زرع : روض القرطاس ، ص 100 . و رجوع كنيد به :\r\n . 504 . p , . dibI : ladiP . M . R \r\n","page_name":" 354 ","page_number":362},
  {"content":"\r\n\r\nداشت و ابن عباد متهم شد كه نه در حراست دين خود تلاش مىكند و نه در حفظ ناموسش . « 25 »\r\nتواريخ مسيحى اين اسطوره را چنان كه گويى حقيقتى بىشائبه و شك است در طول قرون نقل كرده‌اند . در اين تواريخ همواره از زائدهء اندلسى به نام\r\n adiaZ aroM aL \r\nيا  adieC  و از نسل مسيحى او حكاياتى نقل شده است . ما مىگوييم كه در اين تفاصيل يك حقيقت يافته مىشود و آن ، زنى است به نام زائده كه زن واقعى يا كنيز سوگلى آلفونسوى ششم بوده و آلفونسو از او صاحب فرزندى شده به نام سانچو و اين پسر در كودكى در جنگ اقليش در سال 501 ه / 1108 م كشته شده است ؛ ولى اين زن دختر المعتمد بن عباد نبوده و المعتمد او را به بهاى بستن يك قرارداد سياسى به آلفونسو تقديم ننموده است . اين است لب اين اسطوره كه چهرهء اغراق و تحريف در آن نمودار است ؛ زيرا به عقل راست درنمىآيد كه اميرى بزرگ و مسلمان چون المعتمد بن عباد ، هرچند هم در امور دينى سهل‌انگار و متساهل باشد ، دختر خود را به اميرى مسيحى به زنى دهد يا به‌عنوان كنيز يا رفيقه به او تقديم نمايد . چنين عملى نه از جنبهء دينى و شرعى مورد پذيرش است و نه از جهت عقلى قابل قبول ؛ زيرا اين سؤال پيش مىآيد كه المعتمد بن عباد از اين اقدام ناپسند چه نتيجهء سياسى مىخواست حاصل كند ؟ بويژه در آن بحرانى كه اسپانياى مسلمان دچار آن شده بود چگونه ممكن بود يك رهبر مسلمان خود و خاندانش را دستخوش چنان اتهامى كند ؟ المعتمد بن عباد به اندازهء كافى در درون مملكت و خارج از آن بدگويان و نكوهشگرانى داشت ؛ بنابراين چگونه با چنين عملى سلاح تازه‌اى به دست مخالفان خود مىدهد تا او را در صف مرتدان و خارج‌شدگان از دين قرار دهد ؟\r\nاما بيان حقيقى اين قصه چنان كه از مطاوى تحقيقات و نصوص موثق برمىآيد\r\n\r\n\r\n","description":"","footnote":"\r\n( 25 ) . اين قصه در ضمن روايت  odeivO ed oyaleP  كه در آن عصر نوشته شده آمده است . همچنين در خلال مجموعهء  adargaS anapsE  از پدر فلورس ( جلد چهاردهم ) نيز نقل شده است . نيز آن را رودريك طليطلى در  aeinapsiH sibaR eD  ، ولوقاى طليطلى در روايت  nocinorC idnuM  با اختلافى در تفصيلات آورده‌اند . پدر فلورس نيز در تاريخ خود به نام  sanyeR : serolF sacilotaC  و از مورخان جديد مودستو لافونته در  anapsE ed lareneg airotsiH  از آن سخن گفته‌اند . نيز رجوع كنيد به  467 - 067 . p , . dibI : ladiP . M . R  كه روايات پيشين را خلاصه كرده است .\r\n","page_name":" 355 ","page_number":363},
  {"content":"\r\n\r\nاين است كه زائدهء چنان كه گفتيم زوجهء الفتح بن المعتمد بود . اين الفتح ، المأمون لقب داشت و حاكم قرطبه بود . المأمون هنگامى كه مرابطون به قرطبه حمله كردند زن و فرزندان و اموال خود را به حصن المدور فرستاد ، يا آنكه پس از هجوم مرابطون به شهر و به قتل رسيدن الفتح ، زائده و فرزندانش موفق به فرار شده خود را به حصن المدور رسانيدند و در آنجا تحت حمايت پادشاه قشتاله قرار گرفتند . و اين به هنگامى بود كه خطر مرابطون به همه‌جا سايه افگنده بود و بسا كه اين فرار با موافقت المعتمد بن عباد بوده است . زائده در زيبايى بىهمتا بود و آلفونسوى ششم پادشاه قشتاله زنباره . پناه بردن او را مغتنم شمرد و او را نخست به‌عنوان دوست و سپس به‌عنوان زن شرعى خويش برگزيد . روايات قشتالى حاكى است كه زائده كه اوصاف آلفونسو را شنيده بود ناديده مهر او به دل گرفته بود و مىخواست با او ازدواج كند . و المعتمد ( به فرض آنكه زائده دختر او باشد ) بدين مناسبت قونقه و وبذه و اقليش و اوكانيا و كونسويجرا و غيره را به پادشاه قشتاله واگذاشت تا به منزلهء جهيز او باشد . المعتمد بن عباد اين شهرها را در ايام بنى ذو النون از مملكت طليطله به تصرف خود درآورده بود . المعتمد بن عباد اين مكانها و نيز اماكن ديگرى را به پادشاه قشتاله واگذار كرد ؛ ولى اين واگذاشتن به سبب تعهدى بود كه به هنگام عقد پيمان دوستى با او به گردن گرفته بود . هنگامى كه مسلم شود كه زائده دختر المعتمد بن عباد نبوده پس جايى براى صحت اين قول كه المعتمد اين شهرها را به‌عنوان جهيز زائده در ازدواجش با آلفونسو به او واگذار كرد ، باقى نمىماند . در دنبالهء قصهء زائده مىگوييم كه زائده بنابر قول ارجح اندكى پس از سقوط قرطبه در اوايل سال 1092 م به دربار آلفونسو رفت و در آنجا به كيش مسيحيت درآمد و ايسابل ( - ايزابل ) نام گرفت و به روايت ديگر ماريا . فرزندان او از الفتح و همهء كسانى كه با او بودند مسيحى شدند . آلفونسو از او صاحب تنها فرزند خود سانچو شد . چون فرزند به دنيا آمد ايسابل بمرد و او را در دير ساهاگون دفن كردند . اين واقعهء در سال 1097 يا 1098 م اتفاق افتاد .\r\nچون مرابطون در اوايل حكومت امير على بن تاشفين به قشتاله حمله كردند و قشتاليان در كنار دژ اقليش به جنگ ايشان رفتند ، آلفونسو تا روح حماسه را در سربازان خود برانگيزد فرزند خردسال خويش سانچو را با لشكرى روانهء نبرد نمود . سانچو از زائدهء بود و در اين نبرد كشته شد و جمعى از اكابر سپاه و سرداران نيز كشته شدند .\r\n\r\n","description":"","footnote":"","page_name":" 356 ","page_number":364},
  {"content":"\r\n\r\nحادثهء قتل سانچو در سال 501 ه / 1108 م واقع شد و آلفونسوى ششم نيز پس از مرگ او از شدت اندوه درگذشت . « 26 »\r\nدر روايات اسلامى تنها نامى از زائده آمده بدون قصه و داستانى مربوط به او ؛ ولى دلايل قاطعى بر حقيقت شخصيت او و اوصافش از مطاوى نصوص به دست مىآيد و ما به دو نص معتبر در باب او دسترسى داريم :\r\nيكى آنچه ابن عذارى در تاريخ خود البيان المغرب در ذيل حوادث سال 501 ه / 1108 م آورده است و مىگويد در اين سال مرابطون براى گرفتن دژ اقليش لشكر بردند و در خلال نبرد فرزند آلفونسو ( اذفونس ) كه سانچو ( شانجه ) نام داشت و مادرش پيش از آن زوجهء المأمون بن عباد بود و به كيش مسيحيت درآمده بود با هفت هزار سوار بيامد . « 27 »\r\nديگر نصى است كه الونشريشى در كتاب خود به نام المعيار المغرب و الجامع المعرب عن فتاوى اهل افريقيه و الاندلس و المغرب آورده و در ذيل يكى از فتاوى ، به عروس المعتمد بن عباد مثل مىزند كه چون به دست دشمن افتاد مرتد گرديد . « 28 »\r\nاين بود حقيقت اسطورهء زائده دختر المعتمد بن عباد كه پدر ، او را به آلفونسوى ششم به زنى داد تا بتواند او را بر ضد مرابطون با خود همدست نمايد . اين افسانه سالها چون حقيقتى ترديدناپذير در نوشته‌هاى كليسايى اوراقى را اشغال كرده بود . آنچه بر غموض آن مىافزايد سكوت مورخان اسلامى است كه خود معاصر آن ماجرا بوده‌اند يا پس از آن مىزيسته‌اند . ظاهرا اين مورخان دريافته‌اند كه اين قصه با چنين طول و تفصيلى براى آزار روح مسلمانان ساخته شده است ؛ از اين‌رو ترجيح داده‌اند كه از ذكر آن چشم بپوشند و با آن چون قصه‌اى خالى از اهميت تاريخى برخورد كنند .\r\n\r\n\r\n","description":"","footnote":"\r\n( 26 ) . رجوع كنيد به :  467 - 067 604 , 504 . p , . dibI : ladiP . M . R \r\n( 27 ) . اين نص را خاورشناس دانشمند لوى پروونسال در اوراق مخطوطى از البيان المغرب در كتابخانهء جامع قرويين در فاس پيدا كرده و هنوز منتشر نشده است . لوى پروونسال بر مبناى آن اوراق ، مقاله‌اى تحت عنوان  aroM al adiaZ  در مجلهء  ) 4391 ( IIIVX sir ? epsiH  نوشته است . مقالهء او پرتوى است كه زواياى تاريك اين اسطوره را روشن مىسازد .\r\n( 28 ) . كتاب الونشريشى در سال 1314 ه ق . در فاس چاپ شده است .\r\n","page_name":" 357 ","page_number":365},
  {"content":"\r\n . \r\n","description":"","footnote":"","page_name":" 358 ","page_number":366},
  {"content":"\r\n\r\n\r\nفصل چهارم فتوحات مرابطون ( 2 )\r\n\r\n1\r\nپس از سقوط قرطبه ، مرابطون بر ابده و بياسه و شقوره در مشرق قرطبه مستولى شدند . همچنين حصن البلاط و حصن المدور را در مغرب آن تصرف كردند . فاتح قرطبه بطى بن اسماعيل هزار سوار به قلعهء رباح - كه دورترين شهر در اراضى مسلمين بود - فرستاد و آنجا را نيز به تصرف درآورد . مرابطون بر سراسر اراضى وادى الكبير و ديگر شهرهاى مملكت اشبيليه جز رنده و قرمونه و اشبيليه دست يافتند . در اوايل ماه ربيع الاول سال 484 ه سردار كل مرابطون سير بن ابى بكر را در برابر دروازهء قرمونه مىبينيم . قرمونه شهر استوار شمالى مملكت اشبيليه بود . سير بن ابى بكر در هفدهم ربيع الاول 484 ه / دهم مه سال 1091 م شهر قرمونه را تصرف كرد و آمادهء نبرد شهر اشبيليه گرديد .\r\nابن ابى زرع مىگويد كه سير بن ابى بكر چون به اشبيليه رسيد پيش از آنكه به قرطبه لشكر برد ، معتقد بود كه به شيوهء پيشين المعتمد بن عباد به استقبال او بيرون خواهد آمد و تقديم آذوقه و عليق خواهد نمود ؛ ولى المعتمد بن عباد در شهر تحصن نمود و به او نپرداخت . سير نامه‌اى به او نوشت و خواست كه بلاد خويش تسليم كند و\r\n\r\n","description":"","footnote":"","page_name":" 359 ","page_number":367},
  {"content":"\r\n\r\nبه فرمان آيد . المعتمد سر برتافت . سير ، شهر را محاصره كرد و نبرد با ابن عباد را آغاز نهاد . ابن خلكان مىگويد كه يوسف بن تاشفين امير سير را فرستاد تا به المعتمد بن عباد بگويد با زن و فرزند و اموال خود به آن سوى آب ، به مغرب رود . اگر پذيرفت كه چه بهتر و اگر نپذيرفت با او بجنگد . چون سير پيشنهاد يوسف را عرضه داشت جواب دلخواه نشنيد . پس به نبرد پرداخت و شهر را چند ماه در محاصره گرفت . « 1 »\r\nمرابطون براى تسخير اشبيليه سپاهى گران بسيج كردند . المعتمد بن عباد از همان آغاز ترديدى نداشت كه به زودى با مرابطون درگير يك نبرد مرگ و زندگى خواهد شد . پس براى دفاع از مملكت خويش آماده شد و از هم‌پيمان خود آلفونسوى ششم پادشاه قشتاله يارى طلبيد . آلفونسو وقتى كه شنيد مرابطون مملكت اشبيليه را بدين‌گونه صاعقه‌وار مورد حمله قرار داده‌اند ، بر خود بلرزيد و دريافت كه مسئله تنها به مملكت اشبيليه يا امراى طوايف ختم نمىشود ، بلكه همهء شبه جزيرهء اسپانيا را دربرخواهد گرفت و اكنون با ابن عباد در يك قضيه و آن راندن مرابطون از وطن مشترك ، شريك است ؛ از اين‌رو به شتاب البارهانس را كه بزرگترين و مجربترين سردارانش بود به يارى ابن عباد فرستاد . روايت اسلامى مىگويد سپاه آلفونسو بيست هزار سوار و چهل هزار پياده داشت « 2 » و روايت مسيحى مىگويد كه تنها هزار و پانصد سوار بود . سير بن ابى بكر نيز ده هزار سوار بسيج كرد . سردار سپاه مرابطون ابراهيم بن اسحاق اللمتونى بود . شمار اين سپاه در روايت مسيحى پانزده هزار تن ضبط شده است . قشتاليان و مرابطون در نزديكى حصن المدور و به روايت مسيحيان در بلمه در حوالى اشبيليه روياروى شدند « 3 » و ميانشان نبردى سخت درگرفت . جمع كثيرى از دو طرف به قتل رسيد و به پيروزى مرابطون و شكست قشتاليان انجاميد و سردارشان البارهانس زخمهاى بسيار برداشت . « 4 » با اين شكست اميد المعتمد بن عباد در يارى قشتاليان به نوميدى بدل شد .\r\n\r\n\r\n","description":"","footnote":"\r\n( 1 ) . ابن خلكان : وفيات الاعيان ، ج 2 / ص 487 .\r\n( 2 ) . ابن ابى زرع : روض القرطاس ، ص 100 .\r\n( 3 ) . ابن الخطيب : اعمال الاعلام ، ص 163 .\r\n( 4 ) . رجوع كنيد به ابن ابى زرع : روض القرطاس ، ص 100 و 101 . و همچنين :\r\n . 804 704 . p , . dibI : ladiP . M . R \r\n","page_name":" 360 ","page_number":368},
  {"content":"\r\n\r\nمرابطون قريب چهار ماه اشبيليه را محاصره كردند و المعتمد و لشكرش بشدت از آن دفاع نمودند . شهر در برابر حمله‌هاى مرابطون همچنان استوار ايستاده بود ، تا آنجا كه گويند سردار مرابطون سير بن ابى بكر گفت : « اگر به شهر مشركان حمله كرده بودم اينهمه از خود دفاع نمىكردند . » « 5 »\r\nدر خلال اين مدت جماعتى از اهل شهر از دشمنان بنى عباد آتش شورش داخلى را برافروختند ، آن‌سان كه امر دفاع مختل شد و مقدمات ورود مرابطون فراهم مىآمد .\r\nالمعتمد بن عباد بر كارشان واقف شد ، ولى به توصيهء سرداران لشكرش از اعدام آنان خوددارى كرد ؛ تنها اعمالشان را زير نظر گرفت . عاقبت مرابطون به يارى اين خائنان توانستند در روز پنجم رجب رخنه‌اى دربار و ايجاد كنند . اين رخنه در كنار دروازهء الفرج نزديكى نهر بود . المعتمد بن عباد خبر يافت و بر فور با افواجى از لشكرش براى طرد سپاهيان دشمن كه به درون آمده بودند روان گرديد . المعتمد زره بر تن نداشت .\r\nپوشش او جامه‌اى بود نازك . در اين هنگام يكى از سواران مرابطى نيزه‌اى به زير بغلش زد . المعتمد بر او تاخت و با شمشير دو نيمه‌اش نمود . مرابطون از همان رخنه گريختند و رخنه را به هم آوردند . اما عصر همان روز اتفاق ناگوار ديگرى افتاد . افواجى از سپاه مرابطون توانستند خود را به كشتيهايى كه در وادى الكبير پهلو گرفته بودند برسانند و آتش در آنها زنند . بيشتر كشتيها نابود شدند . مردم دريافتند كه خط دفاعى شهر ضعيف شده است ؛ از اين‌رو دچار رعب و وحشت شدند و بسيارى راه فرار پيش گرفتند ؛ بعضى از راه نهر و بعضى از فراز باروها يا راه آبها . همه‌جا هرج‌ومرج بود و علامات حادثه آشكار .\r\nطى اين مدت سير بن ابى بكر قواى خود را گردآورده بود تا آخرين ضربه را فرود آورد . اين ضربه در روز يكشنبهء بيست و دوم ماه رجب سال 484 ه / هفتم سپتامبر سال 1091 م « 6 » فرود آمد . مرابطون از ناحيهء وادى الكبير حمله‌اى سخت كردند و چون\r\n\r\n\r\n","description":"","footnote":"\r\n( 5 ) . امير عبد اللّه : التبيان ، ص 170 .\r\n( 6 ) . رجوع كنيد به امير عبد اللّه : التبيان ، ص 170 . ابن ابى زرع نيز با آن موافق است ( روض القرطاس ، ص 101 ) . المراكشى روز يكشنبهء 21 رجب 484 ه ضبط كرده ( المعجب ، ص 77 ) و ابن الخطيب 20 رجب 484 ه ( اعمال الاعلام ، ص 164 ) . ما روايت نخستين را كه با تواريخ مسيحيان نيز موافق است برگزيديم : هفتم سپتامبر برابر است با بيست و دوم رجب .\r\n","page_name":" 361 ","page_number":369},
  {"content":"\r\n\r\nسيل به شهر درآمدند و دست به كشتار و تخريب گشودند . ميان مدافعان و مهاجمان نبردى هولناك درگرفت . گروهى از مرابطون به درون قصر المعتمد حمله بردند . المعتمد با جمعى از سواران و خواص خود به پيشبازشان آمد . المعتمد بن عباد مىخواست تا آخرين نفس از خود و كشورش دفاع كند ، ولى اينهمه دليرى سود نبخشيد و مرابطون بر شهر و بر قصرهاى شاهى دست يافتند و المعتمد و همهء اهل و عيالش را به اسارت گرفتند و پسرش مالك را در برابر چشمانش كشتند و كاخهايش را تاراج كردند ، به قول مورخان تاراجى زشت ، و همهء ذخاير و اموالش را بردند و قتل و غارت به صورتى موحش در سرتاسر شهر اوج گرفت .\r\nسير بن ابى بكر براى المعتمد بن عباد و زن و فرزندش اماننامه نوشت « 7 » ؛ ولى او را مجبور كرد كه به پسران خود الراضى و المعتد پيام دهد و آن دو را به تسليم وادارد .\r\nالراضى در رنده موضع گرفته بود و المعتد در ميرتله ( يا مارتله ) در جنوب پرتغال .\r\nدست يافتن به رنده دشوار بود . السيدة الكبرى يعنى اعتماد الرميكيه مادر آن دو امير با شوى خود المعتمد بن عباد همرأى شد و آن دو را به تسليم فراخواند تا مبادا به پدرشان آسيبى برسد . آن دو پذيرفتند كه تسليم شوند . يزيد الراضى كه از رنده دفاع مىكرد از دست جرور سردار مرابطى اماننامه گرفت و تسليم شد ؛ ولى چون درهاى شهر گشوده گرديد و مرابطون به درون درآمدند جرور پيمان بشكست و او را دستگير كرد و به اعدامش فرمان داد و اموالش را غارت نمود و هركس از آزادان ( در برابر بندگان ) و افراد سپاهى را كه يافت بكشت . اما در ميرتله مرابطون بر جان المعتد ابقا كردند و به غارت اموالش اكتفا نمودند . « 8 » با اين فتح ، مرابطون سراسر مملكت اشبيليه را گرفتند .\r\nدولت بنى عباد در ظرف چند ماه سقوط كرد و ستارهء بخت آن‌كه روزگارى در آسمان اندلس مىدرخشيد و نور مىپاشيد افول نمود ؛ ولى سقوط آن مردانه بود ، در ميان دفاع سرسختانه و دليرانهء مدافع سلحشور آن المعتمد بن عباد و ديگر سردارانش .\r\nصاحب روض القرطاس مىگويد كه المعتمد از مرابطون امان خواست و در عين اختيار\r\n\r\n\r\n","description":"","footnote":"\r\n( 7 ) . ابن ابى زرع : روض القرطاس ، ص 110 .\r\n( 8 ) . المراكشى : المعجب ، ص 77 . امير عبد اللّه : التبيان ، ص 171 .\r\n","page_name":" 362 ","page_number":370},
  {"content":"\r\n\r\nشهر را به آنها تسليم كرد . « 9 » ولى همهء روايات از هجوم مرابطون و دفاع مردانهء المعتمد و يارانش حكايت مىكنند . المعتمد در تمام روزهاى نبرد هرچه توانست از خود و پايتختش دفاع كرد و اين دفاع تا هنگامى كه اسير شد و دشمن به قصرش داخل گرديد ادامه داشت . يكى از كسانى كه حادثهء سقوط اشبيليه را به چشم خود ديده ابو بكر محمد بن عيسى الدانى معروف به ابن اللبانه است كه در كتاب خود موسوم به نظم السلوك فى مواعظ الملوك فى اخبار الدولة العباديه چنين آورده است : « در روز بيست و يكم ماه رجب حادثه دررسيد و دشمن از سوى رودخانه به شهر درآمد . المعتمد بن عباد دل به مرگ نهاد و دفاعى كه برتر از آن نتوان ديد آغاز كرد . سپس مهاجمان در شهر دست به غارت زدند . حتى سبدپاره و كهنه‌نمدى براى كسى باقى نگذاشتند . مردم در حالى كه عورتهاى خويش با دست پوشانده بودند از خانه‌هاى خود به كوچه‌ها ريختند و زنان پرده‌نشين ، برهنه سر به كوى و برزن كشيده شدند . مردم را چون مستان مىديدى و حال آنكه مست نبودند . » « 10 »\r\nفتح بن خاقان مورخ عصر ملوك الطوايف و تقريبا معاصر حادثه طى عبارات مسجع خويش دلاوريهاى المعتمد بن عباد را مىستايد . « 11 » ابن عباد خود نيز در يكى از چكامه‌هايش نبرد خويش را با دشمن چنين وصف مىكند :\r\n ان يسلب القوم العدا * ملكى و تسلمنى الجموع\r\nفالقلب بين ضلوعه * لم تسلم القلب الضلوع\r\nقدرمت يوم نزالهم * الا تحصننى الدروع\r\nو برزت ليس سوى القميص . . . * عن الحشا شىء دفوع \r\n\r\n\r\n","description":"","footnote":"\r\n( 9 ) . ابن ابى زرع : روض القرطاس ، ص 101 .\r\n( 10 ) . المقرى ، نفح الطيب ، ج 2 / ص 453 .\r\n( 11 ) . فتح بن خاقان : قلائد العقيان ، ص 22 ، در احوال المعتمد بن عباد . فتح بن خاقان كتاب خود را حدود سى سال پس از سقوط اشبيليه نوشته است .\r\n","page_name":" 363 ","page_number":371},
  {"content":"\r\n\r\n و بذلت نفسى كى تسيل . . . * اذا يسيل بها النجيع\r\nاجلى تاخر لم يكن * بهو اى ذلى و الخضوع\r\nما سرت قط الى القتال * و كان من املى الرجوع\r\nشيم الالى انا منهم * و الاصل تتبعه الفروع \r\nسپس فتح بن خاقان مىگويد كه پس از سقوط شهر ، المعتمد بن عباد به قصر خود پناه برد و لشكرش پراكنده گرديد و ديگر اميدى به رهايى نداشت . انديشيد كه خود به حيات خويشتن پايان دهد ، ولى ايمان استوارش به او اجازه نداد ؛ پس به ننگ اسارت دل نهاد . مرابطون او و همهء خاندان و زن و فرزندش را اسير كردند . « 12 »\r\n\r\n2\r\nلازم مىنمايد پيش از آنكه فتوحات مرابطون را در اين سامان به پايان آوريم ، ببينيم پايان كار المعتمد بن عباد به كجا كشيد .\r\nمرحلهء پايانى زندگى المعتمد بن عباد مرحله‌اى دردناك است و بيش از آنكه با تاريخ مرتبط باشد با ادبيات ارتباط دارد ؛ زيرا المعتمد دربارهء اين سالهاى آخر حسب\r\n\r\n\r\n","description":"","footnote":"\r\n( 12 ) . رجوع كنيد به ابن ابى زرع : روض القرطاس ، ص 100 و 101 . فتح بن خاقان : قلائد العقيان ، ص 21 و 22 . امير عبد اللّه : التبيان ، ص 170 و 171 . المراكشى : المعجب ، ص 76 و 77 .\r\nابن خلدون : العبر ، ج 6 / ص 186 . ابن الخطيب : اعمال الاعلام ، ص 163 و 164 . المقرى :\r\nنفح الطيب ، ج 2 / ص 453 . ابن خلكان : وفيات الاعيان ، ج 2 / ص 40 و 41 . ابن الاثير : الكامل ، ج 10 / ص 65 . و نيز رجوع كنيد به :\r\n . 804 704 . p , . dibI : ladiP . M . R ; 441 . p , III . V , . tsiH : yzoD \r\n","page_name":" 364 ","page_number":372},
  {"content":"\r\n\r\nحال خويش در تبعيدگاه اشعارى دلگداز سروده است . ايام حبس او با وجود كوتاه بودن دورهء آن در كتب تاريخ و ادب جاى بسيارى اشغال كرده آن‌سان كه زندگىاش در ايام فرمانروايى اشغال نكرده است .\r\nآنچه واقعا شگفت‌آور مىنمايد تغيير عقيدهء امير المسلمين يوسف بن تاشفين است در حق المعتمد بن عباد . با آنكه يوسف با او در منتهاى شدت و قساوت رفتار كرده ولى در نامه‌هايى كه پس از اين پيروزى به اطراف نوشته است دليرى و جوانمردى او را مىستايد . مىگويند در آنچه سبب اين دشمنى شد علاوه بر عوامل سياسى و نظامى ، سعايت ساعيان نيز نقش مهمى داشت . اينان بودند كه قلب يوسف بن تاشفين را از بغض و كينهء المعتمد بن عباد انباشتند .\r\nسقوط اشبيليه و اسارت المعتمد و خاندانش پايان ايام محنت نبود ، بلكه آغاز دورهء رنجها و شكنجه‌هاى روحى ديگر بود : محنت تبعيد و شكنجهء بند و زنجير .\r\nامير المسلمين سرنوشت بنى عباد را چون سرنوشت عبد اللّه و برادرش تميم فرمانروايان غرناطه و مالقه رقم زد . مرابطون چهار پسر او الفتح المأمون ، يزيد الراضى ، المعتد باللّه و مالك را كشتند ، ولى خود او را زنده گذاشتند . چنان كه برمىآيد ، اين امر به دستور امير المسلمين بود . المعتمد بن عباد چنان كه ديديم نه‌تنها از مرگ نمىترسيد بلكه از دل‌وجان خواهان آن بود . سردار پيروزمند مرابطى مىخواست او را آنچنان به خوارى افگند كه در برابرش به خاك افتد ؛ زيرا المعتمد را قطب همهء فتنه‌هاى اندلس مىدانست و هم‌پيمان مسيحيان و در حق دين و وطنش گناهكار . يوسف مىخواست چنين كسى را به سخت‌ترين عذاب روحى دچار گرداند .\r\nالمعتمد بن عباد و همهء خاندانش را از كاخ پرشكوه خود بيرون آوردند و تمامى را به كشتيهايى كه از پيش آماده شده بود نشاندند تا به تبعيدگاه ببرند . چون كشتيها از اشبيليه در رود وادى الكبير به حركت آمدند و راه ديار مغرب را درپيش گرفتند ، خلق كثيرى كه در دو سوى رود گردآمده بودند فرياد به زارى و گريه برداشتند . مردى كه تا ديروز نگهبان آنان بود امروز در غل و زنجير مركز فرمانروايى خويش را پشت سر مىگذارد و به سوى سرنوشت مجهول خويش رانده مىشود . شاعر المعتمد بن عباد ، ابو بكر بن اللبانه كه خود در آن روز حاضر بوده در قصيده‌اى چنين گويد :\r\n\r\n","description":"","footnote":"","page_name":" 365 ","page_number":373},
  {"content":"\r\n\r\n نسيت الا غداة النهر كونهم * فى المنشآت كاموات بالحاد\r\nو الناس قد ملاوا العبرين و اعتبروا * من لؤلؤ طافيات فوق ازباد\r\nحط القناع فلم تستر مخدرة * و مزقت اوجه تمزيق ابراد\r\nحان الوداع فضجت كل صارخة * و صارخ من مفداة و من فادى\r\nسارت سفائنهم و النوح يتبعها * كانها ابل يحدو بها الحادى\r\nكم سال فى الماء من دمع و كم حملت * تلك القطائع من قطعات اكباد « 13 » \r\nالمعتمد و خاندانش را به طنجه فرود آوردند و چند روزى در زنجيرش نگه داشتند .\r\nدر اينجا بود كه حصرى شاعر نابينا نزد او آمد و بيتى چند در مدح او خواند و به اصرار از او صله خواست . حصرى نمىتوانست وضع غم‌انگيز او را درك كند . المعتمد را رگ جوانمردى بجنبيد و سى و شش مثقال زر با بيتى چند كه از اندك بودن صله معذرت خواسته بود برايش فرستاد و اين آخرين صله‌اى بود كه مىداد . او را از طنجه به مكناسه بردند و در آنجا با عبد اللّه بن بلقين و برادرش تميم ديدار كرد . آن دو برادر منتظر بودند كه وسايل سفرشان فراهم شود و به مقر خود بروند « 14 » ؛ ولى چند ماه ديگر در آنجا ماندند .\r\nسرانجام فرمان رسيد كه همه را به اغمات ببرند . اغمات شهرى كوچك و مستحكم بود در جنوب مراكش ( چهل كيلومترى آن ) نزديك كوههاى اطلس با قله‌هاى برف پوشش . اين شهر - چنان كه گفتيم - پيش از اين پايتخت مرابطون بود . المعتمد ابن عباد در اواخر سال 484 يا اوايل سال 485 ه در اغمات جاى گرفت . در حالى كه\r\n\r\n\r\n","description":"","footnote":"\r\n( 13 ) . براى اين قصيده رجوع كنيد به فتح بن خاقان : قلائد العقيان ، ص 23 . المقرى : نفح الطيب ، ج 2 / ص 452 و 453 . المراكشى : المعجب ، ص 79 و 80 .\r\n( 14 ) . امير عبد الله : التبيان ، ص 171 .\r\n","page_name":" 366 ","page_number":374},
  {"content":"\r\n\r\nعبد اللّه بن بلقين و خاندان او را در خانه‌اى نيكو جاى دادند و با آنان به رفق و مدارا رفتار مىكردند ، المعتمد و زن و فرزندش را به قلعهء منيع اغمات بردند .\r\nالمعتمد سالى چند در زندان اسارت ماند . او در اغمات يك زندانى عادى نبود ، بلكه ايام زندان او با رنج و شكنجهء بسيار توأم بود . بر او و خاندانش سخت مىگرفتند و غذاى كافى به ايشان نمىدادند . او و زنش اعتماد الرميكيه كه به زيبايى در سراسر اندلس مىدرخشيد و فرزندان او را جامهء درشت مىپوشانيدند . دخترانش پشم مىرشتند تا پشيزى به زندگى پدر و خانواده كمك كنند . چنان كه از شعرش برمىآيد همواره يا در اواخر اسارتش زنجير برپاى داشته است . چنين رفتار ناپسندى با بزرگترين امراى طوايف بىسببى نبوده ، بدون شك به علتى بوده است . با آنكه امير المسلمين دعوى جوانمردى و پهلوانى مىكرد چنين اعمالى با اينهمه قساوت با هيچ معيارى راست نمىآيد . بعدها خواهيم ديد كه مىكوشد تا اعمال خود را توجيه كند و حتى عذرهايى بتراشد .\r\nاعتماد الرميكيه زوجهء المعتمد بن عباد تاب اين رنجها نداشت . روزبه‌روز لاغرتر شد تا جان سپرد . او را بيرون اغمات در نزديكى زندان شوى و فرزندانش به خاك سپردند .\r\nالمعتمد از مرگ او بشدت غمگين شد .\r\nپيش از اين از مقام و منزلتى كه اين زن در دربار اشبيليه داشت سخن گفتيم كه چه‌سان از جمال صورت و معنى متمتع بود . شعر مىسرود و در مجالس شعر و ادب شركت مىجست . در عين حال ، گاه هدف تيرهاى تهمت واقع مىشد . مثلا التجانى الاندلسى از حجارى دربارهء او چنين مىگويد : « اين زن المعتمد بن عباد را به فسق و فجور سوق داد و به نوشخوارى و لذتجويى كشانيد ، تا آنجا كه مردم اشبيليه از او شكايت نوشتند و به‌عنوان اعتراض ، نمازهاى جماعت را تعطيل كردند و شكايتنامه نزد امير المسلمين بردند و امير المسلمين عاقبت به آن حال زارش افگند . المعتمد بن عباد در اغمات زندانى شد و اعتماد نيز با او به زندان رفت و در آنجا پيش از شوى بمرد . » « 15 »\r\nالمعتمد بن عباد شاعرى توانا بود و در ايام رنج و محنت زندان ، شعرش همدم\r\n\r\n\r\n","description":"","footnote":"\r\n( 15 ) . نسخهء خطى شمارهء 562 الغزيرى ( اسكوريال ) موسوم به تحفة العروس از ابن عبد اللّه التجانى الاندلسى المالكى ، برگ 200 .\r\n","page_name":" 367 ","page_number":375},
  {"content":"\r\n\r\nتسلىبخش او شد و قصايدى سوزناك از او برجاى مانده است . از يكى از قصايد حبسيهء اوست :\r\n غريب بارض المغربين اسير * سيبكى عليه منبر و سرير\r\nو تند به البيض الصوارم و القنا * و ينهل دمع بينهن غزير\r\nمضى زمن و الملك مستأنس به * و اصبح منه اليوم و هو نفور\r\nبرأى من الدهر المضلل فاسد * متى صلحت للمصلحين دهور\r\nاذل بنى ماء السماء زمانهم * و ذل بنى ماء السماء كبير\r\nفياليت شعرى هل ابيتن ليلة * امامى و خلفى روضة و غدير\r\nبمنبته الزيتون مورثة العلا * يغنى حمام او تدن طيور\r\nبزاهرها السامى الذرى جاده الحيا * تشير الثريا نحونا و نشير\r\nو يلحظنا الزاهى « 16 » و سعد سعوده * غفورين و الصب المحب غيور\r\nتراه عسيرا او يسيرا مناله * الاكل ما شاء الالاه يسير \r\nو نيز از اوست ، در نخستين عيدى كه در اغمات اسير بودند :\r\n\r\n\r\n","description":"","footnote":"\r\n( 16 ) . الزاهر و الزاهى از قصور بنى عباد است در اشبيليه .\r\n","page_name":" 368 ","page_number":376},
  {"content":"\r\n\r\n فيما مضى كنت بالاعياد مسرورا * فساءك العيد فى اغمات مأسورا\r\nترى بناتك فى الاطمار جائعة * يغزلن للناس ما يملكن قطميرا\r\nبرزن نحوك للتسليم خاشعة * ابصارهن حسيرات مكاسيرا\r\nيطأن فى الطين و الاقدام حافية * كانها لم تطأ مسكا و كافورا\r\nافطرت فى العيد لا عادت اسائته * فكان فطرك للاكباد تفطيرا\r\nقد كان دهرك ان تامره ممتثلا * فردك الدهر منهيا و مأمورا\r\nمن بات بعدك فى ملك يسربه * فانما بات بالاحلام مغرورا \r\nحادثهء دردناك بنى عباد ديگر شعراى اندلس را نيز برانگيخت . شعراى بزرگ آن زمان در رثاى ايشان قصايدى پرداختند كه بسيارى از آنها تا امروز باقى است . از جملهء اين شاعران يكى ابو بكر بن اللبانه شاعر المعتمد است كه همچنان رابطهء دوستانهء خود را با او حفظ كرد و در زندان اغمات نيز به ديدن او رفت . قصايد او در كتابى كه در تاريخ بنى عباد به نام نظم السلوك فى مواعظ الملوك تأليف كرده ، آمده است . « 17 »\r\nاسارت و زندان المعتمد بن عباد تا سال 488 ه مدت گرفت . « 18 » روزهاى آخر عمرش امير المسلمين فرمان داد بر بند و زنجير او بيفزايند ؛ زيرا در يكى از قلاع اشبيليه كه پسرش عبد الجبار در آنجا بود به وسيلهء او شورشى برپا شد . عبد الجبار به هنگام\r\n\r\n\r\n","description":"","footnote":"\r\n( 17 ) . برخى از اين قصايد در قلائد العقيان آمده است ( ص 29 و 30 ) و نيز ابن خلكان : وفيات الاعيان ، ج 2 / ص 41 به بعد . المقرى : نفح الطيب ، ج 2 / ص 457 و 458 .\r\n( 18 ) . اشباخ : تاريخ المرابطين و الموحدين ( چاپ دوم ) ، ص 98 .\r\n","page_name":" 369 ","page_number":377},
  {"content":"\r\n\r\nسقوط اشبيليه از آنجا گريخته بود . در روز يازدهم شوال سال 488 ه / اواخر اكتبر سال 1095 م المعتمد در زندان اغمات چشم از جهان فروبست . مدت زندانش نزديك به چهار سال بود . به هنگام وفات پنجاه و هفت سال و چند ماه داشت . او را در بيرون اغمات در كنار زنش اعتماد به خاك سپردند . پس از مرگ او فرزندان و خاندانش به اطراف پراكنده شدند ؛ ولى نام او سالها در مغرب و اندلس بر سر زبانها بود و پايان زندگى محنت‌بارش آينهء عبرت ديگران شد . اندكى پس از وفات او ابو بحر بن عبد الصمد كه از شعراى دولت و از متعلقان دستگاه او بود به اغمات آمد . روز عيد بر سر گورش رفت ؛ در برابر آن زانو زد و بر خاك او بوسه داد و خاك او به سرشك ديدگان بياميخت .\r\nآنگاه در حضور جمع ، قصيدهء غرايى را كه خطاب به او سروده بود بخواند . اين بيتها از آن قصيده است :\r\n ملك الملوك اسامع فانادى * ام قد غدتك عن السماع عواد\r\nلما خلت منك القصور و لم تكن * فيها كما قد كنت فى الاعياد\r\nاقبلت فى هذا الثرى لك خاضعا * و تخذت قبرك موضع الانشاد\r\nقد كنت احسب ان تبدد ادمعى * نيران حزن اضرمت بفؤادى\r\nفاذا بدمعى كلما اجريته * زادت على حرارة الاكباد \r\nمردم به شنيدن اين شعر به سختى مىگريستند و چون حاجيان بر گرد گور او طواف مىكردند و اين منظره‌اى دلگداز بود . « 19 »\r\nالمعتمد بن عباد را پسران و دختران بسيار بود . پسران او كه نامشان در روايات\r\n\r\n\r\n","description":"","footnote":"\r\n( 19 ) . رجوع كنيد به فتح بن خاقان : قلائد العقيان : ص 30 و 31 و ابن الخطيب : اعمال الاعلام ، ص 165 - 170 .\r\n","page_name":" 370 ","page_number":378},
  {"content":"\r\n\r\nآمده است عبارتند از الرشيد و المأمون و الراضى و المعتد و عبد اللّه و مالك و ابو هاشم و عبد الجبار ؛ ولى از ميان دختران او تنها نام بثينه در روايات آمده است . « 20 »\r\nالتجانى الاندلسى از بثينه حكايتى نقل كرده است خلاصه آنكه بثينه نيز چون مادرش از زيبايى خيره‌كننده‌اى برخوردار بود . چون اشبيليه سقوط كرد و قصرها به تاراج رفت بثينه نيز اسير شد و ديگر كسى خبرى از او نشنيد ، تا آنگاه كه پدر و مادرش در اغمات جاى گرفتند . بثينه كه چون پدر و مادر خود شعر مىسرود بر ايشان شعرى فرستاد كه سرگذشت او بود . معلوم شد كه پس از اسارت ، بازرگانى او را به‌عنوان كنيز خريده است ؛ ولى وى به بازرگان دست نداده و حقيقت حال خويش با او در ميان نهاده و از بازرگان خواسته كه او را به زنى گيرد . اكنون از پدر و مادر خود اجازه مىخواهد و اميدوار است كه موافقت نمايند . المعتمد و زنش اعتماد از اينكه فرزندشان زنده بود شادمان شدند و موافقت خود اعلام كردند . « 21 »\r\n* زمينى كه پادشاه اشبيليه و امير شاعران زمانش در آن به خواب ابد رفته بود بعدها سبب شهرت عظيم شهر اغمات شد . چون پس از پنجاه سال دولت مرابطون برافتاد گور المعتمد بن عباد و زنش اعتماد زيارتگاه مردم شد . گروه‌گروه از اطراف مغرب و اندلس به اغمات مىآمدند و اين تا سالها ادامه داشت . در سال 761 ه / 1360 م نويسنده و شاعر بزرگ ، وزير لسان الدين بن الخطيب گور او را زيارت كرد و در وصف آن چنين نوشت : « در اغمات در جايى مرتفع گور او نهاده ديدم و درختان سدر بر آن سايه افگنده بود . در كنار گور او گور زنش اعتماد الرميكيه بود . وحشت غربت و رنج گمنامى بعد از سرورى از آن نمودار بود . از ديدن آنها گريه بر من افتاد . »\r\nابن الخطيب بر سر آن قبر ابياتى خوانده است از جمله گويد :\r\n\r\n\r\n","description":"","footnote":"\r\n( 20 ) . المقرى : نفح الطيب ، ج 2 / ص 489 .\r\n( 21 ) . ابن عبد اللّه التجانى الاندلسى : تحفة العروس ، نسخهء خطى اسكوريال ، برگ 201 . نيز رجوع كنيد به المقرى : نفح الطيب ، ج 2 / ص 489 و 490 .\r\n","page_name":" 371 ","page_number":379},
  {"content":"\r\n\r\n قد زرت قبرك عن طوع باغمات * رأيت ذلك من اولى المهمات\r\nو لم ازورك يا اندى الملوك يدا * و يا ضياء الليالى المدلهمات\r\nاناف قبرك فى هضب يميزه * فتنتحيه حفيات التحيات\r\nكرمت حيا و ميتا و اشتهرت علا * فانت سلطان احياء و اموات\r\nمارئ مثلك فى ماض و معتقدى * ان لا يرى الدهر فى حال و لاآت « 22 » \r\nهمچنين المقرى مورخ اندلسى در سال 1010 ه / 1602 م قبر المعتمد بن عباد را در اغمات زيارت كرده است . او نيز چون ابن الخطيب قبر او را بر فراز تپه‌اى ديده گرد فراموشى بر آن نشسته . المقرى نيز در عين اندوه و خشوع در برابر آن ايستاده است . « 23 »\r\nمن نيز در پاييز سال 1956 كه در مراكش بودم فرصتى به دست آوردم و از اغمات ديدن كردم . اغمات كه به سبب وجود گور المعتمد و زنش در آنجا شهرت تاريخى يافته ، امروز قريه‌اى است در نزديكى مراكش بر سر تپه‌اى از جبال برف‌پوش اطلس ، همه درختان زيتون و انجير برى . شمارهء ساكنانش حدود سه هزار نفر است . قبر المعتمد در كنار قريه ميان خرابه‌هاست و ديوارى كوتاه گرد آن را گرفته است . در آنجا دو گنبدگونه است . در درون يكى قبر المعتمد است و در درون ديگرى قبر اعتماد الرميكيه .\r\nهردو ويران شده‌اند و در زير كومه‌اى از سنگهاى كوچك پنهان مانده . بر آنها بوته‌هاى خار روييده است . من نيز چون ابن الخطيب و المقرى غمگين شدم . . .\r\n\r\n\r\n","description":"","footnote":"\r\n( 22 ) . ابن الخطيب : اعمال الاعلام ، ص 164 و 165 .\r\n( 23 ) . رجوع كنيد به نفح الطيب ، ج 2 / ص 458 و 459 .\r\n","page_name":" 372 ","page_number":380},
  {"content":"\r\n\r\n\r\n3\r\nگفتيم كه چون امير المسلمين سپاه خويش براى فتح امارات اندلس بسيج كرد ، سپاهى به سردارى ابو زكريا بن واسنو ( و به روايتى محمد بن عايشه ) به المريه فرستاد . اين سپاه شهر را محاصره كرد و بستد . در اينجا روايات مختلف است . بعضى گويند مرابطون به المريه آمدند و آن را محاصره كردند ، در حالى كه امير آن المعتصم بن صمادح بيمار و مشرف به مرگ بود . چون از آمدن لشكر مرابطون خبر يافت گفت : « اينان همه چيز حتى مرگ را بر ما منغص مىكنند » . سپس در اثناى محاصرهء شهر در ماه ربيع الاخر سال 484 ه / 1061 م « 24 » بمرد . در روايت ديگر آمده است كه المعتصم قبل از آمدن مرابطون مرده بود . او پسر خود معز الدوله را پيش از مرگ وصيت كرد كه بنگرد سرنوشت اشبيليه چه خواهد شد . اگر آنجا به دست مرابطون افتاد و امير آن المعتمد بن عباد خلع شد او نيز بر فور از المريه خارج شود و با زن و فرزند و مال‌ومنال خويش به آن سوى آب رود . آنگاه به سايهء حمايت بنى حماد امراى القلعه پناه برد . معز الدوله به وصيت پدر عمل كرد و توانست خاندان و اموال خويش از هلاكت و تلف برهاند و در آخرين لحظه پيش از آنكه به محاصرهء مرابطون گرفتار آيد ، در ماه رمضان سال 484 ه از آب گذشت و به آن‌سو رفت . مرابطون به شهر درآمدند . المريه پس از غرناطه و اشبيليه سومين مملكت امراى طوايف بود كه به دست مرابطون افتاد .\r\nپيش از اين گفتيم كه يوسف بن تاشفين در ماه شوال سال 484 ه / اكتبر سال 1091 م به سردارى ابن عايشه لشكر به شهر مرسيه فرستاد . ابن عايشه در آن سال مرسيه و در سال بعد ( 485 ه ) شاطبه و شقوره و دانيه را تصرف كرد .\r\nدر اخبار مملكت بلنسيه آورديم كه مرابطون از سال 485 ه / 1092 م همواره در حوادث بلنسيه دخالت مىكردند و در برابر حادثه‌جوييهاى السيد در اين منطقه مقاومت مىورزيدند و سپاهى كه ابن عايشه به اين منطقه آورد جزئى از اين برنامه بود . سپس يك لشكر ديگر از مرابطون كه به‌شمار و سازوبرگ بيشتر بود به سردارى محمد بن\r\n\r\n\r\n","description":"","footnote":"\r\n( 24 ) . ابن الابار : الحلة السيراء ، ص 172 .\r\n","page_name":" 373 ","page_number":381},
  {"content":"\r\n\r\nتاشفين پسر برادر يوسف به مشرق اندلس رفت و بلنسيه را محاصره نمود . السيد در درون شهر بود . اين حمله در اواخر سال 488 ه بود و السيد سخت مقاومت ورزيد و پس از مرگ او قشتاليان تا چند سال مقاومت كردند . مرابطون نتوانستند به شهر داخل شوند مگر در ماه شعبان سال 495 ه / ماه مه سال 1102 م .\r\nسپاه مرابطون در شمال بلنسيه به سوى اراضى ثغر اعلى پيش مىرفت و در ماه رجب سال 497 ه / آوريل سال 1104 م بر امارت شنتمريهء شرقى مستولى شد و پيش از آن امارت كوچك البونت را تصرف كرده بود . در سال 502 ه / 1109 م پس از پيروزى مرابطون در نبرد اقليش ، سپاه مرابطون به سردارى ابو عبد اللّه بن الحاج والى بلنسيه به طرف شمال به سوى سرقسطه راند و شهر را بگرفت و بنى هود را برانداخت و با سقوط سرقسطه سراسر شرق اندلس و ثغر اعلى مرابطون را مسلم شد و امارت طوايف در اين نواحى به كلى برافتاد .\r\nو اما در غرب اندلس ، المتوكل بن الافطس فرمانرواى بطليوس پس از استيلاى مرابطون بر اشبيليه احساس كرد كه اين بلا بر آستان او نيز نزول خواهد كرد . المتوكل پيش از اين به فرمانرواى مرابطون يوسف بن تاشفين تقرب يافته بود و نامه‌اى مؤثر برايش نوشته و او را به اندلس دعوت كرده بود . چون مرابطون غرناطه را تصرف كردند المتوكل با المعتمد بن عباد نزد امير المسلمين رفتند تا او را تهنيت گويند و امير المسلمين آن دو را به سردى پذيرفت . چون هردو از نزد او بازگشتند احساس كردند كه خطرى سهمناك مملكت و دولتشان را تهديد مىكند . ولى المتوكل بن الافطس توانست تا سه سال ديگر روابط دوستانهء خود را با مرابطون حفظ كند تا آنگاه كه ايشان اراضى بطليوس را مورد تجاوز قرار دادند و المتوكل دريافت كه وضع ديگرگون شده و قصد سرنگونى او دارند . المتوكل براى رهايى از اين حادثه راهى جز آنكه المعتمد بن عباد طى كرده بود در پيش پاى خود نديد و آن يارى خواستن از آلفونسوى ششم پادشاه قشتاله بود .\r\nابن الافطس براى جلب يارى آلفونسو بهاى گزافى به او پرداخت و آن سه شهر مهم خود اشبونه و شنتره و شنترين بود . اين اقدام در ميان مردم بطليوس تأثيرى ناستوده داشت و از او رويگردان شدند . اعيان شهر به امير المسلمين نامه نوشتند و او را فرا خواندند . در اوايل سال 488 ه / اوايل سال 1094 م حاكم اشبيليه امير سير بن ابى بكر سپاهى براى فتح بطليوس فرستاد . اين سپاه بسرعت اراضى بطليوس را زير پى سپرد\r\n\r\n","description":"","footnote":"","page_name":" 374 ","page_number":382},
  {"content":"\r\n\r\nو پادشاه قشتاله نتوانست بموقع به يارى هم‌پيمان مسلمان خود بيايد . المتوكل بن الافطس ناچار شد به قلعهء استوار بطليوس پناه ببرد ؛ ولى مرابطون قلعه را به عنف گرفتند و المتوكل و دو پسرش فضل و عباس را اسير ساختند و همهء اموالى را كه در آن قلعه پنهان كرده بودند پس از آنكه او را بشدت شكنجه كردند كشف نمودند . مرابطون بطليوس را تصرف كردند و المتوكل و پسرانش را به اين بهانه كه آنان را به اشبيليه مىبرند از بطليوس به در بردند و در راه اعدام كردند . « 25 » المتوكل را پسرى ديگر بود به نام المنصور . پدر او را با قسمت اعظم اموال خود به دژ شانجش فرستاده بود و اين در نزديكى قشتاله بود . چون از سرگذشت پدر و برادران خبر يافت با زن و فرزند و آن اموال نزد پادشاه قشتاله رفت و در حمايت او و در قشتاله اقامت گزيد و بر طبق برخى روايات به كيش مسيحيت درآمد . « 26 » بدين‌گونه حكومت بطليوس كه در ظل بنى الافطس هفتاد و پنج سال زيسته بود پايان گرفت و سراسر نواحى غربى اندلس نيز به تصرف مرابطون درآمد .\r\nمحنت و رنجى كه گريبانگير بنى الافطس شد ، احساسات شعرا را برانگيخت همچنانكه پيش از اين نسبت به بنى عباد برانگيخته بود و در رثاى ايشان و دولتشان قصايد پرداختند . از جمله ابو محمد عبد المجيد بن عبدون وزيرشان كه خود شاعرى توانا بود در زوال اين دولت مرثيه‌اى سروده كه در زمرهء شيواترين و مؤثرترين مراثى اندلسى است به اين مطلع :\r\n الدهر يفجع بعد العين بالاثر * فما البكاء على الاشباح و الصور « 27 » \r\nمرابطون پس از تصرف بطليوس به سوى اشبونه روى نهادند . از آن هنگام كه المتوكل بن الافطس آن را به پادشاه قشتاله واگذاشته بود پادگانى به رياست كنت ريمون\r\n\r\n\r\n","description":"","footnote":"\r\n( 25 ) . المراكشى : المعجب ، ص 52 . ابن الخطيب : اعمال الاعلام ، ص 186 . و نيز رجوع كنيد به :\r\n . 251 . p , III . V , . tsiH : yzoD ; 405 . p , . dibI : ladiP . M . R \r\n( 26 ) . ابن الخطيب : اعمال الاعلام ، ص 186 .\r\n( 27 ) . همهء اين قصيده در المعجب ، ص 42 - 46 آمده و بخشى از آن در اعمال الاعلام ، ص 186 - 189 نيز نقل شده است .\r\n","page_name":" 375 ","page_number":383},
  {"content":"\r\n\r\nبورگونى در آنجا استقرار يافته بود . اين كنت داماد آلفونسوى ششم بود . مرابطون بشدت شهر را مورد حمله قرار دادند و بيشتر افراد پادگان مسيحى را كشتند يا اسير كردند و در نتيجه اين شهر نيز به حوزهء مملكت اسلامى بازگرديد ( نوامبر سال 1094 م ) . « 28 »\r\n\r\n4\r\nامير المسلمين يوسف بن تاشفين چندى در سبته درنگ كرد و براى سپاهى كه به غزاى شبه جزيرهء اندلس فرستاده بود مدد مىفرستاد و از اخبار فتوحات پىدرپى در شهرهاى مهم اندلس خبر مىيافت ؛ سپس از آنجا به مراكش رفت ، زيرا مطمئن شده بود كه كار اندلس يكسره شده است . پس امير سير بن ابى بكر اللمتونى را كه بزرگترين سردارانش بود منشور امارت اندلس داد .\r\nيوسف چند سال بعد ، در 496 ه / 1102 م خود براى چهارمين بار به اندلس بازگرديد . در روايتى آمده است كه سفر چهارم در سال 1097 م / 492 ه بوده است . « 29 » ممالك طوايف در اين ايام همه به دست مرابطون افتاده بود جز سرقسطه كه مرابطون بر آن نيز پس از چند سال غلبه يافتند و سراسر اسپانياى مسلمان در تصرف بربرها درآمد و يكى از ولايات مغرب گرديد . از آن پس خاندانهاى اندلسى و عناصر مغلوب چندى سر فروبردند تا در موقع مناسب بر ضد مرابطون به صورت انواع قيامهاى ملى خودنمايى كنند .\r\nآمدن امير المسلمين اين بار باز هم صبغهء جهاد داشت . سپاه عظيمى از مرابطون و مردم اندلس به سردارى محمد بن الحاج تشكيل داد . اين لشكر رهسپار طليطله شد و اراضى قشتاله را زير پى سپرد و پيش راند تا در نزديكى كونسويجرا با لشكر آلفونسو روبرو شد . مسيحيان در اين نبرد به سختى شكست خوردند و آلفونسو با بقاياى لشكرش به كونسويجرا گريخت . مرابطون چند روز آنجا را محاصره كردند و سپس بازگشتند\r\n\r\n\r\n","description":"","footnote":"\r\n( 28 ) . الحلل الموشيه ، ص 55 و  205 . p , . dibI : ladiP . M . R \r\n( 29 ) .  535 . p , . dibI : ladiP . M . R \r\n","page_name":" 376 ","page_number":384},
  {"content":"\r\n\r\n( اوت سال 1097 م ) .\r\nيوسف بن تاشفين آهنگ قرطبه كرد تا در آنجا كارى را كه در واقع به خاطر آن به اندلس آمده بود به پايان رساند . اين مهم ، گرفتن بيعت براى پسرش ابو الحسن على بود . يوسف پسر خود ابو الحسن على را با برادر بزرگترش ابو طاهر تميم همراه خود به اندلس آورده بود . « 30 » يوسف پسر كوچكتر خود على را به سبب پرهيزگارى و دورانديشى و خردمندى كه در او مشاهده مىكرد به ولايت‌عهدى برگزيد و در سال 495 ه فرمان ولايت‌عهدى او را صادر كرد . يوسف در ماه ذو الحجهء سال 496 ه امراى لمتونه و شيوخ مرابطون و فقها را گردآورد و براى فرزندش على از آنان بيعت گرفت .\r\nهمچنين مصمم شد كه در اندلس از مرابطون لشكرى ثابت به وجود آورد كه قوام آن بر هفده هزار سوار باشد و افراد اين لشكر را ميان شهرهاى بزرگ اندلس تقسيم كند ؛ از جمله هفت هزار سوار در اشبيليه باشد و در قرطبه و غرناطه هريك هزار سوار و چهار هزار سوار در شرق اندلس و باقى را در شهرهاى مرزى بگمارد . « 31 » برگزيدن شهر قرطبه از ميان ديگر شهرهاى اندلس براى بيعت گرفتن را دليل آن بود كه قرطبه مركز قديم خلافت بود و از جهت معنوى بر ديگر شهرهاى اندلس برترى داشت .\r\nدر اواخر سال 498 ه امير المسلمين يوسف بن تاشفين در قصر خود در مراكش بيمار شد و بيمارىاش يك سال و دو ماه ادامه داشت . در اول محرم سال 500 ه / دوم سپتامبر سال 1106 م بمرد . « 32 » بعضى گفته‌اند مرگ او در ماه ربيع الاخر سال 500 ه بود .\r\nوفات او در قصرش در مراكش بود . دو پسرش ابو الحسن على و ابو طاهر تميم و اكابر لمتونه در كنار او بودند . او را در همان قصر دفن كردند . يوسف بن تاشفين پسر خود على را كمى پيش از مرگ سه وصيت كرد : نخست آنكه كارى نكند كه مردم جبل درن و آن‌سوى آن مصامده و اهل قبله را به خشم آورد ؛ دوم آنكه با بنى هود امراى سرقسطه صلح كند و بگذارد كه آنان ميان او و مسيحيان حايل باشند ؛ سه ديگر آنكه به هركس\r\n\r\n\r\n","description":"","footnote":"\r\n( 30 ) . الحلل الموشيه ، ص 55 . ابن ابى زرع مىگويد على در اين هنگام در سبته بود ( روض القرطاس ، ص 101 ) .\r\n( 31 ) . الحلل الموشيه ، ص 58 .\r\n( 32 ) . ابن ابى زرع : روض القرطاس ، ص 101 . ابن خلكان وفات او را در سوم محرم سال 500 ه ضبط كرده است ( وفيات الاعيان ، ج 2 / ص 488 ) .\r\n","page_name":" 377 ","page_number":385},
  {"content":"\r\n\r\nاز مردم قرطبه كه نيكى كند ، محبت ورزد و از گناه آنان كه مرتكب خطايى مىشوند درگذرد . « 33 »\r\nبدين‌گونه زندگى اين قهرمان بزرگ مغربى پس از صد سال به پايان آمد . نيم‌قرن عمر خود را از آن هنگام كه عمويش امير ابو بكر اللمتونى او را به فرماندهى لشكر گمارد در زعامت و فرمانروايى سپرى ساخت و از سال 462 ه كه به شهر فاس درآمد تا پايان عمر قريب چهل سال بر دولت پهناور مرابطون حكومت كرد و پانزده سال فرمانرواى امپراتورى عظيمى بود كه از دو كشور مغرب و اندلس به وجود آمده بود . جنگهاى او در مغرب به حساب درنمىآيد و بارها به‌عنوان جهاد در راه خدا به اندلس لشكر كشيد و پيروزى او در نبرد زلاقه بدون شك از درخشنده‌ترين صفحات زندگانى سلحشورى او بود .\r\nدربارهء اخلاق و صفات او پيش از اين سخن گفته‌ايم و اكنون مىافزاييم كه نقطهء سياه زندگى دراز او تنها رفتار بيرحمانه‌اى بود كه با امراى اندلس كرد و ما در آن باره نيز سخن گفتيم .\r\n\r\n\r\n","description":"","footnote":"\r\n( 33 ) . الحلل الموشيه ، ص 60 .\r\n","page_name":" 378 ","page_number":386},
  {"content":"\r\n\r\n\r\nباب هفتم ممالك مسيحى اسپانيا در قرن يازدهم ميلادى\r\n\r\n","description":"","footnote":"","page_name":" 379 ","page_number":387},
  {"content":"\r\n . \r\n","description":"","footnote":"","page_name":" 380 ","page_number":388},
  {"content":"\r\n\r\n\r\nفصل اول مملكت بزرگ اسپانيا در عهد سانچوى بزرگ و پسرش فرناندوى اول\r\nپيش از اين در تاريخ ممالك مسيحى اسپانيا تا پايان قرن دهم ميلادى يعنى تا پايان عهد المنصور بن ابى عامر سخن گفتيم . اكنون مىخواهيم تاريخ اين ممالك را در خلال قرن يازدهم ميلادى ، يعنى دوره‌اى كه شاهد سقوط خلافت اندلسى و فروپاشى اندلس بزرگ و پديد آمدن دول طوايف بود ، سپس در ايام فرمانروايى آنان تا آمدن مرابطون به شبه جزيره و به پايان رسيدن عمر اين دولتهاى كوچك ، بيان كنيم .\r\nممالك مسيحى اسپانيا در اواخر قرن دهم ميلادى سه مملكت بود :\r\nيكى ناوار ( نبره ) كه گارسيا سانشز پسر سانچو گارسياى دوم بر آن فرمان مىراند .\r\nناوار در اين هنگام بزرگترين مملكت مسيحى در آن سرزمين بود . زيرا علاوه بر ميهن اصلى ناوار شامل ولايات كانتابريا و سوبرابى و رباجورسا نيز بود . چون گارسيا سانشز در سال 1000 م پس از پنج سال كه از حكومتش رفته بود بمرد ، پسرش سانچوى سوم ملقب به « كبير » جانشين او گرديد .\r\nدوم مملكت ليون بود كه برمودوى دوم از سال 982 م بر آن حكومت مىكرد و با وجود دشمنى برادرش راميرو و جنگ با او ، تا سال 999 م كه پايان حياتش بود به حكومت خود ادامه داد . پسرش آلفونسو كه هنوز كودك بود به جاى او نشست . كنت\r\n\r\n","description":"","footnote":"","page_name":" 381 ","page_number":389},
  {"content":"\r\n\r\nمنندث گونثالث يكى از اشراف مملكت سرپرستى او را به عهده گرفت .\r\nسوم مملكت قشتاله بود . اين مملكت هنوز در مرحلهء كنت‌نشينى بود ، زيرا در فرمان گارسيا فرناندز پسر قهرمان و آزادكنندهء آن فرنان‌گونثالث بود . چون گارسيا فرناندز در سال 995 م درگذشت پسرش سانچو گارسيا به جاى او نشست و تا سال 1021 م حكومت كرد . پس از او پسرش گارسيا به جاى او نشست . قضا را در سال 1028 م گارسيا به ليون رفت و خواهر برمودوى سوم پادشاه آنجا را به عقد خويش درآورد و در كليسا هنگام اجراى مراسم ازدواج او را كشتند . قاتلان او پسران كنت ويلا يكى از اشراف قشتاله بودند كه گارسيا املاك آنها را تصاحب كرده بود . چون گارسيا كشته شد نسل او نيز منقطع گرديد و اين امر در سرنوشت ممالك اسپانيا تأثيرى عظيم داشت .\r\nسانچوى بزرگ پادشاه ناوار با البره خواهر گارسيا دختر سانچو گارسيا امير ( يا كنت ) قشتاله ازدواج كرد . چون كنت گارسيا در ليون كشته شد ، سانچو به قشتاله رفت و به اين عنوان كه از طريق زنش وارث تخت شاهى آنجاست به شهر درآمد و پسر خود فرناندو را به فرمانروايى آن برگماشت و او را لقب پادشاهى داد و او نخستين پادشاه قشتاله بود و به پادشاه اسپانيا ملقب شد و از خاندان ويلا قاتلان گارسيا انتقام گرفت و با آنكه ثمرهء جنايت آنان را با تصرف قشتاله به دست آورد ، فرمان داد همهء آنان را زنده در آتش سوختند .\r\nآلفونسوى پنجم تا هنگام مرگ خود سال 1027 م بر مملكت ليون حكومت كرد .\r\nاو به جنگ مسلمانانى كه مجاور شمال پرتغال بودند لشكر كشيد و برخى سرزمينهايشان را تصرف كرد و شهر بازو را در تصرف آورد . در خلال جنگ تيرى مسموم از كمان يكى از تيراندازان مسلمان رها شد و بر او آمد و بكشتش . مشهورترين اعمال او مجلس مشاوره‌اى بود كه در سال 1025 م تشكيل داد و در آنجا به وضع يك نوع قانون اساسى پرداخت و تخت پادشاهى موروثى شد . چون از دنيا رفت پسرش برمودوى سوم به جايش نشست . فرناندو پادشاه قشتاله دختر آلفونسو ، خواهر برمودو را به زنى گرفته بود ؛ ولى اين ازدواج در استحكام روابط دو مملكت تأثيرى نداشت . برعكس ، سانچوى كبير و پسرش فرناندو از اين ازدواج وسيله‌اى براى به چنگ آوردن تخت ليون مىجستند . اما سانچو براى تحقق آمال خويش منتظر سير حوادث نماند ، بلكه با سپاه خود رهسپار ليون شد و آنجا را فتح كرد و خود را پادشاه خواند . برمودو گريخت\r\n\r\n","description":"","footnote":"","page_name":" 382 ","page_number":390},
  {"content":"\r\n\r\nتا براى بازپس گرفتن تخت پادشاهى خويش فرصتى فراچنگ آرد .\r\nچون سانچوى كبير پادشاه ناوار يا پادشاه اسپانيا در سال 1035 م بمرد ، برمودو توانست جزئى از املاكش را منتزع نمايد و در دربار خود اقامت جويد .\r\nميان او و دامادش فرناندو پادشاه قشتاله جنگ درگرفت و دو سال به طول انجاميد .\r\nسپس برخورد سختى در تامارون در سال 1037 م به وجود آمد و در اين نبرد برمودو كشته شد و چون فرزندى از او برجاى نماند فرناندو به حكم خويشاوندى و وراثت بر مملكت ليون استيلا يافت و پادشاه مملكت واحد قشتاله و ليون گرديد . با قتل برمودوى سوم نسل پادشاهان مسيحى اسپانيا كه از زمان گتها و آغاز پيدايش مملكت اشتوريش و جليقيه و ليون در اواخر قرن هشتم ميلادى حكومت مىكردند ، برافتاد ، همچنانكه پيش از آن نسل امراى قشتاله برافتاده بود .\r\n\r\n1\r\nسانچوى كبير پيش از مرگ خود مملكت را ميان چهار پسرش تقسيم كرد .\r\nفرناندو را فرمانروايى قشتاله و ليون و جليقيه داد و گارسيا پسر بزرگ خود را امارت ميهن اصلى يعنى ناوار - از غرب پيرنه تا سرچشمه‌هاى ابرو - و پسر غيرشرعى خود راميرو را حكومت باريكه‌اى كه از ناوار تا در بند شزروا كه از شمال به جنوب كشيده شده بود و مملكت آراگون ناميده مىشد بخشيد و پسر چهارم گونزالو را منطقهء كوچكى در اواسط جبال پيرنه به نام سوبرابى و ريباجرسا داد . بدين‌گونه ممالك اسپانياى مسيحى با اين تقسيم به چهار قسمت شد و اين غير از امارت برشلونهء فرنگى در شمال شرقى اسپانيا بود كه رامون برنگر اول رئيس خاندان برنگر بر آن حكم مىراند .\r\nبه سبب اين تقسيم يك سلسله جنگهاى داخلى ميان برادران برپا شد . آغاز آنها از ميان رفتن مملكت كوچك سوبرابى بود كه امير آن گونزالو به هنگام بازگشتش از شكارگاه در سال 1038 م ناگهان به قتل رسيد و مردم سوبرابى برادرش راميرو امير آراگون را به جاى او برگزيدند تا بر ولايتشان حكومت كند و بدين‌گونه دو امارت\r\n\r\n","description":"","footnote":"","page_name":" 383 ","page_number":391},
  {"content":"\r\n\r\nبه صورت يك مملكت درآمد . هيچ‌يك از برادران با راميرو مخالفت نورزيد ؛ زيرا فرناندو پادشاه قشتاله سرگرم تنظيم امور و تقويت كشور خود بود و گارسيا پادشاه ناوار در آن هنگام به زيارت به رم رفته بود . از اينها گذشته مردم سوبرابى خود راميرو را برگزيده بودند .\r\nلافونته مىگويد : « گويى روح طمع و حسد و رقابت در خاندانهاى پادشاهى ما ريشه دوانيده است و سانچوى كبير مملكت خود را تقسيم نكرد مگر اينكه بر جرثومهء شقاق و مرگ بيفزود . » « 1 »\r\nراميرو به استيلا بر ولايت سوبرابى قانع نشد بلكه به خيال استيلا بر مملكت ناوار افتاد و چون از حيث آلت و عدت براى تحقيق برنامهء بزرگ خود قاصر بود با همسايهء مسلمانش ابن هود امير سرقسطه پيمان دوستى بست تا با فرستادن افواجى از سپاه خود او را يارى دهد . سپس با سپاه متحد خود از مسلمانان و مسيحيان رهسپار ناوار گرديد و ناگهان بر آن هجوم برد ، ولى قلعهء تاوالا راه پيروزمندانهء او را سد كرد .\r\nگارسيا كه از برادر خود انتظار چنين جسارتى نداشت شتابان قواى خويش گردآورد و در روزهايى كه قلعهء تاولا مقاومت مىكرد آن را در حركت آورد و به سوى تاولا برد و در تاريكى شب بر سپاه خصم حمله برد . سپاه آراگونيها پريشان شد و پيش از آنكه آنان صفوف خود را تعبيه دهند پراكنده گرديد . راميرو به سختى توانست خود را با چند تن از يارانش از مرگ برهاند . بيشتر سپاهيانش كشته و اسير شدند ؛ همچنين بسيارى از هم‌پيمانان مسلمانشان به قتل رسيدند . اين واقعه ظاهرا در سال 1042 م بود .\r\nراميرو به شكاف كوههاى صعب العبور سوبرابى پناه برد ؛ اما گارسيا به همين پيروزى خرسند شد و به تعقيب لشكر فرارى نپرداخت . راميرو چند سالى به تنظيم امور مملكت خود پرداخت و كوشيد دوباره بر پاى ايستد و لشكر تازه‌اى به وجود آورد . مىبينيم كه بار ديگر در حوادث ديگرى داخل گرديد .\r\nسپس حوادث صورت ديگرى يافت و ميدان نبرد به جانب ديگر از اسپانياى مسيحى منتقل شد ، يعنى ميان ناوار و قشتاله . گارسيا پادشاه ناوار كه بزرگترين برادران بود از پيروزيهاى برادر كوچك خود فرناندو و حكومت او بر چنان كشور پهناورى - مملكت\r\n\r\n\r\n","description":"","footnote":"\r\n( 1 ) .\r\n . 334 . p , II . V , ) 1681 , dirdaM ( anapsE ed lareneg airotsiH : etneufaL otsedoM \r\n","page_name":" 384 ","page_number":392},
  {"content":"\r\n\r\nقشتاله وليون - به رشك آمد ؛ زيرا خود را به چنين مقامى از او شايسته‌تر مىديد . گارسيا براى رسيدن به اهداف خود از غدر و كشتن مدد مىگرفت . فرناندو در آغاز كار ترديدى در دوستى و صدق نيت برادر نداشت ؛ مخصوصا كه در نبرد تامارون بر ضد برمودو پادشاه ليون در كنار او جنگيده بود . گارسيا براى از ميان برداشتن برادر دست به غدر و خيانت زد ، بدين‌گونه كه خود را بيمارگونه ساخت و نزد برادر كس فرستاد و پيام داد كه بيمار است و به بستر مرگ افتاده و مىخواهد در اين دم آخر او را ببيند . فرناندو پاسخ قبول داد ، ولى در خلال حركتش خبر يافت كه براى كشتن او گروهى كمين گرفته‌اند . اين بود كه شتابان به برغش ( بورگوس ) بازگرديد در حالى كه كينهء برادر به دل گرفته بود . گارسيا نمىدانست برادرش به حقيقت كار او آگاه شده است . اكنون نوبت فرناندو بود كه از برادر انتقام بگيرد . يك دو سال بعد فرناندو برادر خود را به برغش دعوت كرد . گارسيا بدون هيچ ترديدى دعوت او را بپذيرفت و چون قدم به خاك قشتاله نهاد او را گرفتند و در يكى از دژهاى اطراف حبس كردند . گارسيا روحيهء دليرانهء خود را از دست نداد و به زودى توانست بگريزد و به ناوار بازگردد و آمادهء انتقام شود .\r\nدر چنين وضعى جز جنگ ميان دو برادر راهى نبود . گارسيا با حمله به اراضى قشتاله جنگ را آغاز كرد و به تهديدات برادر هم توجه ننمود . سپس خواست آخرين ضربت را فرود آورد . پس با برادر و دشمن قديمش راميرو پيمان دوستى بست و هرچه توانست سپاهى و ساز نبرد بسيج كرد . المقتدر بن هود صاحب سرقسطه هم افواجى از لشكر خود را به يارىاش فرستاد و با اين لشكر گران رهسپار اراضى قشتاله شد . گارسيا به اين سپاه عظيم و به دليرى خويش اميدها بسته بود . فرناندو برادرش نيز نيروى بزرگى از مردم قشتاله و ليون گردآورده بود . گارسيا پيش راند تا به دشت اتابوركا واقع در نزديكى برغش - از جانب شرق - رسيد . فرناندو بار ديگر تلاش كرد كه از جنگ با برادر اجتناب كند . اين بود كه دو تن از كشيشان را نزد او فرستاد ، باشد كه او را از خونريزى و جنگ بازدارند و پيمان صلح منعقد كنند . گارسيا آن دو رسول را به خشونت دور كرد . در بامداد روز اول سپتامبر سال 1054 م دو سپاه به جدال و آويز پرداختند . گارسيا دليرانه با دشمن مىكوشيد ، ولى به زودى خلل در لشكرش افتاد ؛ زيرا شمار كثيرى از سپاهيان او به لشكرگاه برادرش رفتند و سواران ليون در همان وقت بر سر ناواريان تاختند . گارسيا كه در قلب لشكر مىجنگيد ضربتى كشنده خورد و از اسب درغلتيد و\r\n\r\n","description":"","footnote":"","page_name":" 385 ","page_number":393},
  {"content":"\r\n\r\nدر دم در برابر كاهن خود جان باخت . لشكر ناوار رو به گريز نهاد . فرناندو از تعقيبشان چشم پوشيد و تنها هم‌پيمانان مسلمان او را تعقيب كرد و بسيارى را كشت و اسير كرد .\r\nفرناندو فرمان داد پيكر برادر را به منتهاى تكريم برداشتند و در كليسايى كه در همانجا بنا نمود به خاك سپردند و در حال ، پسرش سانچو را به جاى او به پادشاهى ناوار برگزيد .\r\nپادشاه جديد نسبت به عم پيروزمند خود كه ميراث پدر را براى او باقى گذاشته بود اظهار فرمانبردارى نمود . فرناندو از مملكت ناوار جز برخى نواحى كه بر ساحل راست رود ابرو بود هيچ تصرف نكرد . « 1 »\r\n\r\n2\r\nدر آن هنگام كه اسپانياى مسيحى بدين‌گونه گرفتار جنگهاى داخلى بود و برادران و دامادان در جدال و آويز ، اسپانياى مسلمان هم در همسايگى آن پاره‌پاره شده بود و بيش از بيست دولت از دولتهاى طوايف بر آن فرمان مىراندند و آنگاه كه خلافت محتضر قرطبه آخرين نفسهايش را مىكشيد و گاه به دست خلفاى رانده شدهء بنى اميه مىافتاد و گاه به دست شورشيان بنى حمود ، رؤساى طوايف كه بيشترشان مردمى نودولت بودند براى خردك هدفهاى خود اينجا و آنجا آتش جنگهاى كوچك محلى را روشن نگاه مىداشتند و اندلس را به صورت صحنهء يك نمايش پرزد و خورد درآورده بودند و هرگز نمىخواستند اوضاع سروسامانى گيرد . واقع اين است كه سرنوشت اندلس اسلامى با آنهمه جنگهاى انتحارى به درجات بدتر و نگران‌كننده‌تر از اسپانياى مسيحى بود با آن جنگهاى محدود و زودگذر . اسپانياى مسيحى به زودى آرامش و وحدت خود را بازيافت . لطف و رحمت پروردگار بود كه اين دولتهاى كوچك سلامى توانستند به حيات خود ادامه دهند ، بدين معنى كه آنها در اين سالها - نيمهء اول\r\n\r\n\r\n","description":"","footnote":"\r\n( 1 ) . براى تفصيل اين حوادث رجوع كنيد به :\r\n . 383 283 . p , II . V , . dibI : etneufaL . M . 321 221 . p , diC led anapsE aL : ladiP . M . R \r\n","page_name":" 386 ","page_number":394},
  {"content":"\r\n\r\nقرن يازدهم ميلادى - سرگرم جنگهاى داخلى خويش بودند و فرصت دست‌اندازى به اسپانياى از هم‌گسيختهء اسلامى را نداشتند ، و گرنه به حيات آن پايان مىدادند .\r\nدر آغاز اين قرن در شبه جزيره در ميزان قواى سياسى و نظامى دو طرف دگرگونى مهمى رخ داد . پس از آنكه از آغاز ايام الناصر تا پايان عهد المنصور اسپانياى اسلامى تفوق عظيم خود را بر اسپانياى مسيحى حفظ كرده بود و همواره ملوك آن‌سو در برابر قدرت مسلمانان خاضع بودند و به دربار قرطبه جزيه مىپرداختند ، چون وحدت خلافت فروپاشيد و دولتهاى ناتوان طوايف با آنهمه اختلافات روى كار آمدند اسپانياى مسلمان بيشتر امكانات دفاعى خود را از دست داد و امراى طوايف براى حفظ كيان خويش در جلب دوستى پادشاهان مسيحى بر يكديگر پيشى مىگرفتند و به آنان پناه مىبردند و از آنان براى جنگ با همكيشان خويش يارى مىطلبيدند .\r\nپادشاهان مسيحى هم اين فرصتها را حتى در ايام ضعف و تفرقهء خويش مغتنم مىشمردند و از آن به‌عنوان وسيله‌اى براى برترى نظامى و به دست آوردن غنايم مادى سود مىجستند .\r\nروى آوردن به يارى خواستن از پادشاهان مسيحى حتى از ايام فتنه‌ها و شورشها آغاز شد . گروههاى رقيب براى تصرف مسند خلافت از اين‌گونه اعمال دريغ نمىورزيدند ، چنان كه واضح و محمد بن هشام ملقب به المهدى دست يارى به نزد امير برشلونه دراز كردند . همچنين سليمان بن حكم و بربرها از سانچو گارسيا امير قشتاله يارى خواستند .\r\nاين رقابت در مدد گرفتن از مسيحيان روزبه‌روز گسترش بيشترى يافت و چنان كه در اخبارشان آورديم به صورت يك ضرورت سياسى و نظامى درآمد . پادشاهان مسيحى اين پديده را بزرگترين وسيله براى استثمار امراى طوايف ساختند و ايشان در واقع آلات مسخره‌اى در دست مسيحيان گرديدند تا آنجا كه در عهد آلفونسوى ششم پادشاه قشتاله اين وابستگى به حد اعلاى خود رسيد .\r\nاين امر بدون اتكا به يك نيروى مادى ميسر نبود . اسپانياى مسيحى توانسته بود از اواسط قرن يازدهم با ترتيب دادن يك سلسله جنگها و فتوحات بزرگ كه بعدها به صورت سياست بازپس‌گيرى اسپانيايى\r\n ) atsiuqnoceR aL ( \r\nپديده‌اى نيرومند و عاملى مهم در ميدان مبارزه ميان اسپانياى مسلمان و اسپانياى مسيحى درآمد به يك برترى سياسى و نظامى در درون شبه جزيره دست يابد .\r\nاين سياست نخستين بار به دست فرناندوى اول پادشاه قشتاله و ليون پايه‌گذارى\r\n\r\n","description":"","footnote":"","page_name":" 387 ","page_number":395},
  {"content":"\r\n\r\nشد . اين پادشاه كه در روايات اسلامى به فرذلند معروف است تا از كشمكشهاى خانوادگى ميان خود و برادرانش فراغت يافت ، آمادهء نبرد با مسلمانان گرديد و در سال 1057 م با سپاه خود از رود دويره و تورمس گذشت و در ولايت لوزيتانيا ( در شمال پرتغال ) پيش تاخت . اينجا مكانى دورافتاده در شمال غربى ، از اراضى مسلمانان بود و تابع مملكت بطليوس ؛ ولى با وجود دورىاش تا حدودى در امور خويش استقلال داشت و در دفاع به خود متكى بود . فرناندو به آنجا لشكر كشيد و دست به كشتار و تاراج زد و بر برخى دژها استيلا يافت ؛ سپس آهنگ شهر بازو  ueziV  كرد و در محاصره‌اش افگند . مسلمانان بشدت به دفاع برخاستند و تيراندازان مسلمان همانند آن ايام كه آلفونسوى پنجم شهر را محاصره كرده بود مهارت بسيار نشان دادند و جمعى كثير از سربازان دشمن را به ضرب تير كشتند ، چنان كه مسيحيان سه زره دربر كردند و فرناندو مجبور شد منجنيقها نصب كند . سرانجام قشتاليان توانستند پس از تحمل تلفات فراوان به شهر درآيند و به كشتار و اسارت مردم بپردازند . در ميان اسيران آن تيرانداز ماهرى كه سى سال پيش آلفونسوى پنجم به زخم تير مسمومش كشته شده بود نيز وجود داشت .\r\nفرناندو فرمان داد دستها و پاهايش را بريدند و چشمانش را كور كردند و شكنجه‌اش دادند تا وفات نمود . سپس فرناندو به لاميگو ( لميقه ) واقع در شمال بازو لشكر برد .\r\nو آن دژى مرتفع و استوار بود . فرناندو پس از چند ماه آن دژ بگرفت و بيشتر ساكنانش را كشت يا اسير كرد . اسيران هردو شهر را به بردگى فروخت و جاى ساكنان شهر را به مسيحيان داد . ابن الافطس صاحب بطليوس از جاى خود نجنبيد در حالى كه فرمانرواى آن حدود بود و چنان كه در اخبار مملكت بطليوس گفتيم مىدانست كه كارى از او ساخته نيست .\r\nپيش از اين نيز به حملهء فرناندو و به شنترين - در شمال اشبونه بر روى نهر تاجه - اشاره كرديم و گفتيم كه چگونه ابن الافطس در اين هنگام تعهد كرد كه به قشتاله جزيه‌اى به مبلغ پنج هزار دينار بپردازد .\r\nفرناندو درصدد به تسليم كشاندن همهء امراى طوايف مخصوصا ابن عباد و ابن ذو النون بود و ايندو در اين هنگام نيرومندترين و مهمترين امراى طوايف بودند ؛ از اين‌رو در سال 1062 م به نواحى شمال شرقى طليطله لشكر برد و بر مدينهء سالم و او سيدا و طلمنكه و وادى الحجاره و قلعة النهر ( الكالادىهنارس ) حمله برد و دست\r\n\r\n","description":"","footnote":"","page_name":" 388 ","page_number":396},
  {"content":"\r\n\r\nبه تخريب و اسير كردن مردم اطراف زد . مردم اين نواحى از المأمون پسر ذو النون فرمانرواى طليطله يارى خواستند . المأمون مقادير زيادى زر و سيم و جامه‌هاى فاخر گردآورد و خود به لشكرگاه مسيحيان رفت و آن هدايا تقديم فرناندو نمود و به فرمانبردارى او اعتراف كرد و جزيه به گردن گرفت . فرناندو آن اموال بپذيرفت و با بار گرانى از غنايم و تحف بازگرديد .\r\nسال بعد فرناندو لشكر بيرون آورد و سرزمين اشبيليه را مورد حمله قرار داد و اطراف شهر را ويران كرد . المعتضد بن عباد نيز همان كارى را كرد كه المأمون كرده بود . با هداياى جليل از اموال و تحف آهنگ فرناندو كرد و با تعهد جزيه خواستار صلح و دوستى او شد . فرناندو خواست او را اجابت كرد ؛ ولى از او خواست كه اجازه دهد استخوانهاى قديسه خوستا را با خود ببرد . اين قديسه در عصر امپراتور دقلديانوس كشته شد و در اشبيليه او را به خاك سپرده بودند . ابن عباد وعده داد كه خواست او برآورد .\r\nفرناندو جماعتى از اكابر روحانيان را به اشبيليه فرستاد ، ولى اين هيأت نتوانست قبر را پيدا كند . در اين حال يكى از اعضاى هيأت ، اسقف الويتو ، گفت كه قديس اسيدورو يكى از اسقفان اشبيليه در ايام گتها را در خواب ديده و گفته است كه استخوانهاى قديسه خوستا بايد براى حمايت اشبيليه در آنجا بماند . آنگاه پيشنهاد كرد كه استخوانهاى او را حمل كنند و جاى آن را نشان داد . استخوانهاى اسيدورو را در همانجا كه نشان داده بود يافتند و به ليون بردند و در آنجا با تشريفات بسيار در كليسايى كه از آن تاريخ به نام او كليساى سان اسيدورو ناميده شد به خاك سپردند . اين حوادث در اوايل سپتامبر سال 1065 م بود . « 3 »\r\nپيروزيهاى فرناندو بر ملوك بطليوس و طليطله و اشبيليه و وادار كردن ايشان به پرداخت جزيه سبب شد كه او را هواى تسخير قلمريه بزرگترين شهرهاى اسلامى در شمال غربى اندلس در سر افتد ؛ ولى فرناندو چنان ديد كه براى استمداد و گرفتن يارى و بركت از قديس ياقب به مزار او به شنت‌ياقب رود . فرناندو سه روز در آنجا به نماز و نيايش پرداخت ؛ سپس با لشكرى گران به قلمريه راند و در ژانويهء سال 1064 م آنجا را محاصره نمود . ما پيش از اين از محاصرهء قلمريه سخن به ميان آورديم و گفتيم كه\r\n\r\n\r\n","description":"","footnote":"\r\n( 3 ) .\r\n . 531 . p , . dibI : ladiP . M . R ; 983 883 . p , II . V , . dibI : etneufaL . M \r\n","page_name":" 389 ","page_number":397},
  {"content":"\r\n\r\nطبق روايات اسلامى رانده فرمانده پادگان مسلمانان با فرناندو قرارى نهاد و پنهانى بيرون رفت و ابن الافطس بعدها به كيفر اين خيانت اعدامش نمود . ابن الافطس قلمريه را به حال خود رها كرد همچنانكه بازو را رها كرده بود ؛ ولى مردم قلمريه مردانه از خود دفاع كردند . محاصره شش ماه ادامه داشت تا آذوقهء محاصره‌كنندگان تمام شد و نزديك بود كه از محاصره دست بردارند ؛ ولى راهبان ديرلوروان آنان را به آذوقه‌اى كه در كوهها انبار كرده بودند يارى دادند . سرانجام قشتاليان موفق شدند چند سوراخ در بارو پديد آورند . سردار جنگجويان شهر از فاتحان امان خواست . فرناندو موافقت كرد و گفت مردان با زن و فرزند خود از شهر بيرون روند ، ولى اموالشان را براى فاتحان گذارند . سپاهيان مدافع اين شرط نپذيرفتند و همچنان به دفاع ادامه دادند . سرانجام خوردنى در شهر به پايان رسيد و قشتاليان به درون آمدند و بيش از پنج هزار تن از مدافعان و مردم شهر را به اسارت بردند . فرناندو در روز يازدهم ژوئيه به شهر داخل شد . ملكه دونياسانچا و جمعى از اسقفان و روحانيان نيز همراه او بودند . « 4 » امارت قلمريه را به مردى داد كه بعدها در سياست قشتاله و امراى طوايف نقش مهمى يافت به نام سسنندو داويدس كه كنتى مستعرب بود . نام اين كنت را در روايات اسلامى ششنند ضبط كرده‌اند . كنت سسنندو - چنان كه در تاريخ اشبيليه گفتيم - از مردم اين منطقه بود . در خردى در حمله‌اى كه قاضى ابن عباد بر ضد ابن الافطس ترتيب داد اسير شد و در دربار بنى عباد تربيت يافت . المعتضد بن عباد را از فضل و كمال او خوش آمد و به خود نزديكش ساخت ؛ سپس او را به‌عنوان سفير ميان خود و فرناندو به خدمت گرفت . سسنندو سپس از اشبيليه بيرون رفت و به دربار قشتاله پيوست . « 5 » فرناندو او را كه به زبان عربى نيك آگاه بود و دين اسلام را مىشناخت و از احوال و عادات مسلمانان اطلاع داشت مورد توجه خود قرار داد . و سسنندو اكنون به امارت قلمريه برمىگرديد . سسنندو در ايام امارت ، كفايت و كاردانى خويش بروز داد و احترام مسلمانان و مسيحيان را به خود جلب كرد و به شيوهء مسلمانان او را « الوزير » خطاب مىكردند .\r\n\r\n\r\n","description":"","footnote":"\r\n( 4 ) . دربارهء حوادث فتح قلمريه رجوع كنيد به :\r\n . 583 483 . p , II . V , . dibI : etneufaL . M . 641 541 . p , . dibI : ladiP . M . R \r\n( 5 ) . ابن بسام : الذخيره ، قسمت چهارم ، مجلد اول / ص 129 .\r\n","page_name":" 390 ","page_number":398},
  {"content":"\r\n\r\nدر عهد او قلمريه رونق و آبادانى يافت و چند كاخ عظيم در آنجا ساخته شد . در برخى از روايات آمده است كه سسنندو پس از فتح طليطله به امارت آن معين نشد بلكه تا پايان عمر يعنى تا سال 1091 م در فرمانروايى قلمريه باقى ماند . « 6 »\r\nمورخان اسلامى تاريخ سقوط قلمريه را سال 456 ه / 1064 م ضبط كرده‌اند و اين با روايات مسيحيان نيز موافق است ، ولى از حيث تفصيل با آن متفاوت است و ما پيش از اين در ضمن اخبار مملكت بطليوس به اقوال راويان اسلامى « 7 » اشاره كرديم و گفتيم كه فرناندو دستور داد مسلمانان از اراضى واقع در شمال پرتغال - ميان نهر منهو و دويره - مهاجرت كنند .\r\nهمچنين در اخبار مملكت بلنسيه آورديم كه فرناندو با قواى خود در اوايل سال 1065 م يعنى چند ماه پس از استيلا بر قلمريه به سوى بلنسيه در حركت آمد و آهنگ فتح آن داشت . در راه سرزمينهاى جنوبى مملكت سرقسطه را مورد تجاوز قرار داد و تا المقتدر بن هود را كه در پرداخت جزيه تعلل كرده بود تنبيه كند در آن حوالى دست به كشتار و آشوب زد . سپس بلنسيه را محاصره نمود ، ولى چون عظمت و ارتفاع باروهاى آن و آمادگى مردمش را ديد چنان وانمود كه از محاصره منصرف شده ، بازمىگردد ؛ اما در آن نزديكيها كمين گرفت . در اين هنگام مردم بلنسيه بدون احتياط بيرون آمدند . ناگهان قشتاليان در بطرنه به آنها حمله آوردند و به سختى منهزمشان ساختند .\r\nفرناندو در اين هنگام بيمار شد و ترجيح داد به ليون بازگردد و در آنجا طى مراسمى در اوايل دسامبر استخوانهاى قديس اسيدورو را به خاك سپرد . اين بيمارى منجر به مرگ او شد . هنوز ماه دسامبر به پايان نيامده بود كه چشم از جهان فروبست ( بيست و هفتم دسامبر سال 1065 م ) . او را در همان كليسايى كه آن قديس را به خاك سپرده بودند مدفون ساختند . آن كليسا مدفن پادشاهان قشتاله شد .\r\nفرناندوى اول يكى از بزرگترين ملوك اسپانياى مسيحى بود . در عهد او اسپانياى مسيحى بر مسلمانان تفوق آشكار يافت . سراسر پادشاهىاش نبردهاى پيروزمندانه بود ؛ از اين‌رو در روايات او را به لقب كبير  ) ongaM lE (  مىخوانند ، چنان كه او نيز\r\n\r\n\r\n","description":"","footnote":"\r\n( 6 ) .  . 164 . p , sebarazoM soL : sagigaC sal ed . I \r\n( 7 ) . دربارهء سقوط قلمريه رجوع كنيد به ابن عذارى : البيان المغرب ، ج 3 / ص 238 و 239 .\r\nابن الخطيب : اعمال الاعلام ، ص 184 .\r\n","page_name":" 391 ","page_number":399},
  {"content":"\r\n\r\nخود را امپراتور مىخواند و بر پادشاهان ناوار و آراگون برترى مىفروخت . در عهد او مملكت قشتاله وسعتى عظيم يافت و از جانب جنوب و شرق و غرب در ممالك اسلامى پيشرفت نمود و بسيارى از قلاع و حصون آن را تصرف كرد . با آنكه او را به صفت تقوى و پرهيزگارى متصف مىكنند جنگهايش همه خونين و هولناك بود .\r\nمخصوصا نسبت به مردم بلاد اسلامى كه فتح مىكرد در نهايت بيرحمى رفتار مىنمود و بىمحابا خون مىريخت و بىحساب اسير مىگرفت و اسيران را به بردگى مىفروخت .\r\nفرناندو علاوه بر جنگهاى پيروزمندانه از عمران و آبادى غافل نبود . دو شهر ليون و سموره را كه از عهد غزوات المنصور بن ابى عامر ويران شده بودند از نو بنا كرد . در ليون چند كاخ و كليساى پرشكوه ساخت كه تا به امروز هم باقى هستند . در سال 1050 م براى تأسيس يك مجلس مشاوره ( كورتس ) جمعى را در جويانسا دعوت كرد . ملكه و اشراف و اسقفان نيز حضور يافتند . چند قانون براى اصلاح امور كليسا و مملكت صادر كرد كه در استحكام بنيان مملكت قشتاله بعدها تأثير بسزا داشت . از جملهء قوانين او يكى آن بود كه در همهء كليساها و ديرها به دستورهاى قديس بنديكتوس عمل شود و بر مردان روحانى حمل اسلحه و ازدواج يا حضور در مجالس عروسى حرام است .\r\nكليسا بر طبق قوانينى كه وضع كرد صاحب امتيازاتى شد ، از جمله آنكه استيلا بر املاك كليسا شامل مرور زمان نمىشود و ديگر آنكه اگر مجرمى به سوى كليسا گريزد و تا سىقدمى آستان رسد ، تحت حمايت قضايى كليساست . اين يكى از آثار قوانين گتى قديم بود كه برقومسها ( يا كنتها ) و نواب ايشان واجب بود كه در مسائل جنايى در تحرى حق و عدالت حريص باشند . سوم آنكه قوانين آلفونسوى پنجم موسوم به  soneuB soreuF  ( قوانين نيكو ) در مملكت ليون و لوايح سانچو به نام  sairotcafeneB  در مملكت قشتاله اجرا شود . چهارم آنكه مجرمان و عصيانگران را به فقدان شرف و گرفتن مناصب از ايشان و دور ساختن از كليسا محكوم سازند . همچنين قوانينى براى تمايز ميان مسيحيان و مسلمانان و يهوديانى كه در مملكت او زندگى مىكردند وضع نمود . « 8 »\r\nتواريخ اسپانيايى از صفات عالى و خصال برجسته و قدرت سياسى و نظامى\r\n\r\n\r\n","description":"","footnote":"\r\n( 8 ) . رجوع كنيد به اشباخ : تاريخ الاندلس فى عهد المرابطين و الموحدين ، چاپ دوم ، ترجمهء محمد عبد اللّه عنان ، ص 13 و 14 .\r\n","page_name":" 392 ","page_number":400},
  {"content":"\r\n\r\nفرناندو و فراوان سخن گفته‌اند و تقوى و ورع او را ستوده‌اند و گفته‌اند كه با كليسا پيوند ناگسستنى داشت و به ساختن كليساها و ديرها و تزيينشان و بخشش به آنها و آوردن استخوانهاى قديسين از اراضى مسلمانان به اراضى مسيحيان اهتمام وافر داشت . به‌طور كلى دو مملكت متحد قشتاله و ليون در عهد او به درجه‌اى از استقرار و اهميت و تفوق رسيدند كه تا آن زمان به چنان درجه‌اى نرسيده بودند . « 9 »\r\n\r\n\r\n","description":"","footnote":"\r\n( 9 ) .  . 884 - 584 . p , II . V , . dibI : etneufaL . M \r\n","page_name":" 393 ","page_number":401},
  {"content":"\r\n . \r\n","description":"","footnote":"","page_name":" 394 ","page_number":402},
  {"content":"\r\n\r\n\r\nفصل دوم اسپانياى مسيحى بعد از مرگ فرناندوى اول آلفونسوى ششم و آغاز عهد بازپس‌گيرى\r\n\r\n1\r\nفرناندو پيش از مرگ ، كشور بزرگ خود را ميان سه فرزندش تقسيم كرد و براى انجام اين مقصود نخست در سال 1064 م مجلسى از اسقفان و اشراف تشكيل داد و بدون اينكه از كار پدر خود سانچوى كبير عبرت گرفته باشد مملكت خويش را بدين‌گونه ميان فرزندانش تقسيم كرد : قشتاله را به پسر بزرگ خود سانچو سپرد و حقوق جزيه بر مملكت سرقسطه را بر آن بيفزود . ليون و اشتوريش به اضافهء حقوق جزيه بر مملكت طليطله را به آلفونسو ارزانى داشت و امارت جليقيه و پرتغال كه به صورت يك ممكلت درآمده بودند و حقوق جزيه بر مملكت اشبيليه و بطليوس را به كوچكترين پسر خود گارسيا سپرد . حق اشراف بر ديرهاى سراسر مملكت را به دختران خود دونيا اوراكا و دونيا البره داد به‌اضافهء شهر مستحكم سموره را به اوراكا و شهر تورو و اماكن ديگر بر نهر دويره را به البره .\r\nمسلم بود كه تقسيم مملكت اسپانيا بدين نحو ، پس از آنكه در عهد فرناندو يكپارچه شده بود ، عمل خطايى بود و از بازگشت جنگهاى خانگى حكايت داشت . سازش ميان برادران در ظل حكومت سانچو دو سال ديگر استمرار يافت . چون در سال 1067 م سانچو وفات كرد نشانه‌هاى مبارزه و كشمكش در افق ظاهر گرديد .\r\n\r\n","description":"","footnote":"","page_name":" 395 ","page_number":403},
  {"content":"\r\n\r\nسانچو پيش از آنكه ميان او و برادرانش فتنه افتد همهء اهتمام خود را به سويى ديگر معطوف داشته بود . در اين هنگام سانچو پسر عموى او گارسيا بر ناوار حكومت مىكرد و سانچو پسر عموى ديگرش راميرو در آراگون فرمان مىراند . سانچو پادشاه قشتاله آهنگ تصرف ناوار و آراگون نمود . آن دو تا كه از نيات تجاوزكارانهء او آگاه شدند ميان خود پيمان دوستى و اتحاد برقرار كردند تا در برابر او ايستادگى كنند .\r\nچون به جنگ ايشان لشكر برد ، آن دو در مقابلش ايستادند و به سختى منهزمش نمودند .\r\nاين جنگ در سال 1067 م در ويانا واقع گرديد . نتيجه آن شد كه سانچو آن بخش از اراضى ناوار را كه پدرش در جنگ اتابوركا به دست آورده بود از دست بدهد . سال بعد از مرگ ملكه سانچا ، سانچو با لشكر خود در حركت آمد و مملكت ليون را مورد حمله قرار داد . برادرش آلفونسو لشكر به دفع او برد . دو لشكر در بلانتادا در ژوئيهء سال 1068 م بر كرانهء رود بسيرجا جنگ آغاز نهادند . آلفونسو شكست خورد و شتابان به ليون بازگرديد و در اين انديشه بود كه مبادا سانچو برخى اراضى قشتاله را تصرف كند .\r\nسپس سانچو بازگشت و به غزاى مملكت ليون رفت و تا مغرب آن را زيرپى سپرد . ميان دو برادر در جولنجار يا جلبيارس واقع بر نهر كريون نبرد درگرفت و قشتاليان شكست خوردند و خيمه‌هاى خود را رها كرده ، بگريختند . آلفونسو از تعقيب آنان چشم پوشيد تا مانع خونريزى شده باشد . سانچو مىخواست از پى كار خود رود ، ولى يكى از سواران سلحشورش پيش آمد و نصيحت كرد كه لشكرش را جمع آورد و سحرگاه كه هنوز هوا تاريك است حمله كند و اين به هنگامى بود كه سپاه ليون به پيروزى خود اطمينان يافته و از شروشور افتاده بود . صاحب اين رهنمود رودريگو دياث بود كه پس از اين به السيد معروف شد . اين نخستين‌بار است كه نامش در تاريخ آمده است . سانچو به اندرز او گوش داد و لشكر گردآورد و سپيده‌دم كه سپاهيان ليون در خواب بودند بر سرشان تاخت . در لشكر آلفونسو اضطراب و آشوب افتاد و بيشتر ايشان در خواب به قتل رسيدند . آلفونسو گريخت و به كليساى شهر كريون پناه برد . يافتندش و در دژ برغش به زندانش بردند و سانچو پيروزمندانه در ماه ژوئيهء سال 1071 م وارد ليون گرديد .\r\nدر اين هنگام دونيا اوراكا كه برادر را بسيار دوست مىداشت وارد معركه شد و كوشيد تا او را از زندان برهاند . سانچو شفاعت او بپذيرفت ، ولى بدان شرط كه\r\n\r\n","description":"","footnote":"","page_name":" 396 ","page_number":404},
  {"content":"\r\n\r\nجامهء رهبانان پوشد و در دير ساهاگون مقيم شود . آلفونسو به ناچار قبول كرد كه به دير پناه برد . آنگاه خواهرش اوراكا براى فرار او از زندان به چاره پرداخت تا بگريزد .\r\nآلفونسو به طليطله گريخت و به پادشاه طليطله المأمون بن ذو النون پناه برد . المأمون او را به اكرام تمام پذيرا گرديد و با او همانند برادر خود رفتار كرد و چنان كه در روايات مسيحى آمده وى را در سرايى در كنار سراى خويش جاىداد و وسايل راحت او فراهم ساخت . « 1 » قصرى نيز براى او بيرون شهر معين كرد . اين قصر در درون باغى پردرخت بود ، تا در آنجا تفرج كند . همهء ياران او - از مسيحيان - در آنجا گردآمدند ؛ بويژه مستشار او فرناندو انسورز به دو پيوست و آلفونسو در ميان ايشان زندگى خوش و احترام‌آميزى داشت . « 2 »\r\nاكنون شرحى را كه پيدال در باب استقبال المأمون از مهمان خود آورده است ، مىآوريم : « المأمون پادشاه مغلوب را به اكرام تمام درآورد و قول مؤكد داد كه در حفظ جان او سعى خواهد كرد . سپس او را در سرايى پيوسته به قصر خود جاىداد و در روبروى قنطره استحكاماتى به وجود آورد تا كس از آن حدود نگذرد و پادشاه تبعيدى آسوده از غوغاى شهر زندگى كند . آلفونسو مىتوانست در باغهاى پهناور او در سوى ديگر پل در انحناى شهر تاجه به گردش و ورزش پردازد . »\r\nپيدال در نوشتهء خود اقوال راويان عرب را در باب شكوه و زيبايى اين قصر نقل مىكند و از تزيينات بديع و باغهاى سرسبز و محافل عيشى كه در آنجا برپا مىشد و مجالس علمى كه داير مىگرديد سخن مىگويد . طليطله در آن ايام يكى از مراكز مهم فرهنگ اسلامى بود . سپس مىگويد : « اين‌گونه تبعيد كه آلفونسو در چنين مكان شكوهمندى مىگذرانيد شايد يك موهبت ديگر بود ، چنان كه نويسندهء تاريخ سيلوس گويد : پادشاه مخلوع ليون با شهروندان مسلمان آميزش مىكرد . مىتوانست در هر جاى شهر كه مىخواهد بگردد و در هرمكانى بايستد و تأمل كند كه با چه وسيله‌اى از آلات نبرد مىتوان در آنجا رخنه پديد آورد . » « 3 »\r\n\r\n\r\n","description":"","footnote":"\r\n( 1 ) . در روايات اسلامى هم به اين حوادث اشاره شده است . در اين روايات دير ساهاگون را « بسفقند » ضبط كرده‌اند . رجوع كنيد به ابن الخطيب : اعمال الاعلام ، ص 330 .\r\n( 2 ) .  . 693 . p , II . V , . dibI : etneufaL . M \r\n( 3 ) .  . 771 671 . p , . dibI : ladiP . M . R \r\n","page_name":" 397 ","page_number":405},
  {"content":"\r\n\r\nما اين اقوال را آورديم تا خواننده بتواند بعدها در رفتار ناجوانمردانه‌اى كه همين آلفونسوى ششم با فرزند پناه‌دهندهء خود و با مملكت طليطله كرد قضاوت كند .\r\nآنچه درخور تعمق است داستانى است كه صاحب تاريخ سيلوس نقل مىكند كه آلفونسو روزى خود را به خواب زده بود و به سخن المأمون با وزرايش در كيفيت دفاع از شهر گوش مىداد . اينان مىگفتند اگر مسيحيان به طليطله حمله كنند چگونه و با چه وسيله‌اى و از چه مكانى مىتوانند شهر را تصرف كنند . يكى گفت مسيحيان با وجود اين استحكامات به شهر دست نخواهند يافت مگر آنكه اقلا هفت سال در اطراف شهر ويرانى كنند و محصولات را نابود سازند و آذوقهء مردم را از ميان ببرند . راوى اين روايت مىگويد كه آلفونسو در همان وقت نقشه‌هاى تصرف شهر را مىكشيد و براى اجراى برنامه‌هاى خود راهها مىانديشيد تا چون در آتيه فرصتى به دست آورد طليطله را مورد حمله قرار دهد . « 4 »\r\nآلفونسو در تبعيدگاه خود ، در قصر پادشاه مسلمان هفت ماه - از ژانويه تا اكتبر سال 1072 م - را سپرى ساخت غرقه در انعام و اكرام ميزبان سخاوتمندش و چشم به راه آنكه در قشتاله حادثه‌اى پيش آيد و ستارهء اقبال او از حضيض راه اوج گيرد .\r\nسانچو به تصرف مملكت ليون بسنده نكرد بلكه عزم آن نمود كه برادر خرد خود گارسيا پادشاه جليقيه را نيز به فرمان آورد . سير حوادث در جليقيه به‌گونه‌اى بود كه او را در تحقق هدفش يارى مىداد ؛ زيرا گارسيا سيرتى ناپسند پيش گرفته بود و بر مردم باژوساو گران نهاده بود . همهء اين كارها به توصيهء وزيرش برتولا بود كه زمام امور دولت را به او تفويض كرده بود . اشراف به خشم آمدند و وزير ستم‌پيشه را در برابر پادشاهش كشتند . گارسيا خشمگين شد و بر شدت مظالم خويش افزود ، چنان كه مردم را توان تحمل نماند . چون سانچو با سپاهش به جليقيه رفت گارسيا خود را در تنگنا ديد و فقط توانست سپاهى اندك بسيج كند . هيچ‌يك از همسايگان مسلمانش به يارىاش نرفتند . دو سپاه در نزديكى شنترين روياروى شدند و گارسيا به سختى شكست خورد . بيشتر اصحابش به قتل رسيدند و خود به دست برادر اسير شد . هنگامى از اسارت آزاد گرديد كه سوگند خورد در برابر سانچو خاضع و مطيع باشد . در اين\r\n\r\n\r\n","description":"","footnote":"\r\n( 4 ) .  . 793 . p , II . V , . dibI : etneufaL . M \r\n","page_name":" 398 ","page_number":406},
  {"content":"\r\n\r\nهنگام با چند تن از يارانش به اشبيليه رفت و به امير آنجا پناه برد ( اواخر سال 1071 م ) .\r\nبيرون از قبضهء اقتدار سانچو جز دو شهر سموره و تورو كه خواهرانش اوراكا و البره بر آن فرمان مىراندند باقى نماند . سانچو نسبت به دو خواهر خود كينه مىورزيد ؛ زيرا ايندو با برادر ديگر خود آلفونسو همدردى مىكردند و سانچو مىترسيد مبادا بر ضد او دست به توطئه و دسيسه زنند . اين بود كه تصميم گرفت بر آن دو شهر غلبه يابد . سانچو نخست كوشيد تا با گفتگو به هدف خويش برسد ؛ از اين‌رو به خواهرانش پيشنهاد كرد كه به جاى آن دو شهر دو شهر ديگر به آنها دهد . خواهران به تهديد برادر اهميت ندادند و پيشنهاد او را رد كردند . در اين هنگام سانچو با سپاه خود در حركت آمد و نخست تورو را گرفت . فرمانرواى آن البره چندان مقاومتى ننمود ؛ ولى اوراكا به دفاع از سموره مصمم شد و در اين دفاع به استحكامات شهر و يارى گروهى اندك از سپاهيان خود متكى بود . فرمانده اين سپاه اندك ، سوار سلحشور آريابس گونثالث بود . سانچو خواست يكباره به شهر درآيد ، ولى با مقاومت روبرو شد ؛ از اين‌رو شهر را محاصره نمود و مدتى به محاصره ادامه داد و هرچندگاه حمله‌اى مىكرد . روزى سوارى به لشكرگاه سانچو راه يافت و خواستار ملاقات او شد تا او را از وضع شهر در محاصره افتاده آگاه كند . تا چشم سوار بر سانچو افتاد با حربه‌اى كه در دست داشت حمله كرد و ضربه‌اى بزد و او را غرقه در خون خويش رها كرد و به شهر گريخت .\r\nبعيد مىنمايد كه اوراكا در اين جريمه بىتأثير بوده است . اين حادثه در ششم اكتبر سال 1072 م اتفاق افتاد .\r\nدر هرحال ، شورش در لشكرگاه قشتاله افتاد و سپاهيان ليونى و جليقى كه به خواست خود به اين جنگ نيامده بودند از لشكرگاه بيرون رفتند . قشتاليان پيكر پادشاه مقتول خود را برداشتند و در ديراونيا به خاك سپردند . بدين‌گونه سانچو كشتهء آزمنديهاى خود شد . مدت حكومتش هفت سال بود . او را به سبب جرأت و شهامتش  etreuF lE  يعنى « قوى » لقب داده بودند .\r\nاشراف ملك در برغش گردآمدند و آلفونسو را فراخواندند كه به جاى برادر پادشاه شود ، ولى به يك شرط و آن اينكه سوگند خورد كه به هيچ روى در قتل برادرش سانچو دست نداشته است . پس رسولان خود را به طليطله فرستادند . خواهرش اوراكا نيز به شتاب رسولان خود را نهانى نزد او فرستاد و پيش از آنكه المأمون بن ذو النون\r\n\r\n","description":"","footnote":"","page_name":" 399 ","page_number":407},
  {"content":"\r\n\r\nاز ماجرا آگاه شود ، او را خبر داد .\r\nدر اينجا روايات مختلف است . بعضى مىگويند هنگامى كه آلفونسو از كشته شدن برادر خبر يافت ، المأمون را آگاه ننمود و آهنگ آن كرد كه پيش از آنكه المأمون او را به تعهدهايى زيانبخش وادارد نهانى از طليطله خارج شود ؛ ولى ابن ذو النون خبر يافت و خواست در بندش كشد ، اما آلفونسو توانست بگريزد . البته اين روايتى ضعيف است . آنچه مورد تأييد از روايات موثق به دست مىآيد اين است كه آلفونسو خود در حال ، ميزبانش را از آنچه گذشته بود خبر داد و او نيز شادمانى نمود . آنگاه هرچه لازم بود از مال و اسب و غير آنها برايش مهيا ساخت و در برابر اينهمه خدمت فقط خواست كه با او رفتارى صادقانه داشته باشد و استقلال مملكتش را محترم دارد و او را بر ضد دشمنان مسلمانش يارى دهد و پس از آلفونسو پسر بزرگش كه به جاى او مىنشيند مشمول اين تعهد باشد . آلفونسو نيز تعهد كرد كه جز اين كارى نكند .\r\nالمأمون هداياى گرانبها تقديمش كرد و براى او از بزرگان طليطله موكبى عظيم و شكوهمند ترتيب داد كه تا مرز مملكتش او را همراهى نمودند . « 5 »\r\nلافونته مورخ گويد : « المأمون را پسرى كوچكتر بود كه اين تعهد به سببى كه بر ما مجهول است شامل او نمىشد . » سپس به رفتار المأمون با مهمان خود پرداخته ، مىگويد : « آنهمه تكريم كه المأمون بن ذو النون در حق آلفونسو به هنگام شوربختى و محنتش نمود با رفتار برادرش سانچو در حق او به كلى متباين است . سانچو برادر خود را در زندان يا دير محبوس مىسازد و اين امير مسلمان در قصر خود از او استقبال مىكند و چونان فرزند خويش گرامىاش مىدارد و سرابستان خود را تفرجگاه او قرار مىدهد و چون تختهاى پادشاهى قشتاله خالى افتاد به جوانمردى و كرم ، آلفونسو را يارى كرد تا بر هرسه تخت بىپادشاه استيلا جويد و جز آن نخواست كه با او رفتارى دوستانه داشته باشد . اين‌گونه اعمال كه از المأمون بن ذو النون سرزد از جوانمردى و كرمى حكايت دارد كه در اين نژاد - نژاد عرب - به وديعت نهاده شده است . » « 6 »\r\n\r\n\r\n","description":"","footnote":"\r\n( 5 ) .\r\n . 091 981 . p , . dibI : ladiP . M . R ; 004 - 893 . p , II . V , . dibI : etneufaL . M \r\n( 6 ) .  . 834 . p , II . V , . dibI : etneufaL . M \r\n","page_name":" 400 ","page_number":408},
  {"content":"\r\n\r\n\r\n2\r\nآلفونسو به سموره نزد خواهر خود اوراكا رفت . در آنجا اشراف و اسقفان از ليون و جليقيه آمدند . آلفونسو در پى يافتن وسايلى بود تا بىهيچ صعوبتى بر تخت پادشاهى قشتاله فرارود . بيشتر اشراف و اكثر مردم قتل سانچو را به اوراكا نسبت مىدادند و مىپنداشتند در اين اقدام ، آلفونسو را الهام داده است ؛ از اين‌رو چون آلفونسو به برغش رسيد و اشراف مملكت و بزرگان نزد او آمدند ، خواستند سوگند بخورد كه به هيچ روى در قتل برادرش سانچو دست نداشته است . آلفونسو گفت كه سوگند خواهد خورد ؛ اما هنگامى كه همه در كليسا جمع شدند تا مراسم سوگند اجرا شود هيچ‌يك از اشراف جرأت نكرد كه متصدى سوگند دادن شاه شود . در اين هنگام سوار سلحشور رودريگو دياث ( بعدها السيد ) سردار لشكر برادرش سانچو و مستشار او پاى پيش نهاد و خود سوگند دادن آلفونسو را به عهده گرفت . چون آلفونسو سوگند خورد رودريگو افزود كه از خدا مىخواهم كه اگر آلفونسو دروغ مىگويد خائنى را بر او مسلط كند تا بكشدش همچنانكه برادرش سانچو را كشت . اين جسارت السيد در دل آلفونسو اثرى نازدودنى داشت ؛ زيرا از آن پس هرگز دلش با اين سوار سلحشور صافى نشد و ميان آن دو روابط صميمانه برقرار نگرديد . « 7 »\r\nبدين‌گونه آلفونسو پادشاهى قشتاله يافت چنان كه پيش از اين پادشاه ليون و جليقيه بود ( دسامبر سال 1072 م ) و مملكت بزرگ اسپانياى مسيحى بار ديگر همان‌گونه كه در عهد فرناندو بود به وحدت خويش رسيد . هنوز زمانى نگذشته بود كه برادرش گارسيا پادشاه پيشين جليقيه از تبعيدگاه خود در اشبيليه بازگرديد به اين اميد كه به تخت شاهى خويش بازگردد . آلفونسو به رهنمود خواهر مكارش اوراكا او را به ديدار خويش فراخواند ، ولى چون به مكان ملاقات رسيد ناگهان او را گرفت و به زندان دژ لونا فرستاد .\r\nاين واقعه در فوريهء سال 1073 م اتفاق افتاد . گارسيا تا سال 1090 م كه وفات كرد\r\n\r\n\r\n","description":"","footnote":"\r\n( 7 ) .\r\n . 891 - 391 . p , . dibI : ladiP . M . R ; 404 . p , II . V , . dibI : etneufaL . M \r\n","page_name":" 401 ","page_number":409},
  {"content":"\r\n\r\nهفده سال در زندان ماند .\r\nروايت مسيحى حاكى است كه آلفونسو چون بر تخت نشست خواست از خدمات المأمون بن ذو النون سپاس گويد به اين طريق كه او را بر ضد ابن عباد يارى دهد .\r\nپس افواجى از سپاهش را به يارى او برد و با وى به قرطبه رفت و در حوالى آن دست به كشتار و تاراج زد ؛ ولى المأمون به شيوهء ديگر كه فرستادهء او حكم بن عكاشه انديشيده بود در سال 1075 م بر قرطبه مستولى شد و قشتاليان به هيچ‌وجه در آن حوادث شركت نداشتند .\r\nهنوز چند ماهى بر اين نگذشته بود كه المأمون بيمار شد و بمرد . پسرش هشام ملقب به القادر در طليطله به جاى او نشست ، و اين روايت مورخان مسيحى است . گويا اين هشام بيش از چند ماهى فرمان نرانده باشد ، يا اينكه به سبب پيوستگى شديدش به مسيحيان ، مردم او را خلع كرده باشند ؛ اما روايت عربى كه در نظر ما موثق‌تر مىنمايد حاكى است كه پس از المأمون ، نواده‌اش ملقب به القادر به جايش نشست . « 8 » و اين دليل بر آن است كه هشام اندكى پيش از وفات پدر مرده است . به هرحال ، روايت مسيحى كه مىگويد پس از المأمون پسرش هشام به خلافت نشست مىخواهد عهدشكنى آلفونسو را توجيه كند ، زيرا قرار بر اين بود كه استقلال كشور ميزبان خود را در زمان حيات و مدت حكومت فرزند بزرگش محترم دارد ؛ از اين‌رو القادر كه مورد حمله و هجوم او قرار مىگيرد ، نه پسر بلكه نوادهء اوست و در اين معاهده شركت ندارد . « 9 »\r\nدر واقع پس از مرگ المأمون بن ذو النون ، آلفونسو را هيچ كارى نماند جز آنكه لشكر به غزو طليطله برد و بر آن استيلا يابد . اين برنامه بنا به روايت سيلوس مذكور آن هنگام در ذهن آلفونسو شكل گرفت كه در طليطله مىزيست و فرصتى يافته بود كه در استحكامات شهر مطالعه كند و مواضع ضعف دفاعى آن را بشناسد و راههاى هجوم به شهر را در نظر گيرد .\r\nآلفونسو براى اجراى برنامهء خويش ترديد به خود راه نداد ؛ از اين‌رو از سال 1078 م به جمع‌آورى سازوبرگ و آذوقه پرداخت و اراضى طليطله را مورد حمله\r\n\r\n\r\n","description":"","footnote":"\r\n( 8 ) . ابن خلدون : العبر ، ج 4 / ص 161 . ابن الخطيب : اعمال الاعلام ، ص 179 .\r\n( 9 ) .  . 404 . p , II . V , . dibI : etneufaL . M \r\n","page_name":" 402 ","page_number":410},
  {"content":"\r\n\r\nقرار داد . خون مىريخت و ويران مىكرد و هرچه مزارع و باغ بود مىسوزانيد .\r\nآلفونسو سالهاى بعد نيز چنين كرد و در خلال اين مدت بر شهر طلبيره غلبه يافت ؛ سپس ساير مناطق ميان طلبيره و مجريط را تصرف نمود .\r\nدر اين مدت القادر در حكومت بر طليطله دچار مشكلات فراوان شده بود .\r\nاوضاع شهر پريشان شد و حوادثى دردناك رخ‌داد . چون القادر دريافت كه در برابر اين خرابكاريها ياراى مقاومتش نيست ناچار شد تحت حمايت آلفونسو درآيد و جزيه به گردن گيرد و چند دژ نزديك مرز قشتاله را به او سپارد ؛ ولى با همهء اينها پادشاه قشتاله بازنمىايستاد و اموال و اراضى بيشتر مىخواست . القادر در درون مملكت گرفتار خشم ملت خود شده بود ، آن‌سان كه شورش برخاست و او ناچار به فرار گرديد و از آلفونسو خواست او را يارى كند تا بار ديگر بر تخت پادشاهى خويش مستقر گردد .\r\nآلفونسو نيز تا بيشتر او را در چنگ خود داشته باشد به يارىاش برخاست و القادر به يارى سپاهيان مسيحى ، شهر برپاى خاسته را به فرمان آورد و بار ديگر زير سايهء شمشير مسيحيت بر تخت نشست . اين واقعه در سال 474 ه / 1081 م اتفاق افتاد .\r\nدر اين هنگام برنامهء استيلاى آلفونسو بر طليطله نضج گرفته بود و آخرين نيروهاى خود را بسيج مىكرد . المعتمد بن عباد صاحب اشبيليه چون آلفونسو را نيرومند يافت و ديد كه روى به سوى جنوب دارد با او پيمان دوستى بست و جزيه به عهده گرفت و در پيمان‌نامه آمده بود كه آلفونسو در اقدامات خويش بر ضد طليطله آزاد است . آلفونسو نيز تعهد كرده بود كه او را در برابر دشمنان مسلمانش يارى دهد . و اين همان پيمانى است كه مورخان مسيحى مىگويند براى مستحكم ساختن آن المعتمد دختر خويش زائده را نيز تقديم آلفونسو نمود . اين قصه‌اى است كه ما پيش از اين در اخبار المعتمد ابن عباد بطلان آن را به اثبات رسانيديم .\r\nآلفونسو به حق باور كرده بود كه طليطله اينك تحت الحمايهء اوست و ديگر نبايد مزارع آن را ويران و آذوقهء مردمش را معدوم سازد . آلفونسو از هنگام بازگشت القادر به پادشاهىاش در سال 1081 م ، چهار سال بود كه اين برنامهء ويرانگر را اجرا مىكرد .\r\nاو و همهء امراى طوايف بجز يكى از آنان - يعنى امير دلاور بطليوس - نزديك شدن شكست و سركوب را مىديدند ، ولى بىهيچ اقدامى بر سرجاى خود ايستاده بودند .\r\nاين از دور نگريستن و دست به اقدامى نزدن يا بدان سبب بود كه خود نيز مىترسيدند ،\r\n\r\n","description":"","footnote":"","page_name":" 403 ","page_number":411},
  {"content":"\r\n\r\nيا حميت و غيرت و اهتمام خويش را از دست داده بودند . عاقبت شهر قديمى و مهم اندلس در آغاز ماه صفر سال 478 ه / 25 ماه مه سال 1085 م به دست آلفونسوى ششم افتاد . چون به هنگام ذكر اخبار بنى ذو النون اين حوادث را به تفصيل آورده‌ايم در اينجا نيازى به تكرار نمىبينيم . تنها به اين نكته اشاره مىكنيم كه محاصره و فتح طليطله جنبهء يك جنگ صليبى داشت . در كنار سپاه قشتاله و ليون سپاهى هم از آراگون آمده بود و جمعى از داوطلبان و حادثه‌جويان نيز از فرانسه و ديگر جايها آمده بودند . بنابراين حمله به طليطله برنامهء مشترك همهء مسيحيان بود .\r\nچون طليطله فتح شد بار ديگر پايتخت اسپانياى مسيحى - چنان كه در ايام گتها بود - به آنجا منتقل گرديد و باز مركز اصلى كليساى اسپانيا شد و تا به امروز اين عنوان را حفظ كرده است . پس از فتح طليطله اسقف برنار فرانسوى رئيس دير ساهاگون در اثر نفوذ ملكه كونستانس كه زنى فرانسوى و اصولا از مردم بورگنى بود به رياست كليسا برگزيده شد . تعيين اين راهب به رياست كليساى اسپانيا تأثير شديدى در تطور مراسم و سنن آن داشت .\r\nاولين اقدام اين اسقف كه دليل بر ستم و تعصب اوست تعرضش به مسجد جامع طليطله است . آلفونسو به هنگام تسليم شهر تعهد كرده بود كه مسجد مسلمانان را بر جاى گذارد و هيچگاه مانع ايشان در اداى شعاير مذهبىشان نگردد ؛ ولى هنوز دو ماه از تسليم شهر نگذشته بود كه اين كشيش به تحريك ملكهء متعصب كونستانس براى از ميان بردن مسجد توطئه آغاز كرد . روحانيان مسيحى از ديدن آنهمه شكوه و جلال كه مسجد جامع طليطله را بود به رشك آمده بودند و اين در حالى بود كه كليساها بناهايى خرد و فقيرانه بودند ؛ كنت سسنندو حاكم شهر كوشش بسيارى كرد شايد اين كشيش را از تصميمش منصرف كند و عواقب شوم پيمان‌شكنى را برايش برشمرد ، ولى كشيش از تصميم خويش بازنگرديد و رفتن پادشاه را به ليون مغتنم شمرد و با جمعى از سواران به مسجد تاخت و محراب را ويران كرد و تصاوير و تنديسهاى مقدسين مذهب خود را در آنجا نهاد . روز بعد در مسجد مراسم قداس بجاى آورد . مسلمانان به هيجان آمدند و اگر پادگان بزرگ قشتاله در شهر نبود اين هيجان به يك شورش عظيم بدل مىگرديد . پادشاه آلفونسوى ششم از ماجرا آگاه شد و شتابان از ليون به طليطله آمد و چون خود پاىبند قول‌وقرارهايش بود سخت خشمگين شده بود . آلفونسو\r\n\r\n","description":"","footnote":"","page_name":" 404 ","page_number":412},
  {"content":"\r\n\r\nمعتقد بود براى جلوگيرى از شورش مسلمانان اقلا براى مدتى هم كه شده بايد به عهدى كه كرده بود وفا كند . او تظاهر كرد كه به زودى كشيش و ملكه را عقوبت خواهد كرد و آنان را در آتش خواهد سوخت . در اين هنگام مسلمانان پيش آمدند و از پادشاه به التماس خواستند كه آن دو را عفو كند ، شايد به اين اميد كه مسجد جامع خود بازستانند ؛ ولى اين آرزو تحقق نيافت و مسيحيان دست به كار شدند و مسجد جامع را به صورت كليسا درآوردند . در روز يكشنبهء هجدهم دسامبر سال 1085 م / پانزدهم شعبان سال 478 ه در كليساى جديد مجلس عظيمى برپا گرديد و پادشاه و اشراف و روحانيان همه در آن حضور يافتند . در اين مجلس برنار به مقام مطرانى فرابرده شد . « 10 »\r\n\r\n3\r\nبدون ترديد استيلاى آلفونسوى ششم بر طليطله بزرگترين كارهاى او بود . حتى از اواخر قرن هشتم ميلادى كه مملكت اسپانياى مسيحى در شبه جزيره تشكيل شد براى هيچ‌يك از پادشاهان مسيحى چنين پيروزى حاصل نشده بود .\r\nسقوط طليطله را در بر هم خوردن تعادل قوا در شبه جزيرهء اندلس تأثيرى فراوان بود . با اين فتح تفوق نظامى و سياسى اسپانياى مسيحى به اثبات رسيد . پادشاه قشتاله از آن‌پس عنوان امپراتورى يافت و سياست بازپس‌گيرى  ) atsiuqnoceR aL (  وارد مرحله‌اى تازه شد كه از ناحيهء ديگرى از رود تاجه آغاز گرديد ؛ ولى همين امر سبب شد كه اسپانياى مسلمان هم از خواب گران خويش بيدار شود . امراى طوايف نيز به وضع و موقعيت خود آگاه شدند و دريافتند كه اين تفرق و دشمنى كه در ميان آنهاست چه عواقب وخيمى دارد . در اين هنگام از ديگر برادران دينى خويش در آن‌سوى دريا\r\n\r\n\r\n","description":"","footnote":"\r\n( 10 ) . تاريخ تبديل مسجد جامع به كليسا در اوراقى خطى و منتشر نشده از تاريخ البيان المغرب ابن عذارى آمده است . اين اوراق را لوى پروونسال يافته و پيدال نيز آن را در كتاب خود  diC led anapsE aL  ( ص 307 و 308 ) نقل كرده است . ابن بسام در الذخيره ، ( قسمت چهارم ، مجلد اول / ص 131 و 132 ) در عباراتى مسجع به آن اشاره كرده است .\r\n","page_name":" 405 ","page_number":413},
  {"content":"\r\n\r\nيارى طلبيدند و امير المسلمين يوسف بن تاشفين به ندايشان پاسخ داد و با سپاه خود به شبه جزيره آمد . در اين هنگام آلفونسو پس از استيلايش بر طليطله به محاصرهء سرقسطه رفته بود تا امير آن المستعين بن هود را به پرداخت جزيه وادارد . چون از آمدن مرابطون خبر يافت شتابان از سرقسطه بيرون آمد تا با دشمنان جديد خويش روياروى شود .\r\nپس در ماه رجب سال 479 ه / اكتبر سال 1086 م نبرد زلاقه درگرفت و سپاه متحد اسلام بر سپاه مسيحيت پيروز شد و قواى آلفونسوى ششم را درهم كوفت و آلفونسو - چنان كه گفتيم - راه گريز در پيش گرفت .\r\nاما يوسف بن تاشفين پس از نبرد زلاقه و شكست آلفونسو به سبب مرگ پسرش امير سير مجبور شد به مغرب بازگردد . آلفونسو نفس راحت كشيد و بار ديگر به جمع‌آورى لشكر پرداخت . اين بار سيل داوطلبان مسيحى از نورمانها و فرانسويها و غيرايشان با احساس يك جنگ صليبى به سوى او جارى شد . هنوز چندى نگذشته بود كه آلفونسو تن و توش و اعتماد خويش بازيافت و بار ديگر با دشمنان خود در آوردگاه ديگرى مصاف داد . المعتمد بن عباد به طليطله حمله كرد و چندجا را متصرف شد ، ولى امراى طوايف بار ديگر به سيرت پيشين خود يعنى دشمنى و تفرقه بازگرديدند و هركس در كمين نابود كردن آن ديگرى نشست و نتوانستند بر ضد مسيحيان نيرويى درخور تشكيل دهند ؛ از اين‌رو السيد الكمپيادور همچنان در منطقهء بلنسيه سرگرم غارت و كشتار و حادثه‌جوييهاى خود بود و از سوى ديگر قشتاليان در پايگاه استوار خويش در دژ لييط ( اليدو ) واقع ميان مرسيه و لورقه كه چند سال پيش از اين بنا نموده بودند پىدرپى به اين نواحى حمله مىكردند . امراى طوايف از امير المسلمين يوسف بن تاشفين خواستند كه بار ديگر به يارى ايشان آيد . امير المسلمين براى بار دوم در سال 481 ه / 1089 م از آب بگذشت . المعتمد بن عباد صاحب اشبيليه نيز به او پيوست .\r\nالمعتصم صاحب المريه و تميم بن بلقين صاحب مالقه و برادرش عبد اللّه صاحب غرناطه و ابن رشيق صاحب مرسيه همه با قواى خود بيامدند . اينان مملكتهايشان در مشرق اندلس بود . امير المسلمين دژ لييط را محاصره كرد . هزار سوار و دوازده هزار پياده از مسيحيان از آن دفاع مىكردند ، ولى دژ در نهايت استوارى بود . آلات قلعه‌ستانى نتوانست در آن رخنه‌اى پديد آورد . مدت محاصره چهار ماه طول كشيد . محاصره -\r\n\r\n","description":"","footnote":"","page_name":" 406 ","page_number":414},
  {"content":"\r\n\r\nكنندگان به نوبت و دسته‌دسته بر آن مىتاختند و محاصره‌شدگان نيكو مقاومت مىكردند ، در حالى كه از شدت گرسنگى و ماندگى در درون دژ بر زمين مىافتادند . در اين‌حال ، ميان امراى اندلس اختلاف و سعايت از يكديگر بالا گرفته بود ؛ مخصوصا ميان ابن عباد و ابن رشيق . المعتمد بن عباد از ابن رشيق نزد امير المسلمين شكايت كرد و او را به غصب ولايت مرسيه متهم نمود و گفت كه در نهان با آلفونسو دوستى مىورزد و به او خراج مىپردازد . امير المسلمين را از ظاهر اين شكايت خوش‌آمد و در كار ابن رشيق از فقها فتوى خواست . آنها به مجرميت او فتوى دادند . امير المسلمين او را به ابن عباد تسليم كرد بدان شرط كه قصد جان او نكند . اين عمل در لشكرگاه محاصره‌كنندگان اثرى ناپسند داشت ، زيرا سرداران لشكر مرسيه بيشترشان از خويشاوندان ابن رشيق بودند ؛ پس ميدان كارزار را ترك گفتند و با افراد خود خشمگين بازگشتند و آذوقه‌اى را كه براى سپاهيان از مرسيه مىرسيد قطع كردند . امور لشكرگاه مختل شد و تنگى و گرانى همه‌جا را فراگرفت . از ديگرسو امير المسلمين كه ديد آلفونسو پادشاه قشتاله با لشكرى گران به يارى محاصره‌شدگان دژ مىآيد ، بهتر آن ديد كه لشكر بازگرداند و با او روبرو نشود . آلفونسو به دژ داخل شد . از همهء مدافعان دژ جز صد سوار و هزار پياده هيچ‌كس را نديد . ديگران از گرسنگى مرده بودند و چون ديد كه در نگهدارى آن دژ فايدتى نيست و انجام اين كار نياز به پادگان عظيمى دارد ، آنجا را رها كرد و فرمود تا باروهايش را ويران كنند و خود بازگشت . اين واقعه در سال 1089 م / 482 ه اتفاق افتاد . امير المسلمين به سردارى پسرش و فرماندهى ابن عايشه نيروى بزرگى در مشرق اندلس نهاد تا به فتح مرسيه و بلنسيه و پايان دادن به سيادت و رياست السيد در آن منطقه پردازد و خود به مغرب رفت . در اين سفر وقتى اختلال احوال و رفتار ناپسند و همتهاى پست و آزمنديهاى بسيار امراى اندلس را ديد با آنان دل بد كرد . « 11 »\r\nآلفونسو از آن پس به چند جنگ ديگر بر ضد مسلمانان دست يازيد . نخست در آهنگ فتح بلنسيه انديشيد تا السيد را از استيلاى بر آن محروم دارد . آنگاه لشكر به بلنسيه برد و در سال 1093 م / 485 ه آنجا را محاصره كرد . آلفونسو در اين حمله به يارى ناوگان\r\n\r\n\r\n","description":"","footnote":"\r\n( 11 ) . الحلل الموشيه ، ص 49 و 50 . ابن ابى زرع : روض القرطاس ، ص 99 . امير عبد اللّه : التبيان ، ص 110 - 113 . ابن الخطيب : اعمال الاعلام ، ص 247 . همچنين رجوع كنيد به :\r\n . 041 931 . p , III . V , eriotsiH : yzoD ; 904 563 , 463 . p , . dibI : ladiP . M . R \r\n","page_name":" 407 ","page_number":415},
  {"content":"\r\n\r\nجنوا و پيزا كه براى انجام اين مقصود با او پيمان بسته بودند ، اعتماد كرده بود ؛ ولى هنگامى كه السيد اراضى قشتاله را مورد حمله قرار داد اين برنامه با شكست مواجه گرديد . السيد در سال 1094 م بر بلنسيه دست يافت و هنوز اندك‌زمانى نگذشته بود كه مرابطون براى نجات آن بيامدند و گرداگردش را محاصره كردند . دستهء ديگر از لشكر مرابطون به حوالى طليطله رفت و در آنجا دست به آشوب و كشتار زد و قشتاليان منهزم شدند . لشكر سوم مرابطون روانهء قونقه گرديد و سپاه آلفونسو را به فرماندهى البارهانس درهم شكست . در خلال اين وقايعى كه قواى مرابطون بر قواى آلفونسوى ششم پيروزى مىيافت ، السيد در محاصرهء بلنسيه درگذشت و زنش خيمنا به آلفونسو پناهنده گرديد . آلفونسو به بلنسيه رفت و در مارس 1102 م وارد آنجا گرديد .\r\nمرابطون به سبب موقعيت خاصى كه داشتند به معارضهء او برنخاستند ؛ ولى او خود چون عظمت سپاه مرابطون را ديد ، از عاقبت‌كار بيمناك شد و با خيمنا و ديگر قواى مسيحى از بلنسيه بيرون رفت . مرابطون در ماه مه سال 1102 م / 495 ه به شهر داخل شدند . و ما همهء اين وقايع را به تفصيل در اخبار مملكت بلنسيه بيان كرديم .\r\nآلفونسو به شنترين از اعمال ولايت غربى لشكر برد و در سال 1093 م / 486 ه بر آن غلبه يافت . ظاهرا اين اقدام در خلال نبرد مرابطون در مملكت بطليوس بوده است و شنترين از اعمال آن به‌شمار مىآمد و مىدانيم كه بطليوس در ماه صفر سال 487 ه / مارس 1094 م به دست مرابطون افتاد .\r\nآخرين نبردى كه آلفونسو بر ضد مسلمانان به راه انداخت نبرد اقليش بود .\r\nامير المسلمين يوسف بن تاشفين در اين هنگام درگذشته بود ( سال 500 ه ) و پسرش على به جاى او نشسته بود . على بن يوسف بن تاشفين پس از آنكه به امارت نشست در اوايل سال 1108 ه / 501 م آهنگ از سرگرفتن جهاد با مسيحيان نمود و سردارى سپاه را به برادر بزرگش ابو طاهر تميم سپرد . امير تميم با لشكرى گران در حركت آمد و اراضى قشتاله را زير پى سپرد ، ولى دژ استوار اقليش راه پيشرفتش را سد كرد . ابو طاهر تميم دژ را محاصره نمود . آلفونسو لشكر به دفاع فرستاد ، زيرا ديگر پير و سالخورده شده بود و ياراى آنكه فرماندهى لشكر را به عهده گيرد ، نداشت . پس فرزند خود سانچو را همراه لشكر كرد تا روح حماسى را در سپاهيان برانگيزد . سانچو كودكى يازده ساله بود و مادرش زائده زن يا كنيز سوگلى مسيحى شدهء آلفونسو بود . ميان\r\n\r\n","description":"","footnote":"","page_name":" 408 ","page_number":416},
  {"content":"\r\n\r\nمرابطون و قشتاليان در برابر دژ اقليش نبردى سخت درگرفت . قضا را امير خردسال سانچو خود را به ميان معركه انداخت و ضربتى كشنده بر او وارد آمد و كشته شد .\r\nسرپرست او كنت گارسيادو گابره نيز در دفاع از او به قتل رسيد . در سپاه قشتاله شكست افتاد و روى به فرار نهادند . مرابطون جمع كثيرى از آنان را كشتند . گويند نزديك به بيست هزار تن كشته شدند . اين واقعه در 29 ماه مه سال 1109 م اتفاق افتاد . « 12 » اين پيروزى خاطرهء پيروزى زلاقه را زنده كرد . ضربهء محكمى كه بر روح آلفونسو وارد آمد مرگ تنها فرزند و ولىعهد او بود و با مرگ او نسل آلفونسو منقطع شد . آلفونسو پس از اين شكست و مرگ فرزند ديرى نپاييد و در بيست و نهم ژوئن سال 1109 م ديده از جهان فروبست . مدت حكومت او بر مملكت متحدهء مسيحى سى و هفت سال بود . حوادث اواخر زندگىاش با تاريخ مرابطون پيوند دارد ، ولى ما براى آنكه رشتهء حوادث گسيخته نشود آن را به اختصار بيان كرديم .\r\nپيش از آنكه سخن از عصر آلفونسوى ششم را به پايان آوريم لازم است شمه‌اى از اصلاحات داخلى او سخن گوييم . اين اصلاحات در بناى مملكت مسيحى و جامعهء اسپانيا از جهت دينى و دنيوى تأثير بسزا داشتند .\r\nدر اواخر قرن يازدهم و در عهد آلفونسوى ششم اولين نشانه‌هاى نفوذ دستگاه پاپ و سلطهء آن بر اسپانيا و پادشاهى اسپانيا نمودار شد . اين سلطه به مرور زمان ريشه گرفت چنان كه تا به امروز هم به قوت خود باقى است . در اين عهد هيأتهاى مذهبى از سوى كرسى رسولى به نزد پادشاهان اسپانيا مىآمدند و مىكوشيدند سيادت معنوى خود را بر آنها تحميل نمايند و رسوم و عادات گتى منسوب به قديس اسيدورو را لغو كنند و آيينهاى مذهبى رومى را جانشين آن سازند . دير بند كتى ساهاگون و رئيس راهبش برنار فرانسوى براى تحقق هدفهاى پاپ كوشش فراوان داشت و ما پيش از اين از اقدامات ملكه كونستانس زوجهء اول آلفونسو كه زنى فرانسوى از خاندانى از مردم برگونى بود ، در تأييد برنار آگاه شديم و ديديم چه‌سان برنار را پس از فتح طليطله به مقام مطرانى كليساى اسپانيايى رسانيد . برنار بعد از اين از جانب پاپ فرمانى\r\n\r\n\r\n","description":"","footnote":"\r\n( 12 ) . رجوع كنيد به ابن ابى زرع : روض القرطاس ، ص 104 . اشباخ : تاريخ المرابطين و الموحدين ، ص 117 و 118 .\r\n","page_name":" 409 ","page_number":417},
  {"content":"\r\n\r\nدريافت كرد كه او را در اين منصب خطير ابقا مىنمود . برنار در بسيارى از اسقف‌نشينها مردانى از هموطنان خود را برگماشت و دير ساهاگون پر از راهبان فرانسوى شد .\r\nو اينهمه علىرغم خصومت و خشم روحانيان اسپانيايى بود . همچنين دستگاه پاپ توانست رياست روحانى خود را بر اسپانيا تحميل كند و با وجود آنكه آلفونسو بسيارى از خواستهاى پاپ را رد مىكرد ، كرسى رسولى را تجليل مىنمود و براى آن مقامى ارجمند قايل بود .\r\nنيز در عهد آلفونسو اولين جنگ صليبى در مشرق آغاز شد ؛ ولى پاپ اوربانوس دوم فرمانى صادر كرد و شركت اسپانيا را در چنين جنگى ممنوع نمود ، زيرا دشمنان مسيحيت ، يعنى مسلمانان ، آنان را در درون سرزمينشان تهديد مىكردند و از اين گذشته در شبه جزيره براى افروختن آتش چنين جنگ مقدسى به اندازهء كافى آتشگيره دارند .\r\nجنگ مستمر ميان مسيحيان و مسلمانان رجال دين را وادار كرده بود كه در اين ميدان به پيكار پردازند و آنان نيز چون كنتها و اشراف در بيشتر مواقع همراه پادشاه به جنگ مىرفتند و در صف جنگجويان با دشمن مىجنگيدند و گاه خود فرماندهى برخى حملات را به عهده مىگرفتند .\r\nپادشاهى فقط در قشتاله موروثى بود ، اما در ديگر ممالك مسيحى اين وظيفهء اشراف بود كه پادشاه خود را برگزينند . در ممالك اسپانيا حق صلح و جنگ و فرماندهى سپاه و رياست قوهء قضاييه با شاه بود . گروهى از مردان خاص  ) initalaP (  او را يارى مىدادند و عنوانهاى مناصب ، بيشتر از نظام گتى گرفته شده بود .\r\nنظام فئوداليته در اين روزگاران در تكوين جامعهء اسپانيايى تأثير عظيمى داشت .\r\nبر طبق اين نظام ، جامعه را مراتب متعدد بود . بالاترين آن مرتبهء دوك يا والى بود .\r\nدوك سراسر ولايتى مثل جليقيه و اشتوريه را به اقطاع داشت . فروتر از او مرتبهء كنت يا قومس بود كه منطقهء معينى در اقطاع او بود ؛ سپس صاحبان املاك كوچكتر اينان يعنى بارونها يا متابعان قومسها بودند . اين سيستم ذاتا يك سيستم نظامى بود و مراتب و درجات غيرنظامى با درجات نظامى نزديك بود . مثلا دوك سپهسالار لشكر آن ولايت بود و كنتها زيردست او بودند و بارونها فرمانده سواران ، و سوار پايين‌ترين مراتب نظامى بود ؛ ولى سواران قوام لشكر بودند و سرنوشت پيروزى و شكست را آنان تعيين مىكردند . افواج پياده از اتباع بارونها و از حشم دوكها و قومسها تشكيل مىشدند .\r\n\r\n","description":"","footnote":"","page_name":" 410 ","page_number":418},
  {"content":"\r\n\r\nپادشاه همواره با اين بزرگان فئودال در كشمكش بود . بسيارى از مواقع مجبور مىشد با آنان مصالحه كند و خواستهايشان را برآورد و آنان بر خلاف ميل و خواست دربار بر برخى شهرها و ولايات اعمال نفوذ كنند .\r\nدر جوار اين نظام ، نظام فئوداليسم زراعى نيز به همين اسلوب درجه‌به درجه وجود داشت . مالكان بزرگ بخشهايى از زمين خود را به كشاورزان آزاد وامىگذاشتند تا آن را بكارند و نصف يا حد اقل ثلث محصول را به مالك بپردازند . اين واگذارى زمين به زارع ، محدود به زمانى معين نمىشد و زارع در واقع خود را مالك زمين به حساب مىآورد و پس از مرگ او زراعت در آن اراضى به همان شيوه به فرزندان او منتقل مىشد ؛ ولى اينان مجبور بودند در همانجا اقامت كنند و اگر آن ناحيه را ترك مىگفتند ديگر حق زراعت در آن نداشتند .\r\nشمار بردگان در اين عصرى كه جنگها پىدرپى بوقوع مىپيوست و عدهء اسيرانى كه به بردگى گرفته مىشدند ، فراوان بود . جماعات كثيرى از مسلمانان در جنگها يا حملاتى كه مسيحيان بر ضد مسلمانان به راه مىانداختند اسير مىشدند و اين اسيران را همواره برده مىساختند و به دشوارترين كارهاى كشاورزى وادارشان مىكردند و جز به پذيرفتن كيش مسيحيت از بردگى آزاد نمىشدند .\r\nاما از حيث قانگذارى ، آلفونسوى ششم بساط عدالت گسترد و حق « زور » را ملغى كرد . اين قانون به زورمندان اجازه مىداد كه به اتكاى زورشان براى خود حقوقى قايل شوند و بر دوكها و كنتها مقرر مىداشت كه مرتكبان جرايم را عقوبت كنند .\r\nهمچنين براى جرايم سواران سلحشور و قتل و تاراج آدمكشان و دزدان در سراسر مملكت كيفرهايى معين نمود .\r\nدر وضع قوانين ، بزرگان مملكت و اكابر روحانيان و اشراف در جايى شبيه به پارلمان به نام كورتس  ) setroC (  تحت رياست پادشاه گردمىآمدند . قانونى كه بر طبق آن عمل مىكردند قانون گتى ( قانون آلاريك ) بود كه بعدها با موادى كه بر آن افزوده يا كاسته بودند تعديل و به قوانين نيكو  ) soreuF soneuB (  معروف شده بود . در اين قانون آمده بود كه هرانسان آزادى حق دارد در برابر قضاة از خود دفاع كند و مىتواند براى دفاع از خود وكيل بگيرد ؛ ولى بر طبق قانونى كه آلفونسو وضع كرد يهوديان خود حق دفاع از خود را نداشتند . تقسيم ارث نيز بر طبق قانون گتى بود و پسران\r\n\r\n","description":"","footnote":"","page_name":" 411 ","page_number":419},
  {"content":"\r\n\r\nو دختران سهم مساوى مىبردند .\r\nمسئلهء وراثت پادشاهى مهمترين مسأله‌اى بود كه آلفونسو پيش از مرگش با آن روبرو شد . او از زنهاى متعدد خود تنها صاحب يك پسر شد و آن سانچو بود از زن يا كنيز سوگلى مسلمانش كه بعدها مسيحى شد و ماريا يا اليزابت نام گرفت و ما در اخبار بنى عباد قصهء او را نقل كرديم . اين پسر در نبرد اقليش به قتل رسيد . پس از قتل سانچو ، آلفونسو مىخواست دختر خود اوراكا را به جانشينى خويش برگزيند .\r\nمادر او ملكه كونستانس فرانسوى بود . چون كنت ريموند برگونى به اسپانيا آمد با اوراكا ازدواج كرد و پس از چندى بمرد و از او پسرى باقى ماند به نام آلفونسو ريموندس .\r\nآلفونسوى ششم براى تقويت تخت شاهى خود و وحدت مملكت ، اوراكا را به آلفونسوى اول پادشاه آراگون و ناوار داد . پس اعضاى مجلس مشاوره ( كورتس ) را به اجتماع در ليون فراخواند . اشراف و اسقفان و حكام ولايات و رجال دين و سواران سلحشور در مجلس حضور يافتند . آلفونسوى ششم در حضور ايشان فرمانهاى خود را در باب وارث تخت خويش صادر كرد . خلاصه‌اش آنكه اوراكا وارث تخت قشتاله و ليون و استورياس مىشود . آنگاه پسر او آلفونسو از ريموند صاحب مملكت جليقيه مىشود به شرطى كه تحت نظر پادشاه قشتاله باشد . كنت هانرى داماد آلفونسو امارت پرتغال مىيابد ، ولى او نيز تابع سلطنت قشتاله خواهد بود و اگر اوراكا از آلفونسو پادشاه آراگون صاحب فرزندى نشد همهء مملكت به پسرش آلفونسو از ريموند يعنى به نوهء آلفونسوى ششم تعلق مىگيرد . آلفونسو آن كودك را به عمش اسقف ويين و كنت ترافا سپرد تا به شيوهء پادشاهان تربيتش كنند و امارت جليقيه را تحت وصايت آن دو قرار داد كه بىهيچ نقص يا رجوعى از آن كودك باشد . « 13 »\r\n\r\nناوار و آراگون\r\nدر آغاز اين فصل ديديم كه چگونه گارسيا پادشاه ناوار در نبرد اتابوركا - نبردى كه ميان او و برادرش فرناندو در سال 1054 م واقع شد - به هلاكت رسيد و چه‌سان\r\n\r\n\r\n","description":"","footnote":"\r\n( 13 ) . در باب اعمال آلفونسو و اصلاحات داخلى او به تاريخ المرابطين و الموحدين نوشتهء اشباخ رجوع كرده‌ايم ( ص 120 - 135 ) .\r\n","page_name":" 412 ","page_number":420},
  {"content":"\r\n\r\nفرناندو پسر برادر مقتول خود سانچو را به جاى پدر بر تخت فرمانروايى ناوار جاى داد ، ولى بدان شرط كه مطيع فرمان او باشد .\r\nدر اين هنگام راميرو پسر سانچوى بزرگ بر آراگون فرمان مىراند و در آغاز حكومتش لشكر به مملكت ناوار برد تا آن را از برادرش گارسيا بستاند ؛ ولى چنان كه ديديم به هزيمت رفت و لشكرش پراكنده گرديد و مجبور شد سالى چند به آرامش گرايد تا به كارهاى خود انتظامى دهد و براى قيام ديگر آماده شود . چون برادرش گارسيا هلاك شد و پسرش سانچو به جاى او نشست او همچنان آرامش خود را در قبال همسايه‌اش ناوار حفظ كرد ؛ ولى وجههء عمل خود را حمله به مملكت سرقسطه قرار داد و آهنگ جنگ آن ديار كرد .\r\nامير سرقسطه المقتدر بن هود از فرناندو پادشاه قشتاله يارى طلبيد . او نيز بخشى از سپاه خود را به يارىاش فرستاد و ميان دو سپاه در سال 1063 م در جرادوس نبردى درگرفت كه راميرو منهزم شد و به قتل رسيد .\r\nسانچو پسر راميرو معروف به سانچو راميرز جانشين او بر تخت فرمانروايى آراگون گرديد . چون فرناندو پادشاه قشتاله بمرد پسرش سانچو آهنگ تسلط بر مملكت ناوار نمود و سانچو پادشاه ناوار كه از آزمنديهاى پادشاه قشتاله آگاه بود با همسايهء خود سانچو راميرز پيمان دوستى بست . سانچو به جنگ سانچو راميرز و هم‌پيمانش رفت و آن دو توانستند روبروى او بايستند و در نبرد ويانا در سال 1067 م منهزمش گردانند .\r\nسانچو مدت بيست و دو سال بر ناوار فرمان راند . در عهد او ناوار در ميان همسايگانش از ثباتى خاص بهره‌مند بود و المقتدر بن هود صاحب سرقسطه در سال 1069 م بر عهده گرفت كه به ناوار جزيه دهد و با سانچو پيمانى منعقد كرد كه حاضر است او را در نبرد بر ضد دشمنانش خواه از مسلمانان و خواه از مسيحيان يارى دهد .\r\nاين پيمان دوستى در سال 1073 م بار ديگر تجديد شد و هنوز اندك‌زمانى نگذشته بود كه سانچو در كمينى كه برادرش ريموند و خواهرش ارمزنده براى او تعبيه كرده بودند كشته شد .\r\nمردم ناوار از اين جنايت به خشم آمدند و سانچو راميرز را فراخواندند تا بر تخت ناوار فرارود ؛ ولى ريموند از آلفونسو پادشاه قشتاله يارى خواست و از\r\n\r\n","description":"","footnote":"","page_name":" 413 ","page_number":421},
  {"content":"\r\n\r\nناحيهء غربى ناوار به آنجا لشكر برد و سانچو راميرز از جانب شرقى آمد و دو پادشاه تفاهم كردند كه ناوار را ميان خود تقسيم كنند و اين در حالى بود كه دو پسر پادشاه مقتول دستشان از هراقدامى كوتاه بود . پس سانچو بر جزء واقع در منطقهء پيرنه مستولى شد كه بنبلونه پايتخت آنجا بود و آلفونسو بر بخش محاذى نهر ابرو دست يافت .\r\nبدين‌گونه مملكت مستقل ناوار چندى استقلال خود را از دست داد ؛ استقلالى كه مدتى مديد از آن دفاع كرده بود . مملكت آراگون نمو كرد و گسترش يافت و نقش عظيم خود را در شمال شرقى اسپانيا ايفا نمود .\r\nنگاه آزمندانهء سانچو راميرز بويژه متوجه همسايهء جنوبى يعنى مملكت اسلامى سرقسطه بود . پس مونتشون را محاصره كرد و در سال 1089 م تصرفش نمود . سپس به محاصرهء وشقهء استوار ، مستحكم‌ترين شهر شمالى مملكت سرقسطه پرداخت ؛ ولى پس از اندك مدتى در پاى باروهاى شهر بمرد و پسر و جانشينش پدر وى اول محاصره را ادامه داد . المستعين از پادشاه قشتاله يارى خواست و براى نجات شهر در محاصره افتاده لشكر در حركت آورد . ميان او و پدر و در كرازه نبردى سخت افتاد . المستعين و هم‌پيمانانش از قشتاليان به سختى منهزم شدند و پس از چند روز وشقه تسليم شد . اين موضوع را نيز به تفصيل در جاى خود در اخبار مملكت سرقسطه آورده‌ايم .\r\nسال بعد پدر و باقواى خود به يارى هم‌پيمانش السيد الكمپيادور كه با مرابطون مىجنگيد رفت . اين‌بار در مندير نزديك بلنسيه شكست در لشكر مرابطون افتاد .\r\nپدر وى اول تا سال مرگش - سال 1105 م - بر تخت آراگون استقرار داشت .\r\nپادشاهى دلير بود . او بود كه با فتح وشقه و بربشتر مقدمات سقوط مملكت سرقسطه را فراهم كرد . سقوط قطعى آن بعدها به دست برادر و جانشينش آلفونسو انجام گرفت .\r\nپدر و در دين خود مردى سخت متعصب و پرهيزگار بود . هرشهر اسلامى را كه مىگشود در حال ، مساجدش را به كليساها تبديل مىكرد و در كليساها و ديرها بسيار نماز بجاى مىآورد . چون تنها پسرش پيش از وفاتش درگذشت برادرش آلفونسوى اول آراگونى معروف به « جنگجو » جانشين او شد . همين آلفونسو بود كه بعدها با اوراكا دختر آلفونسوى ششم پادشاه قشتاله ازدواج كرد و بدين‌گونه بر سراسر مملكت فرمانروايى يافت و از بزرگترين ملوك اسپانيا گرديد .\r\n\r\n","description":"","footnote":"","page_name":" 414 ","page_number":422},
  {"content":"\r\n\r\n\r\nامارت برشلونه\r\nدر كنار ممالك اسپانياى مسيحى كه در نيمهء شمالى شبه جزيرهء اسپانيا تشكيل شده بود ، در جانب شمال شرقى در دامنهء جبال پيرنه امارت مسيحى ديگرى بود به نام امارت يا كنت‌نشين برشلونه . و ما مىدانيم كه برشلونه نخستين ثغر عظيمى بود در شمال شبه جزيره كه مسلمانانش از دست دادند . اين شهر را شارلمان ( كارل كبير ) در سال 185 ه / 801 م در ايام حكم بن هشام تصرف كرد و آن را شهر مرزى مملكت گتى يا اسپانيايى كه در پشت جبال پيرنه به وجود آورده بود گردانيد تا بتواند نگهبان حدود جنوبى فرانسه گردد . قبلا پادشاهان فرنگان حكام اين شهر مرزى را از ميان اشراف و كنتهايى كه به اصل گوتى يا فرانكى انتساب داشتند برمىگزيدند . چون مملكت فرنگان روى به ضعف نهاد و از حمايت ثغر و يارى رساندن به آن بازماندند ، اين كنتها به نيروى خويش غره شدند و خود را دور از مركز حكومت يافتند و اعلان استقلال نمودند و ناحيهء ثغر به چند امارت يا كنت‌نشين كوچك تقسيم گرديد كه مهمتر از همه امارت برشلونه بود . در اواخر قرن دهم خاندان بورل بر آن فرمان مىراندند و در زمان ايشان بود كه المنصور بن ابى عامر به غزاى برشلونه رفت و شهر را بگرفت و ويران نمود . اين پيروزى در سال 375 ه / 985 م اتفاق افتاد ، ولى ابن ابى عامر نخواست شهر را در دست نگه دارد . چون دولت عامرى سقوط كرد و آشوب در قرطبه افتاد ، واضح صقلابى از امير برشلونه كنت رامون بورل و همتاى او كنت ارقله يارى طلبيد تا با گرفتن اموال بسيارى او را در رويارويى با بربر يارى دهند . در نبردهايى كه در سال 400 ه / 1010 م رخ‌داد در كنار المهدى محمد بن هشام شركت جست . از اوايل قرن يازدهم برشلونه را در زير فرمان خاندان برنگر مىبينيم . مؤسس اين خاندان كنت رامون برنگر بزرگ از سال 1035 تا 1076 م بر آن شهر حكومت كرد . در عهد او دامنهء آن امارت‌نشين گسترش يافت و ارقله و شرطانيه نيز به آن افزوده گرديد ؛ سپس ولايت قرقشونه در ناحيهء ديگر از جبال پيرنه به آن منضم شد . اين شهر را دو دختر فرمانرواى آن كنت روجر سوم خريدند . منضم شدن اين بخش از اراضى لانگدوك به امارت برشلونه نتيجهء مهمى دربرداشت و آن پيوستگى ميان شهر مرزى گتى قديم و جنوب فرانسه بود و خود پايگاهى شد براى سواران حادثه‌جويى كه از ديار فرنگان\r\n\r\n","description":"","footnote":"","page_name":" 415 ","page_number":423},
  {"content":"\r\n\r\nبا روحيه‌اى مذهبى در پى طالع خويش در حركت بودند و در اينجا به سپاهيان مسيحى كه در مقابل مسلمانان مىجنگيدند ، مىپيوستند .\r\nيكى از مهمترين اعمال برنگر اول ، اصلاحات قضايى اوست . او در سال 1068 م براى مشاورت جمعى از بزرگان برشلونه را گردآورد و اين پارلمان قانون جديدى صادر كرد كه قانون عرفى برشلونه  ) anolecraB ed segasU (  ناميده شد تا در كنار قانون قديم گتى به اجرا درآيد .\r\nچون رامون برنگر اول درگذشت دو پسرش برنگر و رامون بر وفق وصيت او به حكومت ادامه دادند ؛ ولى به زودى ميانشان خلاف افتاد و كار به آنجا كشيد كه هردو كنت برشلونه باشند و به تناوب هريك شش ماه حكومت كنند . در سال 1082 م رامون به ناگهان كشته شد . ظن قوى بود كه اين ، كار برادر اوست . برنگر خود به تنهايى به حكومت پرداخت ، ولى چنان وانمود كه وصى پسر خردسال برادرش رامون سوم نيز هست .\r\nبنى هود امراى سرقسطه كه همسايگان امارت برشلونه بودند به توانمندى سواران قطلونيايى كه از ابناى اين مملكت بودند اعتقاد داشتند و هرچندگاه از آنان يارى مىخواستند . امراى برشلونه در اين هنگام همان نقشى را بازى مىكردند كه ديگر پادشاهان مسيحى در يارى رساندن به امراى مسلمان ، خواه بر ضد مسلمانان ديگر يا بر ضد مسيحيان كه همكيشان ايشان بودند . و ما در بيان اخبار مملكت بلنسيه و سرقسطه به بسيارى از نظاير آن اشارت كرديم . مهمترين اقدامى كه از سوى خاندان برنگر صورت گرفت ، يارى خواستن المستعين بن هود بود از كنت برنگر در برنامهء او براى فتح بلنسيه . كنت را با السيد كينه‌اى عجيب بود . پس با قواى خود به محاصرهء بلنسيه رفت و مدتى در محاصرهء آن گذرانيد تا السيد با سپاه خود به شهر نزديك شد . ميان السيد و كنت چند نامهء توهين و تهديدآميز ردوبدل گرديد . عاقبت كارشان به جنگ كشيد . كنت شكست خورد و به اسارت افتاد . السيد او را با گرفتن فديهء عظيمى آزاد كرد ؛ سپس ميانشان دوستى افتاد و كنت محاصرهء شهر را ترك گفت و با قواى خود بازگشت . اين حادثه در سال 1090 م اتفاق افتاد .\r\nموضوع قابل ذكر اين است كه كنت برنگر كمى پيش از اين واقعه با سپاه آلفونسوى ششم در نبرد زلاقه ( 1086 م ) در كنار ديگر پادشاهان مسيحى در حالى كه\r\n\r\n","description":"","footnote":"","page_name":" 416 ","page_number":424},
  {"content":"\r\n\r\nهمه ايمان داشتند در يك جنگ صليبى شركت دارند ، جنگيده بود .\r\nكنت برنگر تا سال 1092 م در قطلونيه حكومت كرد ؛ سپس زمام امور را به پسر برادرش رامون برنگر سوم - كه هنوز جوان بود - سپرد و خود براى زيارت به مشرق رفت . رامون با لياقت و كفايت تمام چندى حكومت كرد و در جنگهايى كه بعدها با مرابطون كرد پيروز گرديد .\r\n\r\n","description":"","footnote":"","page_name":" 417 ","page_number":425},
  {"content":"\r\n . \r\n","description":"","footnote":"","page_name":" 418 ","page_number":426},
  {"content":"\r\n\r\n\r\nفصل سوم مسيحيان معاهد\r\nپس از آنكه از تاريخ ممالك اسپانياى مسيحى سخن گفتيم اكنون با اندكى تفصيل از مسيحيان معاهد و احوال ايشان در عصر طوايف سخن مىگوييم . در اين عصر ، انحلال سياسى و نظامى ، اسپانياى مسلمان را فراگرفت و جنگهاى داخلى ، آن مملكت واحد را قطعه‌قطعه كرد و ممالك مسيحى دست تطاول به سوى آن گشودند و ما مىدانيم كه اين گروه از مسيحيان در آن روزگاران به صورت اقليتى مهم در شهرهاى بزرگ اندلس چون قرطبه و اشبيليه و طليطله و بلنسيه و سرقسطه مىزيستند . اين اقليتهاى مسيحى در نهايت امنيت و اطمينان در سايهء حكومت اسلامى غنوده بودند و در عين آزادى به فعاليتهاى مادى و دينى خويش مىپرداختند و همواره مورد محبت و اعتماد خلفا بودند و بيشترشان مناصب مهم ادارى و دربارى داشتند . بسيارى از ايشان زبان عربى مىدانستند ، ولى به زبان اصلى خود رومى  ) ecnamoR (  كه آن روزها در سراسر ممالك اسپانياى مسيحى ، زبان اكثريت بود سخن مىگفتند . با اين زبان بسيارى از بزرگان صقلابيان در دربار اندلس و بعضى از بزرگان مسلمان چون وزيران و دبيران ، آشنايى كامل داشتند . مسيحيان معاهد نيز به اين زبان مىنوشتند و در درون جامعهء اسلامى كه در آن مىزيستند در گفتگوها و معاملاتشان آن را به كار مىبردند . مسلمانان\r\n\r\n","description":"","footnote":"","page_name":" 419 ","page_number":427},
  {"content":"\r\n\r\nگاهى برخى عبارات اين زبان رومى را كه « اللطينيه » مىگفتند ، بويژه در پاره‌اى مسائل علمى استعمال مىكردند . « 1 »\r\nچون دستگاه خلافت فروپاشيد و با رفتن آن حكومت مركزى نيز از ميان رفت و دول طوايف روى كار آمدند در احوال مسيحيان معاهد هم تغييراتى حاصل شد . البته چنين نبود كه اين تغيير همه بر ضد مصالح يا آزاديهاى ايشان باشد ، زيرا سرنوشت و اوضاع و احوال ايشان در هردولتى از دول طوايف مربوط به وضع خاص آن دولت و بر سياست محلى آن مبتنى بود . به‌طور كلى مىتوانيم بگوييم كه با مسيحيان معاهد در ايام ملوك الطوايفى نيز آنچنان جوانمردانه رفتار مىشد كه در عصر خلفا . حتى گاه اين دول در چنان وضعى قرار مىگرفتند كه مجبور بودند با مسيحيان معاهد با نرمى و مداراى بيشترى رفتار كنند . چون توفان جنگهاى داخلى در قرطبه وزيدن گرفت و دستگاه خلافت فروپاشيد اوضاع و احوال مسيحيان معاهد هم روى در پريشانى نهاد .\r\nاينان به جبههء عامريان گرايش داشتند و از ستم و تجاوز بربرها مىترسيدند . وقتى بربرها بر پايتخت خلافت استيلا يافتند جمع كثيرى از ايشان در پى غلامان عامرى به شرق اندلس رهسپار شدند و آنگاه كه دولت بنى جهور در قرطبه روى كار آمد ، حكومت جماعت در تأمين معاهدين و حمايت ايشان سعى بليغ كرد . ابو الوليد بن جهور وزير خود ابن زيدون شاعر بزرگ را فرمان داد كه « در شؤون اهل ذمه نظر كند و مشكلاتى را كه بر ايشان پيش آمده است مرتفع سازد . » « 2 »\r\nاين توجه به امور مسيحيان معاهد منحصر به حكومت قرطبه نبود بلكه دول ديگر طوايف نيز براى تأمين رفاه و حمايت و جلب محبت معاهدين گامهايى برداشتند .\r\nعلت اين سياست دوستانه روشن بود : مملكت مسيحى قشتاله از نظر نظامى مملكتى توانمند بود و آلفونسوى ششم پادشاه قشتاله با حملات پىدرپى و مطالبات مالى ، دول طوايف را زير فشار مىگذاشت و امراى طوايف براى جلب دوستى او بر يكديگر سبقت مىگرفتند تا از شرش در امان مانند ؛ بعضى نيز از او براى جنگ با همسايگان مسلمان خود يارى مىطلبيدند . اقليتهاى مسيحى در شهرهاى بزرگ اندلس در چنين\r\n\r\n\r\n","description":"","footnote":"\r\n( 1 ) .  . 124 814 . p , lonapsE led senegirO : ladiP . M . R \r\n( 2 ) . ابن الابار : اعتاب الكتاب ( نسخهء خطى اسكوريال ) ، برگ 16 الف .\r\n","page_name":" 420 ","page_number":428},
  {"content":"\r\n\r\nموقعيتى به صورت نهانگاههاى مخاطرات و دسيسه‌ها به نظر مىآمدند و همين امر امراى طوايف را به حمايت و مدارا با ايشان وامىداشت . بنى عباد بيش از ديگر امراى طوايف در جلب مودت اينان مىكوشيدند ، زيرا بيش از ديگر طوايف در جلب دوستى مملكت قشتاله سعى مىورزيدند . مسيحيان معاهد را در دربار آنان مكانتى رفيع بود .\r\nبرخى شعر مىسرودند چون ابن المرجرى الاشبيلى و ابن مرتين ، و سردار سپاه ابن عباد در فتح قرطبه محمد بن مرتين از خاندانى مسيحى بود . بنى عباد بودند كه كنت سسنندو را از خردسالى پرورش دادند تا باليده شد ؛ سپس او را در دربار خود منزلتى بلند دادند و در كارهاى خاص و مهم سياسى به‌كار گرفتند « 3 » . بنى مناد ملوك غرناطه - از خاندانهاى بربر - در آغاز كارشان با يهوديان نيكى كردند و چون بر قبيلهء صنهاجه غلبه يافتند در سال 459 ه / 1066 م به سركوبى ايشان پرداختند . امير غرناطه عبد اللّه بن بلقين نوادهء باديس به مسيحيان روى آورد و چون خود در تحت حمايت پادشاه مسيحى قشتاله قرار گرفت و جزيه پرداخت ، مسيحيان معاهد نيز در غرناطه روزگار خوشى يافتند و نيرو گرفتند و امير عبد اللّه خواص خود را از ميان اكابر مسيحيان قشتالى برگزيد .\r\nاينان امير مسلمان را در امور نظامى و ادارى يارى مىنمودند . برخى از اين مسيحيان از بزرگان سواران سلحشور بودند . « 4 »\r\nمسيحيان معاهد در شرق اندلس و بويژه مملكت دانيه سخت مورد حمايت بودند و در امور دينى خود آزاد . غلامان صقالبه كه بر شرق اندلس سيطره يافته بودند بيش از ديگر رؤسا با معاهدين رفتارى پسنديده داشتند و مجاهد العامرى صاحب مملكت دانيه و جزاير و همچنين جانشين او على اقبال الدوله در حق مسيحيان نهايت مهربانى و تسامح را مبذول مىداشتند ؛ چنان كه گفته مىشود مجاهد العامرى خود از اصل مسيحى بود و زنش نيز مسيحى بود و پسرش على در آغاز جوانى ميان مسيحيان سردانيه پرورش يافت و به دين و عادات آنان گرويد و چون از اسارت آزاد شد و به بلاد اسلامى بازگشت مسلمان شد . گذشته از اين علايق ، مجاهد و پسرش با اين سياستى كه در پيش گرفته بودند خود را از تجاوز پادشاهان مسيحى در امان داشته بودند و مملكت دانيه سالهاى دراز در صلح و آرامش بسر آورد .\r\n\r\n\r\n","description":"","footnote":"\r\n( 3 ) .\r\n . 724 . p , II . T , ) 7491 , dirdaM ( sebarazoM soL : sagigaC sal ed ordisI \r\n( 4 ) .  . 394 . p , II . T , . dibI : sagigaC sal ed ordisI \r\n","page_name":" 421 ","page_number":429},
  {"content":"\r\n\r\nدر آنجا مملكت ديگرى بود از ممالك طوايف كه موقعيتش ايجاب مىكرد با رعاياى مسيحى خود راه مدارا و گذشت در پيش گيرد و اين مملكت سرقسطه بود كه ميان چهار مملكت از ممالك مسيحى يعنى قشتاله و ناوار و آراگون و برشلونه واقع شده بود . از آنجا كه سرقسطه ميان اسپانياى مسلمان و اسپانياى مسيحى حايل بود و به سبب انبوه مسيحيانى كه در آنجا مىزيستند مجبور به اتخاذ سياست اعتدال و تسامح نسبت به مسيحيان بود . اين منطقه يعنى منطقهء ثغر اعلى از زمان بنى قسى و بنى الطويل و جز ايشان از زعماى مولدين ، ميدانى وسيع براى برخورد عناصر مسلمان و مسيحى و اختلاط و آميزش آنان با يكديگر بود ؛ از اين‌رو معاهدين در اين منطقه بيشتر اظهار وجود مىكردند و در كارهاى مهم سياسى و اجتماعى شركت مىنمودند .\r\nبنى تجيب حكام ثغر اعلى و پس از ايشان بنى هود صاحبان مملكت سرقسطه مسيحيان معاهد را زير پرحمايت خويش مىداشتند . بويژه بنى هود به موقعيت خويش در بين ممالك مسيحى آگاه بودند و اين ممالك مسيحى همواره براى گرفتن باژوساو يا جدا كردن قطعه‌اى از قلمرو مملكت ، آنان را زير فشار قرار مىدادند ؛ از اين‌رو اقليت مسيحيان را در كشور خود كاملا آزادى داده بودند تا هم از دسايس ايشان در ايجاد آشوبهاى داخلى در امان مانند و هم روابط مودت‌آميزى با دول مسيحى داشته باشند . المقتدر بن هود بزرگترين ملوك سرقسطه بيش از همه نسبت به مسيحيان گذشت داشت و از وزيران مقرب او وزير مسيحىاش ابو عامر بن غندشلب  ovlasidnuG  كه اديب و شاعر هم بود جاى خاص داشت . آرى ، در سال 1065 م در عهد المقتدر در سرقسطه يك بار مسيحيان را كشتار كردند و آن هم به سبب تجاوز شنيع نورمانها بر مسلمانان بربشتر بود ؛ ولى اين يك حادثهء منفرد بود و دنبالهء آن گرفته نشد . از سوى ديگر ديديم كه بنى هود چه‌سان به دوستى و هم‌پيمانى همسايگان خود اعتماد مىكردند و جمعى از مسيحيان را به‌عنوان مزدور در سپاه خود جاى مىدادند و اينان بودند كه نخستين بار السيد الكمپيادور را به خدمت گرفتند و مدتى به دوستىاش اعتماد نمودند . « 5 »\r\nاما به اين حقيقت بايد اعتراف كرد كه مسيحيان معاهد با اينهمه رعايت و حمايتى كه از سوى امراى طوايف در حق ايشان اعمال مىگرديد - حال به هرسببى كه بوده\r\n\r\n\r\n","description":"","footnote":"\r\n( 5 ) .\r\n . 364 264 , 454 , 254 , 154 , 744 . p , II . T , . dibI : sagigaC sal ed ordisI \r\n","page_name":" 422 ","page_number":430},
  {"content":"\r\n\r\nاست - هرگز با مسلمانان دل يكى نكردند و تا فرصتى به دست مىآوردند به پادشاهان مسيحى مىگراييدند تا بر مسلمانان ضربت وارد آورند ، و در طول تاريخ ملوك الطوايف نمونه‌هاى بيشمارى از اين‌گونه رفتار مشاهده شده است . مثلا در محاصرهء قلمريه و فتح آن در سال 456 ه / 1064 م مسيحيان معاهد نقش مهمى داشتند . آنان كه در اين منطقه فراوان بودند در يارى رساندن به پادشاه قشتاله فعاليتى بسزا داشتند ، چنان كه راهبان دير لوربان همهء ذخاير انبارهاى خود را به مسيحيان مهاجم تسليم كردند . « 6 » مسيحيان معاهد در طليطله در ايام القادر بن ذو النون دست به دسيسه‌هايى زدند و در درون شهر پريشانى و آشوب ايجاد كردند و پيوسته با آلفونسوى ششم و يارانش در رابطه بودند و دشمنان مسلمانان را بر ضد آنان تقويت مىكردند . عاقبت ، كار به آنجا كشيد كه راه آلفونسو را براى فتح شهر گشودند . همچنين مسيحيان معاهد در بلنسيه نقشى چنين داشتند . اينان السيد را در حادثه‌جوييهايش براى محاصرهء شهر و استيلاى بر آن يارى دادند . پيدال اين‌گونه اعمال مسيحيان در توطئه بر ضد مسلمانان را چنين بيان مىكند كه « ستارهء اقبال مسيحيان معاهد پس از انقراض دولت مركزى اندلس و روى كار آمدن امراى ناتوان طوايف درخشيدن گرفت و توانستند خدمات مهمى به مسئلهء رهايى مسيحيان بنمايند . » « 7 »\r\nاز اين‌رو مىبينيم پس از سقوط طليطله و اشتداد روحيهء تجاوز از سوى اسپانياى مسيحى ، در سراسر اندلس نيز دشمنى با مسيحيان بعد تازه‌اى يافت . فقها فرياد برآوردند كه بايد بر مسيحيان سخت گرفت و آزاديهايى را كه به آنان داده شده است بار ديگر سلب نمود . بدين سبب است كه ابن عبدون در نامهء خود در باب حسبت - و آن قوانينى است كه در آغاز عصر مرابطون وضع گرديد - اعلام مىكند كه بايد بانگ ناقوس كليساها در بلاد اسلامى قطع گردد و چون كشيشان دچار سوء اخلاق شده‌اند ، بايد همچنانكه در بلاد مشرق رسم است ، ازدواج كنند و نبايد گذاشت در خانهء كشيش ، زنى يا حتى پيرزالى و جز آن خدمت كند . زنان مسيحى حق ندارند جز در روزهاى رسمى يا اعياد قدم به كليسا گذارند . و بايد به هيچ‌يك از يهوديان و مسيحيان كتاب علمى فروخته نشود مگر آنكه مربوط به شريعت ايشان باشد ؛ زيرا اينان كتب علمى\r\n\r\n\r\n","description":"","footnote":"\r\n( 6 ) .  . 554 . p , II . T , . dibI : sagigaC sal ed . I \r\n( 7 ) .  . 424 . p , lonapsE led senegirO : ladiP . M . R \r\n","page_name":" 423 ","page_number":431},
  {"content":"\r\n\r\nرا ترجمه مىكنند و آنها را به خود يا اسقفان خويش نسبت مىدهند و حال آنكه اينها تأليفات مسلمانان هستند . همچنين هيچ طبيب يهودى يا مسيحى حق معالجهء مسلمانان را ندارد . « 8 »\r\nاين‌گونه فرمانها هرچند كار مسيحيان را دشوار مىنمود ولى چون عكس العمل اعمال توطئه‌آميز ايشان بود هنگامى كه از سوى حكومت دينى مرابطون اعلام شد سمت قبول يافت . جرأت و جسارت معاهدين هنگامى به اوج خود رسيد كه آلفونسوى جنگجو پادشاه آراگون را فراخواندند كه به جنگ مسلمانان اندلس آيد و وعده دادند كه چون بيايد هزاران تن از مسيحيان اندلس به لشكر او خواهند پيوست . آلفونسو نيز فريفتهء اين وعده گرديد و در ماه سپتامبر سال 1125 م / 519 ه در عهد امير المسلمين على بن يوسف بن تاشفين از سرقسطه لشكر بيرون آورد و سرزمينهاى اندلس را از سوى مشرق زير پى سپرد و از نزديكى بلنسيه و مرسيه و دانيه گذشت و در همه‌جا دست به تاراج و كشتار گشود و مسيحيان معاهد از هرسو به لشكر او مىپيوستند . آلفونسوى جنگجو بيامد تا به وادى آش رسيد و در ماه ژانويهء سال بعد در كنار باروهاى غرناطه بود ، ولى دريافت كه بر آن دست نخواهد يافت . در اين هنگام نزد زعيم معاهدين غرناطه پيام فرستاد و از اينكه به يارىاش برنخاسته است ملامتش كرد . آنان نيز جواب دادند كه وقت خود را با اين راه درازى كه پيموده تلف كرده است . سپس قواى مرابطون به فرماندهى امير ابو طاهر تميم به نبرد او قيام كرد . آلفونسو در اراضى شمال غرناطه جولان مىداد تا در ماه مارس سال 1126 م ميان او و مرابطون در مكانى به نام رنيسول نبرد افتاد و مرابطون منهزم شدند ؛ ولى آلفونسوى جنگجو نتوانست از پيروزى خود بهره گيرد . پس راه خود به جنوب ادامه داد و از ارتفاعات بشرات گذشت و به ساحل درياى مديترانه رسيد ؛ آنگاه رهسپار شمال شد ، در حالى كه بسيارى از سپاهيانش به سبب خستگى و بيمارى تلف شده بودند .\r\nنتيجهء اين تجاوز اين شد كه امير المسلمين بر طبق فتواى فقها به سبب آنكه مسيحيان نقض عهد كرده و از ذمهء مسلمانان بيرون رفته بودند به تبعيد آنان پرداخت . بنابراين\r\n\r\n\r\n","description":"","footnote":"\r\n( 8 ) . ابن عبدون : رسالة فى الحسبه ، ص 55 - 57 .\r\n","page_name":" 424 ","page_number":432},
  {"content":"\r\n\r\nفرمان ، هزاران از ايشان اندلس را ترك كردند و در انحاى افريقيه پراكنده شدند . « 9 »\r\nمسئلهء ديگرى كه در اواخر عهد ملوك الطوايف پيش آمد و دنبالهء سقوط طليطله و ديگر شهرهاى مهم و قديمى اندلس به دست قشتاليان بود ، سقوط سرقسطه و اعمال آن به دست پادشاه آراگون در سال 512 ه / 1118 م بود . تاكنون مسئلهء نژادى و دينى يكجانبه بود و مربوط به اقليتهاى مسيحى مىشد كه در شهرهاى اندلس تحت فرمان حكومت اسلامى مىزيستند ؛ ولى از اين پس مسئلهء نژادى و دينى ديگرى نيز پديد آمد و آن مسئلهء اقليتهاى مسلمانى بود كه تحت فرمان مسيحيان مىزيستند . اينان را مدجنون ( به اسپانيايى  seraj ? eduM  ) مىگفتند . از اوايل قرن ششم ميلادى عنوانشان در تاريخ اندلس پيدا مىشود . شمار اينان هرچه شهرهاى تازه‌اى به دست مسيحيان مىافتاد روى به افزايش مىنهاد . « 10 »\r\n\r\n\r\n","description":"","footnote":"\r\n( 9 ) . رجوع كنيد به الحلل الموشيه ، ص 70 و 71 . همچنين :\r\n . 524 . p , lonapsE led senegirO : ladiP . M . R . 61 51 . p , sedivaromlA sol ed n ? oicirapsiD y aicnedaceD : aredoC . F \r\n( 10 ) . در كتاب خود نهاية الاندلس در احوال مدجنين بحث كرده‌ام ( ص 47 - 58 ) .\r\n","page_name":" 425 ","page_number":433},
  {"content":"\r\n . \r\n","description":"","footnote":"","page_name":" 426 ","page_number":434},
  {"content":"\r\n\r\n\r\nدر خاتمه ويژگيهاى سياسى و اجتماعى و مدنى عصر ملوك الطوايف\r\n\r\n1\r\nاكنون كه اخبار دولتهاى طوايف را به پايان آورديم ضرورى است كه به ويژگيهاى اين برهه از تاريخ اسپانياى مسلمان نيز اشاره كنيم .\r\nعصر ملوك الطوايف هشتاد سال از تاريخ مردم اندلس را اشغال كرده است و با آنكه در برخى از جنبه‌ها تا حدى درخشندگيهايى داشته ولى در واقع عصر انحلال و تفرقهء كامل سياسى و اجتماعى است . دولتهاى كوچكى كه بر روى ويرانه‌هاى اندلس بزرگ به وجود آمدند و همه عنوان مملكت داشتند و مىپنداشتند در امور خود از استقلال برخوردارند ، از نظر نظامى فاقد آن عناصرى بودند كه يك دولت استقرار يافته بايد از آن بهره‌مند باشد . و اگر يك دو دولت از آنها را مستثنى كنيم باقى نه از حيث وسعت خاك و نه از حيث درآمدهاى مادى به پايه‌اى نبودند كه بتوانند امور سياسى و نظامى خود را به تنهايى بگردانند . اينها به يك واحد فئوداليستى يا يك خاندان يا جماعات قبيلگى نزديكتر بودند تا به آنچه عنوان مملكت را حمل مىكند . بنابراين آنها به معنى صحيح ، حكومتى صاحب نظام كه همهء همتش خير و آسايش ملت و حفظ امنيت و نظم باشد ، نبودند . خاندانها يا رؤسايى بودند كه بيش از هرچيز خواهان مصالح خاص خود بودند تا يا مقامشان فراتر رود يا بر دارايىشان افزوده‌تر گردد\r\n\r\n","description":"","footnote":"","page_name":" 427 ","page_number":435},
  {"content":"\r\n\r\nيا بر زرق‌وبرق دربارشان بيفزايد . و آنچه به حساب نمىآمد مردم بود . وظيفهء مردم آن بود كه در برابر باژوساوى كه بر آنها مىبندند خاضع باشند و اين اموال كه از مردم اخذ مىشد همه مصارف معينى داشت : بخش عظيمى از آن صرف دربارهاى پرجلال و شكوه مىشد و بخشى براى قواى نظامى كه نگهبانان سلطنت بودند و سرانجام براى اجراى برنامه‌هاى سياسى و نظامى به مصرف مىرسيد . اين اقدامات نظامى هم از هجوم دولت نيمه‌ضعيفى بر همسايه و همكيش ضعيف او تجاوز نمىكرد . مىرفت تا آنچه در دست دارد از او بستاند . كمتر اتفاق مىافتاد كه هدفى بزرگ را تعقيب كنند يا بخواهند از اندلس در برابر دشمن اصلى و ديرپايش اسپانياى مسيحى دفاع نمايند .\r\nامراى طوايف بدترين رهبران دولتى اندلس بودند . در وطن‌دوستى ضعيف و در ديندارى نيز ضعيف بودند . همه درپى هواهاى نفسانى خويش بودند و در اين كشاكش نفسانى نه دين مىشناختند نه وطن . حتى سنن جوانمردى را نيز فراموش كرده بودند .\r\nبه آن مىنازيدند كه آستان‌بوسان پادشاهان مسيحى هستند و در موقع ضرورت از آنان يارى مىطلبند ؛ آن هم نه براى يك قضيهء شرفتمندانه ، بلكه براى تصرف شهر يا دژى از آن برادر خود ، يا در بند كشيدن يكى از امراى همسايه . امراى طوايف در اين شيوه كه پيش گرفته بودند به نهايت فرومايگى رسيدند . كافى است قضيهء تسخير طليطله را به ياد آوريم كه پادشاه قشتاله به قصد آن لشكر آورد و محاصره‌اش كرد ، ولى هيچ‌يك از آنها جز يك تن - امير دلير بطليوس - از جاى نجنبيد . اينان همچنان مىنگريستند تا شهر اسلامى به دست مسيحيان افتاد ؛ زيرا جز رضاى خاطر پادشاه مسيحى و سلامت جان و مال و دولت خويش چيزى نمىشناختند . معاملهء پادشاه قشتاله با آنها در موارد متعدد چون معامله با زيردستان بود . اموالى گزاف به نام جزيه از ايشان مىگرفت و با رسولان و سفر ايشان چون خادمان خويش رفتار مىكرد و ابن بسام در الذخيره به اين رفتار قدرتمندانه و متكبرانهء آلفونسو با سفراى امراى طوايف آنگاه كه در برابر طليطله فرود آمده بود نيكو اشارت كرده است . « 1 »\r\nامراى طوايف در عوض در سياست داخلى خويش و در برابر ملتهايشان رفتارى طاغيانه داشتند . با قساوت عمل مىكردند و در سركوبشان درنگ روا نمىداشتند\r\n\r\n\r\n","description":"","footnote":"\r\n( 1 ) . ابن بسام : الذخيره ، قسمت چهارم ، مجلد اول / ص 129 و 130 .\r\n","page_name":" 428 ","page_number":436},
  {"content":"\r\n\r\nو تا خزاين خود را پركنند و بزمهاى عيش‌ونوش خويش رونق بخشند ، بار گران ماليات را بر دوش آنان مىنهادند و در اين راه هيچ‌چيز را ياراى ممانعت نبود ، نه دين و نه اخلاق . همچنانكه سياست خارجىشان مورد اعتراض نويسندگان و متفكران زمانشان بود به اين سياست داخلى نيز اعتراض مىكردند ؛ از جمله فيلسوف ابن حزم آنان را بدين‌گونه مورد حمله قرار مىدهد : « اما در باب اين فتنه سؤال كرده بوديد .\r\nاين كارى است كه خدا ما را به آن گرفتار كرده است . از خدا سلامت مىخواهيم كه فتنهء سوئى است كه ديانت مردم را - مگر آنهايى را كه خدا حفظ كند - به صور گوناگون كه بيان آن سخن را به درازا مىكشاند ، از ميان برده است . كارگزاران شهرها و دژهاى اندلس ما از ابتدا تا به انتها همه محارب با خدا و رسول هستند و در زمين فساد مىكنند .\r\nو تو به عيان مىبينى كه چه‌سان اموال مسلمانان را تاراج مىكنند و چگونه دست سپاهيان خود را در راهزنى گشاده داشته‌اند و چگونه بر مسلمانان باج و خراج و جزيه تحميل مىكنند و يهوديان را بر سرشان مسلط ساخته‌اند تا در راه و بيراه از آنان جزيه مطالبه نمايد . . . مبادا آن فاسقانى كه خود را به فقه منسوب مىدارند تو را بفريبند .\r\nاينان گرگانى در پوست ميش هستند كه بدى را در چشم بدكاران مىآرايند و فاسقان را در فسقشان يارى مىكنند . » « 2 »\r\nفقها در اين عصرى كه عصر انحلال و هرج‌ومرج اخلاقى و اجتماعى بود در شمار ياوران سرسخت امراى طوايف درآمده بودند و ستم و طغيان آنان را توجيه مىنمودند و اعمالشان را مىستودند . در خوردن اموال رعيت با آنان شريك مىشدند و در هر دربارى به خدمت مىپرداختند تا بر نفوذ و دارايى خود بيفزايد . آنگاه معلومات دينى و فقهى خود را براى تأييد ظلم و جور ايشان به‌كار مىگرفتند و مردم را به نام شرع مىفريفتند . امراى طاغى نيز آنان را زير حمايت خود مىگرفتند و به انواع صلات و عطايا مىنواختند . ابو مروان بن حيان نيز از همكارى ميان امرا و فقها غافل نبوده است كه چگونه فقها ظلم و فساد را تأييد مىكنند و از احكام دين پاى بيرون مىنهند .\r\n\r\n\r\n","description":"","footnote":"\r\n( 2 ) . اوراقى مخطوط از ابن حزم كه آسين پلاثيوس در مجلهء الاندلس منتشر كرده است :\r\n . 73 - 53 . p , ) 4391 , ona ( suladnA - lA : soicalaP nisA . M \r\n","page_name":" 429 ","page_number":437},
  {"content":"\r\n\r\nابن حيان فقها را چون نمك مىشمارد كه فساد امرا بدان چاره توان كرد و مىگويد : « اگر فقها صالح باشند امرا نيز صالح‌اند و اگر فاسد باشند آنان نيز فاسدند ؛ ولى در اين قرن كه ما زندگى مىكنيم هردو صنف فاسد شده‌اند ، چنان كه امرا دست به نابكارى و ستم مىگشايند و فقها با سكوت خويش آنان را تشجيع مىنمايند . . . » « 3 »\r\nملت اندلسى در سايهء طغيان امراى طوايف رنج فراوان برد . اين رنج منحصر به تحمل اوضاع آشفته و انقلابات و فتنه‌ها و جنگهاى داخلى پىدرپى نبود ، بلكه در عين همين بدبختيها و نابسامانيها امراى بلاد افراد رعيت را همانند ابزارى به حساب مىآوردند كه به بدترين و بيرحمانه‌ترين وسايل از آن بهره‌كشى نمايد . افراد ملت در نظر ايشان بردگانى بودند كه اموالشان متعلق به مولاى ايشان باشد و ثمرهء دسترنجشان به كيسهء آنان رود تا در ارضاى شهوات و زرق‌وبرق قصرها و خريد كنيزان و غلامان و فراهم ساختن محافل عيش و نوش و بذل و بخشش به اصحاب منافق خود به كار برند و اين افزون بر مبلغ كثيرى بود كه براى مصارف نظامى جهت محكمتر كردن يوغ ستم بر گردن آنان و پابرجا كردن بساط ستم خويش هزينه مىكردند . در چنين وضعى ارزشهاى اخلاقى سقوط كرد و حق به باطل و حلال به حرام بياميخت . مردم در اين انديشه نبودند كه براى رسيدن به هدف خود از چه نوع وسيلهء شرافتمندانه‌اى استفاده كنند يا از چه راهى معيشت خويش به دست آرند . ابن حزم در آثار خود شمه‌اى از اين انحطاط اخلاقى را آورده است . مثلا مىگويد : « در زمانهاى پيش چون صلح برقرار مىشد ديگر حمله‌اى صورت نمىگرفت بر خلاف امروز . باجهايى كه پادشاهان مىگرفتند منحصر به زمين بود ، اما امروز از مسلمانان سرانه ( جزيه ) مىگيرند و آن را قطيعه مىخوانند . اين مبلغ بايد ماهانه پرداخت شود و از گوسفند و گاو و چارپايان و زنبور عسل ( هر كندويى ) سرانه ماليات مىستانند و از هرچه در بازارها خريدوفروش مىشود چيزى به‌عنوان ماليات مىگيرند . مسلمانان در بعضى شهرها شراب مىفروشند و اين هتك حرمت شريعت و نقض قوانين اسلامى است . . . » . ابن حزم سستى اعتقادات دينى امراى طوايف را مورد حمله قرار مىدهد كه « اگر اينان بدانند كه چنانچه دست از\r\n\r\n\r\n","description":"","footnote":"\r\n( 3 ) . ابن بسام : الذخيره ، قسمت سوم ( نسخهء خطى ) ، برگ 34 ب . و ابن عذارى در البيان المغرب آن را نقل كرده است ( ج 3 / ص 254 ) .\r\n","page_name":" 430 ","page_number":438},
  {"content":"\r\n\r\nاسلام بردارند و به مسيحيت گرايند وسيله‌اى براى تحقق هواهاى نفسانى و مصالح دنيوى خويش به دست مىآورند ، در اين كار درنگ روانمىدارند . » ابن حزم مىگويد :\r\n« مىبينيم كه از مسيحيان استمداد مىكنند و آنان را امكان مىدهند تا حرم مسلمانان و فرزندان و مردان ايشان را اسير كنند و به بلاد خود برند . گاه قطعه‌اى از خاك خود يا دژى يا شهرى از آن خويش را به طوع و رغبت به ايشان مىسپارند . آنان نيز آثار اسلام را از آن مكان برمىافگنند و آنگاه بانگ ناقوس در آنجا طنين مىاندازد . خداوند همه را لعنت كند و يكى از شمشيرهاى خود را بر سر آنان مسلط گرداند . » « 4 »\r\nنمىتوانيم فيلسوفى همانند ابن حزم را با آن بعد نظر و دقت در امور ، متهم به مبالغه كنيم . او خود در آن عصر مىزيسته و همهء حوادث را به چشم خويش ديده و سپس اين احكام تند و كوبنده را صادر كرده است . همچنين در كتاب ديگر خود نقط العروس در پيرامون برخى فضايح زمان خويش سخن گفته است . « 5 » ابن حزم در سال 456 ه / 1064 م وفات كرده است و اين سخنان به هنگامى گفته مىشود كه حكومت ملوك الطوايف در آغاز كارش بوده و هنوز به آن انحطاطى كه بعدها درافتاد سقوط نكرده بود و پيش از آن بود كه امراى طوايف در آستان‌بوسى پادشاه قشتاله بر يكديگر پيشى گيرند و به دست او به اعماق جهنم خوارى و فرومايگى سرنگون شوند . اگر فيلسوف زنده مىماند و اين مرحله از دنائت ايشان را مىديد بدون ترديد در تعليقات و احكام خود شدت و خشم بيشترى بروز مىداد .\r\n\r\n2\r\nدر عصر ملوك الطوايف در اندلس ، آنچه جلب‌نظر مىكند اين است كه حكومتها در عين عدم استقرار و هرج‌ومرج ، داراى ظاهرى آراسته بودند و مردم در برهه‌اى\r\n\r\n\r\n","description":"","footnote":"\r\n( 4 ) . سخنان ابن حزم را پلاسيوس در مجلهء الاندلس انتشار داده است . رجوع كنيد به :\r\n . 73 . p , ) 4391 , ona ( suladnA - lA \r\n( 5 ) . رجوع كنيد به تعليقات ابن حزم بر برخى فضايح زمان خود در نقط العروس ، ص 74 ، 83 و 89 .\r\n","page_name":" 431 ","page_number":439},
  {"content":"\r\n\r\nاز زمان كه اتفاقا جنگ و ستيزى در ميان نبود در آسايش بسر مىبردند و سرگرم حركت و فعاليت خويش بودند . امراى طوايف با وجود آنهمه ستم و طغيان داراى برخى صفات و سجاياى نيكو هم بودند . از جمله آنكه از علم و ادب حمايت مىكردند و اين يكى از پديده‌هاى آشكار اين عصر است كه بسيارى از امرا و رؤساى طوايف خود از اكابر ادبا و شعرا و علما بوده‌اند و قصرهايشان جايگاه اهل علم و شعر و ادب .\r\nهمچنين در آن عصر جمع كثيرى از علما و نويسندگان و شعراى ممتاز مىزيسته‌اند كه برخى در زمرهء پيشوايان انديشهء اندلسى و فكر اسلامى هستند .\r\nاكنون از قصرهاى امراى طوايف سخن آغاز مىكنيم . اين قصرها كه در سراسر اندلس پراكنده بودند و هريك مدعى سيادت بر بخشى از اندلس بزرگ بود نه‌تنها به سبب فخامت و تزيينات درخور توجه بودند بلكه اهميت واقعى آنها به امرا و وزرا و دبيران و ادبا و شعراى آن بود . شعر اندلسى بخصوص در عصر ملوك الطوايف رشد و رونق يافت چنان كه از هرعصر ديگرى پيشى گرفت . « نكل » در بيان علت اين امر گويد : « از خصوصيات عصر ملوك الطوايف وجود يك نوع آزاديهايى است كه با وجود آنها از برخى قيود دينى چشم‌پوشى شده بود . از جمله تحريم شراب و مسئلهء حجاب زنان كه باعث شيوع روابط عشقى ميان دو جنس شده بود . » « 6 » امراى طوايف چنان كه گفتيم زياد پاىبند ايمان و عقيده نبودند و احكام دين را محترم نمىشمردند .\r\nبيشترشان به معاصى و ارتكاب اعمال حرام تجاهر مىكردند و همين امور است كه خشم فيلسوف ابن حزم را برانگيخته است . قصرهاى پرجاه‌وجلالشان كه گاه محل برگزارى مجالس علم و ادب بود محفل عيش و طرب نيز بود . زنان و امردان و شراب در شعر آن عصر جاى وسيعى را اشغال كرده‌اند . جامعهء رو به زوال اندلس در عصر ملوك الطوايف از روحيهء اباحيگرى متأثر بود و تمتعات مادى و لذات جسمانى را - از هرنوع - بر هرچيز ترجيح مىنهاد و نه‌تنها طبقهء ممتاز دچار چنين وضعى بود بلكه طبقات فرودين اجتماع نيز از قافله عقب نمانده بود .\r\nنهضت ادبى و فكرى در عصر ملوك الطوايف با وجود چنين جامعه‌اى در سطحى عالى و درخشان سير مىكرد و قصور امرا خود از عوامل و انگيزه‌هاى اين نهضت\r\n\r\n\r\n","description":"","footnote":"\r\n( 6 ) .\r\n . 27 . p , ) 6491 , eromitlaB ( yrteoP cibarA - onapsiH : lkyN . R . A \r\n","page_name":" 432 ","page_number":440},
  {"content":"\r\n\r\nبود و اين پادشاهان كه گاه خود دچار بىبندوبارى بودند از داعيان و حاميان اين نهضت به‌شمار مىآمدند و گاه ميانشان كار به رقابت مىكشيد . از ميان اين قصرها سه‌تاى آنها به سبب مشاركتشان در نهضت ادبى و شعرى به نوع خاصى از ديگران ممتازند : دربار بنى عباد در اشبيليه ، دربار بنى الافطس در بطليوس و دربار بنى صمادح در المريه .\r\nبنى عباد چنان كه ديديم بزرگترين امراى طوايف بودند و از پيشوايان نهضت ادبى و فكرى در اندلس . گفتيم كه بنى عباد در ميدان شعر و ادب خود از نوابغ بودند .\r\nبويژه از المعتضد بن عباد و پسرش المعتمد بن عباد مقدار فراوانى شعر برجاى مانده است . از خصوصيات شعر المعتضد بن عباد گرايش آن به فخر است و ستايش اشتهار و جود و سخاوت ؛ اما المعتمد بن عباد بدون ترديد بزرگترين شاعر عصر ملوك الطوايف است . استاد نكل معتقد است كه او بزرگترين شعراى اندلسيان عرب‌نژاد در نيمهء دوم قرن يازدهم به‌شمار است . المعتمد كه از خصايل يك سوار سلحشور نيز بهره‌اى بسزا دارد فراترين و فروزان‌ترين ستارگان آسمان اندلس در عصر ملوك الطوايف است . « 7 » از او مقدار معتنابهى قصايد دلپذير و شيوا باقى مانده كه بخشى از آن حكايتگر ايام مجد و عظمت و بخشى از آن يادآور ايام شوربختى و محنت اوست و از ايندو كه بگذريم قطعات فراوانى دارد كه در مناسبات و حوادث مختلف سروده است .\r\nبنى عباد علاوه بر آنكه خود از ادب و شعر بهرهء كافى يافته بودند و در دربارشان جمع كثيرى از ادبا و شعرا و نويسندگان عصر گردآمده بودند . اينان بعضى در كسوت وزارت بودند و بعضى داراى منصب دبيرى . بنى عباد مستشاران خود را از ميان آنان انتخاب مىكردند . از جملهء اين شاعران يكى ابو بكر بن عمار شاعر هوشمند و مبدع است كه به حوادث ايام حيات او پيش از اين اشارت كرديم و ديگر ابو الوليد بن زيدون ، كه نكل او را شاعر بزرگ عشق خوانده و او را بهترين سمبل شعر كلاسيك عربى دانسته و در رديف متنبى و بحترى آورده است .\r\nدوزى ، ابن زيدون را در زندگى عاشقانه‌اش به شاعر لاتينى تيپولوس عاشق دلباختهء « لدليا » تشبيه نموده است ، ولى نكل مىگويد تنها از جهت عشقى مىتوان آن دو را با يكديگر مقايسه كرد . در نظر او آن دو شاعر از نظر مظاهر شعرى يكسان\r\n\r\n\r\n","description":"","footnote":"\r\n( 7 ) .  . 031 27 . p , . dibI : lkyN . R . A \r\n","page_name":" 433 ","page_number":441},
  {"content":"\r\n\r\nنيستند همان‌طور كه هرگلى را بويى ديگر است و رنگى ديگر . « 8 » در واقع عشق ابن زيدون به ولاده دختر خليفه المستكفى « 9 » بزرگترين حوادث زندگى او بوده است و بزرگترين الهام‌دهندهء او . مادر ولاده كنيزى مسيحى بود و ولاده زيباترين زنان عصر خود ، با چهره‌اى تابان و چشمانى آسمانگون و مويى طلايى و تناسبى بىهمانند . ابن بسام نيز با عباراتى مسجع زيبايى خيره‌كنندهء او را ستوده است و او را قليل المبالات و در تمتع از لذات بىحفاظ خوانده است . « 10 » ابن زيدون در آغاز جوانى در ايامى كه در خدمت بنى جهور بود به ولاده دل باخت و رشته‌هاى اين عشق روزبه‌روز استوارتر شد . بخشى از بهترين قصايد خود را در وصف جمال ولاده و بيان شوروحال خويش سروده است . سپس ولاده رشتهء مهر بگسست و از او جدا شد . ابن زيدون تا محبت او را برانگيزد قصايدى سوزناك سرود ؛ ولى رقيب او مردى از خاندانهاى بزرگ قرطبه به نام ابو عامر بن عبدوس بر او فايق آمد و ولاده را از آن خود كرد و او را به زنى گرفت .\r\nچندى بعد ابن زيدون يا به سبب ترديدى كه براى ابن جهور پيدا شده بود و مىپنداشت ابن زيدون راه نفاق مىپيمايد يا به سبب سعايت رقيب او ابو عامر بن عبدوس به زندان افتاد . ابن زيدون از زندان گريخت و از قرطبه به اشبيليه رفت . اين واقعه در سال 441 ه / 1049 م اتفاق افتاد . ابن زيدون به دربار المعتضد بن عباد پيوست و در خدمت او كارش بالا گرفت . چون المعتضد وفات كرد ابن زيدون به خدمت پسرش المعتمد درآمد و در سال 463 ه 1071 م جهان را بدرود گفت . از ابن زيدون مقدار كثيرى شعر خوب و شيوا باقى مانده كه برخى از قصايد او در شمار دلپذيرترين شعر اندلس است . « 11 » عشق ولاده در روحيهء او تأثيرى عميق داشت و اين همان تأثيرى است كه مورد توجه نقادان امروز واقع شده است . نكل مىگويد : « اگر عشق ولاده نبود شعر ابن زيدون\r\n\r\n\r\n","description":"","footnote":"\r\n( 8 ) .  . 901 . p , . dibI : lkyN . R . A \r\n( 9 ) . مراد محمد بن عبد اللّه بن الناصر لدين اللّه است . در ذو القعدهء سال 414 ه به خلافت رسيد و المستكفى باللّه لقب يافت . در ربيع الاول سال 416 / 1025 م از قرطبه گريخت و در راه به دست يكى از يارانش به قتل رسيد .\r\n( 10 ) . الذخيره ، قسمت اول ، مجلد اول / ص 376 .\r\n( 11 ) . راجع به زندگى ابن زيدون و شعر او رجوع كنيد به ابن بسام : الذخيره ، قسمت اول ، مجلد اول / ص 289 - 376 . فتح بن خاقان : قلائد العقيان ، ص 70 - 83 .\r\n","page_name":" 434 ","page_number":442},
  {"content":"\r\n\r\nگرانبهاترين گوهر خود را از دست مىداد . » « 12 »\r\nدر كنار اين دو شاعر بزرگ ، ابن عمار و ابن زيدون در دربار اشبيليه ، جمعى ديگر از شعراى بزرگ زمان مىزيستند ، از آن جمله بودند : ابو بكر محمد بن عيسى الدانى معروف به ابن اللبانه . او شاعر برگزيده و بركشيدهء المعتمد بن عباد بود و در مدح او قصايد بسيار پرداخته است . چون ستارهء دولت المعتمد افول كرد و در اسارت به مغرب تبعيد شد ، ابو بكر در اغمات به ديدار او رفت . ابو بكر محمد بن عيسى چه آن هنگام كه المعتمد بر سرير قدرت بود و چه آن هنگام كه در بند اسارت ، او را مدح كرده است . كتاب تاريخ بنى عباد كه به آن اشاره كرديم از اوست . ديگر از شعراى دربار اشبيليه عبد الجليل بن وهبون است كه دوست ابن عمار بود و براى او مرثيه گفته است ، و ابو الحسن الحصرى كه از مردم قيروان بود و در خدمت المعتضد سپس پسرش المعتمد . در سال 488 ه در طنجه درگذشت . ديگر شاعر يكتا عبد الجبار بن ابى بكر ابن محمد الازدى الصقلى معروف به ابن حمديس است . او از مهاجران به اندلس بود .\r\nدر سرقوسه به سال 447 ه / 1055 م وفات كرد . در سال 471 ه / 1078 م كه نورمانها به صقليه تاختند او به تونس و از آنجا به اشبيليه رفت و به دربار المعتمد بن عباد پيوست و در مدايح او قصايد پرداخت و بويژه در شعر وصفى براعت خويش آشكار ساخت .\r\nچون المعتمد بن عباد اسير شد به ديدار او به اغمات رفت و مدتى در نزد او ماند .\r\nابن حمديس از اغمات به مهديه رفت و به خدمت پادشاه آنجا درآمد . در سال 527 ه / 1132 م وفات كرد .\r\nدبيران و نويسندگانى كه در دربار اشبيليه خدمت مىكردند و در سايهء بنى عباد به نام و آوازه رسيدند از بسيارى از ايشان نام برديم ؛ اما در اينجا به شعرا پرداختيم ، زيرا بنى عباد خود در اين ميدان از نام‌آوران بودند و در ايام دولت خود به شعر اهتمام خاص داشتند . بنى عباد از ديگر امراى طوايف با نواختن اهل ادب و بذل صلات كرامند خدمت بيشترى به ادبيات كرده‌اند و در اين طريق هيچ‌يك از دربارهاى ملوك الطوايف به پاى ايشان نمىرسد .\r\nبنى الافطس ملوك بطليوس نيز از حاميان ادب و شعر بودند . دربار آنان بويژه\r\n\r\n\r\n","description":"","footnote":"\r\n( 12 ) .  . 911 . p , . dibI : lkyN . R . A \r\n","page_name":" 435 ","page_number":443},
  {"content":"\r\n\r\nدر عهد عميدشان المظفر و پسرش عمر المتوكل پناهگاه جمعى بزرگ از شعراى عصر بود . مقدم بر همهء آنها وزيرشان شاعر و كاتب بزرگ ابو محمد عبد المجيد بن عبدون ، متوفى به سال 520 ه / 1126 م بود و سه برادر موسوم به بنو القبطرانه ، ابو بكر و ابو محمد و ابو الحسن پسران عبد العزيز البطليوسى . اينان نيز از وزراى بنى الافطس بودند و از شاعران دربار آنان . مرثيه‌اى كه ابن عبدون پس از برافتادن دولت بنى الافطس سرود شهرت بسزا يافت . آن قصيده به عبدونيه معروف است و ما پيش از اين از آن ياد كرديم . المظفر بن الافطس خود بزرگترين ادباى زمان خويش بود . كتاب بزرگ ادبى و تاريخى او موسوم به المظفرى شهرت بسيار دارد . مىگويند صد مجلد بوده است همه اخبار و فنون ادبى . « 13 » همچنين پسرش عمر المتوكل عالم و شاعرى بزرگ بود .\r\nدر دربار المريه بر گرد بنى صمادح نيز جمعى از اقطاب شعر و ادب گردآمده بودند .\r\nمقدم بر همه ابو عبد اللّه بن عباده معروف به ابن القزار و ابو الفضل جعفر بن شرف و ابن الحداد الوادى آشى و غير ايشان بودند و ما در اخبار مملكت المريه از آنان نام برديم . بنى صمادح نيز چون بنى عباد خاندانى شعرپيشه بودند و المعتصم بن صمادح از بزرگترين شعراى زمان خود بود . همچنين دو پسرش يحيى ملقب به رفيع الدوله و ابو جعفر ملقب به رشيد الدوله و دخترش ام الكرام در زمرهء شعرا بودند . بويژه رفيع الدوله مشهورتر و برتر از همه بود . « 14 » نبايد فراموش كرد كه علامهء لغت‌شناس و جغرافيادان ابو عبيد البكرى چندى در المريه در كنف حمايت و رعايت المعتصم زيست و فرهنگ مشهور جغرافيايى و بعضى كتابهاى ديگر خود را در آنجا تأليف كرد .\r\nاما شعر و ادب را در دربارهاى امراى بربرى چندان مكانتى نبود . مثلا در سايهء تربيت بنى ذو النون در طليطله چندان درخششى نداشت و در دربارشان جز اندكى از شعرا و ادبا گردنيامدند ؛ ولى برخى از منجمان يا علماى فلاحت در آنجا ظهور كردند . همچنين در غرناطه در سايهء تربيت بنى مناد كه از بربرها بودند نهضت ادبى مهمى به وجود نيامد .\r\nولى قصرهاى امراى طوايف در شرق اندلس و در سرقسطه نيز به‌طور كلى در\r\n\r\n\r\n","description":"","footnote":"\r\n( 13 ) . المقرى : نفح الطيب ، ج 2 / ص 136 و 141 .\r\n( 14 ) . ابن الابار : الحلة السيراء ، ص 176 .\r\n","page_name":" 436 ","page_number":444},
  {"content":"\r\n\r\nحركت ادبى و فكرى شأن مهمى داشتند و حتى در همين زمان در ميان امراى آن سامان چند تن از ادبا و علماى مبرز وجود داشتند كه به هنگام سخن از نهضت فكرى در عصر ملوك الطوايف از آنها ياد خواهيم كرد .\r\n\r\n3\r\nدر كنار اين نهضت درخشان ادبى و شعرى ، عصر ملوك الطوايف با داشتن جماعاتى از علماى بىهمتا كه به اوج دانش رسيده بودند از ديگر اعصار تاريخ اندلس ممتاز است . اينان از جهت تفكر در سطح بالايى از دانش قرار دارند . مقدم بر همهء ايشان علامهء فيلسوف ابو محمد على بن حزم است كه از حيث پختگى فكر و دقت تحقيق و عمق تفكر آيتى از آيات زمان خويش است . ابن حزم در قرطبه در سال 383 ه / 984 م در اواخر عصر المنصور بن ابى عامر متولد شد . پدرش احمد بن حزم از وزرا و مقربان المنصور بود و پس از او به وزارت پسرش عبد الملك منصوب گرديد . ابن حزم ايام نوجوانى خود را در ايام فتنه در قرطبه گذرانيد . سپس گاه در المريه بود گاه در بلنسيه در كنف حمايت غلامان عامرى . او نيز همانند ايشان مسئلهء خلافت اموى را تأييد مىكرد . چون اوضاع به نحوى آرام شد به قرطبه بازگرديد و تدريس خود را در مسجد جامع ادامه داد . ابن حزم بخصوص در فقه و علوم دينى و شرعى و اصول مذاهب و نحل و منطق و فلسفه و لغت و آگاهى از سير و اخبار ، محققى بارع بود . در جوانى به وزارت المستظهر اموى رسيد ؛ سپس رهسپار شاطبه شد و در آنجا كتاب خود طوق الحمامه را كه تحقيقى است روانى در باب عشق و علل و اشكال آن ، تأليف نمود .\r\nابن حزم از آن پس دهها كتاب و رسائل ديگر در موضوعات مختلف چون فقه و فلسفه و تاريخ نوشت . يكى از آثار او جمهرة انساب العرب است : كتابى موثق و جامع در اصل و بنيان قبايل عرب و انساب آنها و اعرابى كه در اندلس مكان گرفته بودند . ديگر از آثار او نقط العروس است متضمن سلسله‌اى از حوادث و اتفاقات تاريخى . اما آنچه سبب اشتهار او شده و نام و آوازهء او را در شرق و غرب افگنده كتاب جامع الفصل فى الملل و الاهواء و النحل است . محققان امروز ابن حزم را به كثرت علم و بعد انديشه مىستايند .\r\n\r\n","description":"","footnote":"","page_name":" 437 ","page_number":445},
  {"content":"\r\n\r\nاز جمله آسين پلاسيوس كتابى جامع در باب زندگى و در پيرامون كتابش الفصل نوشته و او را به‌عنوان يك متفكر و عالم لاهوت و مورخ ناقد اديان و مدرس فلسفهء دينى شناسانده « 15 » و نكل او را اديب و شاعر و فقيه و مورخ و سياستمدار و عالم اخلاق خوانده است . « 16 » ابن حزم با بيان برخى آرا و نظريات اصولى و دينى خود دشمنى بسيارى را نسبت به خود برانگيخت و برخى او را به بدعت در دين و زندقه متهم كردند و كتابخانه‌اش را در اشبيليه به امر المعتضد بن عباد آتش زدند . در اواخر عمر به ميان خاندان خويش به لبله رفت و در آنجا در ماه شعبان سال 456 ه / 1064 م درگذشت .\r\nاز همتايان ابن حزم كه همانند او در ميدان تفكر دينى و شرعى جولانى داشته‌اند يكى هم ابو الوليد الباجى است . نام او سليمان بن خلف بن سعيد بود . در قرطبه درس خواند ؛ سپس به بلاد مشرق اسلامى رفت و مدتى در بغداد تحصيل علم نمود . چون به اندلس بازگشت چندى در دربار ميورقه زيست و مدتى در دربار المقتدر بن هود .\r\nبه سبب رديه‌هايى كه بر ابن حزم نوشت شهرت يافت . ابو الوليد الباجى از حيث كثرت علم و وسعت معرفت همانند ابن حزم بود . در سال 474 ه / 1081 م وفات كرد .\r\nديگر از معاصران ابن حزم كه در علم و تفكر صاحب نبوغ بود علامهء نابيناى لغت‌شناس ابو الحسن على بن سيده بود . در سال 458 ه / 1066 م وفات كرد . در قوت حافظه آيتى از آيات خداوند بود . در دانيه در كنف حمايت امير دانشمند آن مجاهد العامرى مىزيست . چون مجاهد وفات كرد از پسرش اقبال الدوله بيمناك گرديد و از دانيه به يكى از شهرهاى نزديك آن رفت . شهرت ابن سيده به كتاب اوست به نام المحكم كه فرهنگ مفصل لغت است و ديگر از آثار او كتاب السمار است . از مؤلفان فرهنگنامه‌ها در اين عصر يكى نيز علامهء لغت‌شناس و جغرافيادان ابو عبيد البكرى است كه از او ياد كرديم . ابو عبيد البكرى در لغت متبحر بود و فرهنگ جغرافيايى او به نام معجم ما استعجم من اسماء البلاد و المواضع همان كتابى است كه شاه آلفونسوى عالم در تاريخ عمومى خود از آن استفاده كرده است .\r\nمنندث پيدال دو كتاب الفصل ابن حزم و المحكم ابن سيده را ستوده است و مىگويد :\r\n\r\n\r\n","description":"","footnote":"\r\n( 15 ) .\r\n sasoigiler saedI sal ed airotsiH us y abodr ? oC ed mzahnebA : soicalaP nisA . A \r\n( 16 ) .  . 37 . p , . dibI : lkyN . R . A \r\n","page_name":" 438 ","page_number":446},
  {"content":"\r\n\r\n« آن نضوج عقلى كه در اسپانياى اسلامى به وجود آمده بود و توانست دو اثر مهم يكى در تاريخ اديان ( الفصل ) و يكى در علم لغت ( المحكم ) پديد آورد حتى تا قرن نهم در اروپا به وجود نيامده بود . » « 17 »\r\nديگر از علماى بزرگ اندلس علامه ابن عبد البر است . نام او ابو عمر يوسف ابن عبد اللّه النميرى القرطبى است . در سال 368 ه / 978 م متولد شد . بخشى از زندگى خود را در دانيه و بلنسيه و شاطبه گذرانيد ؛ سپس به دربار بنى الافطس در بطليوس پيوست . المظفر بن الافطس او را قاضى اشبونه نمود . آنگاه به شنترين رفت و در سال 463 ه / 1071 م در آنجا درگذشت . ابن عبد البر را تأليفات بسيارى است . مشهورترين كتابهاى او بهجة المجالس و انس المجالس است . شعرش به استوارى و استحكام معروف است . پسرش ابو محمد عبد اللّه بن عبد البر در دربار بنى عباد مىزيست « 18 » و ما در جاى خود از آن حكايت كرديم .\r\nاكنون پس از بيان احوال علماى بزرگ اندلس به ذكر دو تن از امراى عصر ملوك الطوايف مىپردازيم . ايندو يكى مجاهد العامرى صاحب دانيه و ديگرى ابو عبد الرحمان بن الطاهر صاحب‌مرسيه است . مجاهد در لغت و علوم قرآن سرآمد همگان بود و دربارش مجمع گروهى از مشاهير علماى زمان . از اين گروه يكى ابن سيده بود . ابو عبد الرحمان الطاهر نيز از بزرگترين علما و دبيران اندلس در عصر ملوك الطوايف بود . معاصر او ابن بسام در كتاب خود الذخيره علم و ادب او را ستوده و از جمال و رونق رسائل او حكايت كرده است .\r\nعصر ملوك الطوايف علاوه بر اين نهضت ادبى و فكرى همه‌جانبه از حيث تحقيقات علمى نيز در ميان ديگر اعصار ممتاز است . در اين عصر جمعى از بزرگان رياضيدانان و منجمان ظهور كردند . تحقيقات اينان منبع مهمى براى بهره‌گيرى علماى مغرب‌زمين بوده است . يكى از اين علما زرقالى قرطبى است صاحب جداول فلكى مشهور و ديگر ابو القاسم اصبغ بن السمح كه در هندسه و نجوم سرآمد بود و در هندسه و زيج فلكى كتابهاى مهمى از او باقى مانده است . و نيز ابو الوليد هشام الوقشى كه در\r\n\r\n\r\n","description":"","footnote":"\r\n( 17 ) .  . 18 . p , . dibI : ladiP . M . R \r\n( 18 ) . المقرى : نفح الطيب ( به نقل از رسالهء ابن حزم : فى ذكر علماء الاندلس ) ، ج 2 / ص 131 .\r\n","page_name":" 439 ","page_number":447},
  {"content":"\r\n\r\nفلسفه و هندسه و نحو و لغت سرآمد بود . شاگردش ابو القاسم سعيد بن احمد الطليطلى صاحب كتاب طبقات الامم كه در تاريخ علوم است نيز از مبرزين علماى آن عصر است .\r\nجدولهاى فلكى كه اين علماى مسلمان وضع كرده‌اند بعدها مهمترين مرجع آلفونسو پادشاه دانشمند قشتاله در تنظيم جدولهايش شد . آلفونسوى دانشمند بخصوص به منابع علمى اندلسى بويژه آثار عصر ملوك الطوايف متكى بود و از علماى اندلسى كه قريب دو قرن پيش از او مىزيسته‌اند سود فراوان برده است . سرقسطه و طليطله و قرطبه از بزرگترين مراكز تحقيقات فلسفى و رياضى در قرن يازدهم ميلادى بودند . المقتدر ابن هود و پسرش المؤتمن خود از نام‌آوران در فلسفه و رياضيات و نجوم بودند .\r\nالمؤتمن رسالهء الاستكمال را در رياضى نوشته است . تحقيقات اين دو امير دانشمند اعجاب مراكز علمى را در قرون وسطى برانگيخته است . « 19 »\r\nاين جمعيت انبوه ادبا و شعرا و علما كه در عصر ملوك الطوايف و در كنف حمايت امراى آن مىزيستند ، بعضى صاحب مناصب دولتى چون وزارت و دبيرى يا قضا بودند ، و بعضى سمت همصحبت و نديم داشتند . بيشتر اين علما و ادبا در يك دربار درنگ نمىكردند و از دربارى به دربارى و از قصرى به قصرى برحسب وضع و موقعى كه پيش مىآمد در حركت بودند . قصور امراى طوايف براى جذب و جلب ايشان با يكديگر رقابت مىورزيدند و از ارسال صلات و عطايا دريغ نمىداشتند .\r\nبعضى سراسر عمر در حمايت يك امير سرمىكردند ؛ برخى نيز خود را در گيرودار مسائل سياسى مىافگندند و چه‌بسا سر بر سر هواى خويش مىباختند . احمد بن عباس وزير زهير العامرى و ابو عبد اللّه البزليانى وزير المعتضد بن عباد و ابن عمار وزير پسرش المعتمد در اين زمره بودند . اين هردو زندگى خود را به بهاى حادثه‌جوييهايشان از دست دادند .\r\nيكى از نشانه‌هاى شكوفايى علم و ادب در عصر ملوك الطوايف وجود كتابخانه‌هاى عمومى و خصوصى بسيار است . هرشهر اندلس پايتخت مملكتى بزرگ و كوچك بود . امراى طوايف در گردآوردن كتب نفيس بر يكديگر سبقت مىگرفتند . و در اين\r\n\r\n\r\n","description":"","footnote":"\r\n( 19 ) . در باب نهضتهاى فكرى در عصر طوايف رجوع كنيد به رسالهء ابن حزم دربارهء حركت علمى در اندلس كه در نفح الطيب ، ج 2 / ص 126 و مابعد آن آمده است . و نيز رسالهء الشقندى كه در نفح الطيب ، ج 2 / ص 128 نقل شده و نيز :  48 - 97 . p , . dibI : ladiP . M . R \r\n","page_name":" 440 ","page_number":448},
  {"content":"\r\n\r\nمسابقه شبه جزيرهء اندلس از ديگر نواحى عالم اسلامى برتر بود . قرطبه علىرغم گرفتار شدنش در جنگهاى داخلى و تأثير آنها يكى از مراكز ممتاز علوم و تحقيقات علمى بود و با آنكه كتابخانهء عظيم امويان گرفتار آن سرنوشت دردناك شد باز هم جايگاه بسيارى از مجموعه‌هاى نفيس بود . اشبيليه پايتخت بنى عباد بعد از قرطبه از جهت پيشرفت علم و فرهنگ دومين شهر اندلس بود . در آنجا علاوه بر كتابخانهء عظيم بنى عباد تعدادى كتابخانه‌هاى خصوصى هم وجود داشت . المريه نيز از مراكزى بود كه به سبب كتابخانه‌هاى گرانبهايش اشتهار به دست آورد . احمد بن عباس وزير زهير العامرى افزون بر مقام بلند علمىاش از بزرگترين عاشقان كتاب بود . گويند كتابخانهء بزرگ المريه چهارصد هزار جلد كتاب داشته است . بطليوس در سايهء حمايت بنى الافطس از مراكز علمى و فرهنگى اندلس بود . همچنين طليطله در پرتو بنى ذو النون مركز مهم تحقيقات علمى بود . بنى ذو النون نيز به جمع‌آورى كتب اشتهار داشتند . كتابخانهء بنى ذو النون يكى از كتابخانه‌هاى بزرگ اندلس بود . جز كتابخانه‌هاى سلطنتى كتابخانه‌هاى عمومى و خصوصى بسيار در ديگر شهرهاى بزرگ اندلس وجود داشت .\r\nاين گنجينه‌هاى گرانبها بدون شك در پيشرفت حركت فكرى و فرهنگى اسپانياى اسلامى در عهد ملوك الطوايف تأثيرى شگرف داشته است .\r\nنهضت فكرى و ادبى عصر ملوك الطوايف تا زمان روى كار آمدن مرابطون از شكفتگى خاصى برخوردار بود . مرابطون رنگ خشونت و بدويت داشتند و از جنبهء فكرى بشدت مرتجع بودند . با مظاهر تمدن رفيع اندلس خصومت مىورزيدند و با قدرت يافتن ايشان ستارهء دولت تفكر و دانش روى به افول نهاد . مجالس و محافل پررونق ادبى تعطيل شد . « 20 » معذلك در عصر ايشان باز هم خردك شعاعى كه از عصر ملوك الطوايف مايه گرفته بود سوسو مىزد . چند تن از شخصيتهاى مشهور در آن عصر مىزيستند چون ابو القاسم خلف بن عباس القرطبى طبيب نامدار متوفى به سال 566 ه / 1122 م ، ابن باجه پزشك و فيلسوف مشهور متوفى به سال 523 ه / 1129 م ، ابو بكر الطرطوشى متوفى به سال 520 ه / 1126 م ، فتح بن خاقان متوفى به سال 535 ه / 1140 م و ابن بسام\r\n\r\n\r\n","description":"","footnote":"\r\n( 20 ) . رجوع كنيد به فصل  sacetoilbiB y solifoilbiB  از كتاب\r\n al ne solucs ? upO y sen ? oicatresiD anamlusuM anapsE \r\nنوشتهء خوليان .\r\n","page_name":" 441 ","page_number":449},
  {"content":"\r\n\r\nشنترينى متوفى به سال 542 ه / 1147 م . همه در آن عصر مىزيستند . البته ظهور اين علما و ادبا و اعلام در اين برهه از زمان جز اثرى از آثار فكرى عصر ملوك الطوايف نبود .\r\n\r\n4\r\nدر عصر ملوك الطوايف چند تن از اكابر علما و ادبا و مورخان بودند كه به تاريخ اندلس و ضبط حوادث آن علاقه نشان مىدادند . مقدم بر همه فيلسوف ابن حزم است .\r\nبا آنكه ابن حزم به معنى صحيح ، مورخ عصر ملوك الطوايف نبود ولى در كتاب خود به نام نقط العروس و بعضى رسائل ديگرش كه اخيرا به دست آمده برخى وقايع و ملاحظات را در باب عصر ملوك الطوايف و شخصيتهاى آن آورده و صادقانه دربارهء آنها بحث كرده است و ما پيشتر از برخى از آنها مطالبى اقتباس كرديم . مورخ بزرگ ابو مروان بن حيان از مورخان نامدار اين عصر است . او در سال 377 ه / 987 م در قرطبه به دنيا آمد و در سال 469 ه / 1076 م در آنجا وفات كرد . پدرش خلف بن حيان از وزراى المنصور بن ابى عامر بود و او خود وزارت بنى جهور را بر عهده داشت و شاهد سقوط دولت ايشان بود و يكى از كتابهاى خود را به آن دولت اختصاص داد . ابن حيان در دو كتاب خويش المتين و المقتبس فى اخبار اهل الاندلس از حوادث عصر ملوك الطوايف كه خود ناظر آنها بوده مطالب مهم و پرارزشى براى ما باقى گذاشته است . او مطالب تاريخى را به شيوه‌اى نقادانه و با روحيه‌اى علمى به رشتهء تحرير آورده است . ابن بسام كوشش او را در ضبط وقايع تاريخى ستوده و از آن مطالب بسيار نقل كرده است ؛ ولى گاه‌گاه نيز او را در نقل برخى حوادث مورد انتقاد قرار مىدهد و نكوهش مىكند .\r\nما به اين انتقادات ابن بسام در جاى خود در اخبار دولت بنى جهور اشارت كرديم .\r\nديگر از مورخان اين عصر يكى هم شاگرد ابن حيان ابو عبد اللّه الحميدى است متوفى به سال 488 ه / 1095 م . نام كتاب او جذوة المقتبس فى ذكر ولاة الاندلس است . الحميدى در كتاب خود شرح حال بسيارى از علما و ادبا و فقها و محدثان در عصر ملوك الطوايف\r\n\r\n","description":"","footnote":"","page_name":" 442 ","page_number":450},
  {"content":"\r\n\r\nرا آورده است . مورخ و اديب بزرگ ابو الحسن على بن بسام شنترينى معجم بزرگ تاريخى و ادبى خود را در قرطبه اندكى پس از سقوط دولت طوايف در سالهاى 502 و 503 ه تأليف كرده است . ابن بسام نخست در موطن خويش شنترين از شهرهاى پرتغال مىزيست . در سال 480 ه آن شهر را ترك گفت . مهاجرت او اندكى پيش از استيلاى مسيحيان بر زادگاه او بود « 21 » ، در اواخر عصر ملوك الطوايف و اوايل دولت مرابطون . ابن بسام چندى در اشبيليه زيست ؛ سپس از آنجا به قرطبه رفت و در آنجا به تأليف كتاب خود الذخيره پرداخت . الذخيره كتابى است بزرگ حاوى چهار مجلد كه مهمترين و نفيس‌ترين منابع تاريخى اندلس است ، چه از جهت تاريخى و چه از جهت اجتماعى يا ادبى . الذخيره با وجود دربرداشتن تراجم احوال جمع كثيرى از اكابر ادبا و نويسندگان و شعرا و نقل بسيارى از آثار منظوم و منثور ايشان ، مبالغ كثيرى از حوادث و وقايع تاريخى را نيز دربردارد . ابن بسام اين مطالب را از ابن حيان و ديگر مورخان عصر خويش نقل كرده و بعضى از اين وقايع رشحات قلم خود اوست . معاصر با ابن بسام ، كاتب و اديب و مورخ ديگرى است به نام فتح بن خاقان متوفى به سال 529 ه / 1134 م ، صاحب دو كتاب القلائد و المطمح . فتح بن خاقان در كتاب القلائد تاريخ جمع كثيرى از امرا و وزرا و دبيران و شعرا و قضاة عصر ملوك الطوايف را آورده است . فتح بن خاقان كتاب خود را به شيوه‌اى متكلفانه پيچيده در صنايع ، بخصوص سجع ، نوشته است . همچنين در كتاب ديگر خود مطمح الانفس و مسرح التأنس علاوه بر شرح حال آنان كه در القلائد آورده از جماعتى ديگر با همان اسلوب متصنعانه ياد كرده است . بالاخره شاعر و نويسندهء بزرگ ابو محمد بن عبد المجيد بن عبدون وزير بنى الافطس و رثاگوى دولتشان ، در اين عصر مىزيست . ابو محمد بن عبد المجيد بن عبدون در سال 520 ه / 1126 م جهان را بدرود گفت . ابن عبدون در كتاب خود القضاء و الحسبه تصاوير مهمى از وضع قضاوت و حسبت را همراه با مطالب جالبى از اوضاع و احوال مردم در جامعهء عصر ملوك الطوايف آورده است . در نوشته‌هاى او روح نقد و بدبينى موج مىزند . در رسالهء خود از اوضاع اشبيليه حكايت مىكند و از\r\n\r\n\r\n","description":"","footnote":"\r\n( 21 ) . رجوع كنيد به : الذخيره ، قسمت اول ، مجلد اول / ص 8 . شنترين در سال 486 ه / 1093 م به دست آلفونسوى ششم افتاد .\r\n","page_name":" 443 ","page_number":451},
  {"content":"\r\n\r\nفسادى كه در آنجا حكمفرما بود و مردم را دعوت مىكند كه مرتكب برخى كارهايى كه در آن عصر رواج داشته نشوند . مثلا زنان مسلمان به كليسا نروند تا مبادا كشيشان فاسق سبب بدنامى آنان گردند و مسيحيان در بلاد اسلامى ناقوس نزنند ؛ زيرا بانگ ناقوس از نشانه‌هاى بلاد نصارى است . همچنين مسيحيان و يهود كتب علوم اسلامى را نخرند ؛ زيرا اگر اين كتابها به دستشان بيفتد آنها را ترجمه مىكنند و به علماى خود نسبت مىدهند ، و پزشكان مسيحى و يهودى معالجهء مسلمانان را به عهده نگيرند . و از اين قبيل امر و نهىها كه پيش از اين هم به آنها اشارت رفت . ابن عبدون در پايان رسالهء خود گويد : « خلاصه آنكه دينهاى مردم فاسد شده است و جز اين نيست . . . كه دنيا فانى است و زمان به آخر خود رسيده است و پديد آمدن اين چيزها آغاز هرج‌ومرج و داعيهء فساد و انقضاى عالم است و اصلاح اين امور را جز پيامبرى به اذن خداوند نتواند . اگر زمان پيامبر نباشد اصلاح امور به دست قاضيى است كه خود را مسؤول همهء اينها شناسد كه هركس ياور مسلمانان باشد خدا ياور اوست . و بر آن قاضى است كه حق را آشكارا بگويد و دست به اصلاح امور زند و عدالت را مجرى داد و خود از قيد هوى برهد تا خداوند به عزت خويش يارىاش كند و در اعمال خير پيروزش گرداند . » « 22 »\r\n\r\n5\r\nهمچنانكه در عصر ملوك الطوايف ، علوم و ادبيات شكوفا شد ، همچنين فنون و صناعات هم از شكوفايى خاص بهره‌مند بود . قصور ملوك الطوايف مركز هنرهاى زيبا بود و نمونهء زنده‌اى از ذوق و سليقهء مردم آن زمان در انتخاب زيورها و زينتهاى\r\n\r\n\r\n","description":"","footnote":"\r\n( 22 ) . رسالهء فى القضاء و الحسبهء ابن عبدون در مجموعه‌اى از سه رسالهء ديگر در حسبت به همت استاد لوى پروونسال چاپ شده و ضمن مطبوعات المعهد الفرنسى و الاثار در قاهره به چاپ رسيده است .\r\n","page_name":" 444 ","page_number":452},
  {"content":"\r\n\r\nزندگى . بويژه موسيقى و هرچه بدان تعلق دارد رونق بسيار داشت . بيشتر امراى طوايف از عشاق موسيقى بودند و همواره شمارى از كنيزان خوبروى خوش‌آواز و مطربان چربدست را در اختيار داشتند و در اين راه اموال بسيار صرف مىكردند ؛ چنان كه يكى از ايشان به نام هذيل بن رزين صاحب شنتمريهء شرقى سه هزار دينار زر در بهاى يكى از اين‌گونه كنيزان پرداخت . در قصرهاى اندلس گروه‌گروه از اين زنان وجود داشتند ، مخصوصا قصرهاى بنى عباد در اشبيليه و بنى ذو النون در طليطله .\r\nالمعتمد بن بن عباد خود شيفتهء موسيقى بود . حتى به هنگام سفرهاى جنگى نوازندگان و خوانندگان را با خود همراه مىساخت .\r\nدر اندلس در عصر طوايف زراعت نيز رونق يافت . مىدانيم كه اندلسيان از فنون كشاورزى نيك آگاه بودند و ديديم كه چه‌سان دره‌هاى اندلس را به صورت باغهاى دلكش درآوردند و چگونه زراعت در دست ايشان جنبهء علمى يافت . شكوفايى كشاورزى در عصر ملوك الطوايف به سبب شوق امراى طوايف بود به احداث باغها و بستانهاى باطراوت و سرسبز و تربيت نهالها و گلهاى كمياب . در اين عصر چند تن از علماى علم نبات و فلاحت مخصوصا در طليطله و اشبيليه ظهور كردند . باغها و سرابستانهاى بنى ذو النون در درجهء اول و باغها و بستانسراهاى بنى عباد پس از آنها اراضى گسترده‌اى را دربرداشتند و مورد توجه و سرپرستى آگاهان ممتاز به اين صناعت بودند . يكى از علماى فلاحت در طليطله ابن وافد طبيب مشهور بود . او بر باغهاى بنى ذو النون نظارت داشت . ديگرى ابو عبد اللّه بن بصال از علماى مشهور كشاورزى بود .\r\nابن بصال به تجارب خود در توليد نهال و مبارزه با آفات نباتى اشتهار داشت . كتاب او به نام الفلاحه كه به دست ما رسيده است ، گواه مهارت و استادى او در اين صناعت است . چون طليطله به دست مسيحيان افتاد ، ابن بصال از آنجا به اشبيله رفت و در آنجا نظارت بر باغهاى بنى عباد را بر عهده گرفت . ديگر از اين دانشمندان ابو عمر احمد ابن محمد بن حجاج است كه در اشبيليه مىزيست و كتابى در زراعت به نام المقنع تأليف كرده ، ولى به دست ما نرسيده است . و ابو عبد اللّه محمد بن مالك الطغنرى كه از مردم غرناطه بود و در اواخر قرن يازدهم مىزيست . شاگرد ابن بصال بود . كتابى در فلاحت به نام زهر البستان و نزهة الاذهان تأليف كرد . يكى ديگر از علماى كشاورزى ابن لونكو متوفى به سال 498 ه / 1104 م است .\r\n\r\n","description":"","footnote":"","page_name":" 445 ","page_number":453},
  {"content":"\r\n\r\nاما آنچه مربوط به صنعت است . صنعت در عصر امراى طوايف رواج بسيار داشت چون آهنگرى و مسگرى و شيشه‌گرى و بافندگى . بخصوص صنعت پارچه‌بافى مهمترين صنعت اندلس در عصر ملوك الطوايف بوده است . تنها در شهر المريه پنج هزار بافنده بوده‌اند كه بهترين و زيباترين و فاخرترين پارچه‌ها را مىبافته‌اند . كشتيها از بنادر مشرق و ايتاليا با انواع مال التجاره به المريه و ديگر شهرهاى مرزى مىآمدند و با انواع كالاهاى اندلسى بازمىگشتند . در عصر ملوك الطوايف شهرهاى مرزى اشبيليه و المريه و بلنسيه و دانيه و سرقسطه از تجارت خارجى سودهاى كلان حاصل مىكردند .\r\nخلاصهء كلام آنكه دولتهاى طوايف آميزه‌اى از ضعف و قوت بوده‌اند : ضعف بناى سياسى و نظامى و قوت ميراث مادى و مدنى ؛ انحلال عمومى اجتماعى و پيشرفت درخشان فكرى . و آنچه در اين آميزهء متناقض بيش از هرچيز جلب‌نظر مىكند ضعف روحيهء دينى و ميهنى بود ، به صورتى كه در ميان امت اندلس و در تاريخ آن حتى در بدترين دورانهاى فتنه و آشوب سابقه نداشته است . سالهاى پيش در اين‌سو گسستگى سياسى و نظامى بود و در آن‌سو در ممالك مسيحى قوت و تفوق ؛ ولى هرگز روزگار اندلس به آن درجه از ضعف و تسليم در برابر دول مسيحى نرسيد كه در ايام ملوك الطوايف .\r\nتنها در عصر ملوك الطوايف بود كه اندلس به اين وضع دلخراش گرفتار شد ؛ وضعى كه با طبيعت امت اندلسى كه در طول تاريخ خود به شجاعت و شهامت و سرافرازى و فداكارى در راه دين و وطن شهرت فراوان داشت ، هيچ سازگار نبود .\r\nاكنون مىتوانيم به تاريخ امارات و جمهوريهاى ايتاليايى در دو قرن چهاردهم و پانزدهم - يعنى دورهء تجديدحيات - نظر افگنيم . بسيارى از خصوصياتى را كه ملت اندلس در عصر ملوك الطوايف با آن دست به گريبان بود در آنجا نيز مشاهده مىكنيم .\r\nدر آنجا نيز امراى ستمگر بودند و جنگهاى داخلى كه سبب برهم خوردن روحيهء وحدت و ايجاد تفرق كلمه مىشد . در آنجا نيز جمهوريها بر ضد يكديگر از دشمن خارجى مدد مىگرفتند و بدين سبب قدرت دفاعى خويش را از دست مىدادند . در آنجا نيز ديندارى و اخلاق روى در سراشيب سقوط نهاده بود ، ولى در همان هنگام آن نهضت عظيم علمى و ادبى به وجود آمد ؛ نهضتى كه ايتاليا در تمام طول حيات خود همانند آن را نديده بود . همان امراى ستمكار از حاميان آن بودند و با بذل مال\r\n\r\n","description":"","footnote":"","page_name":" 446 ","page_number":454},
  {"content":"\r\n\r\nآن را مدد مىرسانيدند . در آنجا نيز بازرگانى رونق بسيار يافت و آسودگى و رفاه همه‌گير شد و مردم به تمتع از مواهب حيات سرگرم گرديدند . مسلم است اين شباهت ميان اين دو دوره تا حد زيادى به سبب شباهت در شرايط سياسى و اجتماعى آنهاست .\r\n\r\n","description":"","footnote":"","page_name":" 447 ","page_number":455},
  {"content":"\r\n . \r\n","description":"","footnote":"","page_name":" 448 ","page_number":456},
  {"content":"\r\n\r\n\r\nجدول تاريخى دولتهاى طوايف\r\n\r\nدولت بنى جهور در قرطبه\r\nابو الحزم بن جهور : 422 - 435 ه / 1031 - 1044 م\r\nابو الوليد محمد بن جهور : 435 - 457 ه / 1044 - 1064 م\r\nعبد الملك بن محمد بن جهور : 457 - 463 ه / 1064 - 1070\r\nالمعتمد بن عباد در سال 463 ه بر قرطبه غلبه يافت .\r\n\r\nدولت بنى عباد در اشبيليه\r\nابو القاسم محمد [ اول 
  ] ابن اسماعيل بن قريش بن عباد : 414 - 433 ه / 1023 - 1042 م\r\nابو عمرو عباد بن محمد ، المعتضد : 433 - 461 ه / 1042 - 1069 م\r\nابو القاسم محمد [ ثانى 
  ] بن عباد ، المعتمد : 461 - 484 ه / 1069 - 1091 م\r\nاشبيليه به دست مرابطون سقوط كرد .\r\n\r\nدولت بنى الافطس در بطليوس\r\nعبد اللّه بن محمد بن مسلمة المنصور : 413 - 437 ه / 1022 - 1045 م\r\n\r\n","description":"","footnote":"","page_name":" 449 ","page_number":457},
  {"content":"\r\n\r\nمحمد بن عبد اللّه المظفر : 437 - 461 ه / 1045 - 1068 م\r\nيحيى بن محمد المنصور : 461 - 464 ه / 1068 - 1072 م\r\nعمر بن محمد المتوكل : 464 - 488 ه / 1072 - 1094 م\r\nبطليوس به دست مرابطون افتاد .\r\n\r\nدولت بنى يحيى در لبله\r\nابو العباس احمد بن يحيى : 414 - 434 ه / 1023 - 1042 م\r\nمحمد بن يحيى ، عز الدوله : 434 - 443 ه / 1042 - 1051 م\r\nفتح بن خلف ، ناصر الدوله : 443 - 445 ه / 1051 - 1053 م\r\nلبله به‌دست المعتضد بن عباد افتاد .\r\n\r\nدولت بنى مزين در باجه و شلب\r\nالحاجب عيسى بن محمد : 000 - 442 ه / 0000 - 1041 م\r\nمحمد بن عيسى ، عميد الدوله : 432 - 440 ه / 1041 - 1048 م\r\nعيسى بن مزين المظفر : 440 - 445 ه / 1048 - 1053 م\r\nمحمد بن عيسى الناصر : 445 - 450 ه / 1053 - 1058 م\r\nعيسى بن محمد المظفر : 450 - 455 ه / 1058 - 1063 م\r\nشلب به دست المعتضد بن عباد افتاد .\r\n\r\nدولت بنى البكرى در ولبه و جزيرهء شلطيش\r\nعبد العزيز البكرى ، عز الدوله : 403 - 443 ه / 1012 - 1051 م\r\nولبه و شلطيش به‌دست المعتضد بن عباد افتاد .\r\n\r\nدولت بنى هارون در شنتمريهء غربى\r\nسعيد بن هارون : 417 - 433 ه / 1026 - 1041 م\r\nمحمد بن سعيد المعتصم : 433 - 443 ه / 1041 - 1051 م\r\nشنتمريهء غربى به‌دست المعتضد بن عباد افتاد .\r\n\r\nدولت بنى ذو النون در طليطله\r\nاسماعيل بن ذو النون الظافر : 427 - 435 ه / 1036 - 1043 م\r\n\r\n","description":"","footnote":"","page_name":" 450 ","page_number":458},
  {"content":"\r\n\r\nيحيى بن اسماعيل المأمون : 435 - 467 ه / 1043 - 1075 م\r\nيحيى بن اسماعيل بن يحيى القادر : 467 - 478 ه / 1075 - 1085 م\r\nطليطله به دست آلفونسوى ششم افتاد .\r\n\r\nدولت بنى مناد در غرناطه\r\nزاوى بن زيرى : 403 - 410 ه / 1013 - 1019 م\r\nحبوس بن ماكسن : 411 - 428 ه / 1020 - 1037 م\r\nباديس بن حبوس المظفر : 428 - 465 ه / 1037 - 1073 م\r\nعبد اللّه بن بلقين 465 - 483 ه / 1073 - 1090 م\r\nمرابطون بر غرناطه استيلا يافتند .\r\n\r\nدولت بنى برزال در قرمونه\r\nمحمد بن عبد اللّه بن برزال : 404 - 434 ه / 1013 - 1042 م\r\nعزيز بن محمد المستظهر : 434 - 459 ه / 1042 - 1067 م\r\nقرمونه به دست ابن عباد افتاد .\r\n\r\nدولت بنى دمر در مورور\r\nنوح بن ابى تزيرى الدمرى : 403 - 433 ه / 1013 - 1041 م\r\nمحمد بن نوح ، عز الدوله : 433 - 445 ه / 1041 - 1053 م\r\nمناد بن محمد ، عماد الدوله : 445 - 458 ه / 1053 - 1066 م\r\nمورور به دست ابن عباد افتاد .\r\n\r\nدولت بنى خزرون در اركش\r\nمحمد بن خزرون ، عماد الدوله : 402 - 420 ه / 1011 - 1029 م\r\nعبدون بن محمد بن خزرون : 420 - 445 ه / 1029 - 1053 م\r\nمحمد بن محمد بن خزرون القائم : 445 - 461 ه / 1053 - 1068 م\r\nاركش به دست ابن عباد افتاد .\r\n\r\nدولت بنى يفرن در رنده\r\nهلال بن ابى قرة اليفرنى : 406 - 445 ه / 1051 - 1053 م\r\n\r\n","description":"","footnote":"","page_name":" 451 ","page_number":459},
  {"content":"\r\n\r\nباديس بن هلال : 445 - 449 ه / 1053 - 1057 م\r\nابو نصر فتوح بن هلال : 449 - 457 ه / 1057 - 1065 م\r\nرنده به دست ابن عباد افتاد .\r\n\r\nمملكت المريه\r\n1 . خيران العامرى : 405 - 419 ه / 1014 - 1028 م\r\nزهير العامرى : 419 - 429 ه / 1028 - 1038 م\r\nعبد العزيز المنصور : 429 - 433 ه / 1038 - 1041 م\r\n2 . معن بن صمادح : 433 - 443 ه / 1041 - 1051 م\r\nمحمد بن معن المعتصم : 443 - 484 ه / 1051 م / 1091 م\r\nاحمد بن محمد معز الدوله : 484 ه / 1091 م\r\nمرابطون بر المريه مسلط شدند .\r\n\r\nمملكت مرسيه\r\n1 . خيران العامرى : 403 - 419 ه / 1012 - 1028 م\r\nزهير العامرى : 419 - 429 ه / 1028 - 1038 م\r\nابو بكر بن طاهر : 429 - 455 ه / 1038 - 1063 م\r\nابو عبد الرحمان بن طاهر : 455 - 471 ه / 1063 - 1078 م\r\n( بنى طاهر به نام عبد العزيز المنصور صاحب بلنسيه و پسرش عبد الملك حكومت مىكردند . ) المعتمد بن عباد بر بلنسيه مستولى گرديد .\r\n2 . ابن عمار : 471 - 473 ه / 1078 - 1081 م\r\nابن رشيق : 473 - 484 ه / 1081 - 1091 م\r\nمرابطون بر مرسيه غلبه يافتند .\r\n\r\nمملكت دانيه و جزاير\r\n1 . مجاهد العامرى الموفق : 400 - 436 ه / 1009 - 1044 م\r\nعلى بن مجاهد ، اقبال الدوله : 436 - 468 ه / 1044 - 1076 م\r\n2 . المقتدر بن هود صاحب سرقسطه : 468 - 474 ه / 1076 - 1081 م\r\n\r\n","description":"","footnote":"","page_name":" 452 ","page_number":460},
  {"content":"\r\n\r\nالمنذر بن هود : 474 - 484 ه / 1081 - 1091 م\r\nمرابطون بر دانيه مستولى شدند .\r\n\r\nمملكت بلنسيه\r\nدو مملوك مظفر و مبارك : 400 - 408 ه / 1009 - 1017 م\r\nلبيب العامرى : 408 - 411 ه / 1017 - 1021 م\r\nعبد العزيز المنصور : 411 - 452 ه / 1021 - 1061 م\r\nعبد الملك بن عبد العزيز : 452 - 457 ه / 1061 - 1065 م\r\nالمأمون بن ذو النون بر بلنسيه مستولى شد .\r\nنايب او ابو بكر بن عبد العزيز : 457 - 478 ه / 1065 - 1085 م\r\nعثمان بن ابو بكر : 478 - 0000 ه / 1085 - 0000 م\r\nالقادر بن ذو النون : 478 - 485 ه / 1085 - 1092 م\r\nقاضى ابن جحاف : 485 - 487 ه / 1092 - 1094 م\r\nالسيد الكمپيادور وقشتاليان : 487 - 495 ه / 1094 - 1102 م\r\nمرابطون بر بلنسيه مستولى شدند .\r\n\r\nامارت شنتمريهء شرقى\r\nهذيل بن عبد الملك بن رزين : 403 - 436 ه / 1012 - 1045 م\r\nعبد الملك بن هذيل : 436 - 496 ه / 1045 - 1103 م\r\nيحيى حسام الدوله : 496 - 497 ه / 1103 - 1104 م\r\nمرابطون بر شنتمريهء شرقى مستولى شد .\r\n\r\nامارت البونت\r\nعبد اللّه بن قاسم : 400 - 431 ه / 1009 - 1039 م\r\nمحمد بن عبد اللّه ، يمن الدوله : 431 - 434 ه / 1039 - 1042 م\r\nاحمد بن محمد ، عز الدوله : 434 - 440 ه / 1042 - 1048 م\r\nعبد اللّه بن محمد ، جناح الدوله : 440 - 495 ه / 1048 - 1102 م\r\nمرابطون بر البونت مستولى شدند .\r\n\r\n","description":"","footnote":"","page_name":" 453 ","page_number":461},
  {"content":"\r\n\r\n\r\nمملكت سرقسطه\r\n1 . منذر بن يحيى التجيبى : 408 - 414 ه / 1017 - 1024 م\r\nيحيى بن المنذر المظفر : 414 - 420 ه / 1023 - 1029 م\r\nالمنذر بن يحيى ، معز الدوله : 420 - 430 ه / 1029 - 1039 م\r\n2 . سليمان بن هود المستعين : 431 - 438 ه / 1039 - 1046 م\r\nاحمد بن سليمان المقتدر : 438 - 474 ه / 1046 - 1081 م\r\nيوسف بن احمد المؤتمن : 474 - 478 ه / 1081 - 1085 م\r\nاحمد بن يوسف المستعين : 478 - 503 ه / 1085 - 1110 م\r\nعبد الملك بن احمد ، عماد الدوله : 503 - 000 ه / 1110 - 0000 م\r\nمرابطون بر سرقسطه مستولى شدند .\r\n\r\n","description":"","footnote":"","page_name":" 454 ","page_number":462},
  {"content":"\r\n\r\n\r\nمنابع و مآخذ\r\n\r\n* منابع اسلامى و اندلسى :\r\n- ابن خلدون ، العبر ، ( بولاق ) .\r\n- ابن الاثير ، الكامل فى التاريخ ، ( الطبعة الاهليه 1303 ه ) .\r\n- ابن خلكان ، وفيات الاعيان ، ( بولاق ) .\r\n- النويرى ، نهاية الارب ، ( القسم التاريخى ) .\r\n- المقرى ، نفح الطيب من غصن الاندلس الرطيب ، ( الطبعة الاهليه 1302 ه ) .\r\n- ابن عذارى المراكشى ، البيان المغرب فى اخبار ملوك الاندلس و المغرب ، الجزء الثانى المنشور بعناية العلامةدوزى ( 1849 ) و الجزء الثالث المنشور بعناية الاستاذليوى بروفنسال ( باريس 1930 ) .\r\n- السلاوى ، الاستقصاء لاخبار دول المغرب الاقصى ، ( القاهره ) .\r\n- ابن بسام الشنترينى ، الذخيره فى محاسن اهل الجزيره ، المجلدات الثلاثة المنشورة بعناية كلية الاداب بجامعة القاهره . و ما نشر منه فى موسوعة دوزى عن بنى عباد  dabbA . tsiH  و القسم المخطوط المنوه عنه فيما بعد .\r\n- ابن بشكوال ، كتاب الصله ، ( ضمن المكتبة الاندلسية و القاهرة سنة 1955 ) .\r\n- ابن الابار القضاعى ، التكملة لكتاب الصله ، ( ضمن المكتبة الاندلسيه ) .\r\n\r\n","description":"","footnote":"","page_name":" 455 ","page_number":463},
  {"content":"\r\n\r\n- الضبى ، بغية الملتمس فى تاريخ رجال الاندلس ، ( ضمن المكتبة الاندلسية و القاهرة سنة 1955 ) .\r\n- ابن الابار القضاعى ، الحلة السيراء ، ( القسم المنشور بعناية العلامة دوزى ، ليدن 1847 ) و الاصل الكامل المخطوط المنوه عنه فيما بعد .\r\n- ابو عبد الله الحميدى ، الجذوة المقتبس ، ( القاهره ) .\r\n- عبد الواحد المراكشى ، المعجب فى تلخيص اخبار المغرب ، ( القاهره 1332 ه ) .\r\n- ابن ابى زرع الفاسى ، الانيس الطرب بروض القرطاس فى اخبار ملوك المغرب و تاريخ مدينة فاس ، ( المنشور بعناية المستشرق كارل تورنبرك ، ابسال 1843 ) .\r\n- الحلل الموشية فى ذكر الاخبار المراكشيه ، ( طبع تونس ) .\r\n- ابن الخطيب ، اعمال الاعلام ، ( طبع بيروت 1956 ) .\r\n- ابن الخطيب ، الاحاطة فى اخبار غرناطه ، ( القاهره 1904 و 1956 ) .\r\n- ابن سعيد الاندلسى ، المغرب فى حلى المغرب ، المنشور بعناية الدكتور شوقى ضيف ( القاهره 1953 و 1955 ) .\r\n- الامير عبد الله بن بلقين ، كتاب التبيان او مذاكرات لامير عبد اللّه ، المنشور بعناية الاستاذ ليفى بروفنسال ( القاهره 1955 ) .\r\n- الفتح بن خاقان ، قلائد العقيان ، ( القاهره 1283 ه ) .\r\n- نبذ تاريخية فى اخبار البربر فى القرون الوسطى ، ( الرباط 1934 ) .\r\n- اشباخ ، تاريخ الاندلس فى عهد المرابطين و الموحدين ، ترجمهء محمد عبد اللّه عنان ، ( الطبعة الثانيه 1958 ) .\r\n- ابن حزم ، جمهرة انساب العرب ، ( القاهره 1948 ) .\r\n- ابن حزم ، طوق الحمامه ، ( طبع دمشق 1349 ه ) .\r\n- ابن حزم ، رسالة نقط العروس ، ( المنشورة بمجلة كلية الاداب بجامعة القاهره فى عدد ديسمبر 1951 ) .\r\n- ابو عبد الله محمد بن عبد المنعم الحميرى ، الروض المعطار « صفة جزيرة الاندلس » ، ( القاهره 1948 ) .\r\n- ابو بكر الطرطوشى ، سراج الملوك ، ( القاهره 1935 ) .\r\n- ياقوت الحموى ، معجم البلدان ، ( القاهره 1906 ) .\r\n- ابو العباس احمد بن يحيى الونشريشى ، كتاب المعيار المغرب و الجامع المعرب عن فتاوى علماء افريقية و الاندلس و المغرب ، ( طبع فاس سنة 1314 ه ) .\r\n- ابن عبدون ، رسالة فى الحسبه ، ( المنشور بعناية الاستاذ ليفى\r\n\r\n","description":"","footnote":"","page_name":" 456 ","page_number":464},
  {"content":"\r\n\r\nبروفنسال طبع معهد الاثار الفرنسى بالقاهره ) .\r\n- ابن بصال ، كتاب الفلاحة ، المنشور بعناية المستشرق مياس بييكروسا و الاستاذ محمد عزيمان ، ( تطوان سنة 1955 ) .\r\n\r\n* مصادر مخطوطه\r\n- ابن حيان ، السفر الثانى من كتاب « المقتبس فى تاريخ اهل الاندلس » ، قطعة مخطوطة محفوظه ، بمكتبة جامع القرويين بفاس .\r\n- ابن بسام ، الذخيره فى محاسن اهل الجزيره ، القسم الثالث ، النسخة المخطوطة المحفوظة بمكتبة اكاديمية التاريخ بمدريد ( مجموعة جاينجوس ) .\r\n- ابن الخطيب ، الاحاطه فى اخبار غرناطه ، الجزء الكبير المخطوطة المحفوظة بمكتبة الاسكوريال ، برقم 1674 الغزيرى .\r\n- ابن الابار ، الحلة السيراء ، النسخة المخطوطة المحفوظة بمكتبة الاسكوريال ، برقم 1654 الغزيرى .\r\n- ابن الابار ، اعتاب الكتاب ، النسخة المخطوطة المحفوظة بمكتبة الاسكوريال ، برقم 1731 الغزيرى .\r\n- المجموعة المخطوطة بمكتبة الاسكوريال ، برقم 488 الغزيرى و بها عدة رسائل مرابطية هامة .\r\n- المجموعة المخطوطة المسماة « رسائل تاريخية و ادبية » ، المحفوظة بمكتبة الاسكوريال ، برقم 538 الغزيرى .\r\n- ابو عبد اللّه التجانى الاندلسى المالكى ، تحفة العروس ، نسخة مخطوطة محفوظة بمكتبة الاسكوريال برقم 599 الغزيرى .\r\n\r\n* منابع اروپايى :\r\n\r\n","description":"","footnote":"","page_name":" 457 ","page_number":465},
  {"content":"\r\n . \r\n","description":"","footnote":"","page_name":" 458 ","page_number":466},
  {"content":"\r\n\r\n\r\n[ فهرست اعلام 
  ]\r\n* اشخاص * جايها * كتابها\r\n\r\n","description":"","footnote":"","page_name":" 459 ","page_number":467},
  {"content":"\r\n . \r\n","description":"","footnote":"","page_name":" 460 ","page_number":468},
  {"content":"\r\n\r\n\r\nنام اشخاص\r\nابراهيم بن اسحاق لمتونى 360 .\r\nابراهيم بن السقا 22 ، 100 .\r\nابراهيم الشيخ 134 .\r\nابراهيم بن يحيى الكدالى 309 .\r\nابن ابى حصاد 47 .\r\nابن ابى زرع 74 ، 178 ، 191 ، 293 ، 299 ، 307 ، 309 ، 310 ، 313 ، 316 ، 317 ، 320 ، 322 ، 325 ، 328 ، 334 ، 342 ، 243 ، 345 ، 348 ، 353 ، 354 ، 360 ، 362 ، 377 ، 407 ، 409 .\r\nابن ابى جوش 146 .\r\nابن ارفع راس 104 .\r\nابن الابار القضاعى 21 ، 24 ، 41 ، 67 ، 80 ، 88 ، 101 ، 170 ، 175 ، 178 ، 181 ، 183 ، 192 ، 203 ، 247 ، 260 ، 261 ، 263 ، 278 ، 297 ، 300 ، 308 ، 309 ، 373 ، 420 ، 436 .\r\nابن الاثير 182 ، 199 ، 206 ، 300 ، 323 ، 331 ، 332 ، 335 .\r\nابن الافطس ، المظفر ، محمد بن عبد اللّه 19 ، 31 ، 32 ، 37 ، 81 ، 176 .\r\nابن باجه ، ابو بكر محمد بن الصائغ 300 .\r\nابن بدرون 102 .\r\nابن بسام الشنترينى 10 ، 19 ، 21 ، 24 ، 25 ، 36 ، 39 ، 48 ، 51 ، 55 ، 93 ، 99 ، 102 ، 103 ، 109 ، 111 ، 125 ، 128 ، 129 ، 131 ، 171 ، 174 ، 175 ، 184 ، 187 ، 192 ، 205 ، 208 ، 211 ، 221 ، 230 ، 238 ، 243 ، 247 ، 253 ، 254 ، 259 ، 262 ، 263 ، 275 ، 278 ، 286 ، 293 ، 360 ، 390 ، 405 ، 421 ، 430 ، 443 .\r\nابن بشكوال 93 .\r\nابن بصال 203 .\r\nابن بطوطه 310 .\r\nابن تاكرنى 222 ، 224 .\r\nابن تفرتاس 215 .\r\nابن التيانى ، ابو غالب 205 .\r\nابن جابر 102 .\r\nابن جحاف 191 ، 192 .\r\nابن الحاج ، ابو عبد اللّه 352 ، 354 ، 374 .\r\nابن الحداد وادى آشى 173 ، 164 .\r\nابن حزم ، ابو محمد ( فيلسوف ) 31 ، 34 ، 170 ، 301 ، 429 ، 431 ، 437 - 440 ، 442 .\r\nابن حزم ( وزير ) 129 ، 437 .\r\nابن الحضرمى 88 .\r\nابن حمديس 435 .\r\n\r\n","description":"","footnote":"","page_name":" 461 ","page_number":469},
  {"content":"\r\n\r\nابن حيان ، ابو مروان 8 ، 20 ، 25 ، 29 ، 36 ، 40 ، 47 - 50 ، 92 ، 93 ، 102 ، 103 ، 142 ، 152 ، 153 ، 204 ، 229 ، 281 ، 284 ، 429 ، 442 .\r\nابن خزرون - محمد بن خزرون\r\nابن الخزرجى 105 ، 112 .\r\nابن الخطيب ، لسان الدين 8 ، 10 ، 24 ، 31 ، 34 ، 50 ، 63 ، 66 ، 70 ، 78 ، 79 ، 85 - 88 ، 93 ، 97 ، 103 ، 112 ، 125 ، 129 ، 131 ، 134 ، 138 ، 140 ، 142 ، 148 ، 152 ، 157 ، 159 ، 166 ، 171 ، 183 ، 184 ، 195 ، 197 ، 199 ، 200 ، 201 ، 205 ، 220 ، 221 ، 225 ، 259 ، 277 ، 297 ، 299 ، 347 ، 353 ، 370 ، 372 ، 391 ، 397 ، 402 ، 407 .\r\nابن خلدون 24 ، 73 ، 93 ، 103 ، 121 ، 129 ، 130 ، 140 ، 166 ، 169 ، 172 ، 178 ، 184 ، 194 ، 199 ، 204 ، 209 ، 211 ، 212 ، 252 ، 277 ، 293 ، 296 ، 300 ، 302 ، 310 ، 313 ، 315 ، 317 ، 321 ، 346 ، 352 ، 402 .\r\nابن خلكان 335 ، 346 ، 347 ، 360 ، 369 ، 377 .\r\nابن رزين 240 ، 257 ، 259 .\r\nابن رشيق 189 - 191 ، 342 - 344 ، 407 .\r\nابن زيدون ، ابو بكر 21 ، 52 ، 54 ، 65 ، 69 ، 70 ، 73 ، 75 ، 326 ، 420 ، 433 ، 435 .\r\nابن سعيد 94 ، 102 .\r\nابن سماحه 146 .\r\nابن شاليب 72 ، 73 ، 325 .\r\nابن شبيب 172 ، 183 ، 185 .\r\nابن الشهيد 174 .\r\nابن طالوت 222 ، 224 .\r\nابن طيفور 32 ، 40 .\r\nابن عايشه ، داود 191 ، 245 ، 246 ، 251 ، 328 ، 345 ، 372 ، 407 .\r\nابن عبد البر ، ابو محمد عبد اللّه بن يوسف 54 ، 205 .\r\nابن عبدون ، عبد المجيد 70 ، 87 ، 224 ، 423 ، 436 ، 443 ، 444 .\r\nابن عذارى 19 ، 20 ، 24 ، 34 ، 39 ، 40 ، 41 ، 43 - 45 ، 47 ، 49 - 53 ، 60 ، 82 ، 84 ، 85 ، 95 - 97 ، 100 ، 124 ، 129 ، 130 - 133 ، 139 ، 143 ، 151 ، 152 ، 157 ، 159 ، 178 ، 194 ، 195 ، 201 ، 207 ، 221 ، 223 ، 226 ، 227 ، 230 ، 245 ، 256 ، 259 ، 266 ، 267 ، 273 ، 274 ، 279 ، 281 ، 286 ، 287 ، 357 ، 391 ، 405 ، 430 .\r\nابن عكاشه ، حكم 59 ، 100 ، 101 ، 402 .\r\nابن علقمه - محمد بن خلف\r\nابن عمار ، ابو بكر 63 ، 64 ، 66 ، 67 ، 69 ، 70 ، 72 ، 106 ، 145 ، 147 ، 185 ، 187 ، 189 ، 234 ، 353 ، 354 ، 435 .\r\nابن الفرج 103 ، 245 .\r\nابن القزاز 436 .\r\nابن القطان 34 ، 52 .\r\nابن الكردبوس 239 ، 241 ، 244 ، 247 ، 249 ، 339 .\r\nابن اللبانه 25 ، 57 ، 70 ، 213 ، 365 .\r\nابن لبون 94 ، 261 .\r\nابن المرجرى الاشبيلى 421 .\r\nابن مروس ، ابو العباس 275 .\r\nابن مسره 93 .\r\nابن مهلب 222 .\r\nابن واجب 275 ، 297 .\r\nابن يحيى 83 .\r\nابن يعقوب 156 .\r\nابو اسحاق البيرى 136 .\r\nابو اسحاق بن خفاجه 326 .\r\nابو اسحاق بن مقانا 326 .\r\nابو بكر بن ابراهيم لمتونى 301 ، 316 ، 378 .\r\nابو بكر بن الحديدى 94 ، 103 ، 104 .\r\nابو بكر الرميمى 169 .\r\nابو بكر بن طاهر 63 ، 203 .\r\nابو بكر الطرطوشى 301 ، 302 ، 346 ، 441 .\r\nابو بكر بن عبد اللّه بن ادهم 326 .\r\nابو بكر بن عبد العزيز 187 ، 188 ، 224 ، 234 ، 293 .\r\nابو بكر بن عمر لمتونى 313 ، 314 ، 316 ، 320 ، 322 .\r\nابو بكر بن القصير 75 .\r\n\r\n","description":"","footnote":"","page_name":" 462 ","page_number":470},
  {"content":"\r\n\r\nابو بكر بن يوسف بن تاشفين 337 .\r\nابو تزيرى الدمرى 157 .\r\nابو جعفر البتى 249 .\r\nابو جعفر القليعى 326 .\r\nابو حروب 196 .\r\nابو الحزم جهور بن محمد بن جهور 15 ، 20 ، 34 .\r\nابو الحسن بن اليسع 190 .\r\nابو الربيع بن سليمان 215 .\r\nابو زكريا بن واسنو 352 ، 373 .\r\nابو طالب بن غانم 77 .\r\nابو عامر بن ازرق 275\r\nابو عامر بن خطاب 181 .\r\nابو عامر بن عبدوس 434 .\r\nابو عبد اللّه الزبيدى 30 ، 37 .\r\nابو عبد اللّه بن عبيد اللّه المعيطى 195 ، 200 .\r\nابو عبد اللّه الكنانى ، الطيب 285 .\r\nابو عبد اللّه محمد القرطبى ، ابن روبش 226 ، 229 ، 231 .\r\nابو عبد الرحمان بن الطاهر 63 ، 182 ، 184 ، 192 .\r\nابو عبيد عبد اللّه البكرى 175 .\r\nابو عتبة بن ابى يحيى بن صمادح 171 .\r\nابو عمران الفاسى 309 .\r\nابو عمر احمد بن خطاب 181 ، 203 .\r\nابو عمر بن دراج القسطلى 222 ، 275 .\r\nابو عمرو الباجى 129 .\r\nابو عمرو بن سعيد الدانى 205 .\r\nابو الفضل بن حسداى 289 ، 302 .\r\nابو محمد عبد اللّه بن مريم 3 ، 37 .\r\nابو محمد المزدلى 251 .\r\nابو محمد هذيل 258 ، 259 .\r\nابو المطرف التجيبى 277 .\r\nابو المطرف بن الدباغ 289 ، 302 .\r\nابو المغيرة بن الحزم 277 .\r\nابو ناصر المرابطى 245 .\r\nابو نصر فتوح بن ابى نور 44 ، 142 ، 156 .\r\nابو نور بن ابى قره 42 ، 158 .\r\nابو نور هلال بن ابى قره 42 ، 154 ، 156 ، 443 .\r\nابو الوليد الباجى 89 ، 90 ، 108 .\r\nابو الوليد محمد بن جهور 16 ، 20 - 24 .\r\nابو يحيى محمد بن احمد بن صمادح 135 ، 136 ، 138 ، 140 ، 146 ، 170 ، 171 ، 175 ، 177 .\r\nآثر بن بطين بن ثيولوثان 308 .\r\nاحمد بن اسحاق بن طاهر ، ابو بكر 18 ، 182 ، 183 .\r\nاحمد بن دراج القسطلى 167 .\r\nاحمد بن سليمان بن هود 46 ، 95 ، 210 ، 236 ، 280 ، 281 ، 283 ، 285 ، 288 .\r\nاحمد بن عباس 128 ، 129 ، 167 - 169 ، 225 ، 445 .\r\nاحمد بن عبد الملك ، سيف الدوله ، ابو جعفر 300 .\r\nاحمد بن محمد بن الحاج ، ابو عمر 445 .\r\nاحمد بن محمد بن عبد اللّه ، عز الدوله 266 .\r\nاحمد المستعين 293 ، 298 .\r\nاحمد بن يحيى اليحصبى ، لبلى ، ابو العباس 37 .\r\nادريس المتأيد 81 ، 125 ، 130 ، 153 .\r\nادريس بن يحيى ، السامى 131 .\r\nادريس بن يحيى العالى 131 .\r\nادريس بن يحيى بن حمود 24 ، 35 ، 142 ، 155 .\r\nادريسى ، الشريف 122 .\r\nارمزنده 413 .\r\nاسحاق بن عبد اللّه البرزالى 83 .\r\nاسحاق النفزاوى 314 .\r\nاسماعيل بن الذنون ، ناصر الدوله ، الظافر 92 ، 95 ، 276 ، 285 .\r\nاسماعيل بن عباد 28 - 36 ، 49 ، 80 ، 153 ، 224 ، 227 .\r\nاسماعيل بن نغزاله 133 ، 134 ، 143 .\r\nاسماعيل بن المعتضد 46 .\r\nآسين پلاسيوس 429 ، 431 .\r\nاشباخ 99 ، 296 ، 298 ، 369 ، 392 ، 409 ، 412 .\r\nاعتماد الرميكيه 62 ، 65 ، 66 ، 188 ، 367 ، 371 ، 372 .\r\nافلح صقلابى 146 .\r\nاقليدس 293 .\r\nآلاريك 411 .\r\nالبره 382 .\r\nالبرهانس 112 ، 231 ، 232 ، 251 ، 330 ،\r\n\r\n","description":"","footnote":"","page_name":" 463 ","page_number":471},
  {"content":"\r\n\r\n331 ، 333 ، 334 ، 349 ، 360 ، 408 .\r\nآلفونسوى اول ( آراگون ) 412 .\r\nآلفونسوى جنگجو يا محارب 414 ، 424 .\r\nآلفونسوى دانا 255 ، 438 ، 440 .\r\nآلفونسوى پنجم 274 ، 282 ، 288 ، 392 .\r\nآلفونسو پسر فرناندو 395 ، 397 .\r\nآلفونسو ( ليون ) 99 ، 236 .\r\nآلفونسوى ششم ( قشتاله ) 61 ، 64 ، 70 ، 72 - 76 ، 86 ، 89 ، 104 ، 105 ، 107 ، 109 ، 111 ، 112 ، 144 ، 145 ، 176 ، 177 ، 189 ، 229 ، 231 ، 234 ، 239 ، 240 ، 242 ، 244 ، 246 ، 251 ، 252 ، 260 ، 263 ، 264 ، 287 ، 288 ، 292 ، 294 ، 296 ، 298 ، 324 ، 326 ، 330 ، 333 ، 336 ، 341 ، 344 ، 345 ، 349 ، 354 ، 357 ، 360 ، 374 ، 376 ، 387 ، 398 ، 401 ، 412 ، 416 ، 420 ، 423 .\r\nالسيد ( ال سيد ) 72 ، 191 ، 235 ، 236 ، 237 ، 244 ، 246 ، 249 ، 251 ، 253 ، 255 ، 260 ، 262 ، 266 ، 286 ، 288 ، 291 ، 293 ، 296 ، 297 ، 302 ، 341 ، ، 346 ، 374 ، 396 ، 401 ، 406 ، 414 ، 416 ، 422 .\r\nالكساندر دوم 282 .\r\nالويتو ، اسقف 389 .\r\nامارى 194 ، 199 .\r\nانفانت راميرو 292 .\r\nانفانت سانچو 298 .\r\nانور بن ابى بكر لمتونى 215 .\r\nاودو ، دوك 338\r\nاوراكا 401 ، 412 ، 414 .\r\nاوربانوس 410 .\r\nايسابل ، ايزابل 356 .\r\nباديس بن حبوس ، المظفر باللّه 8 ، 35 ، 41 ، 58 ، 60 ، 61 ، 126 ، 133 ، 136 ، 139 ، 141 ، 143 ، 148 ، 151 ، 159 ، 181 ، 182 ، 225 .\r\nباديس بن المنصور 121 ، 124 .\r\nباديس بن هلال اليفرنى ، ابو نور 43 ، 155 .\r\nبثينه دخت المعتمد 371 .\r\nبحترى 433 .\r\nبرتولا 398 .\r\nبرمودوى دوم 381 .\r\nبرمودوى سوم 382 ، 383 .\r\nبرنار 400 ، 410 .\r\nبرنگر ، كنت 24 ، 240 ، 241 ، 417 .\r\nبطى بن اسماعيل 359 .\r\nبلج بن بشر 16 ، 29 .\r\nبلقين بن باديس ، سيف الدوله 134 ، 135 ، 169 .\r\nبلقين بن حبوس 126 .\r\nبلقين بن زيرى 315 .\r\nبلقين بن ماكسن 128 .\r\nبنديكتوس ، قديس 392 .\r\nبنى الافطس 79 ، 152 ، 375 ، 435 ، 439 ، 441 .\r\nبنى اميه 8 ، 15 ، 123 ، 315 .\r\nبنى برزال 44 ، 140 ، 150 ، 154 .\r\nبنى بيطر 296 .\r\nبنى تجيب 270 ، 272 ، 278 .\r\nبنى جهور 23 ، 119 ، 420 ، 442 .\r\nبنى حمود 8 ، 15 ، 19 ، 120 ، 125 ، 127 ، 130 ، 131 ، 142 ، 152 ، 169 ، 172 ، 231 .\r\nبنى خزرون 155 ، 158 ، 312 .\r\nبنى خطاب 203 .\r\nبنى دمر 41 ، 156 .\r\nبنى ذو النون 142 ، 232 ، 324 ، 356 ، 436 ، 441 .\r\nبنى رزين 258 ، 264 .\r\nبنى زيرى 127 ، 149 ، 151 .\r\nبنى صمادح 434 .\r\nبنى طاهر 203 .\r\nبنى عباد 28 ، 39 ، 67 ، 82 ، 130 ، 149 ، 150 ، 155 ، 176 ، 361 ، 365 ، 390 ، 420 ، 435 ، 439 ، 441 .\r\nبنى القاسم 265 .\r\nبنى القبطرنه 70 ، 88 ، 436 .\r\nبنى مزين 41 .\r\nبنى مناد 11 ، 121 ، 124 ، 149 ، 150 .\r\nبنى وانودين 313 .\r\nبنى هود 238 ، 252 ، 278 ، 286 ، 289 ، 299 ،\r\n\r\n","description":"","footnote":"","page_name":" 464 ","page_number":472},
  {"content":"\r\n\r\n301 - 303 ، 374 ، 416 .\r\nبنى يرنيان يا بنى ارنيان 132 ، 155 .\r\nبنى يفرن 41 ، 150 ، 159 ، 312 ، 314 ، 317 ، 320 .\r\nپدرو ( آراگون ) 251 ، 262 ، 295 ، 297 ، 414 .\r\nپپدال منندث 256 ، 397 ، 438 .\r\nالتجانى 367 ، 371 .\r\nتميم بن بلقين 61 ، 75 ، 146 ، 330 ، 343 ، 350 ، 365 ، 366 ، 406 ، 408 .\r\nتميم بن تيولوثان 308 .\r\nتميم بن يوسف بن تاشفين 298 .\r\nتيپولوس 433 .\r\nتيولوثان بن تيكلا 308 .\r\nثابت بن محمد الجرجانى ، ابو الفتوح 126 ، 127 ، 130 .\r\nجابر بن المعتضد 132 .\r\nجرور الحبشى 352 .\r\nجعفر بن شرف ، ابو الفضل 436 .\r\nجعفر بن عبد اللّه بن جحاف المعافرى ابو احمد 244 ، 248 ، 255 و نيز - ابن جحاف\r\nجلالى بن زاوى 125 .\r\nجوهر الصقلى 120 .\r\nالحاج بن محقور 94 .\r\nحباسة بن ماكسن 121 ، 122 ، 126\r\nحبوس بن ماكسن 121 ، 125 ، 126 ، 127 .\r\nالحجارى 265 ، 267 ، 289 ، 290 .\r\nحزير بن عكاشه 101 .\r\nحسن بن مجاهد ، سعد الدوله 206 ، 207 .\r\nالحصرى ، شاعر 366 .\r\nالحكم المستنصر 5 . 79 ، 120 ، 151 .\r\nالحكم بن هشام 20 ، 428 .\r\nالحميدى ، ابو عبد اللّه 53 ، 442 .\r\nالحميرى 179 ، 203 ، 215 ، 282 ، 285 ، 286 ، 325 ، 366 .\r\nخلف الحصرى 34 .\r\nخلف بن عباس القرطبى ، ابو القاسم 441 .\r\nخلف بن فرج ، الميسر 173 .\r\nخلف بن نجاح 23 ، 100 .\r\nخوستا ، قديسه 46 ، 389 .\r\nخيران العامرى 123 ، 163 ، 164 ، 167 ، 168 ، 180 ، 194 ، 202 ، 203 ، 223 ، 225 ، 266 .\r\nدقلديانوس 389 .\r\nدوزى 33 ، 39 ، 40 ، 47 ، 54 ، 57 ، 63 ، 65 ، 67 ، 74 ، 78 ، 101 ، 138 ، 186 .\r\nدوسن ژيل ، كنت 339 .\r\nدونيا سانچا 390 .\r\nالرازى ، عيس بن احمد 92 .\r\nالرازى بن المعتمد بن عباد 262 .\r\nرامون برنگر 63 ، 185 ، 208 ، 211 ، 214 ، 215 ، 274 ، 275 ، 291 ، 416 ، 417 .\r\nرامون بورل 274 .\r\nراميروى اول ( آراگون ) 236 ، 287 ، 384 ، 413 .\r\nرانده 85 ، 390 .\r\nردريك طليطلى 355 .\r\nرزين البرنسى 257 .\r\nالرشيد بن المعتمد بن عباد 63 ، 68 ، 69 ، 76 ، 78 .\r\nروجر 415 .\r\nريمون يا ريموند بورگنى 375 ، 412 .\r\nزائده 72 ، 107 ، 298 ، 354 ، 357 .\r\nريموند ، برادر سانچو 413 .\r\nزاوى بن زيرى 121 ، 123 ، 125 ، 202 ، 273 .\r\nزرقالى قرطبى 439 .\r\nزنون - ذو النون 92 .\r\nزهير العامرى 125 ، 127 ، 129 ، 167 ، 169 ، 180 ، 182 ، 194 ، 203 ، 225 ، 440 ، 441 .\r\nزيرى بن عطية الزناتى 312 .\r\nزيرى بن مناد 120 ، 122 ، 151 .\r\nسانچو ( ناوار ) 274 .\r\nسانچوى بزرگ 381 - 384 ، 395 .\r\nسانچو گارسيا 382 ، 387 .\r\nسانچو پسر فرناندو 46 ، 286 ، 287 ، 395 .\r\nسانچو پسر آلفونسو 254 ، 355 ، 357 ، 408 ، 409 ، 411 .\r\nسانچو ( برادر آلفونسو ) 287 ، 401 .\r\nسانچو راميرز 104 ، 237 ، 291 ، 292 ، 294 ،\r\n\r\n","description":"","footnote":"","page_name":" 465 ","page_number":473},
  {"content":"\r\n\r\n295 ، 297 ، 348 ، 413 ، 414 .\r\nسانچوى قوى 299 .\r\nسانچو ( قشتاله ) 99 .\r\nسراج الدولة بن المعتمد بن عباد 25 ، 95 ، 100 ، 101 .\r\nسسنندو داويدس ( ششنند ) 55 ، 85 ، 109 - 111 ، 145 ، 230 ، 390 ، 391 ، 404 ، 421 .\r\nسعيد بن احمد الطليطلى ، ابو القاسم 440 .\r\nسكوت البرغواطى 321 .\r\nالسلاوى 308 ، 312 ، 313 ، 315 ، 321 ، 322 .\r\nسليمان سعد الدوله 296 .\r\nسليمان بن الحكم ، المستعين 33 ، 122 ، 123 ، 164 ، 165 .\r\nسليمان الظافر 92 ، 171 .\r\nسليمان بن هود ، المستعين 94 ، 96 ، 104 ، 108 ، 210 ، 211 ، 235 ، 273 ، 277 ، 279 ، 299 .\r\nسماجه 144 .\r\nسير بن ابى بكر لمتونى 317 ، 333 ، 351 ، 353 ، 359 - 362 ، 374 .\r\nسير بن يوسف بن تاشفيق 360 ، 361 .\r\nسيف الملك 281 .\r\nشاباش 201 ، 210 .\r\nشاپور الفارسى 79 ، 80 .\r\nشارل‌كن ( امپراتور مقدس ) 253 .\r\nشارل مارتل 338 .\r\nشارلمان ( كارل كبير ) 415 .\r\nششلاند - سسنندو .\r\nشقندى 440 .\r\nشلبى 186 .\r\nشيخه 124 .\r\nصاحب بن عباد 184 .\r\nصالح بن طريف البرباطى 314 ، 315 .\r\nصمادح ، ابو عتيبه 171 .\r\nصمادح بن عبد الرحمان 170 .\r\nطارق بن زياد 257 .\r\nطرطوشى 102 ، 302 .\r\nالطغنرى ، محمد بن مالك ، ابو عبد اللّه 445 .\r\nعباد بن المعتمد بن عباد 37 .\r\nعبد اللّه ( حاكم اذكون ) 262 .\r\nعبد اللّه المرتضى 212 .\r\nعبد اللّه بن ابراهيم الشيخ 134 .\r\nعبد اللّه بن بلقين ، امير 61 ، 70 ، 75 ، 77 ، 108 ، 122 - 124 ، 128 ، 129 ، 132 - 136 ، 140 ، 144 ، 146 ، 148 ، 172 ، 173 ، 176 ، 326 ، 327 ، 330 ، 338 ، 348 - 350 ، 353 ، 361 ، 366 ، 367 ، 406 ، 407 ، 421 .\r\nعبد اللّه بن حكيم 276 .\r\nعبد اللّه بن شاپور 19 ، 80 .\r\nعبد اللّه الشيعى 313 .\r\nعبد اللّه بن عبد الرحمان التجيبى 272 .\r\nعبد اللّه بن قاسم الفهرى 242 ، 265 ، 266 .\r\nعبد اللّه بن محمد 266 ، 267 ، 272 .\r\nعبد اللّه بن محمد بن عبد الرحمان 6 .\r\nعبد اللّه بن محمد بن مسلمة المنصور 80 ، 82 ، 88 .\r\nعبد اللّه بن المعتمد بن عباد 329 .\r\nعبد اللّه بن ياسين 309 - 315 ، 322 .\r\nعبد الجبار بن ابى بكر بن محمد الازدى 435 .\r\nعبد الجبار بن المعتمد 369 .\r\nعبد الجبار بن يوسف 369 .\r\nعبد الجليل بن وهبون 375 .\r\nعبد الرحمان بن اسبط 77 ، 327 .\r\nعبد الرحمان بن اسماعيل بن ذو النون 79 ، 92 .\r\nعبد الرحمان بن جهور 22 ، 24 .\r\nعبد الرحمان الداخل 6 ، 8 ، 308 .\r\nعبد الرحمان بن عبد اللّه بن المهاجر 170 .\r\nعبد الرحمان الغافقى 265 .\r\nعبد الرحمان بن متيوه 93 .\r\nعبد الرحمان بن محمد ، المرتضى 123 ، 194 ، 202 ، 212 .\r\nعبد الرحمان بن محمد بن عبد الرحمان الناصر 265 ، 273 .\r\nعبد الرحمان بن مطرف التجيبى 272 .\r\nعبد الرحمان بن المنصور بن ابى عامر 16 ، 121 ، 163 - 166 .\r\nعبد الرحمان الناصر 5 ، 6 ، 179 .\r\nعبد العزيز بن ابى عامر 19 ، 169 - 172 .\r\nعبد العزيز بن ارقم ، ابو الاصبغ 173 ، 209 .\r\n\r\n","description":"","footnote":"","page_name":" 466 ","page_number":474},
  {"content":"\r\n\r\nعبد العزيز بن افلح 220 .\r\nعبد العزيز البطليوسى 436 .\r\nعبد العزيز بن شاپور 80 .\r\nعبد العزيز بن عبد الرحمان بن المنصور 182 ، 165 ، 166 ، 203 ، 204 ، 223 ، 224 ، 226 ، 274 .\r\nعبد المجيد بن عبدون ، ابو محمد - ابن عبدون .\r\nعبد المجيد بن الافطس 375 .\r\nعبد الملك بن احمد المستعين ، عماد الدوله 295 ، 298 ، 299 ، 300 .\r\nعبد الملك بن رزين 265 .\r\nعبد الملك بن شاپور 81 ، 82 .\r\nعبد الملك بن عبد العزيز بن ابى عامر ، المظفر ، نظام الدوله 98 ، 99 ، 172 ، 226 - 228 .\r\nعبد الملك بن قطن الفهرى 265 .\r\nعبد الملك بن محمد بن ابى عامر 121 .\r\nعبد الملك بن محمد بن جهور 21 ، 22 ، 24 ، 59 ، 100 .\r\nعبد الملك بن مروان 16 .\r\nعبد الملك بن هذيل ، ابو مروان 259 - 264 ، 267 .\r\nعبد الواحد المراكشى 63 ، 65 ، 66 ، 69 ، 70 ، 86 ، 88 ، 130 ، 176 ، 186 ، 189 ، 194 ، 211 ، 331 ، 347 ، 353 ، 361 ، 362 ، 375 .\r\nعبدون بن خزرون 42 ، 157 .\r\nعثمان بن ابى بكر بن روبش 231 ، 232 .\r\nعزيز بن ابى عبد اللّه البرزالى ، المستظهر 44 ، 153 .\r\nعطاف بن نعيم 29 .\r\nعلى بن ابراهيم ، الشيخ 134 .\r\nعلى بن تاشفين 298 ، 356 ، 424 .\r\nعلى بن حمود 28 ، 34 ، 49 ، 123 ، 151 ، 165 ، 202 ، 273 .\r\nعلى بن سيده 438 .\r\nعلى بن عبد اللّه البجلى 313 .\r\nعلى بن مجاهد العامرى ، اقبال الدوله 173 ، 196 ، 198 ، 201 ، 204 ، 206 ، 207 ، 210 ، 421 .\r\nعلى بن يوسف بن تاشفين 214 ، 215 ، 377 ، 407 .\r\nعمر بن محمد بن الافطس ، المتوكل 77 - 79 ، 105 ، 107 ، 108 .\r\nعمر بن سليمان المسوفى 318 .\r\nعمر بن عبد العزيز 10 .\r\nعنبر العامرى 164 .\r\nعيسى بن ابى الانصارى 315 .\r\nعيسى بن ابى بكر بن مزين 40 .\r\nعيسى بن محمد ، الحاجب 41 .\r\nالغريزى 288 ، 367 .\r\nفائق الخادم 79 - 97 .\r\nفاطمه ، دخت سير بن يحيى 322 .\r\nفتح بن خاقان 21 ، 53 ، 54 ، 63 ، 87 ، 88 ، 101 ، 140 ، 143 ، 189 ، 192 ، 260 ، 363 ، 366 ، 370 ، 441 ، 443 .\r\nفتح بن المعتمد بن عباد 352 ، 354 ، 356 ، 365 .\r\nفتح بن موسى 92 .\r\nفتوح بن ابى نور هلال ، ابو نصر 156 .\r\nفرناندوى اول ( قشتاله ) 95 ، 98 ، 99 ، 226 ، 228 ، 230 ، 236 ، 279 ، 286 ، 287 ، 382 ، 387 - 389 ، 390 ، 391 ، 393 ، 395 ، 401 ، 413 .\r\nفرناندو ( ناوار ) 412 .\r\nفرناندو پسر سانچوى سوم 381 ، 383 ، 384 ، 386 .\r\nفردزلند - فرناندوى اول .\r\nفرويلاى دوم 236 .\r\nفلورس 355 .\r\nالقادر بن يحيى بن ذو النون 239 ، 243 ، 245 ، 247 ، 248 ، 252 ، 341 .\r\nالقادر هشام بن المأمون بن ذو النون 402 ، 403 ، 423 .\r\nقاسم بن محمد بن حمود ، المستعلى 19 ، 28 ، 30 ، 44 ، 45 ، 60 ، 131 ، 194 ، 223 ، 224 .\r\nكونستانس 339 ، 404 ، 412 .\r\nكباب بن تميت 147 .\r\nگارسيا ( جليقه ) 99 .\r\nگارسيا اردونس 295 .\r\nگارسيا ( ناوار ) 97 ، 279 ، 280 ، 384 ، 412 .\r\nگارسيا خيمنس 342 .\r\n\r\n","description":"","footnote":"","page_name":" 467 ","page_number":475},
  {"content":"\r\n\r\nگارسيا سانشز 381 ، 383 ، 314 .\r\nگارسيا فرناندز 382 ، 395 .\r\nگونزالو 383 .\r\nگيوم دو مونژه 282 .\r\nلافونته 355 ، 400 .\r\nلايان كالوو 236 .\r\nلب بن سليمان 279 ، 290 .\r\nلبيب عامرى 163 ، 202 ، 221 ، 223 ، 273 ، 274 ، 280 .\r\nلدليا 433 .\r\nلقوط بن يوسف بن على المغراوى 314 .\r\nلوقاى طليطلى 355 .\r\nلوى پروونسال 70 ، 357 ، 405 ، 444 .\r\nماكسن بن باديس 140 ، 144 .\r\nماكسن بن زيرى 121 .\r\nماكسن بن ماكسن 121 .\r\nمالك بن جابر بن لبيد 179 .\r\nمالوتو 197 .\r\nالمأمون بن ذو النون ، يحيى 23 ، 24 ، 45 ، 59 ، 61 ، 83 ، 87 ، 89 ، 94 - 103 ، 109 ، 140 ، 153 ، 183 ، 226 - 229 ، 241 ، 278 ، 279 ، 282 ، 297 ، 399 ، 400 ، 401 .\r\nمبارك العامرى 195 ، 202 ، 220 ، 222 .\r\nمبشر بن سليمان ، ناصر الدوله 209 ، 212 ، 215 .\r\nمتنبى 432 .\r\nالمتوكل عمر بن الافطس 326 ، 327 ، 330 ، 331 ، 348 ، 351 ، 352 ، 375 ، 436 .\r\nمجاهد العامرى 19 ، 52 ، 141 ، 163 ، 170 ، 181 ، 193 ، 199 ، 201 ، 202 ، 205 ، 206 ، 219 ، 223 ، 224 ، 229 .\r\nمحمد بن ابى عامر ، المنصور 5 ، 6 ، 7 ، 16 ، 41 ، 85 ، 92 ، 96 ، 119 ، 120 ، 121 ، 154 ، 165 ، 180 ، 181 ، 195 ، 312 ، 315 ، 338 ، 381 ، 387 ، 392 ، 437 ، 442 .\r\nمحمد بن احمد البزليانى ، ابو عبد اللّه 46 ، 55 .\r\nمحمد بن ادريس المستعلى 131 .\r\nمحمد بن ادريس المهدى 131 .\r\nمحمد بن اسماعيل بن عباد ، قاضى 36 ، 276 .\r\nمحمد بن تاشفين 250 ، 273 .\r\nمحمد بن تميم الكدالى 317 .\r\nمحمد بن تيفاوت لمتونى ، تارسنا 308 ، 309 .\r\nمحمد بن الحاج 298 ، 299 .\r\nمحمد بن خزرون 42 ، 51 ، 122 ، 158 ، 159 .\r\nمحمد بن خلف الصدفى ، ابن علقمه 240 ، 248 ، 255 ، 256 .\r\nمحمد بن سعيد بن هارون ، ابو عبد اللّه 40 .\r\nمحمد بن سليمان 33 ، 49 ، 279 ، 280 .\r\nمحمد بن عبادة القزاز ، ابو عبد اللّه 173 .\r\nمحمد بن عبد اللّه ، يمين الدوله 266 .\r\nمحمد بن عبد اللّه بن الافطس ، المظفر 82 ، 83 ، 84 ، 88 .\r\nمحمد بن عبد اللّه برزالى ، ابو محمد 31 ، 32 ، 35 ، 44 ، 51 ، 81 ، 120 ، 128 ، 150 ، 151 ، 153 .\r\nمحمد عبد اللّه عنان 77 ، 99 ، 292 ، 296 ، 298 .\r\nمحمد بن عبد الجبار ، المهدى 219 .\r\nمحمد بن عبد الرحمان ، امير 92 .\r\nمحمد عبد الرحمان التجيبى ، الانقر 272 .\r\nمحمد بن عبد الملك بن المنصور ، المؤتمن 166 ، 180 ، 223 .\r\nمحمد بن عمار بن حسين بن عمار المهرى 62 .\r\nمحمد بن عيسى 40 ، 41 ، 435 .\r\nمحمد غزالى ، امام 346 .\r\nمحمد بن الفقيه ، ابن الاحمر 77 .\r\nمحمد بن مرتين 23 ، 59 ، 100 ، 101 ، 412 .\r\nمحمد بن معاذ بن اليسع بن صالح ، ابو غفير 315 .\r\nمحمد المعتصم 223 ، 224 .\r\nمحمد بن نوح الدمرى ، عماد الدوله 42 ، 43 ، 155 ، 158 .\r\nمحمد بن هشام المهدى 49 ، 122 ، 163 ، 164 ، 166 ، 194 ، 387 ، 415 .\r\nمحمد يوسف التميمى 70 .\r\nمحمد بن يحيى اليحصبى ، عز الدوله 37 .\r\nمخلوف بن ملول 137 .\r\nمدرك التلكانى 318 .\r\nالمستظهر باللّه عباسى 323 .\r\nالمعتصم بن صمادح ، رفيع الدوله 70 .\r\nالمعتضد باللّه عباسى 50 .\r\n\r\n","description":"","footnote":"","page_name":" 468 ","page_number":476},
  {"content":"\r\n\r\nالمعتضد بن عباد ، عباد بن محمد 21 - 23 ، 28 ، 29 ، 32 ، 35 ، 38 ، 39 ، 41 ، 42 ، 44 ، 46 ، 49 ، 50 ، 57 ، 58 ، 62 ، 81 ، 83 ، 109 ، 119 ، 130 ، 152 ، 154 ، 156 ، 158 ، 207 ، 208 ، 389 ، 390 ، 433 ، 434 ، 438 ، 440 .\r\nالمعتمد بن عباد ، محمد بن عباد 23 ، 25 ، 30 ، 31 ، 57 ، 58 ، 60 ، 64 ، 67 ، 70 ، 78 ، 79 ، 100 ، 106 ، 108 ، 113 ، 132 ، 144 ، 145 ، 147 ، 172 ، 173 ، 176 ، 185 ، 187 ، 189 ، 190 ، 287 ، 324 ، 325 ، 327 ، 329 ، 331 ، 333 ، 335 - 337 ، 342 - 357 ، 359 - 367 ، 369 - 372 ، 374 ، 403 ، 406 ، 407 ، 432 ، 434 ، 435 .\r\nالمعز بن يوسف بن تاشفين 324 ، 325 .\r\nالمعنصر المغراوى 319 .\r\nالمقتدر بن هود 288 ، 422 .\r\nالمقرى 66 ، 102 ، 113 ، 114 ، 205 ، 255 ، 256 ، 265 ، 321 ، 332 ، 347 ، 369 ، 371 ، 426 ، 439 .\r\nمنذر بن سليمان 279 ، 280 .\r\nمنذر بن هود 289 .\r\nمنذر بن يحيى التجيبى 171 ، 258 ، 273 ، 275 ، 278 ، 281 .\r\nمنندث گونثالث 382 .\r\nالمؤتمن بن هود 64 ، 220 .\r\nموسى بن نصير 196 .\r\nموژتوس - مجاهد العامرى 200 .\r\nمهلب 253 .\r\nالنايه 135 ، 140 ، 141 .\r\nالناصر لدين اللّه 48 ، 120 ، 338 .\r\nنبيل العامرى 281 .\r\nنعمان بن منذر بن ماء السماء 29 .\r\nنكل 432 ، 434 ، 438 .\r\nنوح بن ابى تزيرى الدمرى ، عزت الدوله 156 ، 157 .\r\nالنويرى 75 ، 76 .\r\nو اجاج بن زلواى لمطى ، ابو محمد 309 .\r\nواضح العامرى 92 ، 93 ، 164 ، 194 .\r\nواياقطين 316 .\r\nولاده 70 ، 434 .\r\nالونشريشى 357 .\r\nهذيل الصقلى 129 .\r\nهذيل بن عبد الملك ، ابو محمد الحاجب 257 - 259 .\r\nهشام بن المأمون 103 ، 402 .\r\nهشام المعتمد 8 ، 15 ، 265 .\r\nهشام المؤيد 19 ، 33 ، 34 ، 48 ، 94 ، 96 ، 122 ، 150 ، 164 ، 165 ، 219 ، 223 ، 224 ، 273 ، 276 .\r\nياقب ، قديس 389 .\r\nياقوت حموى 179 ، 319 .\r\nيحيى بن ابراهيم الكدالى يا الجدالى 309 ، 312 .\r\nيحيى بن اسماعيل بن يحيى القادر 103 ، 105 ، 109 ، 112 .\r\nيحيى الذونون - المأمون .\r\nيحيى بن سكوت البرغواطى 76 ، 324 .\r\nيحيى بن عبد الرحمان 272 ، 273 .\r\nيحيى بن عبد الملك بن رزين ، حسام الدوله 263 ، 264 .\r\nيحيى بن على بن حمود ، المعتلى 19 ، 30 ، 33 - 35 ، 42 ، 44 ، 51 ، 81 ، 125 ، 151 ، 152 .\r\nيحيى بن عمر بن تلاكاكين 310 ، 113 .\r\nيحيى بن محمد بن الافطس المنصور 86 ، 87 .\r\nيحيى بن المعتصم بن صمادح 436 .\r\nيحيى بن منذر 275 ، 276 .\r\nيدير بن حباسة بن ماكسن 126 ، 127 .\r\nيزيد الراضى 78 ، 327 ، 352 ، 353 ، 362 ، 365 .\r\nيعيش بن محمد بن يعيش الاسدى 93 .\r\nيوسف بن اسماعيل بن نغزاله 126 ، 127 ، 133 ، 134 ، 136 ، 138 ، 139 .\r\nيوسف بن بخت بن عبده 16 .\r\nيوسف بن تاشفين 74 - 78 ، 90 ، 147 ، 148 ، 177 ، 190 ، 232 ، 250 ، 264 ، 295 ، 296 ، 313 ، 317 ، 318 ، 324 ، 327 ، 331 ، 333 ، 334 - 337 ، 339 ، 341 ، 343 ، 347 ، 348 ، 350 - 353 ، 360 ، 365 ، 372 ، 376 ، 377 ، 408 .\r\nيوسف بن زيرى ، معروف به بلكين 120 .\r\nيوسف بن عبد اللّه النمرى 439 .\r\nيوسف المؤتمن 291 ، 293 ، 300 .\r\nيوسف المظفر 287 ، 292 .\r\n\r\n","description":"","footnote":"","page_name":" 469 ","page_number":477},
  {"content":"\r\n\r\n\r\nنام جايها\r\nابده  adebU  17 .\r\nابرو ، رود  orbE  يا ابره 270 ، 282 ، 414 .\r\nآبله  alivA  39 .\r\nاتابوركا 396 .\r\nاذكون 162 .\r\nآراگون 104 ، 108 ، 237 ، 243 ، 296 ، 297 ، 303 ، 392 ، 396 ، 412 ، 413 ، 414 ، 422 ، 424 .\r\nارجونه 17 .\r\nارشدونه  anodihcrA  147 .\r\nارقله  legrU  415 .\r\nاركش 8 ، 42 ، 43 ، 60 ، 132 ، 155 ، 158 ، 159 .\r\nازمور 315 .\r\nاسپانيا 10 ، 113 ، 120 ، 307 ، 323 ، 328 ، 400 ، 404 ، 412 ، 415 ، 419 ، 424 ، 425 .\r\nاستجه  ajicE  8 ، 16 ، 43 ، 44 ، 130 ، 143 ، 152 ، 153 ، 157 .\r\nآسفى 315 .\r\nاشبونه يا لشبونه  nobsiL  32 ، 79 ، 81 ، 374 ، 388 .\r\nاشبيليه  alliveS  يا  elliveS  8 - 11 ، 19 ، 24 ، 27 ، 28 ، 33 ، 34 ، 37 ، 40 ، 42 ، 45 ، 47 ، 51 ، 52 ، 55 ، 57 - 62 ، 65 ، 67 ، 72 ، 73 ، 79 ، 83 ، 87 ، 99 ، 106 ، 109 ، 119 ، 120 ، 127 ، 135 ، 142 ، 144 ، 152 ، 153 ، 155 ، 157 ، 158 ، 177 ، 188 ، 296 ، 300 ، 301 ، 324 ، 329 ، 330 ، 343 ، 353 ، 359 ، 370 ، 438 ، 443 ، 445 ، 446 .\r\nاستوريش  sairutsA  395 - 400 ، 410 .\r\nاشونه 152 .\r\nاطلس ، جبال 318 ، 366 ، 371 .\r\nاغمات 314 ، 317 ، 318 ، 321 ، 366 ، 367 ، 368 ، 370 - 372 ، 425 .\r\nافراغه 270 .\r\nافريقيه 124 ، 336 .\r\nاقليش  s ? elcU  91 ، 92 ، 227 ، 298 ، 356 ، 357 ، 374 ، 409 .\r\nالبونت  etneuplA  15 ، 202 ، 242 ، 250 ، 266 ، 267 ، 374 .\r\nالبيره  arivlA  122 ، 173 .\r\nالش 183 .\r\nالفنت  setnofiaD  128 ، 169 .\r\nالمريه  airemlA  9 ، 45 ، 77 ، 125 ، 127 ،\r\n\r\n","description":"","footnote":"","page_name":" 470 ","page_number":478},
  {"content":"\r\n\r\n128 ، 135 ، 146 ، 160 ، 163 ، 165 ، 166 ، 167 ، 169 ، 170 - 174 ، 177 ، 180 ، 183 ، 202 ، 207 ، 225 ، 296 ، 336 ، 345 ، 352 ، 436 ، 441 ، 446 .\r\nاليدو  odelA  و نيز - لييط 142 ، 243 ، 342 ، 344 ، 349 .\r\nانبار 390 .\r\nانتفيره 147 .\r\nاندلس 5 - 9 ، 11 ، 19 ، 27 - 29 ، 33 ، 36 ، 47 ، 53 ، 57 ، 75 ، 77 ، 89 ، 91 - 99 ، 107 ، 119 ، 120 ، 125 ، 142 ، 146 ، 147 ، 194 ، 219 ، 231 ، 237 ، 240 ، 241 ، 243 ، 250 ، 252 ، 270 ، 273 ، 277 ، 285 ، 296 ، 301 ، 302 ، 319 ، 325 ، 327 ، 329 ، 336 ، 340 ، 342 ، 343 ، 345 ، 346 ، 348 ، 353 ، 362 ، 370 ، 373 ، 374 ، 376 ، 377 ، 378 ، 386 ، 404 ، 405 ، 421 ، 423 ، 427 ، 428 ، 431 ، 441 ، 443 ، 466 .\r\nاندوجر 17 .\r\nاوديل ، رود 39 ، 40 .\r\nاوريوله  aleuhirO  163 ، 164 ، 167 ، 179 ، 180 ، 183 ، 203 .\r\nاوكانيا 356 .\r\nايتاليا 18 ، 195 ، 198 - 200 ، 282 ، 303 ، 446 .\r\nباجه  ajeB  33 ، 388 .\r\nبازو  uesiV  59 ، 589 .\r\nبالكان 194 .\r\nببشتر  ortsaboB  34 .\r\nبجايه  anihceP  178 .\r\nبربشتر  ortabreB  270 ، 271 ، 281 ، 282 ، 283 ، 285 .\r\nبرگونى 409 ، 412 .\r\nبرشلونه  anolecraB  63 ، 108 ، 185 ، 202 ، 210 ، 214 ، 237 ، 240 ، 241 ، 273 ، 278 ، 281 ، 289 ، 301 ، 303 .\r\nبرغش  sogruB  236 ، 253 ، 285 ، 396 ، 397 ، 401 .\r\nبسطه  azaB  133 ، 141 ، 167 ، 343 .\r\nبطرنه 99 .\r\nبطليوس  zojadaB  19 ، 31 ، 37 ، 38 ، 44 ، 79 - 81 ، 85 ، 90 ، 91 ، 98 ، 107 ، 119 ، 296 ، 324 ، 326 ، 327 ، 336 ، 357 ، 388 ، 395 ، 403 ، 428 ، 435 ، 441 .\r\nبلاط الشهداء 265 ، 338 .\r\nبلانتادا 396 .\r\nبلج ، دژ  aibuR zeleV  63 .\r\nبلتيره  arreitlaV  298 .\r\nبلنسيه  aicnelaV  9 ، 11 ، 98 ، 99 ، 101 ، 106 ، 112 ، 166 ، 169 ، 170 ، 172 ، 180 ، 213 ، 219 ، 221 ، 223 ، 228 ، 230 ، 234 ، 235 ، 237 ، 238 ، 242 ، 243 ، 245 ، 246 ، 252 ، 260 ، 270 ، 272 ، 279 ، 282 ، 286 - 292 ، 295 ، 299 ، 302 ، 323 ، 330 ، 374 ، 395 ، 406 ، 407 ، 413 ، 414 ، 416 ، 419 ، 422 ، 440 ، 446 .\r\nالبلوط 80 .\r\nبله‌نوبه  aiveunalliV  246 .\r\nبنبلونه  enolpmaP  414 .\r\nبولاق 302 .\r\nبياسه  azeaB  17 ، 140 ، 141 ، 168 ، 173 ، 359 .\r\nبيزانطيه 197 .\r\nپرتغال 40 ، 58 ، 79 ، 84 ، 85 ، 323 ، 362 ، 391 ، 395 .\r\nپرووانس 200 ، 209 ، 213 .\r\nپيرنه ، جبال 328 ، 350 ، 352 .\r\nپيزا 198 ، 199 ، 408 .\r\nتاجه ، رود  ojaT  يا  sugaT  84 ، 89 ، 388 .\r\nتادلا 317 .\r\nتارودنت 313 .\r\nتاكرونا 154 .\r\nتامسنا 315 .\r\nتدمير  rimdoT  160 ، 164 ، 179 ، 181 ، 275 .\r\nترجاله 91 ، 95 ، 110 .\r\nتطيله  aleduT  270 ، 277 ، 279 ، 270 ، 292 .\r\n\r\n","description":"","footnote":"","page_name":" 471 ","page_number":479},
  {"content":"\r\n\r\nتلمسان 321 .\r\nتنبكتوت 310 .\r\nتورس 388 .\r\nتوريه 105 ، 265 .\r\nتولوشه  esuoluoT  339 .\r\nتونس 321 ، 322 .\r\nثغر اعلى 12 ، 94 ، 229 ، 243 ، 257 ، 258 ، 247 ، 341 ، 343 ، 406 ، 407 ، 408 ، 439 .\r\nثغر اوسط 11 ، 257 .\r\nجابر ، قلعه  ariadauG ed alaclA  35 .\r\nجبال ابن رزين 257 .\r\nجباله يا كبولا 243 ، 245 ، 247 .\r\nجبل طارق 74 ، 78 .\r\nجبل العيون  noelarbiG  37 .\r\nجرادوس يا جريدوس 236 ، 287 ، 413 .\r\nجريرو ، رود 330 .\r\nجزاير شرقى يا جزاير بليار 19 ، 163 ، 170 ، 195 ، 212 .\r\nجزيرة الخضراء  sariceglA  8 ، 11 ، 44 ، 45 ، 47 ، 60 ، 78 ، 131 ، 328 ، 329 ، 343 ، 345 ، 350 .\r\nالجعفريه ، قصر 289 .\r\nجليقيه  aicilaG  46 ، 146 ، 194 ، 383 ، 387 ، 395 ، 397 ، 401 ، 410 ، 412 .\r\nجنووا 198 ، 199 ، 408 .\r\nجولنجار يا جلبيارس 396 .\r\nجيان 17 ، 60 ، 125 ، 140 ، 141 ، 144 ، 167 ، 168 ، 173 ، 185 ، 202 ، 342 ، 353 .\r\nحديقة الرؤس 50 .\r\nحديقة الملك 110 .\r\nالحمراء 61 ، 141 .\r\nحمير ، قلعه 212 .\r\nخالون ، رود 257 .\r\nدار السرور 289 .\r\nدانيه 52 ، 64 ، 163 ، 166 ، 173 ، 189 ، 193 ، 195 ، 196 ، 204 ، 212 ، 223 ، 237 ، 273 ، 289 ، 421 ، 439 ، 446 .\r\nدرعه 312 ، 313 .\r\nدروقه  acoraD  272 .\r\nدويره ، رود  oreuD  84 ، 85 ، 388 ، 391 ، 395 .\r\nرباجورسا 381 ، 383 ، 400 .\r\nرصافه 246 .\r\nرمله 127 .\r\nرنده  adnoR  8 ، 41 - 44 ، 53 ، 60 ، 119 ، 132 ، 133 ، 141 ، 154 ، 156 ، 159 ، 352 ، 359 ، 362 .\r\nريوسا 246 .\r\nروطه  adeuR  276 ، 288 ، 292 ، 299 .\r\nريه  aijeR  44 ، 155 .\r\nزاب اسفل 151 .\r\nالزاهى ، قصر 51 ، 52 ، 368 .\r\nزلاقه  sajargaS  78 ، 190 ، 213 ، 259 ، 260 ، 294 ، 329 ، 330 ، 335 ، 341 ، 346 ، 406 .\r\nالزهراء ، حصن 47 ، 368 .\r\nسان پدر و دكاردينا ، دير 253 .\r\nسان سرواندو ، دژ 109 .\r\nساهاجون يا ساهاگون 397 ، 404 ، 409 .\r\nسبته  atueC  76 ، 325 ، 350 ، 352 .\r\nسجرى ، رود 270 .\r\nسجلماسه 312 ، 313 ، 317 .\r\nالسجينه 318 .\r\nسردانيه  angedraS  196 ، 197 ، 199 ، 200 ، 421 .\r\nسرقسطه  azogaraZ  يا  assogaraS  9 ، 11 ، 12 ، 64 ، 94 ، 102 ، 189 ، 202 ، 214 ، 228 - 230 ، 237 ، 238 ، 243 ، 246 ، 252 ، 270 ، 279 ، 280 - 282 ، 283 ، 286 - 293 ، 295 ، 298 ، 299 ، 300 ، 302 ، 323 ، 374 ، 395 ، 406 ، 407 ، 413 ، 416 ، 422 ، 425 ، 436 ، 440 ، 446 .\r\nسرقوسه\r\nسريه 105 .\r\nسلا 312 .\r\nسموره  aromaZ  99 ، 395 ، 399 ، 401 .\r\nسوپرابى 400 .\r\nسودان 207 .\r\n\r\n","description":"","footnote":"","page_name":" 472 ","page_number":480},
  {"content":"\r\n\r\nسور الحجر 318 .\r\nسوس الاقصى 309 ، 313 ، 350 .\r\nسييرا مورنا 16 ، 74 .\r\nسييرا نوادا 123 .\r\nصمادحيه ، قصر 174 .\r\nالشارات ، جبل 16 ، 72 ، 79 .\r\nشاطبه  avitaJ  يا  avitaX  98 ، 127 ، 165 ، 168 ، 192 ، 203 ، 220 ، 223 ، 250 ، 251 ، 301 ، 437 .\r\nشانچش ، دژ 375 .\r\nشذونه  ainodiS anideM  42 ، 43 ، 119 ، 133 ، 155 .\r\nشرطانيه  anadroC  يا  angedraC \r\nشريش  zereJ  يا  sereX  158 .\r\nشفشاوه 314 .\r\nشقوره 62 ، 64 ، 179 ، 185 ، 189 ، 343 ، 359 .\r\nشلب  sevliS  40 ، 41 ، 58 .\r\nشلطيش 19 ، 39 .\r\nشلير 123 .\r\nشنبوس  rabmotsE  62 .\r\nشنت بريه  revatnaS  92 ، 93 ، 111 .\r\nشنتره 79 ، 374 .\r\nشنترين 79 ، 374 ، 388 ، 408 .\r\nشنتمريهء شرق  nicarrablA  91 ، 111 ، 242 ، 257 ، 259 ، 265 ، 267 ، 374 .\r\nشنت‌ياقب 389 .\r\nشنيل  lineG  يا  lineX  123 .\r\nشوذر 204 ، 225 .\r\nصقليه ، سيسيل 199 .\r\nطرطوشه  asotroT  163 ، 194 ، 202 ، 210 ، 223 ، 233 ، 237 ، 244 ، 270 ، 273 ، 278 ، 281 ، 289 ، 301 ، 303 ، 330 .\r\nطركونه  anogarraT  219 ، 270 ، 303 .\r\nطريف 353 .\r\nطشانه  anicoT  29 .\r\nطلبيره  arevalaT  91 ، 95 ، 111 ، 403 .\r\nطليطله  odeloT  11 ، 44 ، 71 ، 74 ، 76 ، 86 ،\r\n107 ، 108 ، 110 ، 112 ، 113 ، 140 ، 147 ، 168 ، 219 ، 231 ، 240 ، 242 ، 252 ، 253 ، 267 ، 270 ، 287 ، 292 ، 294 ، 296 ، 326 ، 333 ، 336 ، 352 ، 354 ، 356 ، 376 ، 382 ، 385 ، 387 ، 388 ، 392 ، 395 ، 398 ، 406 ، 408 ، 409 ، 419 ، 423 ، 425 ، 426 ، 428 ، 440 ، 441 ، 445 .\r\nطنجه  reignaT  يا  regnoT  319 ، 321 ، 366 ، 435 .\r\nغرناطه 8 ، 10 ، 11 ، 16 ، 41 ، 59 ، 60 ، 69 ، 72 ، 75 ، 77 ، 108 ، 119 ، 120 ، 122 ، 123 ، 125 ، 128 ، 132 ، 133 ، 135 ، 137 ، 141 ، 142 ، 144 - 146 ، 149 ، 150 ، 160 ، 166 ، 171 ، 173 ، 250 ، 296 ، 330 ، 336 ، 348 ، 349 ، 351 ، 406 ، 421 ، 424 ، 445 .\r\nفارو 257 .\r\nفاس 76 ، 319 ، 325 ، 378 .\r\nفرانسه ( ارض كبير ) 195 ، 197 ، 282 ، 303 ، 415 .\r\nالفرج ، دروازه 361 .\r\nفرمنتره 213 .\r\nفرنتره 11 ، 45 ، 71 ، 149 ، 160 ، 348 .\r\nفلورانس 18 .\r\nقبره 125 .\r\nالقبله ، بلاد 317 .\r\nقرطبه  abodroC  يا  avodroC  5 ، 8 ، 10 ، 11 ، 15 ، 20 ، 23 ، 24 ، 28 ، 30 ، 31 ، 33 ، 46 ، 49 ، 59 ، 64 ، 73 ، 75 ، 80 ، 100 ، 101 ، 119 ، 150 ، 163 ، 168 ، 186 ، 219 ، 258 ، 266 ، 274 ، 282 ، 326 ، 353 ، 354 ، 385 ، 402 ، 419 - 421 ، 438 ، 442 ، 443 .\r\nقرمونه  anomraC  31 ، 32 ، 35 ، 42 ، 44 ، 59 ، 60 ، 81 ، 130 ، 150 ، 153 ، 159 .\r\nقسطلونه  nolletsaC  98 ، 265 .\r\nقشتاله  allitsaC  يا  elitsaC  11 ، 45 ، 46 ، 75 ، 77 ، 84 ، 86 ، 89 ، 90 ، 105\r\n\r\n","description":"","footnote":"","page_name":" 473 ","page_number":481},
  {"content":"\r\n\r\n253 ، 267 ، 270 ، 282 ، 292 ، 294 ، 296 ، 326 ، 333 ، 336 ، 352 ، 356 ، 376 ، 382 ، 385 ، 387 ، 392 ، 393 ، 395 ، 399 ، 400 ، 401 ، 404 ، 405 ، 407 ، 410 ، 440 .\r\nقصر المبارك 51 ، 69 .\r\nقطلونيه  anulataC  209 ، 214 ، 228 ، 291 ، 233 ، 237 ، 270 ، 303 .\r\nقلشانه 158 .\r\nقلعهء ايوب  boyatalaC  91 ، 94 ، 279 .\r\nقلعة النهر  seraneH ed alaclA  96 ، 279 ، 388 .\r\nقلمريه  artniC arbmiC  79 ، 85 ، 389 ، 390 .\r\nقلهره  arrohalaC  96 ، 244 ، 270 .\r\nقنالش 105 .\r\nقوريه  airoC  90 ، 330 .\r\nقونقه  acneuC  71 ، 91 ، 92 ، 99 .\r\nقيروان 309 ، 435 .\r\nكالاموشا 260 .\r\nكاليارى 179 ، 198 .\r\nكانتابريا 381 .\r\nكتابخانهء اسكوريال 76 ، 288 ، 367 ، 371 ، 420 .\r\nكتابخانهء قرويين 92 ، 257 ، 357 .\r\nكتابخانهء واتيكان 210 .\r\nكتنده 183 .\r\nكرازه 414 .\r\nكريفله 315 .\r\nكريون 396 .\r\nكوارت 250 .\r\nكولييرا 251 .\r\nكونسويجرا 251 ، 356 ، 376 .\r\nكونكه - قونقه .\r\nگاليثيا - جليقيه .\r\nلارده 210 ، 233 ، 237 ، 250 ، 270 ، 280 ، 282 ، 288 ، 289 ، 291 .\r\nلانگدوك 315 ، 427 .\r\nلميقه  ogmaL  84 ، 388 .\r\nلاوگا 62 .\r\nلبله  albeiN  38 .\r\nلقنت  etnacilA  193 .\r\nلنبارد 197 .\r\nلوجرنيو 244 .\r\nلورقه  acroL  62 ، 172 ، 173 ، 177 ، 183 ، 185 ، 203 ، 219 ، 225 ، 341 ، 342 ، 343 ، 345 ، 406 .\r\nلوروان ، دير 390 ، 423 .\r\nلوزيتانيا 388 .\r\nلونا 401 .\r\nلونى 198 .\r\nلوهران 325 .\r\nليبى 307 .\r\nليگوريا 213 .\r\nليون  noyL  72 ، 84 ، 86 ، 106 ، 236 ، 318 ، 383 ، 385 ، 387 ، 392 ، 395 ، 396 ، 400 ، 401 ، 404 .\r\nلييط  odelA  142 ، 243 ، 296 ، 341 ، 342 ، 344 ، 349 ، 406 .\r\nمارده  adireM  79 .\r\nمالقه  agalaM  15 ، 35 ، 60 ، 61 ، 75 ، 119 ، 125 ، 127 ، 131 ، 142 ، 146 ، 147 ، 330 ، 343 ، 349 .\r\nمجلس الذهب 289 .\r\nالمدور 17 ، 73 ، 91 ، 150 ، 152 ، 354 ، 356 .\r\nمديترانه 133 ، 141 ، 147 ، 179 ، 200 ، 322 ، 360 .\r\nمدينة الزهراء 46 .\r\nمدينهء سالم  ilecanideM  91 ، 97 ، 253 .\r\nمراكش 319 ، 321 ، 325 ، 336 ، 341 ، 351 ، 366 ، 372 ، 377 .\r\nمربيطر 98 ، 241 ، 242 ، 251 ، 261 .\r\nمرسيه  aicruM  9 ، 11 ، 65 ، 164 ، 167 ، 168 ، 177 ، 182 ، 183 ، 185 ، 186 ، 188 ، 219 ، 223 ، 243 ، 246 ، 247 ، 341 - 343 ، 406 ، 408 ، 439 .\r\nمرشانه 44 .\r\nمسلاته 250 .\r\nمسيله 250 .\r\n\r\n","description":"","footnote":"","page_name":" 474 ","page_number":482},
  {"content":"\r\n\r\nمصر 209 ، 301 ، 346 .\r\nمعدن ، جبال  nedamlA ed arriS  91 .\r\nمغرب 7 ، 77 ، 80 ، 111 ، 160 ، 319 ، 345 ، 370 ، 376 .\r\nمكناسه 350 .\r\nالمنار 291 .\r\nمندير 251 .\r\nمنتشون 288 ، 289 ، 292 ، 414 .\r\nمنديكو 85 .\r\nالمنكب 124 ، 146 .\r\nمنورقه 159 .\r\nمنية المسوره 109 ، 111 .\r\nمنيو يا منهو 85 ، 391 .\r\nموره 91 .\r\nمورور  noroM  8 ، 41 ، 43 ، 119 ، 122 ، 155 ، 159 .\r\nموريتانيا 308 .\r\nموله  aluM  183 ، 186 .\r\nميرتله  alotreM  32 ، 362 .\r\nميورقه  acroyaM  195 ، 204 ، 205 ، 207 ، 212 ، 214 ، 438 .\r\nناوار  arravaN  ، يا نبره 234 ، 270 ، 280 ، 287 ، 282 ، 283 ، 381 ، 413 .\r\nنفيس 314 .\r\nنيجر ، رود 314 .\r\nنيل 310 .\r\nواتيكان 210 .\r\nوادى آش  xidauG  146 ، 166 ، 173 .\r\nوادى الحجاره 91 ، 94 ، 95 ، 111 ، 278 ، 279 ، 388 .\r\nوادى الكبير  riviuqladauG  10 ، 11 ، 16 ، 29 ، 41 ، 45 ، 52 ، 63 ، 65 ، 149 ، 150 ، 354 ، 359 ، 361 .\r\nوادى لكه 155 ، 156 .\r\nوادىيانه  anaidauG  79 ، 330 .\r\nوبذه  eteuH  91 ، 356 ، 359 .\r\nوجده 301 ، 321 .\r\nورده 314 .\r\nوشقه  acseuH  270 ، 271 ، 279 ، 280 ، 295 ، 297 ، 414 .\r\nولبه 19 ، 37 ، 39 .\r\nوهران 321 .\r\nويين 412 .\r\nيابره 79 .\r\nيابسه 213 .\r\nيومين 67 .\r\n\r\n","description":"","footnote":"","page_name":" 475 ","page_number":483},
  {"content":"\r\n\r\n\r\nكتابها\r\nالاحاطه فى اخبار غرناطه 121 ، 125 ، 126 ، 129 ، 130 ، 134 ، 139 ، 140 ، 143 ، 168 ، 255 ، 301 .\r\nالاستقصاء لاخبار دول المغرب الاقصى 76 ، 238 ، 308 ، 309 ، 312 ، 313 ، 315 ، 319 ، 321 ، 322 .\r\nالاستكمال ، رساله 293 ، 440 .\r\nالاكتفاء فى اخبار الخلفاء 74 ، 105 ، 112 ، 247 .\r\nاعتاب الكتاب 21 .\r\nاعمال الاعلام 10 ، 24 ، 31 ، 34 ، 50 ، 63 ، 65 ، 78 ، 79 ، 85 ، 87 ، 89 ، 93 ، 94 ، 97 ، 101 ، 212 ، 135 ، 138 ، 139 ، 143 ، 144 ، 146 ، 148 ، 152 ، 153 ، 157 ، 159 ، 166 ، 167 ، 171 ، 178 ، 183 ، 189 ، 191 ، 197 ، 199 ، 201 ، 205 ، 209 ، 220 ، 221 ، 226 ، 259 ، 267 ، 277 ، 286 ، 293 ، 347 ، 350 ، 353 ، 360 ، 370 ، 372 ، 379 ، 391 ، 397 ، 402 .\r\nالبطشة الكبرى 24 .\r\nالبلاد و المواضع 438 .\r\nبهجة المجالس و انس المجالس 439 .\r\nالبيان المغرب 19 ، 20 ، 24 ، 34 ، 39 - 45 ، 47 ، 49 ، 53 ، 60 ، 82 ، 84 ، 85 ، 95 - 97 ، 100 ، 124 ، 128 ، 133 ، 139 ، 143 ، 151 ، 152 ، 157 ، 159 ، 178 ، 194 ، 195 ، 201 ، 207 ، 221 ، 223 ، 226 ، 227 ، 230 ، 245 ، 256 ، 259 ، 266 ، 267 ، 273 ، 274 ، 279 ، 281 ، 286 ، 287 ، 357 ، 391 ، 405 ، 430 .\r\nالبيان الواضح فى الملم الفادح 255 .\r\nتاريخ الاندلس فى عهد المرابطين و الموحدين 99 ، 369 ، 392 ، 409 ، 412 ، 425 .\r\nتاريخ بلنسيه 240 .\r\nتاريخ سيلوس 397 ، 398 .\r\nتاريخ ملوك الطوايف 154 .\r\nالتبيان ، مذكرات امير عبد اللّه 70 ، 75 - 77 ، 121 ، 123 ، 124 ، 126 ، 127 ، 129 ، 132 ، 134 ، 136 ، 140 ، 143 ، 145 ، 146 ، 148 ، 172 ، 173 ، 176 ، 327 ، 337 ، 349 ، 350 ، 351 ، 353 ، 360 ، 366 ، 407 .\r\nتحفة العروس 367 ، 371 .\r\nجذوة المقتبس 52 ، 442 .\r\nجمهرة انساب العرب 31 ، 170 .\r\n\r\n","description":"","footnote":"","page_name":" 476 ","page_number":484},
  {"content":"\r\n\r\nالحلة السيراء 24 ، 31 ، 41 ، 67 ، 69 ، 80 ، 90 ، 101 ، 170 ، 174 ، 175 ، 178 ، 181 ، 183 ، 193 ، 247 ، 259 ، 260 ، 262 ، 263 ، 278 ، 279 ، 300 ، 372 ، 436 .\r\nالحلل الموشيه 73 ، 75 - 78 ، 89 ، 282 ، 299 ، 319 ، 320 ، 323 ، 324 ، 327 ، 330 - 335 ، 337 ، 340 ، 342 ، 343 ، 345 ، 353 ، 376 - 378 ، 407 .\r\nالذخيره فى محاسن اهل الجزيره 10 ، 19 ، 24 ، 25 ، 33 ، 39 ، 48 ، 51 ، 55 ، 77 ، 82 ، 93 ، 94 ، 100 ، 111 ، 126 ، 128 ، 130 ، 168 ، 171 ، 172 ، 174 ، 178 ، 205 ، 210 ، 221 ، 224 ، 227 ، 230 ، 232 ، 234 ، 245 ، 252 ، 254 ، 260 ، 275 ، 390 ، 428 ، 430 ، 437 ، 443 .\r\nذيل البيان المغرب 153 ، 154 ، 155 ، 156 ، 248 .\r\nرحلهء ابن بطوطه 310 .\r\nروض القرطاس 74 ، 78 ، 178 ، 191 ، 215 ، 282 ، 283 ، 293 ، 299 ، 307 ، 312 ، 313 ، 316 ، 317 ، 319 ، 321 ، 322 ، 324 ، 328 ، 332 ، 334 ، 335 - 337 ، 342 ، 343 ، 345 ، 346 ، 348 ، 354 ، 360 - 364 ، 377 .\r\nالروض المعطار 179 ، 215 ، 285 ، 286 ، 326 ، 320 ، 336 ، 340 .\r\nزهر البستان 445 .\r\nالسجيح فى علوم الاوايل الرياضيه 134 .\r\nسراج الملوك 102 ، 302 .\r\nالسمار 438 .\r\nالصله 93 .\r\nطبقات الامم 440 .\r\nالعبر 24 ، 73 ، 76 ، 93 ، 101 ، 103 ، 113 ، 121 ، 124 ، 130 ، 140 ، 166 ، 169 ، 172 ، 178 ، 184 ، 194 ، 199 ، 204 ، 209 ، 211 ، 212 ، 224 ، 252 ، 277 ، 293 ، 300 - 302 ، 308 ، 313 ، 315 ، 317 ، 319 ، 321 ، 323 ، 324 ، 346 ، 349 ، 350 ، 402 .\r\nالفصل فى الملل و الاهواء و النحل 438 ، 439 .\r\nالفلاحه 445 .\r\nفى ذكر علماء الاندلس 439 .\r\nقلائد العقيان 21 ، 52 ، 54 ، 63 ، 65 ، 87 ، 143 ، 174 ، 189 ، 192 ، 260 ، 263 ، 268 ، 364 ، 366 ، 369 ، 370 ، 434 ، 443 .\r\nالقضاء و الحسبه 443 ، 444 .\r\nالكامل فى التاريخ 182 ، 199 ، 206 ، 326 ، 331 ، 332 ، 335 ، 340 ، 364 .\r\nالمتين 442 .\r\nالمحكم 438 ، 439 .\r\nالمسهب 289 ، 290 .\r\nالمطمح 443 .\r\nالمظفرى 86 .\r\nالمعجب 65 ، 66 ، 69 ، 88 ، 130 ، 176 ، 186 ، 189 ، 194 ، 211 ، 331 ، 340 ، 346 ، 347 ، 353 ، 366 ، 375 .\r\nمعجم الادباء 206 ، 285 .\r\nمعجم البلدان 179 ، 319 .\r\nمعجم ما استعجم من اسماء البلاد و المواضع 438 .\r\nالمعيار المغرب و الجامع المعرب عن فتاوى علماء افريقيه و الاندلس و المغرب 357 .\r\nالمغرب فى حلى المغرب 175 ، 190 ، 192 .\r\nالمقتبس فى اخبار اهل الاندلس 442 .\r\nالمقنع 445 .\r\nنبذ تاريخيه فى اخبار البربر 151 ، 154 .\r\nنظم السلوك فى مواضع الملوك 363 ، 369 .\r\nنفح الطيب عن غصن الاندلس الرطيب 66 ، 67 ، 101 ، 113 ، 115 ، 205 ، 256 ، 265 ، 326 ، 331 ، 332 ، 347 ، 364 ، 366 ، 369 ، 371 ، 372 ، 436 ، 439 ، 440 .\r\nنقط العروس 34 ، 431 ، 442 .\r\nوفيات الاعيان 332 ، 335 ، 340 ، 346 ، 347 ، 360 ، 364 ، 369 ، 377 .\r\n\r\n","description":"","footnote":"","page_name":" 477 ","page_number":485},
  {"content":"\r\n . \r\n\r\n","description":"","footnote":"","page_name":" 478 ","page_number":486}
  ]