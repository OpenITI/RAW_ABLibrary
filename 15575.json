[
  {"content":"\r\n\r\nحكمت فاطمى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nموضوع :\r\nكلام وعقايد : 178 ( عقايد : 101 )\r\nگروه مخاطب :\r\n- عمومى\r\nشماره انتشار كتاب ( چاپ اول ) : 1740\r\nمسلسل انتشار ( چاپ اول وباز چاپ ) : 4253\r\nكتاب هاى آية الله حسينى زنجانى / 7\r\nحسينى زنجانى ، عزالدين ، 1330 - شارح .\r\n[ شرح خطبه حضرت زهرا عليها السلام تلخيص 
  ]\r\nحكمت فاطمى ( تلخيص شرح خطبه حضرت زهرا عليها السلام ) / سيد عزالدين حسينى زنجانى ؛ به كوشش سيد محمد حسينى زنجانى - قم : مؤسسه بوستان كتاب ( مركز چاپ و نشر دفتر تبليغات اسلامى حوزه علميه قم ) ، 1388 .\r\n[ 384 
  ] ص . ( مؤسسه بوستانكتاب ؛ 1740 ، كتاب هاى آية الله حسينى زنجانى / 7 ) ( كلام و عقايد ؛ 178 . عقايد ؛ 101 )\r\n6500 تومان : isbn 978 - 964 - 0268 - 4\r\nفهرست نويسى براساس اطلاعات فيپا .\r\nص . ع . به انگليسى :\r\nayatolah sayyid izz al - din husayni - zusayni - zanjani the wisdom of atima ( salaam unto her ) the abbreviated commentary on the khutbah of her holiness zahra ( salaam unto her )\r\nكتاب نامه به صورت زيرنويس .\r\nچاپ دوم : 1388 .\r\n1 . فاطمه زهرا عليها السلام ، 13 ؟ قبل از هجرت - 11 ق . خطبه ها - نقد و تفسير . الف . فاطمه زهرا عليها السلام ، 13 ؟ قبل از هجرت - 11 ق . خطبه ها - شرح . ب . حسينى زنجانى ، محمد ، 1326 - مصحح و خلاصه كننده . ج . دفتر تبليغات اسلامى حوزه علميه قم . مؤسسه بوستان كتاب د . عنوان . ه‍ . عنوان : تلخيص شرح خطبه حضرت زهرا عليها السلام . و . عنوان : شرح خطبه حضرت زهرا عليها السلام . تلخيص .\r\n4013 ش 5 ح / 22 / 27 bp\r\nب 1388\r\n973 / 297\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nحكمت فاطمى\r\n( تلخيص شرح خطبه حضرت زهرا عليها السلام )\r\nآية الله سيد عزالدين حسينى زنجانى\r\nبه كوشش : سيد محمد حسينى زنجانى\r\nبوستان كتاب\r\n1388\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nبوستان كتاب\r\nچاپ اول : ارديبهشت 1388\r\nچاپ دو : مرداد 1388\r\nحكمت فاطمى\r\n( تلخيص شرح خطبه حضرت زهرا عليها السلام )\r\nنويسنده : آية الله سيد عزالدين حسينى زنجانى * به كوشش : سيد محمد حسينى زنجانى\r\n* ناشر : مؤسسه بوستان كتاب\r\n( مركز چاپ و نشر دفتر تبليغات اسلامى حوزه علميه قم )\r\n* چاپ و صحافى : چاپخانه مؤسسه بوستان كتاب\r\n* نوبت چاپ : دوم / 1388 * شمارگان : 1500 * بها : 6500 تومان\r\nتمامى حقوق c محفوظ است\r\nprinted in the islamic republis of iran\r\nدفتر مركزى : قم خيابان شهدا ( صفائيه ) ، ص پ 917 ، تلفن : 7 - 7742155 ، نمابر : 7742154 ، تلفن پخش : 7743426\r\nفروشگاه مركزى : قم ، چهار راه شهدا ( عرضه 12000 عنوان كتاب با همكارى 170 ناشر )\r\nفروشگاه شمارهء 2 : تهران خيابان فلسطين جنوبى ، دست چپ كوچه دوم ( پشن ) ، تلفن : 66360735\r\nفروشگاه شمارهء 3 : مشهد ، چهار راه خسروى ، مجتمع ياس ، جنب دفتر تبليغات اسلامى شعبه خراسان رضوى ، تلفن : 2233672\r\nفروشگاه شمارهء 4 : اصفهان ، چهار راه كرمانى ، جنب دفتر تبليغات اسلامى شعبه اصفهان ، تلفن : 2220370\r\nفروشگاه شمارهء 5 : اصفهان ، ميدان انقلاب ، جنب سينما ساحل ، تلفن : 2221712\r\nفروشگاه شماره 6 ( ويژه جوانان ) : قم ، ابتداى خيابان شهدا ، تلفن 7739200\r\nپخش پكتا ( پخش كتب اسلامى وانسانى ) ، تهران ، خ حافظ ، نرسيده به چهار راه كالج ، نبش كوچه بامشاد ، تلفن 88940303\r\nنمايندگى هاى فروش كتاب مؤسسه در داخل وخارج كشور ( ضميمه برگه نظر خواهى آثار انتهاى كتاب )\r\nپست الكترونيك : e - mail info @ bustaneketab . com\r\nجديدترين آثار مؤسسه وآشنايى بيشتر با آن در وب سايت :\r\nhttp : / / www . bustaneketab . com\r\nباقدردانى از همكارانى كه در توليد اين اثر نقش داشته اند :\r\nاعضاى شوراى بررسى آثار * دبير شوراى كتاب : جواد آهنگر * سر ويراستا : ابوالفضل طريقه دار * ويراستار : سيد حسن فاطمى و محمدرضا امين * چكيدهء عربى : سهيله خائفى * چكيدهء انگليسى :\r\nمريم خازفى * فيپا : مصطفى محفوظى * اصلاحات حروف نگارى : احمد\r\nرمضانى و ليلا حاج اسماعيلى * صفحه آرا : احمد مؤتمنى * كنترل\r\nنمونه خوانى : محمد جواد مصطفوى * باز خوانى نهايى متن : بيژن سهرابى * كنترل فنى صفحه آرايى : سيد رضا موسوى منش * طراح جلد : هادى معزى * مدير توليد : عبدالهادى اشرفى * آماده سازى :\r\nحميد رضا تيمورى * سفارشات چاپ : امير حسين مقدم منش و ساير همكاران * امور چاپ : على عليزاده ، مجيد مهدوى و ساير همكاران ليتوگرافى ، چاپ وصحافى .\r\n* رئيس مؤسسه\r\nسيد محمد كاظم شمس\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n . \r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n\r\n\r\nسخن ناشر\r\nخطبهء بلند و پرمعناى حضرت زهرا عليها السلام در مسجد مدينه كه به « خطبهء فدكيّه » معروف است ، به دليل معارف ناب و نكته‌هاى ژرف و آموزه‌هاى فراوانى كه در آن است و از نفيس‌ترين ميراث‌هاى دينى و معارفى حضرت فاطمه عليها السلام به شمار مىرود ، تاكنون بارها از سوى محقّقان و بزرگان ترجمه و شرح شده است .\r\nيكى از آنها شرح عالمانه‌اى است كه به قلم استاد بزرگوار ، آيةالله سيّد عزّالدين حسينى زنجانى نگاشته شده و به كوشش فرزند برومند ايشان جناب حجةالاسلام والمسلمين آقاى سيد محمد حسينى زنجانى بارها از سوى اين مؤسسه چاپ و منتشر شده است .\r\nاما از آنجا كه مطالب علمى و سنگين و مباحث فلسفى و اشارات دقيق آن بسيار و حجم كتاب زياد است و براى عموم كتابخوانان دشوار به نظر مىرسد ، از سوى ديگر براى بهره‌گيرى عام‌تر جامعه از مباحث اين كتاب در قالبى سهل‌تر و خلاصه‌تر ، اين مؤسسه بر آن شد تا با موافقت مؤلف محترم ، خلاصه‌اى از كتاب را نيز چاپ و عرضه كند .\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nآنچه مىخوانيد گزيدهء كتاب شرح خطبهء حضرت زهرا عليها السلام است كه به همت و با دقت جناب حجةالاسلام والمسلمين آقاى جواد محدثى صورت گرفته است . اميد است اين گام فرهنگى زمينهء بهره‌ورى طيف وسيع‌ترى از دوستداران معارف شيعى و فرهنگ فاطمى را از اين اثر ارزشمند فراهم آورد .\r\nمؤسسه بوستان كتاب\r\nآبان 1387\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\nمقدمه\r\n\r\nسند خطبه\r\nچون اين خطبه ، با سندهاى متعددى از معصوم عليه السلام و يا تالى مرتبه معصوم ، حضرت زينب - صلوات الله عليها - نقل شده ، مفاد آن بر ما حجت است ؛ اگر چه به عنوان خطابه ايراد شده است . بنابراين قبل از شرح آن بايد نظرى به سند آن نماييم و براى روشن شدن معناى خطبه ، مختصرى از تاريخ فدك و هدف از تعقيب آن را بيان كنيم .\r\nخطبهء مزبور از جمله خطبه‌هاى مشهورى است كه عامه و خاصه با سندهاى معتبر از صديقهء كبرى - صلوات الله عليها - روايت كرده‌اند . از جمله احمد بن عبدالعزيز جوهرى در تأليف خود به نام سقيفه و فدك - بنا بر نقل ابن‌ابىالحديد در شرح نهج البلاغه - از آن ياد كرده است .\r\nبه گفتهء ابن‌ابىالحديد ، « 1 » جوهرى به چهار طريق اين خطبه را روايت كرده است :\r\n\r\n\r\n","description":"","footnote":"\r\n( 1 ) . شرح نهج البلاغه ، ج 16 ، ص 210 . .\r\n","page_name":" 17 ","page_number":17},
  {"content":"\r\n\r\n1 . جوهرى از محمد بن زكريا از جعفر بن محمد بن عماره از پدرش از حسن بن صالح بن حى از دو تن از اهل بيت بنىهاشم از زينب دخت اميرالمؤمنين از مادرش صديقهء طاهره - صلوات الله عليهم - .\r\n2 . جوهرى از جعفر بن محمد بن عماره از پدرش از جعفر بن محمد بن على بن الحسين - صلوات الله عليهم - .\r\n3 . جوهرى از عثمان بن عمران فجيعى از نائل بن نجيح از عمر بن شمر از جابر جعفى از ابىجعفر محمد بن على ( امام باقر ) - صلوات الله عليهم - .\r\n4 . جوهرى از احمد بن محمد بن يزيد از عبدالله بن حسن ، معروف به عبدالله محض بن فاطمه بنت الحسين و ابن الحسن المثنى .\r\nعلى بن عيسى اربلى از بزرگان علماى اماميه در كشف الغمه چنين گفته است :\r\nمن خطبه را از كتاب سقيفه تأليف احمد بن عبدالعزيز جوهرى نقل مىكنم و اين ، نسخه‌اى قديمى است كه در سال 322 بر مؤلف قرائت و تصحيح شده كه با سندهاى مختلف روايت كرده است . « 1 » ( مراد سندهاى مذكور است ) .\r\nمسعودى نيز در كتاب مروج الذهب به خطبه اشاره نموده است . « 2 » ابوالفضل احمد بن ابىطاهر از دانشمندان عصر مأمون عباسى متولد سال 204 نيز در كتاب بلاغات النساء آن را به چند سند روايت كرده است .\r\n\r\n\r\n","description":"","footnote":"\r\n( 1 ) . كشف الغمه ، ج 2 ، ص 304 . .\r\n( 2 ) . مروج الذهب ، ص 12 . .\r\n","page_name":" 18 ","page_number":18},
  {"content":"\r\n\r\nاين خطبه از طريق خاصه ، سيد مرتضى در كتاب نفيس شافى « 1 » به دو طريق نقل فرموده است :\r\nابن طاوس در كتاب طرائف « 2 » قسمتى از خطبه را كه در احتجاج طبرسى است از شيخ اسعد بن شفروة در كتاب فائق از شيخ حافظ ثقه و معظم ( نزد عامه ) احمد بن موسى مردويه اصفهانى از كتاب مناقب وى از اسحاق بن عبيدالله بن ابراهيم از شرقى بن قطام از صالح بن كيسان از زهرى از عايشه روايت كرده است .\r\nشيخ صدوق ، محمد بن على بن بابويه ( متوفاى 371 ه . ق ) روايت كرده مىگويد : خبر داد ما را على بن حاتم از محمد بن اسلم از عبدالجليل ياقطانى از حسن بن موسى خشاب از عبدالله بن محمد علوى از رجالى ياقطانى از حسن بن موسى خشاب از عبدالله بن محمد علوى از رجالى از اهل بيت عليهم السلام از زينب دختر اميرالمؤمنين عليه السلام از فاطمه عليها السلام .\r\nبدين‌سان مىبينم احدى از دانشمندان اماميه و عامه اشكالى به سند روايت نكرده‌اند ؛ مگر اين كه معاندينى از دشمنان اهل بيت آن را به ابوالعينا محمد بن قاسم اهوازى بصرى نسبت داده‌اند . از شرح حال وى چنين به دست مىآيد كه يكى از دانشمندان علم ادبيات عرب بيش نبوده و مايه‌اى جز ادبيات عرب نداشته است . يك اديب چگونه قدرت دارد كه در مسائل پيچيدهء الهيات و نبوت و فلسفه و شرايع احكام و احتجاج قرآن چنين سخنى ايراد كند ؟ !\r\n\r\n\r\n","description":"","footnote":"\r\n( 1 ) . تلخيص الشافي ، ج 3 ، ص 139 - 140 . .\r\n( 2 ) . طرائف ، ص 263 . .\r\n","page_name":" 19 ","page_number":19},
  {"content":"\r\n\r\nاعتبار اين خطبه نيز به جهت نقل مشايخ اماميه ( به ويژه سيد علم‌الهدى ) و دانشمندان عامه ، موجب حصول درجه اعلاى اطمينان به اين خطبهء شريف است .\r\n\r\nفدك در تاريخ\r\nفدك سرزمين غله‌خيزى در حجاز است و فاصله آن تا مدينه يك صد و چهل كيلومتر است . خيبر سرزمين يهودى نشين بود . تا اين كه در سال هفتم هجرى به علت ترسى كه بعد از فتح خيبر از مسلمانان داشتند نصف يا همهء آن را با رسول اكرم صلى الله عليه و آله صلح كردند . و از آن تاريخ به ملك خاص رسول گرامى صلى الله عليه و آله درآمد ؛ زيرا مسلمانان در به دست آوردن فدك پيكارى ننموده بودند و خداوند متعال هم در قرآن فرموده است :\r\nهر چه خدا از اموال اهالى دهكده‌ها برگرداند و بخشيد ، آن اموال مخصوص خدا و رسول و خويشاوندان وى مىباشد . . . . « 1 » در آيهء ديگر نيز مىفرمايد :\r\nآنچه كه از اموال به رسول برگردانده و بخشيده شد و از آنچه شما ( اى مسلمانان ! ) در آن اسب و استر نرانديد با جنگ به دست نياورديد ولى خداوند متعال پيامبرانش را بر هر كس بخواهد مسلط مىسازد ؛ زيرا او بر همه چيز تواناست . « 2 »\r\n\r\n\r\n","description":"","footnote":"\r\n( 1 ) . « ما أَفاءَ اللَّهُ عَلى رَسُولِهِ مِنْ أَهْلِ القُرى فَلِلَّهِ وَلِلرَّسُولِ وَلِذِى القُرْبى . . . » ( حشر ، آيهء 6 ) . .\r\n( 2 ) . « وَما أَفاءَ اللَّهُ عَلى رَسُولِهِ مِنْهُمْ فَما أَوْجَفْتُمْ عَلَيْهِ مِنْ خَيْلٍ وَلا رِكابٍ . . . » ( همان ، آيهء 5 ) . .\r\n","page_name":" 20 ","page_number":20},
  {"content":"\r\n\r\nاين دو آيه با صراحت بيان مىكند كه فدك به ملك طلق رسول اكرم صلى الله عليه و آله درآمد و همهء مذاهب اسلامى در اين موضوع اتفاق نظر دارند .\r\nوقتى كه آيهء و آتِ ذالقربى حقّه نازل گرديد ، نبى اكرم صلى الله عليه و آله فرمود : اى فاطمه ! فدك از آن توست . براساس اين روايت ، فدك به ملك زهراى اطهر - صلوات الله عليها - در آمد .\r\nخليفهء اوّل آن را از تصرف زهراى مرضيه عليها السلام درآورد و از جملهء اموال عمومى و ثروت ملى اعلام كرد . خليفهء دوم در زمان خلافت ، فدك را به ورثهء رسول خدا صلى الله عليه و آله داد و عثمان در ايام خلافتش آن را به مروان بن حكم واگذار كرد .\r\nتاريخ ، بعد از آن تصريحى در مورد سرگذشت فدك ندارد . مسلم است كه اميرالمؤمنين عليه السلام در دوران خلافت عثمان آن را از چنگ مروان درآورد ، تا خلافت به معاويه رسيد و او نيز آن را سه قسمت كرد : يك ثلث را به مروان بن حكم و ثلث دوم را به عمر بن عثمان و ثلث سوم را به فرزندش بخشيد . پس از آن‌كه خلافت به مروان بن حكم رسيد همه را از آن خود كرد و عمربن عبدالعزيز فدك را به فرزندان فاطمه عليها السلام برگرداند . او نامه‌اى به والى خود در مدينه به نام ابوبكر بن عمرو بن حزم نوشت كه فدك را به صاحبانش يعنى فرزندان فاطمه عليها السلام برگردان . ابوبكر بن عمرو نوشت :\r\nفاطمه عليها السلام نسل زياد دارد به كدام يك از آنان باز گردانم ؟ در جواب نوشت :\r\nاگر من به تو بنويسم گاوى ذبح كن حتماً از من سؤال مىكنى كه گاو رنگش چگونه باشد ؟ به محض رسيدن اين نامه فدك را به فرزندان فاطمه عليها السلام كه از نسل على بن ابىطالب عليه السلام هستند برگردان .\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nپس از انجام اين فرمان ، بنىاميه عمر بن عبدالعزيز را ملامت كردند و گفتند تو بر خلاف عمل شيخين رفتار كردى و در عمل ، آنها را تخطئه كردى .\r\nدر تاريخ است كه از كوفه به سرپرستى عمرو بن قيس نزد عمربن عبدالعزيز آمده و او را در اين كار سرزنش كردند . وى در جواب گفت :\r\nإنَّكم جَهلتم و عَلمتُ و نسيتم و ذَكرتُ ؛ شما نادان هستيد و من آگاه ، شما فراموش كرده‌ايد و من به خاطر دارم . زيرا ابوبكر بن محمد بن عمرو بن حزم از پدر و از جد خود روايت كرد كه رسول الله صلى الله عليه و آله فرمود : فاطمة بضعةٌ منّي يسخطُها ما يسخطُني ، و ترضيني ما أرضاها ؛ فاطمه عليها السلام پاره تن من است ؛ آنچه او را به خشم آورد مرا نيز به خشم مىآورد و آن‌چه وى را خشنود گرداند مرا خشنود مىگرداند . فدك در ملك مروان بود ، آن را به عبدالعزيز بخشيد ؛ و من و برادرانم آن را از پدر ارث برديم . سپس من از برادرانم درخواست كردم به من منتقل كنند . بعضى از آنها بخشيدند و بعضى فروختند تا همهء فدك ملك من شد . من نيز چنين مصلحت ديدم كه آن را به فرزندان فاطمه عليها السلام باز گردانم . آنها گفتند : حال كه چنين تصميمى دارى عايداتش را واگذار كن و خود فدك را نگه‌دار .\r\nسپس يزيد بن عبدالملك آن را گرفت و در دست بنىمروان بود تا دولت شوم آنها منقرض گرديد . پس از انقراض بنىاميه خلافت به بنىعباس رسيد . اوّلين خليفهء عباسى ابوعباس سفاح آن را به عبدالله بن حسن بن حسن بن على بن ابىطالب برگرداند . باز منصور دوانيقى آن را از او پس گرفت . مهدى عباسى آن را برگرداند .\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nموسى بن مهدى دوباره آن را گرفت . فدك در دست خلفاى عباسى بود تا در دوران خلافت مأمون مجدداً به فرزندان فاطمه عليها السلام برگردانده شد .\r\nفدك در زمان متوكل مجدداً از دست بنىفاطمه گرفته شد و وى آن را به عبدالله بن عمر بازيار داد . در فدك يازده درخت خرما بود كه رسول اكرم صلى الله عليه و آله آنها را با دست مبارك خود كاشته بود . عبدالله بن عمر ، بشران بن ابىاميه ثقفى را به مدينه روانه كرد تا آن درخت‌ها را قطع كند . او هم مأموريت خود را انجام داد و در بازگشت فلج شد .\r\nاز اين تاريخ مختصر و با مطالعه در خطبه و مذاكراتى كه ميان صديقهء طاهره عليها السلام و خليفه رد و بدل شده است استفاده مىشود كه آنچه بعضى خيال مىكنند كه فدك دهكده يا مزرعهء كوچكى بوده كه فقط كفاف مخارج سالانه اهل بيت را مىكرده است ، نبوده ؛ بلكه يكى از مهم‌ترين مستغلات حاصل خيز بود ؛ زيرا زمينى كه حاصل اندك و غير مهمى داشته باشد چگونه جزو اموال عمومى و ثروت ملى اعلام مىشود ؟ مخصوصاً در زمانى كه به مناسبت رحلت رسول اكرم صلى الله عليه و آله احتمال حملهء دشمنان دين به حوزه اسلام مىرفت و مىبايست دولت اسلامى سپاه مجهزى داشته باشد .\r\n\r\nهدف از تعقيب فدك\r\nاين خطبه را بايد از حد يك سخنرانى حماسه‌اى و يا اظهار مصيبت و شكايت از اين كه اوضاع عادى كه در عصر حيات پيامبر وجود داشته و پايان يافته است خارج كرد ؛ حتى نبايد به عنوان اعتراض به سياست مالى و اقتصادى دولت انتخابى - كه بر اساس شورا شكل يافته - يا به عنوان\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nموضوع شخصى ؛ يعنى درخواست مساحتى از زمين كه ذخيرهء اقتصادى يك خانواده است و يا نزاع مادى بر سر سرزمين معين به اسم « فدك » و يا دست‌يابى به سرزمين غله خيز تلقى كرد ؛ بلكه فدك ، رمز قيامى تاريخى است كه از حدود حجاز گذشته و پايه‌ريز حكومت جهانى مىباشد . فدك ، انقلاب عليه سياست دولت وقت و براى برگرداندن خلافت عظماى الهى و اصلاح ملتى است كه با ناديده گرفتن همهء زحمات و خون دل‌ها مىخواهد به جاهليت نخست برگردد . اگر در طى خطبه صحبتى از مطالبهء ميراث به ميان آمده مربوط به آن مقدارى است كه مرتبط به زعامت كبرى و حكومت جهانى مىشود و به عبارت واضح‌تر صحبت اسلام و كفر ايمان و نفاق و مسئله نص و شوراست .\r\n* * * * *\r\n\r\n","description":"","footnote":"","page_name":" 24 ","page_number":24},
  {"content":"\r\n\r\n\r\nحمد و ثناى الهى\r\n\r\nمتن خطبه\r\nفقالت - عليها السلام - : الْحَمْدُ لِلّهِ عَلى ما أَنعَم . وَ لَهُ الشكْرُ عَلى ما أَلهَم . وَ الثَّناءُ بِما قَدَّمَ .\r\nمِنْ عُمُوم نِعَم ابْتَداها . وَ سُبُوغ آلاءٍ أَسْداها . وَ تمامِ مِنَنٍ وَالاها . جَمَّ عَنِ الإِحْصاء عَدَدُها وَ نَأى عَنِ الْجَزاء أمَدُها وَ تَفاوَتَ عَنِ الإدْراكِ أبَدُها و نَدَبَهُمْ لِاسْتِزادَتِها بالشُكْر لِاتّصالِها . وَ اسْتَحْمَدَ إلى الْخَلائِقِ بإجْزالِها . وَ ثَنَى بِالنَّدْبِ إلى أمْثالِها .\r\n\r\nترجمه\r\nستايش ، مخصوص ذات جامع كمالات الهى است بر نعمت‌هايى كه ارزانى داشته . سپاس فراوان بر آنچه الهام فرموده . درود فراوان بر آنچه كه مرحمت فرموده . از آغاز نعمت‌هاى عمومى . و رسا و فراخ بودن نعمت‌ها .\r\nو تمام و پشت سر هم بودن عطاياى گران‌بها . كه عدد آنها به قدرى زياد است كه قابل شمارش نيست . و دامنه نعمت به قدرى بىپايان است كه نمىتوان در مقام پاداش برخاست . ابديت اين نعمت‌ها به قدرى متعالى است كه قابل درك نيست . براى فزونى نعمت‌ها دعوت به شكر نمود .\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nو با فرو فرستادن و كامل كردن نعمت‌ها به ستايش فراخواند . و در آخرت مردم را به مثل اين نعمت‌ها دعوت نمود .\r\n\r\nتوضيح مفردات\r\nثنا : گونه‌اى از ستايش است كه با تكرار انجام شود . راغب در مفردات مىگويد : ثنا عبارت است از آنچه كه در ستايش كردنِ مردم ، وقت به وقت تكرار مىگردد . و چون نعمت‌ها از جهت شمول و عام بودن و نيز پى در پى بودن ملاحظه مىشود مناسبت اقتضا مىكرد كه ستايش به صورت « ثنا » كه تكرار ستايش است ، آورده شود .\r\nسُبُوغ : در آيهء شريفه است . « وَأَسْبَغَ عَلَيْكُمْ نِعَمَهُ ظاهِرَةً وَباطِنَةً » « 1 » ؛ نعمت‌هاى ظاهرى و باطنى را بر شما رسا و كامل نمود [ كه با نيازها تطبيق كند و هم آهنگ با آنها باشد 
  ] .\r\nاسداء : عطا ، بخشيدن . در روايت است كه : مَنْ أسدى إليكُم معْروفاً فَكافيؤُهُ ؛ هر كس كه به شما نيكى نمود او را پاداش بدهيد .\r\nآلاء : جمع « إلى » - به فتح و كسر همزه - نعمت .\r\nمِنَن : جمع « منت » نعمت‌هاى گران قدر .\r\nجمّ : زياد . در قرآن مىخوانيم : « وَتُحِبُّونَ المالَ حُبّاً جَمّاً » ؛ مال را زياد دوست مىدارند ( بيش از اندازه ) .\r\nنأى : دور است .\r\n\r\n\r\n","description":"","footnote":"\r\n( 1 ) . لقمان ، آيهء 20 . .\r\n","page_name":" 26 ","page_number":26},
  {"content":"\r\n\r\nتفاوت : راغب مىگويد : دور شدن چيزى از انسان به‌گونه‌اى كه دسترسى به آن ممكن نباشد .\r\nأمد ، أبَدَ : راغب در مفردات مىگويد : « ابد » و « امد » دو معانى نزديك به هم دارند . تفاوت در اين است كه « ابد » مقدار زمانى است كه محدود نيست و قيد لفظى هم قبول نمىكند . مثلًا نمىتوان گفت : ابَد فلان كار امّا مىتوان گفت : امَدَ فلان كار . فرق ميان « زمان » و « امد » آن است كه « امد » را به اعتبار فرجام مىگويند و « زمان » شامل آغاز و فرجام است .\r\nندب : دعوت نمودن .\r\n\r\nحمد و شكر\r\nمتن : الحمدُللهِ على ما أنعَمَ و له الشكُر على ما أَلهَم ؛ .\r\nشرح : حمد يعنى ستودن و ستايش ، و شكر به معناى سپاس‌گزارى است . اما تعيين امتياز مفهوم حقيقى هر سه كلمه « حمد » و « شكر » و « ثنا » از هم خالى از پيچيدگى نيست . بدين جهت دانشمندان در تعريف آنها اختلاف نظر دارند .\r\nمعناى حمد عبارت است از ستودن عمل نيكى كه از راه اختيار صدور يابد ؛ خواه‌آن عمل نيكو موجب نيكى براى ستايش‌كننده باشد يا نه ؛ اما مدح لازم نيست كه در مقابل عمل اختيارى باشد . بلكه مىتوان چيز خوبى را اگر چه خوبىِ آن از راه اختيار نباشد ، مدح كرد . مثلًا خنكى و گوارا بودن صفتى است براى آب و هم‌چنين رفع تشنگى كه اثر آب است هر دو غير اختيارى و اثر طبعى آن است . در مقام مدح مىتوان گفت فلان چشمه\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nچقدر خنك و گواراست ؛ بنابر اين حمد يعنى ستايش در برابر احسان و نيكى كه از راه اختيار صادر گردد ؛ اگر چه آن احسان به ستايش‌كننده ارتباطى نداشته باشد . و مدح در مقابل صفات و اعمالى است كه از راه اختيار صادر شود و يا آن صفات ذاتى باشد . بدين سان دايره مدح وسيع‌تر از حمد است .\r\n\r\nفرق حمد و شكر\r\nشكر به معناى سپاس‌گزارى ، در مقابل كفران است . كفران صحيح نيست مگر از جانب كسى كه از نعمت استفاده نموده اما در مقابل آن ، نافرمانى كرده و از آن قدردانى نكرده باشد . شكر و سپاس نيز بر نعمتى صحيح است كه به خود سپاس‌گزار رسيده باشد ؛ بر خلاف حمد كه گفتيم :\r\nستايشى است در برابر مطلق نيكويى .\r\nپس مفهوم شكر غير از مفهوم حمد است . و نيز فرق ميان حمد و مدح معلوم شد و هيچ كدام از اين كلمات سه‌گانه مترادف نيستند .\r\n\r\nكلمهء « ما » در « ما أنعم » و . . . .\r\nدربارهء كلمه « ما » در جمله‌هاى فوق دو احتمال وجود دارد : 1 . ماى موصوله 2 . ماى مصدريّه . اگر « ما » ، موصوله باشد معنا چنين مىشود :\r\nستايش مخصوص ذات جامع كمالات است در برابر نعمت‌هايى كه احسان و انعام فرموده . در اين صورت مورد ستايش ، خود نعمت‌هاست .\r\nولى اگر « ما » مصدرى باشد بايد اين‌طور معنا كنيم : ستايش ، مخصوص ذات\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nمقدس الهى است در برابر عمل انعام و احسان . در اين تعبير نظر به خود نعمت‌ها نيست ؛ بلكه به عمل نعمت دادن مىباشد .\r\nمىتوان هر دو احتمال را گرفت ؛ ولى بهتر است كه « ما » ، موصوله گرفته شود ، چون در ستايش نظر به ذات و صفات است كه يكى از آنها صفت انعام الهى است - كه همان اوّلين ارتباط و نخستين تجلى و اثر ذات بىانتها مىباشد - فرمود : الحمد لله على ماأَنعَم ، و نفرمود : الحمد على نِعَم الله ، زيرا در اين عبارت ، ستايش در برابر نعمت‌هاست بدون نظر به منعم ؛ ولى در الحمدُ لله على ما أَنعم نظر نخست به منعم و آن‌گاه به انعام اوست . پس از ملاحظهء ذات الهى كه خود ، در خور ستايش است ، انعام وى هم كه اوّلين ارتباط بين خالق و مخلوق است مشمول ستايش مىباشد .\r\n\r\nقرآن و تسبيح موجودات\r\nآيات متعددى در قرآن كريم حمد و تسبيح را به همه موجودات نسبت مىدهد ، از جمله : « وَ إِنْ مِنْ شَىءٍ إِلّا يُسَبِّحُ بِحَمْدِهِ وَلكِنْ لاتَفْقَهُونَ تَسْبِيحَهُمْ » ؛ « 1 » هيچ موجودى نيست مگر اين كه او را بر ستايش ، به پاكى ياد مىكند ولى شما تسبيح آنها را متوجه نمىشويد .\r\nدر سوره‌هاى ديگر مكرر آمده : « سَبَّحَ للهِ » يا « يُسَبِّحُ لِلَّهِ ما فِى السَّمواتِ وَما فِى الأَرْضِ » ؛ آنچه در آسمان‌ها و زمين است همه ، ذات حق را تسبيح مىگويند .\r\n\r\n\r\n","description":"","footnote":"\r\n( 1 ) . اسراء ، آيهء 17 . .\r\n","page_name":" 29 ","page_number":29},
  {"content":"\r\n\r\nاز نظر متكلّمين ، مراد از حمد و يا تسبيح موجودات در قرآن كريم ، دلالت آنها به ذات كردگار است و اين كه آنها را پديد آوردنده‌اى است ؛ خواه اين دلالت موجودات را از راه حدوث ( يعنى همهء موجوات نبودند و بعد حادث و پديد شدند ) بگوييم و يا از راه امكان ( يعنى ممكن در ذات خود نياز به علت دارد ) . با اين بيان تمام وجودات عالم فقط نمودار وجود ذات احديت مىباشند اما اين بيان كاشف از كمال سازندهء آنها نيست ؛ زيرا در معناى حمد كه به ستايش فضيلت‌ها و نيكىهايى كه بر حسب اختيار صادر شود ، حمد گفته مىشود . چنان كه گفتيم معناى تسبيح آن است كه ذاتى را به پاكى ياد كنيم . پاكى يعنى پاك بودن از نقص . دلالت موجودات - چه از راه حدوث و يا امكان - بر ذات احديت ، ربطى به حمد و تسبيح ندارد .\r\nبعضى گفته‌اند كه حقيقت هستى عين علم و اراده و قدرت و حيات است . به اين معنا كه همهء اين مفاهيم در حقيقت وجود ، وجودى احدى ( يكتايى ) بوده و به يك وجود موجودند . اين مفاهيم اگر چه در عالم ذهن از هم جدا هستند ولى در حقيقت و خارج به يك وجود واحد موجودند و هر جا وجودهستى هست همه اين مفاهيم موجودند ؛ نهايت اين كه ظهور و بروز آنها از جهت شدت و ضعف وجود ، فرق مىكند .\r\n جملهء اجزاى عالم در نهان * با تو مىگويند روزان و شبان\r\nما سميعيم و بصير و باهوشيم * با شما نامحرمان ما خامشيم \r\nرسيدن به اين معنا بستگى دارد به اين كه انسان درك كند خود هستى بالطبع مصداق همهء كمالات است و اين چنين دركى براى افراد نادرى\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nممكن است . بنابراين مىفرمايد : « وَإِنْ مِنْ شَىءٍ إِلّا يُسَبِّحُ بِحَمْدِهِ وَلكِنْ لاتَفْقَهُونَ تَسْبِيحَهُمْ » ؛ « 1 » هيچ‌چيزى نيست مگر اين‌كه به حمد او تسبيح مىگويد ولى شما تسبيح آنها را درك نمىكنيد .\r\nبنابراين هر يك از موجودات به اندازهء نصيب خود ازهستى ، داراى شعورند .\r\nولى آنچه در مقابل اين اقوال از خود آيات استفاده مىشود اين است كه حمد و تسبيح در ذات احديت يكى است . قرآن كريم مىفرمايد : همه موجودات به حمدش تسبيح مىكنند . برگشت تسبيح و تنزيه در حق متعال به حمد به صفات ثبوتى و جمال است .\r\n\r\nاختصاص همهء ستايش‌ها به ذات الهى\r\nاز آن جهت كه ستايش ؛ غير ذات اقدس الهى فراوان است ، چگونه مىتوان گفت برگشت تمام حمدها به حق متعال است ؟ اين موضوع را مىتوان به چند وجه بيان نمود :\r\n1 . كسى كه يك چيز را خواه نيكى آن اختيارى باشد و خواه غيراختيارى ، ستايش كند ، در حقيقت ، ستايشِ كمال كرده است . نه ستايش كمال محدود آن چيز بلكه خود كمال است ، زيرا كمال محدود ، معناى نقصى و سلبى است و قابل ستايش نيست . مثلًا كمال گل ، از جهت رنگ‌آميزى و عطر دلاويز آن مىباشد ، نه از جهتى كه فاقد كمال ديگر\r\n\r\n\r\n","description":"","footnote":"\r\n( 1 ) . اسراء ، آيهء 44 . .\r\n","page_name":" 31 ","page_number":31},
  {"content":"\r\n\r\nرنگ‌ها و عطرهاست . لذا اگر در عين اين كه واجد كمال همان رنگ است ، رنگ ديگرى را هم مىداشت مسلماً دايرهء ستايش بيشتر مىشد . مثلًا در صورت داشتن رنگ و عطر مخصوص در تعريف آن مىگفتيم : گل خوبى است . و حال كه واجد كمال بيشترى است ، مىگوييم : گل بسيار خوبى است .\r\n2 . حكما گفته‌اند هر موجودى داراى دو كمال است : كمال اوّل و كمال دوم . مراد از كمال اوّل افاضهء وجود به تمام موجودات است . كمال دوم ، بعد از وجود و خلقت عبارت است از هدايت خاص و غريزى هر موجودى به كارهايى كه در تكميل خلقت خاص وى لازم است و اگر هدايتِ غريزى نباشد به كمال خاص خود نرسيده ، تباه خواهد شد .\r\nبنابراين در قرآن كريم فرمود : « الَّذِى أَعْطى كُلَّ شَىءٍ خَلْقَهُ ثُمَّ هَدى » ؛ « 1 » پروردگار متعال كه خلقت همه چيز را نيكو كرد و سپس به آنچه لازمهء بقاى زندگى اوست هدايت فرمود . مانند هدايت حيوانات و حتى حشرات ؛ به آنچه كه در زندگى لازم دارند و منافع و ضررهاى خود را تشخيص مىدهند و به هدايت غريزى آنچه را كه منفعت است به سوى خود جلب و آنچه را كه ضرر است از خود دور مىنمايند . بديهى است كه همهء اينها از ناحيهء پروردگار متعال است .\r\nاما كارهاى نيكى كه اختياراً از افراد سر مىزند مانند خدمات اجتماعى\r\n\r\n\r\n","description":"","footnote":"\r\n( 1 ) . طه ، آيهء 50 . .\r\n","page_name":" 32 ","page_number":32},
  {"content":"\r\n\r\nكه همه از آنها بهره‌مند مىشوند اگر چه در اين مورد صحيح است خود شخص نيكوكار را ستايش نماييم اما در عين اختيارى بودنِ عمل ، منتهى مىشود به مُسَبِّبُ الأسباب ، زيرا تا توفيق ربانى و هدايت خاص او يار و مددكار نباشد شخص آن قدرت را نخواهد داشت كه اختياراً از او عمل خيرصادر گردد . اگر اين فرد را ستاش كنيم چون سررشته كارها به دست تواناى قادر متعال است كه آن شخص را موفق به كار خير نموده و چنان چه توفيق ، همراهى نمىكرد محال بود از او چنين كار خيرى صادر شود ، برگشت ستايش هر كس كه خيرى را اختياراً انجام مىدهد به ذات كبريايى خواهد بود . بدين بيان صحيح است گفته شود : جنس حمد مخصوص ذات احديت است .\r\n3 . استاد بزرگوار آقاى طباطبايى - رحمة اللّه عليه - در تفسير نفيس الميزان - بعد از اين كه مىفرمايند « ال » در الحمدلله براى جنس و يا استغراق است - در اين زمينه مطلبى دارند كه خلاصهء آن اين است كه همه چيز بدون استثنا مخلوق خداست و چون همهء پديده‌ها مخلوق اوست نيكو و حسن است . از طرفى خلقت هم در كمال اختيارى و بدون جبر و قهر مىباشد . پس چنين نتيجه مىگيريم كه تمام افعال اختيارى انسان از ناحيهء حق متعال صادر شده است ، پس برگشت هر ستايشى به خداوند متعال است و هيچ ستايشى صادر نمىشود مگر اين كه در حقيقت از او صادر شده . ذات متعال فاعل حقيقى هر كار نيكى است كه از كسى صادر مىگردد . پس هيچ ستايشى از كسى براى كار خير صادر نمىشود مگر اين كه - حقيقت آن - به خداى متعال برمىگردد .\r\n\r\n","description":"","footnote":"","page_name":" 33 ","page_number":33},
  {"content":"\r\n\r\n\r\nالهام چيست ؟\r\nاگر چه در بارهء فرق ميان وحى و الهام تحقيقات زيادى شده اما براى به دست آوردن معناى اصيل ، بايد از موارد استعمال در كتاب و سنت استمداد جُست . الهام عبارت است از حالت دريافتى كه شخص بدون مقدمه در خود احساس مىكند ؛ خواه در موضوع علمى يا غير علمى مانند اخلاق و تقوا باشد .\r\nهمهء افراد بشر اگر چه بسيار كم هم كه شده در خود حالت پيش‌فهمى را بدون مقدمه در طول عمر احساس مىكنند و اين غريزه كم و بيش در بشر موجود است ؛ اما اين حالت در اثر اشتغال حواس انسان به افكار گوناگون و هراس و سرگرمى روزمرهء زندگى از بين مىرود و چه‌بسا چنان اين گرفتارىها در انسان تأثير مىگذارد كه به‌طور كلى وجود چنين احساسى را در خود انكار مىكند . ولى به هر حال در وجود معلوماتى كه ناگهانى به قلب انسان وارد مىشود شكى نيست و روشن است چنين احساسى هرگز به وسيلهء مقدمه حاصل نمىشود .\r\nوقتى كه انسان اصل چنين دريافتى را در درون خود احساس نمود مىتواند به آسانى از اين نمونهء اندك به اصل آنچه كه در انبيا عليهم السلام است ( وحى ) پى برد .\r\nالهام ، دريافت حالات انجذاب ( كشيده شدن و جذب شدن ) به اعمال صالح و حقايق عالى بدون مقدمه و فكر و استدلال است كه معلوم نمىشود چگونه و از كجا حاصل شد ؟ بلكه شحص آن را به‌طور دفعى در مىيابد .\r\n\r\n","description":"","footnote":"","page_name":" 34 ","page_number":34},
  {"content":"\r\n\r\n\r\nانگيزهء حالت الهام\r\nروان آدمى استعداد آن را دارد كه حقايق معلومات در آن منعكس گردد ؛ اما حجاب‌هايى مانع اتصال به منبع خروشان حقيقت و درك آن مىگردد ؛ كه در عرف و شرع از آن منبع به « لوح » تعبير مىشود . روان انسان در مقابل حقايقى كه در لوح نقش بسته ، مانند دو آينه است كه روبه روى هم قرار گيرند . حجاب پرده‌اى است در ميان اين دو آينه . گاهى همين پرده با استدلال و فراگرفتن - كه آن را اعتبار و استبصار مىنامند ( و مخصوص دانشمندان است ) - بر طرف شده و واقع درك مىشود و گاهى با هجوم بر قلب چنان كه اشاره شد .\r\nدر قسمى كه در قلب انسان القا مىشود ، اگر از القاكننده اطلاعى حاصل نشد ، يعنى مَلكى كه آن را در قلب مىاندازد ، ديده نشد ، آن را الهام و نفث در روع مىگويند . چنانچه در حديث وارد شده : إذا أرادَ اللّهُ بِعَبْدٍ خَيراً نَكَتَ في قَلْبِهِ نُكْتَةً مِن نُورٍ ؛ « 1 » وقتى كه خداى متعال خيرى را براى بنده‌اى اراده فرمايد نكته‌اى از نور در قلب او قرار مىدهد . گفت‌وگو با مَلَك اگر شنيدن با گوش باشد از مختصات ائمه عليهم السلام و اوليايى « 2 » است كه از انوار آنها اقتباس مىكنند ؛ و اگر ملك مشاهده شد آن را « وحى » مىنامند .\r\nبر اساس روايات ، ائمه عليهم السلام با روح القدس كه بالاتر از جبرئيل و ميكائيل\r\n\r\n\r\n","description":"","footnote":"\r\n( 1 ) . مجمع البحرين ، ماده « نكت » . .\r\n( 2 ) . مانند سلمان كه در حديث است : سلمان مُحدَّث بود . .\r\n","page_name":" 35 ","page_number":35},
  {"content":"\r\n\r\nاست‌ارتباط داشتند . « 1 » بنابراين فرق ميان استدلال و الهام آن است كه در اولى با مقدمه‌و در دومى بدون مقدمه و وسيله اختيارى ، واقع و حقيقت درك مىشود . فرق ميان الهام و وحى آن است كه در وحى مَلكى كه حقيقت را مىرساند مشاهده مىشود و وحى مستقيماً از او دريافت مىگردد ؛ اما در الهام ، مَلكى مشهود نيست . مراد از الهام ، در اين خطبه دريافت‌هاى خاصى است كه خود وجود مقدس صديقهء طاهره عليها السلام احساس مىفرمود نه مطلق الهام ، زيرا آن طاهرهء مطهره در مقام انشاء شكر است و در تعريف شكر هم گفته شد كه سپاسى است در مقابل نعمت‌هايى كه به سپاس‌گزار رسيده باشد .\r\n\r\nعلم صديقهء طاهره عليها السلام\r\nبه اتفاق و اجماع ثابت شده كه صديقهء طاهره عليها السلام يكى از اهل بيت است كه در حقش آيهء تطهير نازل گشته . پس علم و دانش او با علم ائمه عليهم السلام برابر است .\r\nدر مورد علم ائمه عليهم السلام روايات زيادى وارد شده و ما براى نمونه به يك روايت اكتفا مىكنيم : جابر جعفى مىگويد : از امام باقر عليه السلام در مورد علم امام سؤال كردم . در جواب فرمودند :\r\nجابر ! براى انبيا و اوصيا پنج روح است : روح القدس ، روح ايمان ، روح حيات ، روح قوه و نيرو ، روح شهوت . جابر ! با روح القدس از آنچه در عرش تا آنچه در زمين است آگاهند . سپس فرمود : جابر ! آن چهار روح دچار دگرگونى\r\n\r\n\r\n","description":"","footnote":"\r\n( 1 ) . ر . ك : كافى ، ج 1 ، ص 271 ، باب ذكر الأرواح التي في الأئمة عليهم السلام . .\r\n","page_name":" 36 ","page_number":36},
  {"content":"\r\n\r\nمىشود مگر روح القدس كه هرگز به لهو و لعب نمىپردازد . « 1 » توضيح : وقتى نفْس به آخرين مرحلهء كمال عقلى و عملى نائل گرديد و براى رسيدن به مطلوب و مجهول از حركات و افكار بىنياز شد ، قدرت علمى و عملى وى متحد مىگردند ؛ علمش عمل و عملش علم مىشود .\r\nمانند علم و قدرت كه در مجرّدات نسبت به مادون خود چنين است . بدين سان نفس انسان همهء قوا و جوارح ، و عين بدن گشته و بدن هم عين نفس مىگردد . در چنين مرتبه‌اى است كه انسان در مُلك و ملكوت تصرف كرده و همهء جهان تحت فرمان وى مىگردد .\r\nآرى ، در ممكنات ، اشرف از عقل و پست‌تر از ماده عنصرى نيست و عقل و ماده دو حاشيهء وجودند و هر دو در انسان كامل جمع مىشوند .\r\nبه‌طور كلى در تمام مراتب هستى جدايى و فطور نيست و انسان در وحدت خود مشتمل بر همهء هستى است .\r\nدر انسان متعارف چنين قدرتى هست كه مىتواند تا اين مراتب برسد .\r\nولى انسان قدر خود را نشناخته و گوهرى را كه از صدف كون و مكان بيرون است به سفال بىارزش مادى اين دنيا فروخته ؛ تا چه رسد به بلندپايگانى كه خدا آنها را بدون مقدمهء تحصيل و رياضت مخصوص روح\r\n\r\n\r\n","description":"","footnote":"\r\n( 1 ) . عن جابر عن أبيجعفر عليه السلام : قالَ : سألتُه عن علمِ العالم : فقالَ لي : يا جابرُ ، إنّ في الأنبياء و الأوصياء خمسة أرواح : روحَ القدس ، روحَ الإيمانِ ، روحَ الحياة ، و روحَ القوّةِ ، و روحُ الشهوة . فبروح القدس يا جابِرُ ! عَرفوا ما تحتَ العرشِ إلى ما تحتِ الثرى . ثم قال : يا جابر ! إنّ هذه الأربعةَ أرواح يُصيبها الحدثان إلّاالقدس ؛ فإنّها لاتَلهو و لا تَلعب . ( همان ، ص 272 ، ح 2 ، باب ما خصّوا عليهم السلام به من الأرواح ) . .\r\n","page_name":" 37 ","page_number":37},
  {"content":"\r\n\r\nالقدس فرموده باشد .\r\nمتن : مِن عُموم نِعَمٍ ابتَدأها .\r\nشرح : حمد و ستايش مخصوص ذات الهى است به سبب آنچه از نعمت‌هاى عمومى كه ابتدا مرحمت فرموده .\r\nمراد از نعمت‌هاى عمومى نعمت‌هايى است كه آنها قائم به يك فرد نيست و استفاده از آنها عمومى است ؛ مانند نعمت هوا ، آب ، آفتاب ، باران كه شامل همهء موجودات مىگردد . بنابراين نعمت‌هاى عام در برابر نعمت‌هايى است كه مخصوص افراد است ؛ مانند نعمت بينايى ، شنوايى و عقل . نيز مىتوان گفت مراد از نعمت‌هاى عمومى نعمت‌هاى مزبور و نعمت‌هايى است كه قائم به فرد مىشود اما به اعتبار اين كه به اكثريت بشر داده شده و محرومان از آن در اقليتند .\r\nمراد از ابتدايى بودن نعمت‌ها آن نيست كه در مقابل عوض و از باب استحقاق باشد . بنابراين نعمت‌هاى خداى مهربان چنين نيست كه چون شخص استحقاق داشته و لازمهء استحقاق ، عطاى نعمت الهى بوده ، نعمت در مرتبهء بعد از استحقاق باشد ، زيرا داشتن حق در موردى صحيح است كه شخص از ناحيهء خود چيزى را دارا باشد و آن را به رايگان و يا در برابر عوض به كسى بدهد . در چنين موردى حقى براى دهنده ثابت است . مثلًا پدر يا استاد از نيروى فكرى و بدنى خويش براى تربيت شاگرد و فرزند صرف مىنمايد . در اين‌جا ازجهت اين كه آنچه را كه مالك هستند بذل نموده‌اند ذى حق شده‌اند ؛ اما اگر موجودى از خود هيچ چيزى نداشته باشد\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nو در هستى ، و در قواى ديگر عين احتياج و نياز باشد و حتى وسيله‌اى كه با آن كارى را انجام بدهد مالك نباشد در اين صورت حقى متصور نيست .\r\nاگر فرض كنيم كسى به كارگر نيروى بدنى و اعضا و جوارح داد سپس از او درخواست كارى نمود ، آيا در چنين موردى حقى براى كارگر متصور است ؟ خير ، زيرا در همهء احوال از سرتا پا نياز است .\r\nمطيع ، نيروى فرمانبرى را با رزق پروردگار و شوق به عبادت را با الطاف نهانى او پيدا كرده و با اعضا و جوارحى كه وى بخشيده به وظايف بندگى قيام نموده كه اگر بنا بر تفضل نباشد و عادلانه حساب شود همهء كوشش مطيعان ، در برابر يك نعمت از نعمت‌هاى بىشمار از بين خواهد رفت . پس تمام نعمت‌هاى الهى ابتدايى است .\r\n\r\nهماهنگى نعمت‌ها\r\nمتن : و سبوغ آلاءٍ أسداها .\r\nشرح : در اين فراز پارهء تن پيامبر صلى الله عليه و آله به يكى از حقايق قرآنى اشاره مىفرمايد :\r\n« فَارْجِعِ البَصَرَ هَلْ تَرى مِنْ فُطُورٍ * ثُمَّ ارْجِعِ البَصَرَ كَرَّتَيْنِ يَنْقَلِبْ إِلَيْك البَصَرُ خاسِئاً وَهُوَ حَسِيرٌ » ؛ « 1 »\r\nبا دقت ، نظر خود را به جهان هستى افكن . آيا [ با وصف اين كه موجودات ، بىشمار و در ظاهر بىارتباط هستند 
  ] پاشيدگى و جدايى\r\n\r\n\r\n","description":"","footnote":"\r\n( 1 ) . ملك ، آيات 3 - 4 . .\r\n","page_name":" 39 ","page_number":39},
  {"content":"\r\n\r\nدر ميان آنها مىبينى ؟ [ نه ، هرگز 
  ] مكرر نظر كن . ديده ات در مقابل عظمت جهان خسته مىشود و در خود احساس حقارت مىكنى .\r\nهمهء موجودات جهان آفرينش در كمال ارتباط و بستگى به همديگر هستند كه همان مفهوم واقعى « سبوغ » به معناى نه كم و نه زياد مىباشد . اين ارتباط و به هم پيوستگى علاوه بر اين‌كه مدبّر حكيم را ثابت مىكند ، وحدت مُبدِع ( پديد آورنده ) را نيز به اثبات مىرساند .\r\nدر اين فراز ، صديقهء طاهره عليها السلام رسايى نعمت‌هاى الهى را كه موزون و به اندازهء احتياجات است به نظر آورده و در برابر آنها ستايش و ثنا مىنمايد .\r\nبراى روشن شدن موضوع ، خوانندگان محترم را به مطالعهء كتاب توحيد مفضّل توصيه مىنماييم . در قرآن كريم دربارهء رسا بودن نعمت‌هاى الهى مطالب فراوانى هست كه ما براى نمونه آياتى را در اين مورد توضيح مىدهيم :\r\n« أَلَمْ نَجْعَلِ الأَرْضَ مِهاداً * وَالجِبالَ أَوْتاداً * وَخَلَقْناكُمْ أَزْواجاً * وَجَعَلْنا نَوْمَكُمْ سُباتاً * وَجَعَلْنا الَّيْلَ لِباساً * وَجَعَلْنا النَّهارَ مَعاشاً * وَبَنَيْنا فَوْقَكُمْ سَبْعاً شِداداً * وَجَعَلْنا سِراجاً وَهّاجاً * وَأَنْزَلْنا مِنَ المُعْصِراتِ ماءً ثَجّاجاً * لِنُخْرِجَ بِهِ حَبّاً وَنَباتاً * وَجَنّاتٍ أَلْفافاً » ؛ « 1 »\r\nآيا ما زمين را براى شما گهواره و كوه‌ها را ميخ قرار نداديم ؟ آيا شما را جفت خلق نكرديم ؟ و خواب را براى شما آسايش ، و شب را لباس ، و روز را براى زندگى قرار نداديم ؟ آيا هفت آسمان محكم را\r\n\r\n\r\n","description":"","footnote":"\r\n( 1 ) . نبأ ، آيات 6 - 15 . .\r\n","page_name":" 40 ","page_number":40},
  {"content":"\r\n\r\nبراى شما بنا نكرديم ؟ و خورشيد را چراغ نورانى قرار نداديم ؟ و باران فراوان از ابرها نريختيم ؟ تا اين كه قوت انسان و حيوان و باغ‌هاى پردرخت را درست كنيم ؟\r\n« أَلَمْ نَجْعَلِ الأَرْضَ مِهاداً » ؛ آيا زمين را آماده و گسترده و مانند گهواره قرار نداديم ؟\r\nآماده براى استفاده و كم و زياد بودن ، چنين است كه قسمت عمدهء آن مسطح است و چنانچه هر چند قدم ، كوه‌هاى بلند و يا دره‌هاى عميق وجود داشت و يا مانند آهن و سنگ ، سخت و يا مانند باتلاق در غايت نرمى بود آيا بشر در چنين صورتى مىتوانست كشاورزى نمايد و ساختمانى بسازد ؟\r\nاگر جداره زمين بسيار سرد و يا گرم بود زندگى در آن غير ممكن بود ، پس نعمت كره زمين هم در خور احتياجات بشرى است نه كم است و نه زياد .\r\n« وَالجِبالَ أَوْتاداً » ؛ آيا كوه‌ها را ميخ قرار نداديم ؟\r\nمركز زمين از مواد ذوب شده آتشين تشكيل يافته و بسا اتفاق مىافتد كه از دهانهء كوه‌هاى آتش‌فشان به مقدار كمى از مواد گداختهء درونى به سطح زمين پرتاب مىشود تا جايى كه تمدن‌هاى عظيم و حاصل قرن‌ها كوشش بشر در زير آن مواد پرتاب شده مدفون مىشود روى اين مواد آتشين پوستهء نازكى از حجم زمين قرار دارد كه براى زندگى جانداران آماده شده و در فاصلهء كم يا زياد كوه‌ها قرار گرفته است .\r\nاگر اين تكيه‌گاه‌ها و ميخ‌ها نمىبود سطح زمين در اثر فشار مواد مذاب آتشين منفجر شده و پيوسته زلزله و شكاف‌هاى هولناك رخ مىداد . پس كوه‌ها ، سطح زمين را مانند ميخ آرام نگه مىدارند و نيز رسايى ديگر اين\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nكوه‌ها جلوگيرى از بادهاى شديد طوفانى است .\r\n« وَخَلَقْناكُمْ أَزْواجاً » ؛ شما را جفت آفريديم . براى بقاى انسان الفت روحى ميان زن و شوهر قرار داده شده است كه در آيهء شريفه مىفرمايد :\r\nاز نشانه‌هاى قدرت و حكمت الهى آن است كه از خودتان براى شما جفت قرار داد تا در كنار همسر خود آرامش روحى پيدا كنيد و ميان شما دوستى و رحمت را قرار داد . « 1 » از طرفى هر كدام از مرد و زن داراى جاذبهء قوى نسبت به ديگرى مىباشند در اين صورت چاره‌اى جز اجتماع بين آنها نبود و همين خواسته‌هاى فطرى انگيزهء تكافل اجتماعى گرديد .\r\n« وَجَعَلْنا نَوْمَكُمْ سُباتاً » ؛ خواب را براى شما مايه آرامش قرار داديم .\r\nسبوغ و رسايى در نعمت خواب ، آسايش بدنى و روحى است ، زيرا به وسيلهء همين نعمت است كه اعصاب و بدن انسان نيروى از دست رفتهء خود را باز مىيابد . و اگر اين نعمت نباشد انسان به سرعت فرسوده شده و از پا در مىآيد . كسى كه شب را به اندازهء كافى خوابيده صبح‌گاهان نشاطى ديگر دارد .\r\nاگر آدمى در اعمال و رفتار خويش مراقبت نمايد خوابش كلاس آموزنده و وسيلهء اتصال به عالم برزخ و آخرت خواهد بود .\r\n« وَجَعَلْنا اللَّيْلَ لِباساً * وَجَعَلْنا النَّهارَ مَعاشاً » ؛ شب را لباس و روز را معاش‌قرار داديم .\r\n\r\n\r\n","description":"","footnote":"\r\n( 1 ) . روم ، آيهء 21 . .\r\n","page_name":" 42 ","page_number":42},
  {"content":"\r\n\r\nاين آيه كفايت و رسايى نعمت شب و روز را بيان مىفرمايد . نور و روشنايى با استراحت ضرورى آدمى سازگار نيست . خداى متعال با حركت زمين كه در مسير طلوع و غروب چراغ پرفروغ خورشيد مىباشد ، شب و روز را قرار داد و نيز با تكرار شب در نقاط مختلف جهان ، كارى كرد تا بشر و به‌طور كلى همهء جانداران به استراحت بپردازند و شب مانند لباس انسان پوششى است تا از تلاش و تكاپوى بيش از اندازه جلوگيرى نمايد . اما روز ، با كار و كوشش و كسب كمال تناسب را دارد .\r\nوَبَنَيْنا فَوْقَكُمْ سَبْعاً شِداداً . و هفت آسمان محكم و استوار بالاى سر شما بنا كرديم .\r\nهمهء اين كرات بسيار بزرگ با ستون‌هاى فوق العاده محكم و نامرئى به يكديگر مرتبط شده‌اند و هر كدام در مدار خويش ميليون‌ها سال است بدون كم و زياد در فضا شناور هستند . اگر هواى محيط زمين اندكى از آنچه هست رقيق‌تر بود هر روز چند ميليون اجرام آسمانى و شهاب ثاقب به زمين برخورد كرده و آتش‌سوزى و انفجار صورت مىگرفت .\r\n« وَجَعَلْنا سِراجاً وَهّاجاً » ؛ خورشيد را فروزان و گرم و شعله‌ور ساختيم .\r\nهزاران عامل فراهم شده تا ما از نور زيبا و زندگىبخش و مفرح خورشيد بهره‌مند شويم . اگر فاصلهء زمين تا خورشيد زيادتر يا كمتر از آن‌چه هست مىبود و اگر حركت زمين كندتر يا تندتر مىشد ، زندگى همهء موجودات روى زمين از هم مىپاشيد .\r\n« وَأَنْزَلْنا مِنَ المُعْصِراتِ ماءً ثَجّاجاً » ؛ باران فراوان از ابرها فرستاديم .\r\nپس از آن‌كه نعمت مسكن و همسر و وسيلهء آسايش را بيان فرمود ؛ با\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nآمدن باران ، خوراك مورد نياز را آماده مىسازد . بدين رو مىفرمايد : از ابرها آب‌هاى سخت ريزان فرو فرستاديم .\r\nاندكى دقت و تأمل كافى است كه تصديق كنيم برنامهء سعادتى برتر از اين تصور نمىشود كه انسان صبح از خواب برخيزد و خود را تميز و سر و صورت خود را بشويد و با طهارت ظاهرى و باطنى خود را آمادهء نماز و نيايش با قاضى الحاجات نمايد ؛ سپس با خواندن اين دعاها و مطالعهء اين تعليمات عالى ، از بارگاه كبريايى روح خويش را سرشار از نشاط و شادابى نمايد ، نشاطى كه از منبع حيات و زندگى سرچشمه گرفته ، خود را در قصرى زيبا ببيند كه زيبايى آن قابل توصيف نيست و قبل از ورود به آن‌جا آنچه كه احتياج دارد و نيازمند آن است آماده و مهيا شده است و خداى مهربان آن قصر را با هرچه در آن است براى آسايش و سعادت وى قرار داده و انسان همهء جهات اين آفرينش را از آنِ خويش به شمار مىآورد .\r\n\r\nتوالى نعمت‌ها\r\nمتن : و تمام مننٍ والاها .\r\nشرح : درك بشر نوعى ضعف و ناتوانى دارد كه اگر زوال در چيزى نباشد از درك آن عاجز است و تا چيزى را كه نقطهء مقابل آن است نبيند ، نمىتواند آن را درك كند ، مانند : نور و ظلمت كه اگر سرتاسر جهان روشن بود و هيچ‌گاه انسان در مقابل نور ، تاريكى را نمىديد و همه‌جا يك‌نواخت روشن بود ، چگونه مىتوانست روشنايى را درك كند ؟\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nانسانى كه رنج گرسنگى را درنيافته ، نمىتواند لذت سيرى را حس نمايد . به همين ترتيب كسى كه دايماً در فقر و بدبختى زندگى كرده چگونه مىتواند معناى آسايش و توانگرى را درك كند ؟ بنابراين خداوند متعال قابل درك نيست ، زيرا ضدى براى آن ذات سُبُّوح متصور نيست .\r\nدر دعاى كميل آمده است : و بنورِ وَجهكَ الذي أَضاءَ له كلُّ شيء ؛ تو را سوگند به نور وجه تو كه همه چيز را روشنايى بخشيده است .\r\nيا در قرآن است : « اللَّهُ نُورُ السَّمواتِ وَالأَرْضِ » ؛ خداى - متعال - نور آسمان‌ها و زمين است . خلئى متصور نيست تابدان‌وسيله بتوان جمال كبريايى را مشاهده نمود . قرآن كريم جمعيتى را كه توالى نعمت‌ها آنها را غافل ساخته و گرفتار كفران و در نتيجه از دست رفتن نعمت‌ها شده‌اند ، چنين توصيف مىكند :\r\nبراى مردم سبأ در مساكن آنها نشانه‌اى بود ؛ دو باغ از طرف راست و چپ . به زبان انبيا به آنها گفتيم : از نعمت‌هايى كه خداى متعال به شما ارزانى فرموده است استفاده نماييد و شكرش را به جا آوريد . شهرى بسيار خوب و پاكيزه و پروردگارى بسيار بخشنده است . اما مردم سبأ سركشى نمودند و ما سيل بنيان كن را به باغ‌هاى آنها فرستاديم و آن دو باغ را به دو باغ داراى گياه خمط تلخ و بىمزه و سدر اندك تبديل نموديم . . . و ما ميان آنها و شهرها كه با دهكده‌هاى آباد مبارك گردانيده و مقرر داشته بوديم كه در اين دهكده‌هاى آباد شب و روز در امنيت مطلق به سير و گردش بپردازند ولى آنان در اثر كثرت و توالى نعمت سخت سير و خسته شده بودند . گفتند : پروردگارا ! ميان سفرهاى ما دورى انداز [ تا مسافتى را\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nدر بيابان خشك حركت نماييم ! 
  ] و آنان به خود ستم نموده‌اند ؛ در نتيجه آنها را از بين برده و از آنها افسانه‌ها ساختيم . « 1 »\r\n\r\nناتوانى از شمارش نعمت‌ها\r\nمتن : جمَّ عن الإحصاء عددُها .\r\nشرح : فرازهاى قبلى از جهت كيفيت و چگونگى نعمت‌ها مانند ابتدايى ، عمومى و رسابودن آنها مورد نظر بود . در اين فراز به كميت آنها اشاره فرموده است . قرآن مىفرمايد : « وَ إِنْ تَعُدُّوا نِعْمَةَ اللَّهِ لاتُحْصُوها » ؛ اگر بخواهيد نعمت‌هاى خدا را بشماريد نمىتوانيد .\r\nدر روضهء كافى از امام سجاد عليه السلام روايت مىكند : هنگامى كه امام آيهء « وَ إِنْ تَعُدُّوا . . . » را قرائت مىفرمود ، در شرح آن اظهار مىكرد :\r\nمنزه است خدايى كه قدرت شناسايى نعمت‌هاى خود را نصيب هيچ كس نكرد ؛ مگر اين مقدار كه بدانند قدرت شناسايى آن را ندارند .\r\nهمان‌طور كه در هيچ كس قدرت شناسايى ذات مقدسش را بيش از آن قرار نداد كه بدانند ذات الهى قابل درك نيست و خداى متعال اين عجز و ناتوانى از درك نعمت‌ها را به عنوان سپاس‌گزارى نسبت به نعمت‌ها قبول فرمود ، چنان كه ناتوانى از معرفت ذاتش را ايمان و اعتقاد قرار داده زيرا خود مىدانست كه بشر را ياراى چنين معرفتى نيست و هرگز نمىتوان به كنه خدايى كه بالاتر از غايت و انجام است پى برد .\r\n\r\n\r\n","description":"","footnote":"\r\n( 1 ) . سبأ ، آيات 15 - 19 . .\r\n","page_name":" 46 ","page_number":46},
  {"content":"\r\n\r\nفخر رازى در تفسير آيهء « وَ إِنْ تَعُدُّوا . . . » چنين مىگويد :\r\nهنگامى كه لقمه را به دهانت مىگذارى تأملى در آنچه از وسايل و مقدمات در به دست آمدن همان يك لقمه و قبل از آن به كار افتاده بنما . سپس به وسايل و مقدمات ديگر نظر افكن ، زيرا فراهم آمدن همان لقمه ممكن نيست مگر اين كه همهء آنچه ضرورت دارد ، آماده شود . مثلًا در مورد گندم كه از آن نان تهيه شده ، بايد فصول چهارگانه باشد و باد و باران به موقع بيايد و آن نيز ارتباط دارد به اين كه منظومهء شمسى و عوامل جوى در كمال نظم به حركات خود ادامه بدهند و آن‌گاه كه گندم فراهم شد بايد وسايل درو كردن و كوبيدن و آرد كردن ، از سنگ و يا آهن كه در دل كوه‌هاست فراهم گردد . آن را نيز با وسايل آهنى ديگرى تهيه نمايند و آن منتهى به يك وسيلهء آهنى ديگر است كه بشر با زحمت‌هاى زياد آن را فراهم آورده به دست آورد . پس از فراهم شدن آهن بايد ابزار و ادوات ديگر فراهم گردد تا نانى را در آتش بپزند . تمام اينها مقدارى از نعمت‌هايى است كه قبل از به دست آوردن يك لقمه بايد فراهم شود .\r\nاما نعمت‌هايى كه بعد از به دست آوردن آن لقمه لازم است : جهاز هاضمه و گوارش سالم بايد باشد تا اشتها پديد آيد و آن را هم تا كسى به فن طبابت و وظايف الاعضاء وارد نباشد نمىتواند بفهمد كه چه نعمت‌هايى بايد باشد كه لقمهء نان يا غذاى ديگر جذب بدن شود و موجب ادامهء زندگى گردد . بدين ترتيب نمىتوان نعمت‌هاى خدا را شمارش كرد .\r\n\r\n","description":"","footnote":"","page_name":" 47 ","page_number":47},
  {"content":"\r\n\r\n فضل خداى را كه تواند شمار كرد * يا كيست آن‌كه شكر يكى از هزار كرد \r\nدر خاتمهء اين بخش از خطبه دو نكته استفاده مىشود :\r\n1 . در اين فصل غرض آن نيست كه فقط بدانيم نعمت‌هاى الهى قابل شمارش نيست ؛ بلكه منظور آن است كه انسان خود را هميشه غرق احسان و نعمت‌هاى الهى ببيند و با از دست دادن نعمتى و يا نرسيدن به بعضى ديگر پژمردگى و حالت يأس بر وى چيره نگردد بلكه پيوسته از خداى مهربانِ خود ، راضى و با كمال شوق آمادهء فرمان بردارى و همواره قرين آرامش خاطر باشد ، و گرفتار چنان حالتى نگردد كه با از دست دادن نعمتى قطع اميد از زندگى نموده و زبان گلايه و شكوه بگشايد .\r\n2 . اهل بيت رسالت به آنچه مىفرمودند ، خود قبلًا بدان آراسته بودند و مردم را نه با زبان بلكه با عمل خويش به راه حق دعوت مىفرمودند . اين خطبه مشتمل بر مسايل مهم خداشناسى و نبوت و امامت و معرفى قرآن و اسرار تشريع است كه با نهايت فصاحت و بلاغت در بحرانىترين اوضاع شخصى و اجتماعى كه براى وجود مبارك صديقهء طاهره عليها السلام پيش آمده ايراد فرموده است . اگر يادگار نبوت خود توجه به نعمت‌هاى الهى نمىداشت و رشتهء ايمان به خدا محكم نبود ، فشار مصيبت‌هاى جان گداز ، مجال سخن عادى را نمىداد تا چه رسد به ايراد چنين خطبه‌اى كه به شهادت هر خوانندهء سخن دان ، فوق سخن بشرى و پايين‌تر از كلام الهى است .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\n\r\nفراتر بودن نعمت‌ها از درك انسان‌ها\r\nمتن : و نآى عن الجزاءِ أمدَها و تفاوت عن الإدراكِ أبدها .\r\nشرح : يادگار نبوت بعد از ثنا و ستايش و بيان نعمت‌ها از جهت كمى و كيفى ، در اين دوجمله نعمت‌ها را از جهت صورت عينى و اين‌كه غايت و دوام آنها دور است و يا ابديت آنها را نمىتوان درك كرد مورد اشاره قرار داده ، مىفرمايد : كسى را ياراى آن نيست كه آنچه در آخرت است جزاى اعمال نيكو و محدود او بشود ؛ زيرا نسبت ميان عمل و جزا نسبت محدود به بىانتهاست و در جملهء بعد اشاره به ابديت همين نعمت‌هاست كه متعالى از درك و فهم محدود ما مىباشد . از اين جمله معلوم مىشود كه خود نعمت‌هاى دنيوى ابدى است ؛ زيرا ضمير « ها » در « ابدها » به كلمه « نعم » كه جمع « نعمت » است بر مىگردد ؛ يعنى همين نعمت‌ها شعاع و جلوه‌اى از نعمت ابدى است . ابديت نعمت‌هاى عمومى و خصوصى مانند آب و آفتاب و ماه و باران و هوا همه و همه از ابديتى برخوردارند كه قابل درك نيست . و چون همهء آنها در اين عالم محسوس و فانى است ناچار منبع اين نعمت‌ها بايد در ماوراى اين عالم محسوس باشد .\r\n\r\nمسئوليت در برابر نعمت‌ها\r\nمتن : و ندبهم لِاستزادتِها بِالشكرِ لاتِّصالِها و استَحْمدَ إلى الخلائِقِ بأَجزالِها وثنى بالندبِ إلى أمثالِها .\r\nشرح : قبل از اين فراز ، سخن در شرح نعمت‌ها و ستايش و\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nسپاس گزارى و ثنا بوده و در اين فراز مسئوليت در برابر نعمت‌ها را بيان مىفرمايد .\r\nروح كلام و جان سخن در اين فراز ، نماياندن ملازمهء ميان هر موهبت و امتياز ، و مسئوليت در قبال آن است . اين قاعده ، تكوينى است . به اين معنا كه در نظام خلقت ، اين حقيقت كاملًا هويداست . از باب نمونه در جمادات اگر سنگى از امتياز صلابت و سختى و استحكام و در عين حال از خود تراش بودن برخوردار است به همان اندازه مسئوليت حفظ ساختمان به عهدهء آن گذاشته مىشود . چنان‌چه به اين امتياز ، شفافى و خوش رنگى اضافه شد مسئوليت حفظ ديوارها و جلوه گرى آن را بايد داشته باشد . در جهان روييدنىها نيز اين‌گونه است . درخت گردو امتياز استحكام را دارد ، از آن استفاده كرده مسئوليت‌ها به عهده‌اش نهاده مىشود و از آن در و پنجره و ساير احتياجات زندگى را مىسازند .\r\nدر جهان حيوانات نيز مىبينيم اسبى كه از امتياز تيزرَوى و چالاكى برخوردار است ، مسئوليت شركت در جنگ‌ها را دارد .\r\nتشريع هم با تكوين هماهنگ است . جمادات و روييدنىها كه از نعمت اختيار بهره‌مند نيستند در جهان تكوين مسئوليت‌ها را به عهده گرفته به اندازهء امتياز ، متعهد مىباشند . حال چگونه مىشود انسانى كه تاج‌دارِ « وَلَقَدْ كَرَّمْنا بَنِىآدَمَ . . . » « 1 » مىباشد در برابر اين نعمت مسئوليت نداشته باشد ؟\r\n\r\n\r\n","description":"","footnote":"\r\n( 1 ) . اسراء ، آيهء 70 . .\r\n","page_name":" 50 ","page_number":50},
  {"content":"\r\n\r\nمولاى متقيان عليه السلام در خطبه‌اى مىفرمايد : إنَّهُ لَم تُعظَّمْ نِعْمَةُ اللّهِ عَلى أحَدٍ إلَّاازْدادَ حَقُّ اللهِ عَلَيهِ عِظَماً ؛ نعمت و موهبت الهى بر كسى بزرگ نمىشود مگر اين كه به موازات آن ، حق قادر متعال بر او بيشتر مىشود . يعنى من كه پيشوا و رهبر شما هستم به اندازهء امتياز خود وظايف سنگينى دارم و همين‌طور شما نيز كه تحت فرمان و راهبرى من هستيد ، مسئوليت شديد و سنگينى داريد .\r\n\r\nمفهوم شكر در قرآن\r\nمتن : ندبهم لاستزادتها بالشكر . . . .\r\nشرح : در اين فراز صديقهء طاهره عليها السلام به اين آيهء شريفه اشاره مىفرمايد :\r\n« وَ إِذْ تَأَذَّنَ رَبُّكُمْ لَئِنْ شَكَرْتُمْ لَأَزِيدَنَّكُمْ » « 1 » ؛ هنگامى كه پروردگار شما اعلان نمود ، چنانچه سپاس‌گزار شديد بىشك به شما زيادى خواهد بخشيد . « 2 » در كافى از حضرت صادق عليه السلام روايت شده : مَن أُعطي الشُّكر أُعطي الزيادَة ؛ به كسى كه حالت سپاس‌گزارى داده شده فراوانى نعمت هم به وى داده مىشود .\r\nسپاس‌گزارى فقط يادآورى نعمت‌ها به زبان نيست . اگر چه به زبان راندن شكر مرتبه‌اى از شكر است ؛ ولى اين مقدار كافى نيست ، زيرا مىبينيم در قرآن تعداد سپاس‌گزاران را بسيار اندك دانسته : « وَقَلِيلٌ مِنْ\r\n\r\n\r\n","description":"","footnote":"\r\n( 1 ) . ابراهيم ، آيهء 8 . .\r\n( 2 ) . از اطلاق « لازيدنّكم . . . » استفاده مىشود كه وعدهء مزيد نعمت مخصوص به يك عالم نيست ؛ بلكه سپاس‌گزارى موجب مزيد نعمت درهر دو عالم است . .\r\n","page_name":" 51 ","page_number":51},
  {"content":"\r\n\r\nعِبادِىَ الشَّكُورُ » ؛ تعداد كمى از بندگانم سپاس‌گزارند و روشن است بر زبان آوردن شكر كارى بسيار ساده و آسان است . چنانچه شكر فقط با گفتار و زبان تحقق مىيافت ، هرگز توبيخ حق متعال به اندك بودن آن صادر نمىگرديد . شكر ، به كار بردن نعمت‌هاى الهى در آنچه كه به خاطر آن خلق شده است ، راه سعادت را مكتب وحى نشان داده تا در نتيجهء پيمودن آن راه ، سپاس‌گزار باشد و يا آن راه را انتخاب ننموده و سرانجام ناسپاس و كفور باشد .\r\nشكر و سپاس‌گزارى ، قدم گذاشتن در صراط مستقيم مكتب وحى است و دورى از آن ناسپاسى مىباشد .\r\n\r\nتبعيت از راه انبيا از مصاديق شكر است\r\nتعبيرى كه از علماى اخلاق و حكمتِ عملى رسيده نارساست ، زيرا همه مىتوانند ادعا نمايند كه بشر به خلقت و طبيعت خود ، به آنچه كه براى استفاده و بقاى شخص آفريده شده آگاه است . مثلًا مىدانيد كه بايد مأكولات را به مصرف خوراك رسانيد و يا در بقاى نوع از غريزهء جنسى استفاده كرد . در اين صورت احتياجى به مكتب وحى نيست . آنچه كه ناگفته مانده اين است : ديد عقل بشرى در طرز استفاده از نعمت‌ها و خصوصيت و حدود آنها نسبت آنها با تمام وجود آدمى اعم از روح و بدن و يا به ملاحظهء اين جهان گذرا و ديدن مصالح آن تا آخرين سير بشر ، با ديد انبيا كه به تمام جوانب استفاده و به كار بردن اين نعمت‌ها با تأييد الهى احاطه دارند ، تفاوت بسيار دارد .\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nعقل بشر را مىتوان به پايهء ساختمانى تشبيه نمود كه ساختمان ، بدون آن ، قرارى ندارد . پايه نيز بدون ساختمان عرصه‌اى بيش نبوده و فايده‌اى بر او مترتب نيست . نيز مىتوان عقل را به چشم تشبيه نمود و مكتب وحى و نبوت را به شعاع نور . هرگز چشم ، بدون تابش و شعاع از خارج ، قدرت بينايى ندارد . چنان كه نور بدون چشم ثمره‌اى ندارد ، زيرا چشم نابينا جز گرمى از خورشيد احساس نمىكند .\r\nدر قرآن كريم عقل به چراغ ، و مكتب وحى به روغنِ روشنايىده تشبيه شده است ؛ تا روغن چراغ نباشد چراغ روشن نمىگردد . مىتوان مكتب وحى را عقل منفصل ، و عقل را شرع متصل دانست كه هر دو مكمل يكديگر مىباشند و چه بسا در مواردى اتحاد دارند . چون نور وحى ، عقل خارجى است .\r\nبنابراين ، عقل آدمى بدون مدد وحى ، از درك مصالح و مضار خود عاجز است . تنها فايدهء مترتب بر عقل بشرى عبارت است از درك جهات كلى در به كار بردن نعمت‌ها . اما جزئيات را كه عمدهء كار است ، جز به نور وحى نمىتوان فهميد . عقل درك مىكند كه بايد در همه چيز ، واقع و حق آن را پذيرفت .\r\nمثلًا راست‌گويى خوب است و اجراى عدالت نيكوست و پاكدامنى و عفت خوب است اما جزئياتِ آن را چگونه مىتواند در يابد ؟ پاسخ اين مسئله در مكتب وحى است كه كليات و جزئيات را به تعليم الهى در مىيابد . مثلًا چگونه بايد به خدا و رسول صلى الله عليه و آله و ائمه عليهم السلام و چگونگى برزخ و آخرت اعتقاد داشت و جرئيات عدل در خوردن و آشاميدن چيست ؟ عقل\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nنمىتواند بفهمد خوردنىها و آشاميدنىهايى كه منع شده براى انسان در مسيرش به سوى خدا ضرر دارد و يا با روح و جسم وى سازگار نيست .\r\nمثلًا گوشت خوك و شراب حرام است و زيان دارد و يا بايد در ماه رمضان از خوردن و آشاميدن خوددارى كرد . يا ازدواج با خواهر و مادر و عمه و خاله ممنوع است و زيان دارد و يا جمع ميان دو خواهر داراى مفسده است و هم‌بسترى در حالت عادت زنانگى خوب نيست و . . . پس مكتب وحى است كه جزئيات شكر را با داشتن ديدى بسيار برتر از ديد افراد نخبه معين مىنمايد .\r\nشكر نعمت فهم و حافظه و مواهب معنوى در به كار بردن و آموختن چنين علومى است كه در روايت پيشين بيان شد و نيز نعمت‌هاى ديگر از اعضا و جوارح و صرف آنها در چه مواردى ؟ مكتب وحى كه عين عدل است ( از ديدگاه نبوت نه از ديدگاه محدود بشر ) جزئيات موارد به كارگيرى آن را بيان كرده و مسلّماً هر كس كه توفيق عمل به آن ترتيب را يافت نعمت‌ها را در مورد خود به مصرف رسانده و سپاس‌گزار آن نعمت‌ها مىشود . پس شكر نعمت‌هايى كه خداى متعال به آن فرمان صادر كرده و به افزايش آن وعدهء حتمى داده ، در صرف كردن آنها به ترتيبى است كه مكتب وحى دستور داده و همان ، موجب مزيد نعمت است و به دست آوردن آن جزئيات در غير مكتب وحى ممكن نيست . چنانچه به آن ترتيب ، عمل نشد موجب كفران و بلاهاى اجتماعى است . پس يگانه راه سپاس‌گزارى نعمت‌ها در پيروى از مكتب وحى ، و تيره روزى و بدبختى در سركشى از آن است .\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nمولاى متقيان على عليه السلام مىفرمايد :\r\nوَ لَو أنَّ النَّاسَ حينَ تَنزِلُ بِهِم النِقَمُ و تزُولُ عَنهُم النِعمُ فَزِعُوا إلى رَبِّهم بِصدقٍ مِن نيّاتِهِم وَ وَله مِن قُلوبِهم لَرَدَّ عَلَيهِم كُلَّ شارِدٍ وَ أصلَحَ لَهُم كُلَّ فَاسِدٍ ؛\r\nاگر مردم وقتى كه بدبختىها به آنان رو آورده و نعمت‌هاى الهى از آنان زايل مىشود با صدق نيت و دلى آكنده از شوق به خدا رو آورند ، خدا هر نعمتِ از دست رفته را باز مىفرستد و هر فاسدى را اصلاح مىفرمايد .\r\nمتن : و اسْتَحمَدَ إلىالخلائِقَ بأَجزالِها وثنى بالندبِ إلى أَمثالها ؛ با كامل نمودن نعمت‌ها ، خواستار ستايش از مخلوق گرديد و دعوت مكرر به همتاى آن‌نعمت‌ها ( در آخرت ) نمود .\r\nشرح : حمد به معناى ستايش در برابر نيكىهايى است كه با اختيار از كسى صادر شود ؛ خواه آن احسان و نيكى به ستايشگر برسد يا نه . اما شكر به معناى سپاس‌گزارى در برابر نعمت و احسانى است كه به شخص سپاس‌گزار رسيده باشد .\r\nدر شرح اين قسمت دو نكته بايد روشن شود : 1 . چرا نيكىها و نعمت‌هايى را كه‌تنها به شخص مربوط نيست و همگانى است بايد ستايش نمود ؟ 2 . چگونه خود كمال نعمت‌ها و فراتر بودن كثرت آنها از حد شمارش خواستار ستايش است ؟ . چنان كه از جملهء استحْمَدَ إلى الخلائِق بأجزالها ، استفاده مىشود و خود اكمال و اتمام‌نعمت خواستار حمد است و حال آن‌كه خواستن معمولًا با زبان و يا نوشتن صورت مىگيرد ؟\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nتحقيق نكته اوّل آن است كه انسان به ويژه مكتب‌هاى الهى به ويژه كامل‌ترين و برترين آنها يعنى اسلام انسان را به عمق وجود خويش متوجه مىسازد و در حقيقت راز وجود انسان را فاش مىكند كه :\r\n تو يكى نيستى اى خوش رفيق * بلكه گردونى و دريايى عميق \r\nآدمى فقط محدود به اين كالبد با احتياجات مادى نيست . اگر حقيقت وجود آدمى شكوفا شود بالاتر از افق زمان و مكان مىگردد . از همين معنا در قرآن كريم تعبير به « شرح صدر » ( باز شدن سينه آدمى ) شده كه مساوى با نورخدايى و يا رنگ خدايى گرفتن ( صبغة الله ) است . « 1 » در جايى ديگر مىفرمايد :\r\n« فَمَنْ يُرِدِ اللَّهُ أَنْ يَهْدِيَهُ يَشْرَحْ صَدْرَهُ لِلإِسْلامِ وَمَنْ يُرِدْ أَنْ يُضِلَّهُ يَجْعَلْ صَدْرَهُ ضَيِّقاً حَرَجاً كَأَ نَّما يَصَّعَّدُ فِى السَّماءِ » ؛ « 2 »\r\nپس كسى را كه ذات متعال هدايتش را اراده نمود ، سينهء او را به اسلام باز مىكند و حقايق را دريافت مىكند و كسى را كه اراده گم راهى او را ( برحسب اختيار خود شخص ) نمود ، سينهء او را بسيار تنگ و در سختى قرار مىدهد . مثل اين كه در آسمان بالا مىرود .\r\nدر آيهء اوّل شكافتن سينه را علت گرفتن نور خدا دانسته و در آيهء دوم هدايت را مرادف شكافتن سينه به اسلام دانسته و گم راهى را به تنگى روح ، به سان سينهء كسى كه بخواهد در آسمان بالا رود تعبير كرده است . « 3 »\r\n\r\n\r\n","description":"","footnote":"\r\n( 1 ) . زمر ، آيهء 22 . .\r\n( 2 ) . انعام ، آيهء 125 . .\r\n( 3 ) . در جمله « كَأَ نَّما يَصَّعَّدُ فِى السَّماءِ . . . » دقت شود كه قرآن كريم ضلالت را به پرواز در آسمان تشبيه مىكند كه انسان دچار تنگى نفس مىشود و اين مسئله با كشف اخير كه در فضا چون اكسيژن نيست تنفس هم ميسر نيست كاملًا مطابقت دارد ، يعنى هر قدر انسان بالا رود به همان مقدار به سختى و زحمت دچار مىشود و اين قبيل مسائل در قرآن زياد است كه با ترقى علوم پى در پى كشف مىشود . .\r\n","page_name":" 56 ","page_number":56},
  {"content":"\r\n\r\nوقتى كه هستهء درختى بسته است وجودش بسيار محدود بوده و غير از تنگى و تاريكى در آن چيزى نيست . اما به محض اين كه تحت شرايط و تربيت و نظام خاصى واقع شد سينهء همان هستهء بسته باز شده و ديگر به تنگىِ جا راضى نيست ، بلكه با عالم خارج از محدودهء وجود خويش ارتباط پيدا كرده و مىداند كه جزئى از عالم است . آن وقت پذيراى آنچه از مواد سالم و مناسب است مىگردد . آن موادِ سازگار كه پروردگار در اين جهان نهاده با جانش كاملًا عجين شده و آنچه نور و هوا و مواد زمينى و ساير بركات آسمانى است به خود مىگيرد و چنان تكامل پيدا مىكند كه همان هسته ، درختى سرسبز و سايه‌افكن مىشود كه پيوسته در حال سرسبزى و خرمى است . اگر انسان يقين نداشت كه اين درخت همان هستهء به ظاهر ساده است ، باور نمىكرد كه اين درخت بارور تنومند و اين ميوه ، همان هسته و بذر است كه در اثر باز شدن صدر ، اين‌گونه وسعت يافته و مايهء خير و بركت و خرمى خود و باغ گرديده ، هم‌چنين وقتى سينهء آدمى باز شود و حقايق مكتب آسمانى را به جان بپذيرد ، وجود محدود خود را بالا برده و از تنگىها رهايى مىيابد .\r\nاسلام مىخواهد آدمى را از محدودهء وجود خويش بيرون برد و همهء جهان آفرينش را يكپارچه ، نه جدا از هم ، با بستگى كامل ، وجود را عضوى از آن بداند . چون خود بينى و همه چيز را براى خود ديدن و در نتيجه\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nخودپرستى ، از تنگى و نشكافتن سينه و نگرفتن نور خدايى است و تا آدمى از حصار محدود خويش بيرون نرود ضعيف ، زبون ، بخيل ، حسود ، كينه توز ، بدخواه ، كم حوصله ، از خود راضى ، و متكبر است ؛ اما وقتى كه اين حصار را با نيروى تعليمات قرآنى شكست ، همهء صفات رذيله به صفات نيكو تبديل مىشود .\r\nخلاصه حمد عبارت است از درك خوبىها و نعمت‌ها و ستايش روح در مقابل آنها بدون توجه به محدوده و تنگناى وجود خويش .\r\n به جهان خرم از آنم كه جهان خرم از اوست * عاشقم بر همه عالم كه همه عالم از اوست \r\nدر اين مرحله انسان آن چنان تكامل پيدا مىكند كه سپاس خويش را در ضمن ستايش عمومى مىبيند و حتى در مقام سپاس‌گزارى در مورد خويش نيز به جهت انشراح صدر ، ستايش و حمد عمومى مىكند .\r\nتحقيق نكتهء دوم : درخواست و طلب لازم نيست فقط با زبان صورت گيرد . اگر درخواست و مقصد انسان با هر وسيله‌اى - اگر چه به زبان نباشد - معلوم شود ، معنا و روحِ خواستن تحقق مىيابد ؛ نهايت اين كه وسيلهء اظهار و بروز فرق مىكند .\r\nبه عنوان نمونه شما اگر هنگام شب به تابش ماه نظر بيفكنيد مىبينيد جلوهء خاصى به صفاى گلزارها داده و شاخسارها با نسيم ملايمى در حركت هستند و جهان در آرامش و سكوت شبانه فرو رفته ، مرغ شباهنگ با تك بانگ خود مىنالد . همين خود درخواست تماشا و نظاره است : « قُل انظُروا ماذا فى السَّمواتِ و الأرضِ » ؛ بگو به آنچه بر در و ديوار وجود از\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nزمين و آسمان و عجايبى كه در آنها نهاده شده را نظاره كنند .\r\nسيد بن طاوس در كتاب فلاح السائل از يكى از بزرگان اصحاب امير المؤمنين عليه السلام نقل مىكند : حضرت را در سحرگاه ديدم كه به ديوار مسجد كوفه تكيه كرده و غرق تماشاى آسمان و ستارگان است . گويى با همهء وجود ، غرق در درياى هستى و عجايب آسمان گرديده است . چنان غرق بود كه متوجه من نشد و شنيدم زير لب مىگويد : « إِنَّ فِى خَلْقِ السَّمواتِ وَالأَرضِ وَاخْتِلافِ اللَّيْلِ وَالنَّهارِ لَآياتٍ لِأُولِى الأَلْبابِ » « 1 » .\r\nپس معناى « استحمد » عبارت است از جمال آفرينش كه سرتاسر عالم را فرا گرفته و خود ، طلبِ حمد از نقاش ازلى است نسبت به ذات بىهمتاى خود كه در پايان ، انسان را از تنگناى وجود خويش بيرون برده و به اصل خوبىها رهنمون مىگردد . خلاصه ، با نمايش اين همه نعمت‌ها و عجايب خارج از حد و حصر خداى جهان خواستار ستايش گرديده است . اين غريزه در باطن آدمى هست . قرآن و انبيا عليهم السلام دست بشر را گرفته با كمال آرامش و مهربانى و لطف خاص ، آنها را به نظاره وا داشتند و به صورت حكم حتمى در نمازها و به مطلوبيت مطلق در همهء موارد ، تعليم كرده است كه بشر از حد محصور وجود خويش بيرون آيد و آن‌گاه همه چيز را از خود و خويشتن را از همه مىداند و او را به كمال مجذوب مىسازد .\r\nدر اين فراز صديقهء طاهره عليها السلام مىفرمايد : خداى متعال براى بيرون آمدن از حصار وجود محدود آدمى و با گسترش نعمت‌ها ، خواستار درك آنها و\r\n\r\n\r\n","description":"","footnote":"\r\n( 1 ) . آل عمران ، آيهء 190 . .\r\n","page_name":" 59 ","page_number":59},
  {"content":"\r\n\r\nروح ستايش است‌تا انسان نيكويىها و نعمت‌هاى بيرون از محدودهء خود را درك نموده و نشانه‌هاى كمال و جمال ابديت را در اين ببيند و گرنه همواره بايد در تنگناى وجود خويش بماند .\r\n با صد هزار جلوه برون آمدى كه من * با صد هزار ديده تماشا كنم تو را \r\n\r\nمراتب شكر\r\nشكر و سپاس‌گزارى مانند ساير مراتب اخلاقى سه مرحله دارد : علم ، حال و عمل . علم موجب ايجاد حال و حال نيز سبب عمل مىگردد . از اين بيان روشن مىشود كه شكر در هر سه مرحله محقق مىشود . مرحلهء اوّل :\r\nدر علم بايد سه چيز روشن شود : 1 . خود نعمت و چگونگى آن ؛ 2 . علم به منعم و صفات او كه با آن احسان و انعام از منعم صادر مىگردد ؛ 3 . منعَمٌ عليه ، محل نعمت و احسان . مسلماً اين سه چيز در غير ذات بارى تعالى است اما فهميدن و يافتن اين معنا كه هر چه هست از اوست ، در او مىباشد . « وَما بِكُمْ مِنْ نِعْمَةٍ فَمِنَ اللَّهِ » .\r\nمرحلهء دوم : وقتى كه آدمى پى برد اصل نعمت از كجاست طبعاً حال و عاطفه‌اى ممزوج يعنى محبت و شادمانىاى توأم با خضوع در برابر بخشنده پديدار مىشود .\r\nاما شادمانى اصلًا به شكر ارتباطى ندارد ، زيرا شادمانى فقط براى آن است كه مالى را به دست آورد و گرنه توجهى به منعم نيست . حال اگر كسى از نعمتى بدان جهت خوشحال شد كه لذيذ و مطابق سليقه و ميل اوست ،\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nچنين شادمانىاى از معنا و مفهوم شكر دور است . خوشحالى دوم داخل معناى شكر هست اما نه از جهت شادمانى به خود منعم بلكه از جهت احراز عنايت اين بزرگ كه پيوسته او را شامل خواهد بود . چنين شكرى از مردمان صالح كه توجهشان به مبدأ متعال و نيايش آنها از جهت اميد به ثواب و پاداش و ترس از عقوبت خداوند متعال مىباشد ، صورت مىگيرد .\r\nاين از مراتب شكر است ولى ناقص است . مرتبهء سوم مسرت از آن جهت است كه با اين نعمت بتواند به جوارش نايل آمده و به او نزديك گردد . اين چنين مسرتى حقيقت شكر است و از مرحلهء دوم كه حال است بهتر مىباشد .\r\nمرحله سوم : عمل به موجبات شادمانىاى كه حاصل شده و اين عمل در قلب و زبان و اعضا و بدن منعكس خواهد بود . اما در قلب به پاكى نيت و خيرخواهى براى عموم ، در زبان اظهار سپاس و در اعضا با صرف نعمت‌هاى الهى در آنچه دستور داده شده و صرف نكردن آن در نافرمانىها . مثلًا نعمت دو چشم آن است كه هر عيبى را از مسلمانى ديد آن را مخفى بدارد و با نعمت دست ، به سوى آنچه نهى شده دست درازى نكند و . . . .\r\nدر ميان عاطفه‌ها آنچه كه برترى دارد و بسيار نيرومند است غريزهء محبت است كه نيرومند و نيروآفرين است . همان باصطلاح اكسير است كه قلبِ ماهيت مىكند . عشق و محبت ، سست را چالاك ، و تنبل را چابك مىكند و از موجود سرد ، كانون حرارت و فعاليت مىسازد .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\n تو مپندار كه مجنون سر خود مجنون شد * از سمك تا به سماكش كشش ليلى برد \r\nمحبت است كه الهام‌بخش و قهرمان‌ساز و مايهء انگيزش شعله‌هاى نهفتهء باطن و استعدادهاى خفتهء درونى و همت‌انگيز و صفابخش مىباشد و چون سازندگى بر عهدهء همين محبت است حضرت صادق عليه السلام فرمود :\r\nهل الدِّينُ إلّاالحُبّ ؛ آيا دين ، جز محبت چيز ديگرى هست ؟\r\nتعليمات اسلام و قرآن كريم هر دو نيرو را اشباع مىكند و محبت انسان با عقل و خردى كه منبع هستى است بايد برتر از همهء محبت‌ها باشد .\r\nقرآن راه سعادت فرد و اجتماع را در آن مىداند كه محبت خدا و رسولش سرلوحهء ضمير قرار گرفته و بر فراز همهء محبت‌ها باشد و گرنه هلاكت و تباهى قطعى است و از طرفى كانون عقل را به مطالعه در نظام خلقت واداشته و به نشان‌هايى كه نمودار قدرت و حكمت و زيبايى است دلالت نمود .\r\nهدف اديان آسمانى به ويژه اسلام در خداشناسى فقط آن نيست كه با استدلال ، عقل آدمى را قانع و اشباع نمايند و ديگر عواطف آدمى را رها نمايند . بلكه غرض آن است كه بالاترين عاطفه يعنى محبت و عشق انسان را به حقيقت لايزال هستى برانگيزانند و كانون عاطفهء وى را از محبت وى و سفيران و رهبران معصوم كه در هر عصر و زمان پايدار هستند ، مالامال نمايند تا هر دو كانون آدمى اشباع شود همين ، انگيزهء دگرگونى روحى در انسان گردد .\r\n* * * * *\r\n\r\n","description":"","footnote":"","page_name":" 62 ","page_number":62},
  {"content":"\r\n\r\n\r\nتوحيد و صفات الهى\r\n\r\nمتن\r\nوَ أشهَدُ أنْ لاإلهَ إلا اللّه وَحدَهُ لاشَرِيك لَهُ كَلِمَةٌ جُعِلَ الإخْلاصُ تَأوِيلَها ، وَ ضُمِّنَ القُلُوبُ مَوصُولَها ، وَ أنارَ في الفِكرِ مَعقُولَها ، المُمتَنِعُ مِنَ الأبْصارِ رُؤْيَتُهُ ، وَ مِنَ الألْسُنِ صِفَتُهُ ، وَ مِنَ الأوْهامِ كَيْفِيَّتُهُ ، ابْتَدَعَ الأشياء لامِنْ شَيءٍ كَانَ قَبْلَها ، وَ أنشَأها بِلااحْتِذاءِ أمْثِلَةٍ امْتَثَلها ، كَوَّنها بِقُدرَتِهِ ، وَ ذَرَأها بَمَشِيَّتِهِ من غَيرِ حاجةٍ مِنْهُ إلى تَكْوينِها ، وَلا فائِدةٍ في تَصوِيرِها إلِّاتَثْبيتاً لِحِكْمَتِهِ ، وِ تنبيهاً عَلى طاعتِهِ ، وَ إظْهاراً لِقُدرتهِ ، وَ تَعَبُّداً لِبَرَيَّتِهِ ، وَ إعْزازاً لِدَعْوَتَهِ ، ثُمَّ جَعَل الثَوابَ عَلى طاعِتهِ ، وَ وَضعَ العِقابَ عَلى مَعْصِيَتِهِ ذيادَةً لِعِبادِهِ مِنْ نِقْمَتِهِ ، وَ حِياشَةً لَهُمْ إلى جَنَّتِةِ .\r\n\r\nترجمه\r\nگواهى مىدهم جز خداى يكتا خدايى نيست . اين كلمهء شهادت ( شهادت به يگانگى خدا ) كلمه‌اى است كه اخلاص تأويل آن است . درك توحيد او در درون تمام دل‌ها قرار داده شده . فكر و انديشه به نور و عظمت آيات الهى منور گشته است . خدايى كه متعالى و فراتر از ديد چشم‌هاست .\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nو فراتر از توصيف زبان‌هاست . و بالاتر از درك انديشه‌ها و پندارهاست كه به كيفيت ذات او دست يابند . پديده‌ها را از نيستى و بدون مادهء قبلى كه پيش از آنها باشد به وجود آورد . و بدون پيروى از نقشه و صورتى آنها را ايجاد فرمود ، و به قدرت و مشيت خويش وجود بخشيد ، بدون هيچ نيازى به پديدآورى آنها . و جلب سودى در صورت بخشيدن آنها . جز اين كه خواست حكمت خود را استوار نمايد و مردم را به طاعت خود وادارد . و قدرت خود را بروز دهد و بندگان را به عبوديت وا دارد . و براى بزرگ‌داشت دعوت خود . سپس ثواب را بر طاعت ، و عقاب را بر معصيت خويش قرار داد . تا اين كه بندگان خود را از غضب و خشم خويش باز دارد . و به وعدهء بهشت نزديك سازد .\r\n\r\nتوضيح مفردات\r\nتأويل : از ماده « اوْل » ، برگشت .\r\nضُمّن : از ماده « ضمن » ، داخل ، درون .\r\nابتداع : بدون مثال و نقشه قبلى اختراع و ايجاد .\r\nاحتذاء : پيروى كردن .\r\nذرأها : از ماده « ذرَأَ » ، آفريد .\r\nتكوين : هستى بخشيدن .\r\nتصوير : صورت دادن به مواد . در قرآن كريم آمده : « هُوَ الَّذِى يُصَوِّرُكُمْ فِى الأَرْحامِ كَيْفَ يَشاءُ » ؛ « 1 » او آن چنان [ خدايى 
  ] است كه شما را در رحم‌ها به نحوى\r\n\r\n\r\n","description":"","footnote":"\r\n( 1 ) . آل عمران ، آيهء 6 . .\r\n","page_name":" 64 ","page_number":64},
  {"content":"\r\n\r\nكه بخواهد صورت مىدهد .\r\nحكمت : هر كارى كه داراى هدف عقلى باشد آن را « حكمت » مىگويند .\r\nدر همهء موجودات حكمتى است هر چند كه در نظر سطحى پنهان باشد .\r\nحكمت‌در برابر كار بيهوده و گزاف است كه فاقد هدف صحيح عقلى باشد .\r\nتعبد : خضوع و تذلّل . در لغت آمده : طَرِيقٌ مُعَبَّدٌ ؛ راه و جادهء هموار شده ، چون راهى كه هموار است مانند آن است كه در برابر خواست پويندهء راه ، خاضع و سر به زير است .\r\nاعزاز : گرامى داشتن و ارجمند داشتن .\r\nذيادة : راندن و طرد كردن . « ذيادة » و « ذَوْد » هر دو مصدر آن است .\r\nحِياشة : ابن اثير در كتاب نهاية اللغه آورده : اگر شكارى را به طرف كسى برانند مىگويند : حُشتُ عَلَيهِ الصَّيدَ ؛ شكار را به سوى او راندم .\r\n\r\nتوحيد و يكتاپرستى قبل از شرك\r\nآدمى با اشتراك و شباهتى كه از نظر غرايز و احتياجات مادى با حيوان دارد ، از جهات ديگر با آن فرق دارد . آدمى در فطرت خويش قانون علت و معلول و اين كه هر پديده‌اى را علتى بايد ، در مىيابد كه همان فكر و تعقل و انديشه است . اين موهبتى است بالاتر از غريزه ؛ پس فكر و انديشه و استدلال و سپس اختيار ، يگانه عامل امتياز آدمى است . مىبينيم كودك از پدر و مادر خود نسبت به اشيا و اوضاع محيط خود علت خواسته و دائم از آنها سؤال مىكند . همين غريزهء علت خواهى و استدلال و نتيجه‌گيرى است كه آدمى را به پيشرفت‌هاى چشم‌گير در فنون دانش و صنعت نائل ساخته .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nچنان كه ياد شد اين فطرت از رفتار و طبيعت هيچ حيوانى مشهود نيست .\r\nانسان بر پايه و اساس اين غريزه ، به اين جهان پهناور كه چشم گشود از خود سؤال مىكند : اين همه پديده‌هاى بىشمار در اين جهان محكوم به قاعده خلل‌ناپذير « هر پديده‌اى را علتى بايد » است آيا اين جهان را نيز خدايى است ؟ چه اين كه هرگز نظم و ترتيب و حكمت از بىنظمى و اهمال و بىحكمتى نتيجه نمىشود . پس به ناچار جهان آفريدگارى دارد . از طرفى هم در باطن خود به شدت احساس ناآرامى مىنمايد ؛ زيرا بشر طالب سعادت و كمال است و آنچه را كه سازگار با كمال اوست خواستار است ؛ اما اين سعادت و كمال دو چهرهء متمايز دارد ، زيرا خوشبختى وى از ديدگاه انسان معتقد به مبدأ هستى كه جهان را مخلوق آفريدگار دانا و قاهر و توانا مىداند ، عبارت است از تسليم در برابر عظمت و كبريايى او ، تطبيق برنامهء زندگى با خواستهء او . اين كاملًا جدا از خوشبختى و سعادت كسى است كه جهان را جز پديده‌اى مادى نمىداند كه نه آغازى دارد و نه انجامى ، و هدفى از اين موجودات نيست و بهره ، همين چند روزهء زندگى و سرانجام مرگ است .\r\nكسى كه از اين زاويه به جهان مىنگرد جز خستگى و تكرار نمىبيند .\r\nآن‌گاه عصيان و آشفتگى در برابر زندگى ، سپس فرياد و سرانجام ، انتحار حاصل اين منطق است . ولى فطرت سالم با ديدن اين همه شگفتى و اين همه نقش عجب بر در و ديوار وجود و نظم و ترتيب دهشت‌انگيز يقين مىكند در ماوراى اين پردهء محسوس ، دست قدرت چيره‌اى است كه گردونهء جهان را با حكمت و تدبير مىگرداند و هم اوست كه همهء پديده‌ها\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nرا به قدرت خويش آفريده و همهء موجودات را به كمال وجود و غايت خلقت هدايت فرموده و بالاخره او سر سلسلهء خلقت و او سرانجام است ؛ « هو الأول و الآخر » .\r\n\r\nعامل دوگانه‌پرستى\r\nتنها سه عامل ، انگيزه دوگانه‌پرستى در بشر است :\r\n1 . چون سروكار آدمى بيشتر با محسوسات است ، مىبيند ؛ مىشنود ؛ سخن مىگويد و . . . ؛ همه و همه محسوس و پديدهء مادى و داراى شكل وگونه خاصى است .\r\nانسان تا رسيدن به مرحلهء تعقل ، به محسوسات خو گرفته است و اكثر افراد بشر از انس به محسوسات و پديده‌هاى مادى كه داراى شكل خاصى است دست بر نمىدارند ؛ به همين جهت در خيال خود آفريدگار جهان را نيز داراى صورت و شكل مىپندارند .\r\n2 . علاقه و محبت شديد به نمايان ساختن محبوب و مطلوب خويش - تا حتى الامكان با او در تماس باشد و به هر طرف كه رو نمود او را ببيند - عامل ديگرى است كه بشر را وا داشته است كه براى آفريدگار جهان نيز مثال و صورتى بسازد .\r\n3 . عامل سوم ، خضوع و فروتنى انسان است در برابر كمال و قدرت .\r\nانسان بالفطره در مقابل هر قدرت و كمالى فروتن و كوچك مىشود .\r\nاين سه عامل ، انگيزهء پيدايش صورت و تمثال و بت‌پرستى گرديده ، زيرا بشر كه به مرحلهء بلوغ فكرى نرسيده بود نمىتوانست با تمام اذعان\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nفطرى كه به آفريدگار داشت ، خداى متعال را جدا از اوضاع محسوس درك نمايد . ناچار رفتارى را كه با بزرگان و رجال محبوب خود داشت با آفريدگار يكتا نيز انجام مىداد .\r\nيكى از عادت‌هاى مرسوم و معمول ، ساختن تمثال بزرگان تاريخ ، درگذشتهء بشر بوده ؛ خواه بزرگ دينى باشد يا ملى يا اجتماعى و يا خانواده .\r\nاكنون در بتكده‌هاى موجود زمان ما تمثال بزرگان دينى مانند بودا و عدهء زيادى از شخصيت‌هاى برهمايى محفوظ و مورد پرستش است . اين عمل آنان دليل آن است كه مرگ را نيستىِ مطلق نمىدانستند و هم‌چنان به زنده بودن روح آنها معتقد بودند كه همان عنايت حال زندگى را داراست . بلكه پس از برداشته شدن حجاب تن ، شدت وجودى و قوت اراده پيدا كرده‌اند .\r\n\r\nربّ النوع\r\nبا اين كه جامعهء بشرى در ساختن تمثال بزرگان اجتماع خواه به صورت رهبر مادى و يا سياسى و يا زمام داران دينى جديت داشت و تا مرحلهء پرستش آنها رسيد ؛ اما تمثالى از آفريدگار درست نكرد ، زيرا اجتماعات بشرى به تعليم انبيا عليهم السلام تا حدى متوجه شده بودند كه خداى جهان بالاتر از قياس و گمان است .\r\nجمعيت‌هاى بشرى به مناسبت احتياجات ضرورى با تدبير مخصوص به نمايان ساختن دست زدند و خداى واحد را با پرستش بت مخصوص كه نمودار تدبير خاصى بود عبادت مىكردند . مردم ساحل‌نشين ، درياها را مىپرستيدند تا در نتيجه ، بركات وفايده درياها به آنها ارزانى شده و از\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nآفات و شرور دريا و طوفان و طغيان درامان باشند . صحرانشينان مدبّر صحراها و سلحشوران ، مدبّر جنگ‌ها را پرستش مىكردند .\r\nبه اين ترتيب هر جمعى مدبّرى را عبادت مىكرد كه منافع آنها به آن بستگى داشت و برحسب مرور زمان هر كس مطابق سليقه و ذوق خويش از ماده‌اى كه در اختيار داشت ، مانند فلزات يا چوب ، صورتى براى خداى انتخابى درست مىكرد و در برابر او قربانى مىكرد . آنچه كه به نظر مىرسد تقريباً مورد اتفاق اكثريت بت‌پرستان باشد آن است كه اين بت‌ها را واسطه و شفيع درگاه الهى مىدانستند تا به آن وسيله جلب خير و دفع شر گردد و چه بسا بعضى از نادان‌ها آنچه را كه درست كرده بودند ، مستقلًا در برابر خداى متعال ، خدا مىدانستند و بعضى ديگر با اين كه آنها را واسطه مىدانستند بهتر و كامل‌تر از خدا فرض مىكردند .\r\nبعضى ملائكه را مىپرستيدند و برخى ستارگان ثابت مانند شعرى و عدهء ديگر ستاره‌هاى ديگر را مىپرستيدند . چيزى كه هست ، هر يك از اين انسان‌ها چيزى را كه پرستش مىكردند براى آن مثالى درست مىكردند و آن را قبلهء خود مىساختند ، زيرا پيش خود مىگفتند كه خدايان ، مانند ارباب انواع ، منزه از صورت هستند تا در جايى ثابت باشند و توجه به آنها مشكل است . بنابراين در پرستش لازم است چيزى را نماينده و صنم او قرار داد .\r\n\r\nدليل گرايش شديد عرب به بت‌پرستى\r\nآنچه عرب را به شدت به پرستيدن بت نزديك مىنمود آن بود كه كعبه\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nمحبوبيت و موقعيتى خاص در ميان ملل مختلف يهود ، نصارى ، مجوس و بت‌پرستان ديگر داشت . مسافرى از شهر مكه مراجعت نمىكرد مگر اين كه از سنگ‌هاى مكه چند قطعه براى تبرك همراه خود مىبرد و همان را مورد ستايش قرار مىداد و برگرد آن طواف مىكرد و همين كار به تدريج به مرحلهء پرستش مىرسيد . اين جهات سبب شد در ملت عرب جاهليت قبل از اسلام بت‌پرستى به صورت‌هاى مختلف شايع گردد . با اين همه يادگارهايى از سنت ابراهيم عليه السلام وجود داشت . مانند ختنه و زيارت حج ؛ اما آميخته به رسوم بت‌پرستى مانند ماليدن بدن به دور كعبه و طواف عريان .\r\nلبّيك گفتن تا حدى شبيه دستور اسلام معمول بود . اين بود خلاصه‌اى از اوضاع جاهليت .\r\n\r\nتوحيد ، زيربناى اسلام و قرآن\r\nمعناى اعتقاد به توحيد و ساير اعتقادات چيست ؟ واضح است كه فكر و نيت ، حكومت و سلطنت كامل بر اعمال آدمى دارد و تا نيت و فكر عوض نشود عمل دگرگون نخواهد شد . انَّما الاعمال بالنّيات به همين حقيقت اشاره دارد . ازاين‌رو در دين ، واجبات اعتقادىاى هست كه بايد از راه دليلى كه اصل آن در فطرت است به آنها پى برد .\r\nاز اين جا سرّ اين كه مسلمان بايد قبل از عمل ، در باطن و ضمير خود به چند اصل معتقد باشد و يقين نمايد با دليل ، به آنها به عنوان اساس دين اعتقاد داشته و با عمل ، آن اعتقادات را قوى و مستحكم سازد روشن مىشود . پس سعادت آدمى موقوف است بر درستى كردارش و آن‌هم\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nموقوف است بر اصلاح فكر .\r\nاساس و زير بناى همه اعتقادات ، توحيد و بيزارى و تبرّى از شرك است . بر اين اساس به آن اكتفا نشده كه جهان آفرينش ، خدايى واحد دارد و بس ، بلكه توحيد قرآن و اسلام ، مركّب از دو قسمت نفى و اثبات است و هر دو ، ركن اعتقادات قرآن و اسلام مىباشد .\r\nاجمالًا دعوت انبيا و همهء سفيران وحى را اعلام مىنمايد : « وَلَقَدْ بَعَثْنا فِى كُلِّ أُمَّةٍ رَسُولًا أَن اعْبُدُوا اللَّهَ وَاجْتَنِبُوا الطّاغُوتَ » ؛ « 1 » ما در هر امت و اجتماعى كه از بشر تشكيل شده [ در زمان‌هاى گذشته 
  ] پيامبرانى برانگيختيم [ كه به آنها بگويند 
  ] كه خدا را پرستش كنيد و از طاغوت اجتناب نماييد . در اين آيه مىبينيم اساس برنامه و زيربناى دعوت انبيا عليهم السلام فقط پرستش ذات يگانه نيست بلكه مركّب از پرستش خدا و اجتناب از طاغوت است .\r\nمراد از ايمان ، اذعان در برابر خداست به اين صورت كه خدا را در همهء جهات ولىّ و متصرف بداند بدين ترتيب طاغوت كه در مقابل واقع شده به معناى غيرِ او را متصرف و ولىّ دانستن است .\r\nپروردگار متعال براى آن‌كه ملت قرآن دچار گرفتارى پيروان تورات و انجيل نشوند آنها را سرزنش فرمود : « أَلَمْ تَرَ إِلَى الَّذِينَ أُوتُوا نَصِيباً مِنَ الكِتابِ يُؤْمِنُونَ بِالْجِبْتِ والطّاغُوتِ » ؛ « 2 » آيا نمىبينى افرادى كه بهره‌اى از كتاب به آنها\r\n\r\n\r\n","description":"","footnote":"\r\n( 1 ) . نحل ، آيهء 36 . .\r\n( 2 ) . نساء ، آيهء 51 . .\r\n","page_name":" 71 ","page_number":71},
  {"content":"\r\n\r\nداده شده ، آنها به جبت و طاغوت گرويدند و آنها را ولىّ امر خود دانستند .\r\nمسلماً پيروان انجيل و يا تورات رسماً بتى را نمىپرستيدند بلكه از نظامى كه در برابر تورات و انجيل قرار داشت و در قانون‌گذار و حكمران آن نظام بيزارى نمىجستند .\r\nباز در آيهء ديگر مىفرمايد :\r\nاى پيامبر ! آيا نمىبينى اشخاصى را كه گمان مىكنند به آنچه كه بر تو و بر پيش از تو فرستاده شده ايمان آورده‌اند و قصد دارند طاغوت را دادرس قرار دهند ؛ در حالىكه مأموريت دارند به آن كافر شوند و شيطان مىخواهد آنها را به گمراهىِ دور گمراه سازند ؟ اما نه ، به پروردگارت سوگند ! ايمان نمىآورند تا تو را در آنچه كه اختلاف دارند دادرس قرار دهند و از فرمان تو احساس نارضايتى ننمايند و در كمال تسليم باشند . « 1 » از مجموع اين چند آيه امورى روشن مىشود .\r\n1 . ايمان به توحيد نه آن است كه فقط به يگانگى ذات احديت اعتقاد داشته باشيم بلكه ايمان مركّب از برانداختن طاغوت و سپس ايمان به خداست .\r\n2 . ايمان عبارت از اين است كه ديگرى را متصرف و ولىّ در امور خود دانستن .\r\n3 . طاغوت ، هر متجاوز از حدى است كه در برابر خدا قرار گيرد .\r\n\r\n\r\n","description":"","footnote":"\r\n( 1 ) . همان ، آيات 60 و 64 . .\r\n","page_name":" 72 ","page_number":72},
  {"content":"\r\n\r\n\r\nمراتب توحيد\r\n1 . توحيد در ذات ، يعنى آفريدگارى جز آفريدگار يكتا نيست . نه فردى كه به اين مقام درآيد و بگويد : من آفريدگارم ، مانند فرعون و نمرود كه مىگفتند : « أَنَا رَبُّكُمُ الْأَعْلى » ، طاغوت است .\r\n2 . توحيد در فرمانروايى يعنى بعد از آن‌كه او را ذاتى زنده و قيوم و احاطه‌كننده به همه چيز دانستيم ناچار احاطه علمى او به همه موجودات نيز برتر مىباشد كه فرموده : « أَلا يَعْلَمُ مَنْ خَلَقَ وَهُوَ اللَّطِيفُ الخَبِيرُ » « 1 » آيا خدايى كه خلق كرده به مخلوق خود احاطه ندارد ؟ و اوست لطيف بسيار آگاه .\r\nپس قانون‌گذارى ، مثلًا در ازدواج و طلاق و معاملات حق مخصوص او مىباشد .\r\nدر روايتى وارد شده كه چون رهبران دينى يهود و نصارى به نفع خود در برابر تورات و انجيل قانون‌گذارى نمودند خداى متعال هم آن را « پرستش » ناميد . پس بنابه صريح قرآن اگر كسى در برابر حكم خدا قانون‌گذارى نمايد شرك است و به رسميت شناختن آن ، عبادت طاغوت است . « 2 » 3 . توحيد در تعيين رهبر و پيشوا ، زيرا فقط او مىداند كه چه فردى صلاحيت رهبرى دارد و در مورد رهبر تعيين شده فرق نمىكند بلاواسطه مانند رسول‌خدا صلى الله عليه و آله و يا با واسطه باشد كه از طرف رسول تعيين شود .\r\n\r\n\r\n","description":"","footnote":"\r\n( 1 ) . نازعات ، آيهء 24 . .\r\n( 2 ) . نورالثقلين ، ج 2 ، ص 209 . .\r\n","page_name":" 73 ","page_number":73},
  {"content":"\r\n\r\nبىترديد هرگز پيروان تورات ستم‌كاران و گردن‌كشان به‌عنوان خدا را پرستش نكردند بلكه افرادى را كه در مقابل نظام الهى و قانون آسمانى قد علم كردند - اگرچه طغيان آنهافقط در يك‌جهت بود ، مانند فرمانروايى بدون اذن خدا و قانون‌گذارى با تكيه به عقل خويش - به رسميت شناختند و آنان را به اين منصب قبول كردند و با آنان به پيكار برنخاستند و گرفتار چنين عقوبتى شدند .\r\nتنها سكوت در برابر نظام طاغوت كافى نيست . قرآن انتظار پيكار و در افتادن با آن نظام را دارد و اگر مبارزهء منفى و به رسميت نشناختن اين‌ها ممكن باشد به حكم قرآن بايد آن را انجام داد .\r\nبرحسب معرفى قرآن كريم ، انسان گل سرسبد آفرينش و داراى خلقت ممتاز است . از طرفى همه چيز به‌خاطر او و نيل به‌سعادتش آفريده شده :\r\nكوه‌ها ، درياها و جويبارها ، باغ‌ها و ذخايرى كه در دل كوه‌ها ست و چهارپايان ، همه به خاطر آدمى آفريده شده . از طرف ديگر يگانه جهت امتياز انسان كه مايهء استقلال شده بلكه به آن جهت امتياز يافته و حق حكومت بر همهء آفريده‌هايى را كه تحت اختيارش قرار گرفته ، دارد ، فكر و انديشه و تعقل است . اما آدمى كه اين همه مخلوقات به استخدام او در آمده‌اند بايد خودساز و اختياردار و با فكر و انديشه باشد و به كمك انبيا و معرفى قرآن كريم منزلت بسيار والاى خود را بشناسد و اصالت و استقلال خود را دريابد .\r\nنتيجه مىگيريم كه ارزش عمل آدمى به كميت و حجم عمل كه بدون ادراك و شعور و بر حسب غريزه از او صادر مىگردد ، نيست و اين\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nحيوانات و چهارپايانند كه اعتبار كار آنها به كميت و حجم عمل است ، زيرا جهت خلقت آنها آن است كه ناخود آگاه به استثمار بشر در آيد و به هر كميت و حجم انجام داد ارزش بيشترى پيدا مىكند .\r\nپس بايد هدف انديشه مشخص گردد و چون اساس عمل بر نيت و فكر استوار است ، كتاب آسمانى اسلام سعى دارد كه وابستگى آدمى را به هدف اعلى و مقصد عالى يعنى ذات ربوبى قرار دهد .\r\nكمالى جز او - كه مجمع و مظهر همهء خوبىها و صفات است - نيست .\r\nهمهء خوبىها و نيكىها و زيبايى و شكوه و بزرگى و دانايى و قدرت و . . .\r\nبالاخره از اوست و اگر در غير او هم پيدا شود رشحه‌اى از كمال بىانتهاى اوست و جز صفات و اسماى كمال او چيز ديگرى نيست .\r\n\r\nبرگشت اصول پنج گانه دين به توحيد\r\nبرگشت اصول پنچ گانه اعتقادى نيز به توحيد است . چه اين كه خدا چون قهار است هيچ حدى از هستى نمىتواند او را محدود كند و گرنه لازم مىآيد كه مقهور شود . پس هر كامل‌تر و بهترى در اوست . عدل نيز با يگانگى و توحيد مرادف است ، زيرا قائم بالقسط است و ظلم ، از جهل و ضعف و خلأ سرچشمه مىگيرد .\r\nاعتقاد به مبدأ و روز واپسين هم از آن جهت است كه خداى متعال منزه است و هرگز كار بيهوده نمىكند : « ما خَلَقْتَ هذا باطِلًا سُبْحانَكَ فَقِنا عَذابَ النّارِ » ؛ « 1 » قرآن از قول انديشمندان نقل مىكند كه آنان به دستگاهِ با عظمت\r\n\r\n\r\n","description":"","footnote":"\r\n( 1 ) . آل عمران ، آيهء 191 . .\r\n","page_name":" 75 ","page_number":75},
  {"content":"\r\n\r\nآفرينش نگاه مىكنند و مىگويند : اگر خلقتِ به اين عظمت را فقط براى اين چند روزهء محدود زندگى آفريده عبث و خلاف حكمت خواهد بود .\r\nبارالها ! منزهى از بيهوده عمل كردن ، پس حتماً روز واپسينى كه گرفتارىهاى هولناك دارد در پيش است ، ما را از عذاب آتش خودت نگه دار . پس برگشت همهء اعتقادات به خدا و اسما و صفات كمالى اوست .\r\nپس سعادت آدمى بستگى كامل دارد كه به مبدأ متعال ايمان آورد و فقط او را صاحب اختيار و مالك خود قرار دهد و انديشهء خود را به او متكى كند .\r\nقرآن برگشت همه چيز را به خدا ، و سعادت را در گرو وابستگى به او مىداند و در باطن ، اساس دين همان توحيد و خداشناسى است . در اصلاح عمل هم چون او احاطهء كامل به همه مخلوقات دارد و از رمز و سرّ طبيعت و سرشت‌ها آگاهى كامل دارد بايد حد و مرز كارها و به عبارت ديگر دستورالعمل و قانون بشر را بيان نمايد . به اين نكته اشاره مىفرمايد :\r\n« كُتِبَ عَلَيْكُمُ القِتالُ وَهُوَ كُرْهٌ لَكُمْ وَعَسى أَنْ تَكْرَهُوا شَيْئاً وَهُوَ خَيْرٌ لَكُمْ وَعَسى أَنْ تُحِبُّوا شَيْئاً وَهُوَ شَرٌّ لَكُمْ وَاللَّهُ يَعْلَمُ وَأَنْتُمْ لا تَعْلَمُونَ » ؛ « 1 »\r\nجنگ و كارزار بر شما مؤمنان حتمى شد . چه بسا اين جنگ مطابق ميل شما نباشد اما صلاح شما در آن است . چه بسا چيزى را دشوار مىداريد ولى در واقع به خير و صلاح شماست . چه اين كه خداوند متعال مىداند و شما نمىدانيد .\r\n\r\n\r\n","description":"","footnote":"\r\n( 1 ) . بقره ، آيهء 216 . .\r\n","page_name":" 76 ","page_number":76},
  {"content":"\r\n\r\n\r\nسازنده بودن عقيده در اسلام\r\nاسلام معرفت و شناختى را مىستايد كه آميخته با احساس باشد . چون تنها معرفت و ادراك در ما احساسى نمىآورد . مثلًا كسى در خانه منتظر آمدن كسى است و اطمينان دارد كه طبق قرار خواهد آمد . در اين علم و اطمينان ممكن است سه‌گونه ادراك باشد :\r\n1 . ادراك تنها ، آن وقتى است كه وارد شونده فقط يك فرد آشناست كه بر حسب ضوابط اجتماعى بايد از او پذيرايى كرد . اما اين پذيرايى ازروى علاقه نيست .\r\n2 . ادراك اين كه وارد شونده مورد علاقهء طبيعى و يا عقلى وى مىباشد ، مثلًا دوستى است كه كاملًا رفاقت و صميميت دارد و يا فرد وارسته و بزرگوارى است . در اين‌جا ، ادراك ، احساس‌آفرين و مقرون به احساس لذتى ديگر است .\r\n3 . ادراك دارد اما شخص وارد شونده مورد علاقه‌اش نيست بلكه نفرت هم دارد اما چاره‌اى جز ملاقات نيست .\r\nپس تنها شناخت بىنتيجه است و سازنده نيست . اما شناخت توأم با احساس ، نقش‌آفرين و صورتگر است . بنابراين شناخت تنها و اين كه خدايى هست و يا جهان ديگرى هست و يا با حكومت ويژه ، اين بيشتر به تئورى مىماند و مانند تصويرى است كه افلاطون از مدينهء فاضله ارائه نموده و شناختى كه مورد نظر اسلام است هرگز اين نيست و بايد عقيدهء انسان در همهء جهات تصرف نمايد .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nيكى از ابعاد اسلام تفكر است كه مىفرمايد :\r\nدر خلقت آسمان‌ها و زمين و جريان شبانه روز با نظم و ترتيب دقيق شگفت‌انگيز نشانه بزرگى از قدرت و عظمت براى انديشمندان و خردمندان است . آن خردمندانى كه همواره در همه حال به ياد خدا هستند . « 1 » علاوه بر ذكر و ياد خدا ، خداى متعال را در همهء احوال ، در نشست و برخاست و آرميدن فراموش نمىكنند و پيوسته به ياد الله هستند ؛ چه اين‌كه براى انسان داراى شعور ، فقط با زبان يادكردن كه با انديشه و تفكر همراه نباشد ارزشى ندارد . لذا به بُعد ذكر ، فكر و انديشه را اضافه نموده است :\r\nپروردگارا ! اين دستگاه را بيهوده نيافريدى و از كار عبث منزهى [ و اگر هدف خلقت زندگى چند روزهء مشقت بار باشد در كار تو عبث لازم مىآيد . ليكن از عبث منزهى ، پس روز قيامتى هست 
  ] ما را از عذاب دوزخ بازدار . پروردگار ! آن كس را كه به دوزخ بردى رسوايش ساختى و براى ستم‌كاران [ در روز جزا 
  ] ياورى نيست . پروردگارا ! ما به منادىاى كه به ايمان دعوت مىكرد گوش فرا داديم كه به پروردگار ايمان آوريد و ايمان آورديم . پروردگارا ! از گناهان ما درگذر و زشتىهاى ما را بپوشان و ما را با نيكان [ پيامبران و امامان 
  ] يار و قرين فرما . پروردگارا ! آنچه را به زبان پيامبرانت\r\n\r\n\r\n","description":"","footnote":"\r\n( 1 ) . آل‌عمران ، آيه 191 . .\r\n","page_name":" 78 ","page_number":78},
  {"content":"\r\n\r\nوعده كردى مرحمت فرما و ما را در روز قيامت رسوا مساز ، زيرا تو هرگز پيمان شكن نيستى .\r\n\r\nشهادت به وحدانيت\r\nمتن : أشهدُ أن لاإلهَ إلّااللهُ وحدَهُ لا شريك له .\r\nشرح : عقيده به صانع و جهان و اين كه او آفريدگار يكتاست از قديمىترين مسائلى است كه فكر بشر را به خود معطوف ساخته ؛ چه اين كه هماهنگ فطرت اصلى بوده است . تا آن‌جا كه اگر در بت‌پرستى كه بر اساس شرك بنا شده ژرف نگرى كنيم خواهيم ديد كه همان نيز مبناى توحيدى دارد و از مسير اصلى خود منحرف شده است .\r\nاساس و پايهء وحدت عددى بر آن است كه يك واحد به مقتضاى محدوديت وجود ( بر حسب تقديرى كه دارد ) جدا و ممتاز از واحد ديگر باشد .\r\nمثلًا اگر آب حوضى را به چندين ظرف تقسيم نماييم هر يك از آن ظرف‌ها جدا از ديگرى و ممتاز از آن است و هر يك از آنها يك واحد از آب را تشكيل مىدهد و هر يك از آنها با محتواى خاصى كه از آب دارد ، جدا و ممتاز از ديگرى است .\r\nچرا چنين وحدتى پيدا شد ؟ چون هر يك از آنها محدود گرديد و نيز هر يك از آنها فاقد كمالى است كه در واحد ديگر است و حد هر يك از آب‌هاى موجود در ظرف‌هاى متعدد مانع است كه كمال آن ديگر را حائز باشد .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nبنابراين دارا بودن حد و اين كه كمال ديگرى را ندارد تشكيل‌دهندهء وحدت عددى است . ناچار بايد ذات احديت كه همهء كمال است منزه از اين وحدت باشد .\r\nخداى متعال وجودى است منزه از آميختگى با هرگونه حد و عدم و حقى است ، و هرگز بطلان عارضش نمىگردد . زنده و جاويدانى است كه منزه از آفت و هرگونه نيستى است . عليمى متعال و منزه از جهل است . قادرى است كه عجز بر او غلبه ندارد . مالكى است كه نمىتوان به ساحت بىكران ملكش رسيد . عزيزى است كه ذلت را بر او راهى نيست . خلاصه ، ذات احديت داراى صِرف هر كمال و خالص هر جمالِ ثابت است و گرنه مقهوريت و محدوديت در يك جهت لازم مىآيد .\r\n\r\nكلمهء توحيد : تأويل اخلاص\r\nمتن : كَلِمَةٌ جُعِلَ الإخلاصُ تَأوِيلَها وَ ضُمِّنَ القُلُوبُ مَوصُولَها وَ أنارَ في التَّفَكُّرِ مَعقُولُها .\r\nشرح : در فراز اوّل دو مطلب بايد روشن شود : مراد از تأويل چيست ؟\r\nچگونه اخلاص ، تأويل كلمهء توحيد است ؟\r\n\r\n1 . مراد از تأويل\r\nمفسّرين در معناى تأويل اختلاف نموده‌اند . خلاصهء اكثر گفتار آنها اين است :\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nتفسير روشن كردن مدلول اولى از مراد متكلم است و تأويل ، بيان حقيقت مراد است . مثلًا تفسير آيهء « إِنَّ رَبَّك لَبِالْمِرْصادِ » آن است كه « مرصاد » بر وزن مفعال از « رصد » گرفته شده كه به معناى مراقبت نمودن مىباشد . اما تأويل عبارت است از بر حذر داشتن از سبك شمردن امر خدا و غفلت از فرمان الهى .\r\nدر اين‌جا مىبينيم مفاهيم و معانى جمله را تأويل دانسته‌اند . ولى با تتبع و تأمل در استعمال اين كلمه در قرآن كريم چنين به دست مىآيد كه تأويل از مقوله مفاهيمى نيست كه با الفاظ فهمانده شود ؛ بلكه تأويل از سنخ وجودات خارجى است و روح معنا كه همان « اوْل » است با قضيه خارجى ارتباط داشته و منطبق بر آن است . موارد استعمال اين كلمه را در سورهء يوسف عليه السلام مورد دقت قرار مىدهيم : « وَكَذ لِكَ يَجْتَبِيكَ رَبُّكَ وَيُعَلِّمُكَ مِنْ تَأْوِيلِ الأَحادِيثِ » ؛ « 1 » هم‌چنان پروردگارت تو را انتخاب مىكند و برمىگزيند و تأويل احاديث را به تو ياد مىدهد .\r\nمراد از تأويل احاديث ، رؤيا مىباشد ؛ زيرا رؤيا صورت‌هايى است كه در خارج از عالم خواب ، در بيدارى واقع مىشود .\r\nاز جملهء مواردى كه بر حسب تعليم الهى يوسف عليه السلام از آنها آگاهى يافت داستان تعبير رؤياى دو رفيق زندانى خود بود :\r\nيكى از آن دو گفت : من خواب ديدم شراب مىفشارم . ديگرى گفت :\r\nمن ديدم بر بالاى سرم نانى را مىبرم و مرغ از آن مىخورد . ما را از\r\n\r\n\r\n","description":"","footnote":"\r\n( 1 ) . يوسف ، آيهء 6 . .\r\n","page_name":" 81 ","page_number":81},
  {"content":"\r\n\r\nتأويل اين خواب آگاه ساز . گفت : تا غذاى شما برسد تأويل خواب‌ها را خواهم گفت . « 1 » بعد از چند آيه مىفرمايد :\r\nاى دو رفيق زندانى ! اما يكى از شما بر طبق عادت ، به بزرگ خود مِىْ خواهد داد . اما ديگرى را به دار زده و مرغ از سرش خواهد خورد . « 2 » پس اين دو حادثهء خارجى تأويل آن دو رؤيا مىباشد . باز يوسف عليه السلام در خواب مىبيند آفتاب و ماه و ستارگان در برابرش سجده مىكنند . اين خود صورت واقعى آن است كه در خواب مىبيند و در خارج برگشت و مَآلى دارد . هنگامى كه برادران يوسف كه بزرگ‌زاده و ناموران و ستارگان درخشنده محيط خود بودند در برابرش به سجده افتادند ، رو به پدر كرد و گفت : « يا أَبَتِ هذا تَأْوِيلُ رُؤْياىَ مِنْ قَبْلُ قَدْ جَعَلَها رَبِّى حَقّاً » ؛ « 3 » اى پدر ! اين بود ( به سجده افتادن برادران ) همان برگشت و تأويل خواب پيشين من كه خدا آن را حق و ثابت قرار داد .\r\n\r\n2 . چگونه اخلاص ، تأويل كلمه توحيد است ؟\r\nتجسم و تحقق خارجى مفهوم لاإله إلّا الله آن است كه فقط ذات متعال در تمام مراحل و شئون انسانى تصرف نمايد و غير از ذات او تصرفى و دخالتى نداشته باشد ؛ چه در مرحلهء عقيده كه بستگى به او بالاتر از هر\r\n\r\n\r\n","description":"","footnote":"\r\n( 1 ) . همان ، آيهء 36 . .\r\n( 2 ) . همان ، آيهء 41 . .\r\n( 3 ) . همان ، آيهء 100 . .\r\n","page_name":" 82 ","page_number":82},
  {"content":"\r\n\r\nپيوندى است و چه در مرحلهء خارج از عقيده حاكمى جز از سوى خدا نباشد و چه در مرحلهء قانون‌گذارى و چه در مرحلهء تربيتى جز او دخالتى نكند . و بالاخره تمام شئون بشر رنگ خدايى بگيرد .\r\nخلاصه ، نداشتن شريك در الوهيت و وحدت حقه ممكن است بستگى به ارواح و باطن داشته باشد و شخص به اين كه خدايى غير از خدا قابل تصور نيست اعتقاد داشته باشد ، اما در تأويلش منطبق كردن آن بر اوضاع خارجى معتقد و عامل نباشد . ولى فرض اين است كه جز او الهى نيست و نيز جز او كمالِ بالذاتى در هيچ جهتى از جهات نيست . هرگز در اسلام به اين عقيدهء خشك كه فقط در محور ادراك است اكتفا نشده است و لازم است اين مفهوم به همهء جهات خارجى شكل داده و كيفيت بخشيده و تصرف نمايد تا تأويل و مصداق خارجىاش محقق گردد و گرنه خلوص در خارج مجسم نگرديده است .\r\nصديقهء طاهره عليها السلام با اين جملهء پرمعنا ( كلمةٌ جُعِلَ الاخلاصُ تَأويلَها ) به گوش مردم حاضر جهانيان رسانيد كه اگر چه در زير پرچم توحيد به سر مىبردند و در استوار ساختن آن دليرانه مىجنگيدند اما متأسفانه تأويل و تحقيق اين كلمه را با انتخاب ناقص خود و دخالت دادنِ رأى فاسد در حكومت و بر زمين گذاشتن آنچه كه خداوند متعال معين فرموده بود از دست دادند .\r\nاز اين جا معلوم مىشود آنچه معصوم مىفرمايد : كه بعد از رحلت رسول الله صلى الله عليه و آله مردم مرتد شدند و توحيد را ترك كردند ، روى همين اساس بوده و نبايد تعجب كرد . علاوه بر آن اگر در اين آيه تأمل كنيم بيشتر به\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nحقيقت قول معصوم پى مىبريم : « وَما يُؤْمِنُ أَكْثَرُهُمْ بِاللَّهِ إِلّا وَهُمْ مُشْرِكُونَ » « 1 » بيشتر آنها ايمان نياوردند مگر اين كه در حقيقت مشرك هستند .\r\n\r\nفرق فطرت دل و فطرت عقل\r\nمتن : و ضُمِّنَ القلوبُ مَوصولَها .\r\nشرح : معناى تحت اللفظى ، چنين است : جملهء لا إله الّا الله در ميان قلب‌ها گذاشته شده است . آنچه كه از اين جمله در ميان قلب‌ها بسته شده جز بستگى به ذات الله نيست . به عبارت ديگر اين جمله جزئى است كه در ضمن دل‌ها جا داده شده . مخصوصاً به قرينهء جملهء بعدى - كه اين جمله نيز جزء تعقلى است كه فكر را روشن مىسازد - به خوبى روشن مىشود كه مراد ، اعتقاد و اذعان فطرى به ذات احديت است . قرآن كريم و احاديث ائمه معصومين عليهم السلام دلالت دارد بر اين كه در باطن آدمى نيز كشش به نيروى مرموزى است .\r\nفطرت دل يعنى انسان بر حسب غريزه و خلقت خود خداجو آفريده شده است . خداجويى مانند ساير غرايز در باطن آدمى نهاده شده ؛ هم‌چون غريزهء ميل كودك به مادر . اين غريزه ، قائم به آگاهى نفس است و به صورت غير شعورى در بشر وجود دارد بدون اين‌كه انعكاسى از اين ميل در سطح شعور ظاهرى باشد .\r\nغريزهء خداخواهى نوعى جاذبهء معنوى ميان كانون دل و احساسات انسان از يك طرف و كانون هستى و مبدأ اعلى از طرف ديگر است .\r\n\r\n\r\n","description":"","footnote":"\r\n( 1 ) . همان ، آيهء 106 . .\r\n","page_name":" 84 ","page_number":84},
  {"content":"\r\n\r\n\r\nوجود دو « من » در انسان\r\nروان‌شناسان اسلامى به نور اسلام به اين حقيقت پى برده‌اند كه هر انسانى غير از « من » ظاهرى ، « من » ديگرى در وجودش مستتر است و او را خواست و نوايى ديگر بوده و متصل به آن سو مىباشد .\r\n دو دهان داريم گويا هم‌چو نى * يك دهان پنهانست در لب‌هاى وى\r\nيك دهان نالان شده سوى شما * هاى وهويى درفكنده در سما \r\nچنان كه روان‌كاوان پى برده‌اند ، در پس اين پردهء « مَن » ظاهر « مَن » باطن وجود دارد . اما اختلاف دارند كه آيا « مَن » باطن اصالت دارد و يا همين « مَن » ظاهرى است كه به باطن گريخته و « مَن » باطن را تشكيل داده است .\r\nبرخى به اصالت شعور باطن اعتقاد دارند و در سرشت انسان شعور مذهبى را اصيل و مستقل مىدانند و اين درك سرشتى در انسان موجود است .\r\nنهايت اين كه تقليد از جامعه و محيط ، روى اين فطرت اصيل پرده مىكشد .\r\nچنان كه در اثر سانحه‌اى آن پرده از سيماى فطرت بر طرف مىشود و آينه صاف فطرت نمودار مىگردد .\r\n\r\nنظم در موجودات جهان\r\nمتن : و أنار في التَفكُّرِ معقولَها .\r\nشرح : در جملهء سابق با عبارت كوتاه اشاره كرد كه قلب‌ها فطرتاً به خدا\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nبسته هستند و در فطرت آنها آميخته مىباشد . در اين جمله مىفرمايد :\r\nتعقل و پى بردن به وجود خدا در عقل‌ها روشن است . مرجع بحث ميان توحيد و ماديگرى - بعد از اعتراف و اقرار هر دو مكتب به اين كه موجودات جهان كنونى خود به خود به وجود نيامده‌اند - اين نكته است كه آيا پيدايش آنها از مبدئى كه داراى علم و اراده است سرچشمه گرفته يا برحسب تصادف از طبيعت فاقد شعور به وجود آمده ؟ در اين زمينه بهترين راه حل و صراط مستقيم خداشناسى اين است كه در دفتر وجود و كتاب هستى مطالعهء دقيق نماييم و از نظر نظم و هدف و حكمت كه نمايانگر مبدأ تواناست به آفريدگار عالم هستى ايمان آوريم . روى همين انگيزه است كه قرآن كريم با تأكيدات بسيار ، براى شناخت خداوند بشر را به مطالعه در خلقت و ساختمان موجودات سوق مىدهد . در نهج البلاغه و روايات ائمهء معصومين عليهم السلام مانند توحيد مفضّل ، بسيار تأكيد شده كه جامعهء بشرى در آيات فراوان و نشانه‌هاى علم و حكمت و ارادهء پروردگار متعال در جهان آفرينش دقت نموده ، جان خود را روشنى بخشند . حال به اين آيهء شريفه توجه فرماييد :\r\n« وَجَعَلْنا اللَّيْلَ وَالنَّهارَ آيَتَيْنِ فَمَحَوْنا آيَةَ اللَّيْل‌ِوَجَعَلْنا آيَةَ النَّهارِ مُبْصِرَةً لِتَبْتَغُوا فَضْلًا مِنْ رَبِّكُمْ وَلِتَعْلَمُوا عَدَدَ السِّنِينَ وَالحِسابَ وَكُلَّ شَىءٍ فَصَّلْناهُ تَفْصِيلًا » ؛ « 1 »\r\nما روز و شب را دو نشانه قرار داديم بدين ترتيب كه نشانهء شب را\r\n\r\n\r\n","description":"","footnote":"\r\n( 1 ) . اسراء ، آيهء 12 . .\r\n","page_name":" 86 ","page_number":86},
  {"content":"\r\n\r\nمحو نموده و نشانهء روز را آشكار ساختيم تا اين كه به تكاپو پرداخته و از فضل الهى برخوردار شويد و نيز شمارهء سال‌ها و حساب براى شما روشن شود . ما هر چيزى را از همديگر جدا و روشن ساختيم .\r\nاين قاعده‌اى كلى و عقلى است كه در همهء كارها و پديده‌ها حتى در سخن يك سخنور ، راهى است براى به دست آوردن اين كه آن كار ، و يا پديده از روى اراده و شعور و حكمت ساخته شده است و جز از خصوصيات و شكل و ساختمان آن پديده كه براى هدف خاصى ساخته شده از راه ديگرى كشف نمىشود كه سازندهء آن ، دانا و حكيم است . زيرا به فرض اگر خود سازنده در آن نقطه ظاهر مىشد مىگفت : همهء اينها ساختهء من است . باز براى پى بردن به اين كه اين گوينده شعور دارد و مىخواهد سخنى را به فهماند و هذيان نمىگويد لازم است كه از نظام سخن و تطبيق آن با غرضش به شعور و علم و حكمت آن پىببريم .\r\nاين قاعده در خلقت هم هست . اگر به فرض محال صداى خدا را مىشنيديم كه مىفرمود : خالق اين موجودات من هستم ، باز راهى غير از راهى كه گفته شد نيست ، زيرا از راه اين كه اين صدا صاحبى دارد و از نظم كلمات و تطابق با غرض ، كشف مىكنيم كه اين همه آيات عجيب در آسمان و زمين و هستىِ خود انسان با بهترين نظام كه سبب تحير هر بينندهء آگاه مىشود ، بهترين دليل است كه در پشت پردهء اين محسوسات صانع مريد و حكيم و مختارى است . خلاصه اين كه نظم عجيب و همبستگى در آفرينش ، قابل شمارش نيست . هرگوشه را كه مىنگريم جز نظم و انطباق با هدف خاص و جز آثار قصد و اراده ، در مخلوقات ديده نمىشود .\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nنظام دهشت‌انگيز خلقت و اتقان طبيعت ، بهترين راه خداشناسى است و دلالت كافى دارد كه مدبّر و حكيم در نهايت علم و اراده آنها را پديده آورده است .\r\nمعرفت ذات اقدس احديت داراى مراتبى است . پايين‌ترين درجه آن است كه از ادله و آثار صنعت به صانع پى ببرند و يقين كنند كه پديدآورندهء متعالى وجود دارد . اين نحوه استدلال را كه از اثر پى به مؤثر ببرند را دليل « إِنِّى » مىگويند .\r\nعالىترين و آخرين مرتبهء شناخت عبارت از مشاهدهء عقلى و قلبى است . چنان كه در كافى از حضرت صادق عليه السلام روايت شده كه يكى از دانشمندان يهود از مولاى متقيان عليه السلام پرسيد : يا اميرالمؤمنين ! هرگز خداى خود را كه پرستش مىكنى ديده‌اى ؟ فرمود : چگونه خدايى را كه نمىبينم عبادت خواهم كرد ؟ پرسيد چگونه و به چه وسيله‌اى ديده‌اى ؟ فرمود :\r\nلا تُدرِكُهُ العُيُونُ بِمُشاهَدَةِ الأبصارِ لكِنْ رَأتهُ القُلُوبُ بِحَقائِقِ الإيمانِ ؛ « 1 »\r\nديدن او به وسيلهء اين چشم‌ها نيست بلكه قلب‌ها او را با حقايق ايمان مىبينند .\r\n\r\nسه صفت سلبى خدا\r\nمتن : المُمْتَنِع عَنِ الأبصارِ رُؤيَتُهُ ، وَ عَنِ الأوهامِ كَيفيّتُهُ ، وَ عَنِ الألْسُنِ صِفَتُهُ .\r\n\r\n\r\n","description":"","footnote":"\r\n( 1 ) . نهج البلاغه . .\r\n","page_name":" 88 ","page_number":88},
  {"content":"\r\n\r\nشرح : حضرت در اين فراز ، سه صفت از صفات سلب را بيان فرمود : 1 . ليس بمرئيٍّ بالأبصار 2 . ليس بمكيف بالوهم ؛ 3 . ليس موصوفاً بالوهم .\r\nاما صفت اوّل ، كه با چشم ديده نمىشود ، مطابق صريح آيهء شريفه است : « لا تُدْرِكُهُ الأَبْصارُ وَهُوَ يُدْرِكُ الأَبْصارَ وَهُوَ اللَّطِيفُ الْخَبِيرُ » ؛ « 1 » چشم‌ها خدا را نتواند درك كند . اوست كه به همهء چشم‌ها بينايى دارد و او لطيف و آگاه است .\r\n\r\nگفت‌وگوى ابوقرّه با امام رضا عليه السلام دربارهء رؤيت\r\nدر كافى از صفوان روايت شده كه ابوقرّهء محدث از من درخواست نمود كه او را به محضر ابوالحسن الرضا عليه السلام ببرم . ابوقرّه گفت : از شما روايت رسيده كه خداوند متعال ديدار و كلام را ميان دو نفر از انبياء تقسيم نموده : سخن را نصيب موسى بن عمران و ديدار را نصيب محمد صلى الله عليه و آله فرموده . حضرت رضا عليه السلام فرمود : اگر سخن چنين است پس آن كيست كه از طرف خدا به جن و انس ابلاغ نمود : « لا تُدْرِكُهُ الأَبْصارُ ؛ وَلايُحِيطُونَ بِهِ عِلْماً ؛ لَيْسَ كَمِثْلِهِ شَىءٌ » . « 2 »\r\nتوضيح هر كدام از اين سه آيه به خوبى دلالت دارند كه ديدار ممكن نيست . آيهء اوّل كه روشن است . در مورد آيهء دوم ، چون براى ديدن چيزى ، لازم است كه صورت داشته باشد چون ديدار ، احاطه علمى است و اما\r\n\r\n\r\n","description":"","footnote":"\r\n( 1 ) . انعام ، آيهء 103 . .\r\n( 2 ) . نجم ، آيهء 13 . .\r\n","page_name":" 89 ","page_number":89},
  {"content":"\r\n\r\nدر مورد آيهء سوم ، اگر ديدار ممكن باشد لابد با ساير ديدنىها در مكان و جهت و كيفيت شبيه خواهد بود . خدا بزرگ‌تر از آن است كه نظير و مثل داشته باشد .\r\nآيا خود محمد صلى الله عليه و آله نبود كه گفت بلى . فرمود : چگونه ممكن است روايتى به شخصى مانند محمد صلى الله عليه و آله نسبت داده شود كه به همهء خلق بفرمايد :\r\nمن از طرف خدا فرستاده شده هستم و به امر خدا به سوى خدا دعوت مىكنم . آن‌گاه بگويد . خدا فرموده : « لا تُدْرِكُهُ الأَبْصارُ ؛ لايُحِيطُونَ بِهِ عِلْماً ؛ لَيْسَ كَمِثْلِهِ شَىءٌ » و سپس خودش مدعى باشد كه من خدا را با چشم ديده‌ام و به او احاطه علمى پيدا كرده‌ام و او به صورت انسان است ؟ و آنچه را كه خود از طرف خدا آورده باطل سازد ؟ آيا شرم و حيا نمىكنيد . زنديقيان روا نداشتند كه چنين تهمتى را به رسول اكرم صلى الله عليه و آله وارد سازند كه آن بزرگوار از طرف خدا پيامى آورد سپس خود ، آن را نقض كرد .\r\nابوقرّه گفت : خدا فرموده : « وَلَقَدْ رَآهُ نَزْلَةً أُخْرى » ؛ بىترديد او را در موقع‌فرود آمدن ديد . خلاصهء بيان امام عليه السلام اين است : اين سه آيه مرتبط به هم بوده و ضمير « رآه » در دو آيهء پس از اين آيه آمده است . آيهء ديگر اين است « ما كَذَبَ الفُؤادُ ما رَأى . . . » ؛ قلب پيغمبر آنچه را با چشم ديد تكذيب نكرد سپس آنچه را ديده بود به روشنى خبر داد ، زيرا فرمود : « لَقَدْ رَأى مِنْ آياتِ رَبِّهِ الكُبْرى » ؛ بىترديد نشانه‌هاى بزرگ پروردگارش را ديد . پس مورد رؤيت در آيهء « لَقَد رَاه . . . » آيات الهى است نه خود ذات اقدس او . در حالى كه خدا فرمود « وَلايُحِيطُونَ بِهِ عِلْماً . . . » ؛ نمىتوانند به او احاطهء علمى داشته باشند . ابوقره گفت : بنابراين ، روايات را تكذيب مىكنى ؟ امام فرمود : البته\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nچنانچه روايات مخالف قرآن باشد تكذيب خواهم نمود .\r\nاز گفتار امام اين معنا استفاه مىشود كه آيات ديگر نيز مانند « وُجُوهٌ يَوْمَئِذٍ ناضِرَةٌ * إِلى رَبِّها ناظِرَةٌ » ؛ « 1 » بايد صورت‌هايى در روز ( قيامت ) كه در شادمانى و مسرّت هستند و نگاه‌كننده به پروردگار در آيه بايد بر معناى ديگر حمل شود كه عبارت از نشانه و علامت‌هاى پروردگار است .\r\nاما صفت دوم كه درك او با وهم و فكر ، و وصف او با زبان محال است ؛ ازاين‌روست كه هر چه به فكر بيايد محدود است و همهء ساخته و مصنوع فكر است و خداوند بالاتر از هر حد و كيف است .\r\nاما صفت سوم : عَن الألْسُنِ صفته . واضح است توصيف و شرح ، نتيجهء فكر است . زبان آلتى براى بيان افكار است . وقتى فكرها كوتاه شد و آن چنان حقير گرديد كه افكار نوابغ بشر مانند فكر مورچه گرديد چگونه زبان را ياراى توصيف خواهد بود ؟ و كدام زبان ، با معرفتى بيشتر و فصاحتى بالاتر از معرفت و فصاحت رسول اكرم صلى الله عليه و آله خواهد بود كه فرمود : لاأحصِي ثَناءً عَليْك أنتَ كَما أثنيتَ عَلى نَفسِك ؛ [ بارالها ! 
  ] هرگز از عهده ثنا و حمد و وصف تو ، آنچنان ثنايى كه خود را ثنا فرموده‌اى بر نمىآيم .\r\nچنان كه گذشت ، اين صفات سلبى به سلب حد و ماهيت يعنى وجوبِ وجود برمىگردد .\r\nمتن : ابْتَدَعَ الأشْياء لامِن شَيء كَانَ قَبَلَها ، وَأنْشأَها بِلااحْتِذاء أمْثِلَةٍ امتَثلها .\r\n\r\n\r\n","description":"","footnote":"\r\n( 1 ) . قيامت ، آيهء 23 . .\r\n","page_name":" 91 ","page_number":91},
  {"content":"\r\n\r\nشرح : اين فراز در بيان فاعليت حق متعال و تمام و فوق تمام بودنِ آن عدم احتياجِ آن - در ماده و صورت - نقشهء قبلى است . نظير اين عبارت را در نهج البلاغه هم مىبينيم .\r\nابْتَدَعَ ما خَلَقَ بِلا مِثالٍ سَبَقَ ، وَ لاتَعَبٍ ، وَ لانَصَبٍ ، وَ كُلُّ صانِعِ شَيء فَمِن شَيءٍ صَنَعَ . وَ اللّهُ لامِن شيءٍ صَنَع ؛\r\nآفريد آنچه را كه آفريد ؛ نه از راه نقشهء قبلى و نه زحمت و رنج ؛ هر سازنده‌اى غير از خدا از مادهء قبلى مىسازد ، اما الله از چيزى نمىسازد .\r\nدر اثبات اين مسئله برهانى به نظر مىرسد كه اگر در فاعليت ، مادهء قبلى و صورت فرض شود ، برگشت اين فرض به اين است كه آن كمال در مرحلهء ذات نباشد و در نتيجه ذات ، فاقد كمال وجودى بوده و تام الفاعليه نخواهد بود و لازم مىآيد ذات متعال محدود باشد . در حالى كه مفروض آن است كه خدا آن كمال را به نحو اتمّ و اعلى دارد . پس كمالى در خارج از ذات ، به اسم ماده و يا صورت قبلى ممكن نيست تا خلق موجودات با آن تحقق يابد و ذات بارى ، تام و بلكه فوق تمام است و متصور نيست كه كمالى در عرض و ماوراى ذات باشد و چنين صلاحيتى داشته باشد . پس در مبدأ آفرينش ايجاد ، به صورت و مثال قبلى احتياج ندارد .\r\n\r\nاشاره به دو صفت ثبوتى قدرت و اراده\r\nمتن : كَوَّنَها بِقُدرَتِهِ ، وَ ذَرَأَها بَمَشيَّتِهِ مِن غَيرِ حاجَةٍ مِنهُ إلى تَكْوينِها ، وَلا فَائِدَةٍ لَهُ في تَصوِيرِها إلّاتَثبيتاً لحِكمَتِهِ ؛ وَ تنبِيهاً عَلى طاعَتِهِ ، وَ\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nإظهاراً لِقُدرتهِ ، و تَعبُّداً لِبَرِيَّتهِ ، وَ إعْزازاً لِدَعْوَتِهِ .\r\nشرح : همه چيز را به قدرت خويش ايجاد نمود .\r\nكون و تكوين : از نيستى به هستى در آوردن .\r\nذرأ : خلق اختراعى و زياد منتشر ساختن . چنان كه از تأمل در اين آيات استفاده مىشود : « وَهُوَ الَّذِى ذَرَأَكُمْ فِى الأَرْضِ وَ إِلَيْهِ تُحْشَرُونَ » ؛ « 1 » اوست خدايى كه شما را در زمين آفريد و پراكنده ساخت و به سوى او محشور خواهيد شد .\r\nيادگار نبوت عليها السلام در اين فراز پس از اشاره به دو صفت ثبوتى غرض ذات احديت را در ايجاد جهان آفرينش و آفريدن پديده‌هاى گوناگون به اين ترتيب بيان فرمود :\r\n1 . تحقّق حكمت خود در آفرينش ؛ 2 . آشكار ساختن طاعت خود ؛ 3 .\r\nاظهار توانايى و وادار ساختن بشر به تسليم و كوچكى و ارجمند ساختن دعوت .\r\nهر فاعلى غير از ذات واجب ، عملى را به منظورى انجام مىدهد . پس حصول آن از عدم حصولش بهتر است و تحصيل آن به منظور منفعتى است كه در آن منظور شده ولى در ذات احديت نمىتوان چنين فرضى كرد ، زيرا او از هر جهت غنى بالذات است . نسبت به آن ذات هيچ فايده و حكمتى را نتوان فرض نمود ؛ مگر اين كه براى غنى بالذات موجود باشد و گرنه نقص و كاستى به ذاتش راه مىيابد . پس در افعال او غرض و علتى غير از ذات\r\n\r\n\r\n","description":"","footnote":"\r\n( 1 ) . مؤمنون ، آيهء 79 . .\r\n","page_name":" 93 ","page_number":93},
  {"content":"\r\n\r\nخود نمىتوان تصور نمود . چنان كه در آيهء شريفه است : « لا يُسْأَلُ عَمّا يَفْعَلُ وَهُمْ يُسْألُونَ » ؛ خداى متعال از آنچه كه مىكند سؤال نمىشود [ زيرا خود ذات ، جواب سؤال است 
  ] ولى بندگان از آنچه عمل مىكنند سؤال مىشوند .\r\n\r\nقدرت خدا\r\nمعناى قدرت\r\nقدرت خدا آن است كه ذات احديت نه از علت خارجى بلكه به سبب خود آن چنان باشد كه به جهت احاطه او به نظام خير كه - عين ذاتش است - موجودات از او صادر شود در معنا و مفهوم قدرت ، معتبر نيست كه فعل در خارج موجود نباشد ، بعد قدرت به آن تعلق گيرد و موجود شود ؛ بنابراين قادر يعنى اگر خواست انجام مىدهد و اگر نخواست انجام نمىدهد . خواه فعل دايماً مورد مشيت باشد يا نه . به عبارت ديگر در صدق قدرت لازم نيست كه زمانى فعل از فاعل جدا باشد و در زمان ديگر به فعل تعلق گيرد و زمان ديگر به ترك آن . اگر فاعلى كه انسان باشد بخواهد فعلى را انجام بدهد ، بايد علم و ارادهء به آن فعل ضميمه گردد ، تا آن فعل در خارج وجود يابد و چنانچه علم و اراده ضميمه گرديد وقوع در خارج حتمى است .\r\nحال در ذات احديت كه علم و اراده‌اش عين ذاتش مىباشد وقوع فعل ، واجب و تركش ممتنع است .\r\nاين معناى قدرت نزد حكماست كه مناسب ذات احديت مىباشد .\r\nپس معناى جملهء كَوَّنَها بِقدرتِهِ . . . چنين است : ذات احديت همهء پديده‌ها\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nرا با قدرت ذاتى خود ايجاد كرد .\r\n\r\nارادهء خدا\r\nمتن : و ذَرَأها بِمشيَّتِهِ .\r\nشرح : براى به دست آوردن معناى اراده و مشيت بايد در چند مقام بحث نمود : 1 . مفهوم اراده ؛ 2 . اراده در واجب و ممكن بر حسب اشتراك لفظى است يا معنوى ؛ 3 . مصداق اراده در واجب و ممكن .\r\n\r\nمعناى اراده\r\n1 . اگر اقتضا براى به دست آوردن چيزى تمام بود و فعليت تامه داشته باشد آن را « اراده » مىگويند ؛ « اراده » مشتق از « رود » است كه به معناى سعى و كوشش در طلب چيزى است ، مثلًا مىگويند « رائد » ؛ يعنى كسى كه در جست‌وجوى مَرغ‌زار است كه عده‌اى آن‌جا اطراق نمايند .\r\nمفهوم اراده ، فعليت اقتضا و تمام بودن تأثير در چيزى براى دست‌يابى به چيزى ديگر است ؛ خواه آنچه كه فعليت اقتضا دارد داراى شعور باشد يا نه . راغب ، در مفردات مىگويد :\r\nاراده گاهى طبيعى و تسخيرى است و بر حسب قوهء اختيار . ازاين‌رو در آيهء شريفه فرمود : به طورى كه ديوار قصد خراب شدن را داشت .\r\nيا اسب قصد خوردن كاه را داشت .\r\nچيزى را كه در او فعليت اقتضا وجود دارد « مريد » و چيزى را كه غرض ، دست‌يابى به آن است « مُراد » مىگويند .\r\n\r\n","description":"","footnote":"","page_name":" 95 ","page_number":95},
  {"content":"\r\n\r\n2 . مفهوم اراده به همان معنا كه گفته شد در ذات واجب و در ممكن يكى است . نه اين‌كه در ذات واجب به مفهومى باشد و در ممكن به مفهومى ديگر . چه بگوييم : الله مريد يا زيد مريد يكى است . البته تفاوت مصداقى وجود دارد . اراده‌اى كه در ذات بارى است غير از ارادهء ممكن است . چنان كه صفات ديگر ، مانند علم و قدرت و حيات هم وحدت مفهوم و اختلاف مصداق دارند . بنابراين برگرداندن اراده ذات احديت به علم وجهى ندارد ، زيرا اگر وحدت مصداقى باشد در اين صورت منحصر به اراده نيست و برگشت همهء صفات ثبوتى به صفات ثبوتى ديگر است ، زيرا با ذات يكى است .\r\n3 . تعيين مصداق اراده در ممكن و در خداوند متعال . وجود ارادهء ممكن بدين ترتيب است : تصور شىء تصديق به فايدهء آن ، شوق تمام ( در صورتى كه سازگار با طبع باشد . ) در به دست آوردن آن ، تصميم نفس به انجام و ايجاد آن و ترجيح جانب وجودِ آن بر عدمش ، حركت عضلات .\r\nاين عوامل پشت سر هم هستند : تصور موجب تصديق به فايده ، سپس حصول شوق ، سپس تصميم و آن‌گاه حركت عضلات مىشود . تا اين چهار مقدمه نباشد در خارج عمل صورت نمىگيرد و همهء اينها در ممكن ، زايد بر ذات وعارض بر آن هستند . اما در واجب - جلّ و علا - حركت عضلات وجود ندارد ، زيرا فاعليت حق به معناى حركت و كار كردن با آلات و ابزار نيست . بلكه فعل او ابداع است و نيز تصميم ، زيرا تصميم بعد از تحير و تردد است و معلوم است كه اين دو ، بر ذات حق راهى ندارند . نيز شوق مؤكد كه مستلزم حدوث و افعال است . پس اراده به معناى شوق مؤكد و\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nتصميم و حركت عضلات از پروردگار منتفى است . اما تصور كه در ارادهء ممكن ناگزير از آن مىباشيم ، در حق متعال به صورت علم حضورى فعل و درك سازگارى آن موجود است ولى بايد در نظر داشت كه علمش زايد بر ذاتش نيست ؛ بلكه عين ذاتش مىباشد . بنابراين دو مقدمه از مقدمات اراده ، در مورد خداوند متعال ثابت شد . اوّل علم حضورى به چيزى كه عين ذاتش مىباشد و دوم فعل ، نه به معناى حركت عضلات بلكه ابداع .\r\n\r\nبىنيازى مطلق خدا\r\nمتن : مِن غَير حاجَةٍ مِنهُ إلى تكوِينها وَلا فائدَةٍ في تَصْوِيرِها .\r\nشرح : شريكة القرآن در اين جملات بىنيازى مطلق ذات ربوبى را بيان مىفرمايد و در قرآن كريم هم آيات متعددى وارد شده . مانند آيهء « إِنَّ اللَّهَ لَغَنِىٌ عَنِ العالَمِينَ » « 1 » و آيهء شريفهء « وَرَبُّكَ الغَنِىُّ ذُو الرَّحْمَةِ » . « 2 »\r\n\r\nشوق به كمال در انسان\r\nبراى اين كه اين فراز به‌طور كامل روشن شود ناگزير بايد مقدمه‌اى را در انگيزهء تأكيد صديقهء طاهره عليها السلام و قرآن كريم بر اسماى حسنا و صفات كمال الهى توضيح داد .\r\nدر فطرت بشر بستگى و علاقه فراوانى به كمال و دست‌يابى به آن وجود دارد و از خلأ و نقص ذات خويش همواره رنج مىكشد و سعى\r\n\r\n\r\n","description":"","footnote":"\r\n( 1 ) . عنكبوت ، آيهء 6 . .\r\n( 2 ) . انعام ، آيهء 133 . .\r\n","page_name":" 97 ","page_number":97},
  {"content":"\r\n\r\nمىكند به هر وسيله‌اى خود را از آن خلأ رهايى بخشد . روى همين احساس است كه انسان در مقابل هر كمالى خاضع مىشود ؛ چه آن كمال علم و دانش باشد و يا قدرت بدنى و يا جهات ديگر .\r\nانبيا عليهم السلام به مدد و تعليم حق متعال از اين غريزهء خدادادى بشر در تربيت جامعه بشرى و رساندن آن به كمال خود استفاده نموده و همسان با جذبهء فطرى بشر ، آنان را به طرف كمال مطلق كه ذات ربوبى است فراخوانده‌اند .\r\nازاين‌رو وقتى انسان به كمالى پى برد و مظاهر آن را مشاهده نمود ، بالطبع با كشش فطرى به سوى آن كمال جذب خواهد شد .\r\nالبته دعوت انبيا از ويژگى خاصى برخوردار است . چنان كه در مباحث گذشته گفته شد در معرفى خداى متعال به صرف بيان مفاهيم عقلى اكتفا نمىنمايند ؛ بلكه صميمانه دست بشر را گرفته و او را وارد نمايش‌گاه عظيم خلقت مىكنند و يكايك مظاهر قدرت و حكمت و در عين‌حال رحمت را به او نشان مىدهند .\r\nقرآن كريم از آغاز تا پايان ، همهء سازندگى و پايندگى خود را بر محور شناساندن خدا و اسما و صفات ذات قدس او قرار داده . اگر كسى با دقت ، تتبعى در آيات اين كتاب الهى بنمايد خلاصهء اصول و فروع دين را بر محور معرفى خدا و اسما و صفاتش خواهد يافت .\r\n\r\nبىنيازى ، يكى از اسماى حسناى خدا\r\nشريكة القرآن عليها السلام در اين جملهء مِن غَيرِ حاجَةٍ إلى تَكوينِها . . . بىنيازى ذات مقدس احديت را ، چه از اصل خلقت جهان و چه از خصوصيت\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nيكايك آنان ، بيان مىفرمايد و اين مطابق قرآن كريم است . دارا بودن چنين صفتى براى ذات مقدس احديت مطابق حكم عقل است « 1 » و مفهوم بىنياز بودن بارى متعال آن است كه هيچ كارى از او به منظور فايده بردن از آن و يا نيازداشتن به آن صورت نمىگيرد . از طرفى همهء موجودات فعل خدا هستند و چون او حكيم است ، با در نظر داشتن اصل بىنيازى ذات مقدسش ، هدف از خلقت موجودات كه فعلش مىباشند چيست ؟ ذات بىهمتاى الهى برتر از آن است كه از او كار بيهوده سر زند . در فعل پروردگار جهان بيشتر از سه احتمال نيست :\r\n1 . بدون غرض و مصلحت است .\r\n2 . غرض و فايده دارد و برگشت به ذات احديت مىنمايد .\r\n3 . غرض و مصلحت به خاطر انسان‌هاست .\r\nدر احتمال اوّل عبث لازم مىآيد و كار عبث ذاتاً قبيح است و به حكم ضرورت عقل از ذات احديت قبح سر نمىزند . احتمال دوم نيز منتفى است ، زيرا لازم مىآيد كه به ذات احديت نياز راه يابد و نياز در ذاتِ داراى كمال بىانتها ، محال است و با آن منافات دارد . احتمال سوم باقى مىماند و آن متعين است كه غرض و مصلحتى در كار است و هدف ، رساندن فايده\r\n\r\n\r\n","description":"","footnote":"\r\n( 1 ) . زيرا لازمه تصور هر نوع نياز و احتياج آن است كه ذات ، فاقد آن كمال باشد و چنانچه به آن‌كمال رسيد نيازش بر طرف شود . در اين صورت خداوند متعال داراى ذاتى است كه آن ذات فاقد مرتبه‌اى از كمال مىباشد و لازمهء چنين سخنى تركيب است و احتياج مركب به اجزاى خود ، كاملًا روشن است و هر جا احتياج تصور شود مستلزم امكان است و اين خلاف فرض واجب‌الوجود بودنِ ذات الهى است . .\r\n","page_name":" 99 ","page_number":99},
  {"content":"\r\n\r\nبه خلق و سوق دادن آنان به طرف تكامل مىباشد .\r\n\r\nمطابقت با قرآن كريم\r\nقرآن كريم در آيات فراوان با اصرار تمام مىخواهد بفهماند كه احكام و دستورات شرعى و نيز خلقت همهء موجودات عالم در برگيرندهء دو هدف مىباشد :\r\n1 . در خلقت همهء پديده‌ها هدف و منظورى وجود دارد كه همه آنها در نهايت ، مقصود ذات مقدس احديت مىباشد .\r\n2 . هدف كلى از خلقت موجودات ، رأفت و مهربانى به نوع انسان‌هاست . چنان كه مىبينيم موجودات و مخلوقات گوناگونى تأمين‌كنندهء نياز بشريت مىباشند كه اين ، خود يكى از مظاهر رأفت و بهجت الهى است .\r\n\r\nاهداف خلقت\r\n\r\n1 . تثبيت حكمت الهى\r\nمتن : إلّاتثبيتاً ( تبيناً - ن خ ) لحكمتِهِ و تَنبيهاً على طاعتِهِ وَ تَعبّداً لبريّته و إعزازاً لدعوتِهِ . . . .\r\nشرح : يادگار نبوت عليها السلام در اين فرازها مشخص مىنمايد كه از آفرينش جهان غرضى نيست مگر بيان اثبات حكمت و اظهار قدرت خدا . بيان حكمت و اظهار قدرت به چه غرضى و براى چيست و بهر كيست ؟\r\nپاسخ به اين سؤال را جملات ذيل به ترتيب مىدهد :\r\n\r\n","description":"","footnote":"","page_name":" 100 ","page_number":100},
  {"content":"\r\n\r\n1 . براى آگاهى دادن به طاعت و فرمانبردارى از خود .\r\n2 . تعبد جامعه بشرى .\r\n3 . ارجمند داشتن دعوت خويش .\r\nحال بايد روشن ساخت كه چه ارتباطى ميان حكمت و اظهار قدرت و ميان خلقت موجودات و اطاعت و فرمانبردارى و دو غرض ديگر است ؟\r\nقبلًا بايد روشن نمود كه نام بردن از حكمت و قدرت به عنوان مثال است نه آن‌كه غرض از آفرينش موجودات فقط اظهار حكمت و قدرت است ؛ زيرا ذات الهى عين تمام كمالات ، و جهان هستى سرتاسر نمايشگر تمام كمالات اوست و انحصار به يك يا دو كمال ندارد . تمام آفرينش جلوه‌گاه اوست .\r\nاگر از حكمت و قدرت نام برده شده ، مانند آن است كه ساير صفات را نيز فرموده است . در جملات اين فراز از خطبه به ترتيب غرض به دو قسم تقسيم شده : اوّل غرض ابتدايى از خلقت جهان كه نماياندن مظاهر حكمت و قدرت و ساير صفات كمال و به تعبير قرآن اسماى حسناست . دوم غرض نهايى و آن حصول آگاهى بر طاعت و تعبد جامعهء بشرى و ارجمند داشتن دعوت است .\r\nمطالعهء هستى چگونه به اطاعت مىانجامد ؟ تنبيهاً على طاعته ، به معناى فرمانبردارى است . يكى از امتيازات دين اسلام و بلكه اديان آسمانىِ تحريف شده اين است كه در تمام شئون زندگى انسان از ابتدايىترين حالات انسان گرفته تا پيچيده‌ترين موضوعات ، برنامه دقيق و وسيعى دارند . پياده كردن آن برنامه در تمام شئون زندگى ، اطاعت است ولى تعبد\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nنيست . توضيح آن‌كه فردى كه از آگاهى دل برخوردار است نشانه‌هاى حكمت و قدرت عظيم را در سرتاسر آفرينش به چشم دل مىبيند و به اين حقيقت پى مىبرد كه هر اثرى ، بر نيروى مؤثر ، دلالت مىكند و صفات و ويژگى اثر نيز نشان‌دهندهء صفات كمالى مؤثرش مىباشد .\r\nاگر از هر موجودى ، آنچه را كه از خارجِ ذات خويش گرفته پس بگيريم ، ديگر از خود ، هيچ ندارد كه با آن بتواند به هستى خويش ادامه دهد . آنچه از او مىماند هم‌چون حلقوم تهىِ منتظر مدد است و بس . با توجه به چنين مجموعه‌اى از نيازها و تهى بودن ، ضرورت رسيدن نقطهء جوشش‌ها و توان‌ها به يك ذات لايتغير و بىنياز روشن است .\r\nچگونه امكان دارد كه منبع اين همه علم و قدرت و حكمت برنامه‌اى براى بشر نداشته باشد ؟ اوست كه به مقتضاى علم و حكمت و در عين حال با رأفت و رحمت مىتواند برنامه‌اى را پىريزى كند كه در تمام ابعاد ، ضامن سعادت و خوشبختى دو جهان باشد . و اوست كه به دقايق حالاتشان آگاه و آشناست . . . برنامه‌اى استوار كه حاوى اصلاح دنيا و عقبى است ، هر برنامهء ديگر در قبال آن ناقص و يك بعدى است و دست كم همهء ابعاد وجود انسان را در نظر نگرفته است ؛ هر چند طرف‌داران زيادى هم داشته باشد .\r\nانسانى كه با دل آگاه به اين حقيقت پى برد بالطبع خواهان برنامه‌اى خواهد بود كه به وسيلهء انبياء عليهم السلام از طرف خداوند متعال ارائه شده و آن برنامه را در كارهاى شخصى و تربيت اولاد و اصلاح اوضاع اجتماعى و روش همسردارى عملى خواهد كرد . بدين سان مىبينيم فرمودهء صديقهء\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nطاهره عليها السلام كاملًا صحيح است كه خداوند متعال موجودات را براى ارائه و اظهار حكمت و قدرت ساير صفات كمال آفريد ، تا جامعه بشرى را به اطاعت از فرمان خود در تمام شئون زندگى آگاه سازد .\r\n\r\n2 . پرستش خدا\r\nمتن : تَعبُّداً لِبَريَّتِه .\r\nشرح : تعبد به معناى نهايت خضوع است . معادل آن در زبان فارسى « پرستش » است . خضوع وكوچكى در برابر افراد ، نسبت به عظمت آنان فرق مىكند . بنابراين نهايت خضوع كه در حد پرستش باشد بايد فقط در برابر ذات الهى كه جامع همهء كمالات است انجام گيرد ، زيرا آن ذات مقدس ، همتايى ندارد . ناگزير پرستشى كه شايستهء مقام الهى است در برابر هيچ فردى سزاوار نيست و از اين معنا ، به خضوع كه همراه با نهايت تسليم است تعبير مىشود .\r\nاين معنا غير از اطاعت است ؛ زيرا اطاعت به معناى فرمانبردارى است ؛ اما تعبد نهايت خضوعى است كه در قالب اعمالى مانند نمازهاى پنج گانه و روزه و حج و امور مستحبى شكل مىگيرد .\r\nچه بسا با نظر سطحى ، منطقى نباشد در جايى كه تعبد هست ، عقل و منطق به كار رود ؛ پس چگونه ممكن است غرض از خلقت و ابراز قدرت و حكمت ، حصول تعبد و حالت خضوع باشد ؟ بايد دانست كه مراد ، تعبد و تسليم در برابر حق متعال و سفيران بر حق او مىباشد و اين عين منطق است ، زيرا اين تسليم و تعبد ، به تسليم در برابر كمال مطلق و در برابر\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nمصلحت برمىگردد . اگر درست تأمل شود چاره‌اى جز اين تسليم و تعبد نيست ، زيرا بشرى كه گرفتار امواج غرايز و شهوات گوناگون است و به ويژه دشمنى سرسخت مانند شيطان در سرراهش مىباشد ، آيا جز اين كه به درگاه حق پناهنده شود و در برابر او تسليم گردد چارهء ديگرى دارد ؟\r\nآرى ، بشر در شرايطى زندگى مىكند كه هر لحظه در خطر هلاكت به سر مىبرد . واقعاً چاره چيست ؟ آيا جز اين كه در همهء احوال به درگاه حق پناهنده شود و او را در سرنوشت خود حاكم و غالب نمايد ، چاره ديگرى دارد ؟ اگر به غير اين راه رود بىترديد به انواع هلاكت و بيچارگى دچار خواهد شد .\r\nاسلام راه رهايى را فقط تسليم و تعبد مىداند . انسانى كه در ميان موجودات ديگر از عقل و شعور و اختيار برخوردار است در برابر دستورات آسمانى كه به وسيلهء انبيا عليهم السلام بدون واسطه و يا با واسطهء جانشيان بر حق ابلاغ مىشود تسليم شده و حالت تسليم خود را با تعبد حفظ كند و با جان و دل قانون انبيا را در همهء شئون زندگى خود پذيرا باشد و بداند كه برنامهء انبيا برنامه‌اى است كه از ناحيهء پروردگار متعال به وسيلهء وحى به انبيا رسيده و آنان نيز بدون اندك دخل و تصرفى آن را در اختيار جامعهء بشرى قرار داده‌اند .\r\n\r\n3 . ارجمند ساختن دعوت انبيا\r\nمتن : إعزازاً لدَعوَتِهِ .\r\nشرح : غرض نهايى سوم ، ارجمند ساختن دعوتى است كه به وسيلهء\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nانبيا عليهم السلام انجام گرفته است . وجه ارتباط اظهار قدرت ، و بيان نمودن و يا اثباتِ حكمت در خلقت جهان آفرينش ، با گرامى داشتن دعوت انبيا آن است كه پشتوانهء آنها - با همهء بىيار و ياور بودن در ابتداى بعثت و قيام اقشار توانمند و به تعبير قرآن « مَلأ » عليه انبيا - همانا معجزاتى است كه ثابت مىكند انبيا از طرف پروردگار جهانيان مبعوث شده‌اند . با داشتن چنين پشتوانهء قوى مسلّماً سرانجامِ هر گونه مبارزه‌اى عليه آنان جز بدبختى خودشان و عظمت آنان نخواهد بود .\r\nمطالعهء آيات الهى در آفاق و انفس و به ياد آوردن عظمت چنين قدرت ما فوق وصفى ، موجب مىشود كه انسان دريابد اديان الهى از جمله اسلام ، همه به دستور پروردگار و به منظور تكامل و سعادت بشر مىباشد و انبياى الهى داراى مقامى بس عزير و ارجمند هستند . صديقهء طاهره عليها السلام نظر به آنچه كه در سورهء ابراهيم آمده ، دارد . خداوند متعال مكالمه و مجادله و سرسختى مستكبران در برابر دعوت انبيا و اعزاز و ارجمند داشتن دعوت را مجسم فرموده است :\r\n« وَقالَ الَّذِينَ كَفَرُوا لِرُسُلِهِمْ لَنُخْرِجَنَّكُمْ مِنْ أَرْضِنا أَوْ لَتَعُودُنَّ فِى مِلَّتِنا فَأَوْحى إِلَيْهِمْ رَبُّهُمْ لَنُهْلِكَنَّ الظّالِمِينَ * وَلَنُسْكِنَنَّكُمُ الأَرضَ مِنْ بَعْدِهِمْ » ؛ « 1 »\r\nكافران به پيامبرانش گفتند : ما شما را حتماً از سرزمين خودمان بيرون مىرانيم ؛ مگر اين كه دست از دعوت خود برداشته و به دين ما\r\n\r\n\r\n","description":"","footnote":"\r\n( 1 ) . ابراهيم ، آيات 13 - 14 . .\r\n","page_name":" 105 ","page_number":105},
  {"content":"\r\n\r\nبرگرديد . آن‌گاه پروردگار در برابر تهديد كفار ، به انبيا وحى كرد [ شما اعتنايى به اين تهديدها ننماييد 
  ] ما بدون ترديد ستم كاران را پس از فرصتى كه داده‌ايم هلاك خواهيم نمود و پس از آنان شما را در سرزمين آنان اسكان خواهيم داد . . . .\r\nگرچه اكثر انبيا عليهم السلام از جلال ظاهرى بىبهره بوده‌اند ، اما خداى متعال چنان شخصيتى به آنان اعطا فرموده بود كه هر بينندهء غير معاندى را تحت تأثير قرار داده و همهء تشكيلات ظاهرى را با عظمت روحى خود تحت الشعاع قرار مىدهد .\r\nمولاى متقيان عليه السلام در خطبهء قاصعه از عظمت روحى انبيا چنين ياد مىكند :\r\nاما خداوند پاك ، پيامبرانش را صاحبان عزم و ارادهء نيرومند قرار داد .\r\nبا ضعفى كه در ظاهر آنها به چشم مىخورد ، ولى همراه با قناعتى كه قلب‌ها و چشم‌هاى آنان را آكنده از بىنيازى به زر و زيور و جاه و جلال نموده و در عين حال با بىنيازى ظاهرى موجب ناراحتى گوش و چشم بينندگان مىگشت .\r\n\r\nثواب و عقاب براى طاعت و معصيت\r\nمتن : ثمّ جَعلَ الثوابَ على طاعتِه ؛ وَ وَضَع العقاب على معصيتِهِ ذيادةً لعبادِهِ عَن نقمِته ، و حياشةً لَهم إلى جنَّتِهِ .\r\nشرح : مراد از قرار دادن ثواب بر طاعت و عقاب بر معصيت ، در صورت اطلاع دادن به انسان است . به نحوى كه راه عذر بر احدى نباشد و به تعبير\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nقرآن « البَلاغُ المُبِينُ » ؛ رساندنِ آشكار و بىابهام باشد ، زيرا در اين صورت بلاغ و رساندن است كه شخص عاقل كاملًا خود را گوش به فرمان الهى مىسازد و از آنچه خداوند نهى فرموده دست مىكشد تا بدين سان از عذاب و شكنجه رهايى يافته و به ثواب دايمى نايل آيد .\r\nبراى نمونه ، دو آيه را در نماياندن ثواب و شكنجه و عذاب بيان مىداريم كه يادگار نبوت به آنها اشاره مىفرمايد :\r\n« فَلا تَعْلَمُ نَفْسٌ ما أُخْفِىَ لَهُمْ مِنْ قُرَّةِ أَعْيُنٍ جَزاءً بِما كانُوا يَعْمَلُونَ » ؛ « 1 »\r\nهيچ كس هر قدر با علم و معرف و كمال باشد نمىداند چه روشنى چشم و مسرتى براى آنان آماده شده تا پاداش عملشان باشد .\r\nدر مورد شكنجه و عذاب مىفرمايد :\r\n« كُلَّما نَضِجَتْ جُلُودُهُمْ بَدَّلْناهُمْ جُلُوداً غَيْرَها لِيَذُوقُوا العَذابَ » ؛ « 2 »\r\nهرگاه پوست‌هاى - گناه كاران و سركشان - از شدت عذاب افتاد از نو پوست ديگرى جاىگزين مىكنيم تا عذاب را بچشند .\r\n* * * * *\r\n\r\n\r\n","description":"","footnote":"\r\n( 1 ) . سجده ، آيهء 17 . .\r\n( 2 ) . نساء ، آيهء 56 . .\r\n","page_name":" 107 ","page_number":107},
  {"content":"\r\n . \r\n","description":"","footnote":"","page_name":" 108 ","page_number":108},
  {"content":"\r\n\r\n\r\nنبوت\r\n\r\nمتن\r\nوَ أشْهَدُ أَنَّ أَبِي مُحَمَّداً عَبدَهُ وَ رَسُولَهُ ، اخْتارَهُ و انتَجَبَهُ قَبْلَ أنْ أَرْسَلَهُ ، وَ سَمَّاهُ قَبْلَ أنْ اجْتَبَلَهُ ، وَ اصْطَفاهُ قَبْلَ أنْ ابْتَعَثَهُ ، إذِ الْخَلائِقُ بِالْغَيبِ مَكْنُونَةٌ ، وَ لِسَتْرِ الأَهاوِيلِ مَصُونَةٌ ، وَ بِنِهايَةِ الْعَدمِ مَقْرُونَةٌ ، عِلماً مِنَ اللّهِ بِمَآئِلِ الأُمورِ ، وَ احاطَةً بِحَوادِثِ الدُهورِ ، وَ معرِفَةً بِمَواقِعِ الْمَقْدُورِ ، ابْتَعَثَهُ اللَّهُ إتْماماً لأَمْرِهِ ، وَ عَزِيمَةً عَلى امْضاءِ حُكْمِهِ ، وَ إنْفاذاً لِمَقادِيرِ حَتْمِهِ ، فَرَأَى الأُمَمَ فِرقاً فِي أدْيانِها ، عُكَّفاً عَلى نِيرانِها ، عابِدَةً لِأَوْثانِها ، مُنْكِرَةً لِلّهِ مَعَ عِرْفانِها ، فَأَنارَ اللّهُ بِمُحَمَّدٍ صلى الله عليه و آله ظُلَمَها ، وَ كَشَفَ عَنِ الْقُلُوبِ بُهَمَها ، وَ جَلى عَنِ الابصارِ غُمَمَها ، وَ قامَ فِي النَّاسِ بِالهِدايَةِ ، وَ أَنْقَذَهُمْ مِنَ الْغِوايَةِ ، وَ بَصَّرَهُمْ مِنَ الْعِمايَةِ ، وَ هَداهُمْ إِلى الدِّينِ الْقَوِيمِ ، وَ دَعاهُمْ إِلى الطَّريقِ المُسْتَقِيمِ ، ثُمَّ قَبَضَهُ اللَّهُ إلَيْهِ قَبْضَ رَأفَةٍ وَ اخْتِيارٍ ، وَ رَغْبَةٍ وَ ايثارٍ ، فَمُحَمَّدٍ صلى الله عليه و آله مِن تَعَبِ هذِهِ الدَّارِ فِي راحَةٍ ، قَدْ حُفّ بِالْمَلائِكَةِ الأبرارِ ، وَ رِضْوانِ الرَّبِّ الغَفَّارِ ، وَ مُجاوَرَةِ المَلِكِ الجَبَّارِ صَلَّى اللَّهُ عَلى أبِي ، وَ أَمِينِهِ عَلى الوَحْي ، وَ صَفِيِّهِ وَ خِيَرَتِهِ مِنَ الْخَلْقِ وَ رضيّه ، وَ السَّلامُ عَلَيْهِ وَ رَحْمَةُ اللَّهِ وَ بَرَكاتُهُ .\r\n\r\n","description":"","footnote":"","page_name":" 109 ","page_number":109},
  {"content":"\r\n\r\n\r\nترجمه\r\nشهادت مىدهم كه پدرم محمد صلى الله عليه و آله بندهء خدا و پيامبرش مىباشد . او را پيش از آن‌كه به پيامبرى بفرستد اختيار نمود و برگزيد . او را پيش از آفرينش به انبيا و امت آنها معرفى فرمود . او را پيش از بعثتش برگزيد .\r\nگزينش وى قبل از خلقت عالم انجام يافت ؛ هنگامى كه هنوز همهء موجودات در پردهء غيب مستور ، و حوادث هول‌ناك در حجاب و در كتم عدم فرو رفته بودند . اين گزينش و انتخاب در آن وقت قبل از پيدايش عالم به جهت علم ذات ربوبى به پايان كارها ، و احاطه به رويدادهاى روزگار ، و آشنايى به زمان و مكان و مقدرات خود بود . او را ، آفريدگار متعال پس از همهء انبيا مبعوث فرمود تا كار پيامبرى را با شخص او به آخر برساند ؛ و با او فرمان خويش را در آخرين بعثت جارى كند ؛ و مقدرات حتمى خود را اجرا نمايد . او پس از برانگيخته شدن دريافت على رغم شناخت فطرى بشر به خداى يگانه ، امت‌ها در دين متفرقند ؛ و هنوز در آتش‌كده‌ها به اعتكاف نشسته‌اند ( مراد ، ايرانِ زمان بعثت است . ) و در بت‌كده‌ها بت‌ها پرستش مىشود . در اين هنگام بود كه خداى متعال ابرهاى تيرهء ظلمت را به وسيلهء پيامبر روشن نمود ؛ و از دل‌ها ابهام ، و از چشم‌ها سايهء حيرت را زدود ؛ او مردم جهان را به هدايت واداشت ؛ و آنان را از گم راهىها ، و نابينايىها نجات بخشيد ؛ و آنان را به دين استوار ، هدايت كرد ، و به صراط مستقيم فرا خواند . آن‌گاه [ كه رسالت خود را انجام داد 
  ] خدا او را به لطف و مهربانى و با ميل و رغبت و انتخاب خودش و ايثار دنيا به سوى خويش\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nخواند . بدين سان هم اكنون محمد صلى الله عليه و آله از رنج خانهء دنيا راحت گشته ، و فرشتگان ابرار ، و رضوان پروردگار غفار او را احاطه كرده ؛ و درقرب مَلِك جبار بار يافته است . درود خدا و رحمت و بركاتش بر پدرم ، پيامبر و امين و برگزيده و پسنديدهء وى باد .\r\n\r\nتوضيح مفردات\r\nاختارَه : او را انتخاب نمود .\r\nانتجَبَه : او را برگزيد .\r\nسمَّاه : او را مشخص كرد .\r\nاجتَبله : او را آفريد .\r\nاصطَفاه : او را اختيار كرد .\r\nابتَعَثه : او را مبعوث داشت .\r\nالمكنونة : مستور .\r\nسِتْر : پرده .\r\nسَتْر : مصدر به معناى پوشيدن .\r\nأهاويل : جمع « أهوال ( جمع « هَوْل » ) » ، حوادث ترس‌آور .\r\nمصونة : محفوظ .\r\nنهاية : حدى كه شىء در آن‌جا تمام مىشود .\r\nمَائل : جمع « مآل » ، عاقبت و آخر كار .\r\nدهور : جمع « دهر » ، روزگاران دراز .\r\nمواقع : جمع « موقع » ، محل يا زمان حادثه .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nالمقدور : مقدر شده .\r\nعزيمة : ارادهء حتمى غير قابل تخلف .\r\nأمضاه : آن را گذراندن .\r\nمقادير حتمه : مقدرات حتميه‌اش . ( اضافه موصوف به صفت ، المقادير الحتمية ) .\r\nفرأى الأُممَ : ملت‌ها را ديد ، آنان را يافت .\r\nفِرَق : جمع « فِرقه » ، گروه‌ها .\r\nعُكَّفاً : جمع « عاكف » ، ملازمان .\r\nنيران : جمع « نار » ، آتش‌ها .\r\nأَوثان : جمع « وَثَن » ، بت‌ها .\r\nأَنار : روشن ساخت .\r\nظُلَم : جمع « ظلمت » ، تاريكىها .\r\nبُهَم : جمع « بُهْمَه » ، مسائل مشكل و پيچيده و حيرت‌زا .\r\nجلى : روشن ساخت .\r\nغُمَم : تحير و راه نيافتن .\r\nغَواية : گم‌راهى ، ضد رشد .\r\nعَماية : كورى و گم‌راهى .\r\nايثار : انتخاب كردن .\r\nحُفَّ : فراگرفته شده .\r\nابرار : جمع « بَرّ » ، راست‌گويان و از خداترسان و نيكوكاران .\r\nرِضوان : خشنودى .\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nمَلِك : سلطان ، داراى سلطنت .\r\nرِضىَ : مورد خشنودى .\r\n\r\nشخصيت پيامبر\r\nدر اين بخش ، از اثبات اصل نبوت سخنى نرفته و فقط به معرفى شخصيت بزرگ خاتم پيامبران صلى الله عليه و آله اكتفا شده است ، زيرا حاضران در جلسه ، به ظاهر اصل نبوت حضرت ختمى مرتبت را پذيرفته بودند ؛ اما اكثراً يا منافق بودند و يا مردم ناآگاه و قدرت‌زده . اينان كه اكثريت را تشكيل داده بودند هر چند به ظاهر اقرار به نبوت داشتند ، اما شناخت آنها بسيار سطحى بود و نمىدانستند كه اين منصب الهى و ادامهء آن ، امامت ، خلعت و تشريف مخصوص آسمانى و از ضرورت‌هاى جهان هستى است . به همين جهت يادگار نبوت و چشمهء خروشان فصاحت و بلاغت با تكيه بر مقتضاى حال ، در اين بخش به شرح شخصيت ما فوق و متعالى پدربزرگوارش رسول اكرم صلى الله عليه و آله اكتفا نموده و اعلام مىفرمايد كه حاكميت الهى در پهنهء زمين به وسيلهء انبياى الهى كه مقام خلافت الهى را دارند به اجرا درآمده است .\r\nپس مسئلهء خلافت الهى در روى زمين ضرورت اجتناب ناپذيرى است ؛ چه اين‌كه حاكميت الهى ، هدف نهايى خلقت عالم است و تا اين عالم استمرار دارد ، اين حاكميت هم ادامه دارد .\r\nضرورت مقام خلافت الهى ، بالاتر از آفريدن آفتاب و ماه و ساير پديده‌هاى جهان آفرينش است ، زيرا پديده‌هايى چون ماه و خورشيد به سان علت مادى و صورى ، و مسئلهء خلافت الهى به سان علت غايى است\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nكه نسبت به علت‌هاى ديگر ، اولويت دارد و خلقت جهان با قطع نظر از علت غايى ، كارى بىهدف و عبث خواهد بود .\r\nپس در حكمت آفريدگار جهان ، لازم است كه خلقت داراى علت غايى باشد و آن‌هم انسان كامل است كه در وجود انبياى الهى به ويژه حضرت ختمى مرتبت و ذريه آن بزرگوار متبلور است .\r\nچون جانشينى پيامبر ، امتداد رسالت الهى است ، بايد در مرتبهء هم‌سان با او باشد و بالطبع بايد از طرف جهان آفرين معين و مشخص گردد و در همه كتب آسمانى با اسم و مشخصات تعيين شود . شناختن چنين فردى كه واجد اين‌گونه شرايط سنگينى است ، جز از راه پيامبر صلى الله عليه و آله از طريق ديگرى ممكن نيست و بايد به وسيلهء خود پيامبر صلى الله عليه و آله معرفى شود ؛ چه اين‌كه ضرورت چنين جانشينى هم‌چون رسالت انبيا ، باهدف غايى پيوند دارد . آيا مىشود منصبى را با انتخاب و رأى اكثريت به دست آورد ؟\r\nيادگار نبوت در اين عبارت به صفات پيامبر خاتم - كه بايد در جانشين او نيز موجود باشد - اشاره مىفرمايد :\r\n1 . مشخص شدن پيامبر و معرفى او به انبيا و اخذ پيمان مؤكّد از انبيا و امت‌هاى پيامبران مبنى بر پيروى از پيامبر خاتم : اختارَه و انْتجَبَه قبلَ أن أرسلَه و سَمَّاه . . . .\r\n2 . بعثت انبيا يك رشته بود كه از آدم عليه السلام شروع شد و پايانى داشت و مىبايست اين كار به اتمام برسد : ابتَعثَه إتْماماً لأِمرِه و عزيمةً على إمضاءِ حكمِهِ .\r\n3 . رفع هرگونه سردرگمى از بشر : و كشَفَ عن القلوبِ بُهَمَها ، و جَلى عن\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nالأبصارِ غُمَمَها .\r\n4 . هدايت جامعهء انسانى : و قامَ في الناسِ بالهدايةِ . . . .\r\n\r\nبرگزيدگى و معرفى پيامبر اسلام به همه انبيا\r\nمتن : اخْتارَهُ وَ انْتَجَبَهُ قَبْلَ أنْ أرْسَلَهُ ، وَ سَمَّاهُ قَبْلَ أن اجْتَبَلَهُ .\r\nشرح : شريكة القرآن در اين فراز به اين آيه اشاره مىفرمايد :\r\n« وَ إِذْ أَخَذَ اللَّهُ مِيثاقَ النَّبِيِّينَ لَمآ آتَيْتُكُمْ مِنْ كِتابٍ وَحِكْمَةٍ ثُمَّ جآءَكُمْ رَسُولٌ مُصَدِّقٌ لِما مَعَكُمْ لَتُؤْمِنُنَّ بِهِ وَلَتَنْصُرُنَّهُ قالَ أَ أَقْرَرْتُمْ وَأَخَذْتُمْ عَلى ذ لِكُمْ إِصْرِى قالُوا أَقْرَرْنا قالَ فَاشْهَدُوا وَأَنَا مَعَكُمْ مِنَ الشّاهِدِينَ » ؛ « 1 »\r\nوقتى كه كتاب و حكمت به سوى پيامبران آنان فرستاده شد سپس پيامبرى بر آنان مبعوث شده و آن‌چه را كه نزد آنان است تصديق كرد و از آنان خواست به او ايمان آورده و يارىاش كنند . خدا [ به پيامبران 
  ] فرمود : آيا پيمان مؤكَّد مرا به امت‌هاى خود ابلاغ كرديد كه پيامبر بعدى را يارى نمايند ؟ گفتند : اقرار كرديم . خدا به پيامبران گفت : بر اين پيمان الهى شاهد باشيد من نيز با شما شاهد و گواهم .\r\nآنچه از ظاهر اين آيهء شريفه به دست مىآيد اين است كه اخذ ميثاق ، هم از خود انبيا و هم از امت‌هاى آنان است . پس ، از هر يك از انبيا براى نبوت پيامبران آينده ، ميثاق گرفته شده است . در مورد اخذ ميثاق از امت‌هاى انبيا عليهم السلام از جمله « وَأَخَذْتُمْ عَلى ذ لِكُمْ إِصْرِى » ؛ استفاده مىشود كه\r\n\r\n\r\n","description":"","footnote":"\r\n( 1 ) . آل عمران ، آيهء 81 . .\r\n","page_name":" 115 ","page_number":115},
  {"content":"\r\n\r\nاز انبيا سؤال مىشود آيا اين پيمان سنگين ( ايمان به نبوت و يارى پيامبر آينده ) را گرفتيد ؟ ظاهر « أخذتم » به معناى گرفتيد . اين است كه از خود انبيا و به وسيله آنان از امت‌ها اخذ پيمان شده است .\r\nمتن پيمان چنين است : به پيامبرى كه خواهد آمد و همهء مشخصات مذكور با او تطبيق مىنمايد و اصول معارف انبياى گذشته را تصديق خواهد نمود ايمان آورده و او را يارى نماييد . اين پيمان نمىتواند مخصوص يكى از پيامبران آينده باشد ؛ بلكه همهء پيامبران آينده تصديق‌كنندهء پيامبر گذشته بوده و پيامبران گذشته از پيامبران آينده خبر داده‌اند . وقتى كه خبردادن به انبياى بعدى در دستور كار رسالت انبيا بوده باشد ، به طريق اولى بايد از خاتم آنها خبر بدهند و بدين سان تمام انبيا بشارت رسول خاتم صلى الله عليه و آله را داده‌اند .\r\nايمان به رسول آينده يعنى ايمان به تمام آنچه مىآورد : از كتاب آسمانى و احكام و جانشينان وى مسلماً تبعيض در ايمان ، باطل و عين كفر است .\r\nبنابراين ايمان به كسى كه به حكم آيهء مباهله نفس رسول مىباشد ايمان به خود رسول است . پيمان ايمان به مولاى متقيان و يارى وى ، از تمام انبيا و امت‌هاى آنان گرفته شده است .\r\nمتن : وَ اصْطَفاهُ قَبْلَ أن ابتَعثَه ؛ إذِ الخلائقُ بِالغَيْبِ مَكْنُونة ، و بِسِتْرِ الأهاويلِ مصونة . . . .\r\nشرح : در اين قسمت به خلقت و مشخص شدن وجود مقدس نبوى صلى الله عليه و آله و گزينش وى به نبوت قبل از خلقت همهء مخلوقات اشاره مىفرمايد .\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nمراد از گزينش پيامبر صلى الله عليه و آله قبل از بعثت ، زمان نزديك به بعثت نيست ؛ بلكه مقصود ، زمانى است بسيار قبل از بعثت يعنى دورانى كه همهء مخلوقات در كتم عدم بودند و اين تقدم و پيشى گرفتن مانند تقدّم علت غايى كه در عالم ذهن است نيست ، زيرا چنين تقدمى مايهء امتياز نيست چه اين كه در اين تقدم همهء انسان‌ها مشترك هستند . بلكه ويژگى پيامبر صلى الله عليه و آله در تقدم خلقت آن بزرگوار و ائمهء طاهرين عليهم السلام بر ساير مخلوقات در عالم و جهان ديگر است كه در روايات از آن به « عالم أظِلَّة » « 1 » تعبير مىشود .\r\nاز روايات متواتر و زيارات معتبر ائمهء معصومين عليهم السلام استفاده مىشود و پيامبر صلى الله عليه و آله و ائمهء معصومين به حكم اين روايات قبل از خلقت همهء موجودات در چنين عالمى بوده‌اند . ثمالى مىگويد در محضر امام محمد باقر عليه السلام بودم از حضرتش سؤال شد :\r\nيابن رسول الله ! بفرماييد شما چگونه در أظلّه بوديد ؟ فرمود : نورى بوديم در فرا روى ذات اقدس الهى قبل از آفرينش مردم . هنگامى كه مردم آفريده شدند ، ما تسبيح گفتيم مردم به پيروى از ما تسبيح گفتند ؛ چون تهليل گفتيم تهليل گفتند ؛ تكبير گفتيم تكبير گفتند . . . . « 2 » در روايات زياد ديگر وارد شده كه انبيا و ائمهء اطهار عليهم السلام هدف غايى ايجاد عالم بوده‌اند ؛ اباالصلت هروى از ثامن الائمه عليه السلام نقل مىكند كه آن\r\n\r\n\r\n","description":"","footnote":"\r\n( 1 ) . يعنى عالم سايه‌ها . تشبيه به سايه فقط از جهت نداشتن بدن مادى و هيولايى و جرم مادى است نه از جهات ديگر ، زيرا سايه ادراك و شعور ندارد ، همان‌طور كه در روايت ثمالى تصريح به نور شده است . .\r\n( 2 ) . بحارالانوار ، ج 25 ، ص 24 . .\r\n","page_name":" 117 ","page_number":117},
  {"content":"\r\n\r\nحضرت از مولاى متقيان عليه السلام و آن حضرت نيز از حضرت ختمى مرتبت صلى الله عليه و آله نقل فرموده است كه نبى اكرم فرمود :\r\nيا على ! خدا مخلوقى را نيافريد كه ارجمندتر و برتر از من باشد . . . يا على ! خدا انبياى مرسل خود را بر ملائكهء مقربين برترى بخشيد و مرا بر جميع انبيا و فرستادگان برترى داد . يا على ! برترى بعد از من با تو است و پس از تو با ائمه است و ملائكه ، خدمت‌گزاران ما و دوستداران ما مىباشند . . . . اگر ما نبوديم ، خدا آدم و حوا و بهشت و جهنم و آسمان و زمين را نمىآفريد . پس چرا از ملائكه افضل نباشيم ؟ در حالى كه در شناخت پروردگار و تقديس او بر ملائكه سبقت گرفتيم ؛ چه اين كه نخستين چيزى كه خدا آفريد ارواح ما بود كه به توحيد و تمجيد و ستايش وى زبان گشوديم . سپس ملائكه را آفريد . وقتى كه آنان ارواح ما را نور واحدى يافتند مقام ما را بزرگ يافتند . ما تسبيح گفتيم تا ملائكه بدانند ما مخلوق هستيم و خدا از صفات ما منزه است . بدين سان ملائكه پس از تسبيح ما تسبيح گفتند . « 1 » از مجموع اين دو روايت و روايات ديگر به ضميمهء دليل عقلى ، معلوم مىشود كه امامت ، ادامه و مكمل همان رسالت است . از اين‌رو مىتوان دريافت كه حجت‌هاى بالغهء الهى همه بايد از طرف خدا معين و مشخص گردند و به هيچ وجه انتخاب و رأى مردم نمىتواند چنين رهبرى را تعيين نمايد .\r\n\r\n\r\n","description":"","footnote":"\r\n( 1 ) . عيون اخبار الرضا عليه السلام ، ج 1 ، ص 262 . .\r\n","page_name":" 118 ","page_number":118},
  {"content":"\r\n\r\n\r\nسرّ خاتميت\r\nمتن : ابتَعَثه اللهُ إتماماً لأمرِه ، و عزيمةً على إمضاءِ حكمِهِ ، و إنفاذاً لِمقاديرِ حتمه .\r\nشرح : صديقهء طاهره عليها السلام در اين بخش به مسئله خاتميت اشاره مىفرمايد كه به وسيلهء بعثت پيامبر اكرم صلى الله عليه و آله به پايان رسيد . عالم بزرگوار ، مرحوم فيض قطعهء نفيسى را در اين باره از بعضى از علما نقل مىكند :\r\nبالاترين و كامل‌ترين هدف انسان نيل به سعادت قرب حضرت الهى است و اين سعادت جز با شناساندن انبيا ممكن نبود ؛ پس نبوت مقصود اصلى خلقت را تشكيل مىدهد . مراد از نبوت سير كمالى و نهايى نبوت است نه آغاز آن ؛ زيرا نبوت هم‌چون پديده‌هاى ديگر مشمول نعمت الهى است كه به تدريج به كمال خود مىرسد . مانند بناى يك ساختمان كه به تدريج تمام مىشود . بدين سان اصل نبوت از آدم پىريزى شد و به تدريج رشد نمود تا به وسيلهء حضرت محمد صلى الله عليه و آله به كمال خود رسيد . اين كه مىگوييم نبوت هدف اصلى خلقت را تشكيل مىدهد ، مراد سير نهايى و تكامل نبوت است و آغاز نبوت هم وسيله‌اى است براى رسيدن به تكامل ، مانند پىريزى بنا و ديوار كشى كه وسيله‌اى است براى نيل به صورت خانه كه صورت كاملى است . از اين‌رو حضرت محمد صلى الله عليه و آله خاتم النبيين است ؛ چه اين كه بالاتر از كمال ، نقطه عروجى نيست و ديگر نقصان است ، مانند زياد شدن انگشت بر انگشتان پنج‌گانهء دست . اين روايت به\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nهمين نكته اشاره مىفرمايد : مَثَل نبوت مانند خانه‌اى است در حال بنا كه از آن جز نهادن يك آجر باقى نمانده و من همان آجر آخرى هستم . بدين جهت حضرت محمد صلى الله عليه و آله خاتم النبيين است ؛ چه اين كه به وسيلهء او نبوت به كمال نهايى خود رسيد . و علت غايى هم - همان طورى كه گفته‌اند - در انديشهء اوّل و در وجود آخر است‌و فرمودهء پيامبر صلى الله عليه و آله كه : كنتُ نبيّاً و آدمُ بَيْنَ الماءِ و الطِّين ؛ من پيامبر بودم وقتى كه آدم در بين آب و گل بود ؛ نيز اشاره به مطالب گذشته است كه در تقدير الهى ، او قبل از تمام شدن خلقت آدم عليه السلام پيامبر بود ؛ زيرا خلقت آدم به وقوع نپيوست مگر اين كه به تدريج از ذريه او صاف شده و به كمال صافى برسد . بدين سان روح قدسى محمدى صلى الله عليه و آله پديد گشت . « 1 » انتخاب و برگزيدگى و حتى اسم رسول گرامى صلى الله عليه و آله قبل از آن‌كه به صورت مادى درآيد ، در زمان قبل از بعثت نبود بلكه داستان بالاتر از اين خيال‌هاست كه مسئله به آسانى در مدت محدودى درست شده باشد بلكه هنگامى اين منصب آسمانى ، به ذات مقدس نبوى عطا شد كه همهء موجودات در بستر غيب مستور بودند .\r\n بودم آن روز من از طايفهء دردكشان * كه نه از تاك نشان بود نه از تاك‌نشان \r\nبعثت پيامبر خاتم صلى الله عليه و آله رويداد بىسابقه‌اى نيست ؛ امتداد همان رشتهء\r\n\r\n\r\n","description":"","footnote":"\r\n( 1 ) . علم اليقين ، ص 105 . .\r\n","page_name":" 120 ","page_number":120},
  {"content":"\r\n\r\nخلافت الهى روى زمين است كه مىبايست سير خود را تمام نموده و به سير نهايى خود برسد . همين سير در ادامهء نبوت ، امامت و وصايت نيز جارى است كه از حضرت على عليه السلام آغاز و در حضرت مهدى - عجل الله فرجه - خاتمه مىپذيرد .\r\nاين امانت الهى و بار سنگين امامت و رهبرى را افرادى مىتوانند بر دوش كشند كه شايستگى آنان قبل از خلقت موجودات قلم زده شده و نامزد اين منصب خطير شده باشند و اين چنين افرادى مىتوانند بار اين امانت سنگين الهى را تحمل كنند . اگر فردى با نيرنگ‌بازى بر چنين مقامى برآيد ، غرض و حكمت خلقت را نقض كرده است .\r\n\r\nاوضاع جهان در دوران بعثت\r\nمتن : فَرأَى الأُممَ فِرقاً في أَديانِها عُكَّفاً على نيرانِها عابدةً لأوثانِها مُنكِرةً لله مع عرفانِها .\r\nشرح : در اين بخش به رسالت جهانى پيامبر اشاره مىفرمايد . در ميان انبيا ، نوح عليه السلام نيز رسالت جهانى داشته ولى يكى از ويژگىهاى پيامبر اكرم صلى الله عليه و آله اين است كه بر همهء جهانيان تا روز قيامت مبعوث شده است . « 1 »\r\n\r\n\r\n","description":"","footnote":"\r\n( 1 ) . فيض در علم اليقين ، ص 94 ، مىفرمايد :\r\n. . . بعثت انبيا دوگونه بوده است بعضى جهانى بوده و بعضى خصوصى ؛ مانند نوح عليه السلام كه رسالت جهانى داشته ولى هود فقط به قوم عاد مبعوث بود . . . خداى عزّوجلّ محمد صلى الله عليه و آله رابر همگان يعنى جن و انس مبعوث فرمود . او خاتم پيامبران است و پس از او دوازده نفر اوصياى پيامبر مىباشند . .\r\n","page_name":" 121 ","page_number":121},
  {"content":"\r\n\r\nپيامبر صلى الله عليه و آله اين پيام جهانى را با در افتادن با آيين‌هاى پوسيده آغاز كرد و به اصلاح جهانيان پرداخت . اينك وظيفهء بسيار سنگينى را به دوش مىكشد و بايد با امت‌ها كه عقيده‌هاى گوناگونى دارند درافتد و آنها را با حكمت و موعظه به آيين الهى دعوت نمايد . در درون جزيرة العرب با مشركان و در بيرون از مرزهاى جزيرة العرب با مردم آن روز ايران و ملت‌هاى ديگر به مبارزه پردازد ؛ نه فقط مجوس و ديگر بت‌پرستان بلكه همهء ملت‌هايى را كه قانون وجدان فطرى خود را زير پا گذاشته و از راه راست به انحراف كشيده شده‌اند اصلاح كند .\r\nاديان الهى مانند اهل كتاب ، اهل توحيد بوده‌اند ؛ ولى در اثر انحرافات زياد در زمرهء مشركان قرار مىگيرند . مولاى متقيان عليه السلام از عصر بعثت چنين ياد مىكند :\r\nمردم آن روز ملت‌هاى پراكنده‌اى بودند با هدف‌هاى گوناگون و دسته‌هاى مختلف‌و خدا را به خلق تشبيه مىكردند و در نام او كج روى داشتند و براى او شريك قرار مىدادند . خدا با رسولش مردم را از گم راهى نجات بخشيد و با منزلت وى از نادانى رهايىداد . « 1 »\r\n\r\nسرّ تعبير « عكّفاً على نيرانها »\r\nمراد در اين‌جا پرستش آتش نيست بلكه مراد بزرگ داشت و تقديس\r\n\r\n\r\n","description":"","footnote":"\r\n( 1 ) . نهج البلاغه ، ص 32 . .\r\n","page_name":" 122 ","page_number":122},
  {"content":"\r\n\r\nآتش است . معروف است كه مجوس آتش‌پرست مىباشند ؛ ولى حقيقت اين‌طور نيست ؛ چه اين كه در فقه اسلام از آنان به عنوان اهل كتاب ياد شده و تحقيقات دقيق تاريخى روشن مىسازد كه اصل آن دين ، الهى بوده و به مرور زمان دست‌خوش تحريف شده ، و گرنه در اصل آيين زردشت چنين دستورى نيست . بلكه به شهادت تاريخ ، زردشت موحد بوده و به معاد اعتقاد داشته است . اگر چه در آيين قبل از زردشت ، آتش از جملهء خدايان بوده نه اين كه آيين زردشت آتش‌پرستى است . شايد اهرمن را در عوض آهورامزدا قرار دادن هم از تحريفات بعد از پيامبر مجوسيت بوده است .\r\nخلاصه ، از روايات معتبر در خصوص مجوس و تحقيقات دانشمندان ملل و نحل استفاده مىشود ، آيين زردشتى را آتش‌پرستى دانستن ، اشتباه تاريخى است ؛ بلكه ايرانيان ، معتكف و ملازم آتش بوده‌اند .\r\nاز اين‌جا عظمت كلام يادگار نبوت كه فرمود : عكّفاً على نيرانها ؛ معلوم مىگردد .\r\nعابدة لأوثانِها مُنكرة لِلهِ مع عِرفانِها . گرچه به ظاهر تمام امت‌ها معتكف آتش و يا بت‌پرست بودند ولى اين‌گونه عبادت‌ها تحميل بر فطرت بوده و اصلًا با آن دم‌ساز نبوده و فقط اعتقاد به خداى يگانه است كه در صميم فطرت انسان جاى دارد و در بخش توحيد ، ذيل عبارت ضمن القلوب موصولها گفته شد كه اعتقاد به وجود مبدأ متعال با فطرت آدمى بستگى دارد ؛ چنان كه در حديث نبوى صلى الله عليه و آله آمده : ما مِنْ مولودٍ إلّاو يولَدُ على الفطرةِ .\r\nاين‌گونه تحميلات پرده‌هاى ضخيمى بر روى فطرت مىكشد . زمانى\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nنقاب‌هاى تحميلى از صفحهء فطرت برداشته مىشود كه دچار حوادث تكان‌دهنده‌اى شود و آن‌گاه است كه انسان صفا و نور فطرت را احساس مىكند .\r\nمتن : فَأنارَاللهُ بمحمد صلى الله عليه و آله ظُلَمَهَا .\r\nشرح : خداوند متعال به وسيله مجاهدت حضرت محمد صلى الله عليه و آله ظلمت‌هاى كفرو شرك و جهل را با نور برهان روشن ساخت ؛ يعنى در سايهء دلايل و براهين رسول اكرم صلى الله عليه و آله اساس تفكر عبادت شرك‌آميز و عبادت بت‌ها و كفر درهم ريخت و حقانيت اسلام ثابت شد و بطلان اديان ديگر روشن گشت و مقصود از روشن شدن ، روشنايى به وسيلهء دليل و برهان است نه از بين رفتن اديان باطل .\r\nيكى از مهم‌ترين امتيازات دعوت حجت‌هاى الهى همراه بودن آن با دلايل فطرى و عقلى است . برهان‌ها در عين سادگى چنان قاطع است كه موجب بهت منكر مىشود و عدم تسليم در مقابل آن جز عناد و لجاج انگيزهء ديگرى ندارد . خداى متعال پس از نقل گفت‌وگوى ابراهيم عليه السلام با ستاره‌پرستان مىفرمايد :\r\n« وَتِلْكَ حُجَّتُنا آتَيْناها إِبْراهِيمَ عَلى قَوْمِهِ نَرْفَعُ دَرَجاتٍ مَنْ نَشآءُ إِنَّ رَبَّكَ حَكِيمٌ عَلِيمٌ » ؛ « 1 »\r\nآن استدلال حجت ماست كه به ابراهيم داديم تا با قوم خويش\r\n\r\n\r\n","description":"","footnote":"\r\n( 1 ) . انعام ، آيهء 83 . .\r\n","page_name":" 124 ","page_number":124},
  {"content":"\r\n\r\nاستدلال و احتجاج كند . اين‌گونه استدلالى بلندپايگى است و ما آن‌كه را بخواهيم رفعت مىبخشيم ؛ چه اين كه پروردگار تو حكيم و بسيار داناست .\r\n\r\nتأمين آرامش در مكتب انبيا\r\nمتن : كَشَفَ عن القلوبِ بُهَمَها ، و جَلى عنِ الأبصارِ غُمَمَها ، و قامَ في الناسِ بالهدايةِ ، و أَنقَذَهم مِن الغِوايةِ ، و بَصّرهُم منَ العِمايةِ ، وَ هَداهمْ إِلَى الدّينِ القَويمِ ، و دَعاهُم إلى الصراطِ المستقيمِ .\r\nشرح : در اين عبارت به يكى ديگر از امتيازات بارز مكتب وحى نسبت به ديگر مكتب‌ها اشاره مىشود كه در مكتب وحى هيچ‌گونه ابهام و سردرگمى نيست . بدون تضييع و اهمال و بر اساس نياز انسان ، به تمام ابعاد وجود و همهء غرايز و عواطف او توجه شده و براى رسيدن به هدفِ نهايى خلقت انسان ، برنامهء منظم و منسجمى پيش بينى شده و سرانجام با قاطعيت تضمين مىشود كه اگر انسان‌ها در زندگى خود از برنامهء الهى پيروى نمايند هيچ‌گونه بيم و اندوهى نمىتواند به آنها راه يابد و تا ابد قرين سعادت خواهند بود .\r\n« فَمَنْ تَبِعَ هُداىَ فَلا خَوْفٌ عَلَيْهِمْ وَلا هُمْ يَحْزَنُونَ » ؛ « 1 » كسانى كه از هدايت من پيروى كنند بيم و اندوهى بر آنان نخواهد بود . و عاقبت رهسپار جايگاه حقيقى در پيش‌گاه سلطان مُلكِ وجود خواهند شد : « فِى مَقْعَدِ صِدْقٍ عِنْدَ مَلِيكٍ\r\n\r\n\r\n","description":"","footnote":"\r\n( 1 ) . بقره ، آيهء 38 . .\r\n","page_name":" 125 ","page_number":125},
  {"content":"\r\n\r\nمُقْتَدِرٍ » . « 1 » انسان كه از موهبت تعقل و عاقبت‌انديشى برخوردار است ، همواره در طول زندگى ، فكرى ، در صميم دل ، او را مىآزارد و آن خطرى است كه از دعوت انبياى الهى در طول تاريخ بشر به عمل آمده است .\r\nمسلماً انسان عاقل هرگز نمىتواند در برابر اين تهديد و بيم ( انذار ) بىتفاوت باشد و چاره‌اى جز انتخاب يكى از دو راه ندارد : احتمال خطر را به كلى از ذهن خود بر طرف سازد و يقين حاصل كند كه در وراى اين پرده خبرى نيست و - العياذ باالله - همهء انبيا در طول تاريخ به دروغ خبر داده‌اند ! ! . احتمال دوم اين كه خطر بر طرف نشده ( كه نمىشود ) . به حكم عقل در اين جا انسان بايد تأمينى پيدا كند كه اگر گفتهء انبيا صحيح بود گرفتار عواقب آن نشود .\r\nاما با مطالعهء تاريخ انبيا چاره‌جويى اوّل و خطر را به كلى ناديده گرفتن امكان ندارد ؛ چه اين كه تاريخ ، شخصيت اين مردان را مردمانى راست‌گو ، راست‌كردار ، داراى صميميت و دل آگاهى و شجاع و با استقامت معرفى مىكند كه به سان كوه در برابر صف‌هاى فشرده دشمنانشان پايدارى نمودند و با تكيه بر ذات مقدس احديت اندك بيم و هراسى به خود راه نمىدادند . « 2 » كدام عقل سليم و وجدان سالمى است كه بتواند آنان را\r\n\r\n\r\n","description":"","footnote":"\r\n( 1 ) . قمر ، آيهء 55 . .\r\n( 2 ) . قرآن كريم از نوح نقل مىكند « يا قَوْمِ إِن كانَ كَبُرَ عَلَيْكُمْ مَقامِى وَتَذكِيرِى بِآياتِ اللَّهِ فَعَلى اللَّه‌ِتَوَكَّلْتُ فَأَجْمِعُوا أَمْرَكُمْ وَشُرَكاءَكُمْ ثُمَّ لا يَكُنْ أَمْرُكُمْ عَلَيْكُمْ غُمَّةً ثُمَّ اقْضُوا إِلَىَّ وَلا تُنْظِرُونَ » اى مردم ! اگر منزلت و موعظهء من بر شما گران مىآيد پس من بر خدا توكل كردم و از هيچ كس بيمى ندارم . برويد عزمتان را با خدايانتان جزم نموده و از شك و حيرت بيرون آمده سپس هر تصميمى دربارهء من داريد عملى نموده و مهلت ندهيد ( يونس ، آيهء 71 ) . يا مولاى متقيان مىفرمايد : و اللهِ لولَقيتهُم و هُم طلاعُ الأرضِ ما باليتُ و لااستَوحَشتُ ؛ به خدا سوگند ! اگر من با طرفداران معاويه برخورد كنم و آنها روى زمين را از جمعيت خود پر كرده باشند ، هرگز بيم و وحشتى نخواهم داشت . .\r\n","page_name":" 126 ","page_number":126},
  {"content":"\r\n\r\nتكذيب كند و آن‌گاه دلش به اين تكذيب آرامش يابد ؟\r\nقرآن از قول پيامبران ديگر نيز اين چنين نقل مىكند . بدين ترتيب اگر خبرى نبود و گفته‌هاى آنان بر خلاف واقع بود هرگز خودشان آن‌چنان بيمناك نمىبودند . بدين سان نمىتواند از راه اوّل چاره‌سازى نمود و آسوده خاطر شد . پس جز از راه دوم نمىتوان ايمنى يافت . به حكم عقل بايد تحصيل تأمين كرد . عقل حكم مىكند از همان راهى كه خطر احساس مىشود بايد از همان راه نيز جلوى خطر را گرفت ؛ زيرا فقط تأمين كسى كه خطر را پيش‌بينى نموده مىتواند از خطر رهايى بخشد .\r\n\r\nحقيقت انسان در قرآن\r\nقرآن در بيان حقايق شيوهء كلىگويى را كه موجب ابهام مىشود ، به كار نبرده بلكه در ضمن مثال با باز نمودن ابعاد و مشخصات در يك فرد ، حقيقت را بيان مىفرمايد و جهات مختلف آن را مورد توجه قرار داده و در چند مورد به مناسبتى يكى از آن جهات را شرح مىدهد . چه بسا ابتدا تصور شود كه داستان‌هاى قرآن تكرارى است ولى با دقت و تعمق معلوم مىشود كه قرآن كريم در هر مورد ، يكى از آن جهات مختلف را مورد بررسى قرار داده است .\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nاينك ما همانند قرآن كريم براى توضيح و كشف ابهامِ « بُهَم » كه بانوى عصمت و طهارت عليها السلام بر آن تكيه مىكند ، به شرح حقيقت انسان پرداخته و ابعادى را كه قرآن كريم به وسيلهء حضرت آدم عليه السلام در فرزندان آن حضرت نشان مىدهد مورد توجه قرار مىدهيم .\r\nقرآن مرتبهء آدمى را برتر از همهء موجودات معرفى مىكند . به تصريح قرآن آدمى از دو بعد متضاد تركيب يافته : اوّل بُعد « حَماٍ مَسْنُونٍ » ( گل تيره رنگ متعفن ) .\r\nدوم ، بُعد « وَنَفَخْتُ فِيهِ مِنْ رُوحِى » ( از روح خود در او دميدم ) . خلقت آدمى از تركيب اين دو بعد متضاد تشكيل يافته و بايد هر دو بعد در حوزهء وجودى انسان اشباع شود به‌گونه‌اى كه هيچ كدام از آن دو بر ديگرى چيره نگردد . اصولًا كمال انسان در آميزش اين دو بعد است و اگر يكى از آن دو با نسبت خاص از بين برود ديگر آن حقيقت وجود نخواهد داشت .\r\nهماهنگى در اشباع اين دو عنصر به قدرى براى استوارى آدم دقيق و ظريف و مهم است كه فقط دست قدرت آفريدگارى كه او را آفريده مىتواند برنامه‌اى طرح كند كه هر دو بُعد بدون غلبه يكى از دو بعد ، اشباع شده و حقيقت آدمى پايدار بماند . « وَكَذ لِكَ جَعَلْناكُمْ أُمَّةً وَسَطاً » ؛ « 1 » بدين‌سان ما شما را امت وسط قرار داديم .\r\nوجود هر دو قوهء فجور و تقوا در تسويه و خلقت موزون لازم است .\r\nهمين دو حال منشأ ارتباط دو عامل خارجى ، شيطان و مَلك ، با انسان\r\n\r\n\r\n","description":"","footnote":"\r\n( 1 ) . بقره ، آيهء 43 . .\r\n","page_name":" 128 ","page_number":128},
  {"content":"\r\n\r\nمىشود . اين دو قوه پيوسته در تنازع هستند ؛ قوهء فجور انسان را از انقياد به تقوا باز مىدارد . اما همين فجور مقدمهء خير و تكامل وى مىگردد ؛ زيرا همين جهت تضاد منشأ نيرو گرفتن عقل مىشود و كشش به اين جهان مادى عقل را وا مىدارد كه شگفتىهاى خلقت را روشن سازد و گرنه عقلى كه از عالم ملكوت است ، كجا مىتواند در عالم طبيعت و ماده ، اسما و حقايق را روشن سازد ؟ روايتى از امام عليه السلام نشان‌دهندهء لزوم دو بعد در كمال انسان است . سلّام بن مستنير به امام صادق عليه السلام گفت : يابن رسول الله ! هرگاه ما به شرف حضور مجلس شما مىرسيم و سخنان گيراى شما را مىشنويم كاملًا از علاقه و پيوند به دنيا و مال و اولاد دل مىكنيم . اما وقتى كه به خانهء خود برمى گرديم و كنار همسر و فرزندان خود قرار مىگيريم باز آن حالت عادى را پيدا مىكنيم .\r\nامام عليه السلام فرمود : اگر شما در همان حالتى كه از ملاقات ما حاصل شده باقى بمانيد ، فرشتگان با شما مصافحه مىكنند و به مقام فرشتگان مىرسيد . اما خواست خدا اين نيست . اگر شما در آن حال باقى بمانيد بىشك خداوند جمعيتى را مىآفريند كه آنان مرتكب گناه شوند و طلب آمرزش نمايند تا غرض نهايى از خلقت اين نشئهء عالم ، حاصل شود . « 1 » قرآن كريم مىفرمايد : « وَما خَلَقْتُ الجِنَّ وَالإِنْسَ إِلّا لِيَعْبُدُونِ » ؛ « 2 » جن و\r\n\r\n\r\n","description":"","footnote":"\r\n( 1 ) . وافى ، ج 1 . .\r\n( 2 ) . ذاريات ، آيهء 56 . .\r\n","page_name":" 129 ","page_number":129},
  {"content":"\r\n\r\nانس را نيافريدم مگر براى اين كه آنان عبادت كنند . قرآن كريم هدف از آمدن به اين خاك تيره را عبادت ذات بارى تعالى معرفى مىنمايد . مراد ، نهايت خضوع و دل‌بستگى به معبود است كه از درك عظمت او سرچشمه مىگيرد و اين كه جن و انس دريابند كه خود و همهء موجودات جز فقر و ربط محض به معبود ، حقيقت ديگرى ندارند و او به همهء هستى احاطه دارد .\r\nغرض از آمدن انسان به اين كره خاكى آن است كه بشر در پرتو خط مشى انبيا به تكامل همهء ابعاد وجودى خويش بپردازد و دستورات خداى متعال را در همه شئون زندگى كه ضامن سعادت هر دو جهان است پياده نمايد . و از عهدهء خلافت الهى برآيد . ديگر انسان در زندگى سردرگم نيست و فرمودهء بانوى عصمت و طهارت عليها السلام كَشَفَ عن القلوبِ بُهَمَها ؛ سردرگمى را از دل‌ها برداشت ؛ اشاره به همان نكته است كه در مكتب انبيا سردرگمى نيست و مسير انسان مشخص است .\r\n\r\nحاصل عملكرد پيامبر در دوران زندگى\r\nمتن : قامَ فِي الناسِ بِالهدايةِ ، و أَنقذَهم من الغِوايةِ ، و بَصَّرهَم مِن العِماية .\r\nشرح : پس از پايان رسالت ، خداى سبحان او را به سوى خود برگرفت ؛ نه از راه دل‌تنگى و سير شدن از اين جهان ؛ بلكه به علت آن‌كه پايانِ وظيفه بود و خود با اختيار نه اجبار و ترجيح آخرت بر دنيا به سوى او رفت .\r\n« يا أَيَّتُها النَّفْسُ المُطْمَئِنَّةُ * ارْجِعِى إِلى رَبِّك راضِيَةً مَرْضِيَّةً *\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nفَادْخُلِى فِى عِبادِى * وَادْخُلِى جَنَّتِى » ؛ « 1 »\r\nاى صاحب نفس استوار [ رسالت بر دوش 
  ] ! اينك خشنود و سرافراز از انجام وظايف سنگين پيامبرى ، به سوى پروردگارت برگرد كه هم تو و هم پروردگار خشنود هستى . پس بعد از انجام رسالت در زمرهء بندگان مقرب ، به من و اصل و به بهشت جاويدان وارد شو .\r\n* * * * *\r\n\r\n\r\n","description":"","footnote":"\r\n( 1 ) . فجر ، آيات 27 - 30 . .\r\n","page_name":" 131 ","page_number":131},
  {"content":"\r\n . \r\n","description":"","footnote":"","page_name":" 132 ","page_number":132},
  {"content":"\r\n\r\n\r\nقرآن و فلسفهء احكام\r\n\r\nمتن\r\nثُمَّ الْتَفَتَتْ إلى أَهْلِ الْمَجلسِ وَ قَالَتْ : أنتُمْ - عِبادَاللّهِ نُصُبُ أمْرِهِ وَ نَهْيِهِ . وَ حَمَلَةُ دِينِهِ وَ وَحْيِهِ . وَ أُمناءُ اللَّهِ عَلى أَنْفَسِكُم ، وَ بُلَغَاؤُهُ إلى الأُمَمِ ، زَعِيمُ حَقٍّ لَهُ فيكُمْ ، وَعَهْدٍ قَدَّمَهُ إلَيكُمْ وَ بَقِيَّة اسْتَخْلَفَها عَلَيْكُمْ كِتابُ اللَّهِ النَّاطِقُ ، وَ القُرآنُ الصَّادِقُ ، وَ النّوُرُ السَّاطِعُ ، وَ الضِّياءُ اللّامِعُ ، بَيِّنَةٌ بَصائِرُهُ ، مُنكَشِفَةٌ سَرائِرُهُ ، مُتَجَلِّيَةٌ ظَواهِرُهُ ، مُغْتَبطٌ بِهِ أَشْياعُهُ ، قَائِدٌ إلى الرِّضْوانِ اتِّباعُهُ ، مُؤَدٍّ إلى النّجاةِ اسْتِماعُهُ ، بِهِ تنَالُ حُجَجُ اللَّهِ المُنوّرةُ ، وَ عَزَائِمُهُ المُفسّرةُ ، وَ مَحارِمُهُ المُحَذِّرَةُ ، وَ بيِّناتُهُ الجالِيَةُ ، وَ بَراهِينُهُ الْكَافِيَةُ ، وَ شَرائِعُهُ الْمَكْتُوبَةُ ، فَجَعَلَ الإيمانَ تَطْهِيراً لَكُمْ مِنَ الشِّركِ ، وَ الصَّلاةَ تَنْزِيهاً لَكُمْ مِنَ الْكِبْرِ ، وَ الزَّكَاةَ تَزْكِيَةً للنَّفْسِ ، وَ نِماءً فِي الرِّزْقِ ، وَالصَّيامَ تَثْبِيتاً لِلإخْلاصِ ، وَ الحَجِّ تَشْيِيداً لِلدِّينِ ، وَ الْعَدْلَ تنسِيفاً لِلْقُلُوبِ ، وَ إطاعَتَنَا نِظاماً لِلْمِلَّةِ ، وَ إمامَتَنَا أَماناً لِلْفُرقَةِ وَ الجِهادَ عِزّاً لِلإسْلامِ ، وَ الصَّبْرَ مَعُونَةً عَلى اسْتِيجابِ الأَجرِ ، وَالأمرَ بِالْمَعْرُوفِ مَصْلَحَةً لِلْعامَّةِ ، وَبِرَّ الْوالِدَيْنِ وِقَايَةً مِنَ السَّخَطِ ، وَصِلَةَ الأَرحامِ مِنْماةً لِلعُدَدِ ، وَ القِصاصَ حِقناً لِلدِّماءِ ، وَ الوَفَاءَ بِالنَّذْرِ ، تَعْريضاً لِلْمَغْفِرَةِ ، و تَوْفِيَةَ الْمَكَايِيلِ وَ المَوازِينَ تَغْيِيراً لِلْبَخْسِ وَ النَّهْيِ عَن شُربِ الخَمْرِ ، تَنْزِيهاً عَنِ\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nالرِّجْسِ ، وَاجْتِنابَ الْقَذْفِ حِجاباً عَنِ اللَّعْنَةِ ، وَ تَرْكَ الْسَّرِقَةِ إيجاباً لِلْعِفَّةِ ، وَ حَرَّمَ الْشِّركَ إخلاصاً لَهُ بِالرُّبُوبِيَّةِ ، فَاتَّقُوا اللَّهَ حَقَّ تُقَاتِهِ ، وَ لاتَمُوتُنَّ إلّاوَ أنْتُمْ مُسلِمُونَ ، وَ أطِيعُوا اللّهَ فِيما أمَرَكُمْ بِهِ و نَهاكُمْ عَنْهُ ، فَإنَّهُ إنَّما يَخْشى اللّهَ مِن عِبادِهِ العُلَماءُ .\r\n\r\nترجمه\r\nسپس به حاضران رو كرد و فرمود : شما اى بندگان خدا ! مورد خطاب امر و نهى الهى هستيد ؛ و حاملان دين و وحى خدا ؛ و امين پروردگار در اجراى احكام الهى ؛ و ابلاغ‌كنندگان آنها به امت‌ها . نگه‌دارندهء حق خدا در نزد شما و پيمانى كه به شما واگذار فرموده ؛ و جانشينى كه در ميان شما قرار داده ؛ كتاب گوياى الهى ، قرآن صادق است ؛ كه داراى نورى بلند ؛ و شعاعى روشنگر ؛ و دلايل واضح و لطايف آشكار ؛ و ظواهرى روشن است ؛ و پيروان قرآن ، همواره در مرتبه‌اى هستند كه مورد آرزوى ديگران هستند .\r\nپيروى از قرآن به بهشت رهنمون مىشود ؛ و گوش دادن به نداى قرآن موجب نجات است . به وسيله قرآن به دلايل نورانى الهى ، و واجبات خدا ، و محرماتى بايد كه از آنها اجتناب شود ؛ و آيات قدرت و عظمت روشن الهى ، و براهين آشكار ، و فضايل انسانى ، و مواردى كه اذن عطا شده ، و مقررات واجب گرديده ، مىتوان رسيد . بدينسان خداوند متعال ايمان را وسيلهء پاكى شما از شرك ، و نماز را براى دورى از كبر و نخوت ، و زكات را براى پاكى نفس و فزونى روزى ، و روزه را براى استوارى اخلاص ، و حج را براى برپايى دين قرار داد . و عدل را براى آراستن و پيوستن دل‌ها ، و اطاعت از ما را براى ايجاد نظم در ملت ، و امامت ما را براى ايمنى از تفرقه ،\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nو جهاد را مايهء عزت اسلام ، و صبر و پايدارى در برابر مشكلات را وسيلهء نيل به اجر الهى ، و امر به معروف را براى مصلحت مردم ، و نيكى به پدر و مادر را وسيلهء حفظ و حراست از خشم خدا ، و صلهء ارحام را موجب رشد خير و بركت ، و قصاص را براى حفظ خون‌ها ، و وفا به نذر را براى رسيدن به مغفرت و آمرزش الهى ، و تمام دادن كيل و وزن را براى ايجاد اعتماد و حفظ اموال از نقص و زيان قرار داد . و نهى از نوشيدن شراب را براى دورى از پليدىها ، و اجتناب از قذف را براى مصونيت از لعنت و نفرين ، و ترك دزدى و سرقت را براى ايجاد عفت و امنيت عمومى مقرر فرمود . و شرك را حرام كرد تا عبوديتش خالص گردد . پس اى مردم ! به‌طور شايسته از خدا پروا داشته باشيد و اگر چنين كرديد از دنيا نمىرويد مگر با سربلندى و اسلام واقعى ، و در آنچه امر و نهى فرموده اطاعت كنيد ؛ چه اين كه در بندگان خدا فقط دانشمندان هستند كه از مقام قدس الهى بيم دارند .\r\n\r\nتوضيح مفردات\r\nنُصُب : راغب در مفردات مىگويد : نصب به معناى برپاكردن چيزى و گذاشتن آن در حال برجستگى مانند برپا كردن نيزه و يا بنا و يا سنگ است .\r\n« نُصُب » ، جمع « نصيب » سنگى است كه اعراب ، آن را پرستش مىكرده و در كنار آن قربانىها را سر مىبريدند . به معناى بت و عَلَم نيز آمده .\r\nدر اين‌جا چون مسلمانان داراى هدف و مقصد برجسته و نمودار دستورات هستند ، آنان را هدف شاخص احكام و دستورات الهى مىنامد .\r\nحَمَلَة : غالباً مراد از « حمل » برداشتن اشيا سنگين است . در معانى هم از\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nباب تشبيه معقول به محسوس استعمال مىشود ، مثلًا در زيارت اربعين سيد الشهداء عليه السلام آمده : حَمَلَةُ الأوزَار ؛ حاملان گناهان سنگين . و يا به ملائكهء مقرب مىگويند : حَمَلَةُ العَرْشِ ؛ چون سنگينى عرش الهى بر دوش فرشتگان مقرب است . در اين خطبه نيز از باب تشبيه معقول به محسوس مسلمانان را حاملان دين و وحى - كه به راستى بسيار سنگين و پر مسئوليت است - ناميده است .\r\nامَناء : جمع « أمين » ، در مقابل خائن ، كسى است كه مراقبت و مواظبت لازم را در نگهدارى چيزى كه به او سپرده شده است ، اعمال كند .\r\nبُلغاء : جمع « بليغ » ، رسانندگان پيام يا خبر .\r\nزعيم : رئيس ، مصدر آن « زعامت » ، سرپرستى . تعهد و كفالت .\r\nعَهْد : چندين معنا دارد ؛ از جمله سفارش نمودن ، پيمان بستن ، مسئوليت در قبال تكليف . امامت نيز از مصاديق عهد است : « وَ إِذِ ابْتَلى إِبْراهِيمَ رَبُّهُ بِكَلِماتٍ فَأَتَمَّهُنَّ قالَ إِنِّى جاعِلُكَ لِلنّاسِ إِماماً قالَ وَمِنْ ذُرِّيَّتِى قالَ لا يَنالُ عَهْدِى الظّالِمِينَ » ؛ « 1 » وقتى كه پروردگار ابراهيم ، وى را به مقام آزمايش آورد ، ابراهيم همهء آنها را تمام كرد . خطاب شد : تو را امام و رهبر مردم قرار خواهيم داد . گفت :\r\nاز ذريه من چطور ؟ خدا فرمود : عهد من ( امامت ) به ستم كاران نمىرسد . در اين آيهء شريفه درخواست ابراهيم دربارهء امامت است كه خدا از آن تعبير به « عهد » مىفرمايد .\r\nاسْتِخْلاف : از « خَلف » ، پشت . در مقابل قُدّام به معناى جلو . اگر كسى بعد\r\n\r\n\r\n","description":"","footnote":"\r\n( 1 ) . بقره ، آيهء 124 . .\r\n","page_name":" 136 ","page_number":136},
  {"content":"\r\n\r\nاز كسى آمد يا چيزى را پس از خود قرار داد آن را « استخلاف » مىنامند .\r\nمصدر آن « خلافت » است .\r\nساطِع : « سَطعَ » بلند شدن نور و صبح است . « نورساطع » نور برآمده همراه با درخشندگى است .\r\nكتابُ الله : ريشهء لغت عبارت از كنار هم قرار گرفتن كلمات به وسيلهء خط است . از باب استعاره ، به الفاظِ كنار هم نيز گفته مىشود . لذا به « كلام الله » كه هنوز نوشته نشده كتاب گفته مىشود مانند « ألم ، ذلك الكتاب لاريبَ . . . » مراد ، الفاظى است كه در كنار هم قرار گرفته است .\r\nكتاب : اسم ورقى است كه در آن كلماتى نوشته شود ، چنان كه از آيهء شريفه معلوم مىشود ؛ پس كتاب الله به آنچه از كلام خدا كه در اوراق ضبط شده باشد ، گفته‌مىشود .\r\nارتباط الفاظ با روح معانى است و با معنا وزن مىشود . ازاين‌رو مىتوانيم بگوييم : به‌طور كلى كتاب آن چيزى است كه چيزى در آن نوشته شود ؛ خواه مادى باشد و يا جامد و بىشعور و يا مجرد .\r\nناطق : از « نُطق » ، سخن گوينده . به عبارت ديگر لفظى است كه با صوت ، داراى حروف و مقطع‌ها كه كاشف از مراد باشد . اين كار انسان است كه مراد خود را واضح بيان مىكند . مجازاً مىگويند : نطق الكتاب بكذا . . . ؛ نامه به‌طور واضح دلالت بر مراد دارد ، مانند كسى كه سخن مىگويد . از اين جهت صديقهء طاهره عليها السلام قرآن كريم را به ناطق توصيف فرمود : كتاب الله الناطق .\r\nقرآن : قرائت ، خواندن . چنان كه در قرآن وارد شده : « إِنَّ عَلَيْنا جَمْعَهُ\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nوَقُرْآنَهُ * فَإِذا قَرَأْناهُ فَاتَّبِعْ قُرْآنَهُ » ؛ « 1 » به عهده ماست جمع قرآن و خواندن آن هنگامى كه آن را خوانديم از آن پيروى كن . قرآن اسم كتاب خداوند است كه معجزهء پايدار رسول اكرم صلى الله عليه و آله مىباشد .\r\nصادق : راست‌گو ، در مقابل كاذب .\r\nضياء : « ضوء » بضم و فتح ، هر دو به معناى روشنايى است . « اضائه » ، روشن كردن و روشن شدن ، لازم و متعدى است . فرق ميان « ضوء » و « نور » آن است كه « ضوء » روشنايىاى است كه از خودِ جرم نورانى مىتابد . اما « نور » اعم است و به روشنايىاى كه از ديگرى گرفته شده باشد نيز گفته مىشود . يادگار نبوت عليها السلام در اين عبارت با اشاره به اين‌كه روشنگرى قرآن ، خود جوش است ، به روشنى قرآن فرمود : ضياء ؛ چون در قرآن « ضياء » آمده ولى كلمه « ضوء » نيامده است .\r\nلامع : اسم فاعل از « لَمَعان » ، روشن شدن و درخشيدن . الضياء اللامع ؛ روشنايى با درخشش . درخشندگى فوق العاده زياد را لَمَعان گويند . به مردمان تيزهوش و روشن ألمعي مىگويند .\r\nبيّنة : بيّنه به معانى متعددى استعمال شده يعنى آنچه كه امر مبهمى را روشن مىسازد ؛ خواه آن امر روشن محسوس باشد ، مانند معجزه و يا عقلى باشد ، مانند برهان عقلى .\r\nبصائر : در قرآن مكرر آمده است : « قَدْ جاءَكُمْ بَصائِرُ مِنْ رَبِّكُمْ » ؛ « 2 » جمع\r\n\r\n\r\n","description":"","footnote":"\r\n( 1 ) . قيامت ، آيات 17 - 18 . .\r\n( 2 ) . انعام ، آيهء 104 . .\r\n","page_name":" 138 ","page_number":138},
  {"content":"\r\n\r\n« بصيرة » . بصيرت به معناى بيان و حجّتِ واضح است . بينة بصائره ؛ دليل‌هاى قرآن روشن و يا روشنگر است .\r\nمنكشفة : ظاهر و آشكار .\r\nسرائر : جمع « سَريره » ، راز ، آنچه پنهان كنند .\r\nمنكشفة سرائره : رازهاى قرآن ظاهر و آشكار است . مراد ، آشكار بودن نزد اهلش مىباشد . و گرنه سرّ و راز نمىشد و آشكار و علنى مىگشت .\r\nبُرهان : مكرراً در قرآن به معناى حجت و دليل روشن و استوار همراه با يك نحو نور و تجسم است . چنان چه مىفرمايد : « يا أَيُّها النّاسُ قَدْ جاءَكُمْ بُرْهانٌ مِنْ رَبِّكُمْ » ؛ « 1 » اى مردم ! به راستى از ناحيه پروردگار دليل روشن براى شما آمده است .\r\nدلايل قرآن داراى دو ويژگى است :\r\nالف ) مانند تابلوى نقاشى ، همراه با تجسم است .\r\nب ) روشن و استوار و بازدارنده از انحرافِ به سوى دليل‌هاى ناتمام ديگر است ؛ متجلّية : مؤنث « متجلّي » ، چيز نمودار و روشن . « وَالنَّهارِ إِذا تَجَلّى » ؛ « 2 » سوگند به روز وقتى كه روشن مىشود .\r\nظواهر : جمع « ظاهرة » ، آشكار . مردم هر زبانى بر حسب قواعد لغت و صرف و نحو آن ، از هر جمله و عبارتى ، معنايى را مىفهمند كه آن را « ظاهر » مىنامند ؛ مىفرمايد : ظواهر قرآن تجلى دارد و مىتوان به آن تمسك و استدلال نمود . سخن اخبارىها كه مىگويند : همهء قرآن مجمل\r\n\r\n\r\n","description":"","footnote":"\r\n( 1 ) . نساء ، آيهء 17 . .\r\n( 2 ) . ليل ، آيهء 2 . .\r\n","page_name":" 139 ","page_number":139},
  {"content":"\r\n\r\nاست و بايد تمامى آن با تفسير معصوم باشد ، صحيح نيست .\r\nمُغتبَط : مصدر آن « اغتباط » ، آرزو بردن به حال كسى بدون آن‌كه زوال آن را از وى بخواهد است ؛ در مقابل حسد كه زوال آن را آرزو مىكند .\r\nأشياعه : جمع « شيعه » ، گروه‌ها و قوميت‌هاى مختلف كه در اعتقاد به قرآن متحدند .\r\nبه تصريح اهل لغت ، اطلاق « شيعه » بر يك نفر و دو نفر و جمع و مذكر و مؤنث صحيح است . در اين آيه در مفرد استعمال شده است : « هذا مِنْ شِيعَتِهِ وَهذا مِنْ عَدُوِّهِ » ؛ « 1 » در جمع مانند روايت : نحنُ العلماءُ و شيعتُنا المتعلّمون .\r\nشيعه به فرقه‌اى گفته مىشود كه در محور عقيده واعتقادى گرد هم آيند و در تقويت آن به همديگر كمك كنند . اشياع مانند « شيع » جمع « شيعه » است . گاهى چند گروه با اين كه اختلافاتى دارند ، در برابر مسأله‌اى اختلاف را كنار گذاشته و متحد در برابر آن صف‌آرايى مىنمايند . كفر با وجود انواع مختلف چون در مقابل ايمان قرار مىگيرد يك ملت محسوب مىشود . و اين صف‌آرايى همواره در طول تاريخ ادامه داشته است ؛ يعنى منكران انبيا با وجود اختلافات ، خود عليه انبيا صف‌آرايى نموده‌اند .\r\nرضوان : رضا و خشنودى بسيار .\r\nقائد : اسم فاعل از مصدر « مَقادَة و قيادة » ، كشيدن چهارپايان و غير آن .\r\nقائد : كشنده از فرار ، جمع آن « قَادة » و « قُوّاد » در برابر « سَوق » به معناى\r\n\r\n\r\n","description":"","footnote":"\r\n( 1 ) . همان ، آيهء 15 . .\r\n","page_name":" 140 ","page_number":140},
  {"content":"\r\n\r\nراندن از عقب .\r\nمؤدٍّ : اسم فاعل از « أدي » ايصال ، رساندن .\r\nنجاة : رستن .\r\nتِبيان : مصدر از « بان الأمر » ، روشنگر .\r\nحجج : جمع « حجت » ، دليل و برهانِ همراه با غلبه .\r\nمحارم : جمع « محرم » به معناى حرام است . ماده « حَرَمَ » و مشتقاتش همه به معناى منع است . محروم يعنى ممنوع .\r\nمحذّرة : تحذير شده ، از « تحذير » به معناى ترسانيدن و پرهيز نمودن از چيزى با ترس .\r\nمحارمه المحذّرة : آنچه در قرآن كريم به منع تشريعى از ارتكاب آن تحذير شده .\r\nفضائله المندوبة : احسان‌ها و نيكىهاى غير واجب كه در شرع به آن‌ها دعوت شده است ؛ مانند نماز شب و نوافل مستحب و استغفار در سحرگاهان . به مستحب نيز « مندوب » گفته مىشود ؛ چون در شرع به آن دعوت شده است .\r\nرخصه‌الموهوبة : رُخَص جمع « رخصت » مانند « غرفه » و « غُرَف » ، آسانى و گشايش در كار . « موهوبة » يعنى بخشيده شده ، اعمالى كه خدا آسان گرفته و آنها را به مردم بخشيده و عنايت فرموده است .\r\nشرايع : جمع « شريعت » ، اصل آن يعنى محل ورود به آب و راه روشن .\r\nراغب مىگويد : « شرع » مصدر است و اسم شده براى راه پيدا و گشاده و به آن شرع و شريعت گفته شده و سپس با استعاره و مجاز به طريقهء الهيه هم\r\n\r\n","description":"","footnote":"","page_name":" 141 ","page_number":141},
  {"content":"\r\n\r\n« شرع » مىگويند .\r\nمكتوبة : كنايه از حتمى بودن آن شريعت‌ها .\r\nتزكية : پاكيزه كردن ، ستودن خود ، نسبت بىگناهى به خود دادن .\r\nتنسيق : نظم و ترتيب دادن .\r\nسُخْط : يا سَخَط ، خشم گرفته ، در مقابل رضا به معناى خشنودى .\r\nمِنماة : صيغه مبالغه از « نمو » مانند مِفصال ، بسيار وسيلهء رشد و نمو .\r\nحِقن : نگهدارى و باز داشتن خون از ريختن .\r\nمكاييل : جمع « مِكيال » ، پيمانه‌ها .\r\nموازين : جمع « ميزان » ، سنجش .\r\nبخس : به معناى نقص و كم دادن . « وَشَرَوْهُ بِثَمَنٍ بَخْسٍ » ؛ « 1 » يوسف عليه السلام را به قيمت نازل و اندك فروختند .\r\nقذف : انداختن شىء . قرآن كريم مىفرمايد : « وَقَذَفَ فِى قُلُوبِهِمُ الرُّعْبَ » ؛ « 2 » در قلب آنان رعب انداخت . در اصطلاح شرع : نسبت دادن زنا و لواط به مسلمان .\r\n* * * \r\nعبوديت ، بالاترين كمال\r\nمتن : أنتم عبادُ اللّه . . . .\r\nشرح : صديقهء طاهره عليها السلام مسلمانان را از خطرى كه از نزديك و داخل ،\r\n\r\n\r\n","description":"","footnote":"\r\n( 1 ) . يوسف ، آيهء 20 . .\r\n( 2 ) . حشر ، آيهء 2 . .\r\n","page_name":" 142 ","page_number":142},
  {"content":"\r\n\r\nآنان را تهديد مىكند ، هشدار مىدهد كه با غروب آفتاب نبوت شب‌پره‌ها به ميدان‌دارى پرداخته‌اند . زمينهء رشد و آگاهى مردم در تصور عقلى ، به چند چيز بستگى دارد :\r\nالف ) لياقت و عرضهء كار .\r\nب ) وسيلهء كار ( اين دو مقدمه خارج از اختيار است ) .\r\nج ) استفادهء صحيح از وسيله ( اين مقدمه در اختيار انسان است ) .\r\nانسان‌ها مىتوانند با داشتن تمام اين زمينه‌ها به تمام هدف‌ها دست يابند . يادگار نبوت عليها السلام در اين بخش به وجود اين زمينه‌ها در ميان جامعهء اسلامى اشاره مىفرمايد :\r\nالف ) اثبات لياقت مسلمانان و ايجاد اعتماد به نفس در آنان به پنج بيان :\r\n1 . بندگى خدا .\r\n2 . شرافت مخاطب بودن به فرمان الهى : نَصَبَ أَمرَه و نهيَه .\r\n3 . مسلمانان حاملان دين و وحى الهى هستند : حَمَلةُ دينِه .\r\n4 . مسلمانان امينان و سرپرست اجتماع خود مىباشند : أمناءُ اللّهِ على أنفسِكم .\r\n5 . مسلمانان ابلاغ كنندگان پيام الهى به امت‌ها هستند : بلغاؤُهُ إلى الأمَم .\r\nب ) داشتن وسيله و وجود پيشواى حق كه عبارت است از عهدنامهء الهى به امت اسلامى : زَعيمُ حقٍ لَه فيكُم . پس وسيلهء رشد موجود است .\r\nج ) استفادهء صحيح از وسيله ، يعنى از تبعيت و پيروى نمودن از وسيله :\r\nقائدٌ إلى الرضوانِ اتّباعه و مُؤدٍّ إلى النجاةِ استماعه . با استفاده صحيح از اين\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nوسيله ، ديگر خطرى تهديدنخواهد كرد . درتعقيب هدف‌هاىفوق‌اينك‌به شرح عبارت مذكور مىپردازيم :\r\nاين جمله خطاب به حاضران در مسجد نبوى صلى الله عليه و آله كه از اكثريت انصار و مهاجران تشكيل شده ، مىباشد . در قرآن كريم و روايات ، از افراد بشر به « عبادالله » و يا « عبادي » تعبير شده مانند :\r\n« أَنْ أَدُّوا إِلىَّ عِبادَ اللَّهِ إِنِّى لَكُمْ رَسُولٌ أَمِينٌ » « 1 » يا « قُلْ لِعِبادِىَ الَّذِينَ آمَنُوا يُقِيمُوا الصَّلوةَ » . « 2 »\r\nبندگى خدا كمال واقعى انسان است و اسلام مىخواهد جامعهء بشرى را به كمال برساند . گواه بر اين واقعيت شهادت مسلمانان در نمازهاى روزانه به عبوديت پيامبر اسلام در پيش‌گاه خداى متعال است : أشهد انَّ مُحمداً عبدُه و رسولُه . قبل از شهادت به رسالت ، شهادت به عبوديت است و اين خود بهترين دليل است كه پيامبر ، واجد بالاترين كمال يعنى عبوديت ، مىباشد و عبوديت خدا سعادت واقعى است .\r\nيادگار نبوت عليها السلام با عبارت : « اى بندگان خدا ! » به حاضران خطاب مىكند تا يادآور شود كه بندگان خدا بايد از قيد اسارت‌ها و بندگىها رهايى يافته ، و بايد شهداءُ على الناسِ و مراقبان جهانيان باشند .\r\n\r\nشرافت مخاطب بودن به خطاب الهى\r\nمتن : أنتم نُصُب أمرِهِ و نَهيِهِ . . . .\r\n\r\n\r\n","description":"","footnote":"\r\n( 1 ) . دخان ، آيهء 18 . .\r\n( 2 ) . ابراهيم ، آيهء 31 . .\r\n","page_name":" 144 ","page_number":144},
  {"content":"\r\n\r\nشرح : در اين قسمت مىفرمايد كه شما داراى منصب خطير و تشريف عظيم و طرف خطاب الهى هستيد ؛ زيرا تفاوتى ندارد كه شرافتى را با واسطه به انسان بدهد و يا بدون واسطه . يادگار نبوت اين تشريف بزرگ را گوشزد مىفرمايد كه قدر موقعيت خود را بدانيد كه شما بندگان خدا به واسطهء پيامبر ، هدف و مقصد امر و نهى و دستورات سعادت‌آفرين مىباشيد و شما حاملان امانت بزرگ دين و وحى او هستيد .\r\nچنين شرافتى به‌طور مستقيم به خود انسان‌ها مسئوليت مىدهد ؛ يعنى اى بندگان خدا ! شما هستيد كه بار مسئوليت امر و نهى الهى را بر دوش خود مىكشيد .\r\n\r\nقرآن ، بهترين وسيله\r\nمتن : زَعيمُ حقٍّ لَه فيكُم ، وَ عَهدٍ قَدَّمه إليكُم ، و بقيّة استخلَفَها عليكم ، كتابُ اللهِ الناطِقُ و النورُ الساطِعُ و الضياءُ اللّامع .\r\nشرح : در اين قسمت ، وسيله را توصيف مىفرمايد كه انسان بعد از داشتن لياقت ، با رهنمودهاى آن ، به كمال شايسته نايل مىشود و چون به كمال رسيد ، بدون ارتباط با استفاده كننده ، اثر نخواهد داشت ؛ بايد جهت ارتباط با استفاده‌كننده ، محكم باشد و به اين معنا با « فيكم » ( در دسترس شما ) و « إليكم » ( به منظور شما ) و « عليكم » ( با نظارت شما بر اوضاع ) تعبير شده است . جملهء « بقيّة استخلَفها . . . » اشاره به حديث متواتر نبوى است : إنّي تاركٌ فيكمُ الثقلَين : كتابَ اللهِ و عترَتي ؛ من دو چيز گران بها و سنگين در ميان شما باقى گذاشتم : كتاب خدا و عترتم .\r\n\r\n","description":"","footnote":"","page_name":" 145 ","page_number":145},
  {"content":"\r\n\r\n\r\nمعناى نور\r\nو النورُ الساطِعُ . . . يكى از مسائل مهم ، فهم معناى نور است كه در قرآن و احاديث و ادعيه بسيار استعمال شده است . مفسرين گفته‌اند كه مجازاً استعمال شده است . نور يعنى اعمال نيك ؛ در مقابل ظلمت كه مجازاً در مورد جهل استفاده شده است . يا مىبينيم از « ايمان » به « حيات » و از « موت » به « ضلالت » تعبير شده است .\r\nولى مىتوان با تأمل و تدبر در آيات فهميد كه حيات و نور يكى از حقايق واقعى است و مجازاً استعمال نشده است . در قرآن مىفرمايد :\r\n« أَفَمَنْ شَرَحَ اللَّهُ صَدْرَهُ لِلْإِسْلامِ فَهُوَ عَلى نُورٍ مِنْ رَبِّهِ فَوَيْلٌ لِلْقاسِيَةِ قُلُوبُهُمْ مِنْ ذِكْرِ اللَّهِ » « 1 »\r\nچگونه شما كسى را كه خدا به او سعهء صدر داده و داراى نورى از پروردگارش مىباشد با آنان‌كه دچار تنگى سينه شده و ايمان در سينه شان نفوذ نمىكند ، همسان قرار مىدهيد ؟ واى بر سخت‌دلان كه ذكر خدا را نمىپذيرند .\r\nدر صحيفهء سجاديه مىخوانيم : اللهم إنَّك أعَنتَني على خَتمِ كتابِك الّذي أَنزلتَهُ نوراً ؛ « 2 » بارالها ! تو مرا به ختم قرآنى كه به عنوان نور فرستادى كمك فرمودى . در چند آيه ، قرآن به نور توصيف شده است : « قَدْ جاءَكُمْ مِنَ اللَّهِ\r\n\r\n\r\n","description":"","footnote":"\r\n( 1 ) . زمر ، آيهء 22 . .\r\n( 2 ) . صحيفه سجاديه ، دعاى 42 . .\r\n","page_name":" 146 ","page_number":146},
  {"content":"\r\n\r\nنُورٌ وَكِتابٌ مُبِينٌ » . « 1 » در سورهء اعراف و توبه وصف و تغابن نيز آمده است .\r\nنور نتيجهء شرح صدر ، و مساوى با حيات است : « أَوَ مَنْ كانَ مَيْتاً فَأَحْيَيْناهُ وَجَعَلْنا لَهُ نُوراً » . اثر شرح صدر در ظاهر بدن « قشعريره » ، راست شدنِ مو بر اندام و آن‌گاه احساس نرمش در روح است .\r\nروح انسان به موازات هسته و بدن انسان چون از عالم « وَنَفَخْتُ فِيهِ مِنْ رُوحِى » مىباشد ، استعداد و راه‌هايى دارد كه مىتواند با انواع كمالاتِ سنخ وجودىِ خود متحد شود . در اين هنگام است كه انسان پا را از زندگى معمولى فراتر نهاده و با نور قرآن و وحى و كلمات اهل بيت عصمت و طهارت عليهم السلام كه نور است عجين شده و همهء جوارح انسان واقعاً نور خدايى پيدا مىكند .\r\nهمين راه‌ها و منفذهاى روح انسان كه نور و كمال را در خود جاى مىدهد ، انسان را با وجود مشتركات زياد با حيوان ، از حيوان جدا مىسازد و چنين كمالى قطعاً در حيوان نيست .\r\n\r\nروشنى دلايل قرآن\r\nمتن : بيّنةُ بَصائِرُه ، مُنكشفةٌ سَرائرُه ، مُتجلّيةٌ ظَواهُره ، مُغتبطٌ به أشياعُه . « 2 »\r\nشرح : مراد از بَيّنةٌ بَصائرُه اين است كه دلايل قرآن بر توحيد و نبوت و\r\n\r\n\r\n","description":"","footnote":"\r\n( 1 ) . مائده ، آيهء 15 . .\r\n( 2 ) . دراين جمله و جمله‌هاى بعد خبر بر مبتدا مقدم شده است و تقدم افادهء حصر در مبتدا مىكند . به منزلهء اين است كه هيچ دليلى به اندازهء دلايل قرآن روشن و روشن گر نيست . .\r\n","page_name":" 147 ","page_number":147},
  {"content":"\r\n\r\nقيامت روشن و واضح است ، مثلًا براى اين‌كه نشان دهد ارادهء خدا غالب است ، اين موضوع را در داستان حضرت يوسف عليه السلام مجسم مىكند : « وَاللَّهُ غالِبٌ عَلى أَمْرِهِ وَلكِنَّ أَكْثَرَ النّاسِ لا يَعْلَمُونَ » . « 1 »\r\nقرآن قبلًا با بيان حسد برادران ، مىفهماند كه هيچ كس مايل نيست مزيت و امتيازى در ديگرى نسبت به خود ببيند ، حتى برادر ؛ تا چه رسد به نزديكان ديگر . چرا كه ممكن است بقيهء افراد همان خانواده از تقدم و فضيلت يكى از افراد خاندان مسرور گردند ؛ ولى انگيزهء اين خوشحالى آن است كه از خاندان خودشان خارج نشود و گرنه اگر به برادرى گفته شود كه امتيازى را يا تو بايد ببرى يا برادرت و هر دو نمىشود ، مسلماً در اين صورت خود را ترجيح خواهد داد و اگر به برادر بدهند ناراحت مىشود . بر همين اساس يعقوب عليه السلام به يوسف عليه السلام تأكيد مىكند كه خواب خود را از برادران مخفى كند . اما با وجود اين احتياط ، برادران كه محبتِ بيشترِ پدر را نسبت به يوسف عليه السلام درك كردند و تاب تحمل چنين امتيازى را نداشتند ؛ دست به توطئه زدند و او را در چاه انداخته و زنده به گور كردند .\r\nيوسف از چاه درآمد و به عنوان برده فروخته شد و در منزل عزيز مصر اقامت نمود . از طرفى برادران مىپنداشتند كه گروه متشكل و نيرومند هستند ؛ و خيالشان از ناحيهء يوسف راحت بود . تا روزى رسيد كه همهء اين مردان نيرومند در برابر يوسف ، صف كشيده و ذليلانه به وى گفتند :\r\n\r\n\r\n","description":"","footnote":"\r\n( 1 ) . يوسف ، آيهء 21 . .\r\n","page_name":" 148 ","page_number":148},
  {"content":"\r\n\r\n« ياأَيُّها العَزِيزُ مَسَّنا وَأَهْلَنا الضُّرُّ وَجِئْنا بِبِضاعَةٍ مُزْجاةٍ فَأَوْفِ لَنَا الْكَيْلَ وَتَصَدَّقْ عَلَيْنا إِنَّ اللَّهَ يَجْزِى المُتَصَدِّقِينَ » ؛ « 1 »\r\nاى ارجمند ! ما و خاندان ما دچار تنگ دستى شده ، با سرمايهء اندك به پيش‌گاه تو آمديم . پس پيمانه ما را سرشار كن و به رسم صدقه با ما رفتار كن . خدا صدقه‌دهندگان را جزا مىدهد .\r\nقرآن اين‌گونه ، تصويرى مجسم از غلبهء خداوند را ارائه مىدهد كه اراده‌اش بر هر چه تعلق گيرد غالب مىشود .\r\nمنكشفةٌ سَرائرُه ؛ باطن‌هاى قرآن ظاهر و منكشف است . ممكن است مراد از باطن قرآن ، در مقابل ظاهر ، آيه‌اى باطنى باشد و ممكن است مراد چند باطن ، يعنى معانى مخفى يك يك آيات - كه جز اهلش آنها را در نمىيابد - باشد .\r\nدر روايات رسيده ، مراد از « بطون قرآن » معناى دوم است و مراد انكشاف باطن انكشاف در نزد اهلش است كه عبارتند از اهل بيت رسول اكرم صلى الله عليه و آله .\r\nمُتجلّيةٌ ظواهرُه ؛ ظواهر قرآن متجلى است . در لغت ظاهر مقابل باطن است ؛ ولى ظاهر ، در اصطلاح علم اصول ، در مقابل نص است و اين اصطلاح از ريشهء لغوى گرفته شده است . به معنايى ظاهر مىگويند كه عرف از آن لفظ معنايى را مىفهمد ؛ هرچند احتمال معناى ديگر هم داشته باشد .\r\n\r\n\r\n","description":"","footnote":"\r\n( 1 ) . همان ، آيهء 88 . .\r\n","page_name":" 149 ","page_number":149},
  {"content":"\r\n\r\n\r\nحجيّت ظواهر قرآن\r\nبه بعضى از محدثين نسبت داده شده كه آنان ظواهر قرآن را حجت نمىدانند و مىگويند : قرآن به‌طور كلى مجمل ، و مانند حروف مقطعه نظير « المص » است كه بايد از طريق اهل بيت عليهم السلام تفسير شود .\r\nمراد از حجيت قرآن اين نيست كه آيات متشابه قرآن هم حجيت دارد ؛ زيرا متشابه در مقابل محكم است و ظواهر هم از اقسام محكمات است .\r\nبه‌طور كلى آيات متشابه از محل بحث خارج است ؛ مگر اين كه بيانى از طرف معصوم برسد . نيز مراد از حجيت ظواهر قرآن آن نيست كه بدون تفحص كامل پيرامون ناسخ و دليل مخصص و يا دليل مقيد بتوان به ظاهر قرآن عمل كرد ، مراد از حجيت ظواهر در مواردى است كه قرينه‌اى بر خلاف آن نباشد و گرنه آن ظاهر از حجيّت ساقط مىشود . چنان كه مىبينيم خود ائمه عليهم السلام به ظواهر ارجاع مىدهند ؛ زيرا فرموده‌اند كه اخبار متعارض را با قرآن بسنجيد . اگر ظواهر قرآن حجت نبود ، چرا ائمه ، ظاهر قرآن را ملاكِ ارجاع قرار مىدهند .\r\nزراره از امام عليه السلام مىپرسد : از كجاى آيه معلوم مىگردد كه مسح ، به همهء سر نيست و به قسمتى از آن است ؟ امام عليه السلام در جواب مىفرمايد : لِمَكانِ الباء ؛ به جهت وجود « با » در « برؤسِكم » در اين جا امام به زراره آموزش مىدهد كه چگونه از ظواهر قرآن استفاده نمايد . اگر ظاهر قرآن ملاك نبود ، امام عليه السلام طرز استفاده را به زراره ياد نمىداد .\r\nمُغتبطٌ به أَشياعُهُ ؛ پيروان اين كتاب بايد مورد غبطه و آرزوى ملت‌هاى\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nديگر باشند و مقام شامخى در تمام ابعاد زندگى به دست آورند تا مايهء حسرت و رشك ديگران باشند .\r\nمتن : قائدٌ إلى الرّضوانِ اتّباعُه ، مُؤدٍّ إلى النَجاةِ استماعُهُ ، به تنالُ حُجَج اللهِ المنوّرة ، و عَزائِمُه المفسّرة .\r\nشرح : قائدٌ إلى الرّضوانِ اتّباعُه ؛ تبعيت از قرآن به بهشت رهنمون است .\r\nرضوان خشنودى و پسنديدن است ؛ در مقابل ناخشنودى و خوش نداشتن كه سخط و غضب مىباشد .\r\nخشنودى پروردگار بزرگ‌ترين خشنودىها و اساس هر سعادت و نيك‌بختى است . به اين جهت هرگاه قرآن در مقام وعدهء رضا و خشنودى الهى است با طرز خاصى آن را بيان مىكند ، تا معلوم شود رسيدن به خشنودى ذات احديت بالاتر از همه نعمت‌ها و سعادت‌هاست .\r\nمُؤدٍّ الى النجاةِ استماعُهُ ؛ گوش دادن به قرآن انسان را به نجات مىرساند .\r\nخود قرآن اين مطلب را چنين توصيف مىكند :\r\n« وَنُنَزِّلُ مِنَ القُرآنِ ما هُوَ شِفاءٌ وَرَحْمَةٌ لِلْمُؤْمِنِينَ وَلايَزِيدُ الظّالِمِينَ إِلّا خَساراً » ؛ « 1 » آنچه شفا و رحمت از قرآن بود بر مؤمنين فرستاديم ؛ ولى ستمگران جز خسارت ، از قرآن سودى نخواهند برد .\r\nاگر شخص استعداد پذيرش قرآن را نداشته باشد و راه‌هاى قلب مسدود باشد ، شنيدن قرآن سودى نخواهد بخشيد . پس استماع قرآن به\r\n\r\n\r\n","description":"","footnote":"\r\n( 1 ) . اسراء ، آيهء 82 . .\r\n","page_name":" 151 ","page_number":151},
  {"content":"\r\n\r\nشرطى نجات‌بخش است كه در اثر معاصى ، كدورتى در قلب نباشد و با چنين شرطى قرآن شفا و رحمت است .\r\nبِه تُنالُ حُجَجُ اللهِ المُنَوَّرةُ ؛ به وسيله قرآن مىتوان به حجت‌هاى روشنگر الهى دست يافت . چنان روشنگرىاى كه ديگر عذرى باقى نگذارد ؛ خواه حجت‌هايى كه ذات اقدس الهى به پيامبر وحى فرموده و يا حجت‌هايى كه به پيامبران ديگر الهام فرموده ، مانند ابراهيم خليل عليه السلام كه نمونه‌هايى از آن در بخش نبوت بيان شد .\r\n\r\nقرآن و وحدت جهان\r\nوحدت جهان يكى از استدلال‌هاى روشن قرآن دربارهء هماهنگى خلقت است كه در بخش توحيد تحت عنوان سبوغ آلائه اشاره شد و اينك شرح بيشترى داده مىشود .\r\nقرآن مىفرمايد : اصل حاكم بر سراسر وجود ، اصلِ يك پارچگى و هماهنگى بين پديده‌هاست ؛ يعنى پديده‌اى بدون ارتباط با پديدهء ديگر نيست ؛ اگر چه ظاهراً بىارتباط به نظر آيد . اين اصل در اين آيه تصوير شده است :\r\n« ما تَرى فِى خَلْقِ الرَّحْمنِ مِنْ تَفاوُتٍ فَارْجِعِ البَصَرَ هَلْ تَرى مِنْ فُطُورٍ * ثُمَّ ارْجِعِ البَصَرَ كَرَّتَيْنِ يَنْقَلِبْ إِلَيْك البَصَرُ خاسِئاً وَهُوَ حَسِيرٌ » ؛ « 1 »\r\n\r\n\r\n","description":"","footnote":"\r\n( 1 ) . ملك ، آيهء 4 . .\r\n","page_name":" 152 ","page_number":152},
  {"content":"\r\n\r\nدر خلقت رحمان عدم تناسب نمىبينى . پس با دقت به جهان هستى نظر كن . آيا جدايى و از هم پاشيدگىاى در ميان آنها مىبينى ؟\r\nباز مكرر نظر كن ديده‌ات در مقابل اين عظمت ، خسته مىشود و در خود ، احساس حقارت مىكنى .\r\nبا دقت در اين آيه ، اصولى كه حاكم بر جهان خلقت است فهميده مىشود :\r\n1 . اصل وحدت كه تمام موجودات را شامل مىشود و هيچ پديده‌اى دراين عالم از ديگرى جدا نيست و اجزاى جهان چون حلقه‌هاى زنجير ، به هم مرتبط و مكمل يكديگر است .\r\n2 . نقطهء جوشش‌ها كه ذات لايتغيرى است ( در اصطلاح قرآن از آن به « صمد » يعنىميان پر ، تعبير شده ) بايد يكى باشد و گرنه خلل در نظام و ارتباط موجودات پيدا مىشود . چنان كه اعضاى پيكر انسان با وجود اختلاف و امتياز در كمال ارتباط با يكديگرند و از هم نفع مىبرند . اين خود دليلى است بر اين كه در ماوراى اين‌اعضا ، مُبدع و نيروى واحدى مانعِ از هم گسستگى اعضاى انسان است . ارتباط و عدم انشقاق در كل هستى نيز نشانگر مدبّر واحدى است كه تمام موجوات هستى را نگه داشته و اداره مىكند . اگر مدبر ديگرى بود مسلماً اثر آن ممتاز بود و قهراً اين ارتباط موجود به هم مىخورد . اين‌جاست كه خداى متعال مىفرمايد :\r\n« إِذاً لَذَهَبَ كُلُّ إِلهٍ بِما خَلَقَ وَلَعَلا بَعْضُهُمْ عَلى بَعْضٍ سُبْحانَ اللَّهِ عَمّا يَصِفُونَ » ؛ « 1 » در اين هنگام در فرض ( جدايى صنع و صنعت ) هر خدايى به سوى\r\n\r\n\r\n","description":"","footnote":"\r\n( 1 ) . مؤمنون ، آيهء 91 . .\r\n","page_name":" 153 ","page_number":153},
  {"content":"\r\n\r\nمخلوق خود مىرود و يكى بر ديگرى بزرگى مىنمايد . خدا از آنچه مىگويند منزه است .\r\n3 . وجود اين هماهنگى و به هم پيوستگى دليل بر قدرت چيره و حكمت الهى است . چنان‌كه در بدن انسان نيروى بالاترى ، تمام اعضا و جوارح انسان را اداره مىكند ، در جهان هستى نيز قدرت بالاترى اين هماهنگى را ايجاد نموده است .\r\nانسان بايد در مقابل چنين قدرت قاهرى تسليم شود . و تسليم در برابر خدا ، تسليم در مقابل فرستادگان الهى است . اين نمونه‌اى از محكم‌ترين و رساترين دلايل قرآن است كه صديقهء طاهره عليها السلام به آن اشاره مىفرمايد .\r\n\r\nمعناى عزيمت در قرآن\r\nو عزائِمُهُ المفسّرةُ . عطف به جمله حُجَجُ اللهِ المنوّرةُ است . معناى عبارت اين است كه به وسيلهء قرآن مىتوان به تفسير احكام حتمى دست يافت .\r\nعزيمت‌هاى قرآن به واجبات تفسير شده است . عزيمت در لغت عبارت است از مصمم شدن به انجام كارى و جدى شدن كار . در لغت ، تفسير به معناى كشف قِناع ( پوشش ) است . پس معناى عبارت فوق چنين مىشود : به وسيلهء قرآن مىتوان به عزائم و واجباتى كه پرده از آنها برگرفته شده رسيد .\r\nرسول اكرم صلى الله عليه و آله - در روايت متواتر - اهل بيت عليهم السلام خود را يكى از دو ثقل از هم جدانشدنى معرفى مىنمايد . پس به حكم قرآن ، احكام بايد از دو ثقل گرفته شود . بدين‌سان ، بردارندهء پرده ، اهل بيت هستند و عزائم به وسيلهء\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nخود قرآن تفسير مىشود . مثلًا ظاهر بعضى از آيات ترخيص است ؛ ولى آن آيات عزيمت به وسيلهء اهل بيت به حكم حتمى وجدى تفسير شده است .\r\nمىبينيم به وسيلهء اهل بيت از احكام عزيمتى پرده‌بردارى شده است .\r\nمتن : و محارمُهُ المُحذِّرةُ ، و بَيِّناتُهُ الجاليةُ ، و بَراهينُهُ الكافيةُ ، و فَضائِلُهُ المندوبةُ ، و رُخصَهُ المَوهوبةُ ، و شرائِعُه المكتوبةُ .\r\nشرح : محارمه المحذرة . با قرآن مىتوان به كارهاى حرامى كه موجب عذاب و سخط الهى است دست يافت . در قرآن از حرام الهى به « حدود » ( مرزها ) تعبير مىنمايد . در سورهء طلاق مىفرمايد : آنانى كه زن‌هايشان را طلاق رجعى داده‌اند آنان را از خانه‌هايشان بيرون نكنند ؛ مگر اين‌كه مرتكب گناه بزرگ بشوند . سپس مىفرمايد : « تِلْك حُدُودُ اللَّهِ وَمَنْ يَتَعَدَّ حُدُودَ اللَّهِ فَقَدْ ظَلَمَ نَفْسَهُ » ؛ آن حرمت بيرون كردن از خانه ، و دستورات ديگر در طلاق - مرزهاى الهى هستند . از آنها تجاوز ننماييد ؛ چه اين‌كه هر كس از مرزهاى الهى تجاوز نمود و به خود ستم كرده است .\r\nو بيّناتُهُ الجالِيةُ ، و براهينُهُ الكافيةُ ؛ به وسيلهء قرآن مىتوان به دلايل روشن و برهان‌هاى كافى رسيد . توصيف به « جاليه » چنان كه در علم معانى تحقيق شده از باب توصيف مسندٌ اليه ، و مفيد تأكيد است ، مثل « أمسُ الدابر » ( ديروزِ گذشته ) گرچه در مفهوم « أمس » ، « گذشته » هست ولى جهت تأكيد بيشتر توصيف به « دابر » به معناى گذشته شده است . در دو جملهء فوق نيز توصيف « بيّنات » به « جالية » ، و « براهين » به « كافية » براى تأكيد بيشتر است ؛ زيرا « بيّنة » خود ، دليل روشن است و جلا در مفهوم آن نهفته است . و در\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nجملهء « براهينُهُ الكافيةُ » ، اشاره است به اين كه در قرآن كريم ، براى هر كس به اندازهء فهم و فراخور استعدادش دليل وجود دارد كه به نمونه‌هايى از آن اشاره شد .\r\nفَضائُلُهُ المَندوبة ؛ در قرآن مىتوان به فضيلت‌هايى كه واجب نيست ولى بر آن تأكيد شده است ، رسيد .\r\nفضل ، در مقابل نقص يعنى فزونى است . در دعاى صحيفهء سجاديه است : اذْ كلُّ نِعَمِكَ ابتداءٌ ، وَ كلٌ إِحسانِكَ تَفضّلٌ ؛ بارالها ! همهء نعمت‌هاى تو ابتدايى ، و نه براى مكافات عملى است كه انجام شده ، و همهء احسان تو تفضل و افزون بر استحقاق است .\r\nدر قرآن كريم به اعمالى دعوت شده كه در حد وجوب نيستند ولى سخت بر آنها تأكيد شده ، مثلًا نماز شب يا استغفارِ سحرگاهان :\r\n« وَالمُسْتَغْفِرِينَ بِالْأَ سْحارِ » « 1 » يا « وَبِالْأَسْحارِ هُمْ يَسْتَغْفِرُونَ » ؛ « 2 » از صفات مؤمنان آن است كه در سحرگاهان از گناهان خود طلب آمرزش مىكنند .\r\nو رُخَصُهُ المَوهُوبَةُ ؛ به وسيلهء قرآن مىتوان به رخصت‌هايى كه بخشيده شده دست يافت ، مثلًا هم‌بستر شدن با همسر در شب‌هاى ماه رمضان حرام بوده ولى اين حكم بخشيده شده است . چنان كه از آيهء ذيل استفاده مىشود .\r\n« أُحِلَّ لَكُمْ لَيْلَةَ الصِّيامِ الرَّفَثُ إِلى نِسائِكُمْ . . . » ؛ « 3 »\r\n\r\n\r\n","description":"","footnote":"\r\n( 1 ) . آل عمران ، آيهء 16 . .\r\n( 2 ) . ذاريات ، آيهء 18 . .\r\n( 3 ) . بقره ، آيهء 186 . .\r\n","page_name":" 156 ","page_number":156},
  {"content":"\r\n\r\nدر شب ماه رمضان ، هم بسترى با همسرانتان بر شما حلال شد همان‌گونه كه همسرانتان هم‌چون لباس شما را از حرام باز مىدارند شما نيز مانند لباس آنان را از حرام باز مىداريد . خدا مىدانست شما دست به چنين خيانتى ( ارتكاب حرام در شب ماه رمضان ) مىزديد ؛ توبهء شما را پذيرفت و از جرم شما در گذشت . اكنون مىتوانيد مباشرت كنيد و اولاد صالحى كه خدا براى شما مقدر فرموده به دست آوريد .\r\nاز اين آيه روشن مىشود در ماه رمضان مباشرت با زن‌ها علاوه بر روز در شب هم ممنوع بوده و نيز معلوم مىشود ، بعضى از مسلمانان مرتكب اين حرام مىشدند . خداى متعال براى آسان‌گيرى ، آن حرمت را نسخ و رخصت را ارزانى فرمود .\r\nترخيص موهوب در جايى صدق مىكند كه فعل اقتضاى منع و يا ايجابِ حتمىِ مولوى داشته باشد ولى براى تسهيل برداشته شود نه اين كه در اصل فعل ترخيصى باشد . در زيارات ائمه عليهم السلام وارد شده است : استَوهِبْني مِن ربِّك وَ ربّي ؛ [ يابن رسول الله ! 
  ] بخشايش مرا كه استحقاق عقوبت دارم ، از پروردگار خودت و من بخواه [ تا عقوبت مرا به تو ببخشد 
  ] . در اين دعا نيز فعليت استحقاق ، مراد است .\r\n\r\nشريعت در اصطلاح قرآن\r\nو شرائِعهُ المَكتوبة ؛ به وسيلهء قرآن مىتوان به شرايع و احكام حتمى و غير قابل نسخ رسيد . شرايع حتمى ؛ يعنى اصول معارف الهى از قبيل\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nمعرفت ربوبى ، معرفت انبيا ، ملائكه و معاد كه تمام مكتب‌هاى وحى در اين اصول مساوى هستند و اين اصول هرگز نسخ‌بردار نيست . قرآن كريم مىفرمايد :\r\n« شَرَعَ لَكُمْ مِنَ الدِّينِ ما وَصّى بِهِ نُوحاً وَالَّذِى أَوْحَيْنا إِلَيْكَ وَما وَصَّيْنا بِهِ إِبْراهِيمَ وَمُوسى وَعِيسى أَنْ أَقِيمُوا الدِّينَ وَلا تَتَفَرَّقُوا فيه » ؛ « 1 »\r\nبراى شما از دين شريعت نهاد آنچه را كه به نوح توصيه فرموده و آنچه را كه بر تو وحى كرديم و آنچه كه به ابراهيم و موسى و عيسى وحى كرديم كه دين را بپاداريد و متفرق نشويد .\r\nيك جهت اشتراك ميان نوح عليه السلام و حضرت محمد صلى الله عليه و آله و هر مكتب آسمانى ديگر وجود دارد و آن اصول دين ( توحيد ، نبوت و معاد ) است .\r\nاين شريعت نسخ بردار نيست و همواره بايد به پا داشته شود . قرآن ، شريعت را علاوه بر اصول دين ، در مورد فروع دين نيز به كار برده است . « 2 » اصول دين ( توحيد و نبوت و معاد ) قابل اختلاف نيست و در همهء اديان ، يكى است . چنانچه مفاد آيهء اوّل نيز همين بود . پس در اصطلاح قرآن‌هم به اصول دين و هم به فروع دين ، شريعت گفته مىشود .\r\n\r\nفلسفهء احكام\r\nمتن : فَجَعَلَ الإيمانَ تَطهيراً لكُم مِن الشِّرك .\r\nشرح : در اين بخش از خطبه ، به مصالح و مفاسدِ احكام الهى اشاره\r\n\r\n\r\n","description":"","footnote":"\r\n( 1 ) . شورى ، آيهء 13 . .\r\n( 2 ) . مائده ، آيهء 48 . .\r\n","page_name":" 158 ","page_number":158},
  {"content":"\r\n\r\nمىشود . قبل از شرح عبارت فوق توضيح مقدمه‌اى ضرورى است :\r\n\r\nاحكام تابع مصالح و مفاسد واقعى است\r\nدانشمندان و متكلمان اسلامى در اين كه آيا احكام الهى ، اعم از واجبات و محرمات ، بر اساس مصالح و مفاسد موجود در آنها مقرر شده يا نه ، اختلاف دارند ، مثلًا واجب شدن نماز و حرام شدن مشروبات الكلى بنابر مصلحتى در نماز ، و مفسده‌اى در مشروب است يا نه ؟\r\nاماميه و معتزله مىگويند : احكام بىشك بر مصلحت و مفسدهء واقعى استوار است ؛ اگرچه عقل‌هاى متعارف بشرى نتواند آن مصلحت و مفسدهء واقعى را درك كند . در مقابل ، اشاعره ، مخالفت نموده و به دو دسته تقسيم شده‌اند :\r\nالف ) گروهى مىگويند : همهء احكام الهى تابع مصلحت و مفسده نيست و ذات احديت شايستگى آن مقام را دارد كه به هر چه بخواهد امر كند و از هر چه كه مشيتش به آن تعلق گرفته ، نهى نمايد .\r\nولى اين عقيده باطل است و از اينان كه حسن و قبح عقلى و اساس ادراك عقلى را انكار مىكنند ، چنين عقيده‌اى بعيد نيست . آياتى هم كه به آن استدلال نموده‌اند دلالتى بر مقصد آنان ندارد و در محل خود به‌طور كامل بحث شده است .\r\nب ) گروهى مىگويند : مصلحت يا مفسده در خود افعال خارجى نيست ؛ بلكه مصلحت و مفسده در خود امر به فعل و يا نهى است و خود فعل فاقد هرگونه مصلحت يا مفسده‌اى مىباشد . اينان به اوامر امتحانى و يا\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nاوامرى كه از راه تقيه صادر شده است مثال مىزنند ، مثلًا مىگويند : امر ابراهيم به ذبح فرزندش اسماعيل ، داراى مصلحت واقعى نبوده و گرنه برداشته نمىشد . از اين‌جا معلوم مىشود واقع ، با قطع نظر از امر ، مصلحتى ندارد . اين استدلال ، نيز صحيح نيست ؛ زيرا در امر به ابراهيم عليه السلام مصلحت در فعل است و با انجام مقدمات ، مرتبهء تسليم حضرت ابراهيم عليه السلام روشن شد و همان فعل مقدمات بود كه در جريان آن تسليم روشن مىشود ؛ نه خودِ امر با قطع نظر از انجام مقدمات .\r\nپس بنابر عقيدهء اماميه ، همهء احكام الهى تابع مصلحت و مفسده‌اى در فعل خارجى است كه در قرآن و روايات ائمه طاهرين عليهم السلام به بخشى از آن اشاره شده است . صدوق در كتاب علل الشرايع ، اكثر اين روايات را جمع آورى كرده است . در اين بخش از خطبهء صديقهء طاهره عليها السلام به علل بعضى از احكام اشاره شده است .\r\n\r\nحقيقت ايمان\r\nدر اين جملهء كوتاه ، بايد بر محور دو موضوع بحث كرد : ابتدا حقيقت ايمان ، سپس چگونگى تطهير ايمان از شرك .\r\nصدرالمتألهين قدس سره در تشريح معناى ايمان كه از غزالى اخذ نموده درتفسير خود پس از اين‌كه مانند مشهور ، ايمان را تصديق قلبى مىداند و پس از نقل اقوال علماى اسلام ، تحقيقى دارد كه خلاصهء آن چنين است :\r\nايمان و ساير مقامات دين به ترتيب در سه امر تنظيم مىشود :\r\n1 . علوم و معارف ؛\r\n\r\n","description":"","footnote":"","page_name":" 160 ","page_number":160},
  {"content":"\r\n\r\n2 . احوال و صفات ؛\r\n3 . اعمال .\r\nمعارف عبارت است از شناخت ذات و صفات و افعال ذات احديت و كتاب‌هاى آسمانى و پيامبران و معاد . احوال يعنى بريدن از تمايلات مادى از قبيل شهوت ، غضب ، كبر ، عُجب ، حُب جاه و شهرت . اعمال ، عبارت است از به‌جا آوردن نماز ، پرداخت زكات ، به‌جا آوردن حج ، روزه ، جهاد و به‌طور كلى انجام فرمان‌هاى الهى و خوددارى از آنچه كه نهى شده است .\r\nظاهربينان چنين مىپندارند كه علوم و معارف و شناخت ، مقدمهء بريدن از تمايلات مادى و آن‌هم مقدمه به جا آوردن احكام الهى است .\r\nولى مطلب درست به عكس است ؛ به اين معنا كه عمل ، موجب انقطاع از تمايلات مادى و آن‌هم موجب پيدايش و گسترش شناخت ذات اقدس الهى در انسان است ؛ زيرا شناخت خدا حالتى است كه آميخته به عدم نيست و از عوارض مادى به دور است ؛ چه اين كه موجود مادى از سر تا پا ، استعداد و هر نقطه‌اى از آن فقدان كمال ديگرى است . بنابراين هر موجودى كه از هستى ، بيشتر از مجردات برخوردار باشد ، شرافت بيشترى خواهد داشت ، مانند ملائكه و ارواح مطهره كه از عوارض مادى و فقدان كمال به‌دورند ؛ تا چه رسد به ذات اقدس الهى . اين وجودات به ترتيب به هر مقدارى كه از نواقص ماده به دورند ، به همان مقدار واجد تماميت و شرافت بيشترى هستند . از طرفى وجود كامل و اكمل مقدمهء تحصيل وجود ناقص نمىشود ، مثلًا اعمال انسان كه از سنخ حركات و انفعالات است و عايدى جز زحمت و مشقت ندارد و نيز احوال كه از سنخ اعمال مىباشد و\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nمملو از استعداد ، و فاقد فعليت است ، چگونه مىتواند ، هدفِ شناخت خدا و ملائكه و غيب كه هرگز زوالى در آنها نيست باشد ؟\r\nاز اين بيان چنين نتيجه مىگيريم كه عمل ، مقدمهء پيدايش احوال و صفات قلبى و آن نيز براى اصلاح قلب است . هدف از اصلاح قلب ، شناخت خداست كه بالاترين معارف و علوم ايمانى مىباشد .\r\nبنابر بيان ملاصدرا ، خود معارف ايمانى و شناخت خدا ، هدف است كه انسان با تهذيب ظواهر خود با اعمال و تهذيب باطن با احوال مىتواند به اين سعادت حقيقى ، و حقيقت سعادت برسد . علم به الهيات ، عبارت از ايمان به خدا و رسول و آن‌هم شناختى است كه خود ، هدف و مطلوب است نه اين كه مقدمهء مطلوب ديگرى باشد . همهء اعمال و احوال ، غير از معرفة الله مقدمهء معرفة الله مىباشد ، مثلًا صفاى قلب و طهارت آن از شوائب دنيا ، لازم است ؛ چون با ترك اشتغالات دنيوى استعداد براى نور معرفت حاصل مىشود و وقتى كه صفاى قلب حاصل شد قلب با انوار كبريايى مواجه مىگردد . پس اصلاح عمل مقدمهء اصلاح قلب و اصلاح قلب مقدمهء پيدايش نور معرفت است .\r\nاصلًا معيار مطلوب بودن طاعت در شرع اين است كه در اثر آن در قلب‌صفا و مكاشفه پديد آيد و هم‌چنين معيار معصيت و نهى از آن ، اين است كه به قلب ظلمت و تاريكى مىبخشد . پس نه اطاعت مطلوب فى نفسه است و نه معصيت فى حد نفسه نهى شده ؛ بلكه به آن جهت است كه هر دو مقدمهء انفعال و تأثر قلب مىباشد . « 1 »\r\n\r\n\r\n","description":"","footnote":"\r\n( 1 ) . تفسير صدرالمتألهين ، ص 90 - 91 . .\r\n","page_name":" 162 ","page_number":162},
  {"content":"\r\n\r\nايمان در عرف شرع عبارت است از : تصديق به آنچه كه به ضرورت از دين پيامبر ما صلى الله عليه و آله معلوم شده است و گاهى از ايمان به « اقرار » و گاهى به « تصديق » تعبير مىكنند و اين عقيده در ميان اقوال موجود مقرون به برهان است .\r\nتنها اعتراف قلبى در ايمان كفايت نمىكند و بايد با آن ، اعتراف زبانى همراه باشد . اگر ملاك ايمان فقط همان اعتراف قلبى باشد بايد پذيرفت كه فرعون ايمان داشته است . ايمان حالت اذعان و تصديق و اعتراف مقرون به يقين است .\r\n\r\nشرك‌زدا بودن ايمان\r\nخداوند متعال به جعل تكوينى و در نظام علت و معلول ايمان را شرك‌زُدا قرار داد . يادگار نبوت در اين فراز به آيهء شريفهء « ما جَعَلَ اللَّهُ لِرَجُلٍ مِنْ قَلْبَيْنِ فِى جَوْفِهِ » ؛ « 1 » خدا در درون هيچ فردى دو قلب قرار نداده است ، اشاره مىفرمايد ؛ يعنى خدا دو قلب براى شما قرار نداده كه فردى را با يكى از دو قلبتان دوست داشته و با قلب ديگرتان با وى دشمنى كنيد . هر فردى يك قلب دارد . پس حب و بغض او يكى خواهد بود . نمىشود در يك مورد حب و بغض جمع شود ؛\r\nقرآن كريم در ضمن اعلام اشتباه آنانى كه زيد بن حارثه را زيد بن محمد صلى الله عليه و آله مىناميدند يك اصل كلى را ارائه مىدهد كه خداى متعال\r\n\r\n\r\n","description":"","footnote":"\r\n( 1 ) . احزاب ، آيهء 4 . .\r\n","page_name":" 163 ","page_number":163},
  {"content":"\r\n\r\nدو قلب براى فردى در درونش نگذاشته و در يك قلب دو عقيدهء مثل هم و يا ضد هم جمع نمىشود . اگر ايمان به خدا در قلبى تحقق پيدا كرد و باتصديق به اين كه ذات الهى برتر از هر كمال است و در همهء صفات مانند علم و قدرت و حكمت و احاطه به موجودات و رأفت ، در نهايتِ كمال است ، همراه شد ، ديگر موجودات در مقابل او وجود ربطى داشته و نمودهايى به صورت « بود » خواهند بود . اگر چنين اعتقاد و تسليمى در قلب انسان پديدار شد ، لازمه‌اش آن است كه هر چه در برابر او قرار گيرد باطل و ساقط شود . اگر اعتقاد پيدا شد كه ذات الهى عين علم و احاطه است و چون آفريدگارِ غير خود مىباشد بالطبع به همهء مخلوقات احاطه كامل خواهد داشت . چنين اعتقادى شرك‌زُداست و در ابعاد زندگى انسان هر مبدئى را كه در مقابل امر الهى باشد از بين خواهد برد . ساخت چنين باورى تكويناً زمينهء شرك را از قلب انسان مىزدايد .\r\n\r\nنماز وسيله پاكى از كبر\r\nمتن : و الصلاة تَنزيهاً لكُم عَن الكبر .\r\nشرح : يادگار نبوت در اين فراز هدف از نماز را نزاهت و پاكى از كبر معرفى مىنمايد . مولاى متقيان عليه السلام در خطبهء قاصعه نه فقط غرض از نماز بلكه غرض از تمام عبادات بدنى و مالى را رهايى از كبر معرفى مىنمايد : « 1 » روى همين انگيزه ( نجات از كبر ) است كه ذات اقدس الهى بندگان\r\n\r\n\r\n","description":"","footnote":"\r\n( 1 ) . نهج البلاغه ، صبحى صالح ، ص 294 . .\r\n","page_name":" 164 ","page_number":164},
  {"content":"\r\n\r\nمؤمن خود را با نماز و زكات و تحمل روزهء ماه رمضان در روزهاى واجب ، حراست فرمود تا اين كه جسم‌شان در آرامش ، ديده‌ها فروتن ، هواى نفس خوار ، دل‌ها خاكى شده و خودبينىها زدوده شود . در نماز ، سودنِ بهترين عضو بر زمين به جهت ايجاد روحيهء تواضع و در روزه درون را تهى نگه داشته به جهت اظهار ذلت در برابر قدرت مطلقه ، مقرر فرمود . علاوه بر اين كه در زكات قسمتى از سود حاصل به بيچارگان و تهى دستان اختصاص دارد .\r\nپس اساسىترين رذائل ، كبر است كه غرض از پديدآورى همه عبادات دراسلام و بلكه در تمام اديان جلوگيرى از پيدايش آن است .\r\nريشهء تمام صفات و منشأ همه محروميت‌ها از نيل به كمال واقعى انسان ، صفت تكبر است . مراد از تكبر آن نيست كه انسان در راه رفتن و نشستن طورى رفتار نمايد كه خود را ممتاز از ديگران نشان دهد ؛ بلكه تكبر همان روح خودبينى و طغيان درونى انسان در برابر فرمان خداست .\r\nقرآن مخالفان مكتب وحى را « مستكبر » معرفى مىنمايد ، چرا كه آنان در برابر انبيا سركشى نمودند و در نتيجه خود وامتشان را به بدبختى دنيا و آخرت سوق دادند .\r\nگاهى مىبينيم خودبينى و تكبر از راه علم و دانش انسان را در كام خود مىكشد و چنين مىپندارد كه با دريافت‌هاى محدود علمى خود بر همه چيز فائق گشته و در نتيجه در مقابل انبيا صف‌آرايى مىكنند .\r\nآنچه كه موجب سقوط بشر گشته غرور به ثروت و علم و قدرت\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nخويش و روح گردن‌كشى و فقدان روح تسليم در برابر مكتب انبياست .\r\nبهترين عامل عملى كه در انسان زمينهء خضوع و فروتنى را فراهم مىكند ، نماز است و به اين فلسفه به‌طور كامل در فرمايش حضرت رضا عليه السلام تصريح شده است :\r\nبه راستى علت و فلسفهء نماز ، اعتراف به پروردگارى خداى بزرگ و توانا و نفى هرگونه همتا و با ذلت و بيچارگى و فروتنى ايستادن در پيش‌گاه او و اقرار به گناه و آمرزش از گناهان گذشته است . هم‌چنين نهادن صورت بر خاك در هر روز براى بزرگ داشت خداى بزرگ و همواره به ياد وى بودن است بدون اين كه بنده او را فراموش نموده و ناسپاسى كند و فروتنى بيشترى نمايد و براى اين است كه در رغبت وى درطلب دين و دنيا بيفزايد .\r\nعلاوه بر اين‌ها ، نماز در صبح و شام مداوت بر ذكر خداست كه انسان مولا و آفريدگار و مدبّر خود را فراموش نكند تا دچار ناسپاسى و طغيان نشود ، و در هر حال از معصيت و فساد بپرهيزد . « 1 » امام عليه السلام يكى از حكمت‌هاى نماز را « خلع الانداد » ( نفى شريك قرار دادن ) مىداند . واضح است مراد امام بت‌پرستى نيست كه در جزيرة العرب معمول بود ؛ زيرا بت‌پرستى به نحوى كه در جاهليت مرسوم بوده برچيده شده بود . بلكه مراد از قرار دادن همتا يعنى حكومتى جز حكومت الهى را\r\n\r\n\r\n","description":"","footnote":"\r\n( 1 ) . شيخ صدوق اين روايت را در علل الشرايع و من لا يحضره الفقيه به اسناد خود از محمد بن سنان از حضرت رضا عليه السلام در جواب سؤال كتبى محمد بن سنان از امام رضا عليه السلام نقل فرموده است . .\r\n","page_name":" 166 ","page_number":166},
  {"content":"\r\n\r\nپذيرفتن كه نماز چنين شركى را در انسان از بين مىبرد .\r\n\r\nزكات وسيلهء تزكيه\r\nمتن : و الزكاة تزكيةً للنفسِ و نماءً في الرزقِ .\r\nشرح : در اصطلاح قرآن زكات به هر گونه انفاقى كه در راه خدا باشد ، اعم از واجب و مستحب ، اطلاق شده است .\r\nيادگار نبوت مانند قرآن ، زكات را در رديف نماز قرار داده و آن را سبب تزكيهء نفس و رشد و فزونى روزى معرفى فرموده . اين معنا الهام از اين آيهء شريفه است : « وَسَيُجَنَّبُها الأَتْقى * الَّذِى يُؤْتى مالَهُ يَتَزَكّى » ؛ « 1 » از آتش كنار خواهد بود كسى كه مالش را در راه خدا مىدهد و با اين عمل طهارت نفس را حاصل مىكند .\r\nچرا زكات نفس را تزكيه مىكند ؟ واضح است در راستاى مبارزهء اسلام با وابستگى بيش از حد به مال خودِ انفاق فى سبيل الله تمرينى است براى تعديل غريزه محبت مال كه مبادا مال ، هدف واقع شود و ساير غرايز و عواطف عالى را تحت الشعاع قرار دهد و موجب زيان دنيا و آخرت گردد .\r\nاما اين كه زكات سبب نمو و رشد روزى انسان است ، علاوه بر تجربهء اين كه دادن زكات موجب بركت و مصون بودن از آفات مىباشد ، از عموم آيهء زير هم استفاده مىشود كه زكات از مصاديق تقوا و موجب بركت و مزيد نعمت خواهد بود : « وَلَوْ أَنَّ أَهْلَ القُرى آمَنُوا وَاتَّقَوْا لَفَتَحْنا عَلَيْهِمْ بَرَكاتٍ\r\n\r\n\r\n","description":"","footnote":"\r\n( 1 ) . ليل ، آيهء 8 . .\r\n","page_name":" 167 ","page_number":167},
  {"content":"\r\n\r\nمِنَ السَّماءِ وَالأَرضِ » ؛ « 1 » اگر امت‌ها ايمان آورده و تقوا پيشه سازند بركات زمين و آسمان را بر آنان باز مىگشاييم .\r\nچنان كه اشاره شد در قرآن كريم و اين خطبه زكات همرديف نماز قرار داده شده است ؛ چون از جمله آثار ياد خدا و فروتنى در برابر خداى متعال ، آن است كه انسان باور كند سرتاسر هستى ملك او و همهء خير فقط در قبضهء اوست ( بيدك الخير ) . همه مردم با آنچه كه دارند بندهء او و از آنِ او هستند و ذات احديت سلطان مُلك وجود و زمين ، سفرهء عام و گستردهء اوست . آنچه بشر به دست مىآورد در اثر نيرويى است كه از ناحيهء او ارزانى شده است .\r\nبا اين شرايط نمازگزار احساس مىكند سرتاسر وجودش در حيطهء قدرت او مىباشد و او نيز يكى از بندگان بىشمار خداست و آنچه در دست دارد از مال و غير آن از خالق توانا به او رسيده و او خود را مانند يك وكيل كه اجازهء تصرف در مال مالك حقيقى را دارد مىداند . پس مال از ديدگاه اسلام با تصديق به ملكيت اعتبارى و امضاى آن ، تصرف نايب و وكيل در مال ، حقيقى مىباشد و مسلمان همواره منتظر است كه مالك حقيقى چه دستورى صادر مىكند تا از آن حدود تخطى و تجاوز ننمايد .\r\nبا چنين تمرينى در درگاه ربوبى و با چنين نگرشى ، ديگر صحبت مال من ، از ميان برخاسته و مال را روزى و سهميه‌اى مىداند كه مالك حقيقى نصيب وى فرموده است . دارندهء مال گوش به فرمان است كه اين ملك عاريتى را كه چند روزى براى تأمين زندگى در معاش و معاد در اختيارش\r\n\r\n\r\n","description":"","footnote":"\r\n( 1 ) . اعراف ، آيهء 96 . .\r\n","page_name":" 168 ","page_number":168},
  {"content":"\r\n\r\nگذاشته شده ، چگونه به دست آورد و با دستور مالك حقيقى به چه مصرفى برساند و به چه ترتيبى در آن تصرف نمايد ؛ در نتيجهء تزكيهء نفس به اندازهء دستور شرع ، از بخل و حب شديد به مال رهايى يابد .\r\nخداوند متعال علاقه و پيوند انسان با مال را در محدوده‌اى قرار مىدهد كه با در نظر گرفتن آن ، اجراى قوانين مالى در كمال اعتدال و قسط در جامعه موجب تكامل خواهد شد .\r\nاز طرفى ثروت‌اندوزى از راه‌هاى نامشروع ، مانند ربا در معامله و قرض ، احتكار ، كم‌فروشى و معاملات خيانت آلود را حرام اكيد اعلام مىكند و از طرف ديگر ، بر انفاق واجب يا صدقات - چه در حيات و چه در ممات - تأكيد مىورزد ؛ انفاق‌هايى كه مىتوان با آنها و نيز با موارد وقف ، وصيت بر خيرات ، كفارات واجب و نظاير آن زندگى متوسطى را براى همهء افراد جامعه فراهم آورد و بالطبع شاهد شكاف‌هاى عميق طبقاتى نبود و ترتيبى فراهم آيد كه اقشار مختلف ، در تأمين سعادت ، تا حد ممكن ، از معارف و فضيلت‌هاى انسانى برخوردار شوند .\r\n\r\nروزه باعث تثبيت اخلاص\r\nمتن : و الصوم تثبيتاً للإخلاص .\r\nشرح : روزه در شرع مقدس‌اسلام عبارت است از پرهيز از خوردن و آشاميدن و مفطرات ديگر به قصد قربت . اخلاص نيز انجام عمل فقط براى اجراى امر خداوند متعال است .\r\nاين آيهء شريفه به اهميت و فضيلت اين عمل تصريح مىنمايد : « كُتِبَ\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nعَلَيْكُمُ الصِّيامُ كَما كُتِبَ عَلَى الَّذِينَ مِنْ قَبْلِكُمْ لَعَلَّكُمْ تَتَّقُونَ » ؛ « 1 » [ در ماه رمضان 
  ] روزه بر شما واجب شد ، چنان كه بر امت‌هاى قبل از شما واجب بوده كه به وسيله آن تقوا را تحصيل كرده و از گناهان بپرهيزيد .\r\nيعنى روزه موجب نورانيت قلب و دورى از شهوت است كه انگيزهء نافرمانى در انسان مىباشد .\r\nسؤال : راز اين كه حضرت ، روزه را تثبيت‌كنندهء اخلاص معرفى فرموده با وجود اين كه هر يك از واجبات ديگر اگر با شرايط به‌جا آورده شود موجب استحكام اخلاص است ، چيست ؟\r\nپاسخ : اين عمل از چشم مردم ، مستور است و در قبال آن توقع تمجيد و تعريف ندارند ، به خلاف عبادات ديگر عملى و قلبى در معرض ديد و اطلاع مردم است . به همين جهت اخلاص را بيشتر استوار مىنمايد .\r\n\r\nحجّ براى استوارى دين\r\nمتن : و الحجّ تَشييداً للدّين .\r\nشرح : در لغت ، حج به معناى قصد و در اصطلاح شرع عبارت از اعمال مخصوصى است كه در امكنه و مشاعر خاص انجام مىگيرد . اين عبادت از بزرگ‌ترين عبادت‌هاى دين مقدس اسلام و داراى چند بعد است : بعد فردى ، بُعد اجتماعى - سياسى و بعد فرهنگى تا در هر سال مسلمانان از نقاط مختلف جهان در محل نزول وحى گردهم آمده و كنگرهء بزرگى را\r\n\r\n\r\n","description":"","footnote":"\r\n( 1 ) . بقره ، آيهء 184 . .\r\n","page_name":" 170 ","page_number":170},
  {"content":"\r\n\r\nتشكيل داده تا از مصالح مسلمانان پاسدارى نمايند .\r\nاز بُعد فردى ، حج موجب اصلاح يعنى سبب رفع تكبر و خودبينى و پى بردن آدمى به كوچكى و ناچيزى خود و پيدايش حالت تسليم در برابر فرمان‌هاى الهى است . على عليه السلام در خطبهء قاصعه بر اين حقيقت تأكيد مىفرمايد :\r\nآيا نمىنگريد كه ذات اقدس الهى از زمان آدم ، پيشينيان را تا آيندگان با سنگ‌هايى كه نه ضرر مىتواند بزند و نه نفعى را عايد مىسازد و نه مىبيند و نه مىشنود امتحان كرد ؟ و آن‌جا را مركز قيام مردم قرار داد سپس آن را در سنگلاخ‌ترين و بىحاصل‌ترين نقطهء زمين و در تنگناى كوه‌هاى سخت و شن زار كه حركت در آن به دشوارى انجام مىگيرد و در منطقهء چشمه‌هاى سست‌جوش و آبادىهاى بىآب و علف كه چهارپايان در آن قادر به زندگى نيستند قرار داد .\r\nآن‌گاه آدم عليه السلام و فرزندان وى را فرمان داد كه آهنگ آن‌جا كنند و در اثر اين مسافرت‌ها به مركز اقتصادى و تجارى تبديل شد و هدف و مقصد مسافرت‌ها گرديد كه از صحراهاى بىآب و علف و نقاط بسيار دور و زمين‌هاى ناهموار و ميان كوه‌ها و جزاير آهنگ آن‌جا مىنمايند . تا مردم نشانه‌هاى خود را در سعى و طواف ، با ذلت به حركت درآورده و در اطراف خانه خدا تهليل « 1 » گويان با موهاى ژوليده و غبارآلود و جامه‌ها را پشت سر انداخته و موهاى اصلاح\r\n\r\n\r\n","description":"","footnote":"\r\n( 1 ) . تهليل : لااله الا اللّه گفتن . .\r\n","page_name":" 171 ","page_number":171},
  {"content":"\r\n\r\nنشده و چهره‌هاى نابسامان بچرخند . با چنين عملى خدا آزمايش سختى نمود تا در انسان شايستگى نزول رحمتش پيدا شده و نيل به بهشت جاويدان فراهم گردد . « 1 » اما در بعد سياسى و فرهنگى : هشام بن حكم از امام صادق عليه السلام فلسفه حج را سؤال مىكند و امام عليه السلام در جواب به فلسفهء اجتماعى و سياسى و فرهنگى حج اشاره مىفرمايد\r\nهشام مىگويد : از امام پرسيدم : چرا خداى متعال مردم را به حج و طواف خانه خود فرمان داد ؟\r\nفرمود : براى آن‌كه مسلمانان از شرق و غرب سرزمين اسلامى گرد هم آيند و بايكديگر طرح آشنايى بريزند و از اوضاع واحوال همديگر مطلع شده و يكديگر را يارى نمايند و با هم روابط اقتصادى و تجارى برقرار سازند و از محصولات همديگر آگاه باشند و ضمناً دارندگان وسايل نقليه سود ببرند . اگر بنا باشد كه اهل هر كشور در داد و ستد فقط به محدوده كشور خويش اكتفا نمايند و روابط اقتصادى با كشورهاى اسلامى ديگر برقرار نسازند مسلماً بنيان اقتصادى آنان متزلزل شده و از بين مىرود و شهرها در اثر انحطاط اقتصادى رو به ويرانى نهاده و سرمايه‌ها نابود مىگردد . اثر مهم فرهنگى و حياتى ديگرِ آن ، بازديد و شناخت آثار پيامبر عظيم‌الشأن اسلام صلى الله عليه و آله و يادآورى سرگذشت آن حضرت و شناخت\r\n\r\n\r\n","description":"","footnote":"\r\n( 1 ) . نهج البلاغه ، صبحى صالح ، ص 292 . .\r\n","page_name":" 172 ","page_number":172},
  {"content":"\r\n\r\nاخبار وى است تا آن آثار از خاطره‌ها فراموش نگردد . اگر در حج ارتباط مردم كشورهاى اسلامى با يكديگر صورت نگيرد و از اوضاع هم مطلع نشوند ، به كلى در غفلت مانده و مورد تاخت و تاز و هجوم ملل بزرگ قرار مىگيرند و سرانجام شهرها و سرمايه‌ها به نابودى كشيده شده و از اخبار يكديگر منقطع شده ، در تاريكى بىخبرى به سر مىبرند ، اين است علت حج . « 1 » با سيرى اجمالى در مراسم حج كه هم اكنون مسلمانان آن را به جا مىآورند مىبينيم خبرى از اين مسائل حياتى و سازنده و تحرك بخش نيست و مردم فقط به يك بُعد حج كه انجام اعمال خاص است توجه دارند . واقعاً جاى بسى تأسف است ، سالانه ميليون‌ها مسلمان در آن‌جا گردهم مىآيند ولى از اين تعاليم حيات بخش سخنى به ميان نمىآيد .\r\nجمعيت زياد است اما ميان تهى .\r\n\r\nعدالت موجب برابرى قلب‌ها\r\nمتن : و العدل تَنسيقاً لِلْقلوبِ .\r\nشرح : اين جمله و دو جملهء بعد مكمل يكديگرند و به دو ركن عظيم اختلافات جوامع بشرى اشاره دارند . ريشهء اختلاف در جامعهء انسانى بر محور دو موضوع دور مىزند :\r\nالف ) نابرابرى در توزيع ثروت و موهبت‌هاى الهى .\r\n\r\n\r\n","description":"","footnote":"\r\n( 1 ) . وسائل الشيعه ، ج 5 ، ص 9 . .\r\n","page_name":" 173 ","page_number":173},
  {"content":"\r\n\r\nب ) اختلاف در عقايد و عدم اقناع در جواب .\r\nاگر اين دو مسئلهء اساسى در جامعهء بشر حل شود جامعه يك‌پارچگى خود را حفظ نموده و رشد واقعى و تكامل خود را ادامه خواهد داد .\r\nاگر با دقت بيشتر رويدادهاى جنايى مانند سرقت ، قتل ، بىحرمتى و تجاوز به ناموس و راهزنى و بلكه ريشهء انقلاب‌هاى خونين را در تاريخ بررسى كنيم ، مىبينيم منشأ اصلى ، فقدان عدالت و وجود نابرابرىها به ويژه در مسئلهء ثروت است كه به عدهء محدودى اختصاص دارد و اكثر مردم از آن محروم مىباشند . منشأ طغيان اكثر مردم همان خواسته‌هاى درونى است كه بارها خواستهء خود را از باطن جانش اعلام نموده و فشارها را تحمل كرده و چون فريادرسى نيافته قهراً به صورت انحرافى جلوه كرده است . اكثر افراد بشر بر اساس فطرت اوّليه اگر خواسته‌ها و غرايز مادى و بدنىشان عادلانه تأمين شود اين‌طور نيست كه باز دست به جنايت و خيانت بزنند .\r\nدر هر فردى نيازهاى طبيعى ، مانند خوراك و پوشاك و مسكن و همسر موجود است . اگر اين ضرورت‌ها عادلانه از مواهب طبيعى و خدادادى برخوردار شد ، هيجان‌ها خاموش خواهد شد و گرنه به صورت عقدهء متراكم و به سان آتش زير خاكستر در آمده و در هر فردى دير يا زود بسته به توان وى - منفجر مىگردد . اگر با سياست و تدبير و توأم با شيطنت بود با استفاده از اين عقده‌ها دست به انقلاب عمومى زده و دمار از روزگار خوش‌گذران‌ها كه جز به آسايش خود و اطرافيان خود نمىانديشند در مىآورد . اين است تفسير فرمايش مولاى متقيان كه مىفرمايد : « نياز فقير او\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nرا به هيجان واندارد » .\r\nو بر همين اساس ، مولا على عليه السلام در عهد نامه به مالك اشتر تأكيد مىفرمايد : إيّاكَ و الاستئثار بما الناس فيه أسوةٌ ؛ مبادا چيزهايى را كه مردم در آن حق مساوى دارند به خود اختصاص دهى .\r\nبنا به تعبير صديقهء طاهره عليها السلام براى تنسيق قلب‌ها بايد عدل را گسترش داد تا سكون و امنيت اجتماعى تأمين شده و همهء افراد از زندگى متوسط بهره‌مند گردند . اگر مواهب طبيعى و همگانى مخصوص يك طبقه گرديد و اكثريت جامعه را قشر محروم تشكيل داد تنسيق قلب‌ها به هم خورده احساس تحقير ، محروميت و عقده‌هاى روانى پديد خواهد آمد و نارضايتى در سطح اجتماع حاصل خواهد شد و آن منشأ اصلى درگيرىها و خون‌ريزىها و انقلاب‌ها مىشود .\r\n\r\nاطاعت از امامت انگيزهء وحدت جامعه\r\nمتن : وطاعتنا نظاماً للأمّةِ و إمامتنا أَماناً من الفرقة .\r\nشرح : در اين دو فقره كه شامل يك مضمون است ، يادگار نبوت و رسالت ، نظام امت اسلامى و مصون بودن از پراكندگى را در گرو پيروى از رهبرى خودشان معرفى فرمود كه دومين اساس در حفظ وحدت اجتماع مىباشد . هر جامعه‌اى بايد قطب فكرى داشته باشد تا تمام افكار را به خود جذب و خلأ موجود از اين ناحيه را بر طرف كند . در اين صورت زمينه‌اى براى اختلاف فكر باقى نمىماند .\r\nدر اين‌جا اين سؤال مطرح مىشود كه با بودن قرآن كريم و سنت\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nرسول اكرم صلى الله عليه و آله و رهبرى فردى كه با اكثريت آرا انتخاب شده ديگر اختلافى باقى نمىماند و نظام اسلامى از پراكندگى و هرج و مرج مصون خواهد بود .\r\nپس به چه دليل نظام امت و ايمنى از تفرقه در گروه امامت و رهبرىِ اهل بيت مىباشد ؟\r\nاگر بخواهيم نظام جامعه محفوظ و از تفرقه مصون باشد بايد هماهنگى در عقايد را ايجاد نمود ؛ زيرا مهم‌ترين عامل در وحدت و نظام يك اجتماع ، وحدت فكر و عقيده در آن اجتماع است كه يك پارچگى را حفظ خواهد نمود و گرنه دير يا زود جامعه از هم خواهد پاشيد . گر چه ممكن است بر مبناى تعصبات جاهلانه ، بدون تكيه بر اساس فرهنگى ، وحدتى بر اساس قوميت و امثال آن ايجاد كرد ؛ اما آن وحدت هرگز ضامن‌حفظ بنيان اجتماعى نخواهد بود بلكه عمده و اساس در جامعه ، وحدت افكار و عقايد است و اگر چنين وحدتى در اجتماع نباشد در باطن آن‌جامعه هرج و مرج وجود خواهد داشت .\r\nهر كس در تاريخ اسلام سيرى نمايد مىبيند كه در طى قرون ، بر اثر فتوحات شايانى كه نصيب مسلمان‌ها گرديد افكار و آراى گوناگون و جديد وارد حوزه اسلام گرديد . دانشمندان اديان و مذاهب مختلف به اجتماع مسلمين روى آوردند و از طرفى چون كنترل فكرى نبود بحث‌هاى گوناگونى اطراف معارف اسلامى مطرح شد كه مسلمان‌ها مىبايد با توجه به قرآن و اصول معارف اسلام ، يا قرآن را حاكم بر آنها دانسته و همهء آن افكار را با ميزان قرآن مىسنجيدند و يا مغلوب آن افكار شده و كتاب و سنت را با آن افكار تطبيق مىدادند . البته حفظ برترى قرآن در برابر افكار\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nانحرافى به كسانى احتياج دارد كه قرآن ، آنان را معرفى نموده و به آنان ارجاع داده و آنان با احاطهء غيبى به حقايق و دارا بودن علم اسما ، اين صلاحيت و توانايى را به‌طور انحصارى دارند كه همهء افكار را در چهار چوب قرآن تفسير نموده و افكار را قانع كنند تا مجالى براى اختلاف باقى نماند .\r\nچون غير معصوم بر چنين كارى قادر نيست ، به ناچار هر كسى افكار خود را اصل قرار مىدهد و طبق خواسته و عواطف و افكار و آراى خود ، بدون توجه ، قرآن و سنت را همان‌گونه تفسير خواهد نمود .\r\nمنشأ اختلاف اين جاست ؛ هرج و مرج در عقايد به وجود مىآيد و به جهت فقدان قيّم قرآن ، گروه‌هاى مختلفى به نام اشاعره ، معتزله و . . . به وجود مىآيد و پيروان هر فرقه ، پيروان فرقهء ديگر را تكفير و لعن مىنمايد .\r\nخلاصه آن‌كه هر كس با توجه يا بدون توجه ، طرف‌دار هر عقيده و فكرى بود ، آن را اصل براى قرآن و سنت قرار مىداد و به همين وضع نيز كسانى كه خودباختهء افكار يونان و هند و يا غير آن بودند قرآن را با آن ، تعبير و تطبيق مىكردند . در اثر نبودن قيّم قرآن در متن جامعه ، در هر يك از ادوار اسلامى قرآن كريم و سنت نبوى صلى الله عليه و آله تحت تأثير افكار علمى و عقيدتى رايج آن عصر واقع مىشد . اين بلايى بود كه بر سر تفسير قرآن كريم‌آمد .\r\nمىبينيم قرآن و احاديث نبوى صلى الله عليه و آله بدون امامت نتوانستند اختلاف در عقايد و افكار را رفع نمايد . در زمان پيامبر صلى الله عليه و آله به حكم قرآن ، خود حضرت مرجع حل هر گونه اختلاف بود . پس مرجع هر گونه اختلاف كه بايد آن را\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nبا قرآن بر طرف نمود و يا منبع معارف الهى و معاد و احكام و قوانين الهى ، رسول اكرم صلى الله عليه و آله است و بايد با كسب روشنايى از وجود شريفش در قرآن تفكر و تأمل نمود . مىبينيم در عصر رسول صلى الله عليه و آله اصلًا اختلافى در عقايد پيش نيامد .\r\nمعرفى مقامى كه بتواند با الهام از غيب ، قرآن را تفسير كند ، جز از ناحيهء خود پيامبر ، از ناحيهء ديگرى ميسور نيست ؛ لذا مىبينيم پيامبر ، عديل قرآن پس از خود را معرفى مىكند : كتابَ اللّهِ و عترتِى ، تا جامعهء اسلامى دچار خلأ فكرى نشده و پراكندگى ايجاد نشود . به همين مناسبت مىبينيم كه جز مولاى متقيان و ائمهء معصومين عليهم السلام كسى مدعى نشد كه به قرآن احاطه داشته و نه فقط تفسير آن را در سطح متعارف مىداند بلكه تا هفتاد بطن بر معناى آن احاطه داشته باشد . بنابراين در هر بُعدى ، پيروى از اهل بيت عليهم السلام و اطاعت از آنها مايهء نظام امت است .\r\nاين امر مايه ايمنى از هر گونه افتراق و اختلاف و موجب نظام در همه ابعاد در جامعه اسلامى مىباشد و با اتصال وحيانىاى كه با عالم غيب دارند جواب گوى رشد افكار بشرى در هر رشته از اقتصاد ، سياست ، حقوق مدنى و جزايى و صدها نظاير آن‌كه رو به تكامل است مىباشند .\r\n\r\nجهاد مايه عزت اسلام\r\nمتن : والجهاد عزّاً للإسلامِ .\r\nشرح : در اين فراز ، جهاد به معناى لغوى آن يعنى پيكار مىباشد . فقهاى اسلام از مجموع آيات و روايات وارده ، اقسامى براى احكام جهاد به دست\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nآورده و براى هر يك اصطلاح خاصى دارند كه در ذيل به‌طور گذرا به آنها اشاره مىشود :\r\nجهاد به معناى عام عبارت است از بذل نفس و مال براى اعتلاى كلمهء اسلام و بر پا داشتن شعائر ايمان . تعريف با قيد « اعلاى كلمه اسلام » شامل جهاد با كفار و با قيد « بر پا داشتن شعائر ايمان » شامل جنگ با طائفهء موسوم به « بُغاة » مىشود .\r\n« بغاة » جمع « باغى » است و آنها گروهى هستند كه بر امام معصوم عليه السلام شورش نمايند و از اطاعتش سر پيچى كنند ، مانند گروهى كه در جنگ جمل و يا صفيّن بودند .\r\n\r\nجهاد تهاجمى و دفاعى\r\nجهاد بر دو قسم است : جهاد تهاجمى براى دعوت به اسلام و هجوم به كفار و نشر آيين الهى و گسترش دين در روى زمين و جهاد دفاعى براى دفاع و راندن دشمن از سرزمين‌هاى اسلامى . در جهاد تهاجمى به اتفاق فقها اذن امام معصوم عليه السلام شرط است و نمىتوان با اذن فقها كه نُواب عام هستند به اين قسم جهاد ، اقدام نمود .\r\nجهاد تهاجمى با سه طايفه صورت مىگيرد :\r\n1 . بُغاة ؛ يعنى افرادى كه اسلحه به دست گيرند و عليه امام واجب الاطاعه طغيان كنند .\r\n2 . اهل كتاب ؛ يعنى يهود و نصارى و مجوس . جهاد با اين سه گروه در صورتى است كه از دادن جزيه خوددارى نمايند . در اين صورت امام\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nمعصوم با آنها جنگ مىكند و اگر جزيه دادند از جنگ دست برداشته مىشود و مىتوانند آزادانه در ممالك اسلامى ، به مراسم دينى خود عمل نمايند .\r\n3 . جنگ با كفار مانند مشركان ؛ جنگ با اينان با دادن جزيه پايان نمىگيرد . بايد يا اسلام را بپذيرند و يا كشته شوند .\r\nجهاد دفاعى ، در صورتى است كه خطرى از ناحيهء بيگانگان و دشمنان اسلام متوجه حوزهء اسلام شود . در اين قسم بايد تمام مسلمانان ، اعم از زن و مرد و سالم و معيوب عليه دشمن بسيج شوند ؛ اما اين كه جهاد ، عزّت اسلام است ، واضح است . چنان كه اكنون مىبينيم در اثر مسامحه در اين فريضهء بزرگ ، كشورهاى اسلامى مورد تاخت و تاز دشمنان اسلام و استعمارگران شرق و غرب واقع شده و بر تمام شئون كشورهاى اسلامى مسلط شده‌اند و مسلمانان هر چند به ظاهر استقلال دارند اما تحت سيطرهء كفار مىباشند و عزت و استقلال خود را از دست داده‌اند . حضرت مولاى متقيان عليه السلام فرمود :\r\nإِنّ اللّهَ فَرَضَ الجِهادَ و عَظَّمه و جَعَل نصْرَه و ناصرَه ، وَ اللّهِ ما صلُحتْ دينٌ و لا دُنيا إلّابه ؛ « 1 »\r\nبه راستى خدا جهاد را واجب فرمود و آن را بزرگ داشت و جهاد را يار و ياور خود قرار داد . به خدا سوگند ، دين و دنيا اصلاح نمىپذيرند مگر با جهاد .\r\n\r\n\r\n","description":"","footnote":"\r\n( 1 ) . وسائل الشيعه ، كتاب جهاد . .\r\n","page_name":" 180 ","page_number":180},
  {"content":"\r\n\r\n\r\nصبر موجب اجر و پاداش\r\nمتن : والصبر معونةً على استيجابِ الاجر .\r\nشرح : صبر دو گونه است :\r\n1 . صبر بر طاعت از امر و نهى الهى در عمل به واجبات و ترك محرمات .\r\n2 . صبر در مقابل حوادث روزگار و رويدادهاى اندوه‌آور و طاقت‌فرسا .\r\nشريكة القرآن در اين قسمت ، پاداش صبر را به‌طور مطلق بيان مىفرمايد : استحقاق اجر و مثوبت . بلكه فرمود شكيبايى موجب حتمى شدن پاداش است ؛ خواه در دنيا يا آخرت و آن را مقيد به دنيا و يا آخرت نفرمود . به عظمت صبر اشاره دارد و از قرآن الهام گرفته شده است .\r\nشكيبايى علاوه بر مغفرت و درود الهى ، موجب پاداش دنيوى است .\r\nخدا از قول يوسف عليه السلام هنگامى كه با برادرانش سخن مىگفت ، چنين نقل مىكند : « إِنَّهُ مَنْ يَتَّقِ وَيَصْبِرْ فَإِنَّ اللَّهَ لا يُضِيعُ أَجْرَ المُحْسِنِينَ » ؛ « 1 » چنين است ، كسى كه تقوى پيشه سازد و استقامت و صبر كند حتماً خدا اجر نيكوكاران را تباه نمىسازد .\r\nمعلوم است كه مراد از « لايُضيعُ أجرَ المُحسنين » ، به قرينهء « لَاجرُ الآخرةِ . . . » همان پاداش دنيوى است ؛ علاوه بر اين كه پاداش آخرت را هم متذكر مىگردد .\r\n\r\n\r\n","description":"","footnote":"\r\n( 1 ) . يوسف ، آيهء 90 . .\r\n","page_name":" 181 ","page_number":181},
  {"content":"\r\n\r\nمولاى متقيان عليه السلام در نهج البلاغه حال مؤمنان امت‌هاى گذشته را چنين بيان مىكند كه مؤمنان از طرف فرعون‌هاى زمان خود در كمال سختى بودند و با نداشتن وسيله ، خدا در اثر صبر و استقامت ، آنان را نجات داد :\r\nتا وقتى كه خدا آنان را ديد كه به خاطر محبت او صبر مىكنند و از ترس اودشوارىها را تحمل مىنمايند ؛ لذا در تنگناهاى حوادث ، آنان را نجات بخشيده و ذلت‌آنان را به عزت ، و ترس آنان را به امنيت تبديل نمود . بدين سان در اثر صبر و استقامت به سلطنت و حكومت رسيدند و چنان بزرگى يافتند كه چنين آرزويى درباره آنان نمىرفت . « 1 » همان‌طور كه خدا وعده فرموده پاداش نيكوكاران تباه نخواهد شد و در دنيا و آخرت جزاى صبر و استقامت را خواهند ديد .\r\nاسلام در مقابله با حوادث ناگوار با مددگيرى از دو عامل ، انسان را وامىدارد كه برمشكلات و حوادث رنج‌آور فائق آيد ، يكى از آن دو عامل ، درونى و ديگرى بيرونى است .\r\nعامل درونى همان خود نگه‌دارى و ورزيدگى خاص آدمى است كه در باطن آدمى ذخيره شده و به هنگام بروز حوادث ظاهر مىشود . عامل بيرونى ، پناهندگى به منبع نيروهاست كه با آن نيرو مشكلات را از سر راه خود بر مىدارد . قرآن كريم از اين دو عامل چنين ياد مىكند : « وَاسْتَعِينُوا\r\n\r\n\r\n","description":"","footnote":"\r\n( 1 ) . نهج البلاغه ، عبده ، ص 369 . .\r\n","page_name":" 182 ","page_number":182},
  {"content":"\r\n\r\nبالصَّبْرِ وَالصَّلوةِ » ؛ « 1 » از عامل درونى به « صبر » و از عامل بيرونى كه تكيه‌گاه لايزال است به « صلاة » تعبير شده كه با هماهنگى اين دو عامل ، انسان مىتواند در مقابل حوادث ناگوار ايستادگى نمايد . بر همين اساس ، در تفسير آيهء فوق از رسول اكرم صلى الله عليه و آله روايت شده كه هرگاه آن حضرت از مسئلهء دشوارى اندوهگين مىشد از نماز و روزه كمك مىگرفتند . از امام صادق عليه السلام روايت شده كه فرمود :\r\nهنگامى كه با يكى از اندوه‌هاى دنيا روبه‌رو شديد وضو ساخته و در مسجد نماز بخوانيد و در حال نماز دعا كنيد ؛ زيرا خداى متعال مىفرمايد :\r\n« اسْتَعينوا بالصبرِ . . . » . آيا نمىبيند خداى متعال فرموده از نماز و صبر استعانت بجوييد ؟\r\nانسان در ضمن اين فراز و نشيب‌ها ساخته شده و از خام بودن خارج مىشود نه اين كه اين مشكلات وسيله‌اى براى زبونى و بيچارگى در مقابل حوادث باشد . چنان كه دشمنان اسلام چنين برداشتى از مفهوم صبر دارند .\r\n\r\nتشريع امر به معروف براى مصلحت عمومى\r\nمتن : والأمربالمعروفِ مصلحةًللعامّةِ .\r\nشرح : با اين كه نهى از منكر در مصلحت اجتماعى مؤثر و بلكه در بازداشتن جامعه از منكرات تقريباً اساس براى معروف است ، ازاين‌رو فقط به امر به معروف اكتفا نمود ؛ ولى هر دو قرين هم مىباشند .\r\n\r\n\r\n","description":"","footnote":"\r\n( 1 ) . بقره ، آيهء 45 . .\r\n","page_name":" 183 ","page_number":183},
  {"content":"\r\n\r\nچرا بايد معروف ( خوبىها ) را در جامعه رواج دهيم ؟\r\nاگر ريشه و عامل بسيارى از فضايل اخلاقى را در افراد بررسى كنيم ، خواهيم ديد كه جهت عمدهء آن ، رواج فضيلت و ارج نهادن جامعه به آن مىباشد و كسب آن موجب آبرو و وجهه‌دار شدن در اجتماع است . پس نقش محيط و تلقى اجتماع در واداشتن به خوبىها و بازداشتن از منكرات بسيار مهم است . در محيطى كه فساد ، رايج باشد قضيه به عكس خواهد بود . فضيلت‌ها مايهء عقب‌ماندگى تلقى شده و به حساب زبونى و بيچارگى گذارده مىشود و پستىها به اسم زرنگى و جلو بودن و يا با آب و رنگ ديگرى مانند « ترقى » معرفى مىشود . در چنين موقعيتى اراذل و اوباش ، سران اجتماع شده و جامعه مانند منجلاب گنديده‌اى مىگردد كه خواهى نخواهى چون كام اجتماع ، قوى است دامن همه را آلوده مىكند .\r\nاز اين‌رو آن حضرت ، امر به معروف را مايهء مصلحت عامه مىداند . بايد براى احيا و حفظ ارزش‌ها در جامعه خوب ، خوب بماند و بد ، بد بماند و اين جز در سايهء امر به معروف و نهى از منكر ميسر نيست . بر اين اساس بايد خوبىها را در اجتماع رواج داد تا اجتماع خود به خود به طرف اصلاح برود .\r\nاز اين‌جاست كه استعمارگران براى از بين بردن قدرت نفوذ در اجتماع ، عفت و فضيلت را در جامعه بىارج مىنمايند . با شست و شوى مغزى افراد و به ويژه جوان‌ها اين معيارها را كه فضيلت شمرده مىشود معيار عقب ماندگى به حساب مىآورند ، مثلًا تبليغ مىكنند كه حجاب و عفت زن يعنى عقب ماندگى او و رانده شدن از اجتماع و با تصرف در مفهوم هنر و\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nهنرمند ، بىعفتى را رواج مىدهند .\r\nپس تأثير افكار و منطق اجتماع در افراد ، ناخودآگاه و سحرآميز است .\r\nاگر در اجتماعى فضيلت حاكم شد بالطبع اجتماع به سوى فضيلت حركت خواهد كرد و اگر فساد حاكم شد باز اجتماع به طرف فساد خواهد رفت .\r\nدر اسلام بر دو اصل در اشاعه معروف و براى حفظ مصلحت جامعه تأكيد شده است :\r\n1 . از راه تشويق . رهبر جامعه نيكوكاران را تشويق و بدكاران را توبيخ مىنمايد .\r\n2 . جلوگيرى از بىتفاوتى جامعه ؛ يعنى جامعه را به مبارزه منفى واداشتن و قطع رابطهء اجتماعى با متخلفين . اين نوع مبارزه در عصر نبوت انجام گرفت . سه نفر از شركت در جنگ تبوك سرباز زدند . مسلمانان پس از مراجعت از جنگ ، مبارزه منفى را با آنان شروع كردند . دامنهء مبارزه منفى به خانوادهء متخلفين هم سرايت كرد و چنان عرصه بر آنان تنگ شد كه جهان با اين وسعت در نظر آنان تيره و تار گرديد . « 1 »\r\n\r\nمعناى معروف و منكر\r\nمعروف از « عُرف » گرفته شده ؛ يعنى شناخته شده و منكر در مقابل آن ، است يعنى ناشناخته . مىتوان در تعريف معروف چنين گفت : كارى كه عقل و شرع آن را بپذيرد « معروف » ناميده مىشود . در مقابل آن ، به هر كارى كه\r\n\r\n\r\n","description":"","footnote":"\r\n( 1 ) . توبه ، آيهء 118 . .\r\n","page_name":" 185 ","page_number":185},
  {"content":"\r\n\r\nعقل و شرع آن را نپذيرد « منكر » گفته مىشود چنان كه قرآن از لوط عليه السلام نقل مىكند كه به قوم خود گفت : « وَتَأْتُونَ فِى نادِيكُمُ المُنْكَرَ » ؛ شما كارى را كه نزد عرف پذيرفته نيست مرتكب مىشويد .\r\nخداى متعال فطرت انسان را موزون آفريده و بعضى از كارها با آن سازگار و بعضى ناسازگار است و در صورت ارتكاب ، دچار ملامت باطنى مىشود ؛ گر چه اين فطرت در جامعه دست‌خوش تغيير و تبديل مىشود ولى انسان قبل از مسخ ، چنين فطرت موزونى دارد . گواه آن ، كودك است كه طبق همان فطرتِ سالم ، راست مىگويد و با همين فطرت‌هاى دست نخورده است كه انسان مىتواند حق و باطل را از هم بازشناخته و به فضيلت انسانى آراسته گردد . اين خود يكى از عجايب آفرينش آدمى است و حاكى از شخصيت چند بعدى اوست .\r\nخلاصه ، معروف يعنى هر كار مورد شناخت فطرت و عقل و شرع و منكر كار ناشناخته و بىارتباط با فطرت و عقل . چنين امر به معروف و نهى از منكرى در برگيرندهء مصالح زير است كه امام مىفرمايد :\r\nإنّ الأمرَ بالمعروفِ والنَهيَ عَن المنكرِ سَبيلُ الأنبياءِ ، مِنهاجُ الصُلحاءِ ، فَريضةٌ عظيمةٌ ، بِهما تُقام الفرائضُ ، وتُؤمَن المذاهبُ ، و تحلّ المكاسبُ ، تُردَّ المظالمُ ، وَ تُعمَر الأَرضُ ، وَ ينتصفُ من الأعداء ، و يَستقيمُ الأمر ؛ « 1 »\r\nدعوت به معروف و بازداشتن از منكرات ، راه پيامبران و برنامهء\r\n\r\n\r\n","description":"","footnote":"\r\n( 1 ) . وسائل الشيعه ؛ امر به معروف و نهى از منكر . .\r\n","page_name":" 186 ","page_number":186},
  {"content":"\r\n\r\nصالحان و فريضهء بزرگى است كه بر اساس آن واجبات الهى بر پا مىشود ؛ راه‌ها امن مىگردد ؛ معاملات ازراه مشروع انجام مىگيرد ؛ مال‌هاى غصبى به صاحبان خود برمىگردد ؛ كشور اسلام ، آباد مىشود ؛ از دشمنان ، دادستانى مىشود و كارها برمبناى عدل استوار مىگردد .\r\n\r\nاحسان به والدين سپر خشم خدا\r\nمتن : و برّ الوالِدينِ وقايةً من السَخَط .\r\nشرح : فرمان‌بردارى از والدين را « بَرّ » مىگويند . چنان كه در آيهء شريفه در مدح يحيى بن زكريا عليهما السلام مىفرمايد : « وَ بَرّاً بِوالِدَيْهِ وَلَمْ يَكُنْ جَبّاراً عَصِيّاً » ؛ « 1 » [ يحيى عليه السلام 
  ] نسبت به پدر و مادر خود فرمان بردار بود و نسبت به آنان جبار و نافرمان نبود .\r\nشخصى به پيامبر اكرم صلى الله عليه و آله گفت : يا رسول الله ! عملى از منكرات نمانده كه من آن را انجام نداده باشم . آيا براى من با آن همه گناهان درِ توبه باز است ؟\r\nرسول اكرم صلى الله عليه و آله فرمود : آيا پدر و مادرت زنده هستند ؟ گفت : پدرم زنده است .\r\nفرمود : برو به او نيكى و مهربانى كن . به محض اين كه سؤال‌كننده از محضر رسول صلى الله عليه و آله خارج شد ، پيامبر صلى الله عليه و آله فرمود : اى كاش مادرش در قيد حيات بود .\r\n\r\n\r\n","description":"","footnote":"\r\n( 1 ) . مريم ، آيهء 14 . .\r\n","page_name":" 187 ","page_number":187},
  {"content":"\r\n\r\nاز اين جمله معلوم مىشود كه مهربانى با مادر بيشتر از پدر در كفارهء گناهان مؤثر است .\r\n\r\nصله رحم باعث تكثير نسل و عدد مىشود\r\nمتن : وصلة الأَرحامِ منماةً للعَدَد .\r\nشرح : خداوند متعال در قرآن كريم بر رعايت خويشاوندان و تفقد از آنان آن‌گونه تأكيد فرموده كه آن را در رديف تقوا قرار داده است چنان كه در اين آيه مىبينيم : « وَاتَّقُوا اللَّهَ الَّذِى تَساءَلُونَ بِهِ وَالأَرْحامَ » ؛ « 1 » خود را از غضب خداى متعال كه همديگر را در كارهاى مهم به او سوگند مىدهيد نگه‌دارى نموده و نيز از گسستن از ارحام خوددارى نماييد .\r\nبراى تكميل فايده و اهميت مسئله در چند مورد بحث مىكنيم :\r\n1 . قطع رحم حرام است . چنان كه از آيات قرآن و اخبار وارده بر تأكيد آن ، استفاده مىشود .\r\n2 . مراد از رحم كه قطع آن حرام است ، كسى است كه در عرف آن را خويشاوند حساب نمايند ؛ خواه مَحرم باشد يا نه و لازم نيست كه خويشاوند نزديك باشد ؛ زيرا در جايى كه شرعاً عنوان معين نشده ، مرجع عرف است .\r\n3 . معيار تعيين حدى كه بتوان با آن از حدود حرمت خارج شد عبارت از آن است كه عرف بگويد قطع رحم نكرد و با اختلاف عادت و دورى و\r\n\r\n\r\n","description":"","footnote":"\r\n( 1 ) . نساء ، آيهء 1 . .\r\n","page_name":" 188 ","page_number":188},
  {"content":"\r\n\r\nنزديكىِ محل سكونت ، تفاوت خواهد كرد .\r\n4 . ممكن است صلهء رحم با سلام كردن تحقق يابد ؛ چنانچه در روايت نبوى صلى الله عليه و آله وارد شده : « صِلوا أَرحامَكم ولَو بِالسَّلامِ » ؛ صلهء رحم به‌جا آوريد با خويشان خود ؛ هر چند با سلام كردن باشد .\r\nواضح است اين روايت ناظر به غير موارد وجوب است ؛ زيرا مثلًا اگر رحم ، پدر و مادر باشند و آنها تنگ‌دست باشند واجب است فرزند معاش آنهارا اداره نمايد و در غير والدين مستحب است كه در صورت تنگ‌دستى ، معاش آنها را اداره نموده و اگر خويشاوند ، وارث باشد مستحب مؤكَّد است . اگر تنگ‌دستى نباشد هديه دادن به آنها مستحب است . روايت نبوى صلى الله عليه و آله در موردى است كه غير از سلام كردن ميسور نباشد . « 1 »\r\n\r\nقصاص براى جلوگيرى از خون‌ريزى\r\nمتن : القصاص حِقْناً مِن الدَّم .\r\nشرح : در اين قسمت صديقهء طاهره عليها السلام به آيهء شريفهء « وَلَكُمْ فِى القِصاصِ حَيوةٌ يا أُولِى الْأَلْبابِ » ؛ در قصاص براى خردمندان زندگى مخصوصى است ، اشاره مىفرمايد : چون قصاص ، از احكام جزايى اسلام است و چه بسا عده‌اى ناآگاه آن را خلاف رأفت و دليل بر خشونت احكام اسلامى بدانند . بهتر است با بيان مقدمه‌اى به اشكالات مطرح شده پاسخ داد .\r\n\r\n\r\n","description":"","footnote":"\r\n( 1 ) . قواعد ، ج 2 ، ص 53 . .\r\n","page_name":" 189 ","page_number":189},
  {"content":"\r\n\r\nبه‌طور كلى احكامى كه در اسلام تشريع شده ، مانند قصاص ، الهام گرفته از قانون تكوينى است كه دست قدرت آفريدگار حكيم در غريزه و فطرت هر حيوانى نهاده است ؛ زيرا مىبينيم دفاع درمقابل متجاوز در انسان و حيوانات موجود است و اگر ما اين حركت دفاعى را در مقابل ستم ، از انسان بگيريم او را به انسانى غير معمولى تبديل نموده و به ذلت واداشته‌ايم .\r\nاگر در رفتار كودكان خردسال بنگريم ، خواهيم ديد كه در برابر كسى كه بدون جهت صدمه مىرساند ، شديداً موضع دفاعى گرفته و در صدد تلافى بر آمده و به هر وسيله‌اى كه باشد از او انتقام مىگيرند و اگر نتوانستند ، تأسف خود را با زبان گريه و اعلام مظلوميت و معرفى ظالم ابراز مىدارند .\r\nدقت در زندگى حيوانات نيز كاشف از وجود غريزهء دفاع در آنان مىباشد .\r\nنظام اجتماعى اسلام بر اساس همين امر غريزى و فطرى بنا شده و يكى از پايه‌هاى اساسى آن پاك‌سازى موجودات مزاحم و متجاوز است .\r\nباغبان كه پاسدار مصالح باغ مىباشد براى حراست گياهان مفيد ، گياهان و شاخه‌هاى مزاحم را قطع مىكند و گرنه گياهان و درختان فاسد امان نمىدهند . اگر مصالح افراد و جامعه را در نظر بگيريم خواهيم ديد حكم قصاص چه تأثير به سزا و مهمى در صيانت جامعه بشرى ايفا خواهد نمود . حق قصاص و از بين بردن جانى و پاك‌سازى جامعه از شخصيت كثيف او ، درست مانند قطع يكى از اعضاى بدن است كه فاسد شده است .\r\nازاين‌رو مىبينيم قرآن كريم و به تبع آن صديقهء طاهره به تعبير ديگر مىفرمايد كه در تشريع قصاص زندگى ديگرى است .\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nچند اشكال در مورد قصاص و پاسخ آن\r\n1 . تشريع قصاص عملى مانند عمل نابخردانهء جانى است . نزد عقل تكرار عمل جاهلانه بيشتر محكوم است .\r\nپاسخ : با دقت در مقدمهء پيشين معلوم مىشود كه قصاص تكرار همان عمل نيست ؛ بلكه از لحاظ مبدأ و خود فعل و غرض و غايت ، دو عمل است كه با هم فرق روشنى دارند . مبدأ خيانت عبارت از قوهء غضب است كه نقطهء اشتراك انسان و درندگان است و شخص جانى تحت تأثير قوهء غضب ، بدون رعايت فرمان قوه عاقله به جنايت مبادرت نموده است ؛ اما قصاص از قوهء عاقله فرمان مىگيرد و عقل براى استقرار نظم و امنيت در جامعه و بر طرف ساختن هرج و مرج اجتماع و حفظ احترام جان افراد ، حكم قصاص را صادر مىنمايد . در غايت و انگيزه نيز با هم تفاوت دارند ؛ زيرا جانى براى تسكين غضب به جنايت اقدام مىنمايد ولى انگيزهء قصاص استقرار نظم و برقرارى تعادل در سطح اجتماع است ، چون افعال انسان بدون قصد و نيت صورت نمىگيرد و در انجام عمل قصدها متفاوت است و تكرارى نيست .\r\n2 . قصاص ، ناشى از غريزهء انتقام‌جويى و قساوت است و انتقام‌جويى خوىِ ناپسند حيوانى است .\r\nپاسخ : قصاص به منظور حفظ و صيانت از آنچه حيات اجتماعى را به مخاطره انداخته ، است و از تصويب عقل و حكم عملى آن نشأت مىگيرد ؛ بر خلاف جنايت كه امرى شخصى و براى فرو نشاندن آتش غضب است .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nپس عمل اوّل خوى ناپسند حيوانى و عمل دوم رافع و جلوگير آن است .\r\n3 . منشأ انسان‌كشى اختلال روانى است و مىبايست اختلال روانى را معالجه نمود ؛ نه اين كه مبتلا را از بين برد .\r\nاين اشكال نيز مانند دو اشكال ديگر مغالطه است . مراد از اختلال روانى مغلوب شدن قوهء عاقله در حين ارتكاب جرم مىباشد . چنين مغلوبيتى اگر موجب از بين بردن اختيار و درك و شعور نباشد اختلال گفته نمىشود ؛ زيرا در حال اختيار خود را مغلوب قوهء غضب نموده و همين ، معيار صحت تأديب و قصاص است . اگر مراد از اختلال روانى از بين رفتن قوهء عاقله و درك و تميز باشد چنين فردى مشاعرش مختل است و بايد آن را روانه تيمارستان ساخت .\r\nاسلام براى افرادى كه بخواهند به سطح عالى اسلام برسند ، راهى باز كرده و قصاص را حق اولياى مقتول قرار داده و مىفرمايد : « فَمَنْ عُفِىَ لَهُ مِنْ أَخِيهِ شَىءٌ فَاتِّباعٌ بِالْمَعْرُوفِ وَأَداءٌ إِلَيْهِ بِإِحْسانٍ » ؛ « 1 » پس اگر در مورد جانى ، از طرف برادرش به وى چيزى بخشيده شود از نيكى پيروى نموده و در حق او احسان كرده است .\r\nاسلام بنابر حكمت و مصالح اجتماعى قصاص را تشريع نموده و براى نيل به هدف عالى انسانيت براى اولياى مقتول را بخشودن را هم باز گذاشته . قصاص را حقى قابل گذشت قرار داده نه حكم غير قابل اسقاط .\r\nاولياى مقتول را نسبت به قاتل ميان يكى از سه حق مخير كرده است :\r\n\r\n\r\n","description":"","footnote":"\r\n( 1 ) . بقره ، آيهء 178 . .\r\n","page_name":" 192 ","page_number":192},
  {"content":"\r\n\r\n1 . حق قصاص ؛\r\n2 . صلح كردن به ديه در صورتى كه جانى حاضر باشد ؛\r\n3 . عفو بدون خون بها .\r\nنكتهء لطيف در آيه آن است كه قاتل را برادر معرفى مىكند : « فمن عفى لَه مِن اخيه . . . » با تحريك عواطف اولياى مقتول و اين كه مقتول با اين جنايت ، از برادرى ساقط نشده و در حكم آن است كه بفرمايد : با اين جنايت هنوز از برادر دينى بودن بيرون نرفته ، توجه مىدهد كه بهتر است قصاص ، با تخفيف عملى شود و يا اصلًا مورد عفو قرار گيرد . اين است صراط مستقيم بدون افراط و تفريط .\r\n\r\nوفاى به نذر زمينهء مغفرت الهى\r\nمتن : والوفاءَ بالنَّذرِ تَعريضاً لِلمَغفرةِ .\r\nشرح : نذر عبارت است از كار ثوابى كه شخص مكلف بر عهدهء خود واجب مىسازد ، مانند اين كه در نذر مطلق ، نذركننده مىگويد : براى خداست بر ذمهء من مثلًا دو ركعت نماز مستحبى بخوانم يا فلان عمل مرجوح را ترك نمايم . يا در نذر مشروط بگويد : بر عهدهء من است براى خدا ، اگر مثلًا مريض شفا يافت ، فلان عبادت را به جا آورم و يا فلان عمل مرجوح را ترك نمايم . وفا و به جا آوردن نذر در قرآن مورد مدح قرار داده شده است . چنان كه در آيهء 7 سورهء هل أتى مىخوانيم : « يُوفُونَ بِالنَّذرِ وَيَخافُونَ يَوْماً كانَ شَرُّهُ مُسْتَطِيراً » ؛ اين عده ( به اتفاق مفسرين ، مراد مولاى متقيان و فاطمهء زهرا - صلوات الله عليهما - مىباشد . ) به نذر خود وفا\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nمىكنند و از روزى مىترسند كه شر آن همه جا را فرا خواهد گرفت . جملهء « يُوفُونَ بالنَّذر » در مقام مدح است ؛ زيرا وفا به نذر بايد موقعيت بس ارجمندى داشته باشد تا خداى متعال اولياى خود را به آن عمل تمجيد و تجليل نمايد .\r\nاما در مورد اين كه فرمود اين عمل موجب پيدايش زمينهء غفران الهى است ، فعلًا دو جهت به نظر مىرسد :\r\n1 . نذر پيمانى است كه شخص ميان خود و خدا مىبندد و استقامت در پيمان علاوه بر مدح عقلى ، شرعاً نيز ممدوح است . بىترديد به جا آوردن نذر از مصاديق بارز وفا به عهد است كه انسان بدين وسيله خود را در معرض مغفرت و بخشايش الهى قرار مىدهد .\r\n2 . در تكاليف حتمى ، ديگر وجوب آنها تحت اختيار مكلف نيست ؛ اما وجوب وفا به نذر يك تكليف حتمى است كه شخص ، با اختيار بر ذمهء خود مىآورد . واضح است كه در چنين شخصى روح تسليم و فرمان بردارى نسبت به مولاى حقيقى بيشتر است . به ويژه در نذر غير مشروط ؛ و مانند كسى است كه در جهاد هجومى با اين كه به مناسبت عذرى مانند لنگ بودن تكليف جهاد از وى برداشته شده ولى با عشق و محبتى كه به خدا دارد ، با شوق هر چه تمام‌تر با همان پاى شكسته عازم ميدان جهاد مىگردد از اين نمونه‌ها در عصر نبوت بسيار مىبينم .\r\n\r\nپر دادن پيمانه‌ها براى جلوگيرى از كم فروشى\r\nمتن : و توفية المَكاييلِ و المَوازينِ تَغييراً لِلبَخْس .\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nشرح : « بخس » كم گذاردن حقوق اشخاص است . اين جمله به آيهء شريفه اشاره دارد : « أَوْفُوا المِكْيالَ وَالمِيزانَ بِالقِسْطِ وَلا تَبْخَسُوا النّاسَ أَشْياءَهُمْ » ؛ « 1 » پيمانه‌ها و ترازوها را نيك ادا كنيد و از اموال مردم چيزى نكاهيد ، زيرا خيانت و تقلب در معاملات و دادوستد ، اساس اطمينان و اعتماد عمومى را كه بزرگ‌ترين پشتوانهء اقتصادى ملت‌هاست ، متزلزل مىكند و ضايعات جبران‌ناپذيرى بر جامعه وارد مىشود .\r\nدر ذيل آيه از قول شعيب نقل مىكند كه براى به دست آوردن مصلحت مادى نيز سودى كه از راه مشروع باقى مىماند بهتر است : « بَقِيَّةُ اللَّهِ خَيْرٌ لَكُمْ إِنْ كُنْتُمْ مُؤْمِنِينَ » ؛ « 2 » سودى كه با مراعات دستور الهى در معاملات باقى مىماند بهتر است ؛ اگر ايمان داشته باشيد . ايمان به خدا را شرط قرار مىدهد ؛ زيرا فقط در اين صورت است كه اعمال صالح به سود دنيا و آخرت خواهد بود .\r\nبه تجربه ثابت شده كه سود اندك با مراعات تقوا هزار مرتبه بركتش بيشتر از بهره زيادى است كه بدون تقوا به دست مىآيد .\r\n\r\nحرمت خمر براى جلوگيرى از پليدى\r\nمتن : والنهي عَن شُربِ الخَمرِ تَنزيهاً مِنَ الرِّجس .\r\nشرح : صديقهء طاهره عليها السلام در اين فراز به اين آيه اشاره مىفرمايد :\r\n« يا أَيُّها الَّذِينَ آمَنُوا إِنَّما الخَمْرُ وَالمَيْسِرُ وَالأَنْصابُ وَالأَزْلامُ رِجْسٌ مِنْ عَمَلِ الشَّيْطانِ فَاجْتَنِبُوهُ لَعَلَّكُمْ تُفْلِحُونَ * إِنَّما يُرِيدُ الشَّيْطانُ أَنْ\r\n\r\n\r\n","description":"","footnote":"\r\n( 1 ) . هود ، آيهء 85 . .\r\n( 2 ) . همان ، آيهء 86 . .\r\n","page_name":" 195 ","page_number":195},
  {"content":"\r\n\r\nيُوقِعَ بَيْنَكُمُ العَداوَةَ وَالبَغْضاءَ فِى الخَمْرِ وَالمَيْسِرِ وَيَصُدَّكُمْ عَنْ ذِكْرِ اللَّهِ وَعَنِ الصَّلوةِ فَهَلْ أَنْتُمْ مُنْتَهُونَ » ؛ « 1 »\r\nاى كسانى كه ايمان آورده‌ايد ! حقيقت اين است كه مى خوارى و قمار و بت‌هايى كه براى پرستش نصب مىشود و قرعه با تيرها ، پليد و از عمل شيطان است . از آن پليدى دورى كنيد . باشد كه رستگار شويد . غرض شيطان از اين كارها فقط آن است كه ميان شما ، با مى خوارى و قمار كردن ، دشمنى و كينه در اندازد و شما را از ياد خدا و نماز باز دارد . آيا با اين همه ابلاغ ، شما خوددارى خواهيد كرد ؟\r\nمراد از رجس ، پليدى معنوى است و ضررهاى روحى و جسمى مشروبات الكلى كه در تمام مجامع علمى به اثبات رسيده ما را از بحث در اين مورد بىنياز مىكند .\r\nنكتهء درخور توجه اين كه در آيهء شريفه ، خمر ، ميسر و انصاب و ازلام هم‌رديف ذكر شده ولى خبر را فقط براى خمر آورده و فرمود :\r\n« فَاجتَنِبوه . . . » شايد براى آن است كه شراب ام‌الخبائث است و حرمت بقيه از باب مرادف است . خمر از موارد ابلاغ جميل و تأكيد فوق العاده براى نزاهت و پاكى روح و جسم است .\r\n\r\nاجتناب از قذف مانع لعن الهى\r\nمتن : واجتناب القَذِف حِجاباً مِنَ اللّعنة .\r\n\r\n\r\n","description":"","footnote":"\r\n( 1 ) . مائده ، آيات 90 - 91 . .\r\n","page_name":" 196 ","page_number":196},
  {"content":"\r\n\r\nشرح : شريكة القرآن در اين فراز به اين آيهء شريفه اشاره مىفرمايد :\r\n« إِنَّ الَّذِينَ يَرْمُونَ الْمُحْصَناتِ الْغافِلاتِ الْمُؤْمِناتِ لُعِنُوا فِى الدُّنْيا وَالْاخِرَةِ وَلَهُمْ عَذابٌ عَظِيمٌ » ؛ « 1 »\r\nبه راستى افرادى كه زن‌هاى عفيف و غافل از معصيت و با ايمان را به زنا متهم مىكنند ، در دنيا و آخرت مورد لعنت واقع شده و براى آنان عذابى دردناك است .\r\nدر اين آيه مىبينيم كه خداى متعال نسبت دادن زنا به زن عفيف را بسيار مورد اهميت قرار داده تا جايى كه معلوم نيست معصيتى را تا اين درجه از اهميت قرار داده باشد . چه اين كه آنان را در دنيا و آخرت ملعون معرفى كرده و به عذاب دردناك بيم داده است . شايد انگيزهء اين همه تهديد دو جهت باشد :\r\n1 . آبرو و حيثيت شخص آبرودار حائز بالاترين درجه اهميت است .\r\nضربهء روحى تهمت و افترا چنان كارى است كه مانند مريم عليها السلام كه به تصديق قرآن « صديقه » است ، از تحمل آن اظهار ناتوانى و آرزوى مرگ مىكند . « 2 » آبروى زن يا مرد آبرودار را لكه‌دار نمودن به مراتب بدتر از كشتن است ؛ زيرا اين تهمت نه فقط دامن متهم را فرا مىگيرد ، بلكه آبروى اقربا و خويشاوندان را نيز لكه‌دار مىسازد و به هيچ وجه قابل تدارك نيست .\r\n2 . در اسلام به كانون خانواده كه زمينهء رشد انسان‌هاست توجه خاص\r\n\r\n\r\n","description":"","footnote":"\r\n( 1 ) . نور ، آيهء 23 . .\r\n( 2 ) . مريم ، آيهء 23 . .\r\n","page_name":" 197 ","page_number":197},
  {"content":"\r\n\r\nشده و بايد محيط خانواده گرم و سرشار از حسن اعتماد باشد . چنين تهمت‌هايى اساس يك خانواده را از هم مىپاشد و سوء ظن ايجاد مىنمايد و در نتيجه ، حسن تفاهم و صميميت از كانون خانواده رخت بر بسته و محيط گرم خانواده به مركز كينه و عداوت تبديل مىشود .\r\nگر چه در آيه ، از تهمت به « رمى » و در خطبه به « قذف » تعبير مىكند ولى اشاره به همين آيهء شريفه است . قذف عبارت است از تهمت زنا يا لواط به كسى زدن به شرط آن‌كه با لفظ صريح باشد و تهمت‌زننده ، معناى لفظ را بداند و با آگاهى بگويد .\r\nاگر چه كسى كه مورد تهمت قرار مىگيرد معناى آن را نداند - چه مرد باشد چه زن .\r\nحد قذف ، حق الناس است . كسى كه مورد تهمت واقع مىشود بايد آن را از حاكم شرع مطالبه نمايد . حد قذف با توبه ساقط نمىشود مگر اين كه قبل از اثبات تهمت قذف ، شخص مورد تهمت عفو نمايد . اگر تهمت با بيّنهء شرعى ثابت شد عفو تهمت زده شده اثرى نخواهد داشت .\r\n\r\nترك دزدى موجب عزت نفس\r\nمتن : و تَرك السرقةِ إيجاباً للعفّة .\r\nشرح : اين قسمت ناظر به اين آيه است : « وَالسّارِقُ وَالسّارِقَةُ فَاقْطَعُوا أَيْدِيَهُما جَزاءً بِما كَسَبا نَكالًا مِنَ اللَّهِ وَاللَّهُ عَزِيزٌ حَكِيمٌ » ؛ « 1 » دست‌هاى دزد ، زن يا\r\n\r\n\r\n","description":"","footnote":"\r\n( 1 ) . مائده ، آيهء 38 . .\r\n","page_name":" 198 ","page_number":198},
  {"content":"\r\n\r\nمرد ، را قطع نماييد تا كيفر آنچه را كه با عمل خود به دست آوردند ببينند و عقوبت الهى را بچشند ؛ چه اين كه خدا قادر و حكيم است .\r\nدستى كه واجد امانت و عفت شد ارزش بسيار بالايى دارد اما وقتى كه خيانت كرد ديگر كرامت و ارزشى ندارد ، چه اين كه از حدود خود تجاوز نموده است .\r\nابوالعلا معرّى فلسفهء اين حكم قرآنى را بدين‌سان از سيد مرتضى قدس سره سؤال مىكند :\r\nدستى كه پانصد دينار طلا ديه آن است چرا به خاطر يك چهارم دينار بايد بريده شود ؟\r\nسيد مرتضى قدس سره چنين جواب مىدهد :\r\nآنچه كه به دست عزت بخشيده امانت است و ذلت خيانت است كه آن را از ارزش انداخته پس حكمت الهى را بدان . « 1 »\r\n\r\nشرايط قطع دست دزد\r\nسرقت ، عفت را از دست سلب مىكند و ترك سرقت موجب بقا و عظمت و امانت مىگردد . به مناسبت ، مطالبى در اين باب مطرح مىشود :\r\n1 . اگر دزد نزد حاكم شرع دو مرتبه اقرار به دزدى كرد و يا دو شاهد ، عادل‌شهادت دادند بايد چهار انگشتِ دست راست او را بريد و انگشت ابهام را باقى گذاشت .\r\n\r\n\r\n","description":"","footnote":"\r\n( 1 ) . فاطمة الزهراء ، من المهد الى اللحد ، ص 408 . .\r\n","page_name":" 199 ","page_number":199},
  {"content":"\r\n\r\n2 . نصاب موجب قطع ، بنابر مشهور ، چهار دينار طلاى خالص و يا به اندازهء قيمت چهار دينار است .\r\n3 . دزدى بايد مخفيانه باشد نه علنى و نيز خودش مستقيماً بردارد نه ديگرى به او امر كند و نه اين كه با مشاركت ديگرى دزدى نمايد ؛ مگر اين كه دزدىِ هر يك ، به اندازهء نصاب باشد .\r\n4 . بايد برداشتن مال ، از « حرز » باشد . مراد از « حرز » ؛ يعنى مال درجايى محفوظ باشد به جز مالك كسى حق ورود به آن‌جا را نداشته نباشد .\r\nمفهوم « حرز » شرعاً بيان نشده است . در اين صورت بايد ببينيم در عرف به چه چيز « حرز » گفته مىشود . از اين جا اهميت احترام اموال مردم از نظر اسلام معلوم مىشود كه مسلمانان چقدر بايد با ديده احتياط به اموال يكديگر بنگرند .\r\n\r\nاجتناب از خوردن اموال يتيم براى پرهيز از ظلم به آنان\r\nمتن : والتّنزّه عَن أَكْل أموالِ الأيتامِ و الاستئثار بفَيئهِم إجارةً من الظلم . « 1 » شرح : خوردن مال يتيم هر چند يكى از مهم‌ترين اقسام ظلم و بيدادگرى است ولى اين‌گونه بيدادگرى ويژگى خاصى دارد ؛ زيرا يتيم از دفاع از خود و مالش ناتوان است . نزد هر فردى كه فطرت اصلى خود را از دست نداده و مسخ نشده ظلم به چنين فردى محكوم است . روى همين اساس خداى متعال از عاقبت وخيم اين بيدادگرى بيم داده و مىفرمايد :\r\n\r\n\r\n","description":"","footnote":"\r\n( 1 ) . اين قسمت در كتاب كشف الغمة اضافه شده است ( فاطمةُ الزهراء من المهدِ الى اللّحد ، ص 408 ) . .\r\n","page_name":" 200 ","page_number":200},
  {"content":"\r\n\r\n« إِنَّ الَّذِينَ يَأكُلُونَ امْوالَ الْيَتامى ظُلْماً انّما يأكلون فى بُطُونِهِم ناراً و سيَصْلونَ سَعيرا » ؛ « 1 »\r\nبه راستى كسانى كه اموال يتيمان را مىخورند شكم‌هاشان را از آتش دوزخ پر مىكنند و به زودى گرفتار شعله‌هاى دوزخ خواهند شد .\r\n\r\nعدالت حاكمان موجب اصلاح دولت و محبت رعيت\r\nمتن : و عدل الحُكّامِ إِيناساً للرّعيةِ . « 2 »\r\nشرح : اين فراز ، از جملهء پربارترين سخنان آن حضرت است . اين موضوع يكى از اركان اساسى مملكت دارى است ؛ زيرا عدل نسبت به رعيت ، به امور دولت برمى گردد كه امروزه از آن به سياست تعبير مىكنند .\r\nدر جهان امروز ، يكى از امور مسلم حكومت‌ها آن است كه ملى باشند ؛ يعنى مطابق درخواست همهء طبقات بوده و تحميلى نباشد . بهترين حكومت را همان حكومت جمهورى تشخيص داده و مىگويند : در اين سيستم حكومتى است كه مردم ، آزادانه با ملاحظهء سوابق خدمت و فعاليت و لياقت ، فرد معينى را با شرايط خاص انتخاب مىنمايند تا رئيس قوهء مجريه باشد و تحت نظارت مجلس شورا كه اعضاى آن نيز با آگاهى ، از طرف مردم تعيين شده‌اند و بايد از متخصصان و آگاهان به سياست و اوضاع مملكت باشند ، انجام وظيفه نمايد .\r\n\r\n\r\n","description":"","footnote":"\r\n( 1 ) . مائده ، آيهء 10 . .\r\n( 2 ) . اين فراز در كشف الغمه اضافه شده است . .\r\n","page_name":" 201 ","page_number":201},
  {"content":"\r\n\r\nدر حكومت اسلامى اكثريت آرا به عنوان پشتوانهء قوهء مجريه و رئيس دولت مىباشد و هرگز اكثريت مردم ، مرجع قانون‌گذارى نيست . بنابراين اگر رئيس قوهء مجريه در حكومت اسلامى ، هر چند همهء مردم طالب و خواهان وى بوده باشند ، از آيين الهى تخطى و تجاوز نمايد ، مشروعيت خود را از دست داده و خود به خود معزول خواهد شد و نياز به خلع ندارد .\r\nفرق اساسى بين حكومت اسلامى و حكومت‌هاى ديگر در جهان ، در اين نكتهء اساسى است كه در حكومت‌هاى جهان آنچه مطرح است فقط رضايت و خواسته اكثريت است و ديگر اين كه آيا خواست اكثريت مطابق قوانين الهى هست يا نه ، اصلًا مطرح نيست .\r\nديدگاه قرآن نسبت به اكثريت غير از آن است كه در حكومت‌هاى فعلى و سياسى جهان عنوان مىشود . اسلام بر اساس جهان بينى الهى ، اكثريت را به عنوان وسيلهء قدرت الهى مىداند كه در مواقع خطر عمومى موج خروشانى هستند كه - به شرط اتحاد و پايدارى - هيچ قدرتى نمىتواند در برابر آن مقاومت نمايد ؛ نه اين كه اختيار قانون‌گذارى به دست آنها باشد و منتخب مردم در قانون‌گذارى از رأى اكثريت تبعيت نمايد ؛ بلكه نظر اسلام درست در جهت مخالف حكومت‌هاى فعلى است كه مىگويند بايد تابع نظر اكثريت باشيم . حال ببينيم كه يادگار نبوت عليها السلام در خصوص خواستهء مردم چگونه مىانديشد . او مىفرمايد عدالت‌گسترى والى ، سبب آرامش و رضايت تودهء مردم است . حال اين سؤال پيش مىآيد : آرامش مردم چه فايده‌اى براى ملت و دولت دارد ؟ جواب اين سؤال را از عهدنامهء على عليه السلام به مالك اشتر نقل مىكنيم :\r\n\r\n","description":"","footnote":"","page_name":" 202 ","page_number":202},
  {"content":"\r\n\r\n\r\nدستور على عليه السلام به مالك اشتر دربارهء جلب رضايت توده مردم\r\nكارى كه بايد از مهم‌ترين كارهاى تو باشد ، ميانه روى در حق و همگانى بودن عدالت است كه موجب رضايت عموم مردم است .\r\nچه اين كه خشم عمومى رضايت و خشنودى اقليت را پايمال مىسازد و خشم اقليت در برابر رضايت عمومى اهميت ندارد . هيچ كس بر والى ( حكمران ) سنگين‌تر در هنگام گشايش ، كم يارىدهنده‌تر در وقت گرفتارى ، ناراضىتر ، در برابر انصاف و برابرى ، پراصرارتر در خواهش كم سپاس‌تر در موقع تقسيم و دير عذرپذيرتر و در سختىها كم‌صبرتر از اقليت نيست . ستون دين و اجتماع مسلمانان و افراد آماده در مقابل دشمنان ، فقط عامهء مردم و اكثريت آنان مىباشد . بدين جهت بايد با آنان همراه بوده و ميل و رغبت تو با آنان باشد . « 1 » على عليه السلام در اين فراز تحليلى بسيار ارزنده از بافت اجتماعى و قشرهاى تشكيل‌دهنده آن ارائه مىدهد كه زمام‌دار چگونه بايد مواظب رفتار خود بوده و از كدام قشر در پيش بردن اهداف اجتماع مدد گيرد . بر اين اساس ، امام بافت اجتماع را بر دو دستهء اقليت و اكثريت تقسيم نموده و خصلت‌هاى هر دو گروه و عملكرد آنان را بازگو مىكند .\r\nمراد از رعيت ، اكثريت هستند كه در برابر آن خاصه - به تعبير مولى -\r\n\r\n\r\n","description":"","footnote":"\r\n( 1 ) . نهج البلاغه ، صبحى صالح ، ص 429 . .\r\n","page_name":" 203 ","page_number":203},
  {"content":"\r\n\r\nمىباشد . خاصه ، همان است كه در اصطلاح فعلى از آن به طبقهء مرفه و خوش‌گذران و ثروتمند تعبير مىشود . چنان كه مراد از عامه اكثريت زحمت‌كش است كه ثروت محدود چنان اجازه‌اى به آنان نمىدهد كه در پى خوش‌گذرانى باشند و معاش خود را با كسب و كار و جديت اداره مىكنند . امام مىفرمايد : همهء كارهايى كه مىخواهى در مملكت اجرا كنى بايد باتوجه به مقتضاى عدالت و با در نظر گرفتن مصالح اكثريت مردمى كه از چنان زندگى مرفهى برخوردار نيستند باشد .\r\nامام خصلت هر دو گروه را با ديدى بسيار ژرف ، بيان مىفرمايد :\r\nالف ) گروه خاصه ( اقليت ) در حركت اجتماعى ، موضع‌گيرىهاى خاصى دارند كه آنها عبارت است از :\r\n1 . در حالت عادى قشرى هستند كه بر خزانه دولت تحميل مىشوند .\r\n2 . انصاف و عدل بر آنان دشوار است ؛ زيرا عدالت ، مخالف منافع شخصى آنان است .\r\n3 . در مصالح شخصى خود بسيار پافشارى و اصرار مىورزند .\r\n4 . هنگام تقسيم بيت المال كم سپاس هستند ؛ چون به اندازهء ميلشان ، به آنان سهميه داده نمىشود .\r\n5 . در موقع منع حقوق به خاطر مصالح عالى مملكتى ، دير عذر پذيرند و با والى كدورت پيدا مىكنند .\r\n6 . در ناملايمات و حوادث روزگار كم طاقت هستند .\r\nب ) گروه عامه ( رعيت ) و اكثريت جامعه داراى ويژگىهاى زير مىباشند :\r\n\r\n","description":"","footnote":"","page_name":" 204 ","page_number":204},
  {"content":"\r\n\r\n1 . پايه‌هاى دين هستند .\r\n2 . اجتماع مسلمانان را تشكيل مىدهند .\r\n3 . ذخيره در برابر هجوم دشمن مىباشند . به اين معنا كه هميشه همين قشر هستند كه در مقابل دشمن ايستادگى مىكنند .\r\nامام به مالك اشتر تأكيد مىفرمايد كه همواره عامه مردم را در نظر داشته باشد و در جلب رضايت آنان سعى و كوشش فراوان مبذول دارد و از جبهه‌گيرى اقليت در هراس نباشد ؛ زيرا رضايت عمومى ناخشنودى اقليت را تحت الشعاع قرار داده ؛ بلكه اگر در انديشهء رضايت اقليت باشد ، نارضايى عمومى ، هم‌چون سيل ، خشنودى يك مشت اقليت را از بين خواهد برد .\r\nامتياز اكثريت از آن جهت است كه با قدرت آنان دين ، در جامعه عملى مىگردد و پايه‌هاى دولت اسلامى بر دوش رعيت كه همان اكثريت است ، مىباشد . آنان قدرت و ذخيره دولت هستند و در مواقع بحرانى به يارىاش مىشتابند . پس بايد آرامش خاطر آنان را جلب نمود و آن جز در سايهء عدل كه مقررات اسلامى تأمين كنندهء آن است صورت‌پذير نيست . اكثريت جامعه به عنوان اهرمى در تحقق قوانين اسلامى در نظر گرفته شده‌اند ، نه از جهت كميت با قطع نظر از كيفيت .\r\n\r\nاخلاص براى خدا علت حرمت شرك\r\nمتن : وَ حَرّم اللّهُ الشركَ اخلاصاً له بالربوبيّة .\r\nشرح : در اسلام ، توحيد بسيط نيست ؛ بلكه مركب از نفى طاغوت و\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nايمان به خدا مىباشد . مراد از طاغوت ، آنچه در برابر ذات احديت واقع گردد مىباشد ؛ خواه در ذات باشد و خواه در افعال و خواه حكومت بر روى زمين .\r\nدر اين فراز مىفرمايد : خداى متعال شرك را در تمام ابعادش حرام كرد تا اعتقاد به ربوبيت خالص شود ، مراد از اخلاص ، خالص كردن دين است به‌گونه‌اى كه شائبه‌اى از غير خدا در آن نباشد و اين‌چنين توحيدى ثمربخش است .\r\nدر آغاز اين بخش فرمود : فَجَعَل الإيمانَ تَطهيراً لكُم من الشِّركِ . در اين قسمت از اثر وضعى ايمان كه شرك زدايى باشد ، سخن گفت . در خاتمه هم از تحريم تشريعى و قانونى شرك و فلسفهء اين حكم صحبت كند . در اين قسمت به اين آيهء شريفه اشاره فرموده : « يا بُنَىَّ لاتُشْرِكْ بِاللَّهِ إِنَّ الشِرْكَ لَظُلْمٌ عَظِيمٌ » ؛ « 1 » اى فرزندم براى خدا شريك قرار مده ؛ زيرا به درستى كه شرك ستم بزرگى است .\r\n\r\nنتيجه‌گيرى از بيان فلسفهء احكام\r\nمتن : فاتَّقوا اللّهَ حَقَّ تُقاتِهِ ، و لا تَموتُنَّ إلّاو أنتم مُسلمون ، و أَطيعُوا اللّهَ فيما أمَرَكُم بِهِ و نَهاكم عَنهُ فإنَّه إنَّما يَخشى اللّه مِن عِبادِه العُلماءُ .\r\nشرح : « فاء » تفريع در آيهء « فَاتَّقوا اللّهَ » و عبارت « فانّه » در آيهء « إنَّما يَخْشى اللّهَ مِن عِبادِهِ . . . » نيست . صديقهء طاهره عليها السلام اين دو را براى تفريع\r\n\r\n\r\n","description":"","footnote":"\r\n( 1 ) . لقمان ، آيهء 13 . .\r\n","page_name":" 206 ","page_number":206},
  {"content":"\r\n\r\nيعنى نتيجه‌گيرى ، در مقام اتمام حجت ، نه به عنوان جزء آيه بودن آورده است بدين سان :\r\nحال كه نكتهء تشريع احكام الهى را در موضوعات مختلف مانند نماز و روزه و حج و حكومت و زمام‌دارى ما اهل بيت نبوت و مركز وحى و طهارت را شنيديد ، پس حق تقوا و خداترسى را به جا آوريد و سعى كنيد اجل ، شما را درك نكند ؛ مگر اين كه در راه اسلام باشيد و خدا را در آنچه امر كرده و يا نهى فرموده فرمان بريد ؛ زيرا حق تقوا را به جا آوردن ميسر نيست مگر با فرمان‌بردارى از همهء احكام ، در همهء موضوعات . و گرنه تاريخ ، بيهوده تكرار خواهد شد .\r\nدين ، نظام يك‌پارچه‌اى است كه اگر تبعيض در آن صورت گيرد از بىايمانى بدتر است و قرآن در اين آيه به اين حقيقت تأكيد مىفرمايد :\r\n« إِنَّ الَّذِينَ يَكْفُرُونَ بِاللَّهِ وَرُسُلِهِ وَيُرِيدُونَ أَنْ يُفَرِّقُوا بَيْنَ اللَّهِ وَرُسُلِهِ وَيَقُولُونَ نُؤْمِنُ بِبَعْضٍ وَنَكْفُرُ بِبَعْضٍ وَيُرِيدُونَ أَنْ يَتَّخِذُوا بَيْنَ ذ لِكَ سَبِيلًا » ؛ « 1 »\r\nافرادى كه به خدا و رسولش ايمان ندارند مىخواهند بين خدا و پيامبرشان تفرقه ايجاد كنند . مىگويند : به بعضى ايمان داشته و بعضى ديگر را قبول نداريم . مىخواهند ميان ايمان به خدا و رسولش [ كه جدا نشدنى است 
  ] راهى براى خود ايجاد كنند .\r\nتبعيض در ايمان به دستورهاى الهى عين كفر حقيقى است و حق تقوا\r\n\r\n\r\n","description":"","footnote":"\r\n( 1 ) . نساء ، آيات 150 - 151 . .\r\n","page_name":" 207 ","page_number":207},
  {"content":"\r\n\r\nكه دستور الهى است به هيچ وجه با كفر سازگار نيست . آن‌هم چنين تبعيض مهمى كه امامت ما و فرمان‌بردارى از ما را نپذيرفته و ديگر دستورهاى را عمل كنيد ؛ اين عين كفر است .\r\nشما اى اصحاب رسول صلى الله عليه و آله بايد حائز عالىترين درجات تقوا باشيد ؛ زيرا پدرم را كه معلم كتاب و حكمت و منبع دانش بود درك كرديد و به افتخار مصاحبت او نائل آمديد و اينك در ادامهء آن موفقيت و براى انجام رسالتتان نسبت به جهانيان ، از دانشمندان بوده و از قضيه آگاه هستيد . و بايد داراى مقام خشيت باشيد و مقام خشيت از بالاترين مراتب خوف از خداست ؛ چه اين كه به حكم همين آيه ، خشيت ناشى از درك عظمت الهى است . پس بايد مو به مو فرمان‌هاى پيامبر اكرم صلى الله عليه و آله را كه از مهم‌ترين آنها ولايت و فرمانروايى است بپذيريد و هيچ‌گونه تبعيضى روا نداريد .\r\nاين بخش با اين دلايل روشن و استوار ، زمينه‌اى براى احتجاجِ بعدى است كه به انصار مىفرمايد : فَأنّى حرتُم بعدَ البيانِ و أَسرَرتم بعدَ الإعلانِ و نَكصتُم بعد الإقدام و أَشَركتم بعدَ الإيمان ؛ پس كجاييد ؟ چرا بعد از بيان ، سرگشته شديد و پس از اعلان ، كتمان و پس از اقدام عقب نشينى كرديد و پس از ايمان مشرك شديد ؟ !\r\n* * * * *\r\n\r\n","description":"","footnote":"","page_name":" 208 ","page_number":208},
  {"content":"\r\n\r\n\r\nاى مردم ! بدانيد كه من فاطمه‌ام\r\n\r\nمتن\r\nثُمَّ قالَت : أيّها النّاسُ ! اعلَموا أنّي فاطِمةُ ، و أبِي مُحَمَّدٌ ، أقُولُ عَوداً و بَدءً ، وَ لا أقُولُ ما أَقُولُ غَلَطاً ، وَ لا أَفْعلُ ما أَفْعَلُ شَطَطاً « لقَدْ جاءَكُمْ رَسُولٌ مِن انْفُسِكُم عزيزٌ عَليْهِ ما عَنِتُّم حَريصٌ عَليْكُم بالْمُؤمِنينَ رئوف رَحيمٌ » « 1 » فإنْ تَعْزُوهُ وَ تَعْرِفُوهُ تَجِدُوهُ أبي دُونَ نِسائِكُمْ ، و آخا ابْنِ عَمّي دُونَ رِجالِكُمْ وَ لَنِعْمَ الْمُعَزّى إلَيْه صلى الله عليه و آله ، فَبَلَّغَ الرِّسالةَ صادِعاً بالنذارَةِ ، مائلًا عَلى مَدْرَجَةِ الْمُشرِكينَ ، ضارِباً ثَبَجَهُمْ ، آخِذاً بِأَكْظامِهِمْ ، دَاعِياً إلى سَبيلِ رَبِّهِ بِالْحِكْمَةِ وَ الْمَوعِظَةِ الْحَسَنَةِ ، يُكَسِّرُ اْلأصنْامَ ، وَ يَنْكُتُ الْهامَّ حَتّى انْهَزَمَ الْجَمْعُ و وَلُّوا الدَّبْرَ حَتّى تَفَرّى اللَّيْل عَنْ صُبْحِهِ ، وَ أَسْفَرَ الحَقُّ عَنْ مَحْضِهِ ، وَ نَطَقَ زَعيمُ الدِّينِ وَ خَرَسَتْ شَقاشِقُ الشَّياطِين ، وَ انْحَلَّتْ عُقَدُ الْكُفْرِ وَ الشِّقاقِ ، وَ طاحَ وَشيظُ النِّفاقِ ، وَ انحَلَّتْ وَ فُهْتُمْ بِكَلمةِ الإخْلاصِ وَ نَفَرٌ مِنَ الْبِيضِ الْخماصِ ، وَ كُنتُمْ عَلى شَفا حُفْرَةٍ مِنَ النَّارِ مُذْقَةِ الشّارِبِ ، وَ نُهْزَةِ الطّامِعِ وَ قُبْسَةِ الْعَجْلانِ وَ مُوطأَ الْأَقْدامِ تَشْرَبُونَ الطَّرْقَ ، وَ تَقْتاتُونَ القِدَّ وَ الوَرَقَ اذِلِّةً\r\n\r\n\r\n","description":"","footnote":"\r\n( 1 ) . توبه ، آيهء 129 . .\r\n","page_name":" 209 ","page_number":209},
  {"content":"\r\n\r\nخاسِئِينَ تَخَافُون أَنْ يَتَخَطَّفَكُمُ النَّاسُ مِنْ حَوْلِكُمْ ، فَأنْقَذَكُمُ اللّهُ تَعالَى بِمُحَمَّدِ صلى الله عليه و آله بَعْدَ اللَّتيا وَ التّي بَعْدَ أَنْ مُني بِبُهْمِ الرِّجالِ وَ ذُؤبانِ الْعَرَبِ وَ مَردَةِ أَهْلِ الْكتابِ ، كُلَّما أَوْقَدُوا نارَاً لِلْحَرْبِ أطْفَأَها اللّهُ ، أَوْ نَجَمَ قَرْنٌ لِلشَّيطانِ ، أَوْ فَغَرَتْ فاغِرَةٌ مِنَ الْمُشْرِكِينَ قَذَفَ أَخاهُ فِي لَهَواتِها فَلا يَنْكَفي حَتّى يَطَأَصِماخها بِأَخْمُصِهِ ، وَ يُخْمِدُ لَهْبَها بِسَيْفِه ، مَكْدُوداً فِي ذات اللّه ، مُجْتَهِداً فِي أَمْرِ اللّهِ ، قَريباً مِنْ رَسُولِ اللّهِ ، سَيِّداً فِي أَوْلِياءِ اللّهِ ، مُشَمِّراً ناصِحاً ، مُجِدّاً كادِحاً ، وَ أَنْتُمْ فِي رِفاهِيَّةٍ مِنَ الْعَيْشِ ، وادِعُونَ فاكِهُونَ آمِنُونَ تَتَرَبَّصُونَ بِنا الدّوائِر ، تَتَوكَّفُونَ الأَخْبار ، وَ تَنْكصُونَ عنْدَ النَّزالِ ، وَ تَفِرُّونَ مِنَ الْقِتالِ .\r\nترجمه\r\nآن‌گاه خطاب به حاضران در مسجد فرمود : اى مردم ! بدانيد بىترديد من فاطمه هستم ؛ و پدرم محمد صلى الله عليه و آله است . اين نخستين و آخرين گفتار من با شماست . در آنچه كه مىگويم نه از راه صواب به خطا رفته‌ام و نه به عمد از آن كج‌روى دارم . بىترديد از ميان خودتان پيامبرى براى شما آمد . و آنچه كه رنج شما در آن بود بر وى سخت‌گران بود . حريص بر سعادت شما و سخت مهربان و داراى عفو و بخشش بود . چنانچه اين پيامبر را بشناسيد ، مىبينيد كه پدر من است ؛ نه پدر زنان شما . برادر پسر عمّم است ؛ نه برادر مردهاى شما . وه ! چه نيكو نسبتى ! درود خدا بر وى و فرزندانش باد ! او رسالت خود را ابلاغ كرد در حالى كه صف‌هاى مشركان را مىشكافت ؛ و از راه آنها سخت بر كنار بود ؛ هم‌چنان بر گروه مشركان مىكوفت ؛ و راه نفس كشيدن را بر آنان مىگرفت ؛ و با حكمت و اندرز نيكو به راه\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nپروردگارش مىخواند ؛ بت‌ها را در هم مىشكست ؛ سرهاى مشركان را به زمين مىانداخت . سرانجام ، سپاه گردآمدهء دشمن شكست خورد و عقب‌نشينى كرد ؛ و بامداد اسلام از افق تاريك شرك به در آمد ؛ و چهرهء تابناك حق جلوه‌گر شد ؛ و زعيم دين لب به سخن گشود ؛ و آواى شياطين ، خاموش ؛ و گروهك نفاق ، هلاك ؛ و همبستگى كفر و نفاق از هم متلاشى شد ؛ و شما مردم كلمهء اخلاص ( لا إله الّا الله ) را به همراه گروهى از مجاهدان سفيدرو به زبان رانديد . شما قبل از رسالت پيامبر صلى الله عليه و آله در نزديكى آتش سهمناك نابودى بوديد ؛ و در حقارت به مانند آبكى در دهان و لقمه‌اى روى زبان - كه هضم و بلعيدن آن بسيار آسان است - و پاره آتشى كه شتابزده‌اى آن را بربايد ؛ و زورمندان در زير پايشان لگدمال كنند ، بوديد .\r\nاز گندابى مىنوشيديد ؛ از گوشت مردار خشكيده تغذيه مىكرديد ؛ در ذلت بوديد ؛ مطرود از اجتماع بشرى به سر مىبرديد ؛ همواره در بيم ابرقدرت‌هاى اطرافتان بوديد كه هستى شما را نربايند . در اين هنگام بود كه خداى متعال شما را از چنان وضع فلاكت‌بار و شرايط سخت ، به وسيلهء محمد صلى الله عليه و آله نجات بخشيد ؛ اما نجاتى از پس حوادث بزرگ و كوچك ؛ و از پس دست و پنجه نرم‌كردن با مردان دلير ؛ و گرگان عرب ؛ و شورشيان اهل كتاب . هر وقت آتش جنگى به پا مىشد ، يا شاخى از شيطان نمودار مىشد ، و يا دهانى از مشركان براى فرو بردن شما گشوده مىشد ، پدرم برادرش را ( مولا - صلوات اللّه عليه - ) به گلوگاه آن حوادث هولناك گسيل مىداشت .\r\nاو هم با پايمردى تا سر آن فتنه‌انگيزان را به خاك نمىماليد ؛ و با شمشير شرربارش آتش فتنه را خاموش نمىكرد بر نمىگشت . او در راه خدا\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nرنج‌پذير ؛ كوشا در اجراى فرمان او ؛ با پيوند نزديك ، پيوسته نزديك به رسول خدا صلى الله عليه و آله ؛ سرورى از اولياى خدا ؛ هميشه آماده براى جهاد ؛ خالص و زحمت‌كش و كوشا در راه اسلام بود . اما شما در كمال آسايش خاطر ؛ راحت و در ايمنى ؛ در انتظار هلاكت ما ؛ و جوياى خبر سقوط مجاهدان اسلام به سر مىبرديد . و به هنگام نبرد روياروى ، عقب نشينى كرده و از كارزار فرار مىكرديد .\r\n\r\nتوضيح مفردات\r\nعوداً و بدءً : آخرين و اوّلين گفتارم .\r\nغَلَط : اشتباه در سخن لذا فرمود : « لا أقول ما أقول غلطاً » .\r\nشطَط : دورى و تجاوز از حق .\r\nعزيز عليه : بر او دشوار و گران است .\r\nماعنتّم : آنچه موجب مشقت و دشوارى شما باشد .\r\nحريص : بسيار مشتاق و خواهان .\r\nتعزوه : نسبت او را بررسى كنيد .\r\nصادعاً : از « صدع » ، آشكاركردن ، شكافتن ، به جاى آوردن فرمان .\r\nمدرجة : راه ، محله ، مركز .\r\nنِذاره : از مادهء « انذار » بيم دادن .\r\nمائلًا : اگر « مائلًا على مدرجةِ المشركين » باشد يعنى در حالى كه حمله مىبرد به مركز مشركان . اگر « مائلًا عن مدرجةِ المشركين » باشد يعنى از راه و مركز مشركان منحرف بود .\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nثَبَج : وسط هر چيز و عمدهء آن ، ميان پشت و كتف .\r\nأكظام : جمع « كَظَم » ، گلو ، دهان ، راه تنفس .\r\nينكت : از « نكت » ، به رو انداختن و به سر در افكندن .\r\nطَعَنه فَنكَته : به او شمشير زد و به سر در افكند .\r\nالهامّ : جمع « هامّة » ، سرها ، كنايه از بزرگان قوم .\r\nانهزام : شكست خورد .\r\nوَلّوا الدبر : پشت گرداندند ، كنايه از شكست .\r\nتفرى الليل عن صبحه : شب صبح را شكافت .\r\nأَسْفَرَ : روشن شد .\r\nمحض : خالص .\r\nشقاشق : جمع « شِقْشِقَة » آنچه شتر مست از دهان بيرون كند ، كنايه از سخنورى .\r\nطاح : هلاك شد .\r\nوشيظ : مردمان پست و فرومايه . در مقابل « وسيط » يعنى شريف .\r\nانحلّت : گشوده شد .\r\nعُقَد : جمع « عقده » ، گره‌ها .\r\nشقاق : مخالفت و عناد .\r\nفُهتُم : به زبان آوريد .\r\nكلمة الإخلاص : جملهء لا إله الااللّه .\r\nنَفَرٌ : مردم ( كمتر از ده نفر ) .\r\nبيض : جمع « ابيض » ، سفيدپوستان .\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nخماص : جمع « اخمص » ، گرسنگان .\r\nشَفَاء : كنار هر چيز . شفا حُفرة ؛ كنار گودال .\r\nمُذقة : آب اندك ؛ « مذقة الشارب » نوشيدن يك جرعه آب .\r\nنُهْزَة : فرصت .\r\nقُبسة : شعلهء كوچك آتش . ( كنايه از حقارت و پستى در برابر قدرت‌هاى بزرگ آن عصر ) .\r\nمَوطَأٌ : لگدكوب . « مُوطَأٌ الأقدام » مثل مشهورى است در ذلت و مغلوبيت . در اين‌جا مراد ، لگدكوب ملت‌هاست .\r\nالطَرْق : گنداب ، آب آميخته به بول شتر .\r\nتقتاتون : از « قوت » به معناى غذا . يعنى آذوقهء خود قرار مىداديد .\r\nالقِدّ : پوست بز دباغى نشده ( كنايه از اشياى پست ) .\r\nتقتاتون القدّ : پوست دباغى نشدهء چهارپايان را قوت قرار مىداديد .\r\n( كنايه از وخامت اوضاع اقتصادى ) .\r\nأَذلَّة : جمع « ذليل » ؛ خوارها و زبون‌ها .\r\nخاسئين : جمع « خاسى » ؛ ذليل و رانده شده ( كنايه از مطرود بودن ) .\r\nيتخطّفكم : بربايند ، از « تخطّف » ، ربودن با سرعت .\r\nأنقذكم : شما را نجات بخشيد .\r\nاللَّتيا و الّتي : رويدادهاى بزرگ و كوچك .\r\nذُؤبان : جمع « ذِئب » ، گرگان .\r\nذُؤبان العرب : سركردگان عرب ( كنايه از خطرناك بودن آنها ) .\r\nمُنِي : گرفتار شد .\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nبُهَم الرجال : مردان دلير ، « بُهَم » جمع « بُهمَة » .\r\nمَرَدَة : جمع « مارد » ، طغيان‌گران و سركشان .\r\nأطفاها : فعل ماضى از « إطفاء » ، آن را خاموش كرد .\r\nنَجَم : آشكار شد . نجْم : آشكار شدن و روييدن گياه‌ها .\r\nقَرْن : شاخ .\r\nفَغَرت : گشوده شد . فَغَرتْ فاغرةٌ ؛ دهانى گشوده شد .\r\nقَذَفَ : فعل ماضى از « قَذَفْ » ، انداخت .\r\nلَهَوات : جمع « لِهاة » ، زبان كوچك دهان ( كنايه از محل احاطه و گلوگاه دشمن و وسط معركهء جنگ ) .\r\nفلا ينكفىء : بر نمىگشت ، دست بردار نبود .\r\nيطأ : مضارع از مصدر « وطئ » ، لگدكوب مىكرد .\r\nصِماخ : سوراخ گوش و خود گوش . يطأ صماخها ؛ ( كنايه از سركوب نمودن و از بين بردن ) .\r\nأَخْمَص : فرورفتگى كف پا .\r\nإِخماد : خاموش‌كردن .\r\nلَهَبُها : شعلهء آتش بدون دود .\r\nمكدود : رنج‌پذير ، رنج‌بر .\r\nمشمِّراً : اسم فاعل . « شمّر إزاره عن ساقه » بالا زد پيراهن خود را از ساق پا . ( كنايه از آمادگى كامل و مصممّ بودن براى خدمت ) .\r\nمجتهد : بسيار كوشا و نستوه .\r\nكادح : رنج‌بر ، زحمت‌كش .\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nرفاهيّة : تن‌آسايى . رفاهية مِنَ العيش ؛ فراخى زندگى .\r\nوادعون : جمع « وديع » يا « وادع » ، آسوده‌خيالان ، تن‌آسايان .\r\nفاكهون : مزاح كنندگان .\r\nدوائر : جمع « دايره » ، حوادث نامطلوب .\r\nتتربّصون : انتظار مىكشيديد .\r\nتتوكّفون : توقع داشتيد .\r\nتنكصون : از آن خيرى كه به طرف آن رفته بوديد بر مىگشتيد .\r\nنِزال : رويارويى دو طرف در جنگ .\r\n\r\nتأكيد فاطمه عليها السلام بر معرفى خود\r\nمتن : ثمّ قالَت : ايُّها الناسُ ! اعلَموا انّي فاطمة ! و أبي محمّدٌ ! أقولُ عَوداً و بَدْءً ، و لا أَقولُ ما أَقول غلطاً . . .\r\nشرح : در اين فراز ، فاطمه عليها السلام با استفاده از شيوه‌هاى جارى در اصول محاكمات ، ابتدا به معرفى خود مىپردازد . چه اين كه حكم ، تابع موضوع آن است ؛ وقتى موضوع حكم ثابت شد ، قهراً حكم آن ثابت مىگردد .\r\nازاين‌رو مىبينيم فاطمه عليها السلام نخست مىفرمايد : من فاطمه هستم ! پدرم محمد صلى الله عليه و آله است ! تأكيد مىكند من فاطمه هستم . وقتى فاطمه بودن ثابت شد ، صديقه بودن ، و سيدة نساء العالَمين منَ الأولينَ و الآخِرينَ بودن ثابت مىشود ؛ پس هر چه مىگويد حق محض‌است .\r\nفاطمه عليها السلام به آن مردم فريب‌خورده كه سخنان او را مىشنيدند ، بر اين نام تأكيد مىكند كه احدى با آن نام ناآشنا نيست و مكرر اين نام را همراه با\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nاحترام فراوان و عظمت از زبان پيامبر صلى الله عليه و آله شنيده بودند . وقتى مردم فهميدند فاطمه ، فاطمه است ، ديگر ثبوت حكم ضرورى است و آنچه مىگويد راست و عين حقيقت است .\r\nپيامبر گرامى صلى الله عليه و آله مكرر و به اندك مناسبتى فاطمه را ستايش مىفرمود و رفتارى با وى مىكرد كه از مقام هيچ پدرى نسبت به فرزندش معهود نيست . هنگامى كه فاطمه عليها السلام وارد مىشد ، پيامبر جلو پايش بلند مىشد و سينه و پيشانىاش را مىبوسيد ؛ « 1 » آن‌گاه مىفرمود :\r\nفاطمه پارهء تن من است . او دل و جانِ درون من است . پس هر كس او را بيازارد ، مرا آزرده و هر كس مرا آزار دهد ، خدا را آزار داده است . « 2 » از جمله القابى كه مكرر دخترش فاطمه عليها السلام را به آن ملقب فرموده « صديقه » است . اين واژه از صيغه‌هاى مبالغه است و مذكرش « صديق » مىباشد .\r\nهمهء اين معرفىها در ميان مسلمانان مسلم بوده و كسى را گمان اندك شبهه‌اى در آن نمىرود ؛ مگر اين كه كسى در اصل نبوت پدرش شك كند و در ميان فرزندان پيامبر جز يك نفر ، فاطمه نام نداشت . بنابراين در اثبات سخنان خود فقط لازم بود خود را اين‌گونه معرفى فرمايد : من فاطمه هستم . چنان كه گفتيم با ثبوت موضوع « فاطمه » از نظر حقوقى ترتب همهء احكام بر وى ضرورى خواهد بود .\r\n\r\n\r\n","description":"","footnote":"\r\n( 1 ) . صحيح ترمذى ، ج 2 ، ص 319 . .\r\n( 2 ) . كشف الغمه ، ص 124 . .\r\n","page_name":" 217 ","page_number":217},
  {"content":"\r\n\r\nپس از معرفى خود ، با تأكيد مىفرمايد : أقول عوداً وبدءً ؛ اوّلين و آخرين سخنم است . چنين تأكيدى براى اتمام حجت است . بنابراين چنين گفته‌اى غلط و تجاوز از حق و عدالت نخواهد بود . چه اين كه تجاوز از حق به دو جهت است :\r\n1 . انسان به راه خطا برود ، ولى قصد صواب داشته باشد . از آن به « قصور » تعبير مىشود . مثل افرادى كه در جست‌وجوى حق هستند ؛ اما دچار اشتباه مىشوند .\r\n2 . انسان عمداً از حق تجاوز نمايد و از روى هواى نفس ، حق را ناديده بگيرد كه آن را « شطط » و به تعبير ديگر « تقصير » مىگويند .\r\nبر اين اساس ، صديقهء طاهره عليها السلام تأكيد مىكند كه گفتارم نه از روى قصور است : و لا أَقولُ ما أقولُ غَلطاً و نه از روى شطط و تقصير است ؛ بلكه حق و محض واقع است . سپس در معرفى بنيان‌گذار اسلام با الهام از قرآن كريم مىفرمايد :\r\n« لَقَدْ جاءَتَكُمْ رَسُولٌ مِنْ أَنْفُسِكُمْ . . . » ؛ « 1 »\r\n« پيامبر شما از ميان خودتان برخاسته و از شما جدا نيست . پس هر گونه رنج و ناملايماتى كه بر شما وارد شود بر او گران است و از صميم قلب سعادت شما را آرزومند و به مؤمنان ، رئوف و مهربان است » . اگر كمى دقت كنيد ، خواهيد ديد كه او پدر من است نه پدر زن‌هاى شما ؛ برادر پسر عموى من است نه برادر مردان شما . وه چه\r\n\r\n\r\n","description":"","footnote":"\r\n( 1 ) . توبه ، آيهء 127 . .\r\n","page_name":" 218 ","page_number":218},
  {"content":"\r\n\r\nنيكو نسبتى ! و چه انقلاب حيات بخشى در اجتماع مرگ بار شما آفريد !\r\n\r\nانقلاب پيامبر\r\nمتن : فَبلَّغ الرسالة صادعاً بالنذارة ، مائِلًا عن مدرجةِ المشركين . . . .\r\nشرح : در اين فراز ، صديقهء طاهره پس از معرفى بنيان‌گذار اسلام ، به رسالت سنگين پيامبر در آن شرايط دشوار اشاره مىفرمايد و محتواى انقلاب را يادآورى « ايام اللّه » به بهترين وجه بيان مىكند .\r\nقرآن كريم مىفرمايد :\r\n« وَلَقَدْ أَرْسَلْنا مُوسى بِآياتِنا أَنْ أَخْرِجْ قَوْمَكَ مِنَ الظُّلُماتِ إِلَى النُّورِ وَذَكِّرْهُمْ بِأَيّامِ اللَّهِ إِنَّ فِى ذ لِكَ لَآياتٍ لِكُلِّ صَبّارٍ شَكُورٍ » ؛ « 1 »\r\nما موسى را با نشانه‌هاى خود فرستاديم كه قوم خود را از تاريكىها به نور هدايت درآورد و « ايام اللّه » را يادآور آنان سازد . در چنين رسالتى نشانه‌هايى از هدايت براى مردم استوار و سپاس‌گزار خواهد بود .\r\nمراد از « ايام الله » ، انقلاب‌هاى بنيادى و اجتماعى است كه به دست پيامبران و فقطبا اتكا به نيروى ايمان براى واژگون ساختن اساس جهل و ستم كه به تجهيزات سياسى ظاهرى مجهز است و درست در نقطهء مقابل دعوت انبيا قرار دارد ايجادمىشود . فرق انقلاب انبيا عليه السلام با ديگر انقلاب‌ها\r\n\r\n\r\n","description":"","footnote":"\r\n( 1 ) . ابراهيم ، آيهء 5 . .\r\n","page_name":" 219 ","page_number":219},
  {"content":"\r\n\r\nكه به دست فاتحان تاريخ صورت گرفته ، اين است كه هدف آنان از انقلاب ، غلبه و به دست گرفتن قدرت و درزير سپر كلماتى زيبا و فريبنده مانند رهايى توده‌ها ، آزادى ، مراعات حقوق و . . . با هدف ، نيل به قدرت است و با فريب مردم هم به مقصد مىرسند ؛ اما شهادت تاريخ ، اين انقلاب‌ها مانند انقلاب فرانسه از آزادى حيوانى سر در آورد ، و يا مانند انقلاب روسيه ، به شديدترين خفقان و تبديل انسان‌ها به ابزار كار ، منجر شد .\r\nولى اساس دعوت انبيا ، روشن و بسيار مشفقانه به اصطلاح قرآن « بلاغ مبين » يعنى دعوت آشكار است كه با مطالعه در تاريخ آنان اين حقيقت ، كاملًا روشن مىشود كه‌جز استقرار عدالت بر طبق دستور الهى ، منظور ديگرى نداشته‌اند . روى همين انگيزهء الهى ، انبيا با جامعهء بشرى برخورد فريب‌كارانه نداشته و از نخستين گام ، هدف رسالت خود را به عيان براى مردم بازگو كرده‌اند و از روى ضرورت در اثر مقاومت مستكبران - كه در قرآن از آنان به « ملأ » « 1 » تعبير شده - جهت پيشبرد هدف خود دست به اسلحه برده‌اند :\r\n« لَقَدْ أَرْسَلْنا رُسُلَنا بِالبَيِّناتِ وَأَنْزَلْنا مَعَهُمُ الكِتابَ وَالمِيزانَ لِيَقُومَ النّاسُ بِالْقِسْطِ وَأَنْزَلْنا الْحَدِيدَ فِيهِ بَأْسٌ شَدِيدٌ وَمَنافِعُ لِلنّاسِ » ؛ « 2 »\r\nبه تحقيق ، فرستادگان خود را با نشانه‌هاى روشن فرستاديم و جهت هدايت جامعه ، با آنان كتاب و ميزان نيز فرستاديم تا مردم را به\r\n\r\n\r\n","description":"","footnote":"\r\n( 1 ) . چشم پركن‌ها ؛ يعنى . طبقه‌اى از مردم كه در اثر ثروت اندوزى و در دست گرفتن مناصب‌قدرت ، مردم با ديد بزرگى و بيم‌ناكانه به آنان مىنگرند . .\r\n( 2 ) . حديد ، آيهء 25 . .\r\n","page_name":" 220 ","page_number":220},
  {"content":"\r\n\r\nعدالت وادارند . آهن را نيز فرو فرستاديم كه در آن هيبت و صلابت زياد و منفعت‌هاى بسيار براى مردم است .\r\nهدف از قيام انبيا برپايى قسط و عدل توسط مردم معرفى شده و به كاربردن اسلحه پس از آن براى رفع مانع بوده يعنى طيف خاصى كه پيوسته در طول تاريخ انبيا ، مانع راه انبيا بوده‌اند كه به ناچار براى از بين بردن اين مانع دست به اسلحه برده‌اند و منظورى هم جز اجراى فرمان الهى نداشتند .\r\nصادعاً بالنذارة : كلمه « صَدَعَ » در قرآن مكرر آمده است مانند : « فَاصْدَعْ بِمَا تُؤْمَرُ » « 1 » ؛ اى پيامبر ! نقشه‌ها و توطئه‌هاى مشركان را با قاطعيت بشكاف .\r\nراغب در مفردات مىگويد : صدع ، شكافتن اجسام سخت است . پس مفهوم كلمه « صدع » شكافتن ساده نيست ؛ بلكه شكافتن جسم سخت و به هم فشرده و در آيهء شريفه به معناى شكافتن صفوف كاملًا به هم پيوستهء مشركان است . ترجمهء جمله صادعاً بالنذارة چنين مىشود : بنيان‌گذار نهضت الهى با دادن بيم ، صف‌هاى مشركان را مىشكافت .\r\nيكى از ويژگىهاى دعوت پيامبر را همراه بودن با بيم و انذار مىداند ؛ زيرا در مقابل افراد ابتدا انذار ، سپس وارد عمل شدن ، بيشتر موجب تأثير شكاف در صف‌هاى آنان مىشود . ازاين‌روست كه در قرآن ، تمام پيامبران و به ويژه پيامبر اسلام به « نذير » بيش از « بشير » توصيف شده است .\r\nهمهء انبيا به ويژه پيامبر گرامى اسلام صلى الله عليه و آله ، برحسب نقل قرآن ، مأمور\r\n\r\n\r\n","description":"","footnote":"\r\n( 1 ) . حجر ، آيهء 94 . .\r\n","page_name":" 221 ","page_number":221},
  {"content":"\r\n\r\nمىشوند كه خود را چنين معرفى نمايند : « وَقُلْ إِنِّى أَنَا النَّذِيرُ المُبِينُ » ؛ « 1 » بگو اى پيامبر ! من بيم‌دهندهء آشكار هستم . در جاى ديگر مىفرمايد : « وَأُوحِىَ إِلَىَّ هذا القُرْآنُ لِأُ نْذِرَكُمْ بِهِ وَمَنْ بَلَغَ » ؛ « 2 » اين قرآن به من وحى شده تا با آن شما و هر كس كه قرآن به او رسيده را بيم دهم . يادگار نبوت هم بر اساس الهام از قرآن مىفرمايد كه يكى از ويژگىهاى پيامبر صلى الله عليه و آله ابلاغ كوبنده و شكنندهء همراه با بيم و انذار بوده است .\r\n\r\nقاطعيت و انعطاف ناپذيرى\r\nمائلًا عن مَدرجةِ المشركين ؛ سخت از راه مشركان بر كنار بود . ويژگى ديگر انقلاب پيامبر ، قاطعيت و انعطاف ناپذيرى در قبال راه و صف‌هاى مشركان است .\r\nتاريخ پيامبر صلى الله عليه و آله شاهد اين معناست كه مشركان و كافران در اوايل بعثت ، دست به هر وسيله‌اى زدند تا شايد رسول الله صلى الله عليه و آله را از دعوتش بازدارند ؛ ولى هرگز موفق‌نشدند . قاطعيت و انعطاف‌ناپذيرى پيامبر ، آنان را از صحنه خارج ساخت . ابن اثير مىنويسد :\r\nسپس مجادله در ميان آنان درگرفت ، تا اين كه بين آنان شكاف افتاد و كينه‌ها بر همديگر بسته شد و قريش در مورد رسول خدا صلى الله عليه و آله به گفت‌وگوى فراوان پرداخته و همديگر را به جنگ و مقاومت در برابر وى دعوت مىكردند . يك بار نزد ابوطالب رفته و گفتند : اى ابوطالب !\r\n\r\n\r\n","description":"","footnote":"\r\n( 1 ) . حجر ، آيهء 89 . .\r\n( 2 ) . انعام ، آيهء 19 . .\r\n","page_name":" 222 ","page_number":222},
  {"content":"\r\n\r\nتو در ميان ما از سن و شرافت بيشترى برخودارى ؛ مىخواهيم پسر برادر خود را نصيحت كنى كه به ما كارى نداشته باشد . به خدا سوگند ! ما در برابر ناسزاگويى وى به خدايان و پدران ما و بىعقل خواندن ما ساكت نمىنشينيم ؛ مگر اين‌كه از اين كار دست بردارد و يا درگير شويم و يكى از دو طرف هلاك شود . . . .\r\nابوطالب خواسته وتهديد قريش را به پيامبر گزارش كرد و گفت :\r\nخود و مرا نگه‌دار و بر من چيزى را تحميل مكن كه طاقت آن را ندارم . پيامبر چنين پنداشت كه نظر عمويش نسبت به وى تغيير يافته و ديگر آن حضرت را يارى نكرده و از يارى پيامبر ناتوان شده است .\r\nپيامبر گفت : اى عموى بزرگوارم ! اگر خورشيد را در دست راست من قرار دهند و ماه را در دست چپ من تا از اين رسالت دست بردارم ، هرگز ! يا كشته مىشوم و يا خدا كمك فرموده و پيروز مىشوم . . . « 1 » .\r\nاين قاطعيت را صديقهء طاهره عليها السلام در جمله‌هاى بعدى اين فراز ، چنين تصوير مىكند :\r\nضارباً ثَبَجَهم آخذاً بأَكظامِهم ؛ پيامبر چنان بر گردن‌هاى مشركان كوفت كه راه نفس كشيدن آنان را بست . يعنى ضربه چنان قاطع بود كه آنان را در جا ميخ كوب‌كرده و مجال هر گونه توطئه‌اى را از آنان گرفت و نقشه‌هاى باطل آنان را از بين برد .\r\nداعياً الى سَبيلِ ربِهِ بالحِكمةِ و الموعِظةِ الحَسَنةِ ؛ براى هدايت به راه خدا ، با حكمت و موعظهء نيكو دعوت مىكرد .\r\n\r\n\r\n","description":"","footnote":"\r\n( 1 ) . تاريخ ابن اثير ، ج 2 ، ص 64 - 65 . .\r\n","page_name":" 223 ","page_number":223},
  {"content":"\r\n\r\nدعوت پيامبر يكسان نبود ؛ بلكه سطح فكر مردم را مراعات مىفرمود .\r\nچنان نبود كه يكنواخت بر همه بتازد ؛ بلكه با خواص با بيانات محكم و با عوام ، با اندرزهاى نيكو كه فراخور درك آنان بود و آنان نيز خوب آنها را درك مىكردند كه به جز خيرخواهى هدف ديگرى در كار نيست ، رسالت خود را ابلاغ مىكرد ؛ اما با چنين نرم‌خويى ، هرگز در برابر بت‌ها انعطاف نشان نداد .\r\nيُكسِّر الأصنامَ ؛ با تمام قاطعيت بت‌ها را مىشكست .\r\nوَ يَنْكُت الْهامَّ ؛ با سركردگان كفر و شرك به ستيز برخاسته و آنان را به رو ، به خاك مذلت مىانداخت .\r\nحتّى انهزَمَ الجمعُ و وَلّوا الدَبْر ؛ تا اين كه در اثر كوشش و پىگيرى بى امان و جهاد مستمر ، هيبت كفار شكسته شد و جمع‌شان از هم پاشيد و رو به فرار گذاشتند .\r\nحتّى تَفرَّى اللّيلُ عن صُبْحِهِ ، شب كفر و ضلالت از صبح ايمان و هدايت جدا شد و حق ، چهرهء خود را آشكار كرد .\r\nو نَطَقَ زعيمُ الدّين ؛ پس از آن همه مجاهدت و جان فشانى ، زعيم دين با كمال آزادگى لب به سخن گشود .\r\nو خَرَسَتْ شَقاشِقُ الشياطِين ؛ حركت شيطان باز ايستاد و سخن آنان خاموش شد و شياطين كفر و عناد ، پس از سخنورىها به خاموشى گراييدند .\r\nوَ طاحَ وَشيظُ النّفاق ؛ گروهك‌هاى نفاق هلاك شدند .\r\nو انْحلَّتْ عُقَد الكفرِ و النفاق ؛ همبستگى كفر و نفاق ، از هم گشوده شد .\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nو فُهتُم بِكِلمةِ الاخلاص ؛ بدون پروا از مشركان ، كلمهء اخلاص ( لا إله الّا اللّه ) را بر زبان جارى ساختند .\r\nو نَفَرٌ من البيضِ الخِماص ؛ تمام اين مجاهدت‌ها به همراهى دستهء بسيار اندكى از اهل ورع و تقوا از مجاهدان صدر اوّل انجام پذيرفت .\r\n\r\nشرح اوضاع گذشتهء جزيرة العرب\r\nمتن : كُنتُم على شَفا حفرةٍ منَ النارِ مُذقةِ الشاربِ و نُهزةِ الطامعِ و قبسة العَجْلان و مُوطَأِ . . . .\r\nشرح : يادگار نبوت به روش كتاب آسمانى ( قرآن كريم ) رفتار فرموده و به مردم ، تيره‌روزىهاى قبل از اسلام را يادآورى مىكند ؛ هم‌چون قرآن كريم كه بنىاسرائيل را به اوضاع نابسامان و هرج و مرج و روزهاى بدى كه داشتند و در چنگال فرعونيان گرفتار بودند متذكر مىشود ؛ تا قدر نعمت رهايى از آن گرفتارىها را بدانند و وضع فعلى به صورت عادى و تكرارى در نيايد .\r\nبيشتر انسان‌ها تحت تأثير جو حاكم بر زمان خود قرار مىگيرند . اين امر سبب مىشود انسان از حساب گذشته و آينده بازماند و از ياد برد كه در چه وضعى بود و اكنون به چه نعمتى رسيده است . بدين جهت مربيان بشر براى توجه دادن به نعمت‌ها كه اساس شكرگزارى است ، بيشتر به يادآورى نعمت‌ها تأكيد مىكنند كه چه بودى و چه شدى و مبادا تكرار نعمت‌ها آنها را از ارج بيندازد .\r\nبه همين مناسبت يادگار نبوت ، مسلمانان حاضر در مسجد را كه از\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nبزرگان اسلام بودند و مخصوصاً انصار را متوجه مىسازد كه در اثر شرك و كفر در لبه و پرتگاه آتش بدبختى و فلاكت بوديد . اين بيان به آيهء شريفه زير اشاره دارد :\r\n« وَاعْتَصِمُوا بِحَبْلِ اللَّهِ جَمِيعاً وَلا تَفَرَّقُوا وَاذكُرُوا نِعْمَةَ اللَّهِ عَلَيْكُمْ إِذ كُنْتُم‌ْأَعْداءً فَأَ لَّفَ بَيْنَ قُلُوبِكُمْ فَأَصْبَحْتُمْ بِنِعْمَتِهِ إِخْواناً وَكُنْتُمْ عَلى شَفا حُفْرَةٍ مِنَ النّارِ فَأَنْقَذَكُمْ مِنْها كَذ لِكَ يُبَيِّنُ اللَّهُ لَكُمْ آياتِهِ لَعَلَّكُمْ تَهْتَدُونَ » ؛ « 1 »\r\nبه ريسمان استوار الهى چنگ زنيد و پراكنده نشويد . به ياد آوريد نعمت خدا را به شما ؛ هنگامى كه دشمنِ يكديگر بوديد ، خدا ميان قلب‌هاى شما الفت داد ؛ در نتيجه به نعمت خدا با هم برادر شديد ؛ در كنار گودالى از آتش بوديد ، خدا شما را از آن نجات داد . اين چنين خدا آيات خود را براى شما روشن مىكند ، باشد كه راه بيابيد .\r\nسپس دوران قبل از اسلام را چنين شرح مىدهد : شما عرب ، جمعيت بىقدر و ارجى بوديد ؛ مانند نوشيدنى بىارزشى براى نوشنده ؛ مانند لقمه‌اى در دهان ؛ مانند شعلهء كوچكى كه شتاب‌زده‌اى آن را بربايد ؛ پايمال زورمندان بوديد ؛ از آب‌هاى آلوده به پيشاب شتران مىنوشيديد ؛ گوشت خام و برگ درختان را غذاى خود قرار مىداديد ؛ رانده‌شدگان خوارى بوديد كه بيم آن داشتيد ابرقدرتان از اطراف ، شما را بربايند .\r\nعربستان ، بزرگ‌ترين شبه‌جزيرهء دنيا ، در جنوب غربى قاره آسيا واقع\r\n\r\n\r\n","description":"","footnote":"\r\n( 1 ) . آل عمران ، آيهء 103 . .\r\n","page_name":" 226 ","page_number":226},
  {"content":"\r\n\r\nاست . مساحت آن بيش از سه ميليون كيلومتر مربع است و اكثر آن را صحراهاى بىحاصل تشكيل مىدهد . حاشيهء باريكى از زمين‌هاى مسكونى ، اطراف آن را فراگرفته و غالباً محصور به درياست و عمدهء خاك آن را ريگزار تشكيل مىدهد . آب دره‌ها از باران‌هايى است كه اغلب در ريگزارها فرو مىرود و پس از مدت كوتاهى ، دوران كم‌آبى فرا مىرسد .\r\nصحرانشينان مجبورند در جست‌وجوى آب و چراگاه از نقطه‌اى به نقطهء ديگر در حركت باشند و يكى از عوامل برخورد قبايل همين جست‌وجوى چراگاه است . « 1 » اعراب بدوى تابع حكومتى نبودند و نظم سياسى نداشتند . اساس مليت و جامعهء آنان را قبيله تشكيل مىداد . قوم و قبيله ، واحد مستقلى بود كه بايد در همه چيز به خود متكى باشد ؛ چون اصولًا تمام اقوام و قبايلِ ديگر بيگانه به شمار مىرفتند و از نظر افراد اين قبيله هيچ‌گونه حقوق و احترامى نداشتند . غارت اموال و كشتن افراد و ربودن زنان ، جزء حقوق قانونى آنان بود ؛ مگر اين‌كه پيمانى با قبيله داشته باشند كه آن هم معمولًا ديرى نمىپاييد و يك جسارت كوچك كافى بود كه آن پيمان را درهم شكنند و بهانه براى حملهء مجدد به دست مىآمد .\r\nصحرانشينان مىگفتند : خون را ، جز خون نمىشويد . مهم‌ترين حوادث از يك برخورد سادهء دو فرد از دو قبيله شروع مىشد و گاهى مانند جنگ بُسوس چهل سال طول مىكشيد ، تا اين كه تقريباً مرد جنگ‌جويى در دو\r\n\r\n\r\n","description":"","footnote":"\r\n( 1 ) . محمد خاتم پيامبران ، ص 31 . .\r\n","page_name":" 227 ","page_number":227},
  {"content":"\r\n\r\nقبيله باقى نمىماند !\r\nغارت از جمله راه‌هاى رسمى امرار معاش بود ؛ زيرا اموال قبايل ديگر احترام قانونى نداشت . در جاهليت عربى ، زن حق نداشت آزادانه از حقوق خود استفاده كند و مرد حق داشت مهريه را نزد خود نگه دارد و به اين وسيله به او ضرر رسانده و تجاوز كند . هم‌چنين حق داشت او را معلق و بلاتكليف نگه دارد . « 1 » بعضى از قبيله‌هاى عرب ، مانند بنىاسد و بنىتميم ، دختران خود را زنده به گور مىكردند .\r\nچرا داشتن دختر عار بود ؟ چون دختر نمىتواند مرد جنگ باشد و از قبيله دفاع نمايد و يا ممكن است در آينده در دست دشمنان قبيله اسير شود . پس غيرت ايجاب مىكرد كه او را زنده به گور كنند ! نيز كشتن اولاد از ترس فقر از عادت‌هاى عرب جاهلى بود كه قرآن از آن به عنوان يكى از عادت‌هاى نكوهيده ياد مىكند . « 2 » بت‌پرستى ، دين رايج عرب بود و به صورت‌هاى گوناگون در ميان آنان رواج داشت . معروف‌ترين خدايان كعبه هبل بود . به شكل انسان ساخته شده بود و تيرهاى مقدس را كه كاهن براى فال گرفتن به كار مىبرد ، جلوى او گذارده بودند . « 3 » دامنهء بت‌پرستى تا آن‌جا توسعه پيدا كرد كه بت‌هايى به شكل حيوان و\r\n\r\n\r\n","description":"","footnote":"\r\n( 1 ) . محمد خاتم پيامبران ، ص 34 - 36 . .\r\n( 2 ) . اسراء ، آيهء 31 . .\r\n( 3 ) . محمد خاتم پيامبران ، ص 42 . .\r\n","page_name":" 228 ","page_number":228},
  {"content":"\r\n\r\nگياه و انسان و جن و فرشتگان و ستارگان ساخته مىشد و حتى سنگ را مىپرستيدند . « 1 » علاوه بر خدايان عمومى ، هر يك از عرب‌ها در خانهء خود بتى از چوب يا فلز يا سنگى كه شكل معينى نداشت درست كرده و هر وقت به خانه مىرفتند ، دور آن طواف مىكردند و در هنگام مسافرت از آن اجازه مىگرفتند و آن را همراه خود مىبردند .\r\nشهرهاى يمن و حرّان و قسمت شمالى عراق ، مركز صابئين بود و در آن شهرها ستارگان مورد احترام بودند . اعتقاد به نجوم و ارتباط حركت‌هاى ستارگان با مقدرات زمينى بسيار قوى بود .\r\nعقيده به روز رستاخيز كمتر در ميان عرب‌هاى جزيرة العرب به چشم مىخورد .\r\nدر مورد معاد نمىتوانستند با فكر كوتاه خود باور كنند كه چگونه انسان دوباره پس از مرگ زنده مىشود . قرآن استبعاد اين افراد را چنين نقل مىكند : « أَ إِذا كُنّا عِظاماً وَرُفاتاً أَ إِنّا لَمَبْعُوثُونَ خَلْقاً جَدِيداً » ؛ « 2 » آيا وقتى كه ما استخوان شده و پوسيديم ، باز با خلقت ديگرى مبعوث خواهيم شد ؟\r\nاز مظاهر انحطاط جامعهء جاهلى ، شيوع زنا بود . هر مردى مىتوانست با چند زن ارتباط نامشروع برقرار كند . همان‌طور زن نيز مىتوانست با چند مرد ارتباط نامشروع جنسى برقرار كند .\r\n\r\n\r\n","description":"","footnote":"\r\n( 1 ) . همان . .\r\n( 2 ) . اسراء ، آيهء 98 . .\r\n","page_name":" 229 ","page_number":229},
  {"content":"\r\n\r\nدر عرض مدت كمى ، از چنين اوضاع فلاكت بارى رهايى يافته و به جايى رسيدند كه مهيار ديلمى آن را چنين خلاصه مىكند :\r\n ما بَرِحَتْ مُظْلمَةً دُنْياكُمْ * حَتّى أَضاءَت كَوكَبٌ في هاشمٍ . . . \r\n- اى عرب ! دنياى شما همواره تاريك و وحشت‌ناك بود ؛ تا اين كه ستارهء درخشانى از طايفهء هاشم درخشيد .\r\n- به بركت تعليم‌هاى حيات‌بخش او بود كه در جهان ، قد علم كرديد . در حالى كه پيش از آن بسيار گم‌نام بوده و به سان رازى بوديد كه در سينهء رازدار پنهان‌مىشود .\r\n- به جايى رسيديد كه همان دستهء پراكنده و دور از تمدن و معنويت كه به قدرت‌هاى اطراف مىگفتيد : با ما با مسالمت رفتار كنيد ، گفتيد : آيا توان مقاومت در برابر ما را داريد ؟\r\n\r\nخدمت‌هاى مولاى متقيان عليه السلام\r\nمتن : كلّما أَوقَدوا ناراً لِلحربِ أَطَفَاها اللّهُ ، أَو نَجمَ قَرنٌ للشيطانِ أَو فَغَرَتْ فاغِرةٌ مِنَ المشركينَ قَذَفَ أَخاه في لَهَواتِها ، فَلا ينكَفئُ حتى يَطأ صِماخها بِأَخمُصِه و يُخمِدُ لهبَها بَسيفهِ .\r\nشرح : اين قسمت ، شرح فشرده‌اى از فداكارى مولاى متقيان عليه السلام و هميشه در كنار رسول خدا صلى الله عليه و آله بودن وى و كفايت در جنگ‌هاى هولناك به دست خيبرگشاى وى مىباشد . و هم‌چنين ، شرحى از سازش و كناره‌گيرى زمام‌داران اسلام و دست به عصا حركت‌كردن آنان مىباشد .\r\nدل‌سوزى و مراقبت براى دين و نگه‌دارى آن ، چنان گوهرگران بهايى\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nاست كه با خون شهيدان اسلام و كوشش مجاهدان و در رأس آنها رسول اكرم صلى الله عليه و آله به دست آمده است . اين امر ايجاب مىكند كه زمام‌دار بايد كسى باشد كه مجاهدت‌هاى وى در مواقع هولناك كه هنوز اثرى از پيروزى اسلام نيست ثابت باشد . اين حقيقت ، به اتفاق ، جز در وجود مقدس مولا ثابت نيست ؛ بلكه فراركردن آنها نزد سيره‌نويسان منصف ، ثابت و روشن است .\r\nمحدثان روايت كرده‌اند : مسلمانان در روز شكستشان و حملهء مشركان و دفاع مولاى متقيان عليه السلام ، صداى هاتفى را از آسمان شنيدند كه ندا مىداد : لا سيفَ إلّاذوالفقارِ و لا فَتى إلّاعليّ ؛ شمشيرى نيست مگر ذوالفقار ، و جوان مردى نيست جز على عليه السلام ، آن‌گاه رسول الله صلى الله عليه و آله به حاضران فرمود : نمىشنويد ؟ اين صداى جبرئيل است . « 1 » در واقعهء حنين ، پس از آن‌كه مسلمانان ، به جنگ پشت كرده و فرار كردند ، مولا عليه السلام با تنى چند از بنىهاشم هم‌چنان با رسول الله صلى الله عليه و آله پايدارى نموده و گروهى از قبيلهء هوازن را در برابر چشم پيامبر به قتل رسانيد ؛ تا پس از مدتى انصار به جبههء جنگ برگشتند و قبيلهء هوازن شكست سختى خورد و اموالش به غنيمت مسلمان‌ها درآمد .\r\nدر روز بدر ، پسران ربيعة بن عبدشمس ، بنىهاشم را به مبارزه دعوت كردند . على عليه السلام با آنان به جنگ پرداخت و وليد را كشت . على عليه السلام در كشتن عُتبه با حمزه مشاركت داشت . در جنگ احد ، طلحه پسر ابىطلحه دعوت\r\n\r\n\r\n","description":"","footnote":"\r\n( 1 ) . شرح نهج‌البلاغه ، ابن ابىالحديد ، ج 14 ، ص 251 . .\r\n","page_name":" 231 ","page_number":231},
  {"content":"\r\n\r\nبه مبارزه كرد و على عليه السلام با آن به مقابله پرداخت و او را كشت . در روز خيبر ، مرحب دعوت به مبارزه كرد و على عليه السلام پس از مبارزه او را كشت . اما مبارزهء على در جنگ خندق با عمرو بن عبدود ، مسأله‌اى نبود كه بتوان از آن به عنوان حادثه‌اى بزرگ ياد كرد ؛ بلكه بالاتر از اين‌هاست .\r\nچنانچه بخواهيم شرح پايدارى و دلاورى مولا - صلوات اللّه عليه - را در جنگ‌هاى اسلام و پاكشيدن زمام‌داران ناحق صدر اسلام را برشمريم ، از حد شرح خطبه خارج مىشويم .\r\n\r\nرنج‌پذيرى على عليه السلام در راه خدا\r\nمتن : مَكدوداً في ذاتِ اللّهِ .\r\nشرح : در جنگ احد هشتاد جراحت بر پيكر مولاى متقيان عليه السلام وارد آمده بود . جراحتى كه فتيله‌ها و پارچه‌ها را از يك طرف داخل آن مىكردند و از طرف ديگرِ جراحت‌ها بيرون مىآوردند ! رسول الله صلى الله عليه و آله به عيادتش آمد ؛ در حالى كه مانند قطعه گوشت كوبيده در روى پوستى افتاده بود .\r\nرسول اكرم صلى الله عليه و آله از ديدن اين همه جراحت گريست و فرمود : إِنّ رجلًا يصيبُه هذا في اللّهِ لَحقٌّ عَلَى اللّهِ أَن يَفعلَ بِهِ و يَفعل ؛ مسلماً مردى را كه اين همه در راه خدا فداكارى نمايد ، بر خدا حق است كه او را چنين و چنان بكند .\r\nمولا - صلوات اللّه عليه - در حالى كه مىگريست جواب داد : اى رسول خدا ! پدرم و مادرم فداى تو باد . سپاس خداى را كه مرا موفق كرد و در جنگ ، نه پشت به دشمن كردم و نه فرار نمودم . پدرم و مادرم فدايت ، چگونه از فيض شهادت محروم شدم ؟\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nفرمود : چنين نيست ، شهادت در آينده نصيب تو خواهد شد . رسول اللّه فرمود : ابوسفيان پيام داده و در حمراء الاسد « 1 » وعده گذاشته است .\r\nعرض كرد : پدرم و مادرم فدايت ! به خدا سوگند ! اگر پيكرم را به دوش بكشند - و بدتر از اين حال باشم - دست از دامن تو بر نمىدارم !\r\n\r\nكوشا در اجراى فرمان خدا\r\nمتن : مُجتهداً في أَمر اللّهِ .\r\nشرح : به اين آيهء شريفه اشاره دارد :\r\n« يا أَيُّها الَّذِينَ آمَنُوا مَنْ يَرْتَدَّ مِنْكُمْ عَنْ دِينِهِ فَسَوْفَ يَأْتِى اللَّهُ بِقَوْم‌ٍيُحِبُّهُمْ وَيُحِبُّونَهُ أَذِلَّةٍ عَلَى المُؤْمِنِينَ أَعِزَّةٍ عَلَى الكافِرِينَ يُجاهِدُونَ فِى سَبِيلِ اللَّهِ وَلا يَخافُونَ لَوْمَةَ لائِمٍ ذ لِكَ فَضْلُ اللَّهِ يُؤْتِيهِ مَنْ يَشاءُ وَاللَّهُ واسِعٌ عَلِيمٌ » ؛ « 2 »\r\nاى افرادى كه ايمان آورده‌ايد ! هر كس از شما از دين خود برگشت ، به زودى خدا قومى را خواهد آورد كه خدا آنان را دوست دارد و آنان نيز خدا را دوست دارند . در قبال مؤمنان ، سخت فروتن و در مقابل كافران ، سركشند و در راه خدا مجاهده مىكنند و از ملامت ملامت‌گران ترسى به خود راه نمىدهند . اين فضل الهى است كه به هر كس بخواهد ارزانى مىدارد . و خدا واسع و داناست .\r\n\r\n\r\n","description":"","footnote":"\r\n( 1 ) . حمراء الاسد : محلى در هشت ميلى مدينه است كه در جنگ احد ، مسلمانان مشركان را تا آن‌جا تعقيب نمودند ( معجم البلدان ) . .\r\n( 2 ) . مائده ، آيهء 54 . .\r\n","page_name":" 233 ","page_number":233},
  {"content":"\r\n\r\nمسلماً از بارزترين مصداق‌هاى اين آيهء شريفه ، مولاى متقيان عليه السلام است ؛ زيرا اين اوصاف را رسول اكرم صلى الله عليه و آله كه « ما يَنطِقُ عَنِ الهَوى » مىباشد ، دربارهء آن بزرگوار فرمود ؛ زيرا رسول الله صلى الله عليه و آله در فتح خيبر فرمود :\r\nفردا پرچم را به دست مردى خواهم داد كه خدا و رسولش را دوست دارد و خدا و رسولش نيز او را دوست دارند ؛ پى در پى به دشمن حمله مىكند و ابداً فرار نمىكند و از جنگ بر نمىگردد ، تا خدا به دست او فتح و پيروزى را پيش مىآورد . « 1 » متن : قَريباً مِنْ رسولِ اللّه .\r\nشرح : يعنى ، مولاى متقيان خويشاوندىِ نزديك و مؤكّد داشت ؛ زيرا هم پسر عمّ ابوَينى رسول اكرم صلى الله عليه و آله و هم دامادش است كه خويشاوندى مؤكد است .\r\nمتن : سيداً في أولياءِ اللّهِ .\r\nشرح : بزرگى و مهترى ، به فضليت‌هاى معنوى و دارا بودن حداكمل تقوا مىباشد . كتاب‌هاى فريقين مشحون از فضيلت‌هاى مولاى متقيان است ، اين در صورتى است كه بحث در معيار بزرگى باشد . اگر موضوع بحث ، سيادت و بزرگى باشد ، آن نيز در روايات وارده از طريق عامه و خاصه فراوان است و ما به روايتى بسنده مىكنيم .\r\nرسول اكرم صلى الله عليه و آله فرمود :\r\n\r\n\r\n","description":"","footnote":"\r\n( 1 ) . مجمع البيان ، ج 3 ، ص 208 . .\r\n","page_name":" 234 ","page_number":234},
  {"content":"\r\n\r\nاى انس ! آب وضو را براى من بريز . سپس دو ركعت نماز گزارد .\r\nآن‌گاه گفت : اى انس ! از اين در بر تو وارد مىشود اميرالمؤمنين و سيد مسلمانان و پيشواى پيشانى سفيدان و خاتم اوصيا . « 1 » در مناقب ابن شهرآشوب آمده : أَنَا سيّدُ النبيّين و عليٌّ سيّدُ الوصيّين وَ في الخبر [ قال 
  ] للحسينِ عليه السلام : أَنت السيّدُ و ابنُ السيّد و أَخو السيّدِ ؛ من بزرگ پيامبرانم و تو بزرگ اوصيا هستى . در خبر آمده كه حضرت رسول به حضرت حسين عليه السلام فرمود : تو بزرگى و زادهء بزرگى و برادر بزرگى .\r\n\r\nفرار ديگران در جنگ‌ها\r\nمتن : و تَنكصون عندَ النِزالِ و تَفرِّون عند القِتالِ .\r\nشرح : ابن‌ابىالحديد پس از نقل جنگ احد از تاريخ واقدى مىگويد :\r\nراويان از اهل حديث اختلاف نكرده‌اند كه در آن روز ابوبكر فرار نكرده و در گروه استقامت كنندگان ثابت ماند . اگر چه از او نقل نشده جنگ كند و كسى را بكشد ، و خودِ ثابت ماندن جهاد است و همين به تنهايى كفايت مىكند . « 2 » به اتفاق تواريخ ، زن‌هاى مدينه كه فرار مردها را مىديدند ، آنها را سرزنش كرده ، به آنها دوك و نخ مىدادند كه تو زنى ، دوك برگير و\r\n\r\n\r\n","description":"","footnote":"\r\n( 1 ) . حلية الاولياء ، ج 1 ، ص 63 . .\r\n( 2 ) . شرح نهج البلاغه ، ج 15 ، ص 21 . .\r\n","page_name":" 235 ","page_number":235},
  {"content":"\r\n\r\nنخ بريس . قرآن هم مىفرمايد : « وَالرَّسُولُ يَدْعُوكُمْ فِى أُخْريكُمْ . . . » ؛ « 1 » پيامبر شما را مىخواند ، اين ثبات بىخاصيت به چه درد مىخورد كه نه كشتنى باشد و نه پيكارى و نه حركت و نه صدايى .\r\nمىبايست به حكم « لَقَدْ كانَ لَكُمْ فِى رَسُولِ اللَّهِ أُسْوَةٌ حَسَنَةٌ . . . » ؛ « 2 » با اقتدا و تأسى به رسول اكرم صلى الله عليه و آله حداقل ، فراريان را به عودت به جنگ مىخواند ؛ زيرا فرار از ميدان جنگ به حكم قرآن كريم گناه كبيره است . در اين صورت انسان چگونه به خود اجازه مىدهد كه هم‌چنان در جاى خود ثابت بماند ؟ طبرسى در مجمع البيان آورده :\r\nكسى در شكست احد و فرار مسلمان‌ها با رسول اكرم صلى الله عليه و آله پايدار نماند ؛ مگر ابودجانه و على عليه السلام . چنانچه گروهى به رسول الله صلى الله عليه و آله حمله ور مىشدند ، على عليه السلام بر آنها حمله مىكرد و آنها را از پيش روى رسول اكرم صلى الله عليه و آله مىراند . على عليه السلام به قدرى شمشير زد كه بالاخره شمشيرش شكست . رسول الله صلى الله عليه و آله شمشير خود را كه « ذوالفقار » نام داشت به على عليه السلام داد . . . على عليه السلام با مشركان جنگ مىكرد ، تا در سر و رو و دستان و شكم و پاهايش هفتاد جراحت وارد شد .\r\nدر مورد جنگ حنين كه پس از فتح مكه در سال هشتم هجرى واقع شد ، مفسران و تاريخ‌نويسان اسلامى همگى در كتاب‌هاى خود آورده‌اند\r\n\r\n\r\n","description":"","footnote":"\r\n( 1 ) . آل عمران ، آيهء 153 . .\r\n( 2 ) . احزاب ، آيهء 21 . .\r\n","page_name":" 236 ","page_number":236},
  {"content":"\r\n\r\nكه وقتى رسول خدا صلى الله عليه و آله نماز صبح را با اصحاب خود به‌جا آورد ، به طرف وادى حنين روانه شد . لشكرهاى هوازن از هر ناحيه محاصره شدند و بنىسليم كه در پيش بودند ، پشت سر آنان شكست خوردند و خدا بين آنان و دشمنانشان فاصله انداخت - به جهت غرورى كه به كثرت خود پيدا كردند - و على عليه السلام در حالى كه پرچم در دست او بود ، با عدهء قليلى با آنان به جنگ پرداخت و شكست خوردگان از مقابل رسول خدا صلى الله عليه و آله گذشتند ؛ بدون اين كه منتظر پيامبر صلى الله عليه و آله باشند .\r\n* * * * *\r\n\r\n","description":"","footnote":"","page_name":" 237 ","page_number":237},
  {"content":"\r\n . \r\n","description":"","footnote":"","page_name":" 238 ","page_number":238},
  {"content":"\r\n\r\n\r\nبازگويى دوران ركود پس از انقلاب\r\n\r\nمتن\r\nفَلمّا اخْتارَ اللّهُ لِنَبِيِّهِ صلى الله عليه و آله دارَ أنبيائِهِ ، وَ مأوَى أصْفيائه ظَهَرَ فِيكُمْ حَسِيكَةُ النِّفاقِ ، وَسَمَل جِلبابُ الدِّينِ ، وَ نَطَقَ كاظِمُ الغاوينَ ، وَ نَبَغَ خامِلُ الآفلينَ ، وَ هَدَرَ فَنيقُ المُبْطلين ، فَخَطَرَ في عَرصاتِكُمْ ، وَ اطْلَعَ الشَّيْطانُ رَأسَهُ مِنْ مَغْرَزِهِ ، هاتفاً بِكُمْ فَأَ لفاكُمْ لِدَعْوَتِهِ مُستَجيبينَ ، وَ للغَرَّةِ فيهِ مُلاحظينَ ، ثُمَّ اسْتَنْهَضَكُمْ فَوَجَدَكُمْ غِضاباً فَوَسَمْتُمْ غَيْر ابِلِكُمْ ، وَ أوْرَدْتُمْ غَيْر شِرْبِكُمْ هذا ، و الْعَهْدُ قَرِيبٌ ، وَ الْكَلْمُ رَحيبٌ ، وَ الْجَرحُ لَمّا يَنْدمِلْ وَ الرَسُولُ لَمّا يُقْبَر ابْتدَاراً زَعَمْتُمْ خَوْفَ الْفتْنَة ، « الا فِي الْفِتْنَة سَقَطُوا و انَّ جَهَنَّمَ مُحِيطَةٌ بِالْكافِرِينَ » ، فَهَيْهاتَ منْكُمْ وَ كَيْفَ بِكُمْ ؟ و انَّى تُؤفَكُونَ ؟ وَ كِتابُ اللّه بَيْنَ اظْهُرِكُمْ ، امُورُهُ ظاهِرَةٌ ، وَ أحْكامُهُ زاهرَةٌ ، وَ أعْلامُهُ باهِرَةٌ ، وَ زَوَاجرُهُ لائِحَةٌ ، و أوامِرُهُ وَاضِحَةٌ ، وَ قَدْ خَلَفْتُمُوهُ وَرَاءَ ظُهُورِكُمْ ، أرَغْبَةً عَنْهُ تُريدُونَ أمْ بِغَيره تَحْكُمُونَ ، بِئْسَ للظَّالمينَ بَدَلًا « وَ مَنْ يَبْتَغ غَيْرَ الإسْلامِ ديناً فَلَنْ يُقْبَلَ مِنْهُ وَ هُوَ فِى الآخِرَةَ مِنَ الخاسِرِينَ » ثُمَّ لَمْ تَلْبَثُوا إلّارَيْثَ أنْ تَسْكُنَ نَفْرتُهَا ، وَ يُسْلِسَ قِيادُها ثُمَّ أخَذْتُمْ تُورونَ وَقْدَتَها ، و تَهيجُونَ\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nجَمْرَتَها ، وَ تَسْتَجِبُونَ لِهُتافِ الشَّيْطانِ الغَوِيِّ ، وَ إطْفاءِ أنْوارِ الدِّينِ الْجَليِّ ، وَ إخْمادِ سُنَنِ النَّبِيِّ الصَّفِيِّ ، تَسُرُّونَ حَسْواً فِي ارْتِغاء ، وَ تَمْشُونَ لأهْله وَ وُلْده فِي الْخَمْرِ وَ الضَّرَّاءِ ، وَ نَصْبِرُ مِنْكُمْ عَلى مِثْلِ حَزِّ الْمُدى ، وَ وَخْزِ السَّنانِ فِي الْحَشاء .\r\n\r\nترجمه\r\nوقتى كه خدا براى پيامبرش منزل‌گاه انبيا و مأواى اصفياى خود را ( آخرت ) برگزيد ، خار نفاق كه در دل‌ها خليده بود آشكار گشت ؛ لباس دين پوسيده شد ؛ گمراهانى كه لب فرو بسته بودند زبان گشودند ؛ فرومايگان گمنام ، قدر و منزلت يافتند ؛ باطل گرايان به صدا درآمده ؛ در قلمرو شما به تكاپو پرداختند ؛ شيطان از نهان‌گاه خود سردرآورد ؛ شما را به سوى خود خواند ؛ شما را به دعوت خود پذيرا ؛ و بر فريبش آماده يافت ؛ سپس شما را برانگيخت ؛ شما را بسيار چالاك يافت و به هيجان آورد ؛ ديد كه در راه او چه خشمناك مىباشيد . در نتيجه مركبى غير از مركب خودتان براى خود نشانه كرديد ؛ و بر چشمه ، آبى را نديد كه شما را در آن نصيبى نخواهد بود .\r\nاين شتاب‌زدگىها انجام گرفت . هنوز ديرى از رحلت پيامبر نگذشته ؛ و جراحت درونى ما در فراق رسول اكرم صلى الله عليه و آله التيام نپذيرفته ؛ و پيكر پاكش به خاك سپرده نشده است . هدف از اين شتاب‌زدگى دست يافتن به خلافت بود كه به فتنه در نيفتيد ؛ ولى در فتنه فرورفتيد و جهنم فراگيرندهء كافران است . چه دور شديد ! چه شد بر شما ؟ چرا از راه خود منحرف شديد ؟ در حالى كه كتاب خدا فراروى شماست ؛ دستورهاى آن روشن ؛ احكامش\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nواضح ؛ نشانه‌هاى آن پيداست ؛ نهىها و امرهاى آن آشكار است . شما آن را پشت سر گذاشتيد . آيا رغبتى به آن نداريد ؟ يا جايگزينى به جز قرآن انتخاب كرده‌ايد ؟ چه انتخاب بدى ! هر كس به جز اسلام دينى را انتخاب كند ، از او پذيرفته نخواهد شد و او در آخرت از زيان‌كاران است . پس از اين كه در اين مركب خلافت استقرار يافته و افسارش در دستتان سهل شد ، آتش فتنه‌ها را دامن زده و شعله‌ها برافروختيد ؛ با جان و دل به نداهاى گم راه‌كنندهء شيطان پاسخ داده ؛ و به خاموش‌كردن انوار روشن دين و از بين بردن سنت‌هاى پيامبر پاك پرداختيد ! آهسته آهسته و در پرده ، آثار دين را محو مىكنيد ؛ در پى فرصت هستيد كه كينه‌هاى خود را كه از پيامبر در سينه داريد ، نسبت به اهل بيت او عملى سازيد . اين را بدانيد ، به سان كسى كه با كارد و نيزه پيكرش چاك چاك شود ، در برابر شما استقامت و صبر مىكنيم !\r\n\r\nتوضيح مفردات\r\nحسيكة يا حسكة : خار ، كينه و عداوت در دل .\r\nسَمِلَ : پوسيده شد .\r\nجلباب : روپوش .\r\nكاظم : ساكت ، خاموش .\r\nغاوين : گم راهان . كاظم الغاوين ؛ گمراهان خاموش .\r\nنبغ : ظاهر شد .\r\nخامل : ساقط ، زبون ، گمنام .\r\nفنيق : رئيس ارجمند .\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nمبطلين : بيهوده‌گرايان .\r\nفَخَطَر : خطر ، دم جنبانيدن حيوان و به راست و چپ زدن آن و كنايه از استقلال در تصرف است ؛ يعنى رئيس با اطمينان خاطر در ساحت و حوزهء شما مشغول شد .\r\nعرصات : ساحت‌ها .\r\nأطلع : از گوشه آشكار شد .\r\nمَغرز : جاى خزيدن .\r\nفألفاكم : پس شما را يافت .\r\nالغرّة : خدعه .\r\nأَحْمَسَكُمْ : شما را به خشم تهييج كرد .\r\nفوسمتم : از « وسم » ، اثر داغ‌كردن حيوان با آتش ، مالك حيوان بدان وسيله حيوان را مشخص مىكند كه اشتباه نشود ؛ يعنى غير از شتر خودتان را داغ و علامت زديد ( خلافت ) .\r\nاوردتم : از « ورود » ، به كنار آب رسيدن بدون آن كه در آب داخل گردد .\r\nشِرب : سهميهء آب .\r\nكَلْم : بر وزن « فَلْس » ، جراحت و زخم .\r\nرحيب : وسيع ، گشاد .\r\nلمّا يندمل : جراحت ، هنوز بهبودى نيافته .\r\nلمّا يقبر : هنوز دفن نشده .\r\nهَيهات : دور است ( اسم فعل ) نجم الائمه فرموده : به معناى تعجب نيز هست .\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nانّى : كلمهء استفهام ، مثلًا انّى يكون هذا ؛ چگونه اين كار عملى مىشود ؟\r\nتُؤفَكون : از « افك » ؛ هر كارى كه از راه خود منحرف گردد .\r\nبين اظهركم : ميان شما .\r\nزاهرة : از « زهر » ، درخشان ، فروزان .\r\nباهرة : نور چيره و غالب .\r\nزواجر : جمع « زاجر » ، منع و قدغن‌كننده .\r\nلم تلبثوا : درنگ نكرديد . از « لبث » ، درنگ نمودن .\r\nريثما : به اندازهء چيزى .\r\nيسلس : آسان شود .\r\nقياد و مقود : ريسمانى كه با آن حيوانى را بكشند .\r\nلم تبرحوا : دست بردار نشديد . از « بَرَحَ » ، از جا و محل كنار رفت .\r\nاخذتم : شروع كرديد .\r\nتورون : آتش جنگ را روشن كرديد .\r\nوقدة : بر وزن « تمرة » ، شعله .\r\nتهيجون : به هيجان درآورديد .\r\nجمرة : قطعهء شعله‌ور شده از آتش .\r\nهُتاف : بر وزن « غُراب » ، بانگ .\r\nغويّ : گم راه .\r\nإخماد : خاموش كردن .\r\nسُنَن : روش‌ها و راه‌ها .\r\nتَسرُّون حسواً في ارتغاء : مثلى است در عرب ، ظرف شيرى را كه بالاى\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nآن سر شير است در ظاهر نشان بدهد كه سرشير آن را مىخورد و در واقع خود شير را بخورد . مثل براى كسى است كه در عملى به ظاهر به سود كسى كار مىكند اما در واقع به مصلحت خويش باشد .\r\nخَمَر : خَمَر الوادى ؛ نهان‌گاه صحرا .\r\nالضَراء : بدون تشديد ، درخت‌هاى به هم پيچيده در صحرا .\r\nحَزّ : بريدن .\r\nالمُدى : جمع « مديه » ، كارد تيز .\r\nوَخْز : با تير يا نيزه زدن ، اما نه به قدرى كه بشكافد .\r\n\r\nدشمن خارجى و داخلى\r\nمتن : فلَّما اختارَ اللّهُ لنبيَّه صلى الله عليه و آله دارَ أنبيائهِ و مَأوى أصفيائِهِ . . .\r\nشرح : صديقهء طاهره عليها السلام در اين فراز به يك سنت الهى اشاره مىفرمايد ، كه در هر انقلاب الهى اين سنت ، جارى مىشود و آن ، دوران ركود پس از انقلاب است كه به صورت جريان‌هاى خاصى جلوه مىكند و اساس انقلاب را تهديد نموده و يا به انحراف مىكشاند . حضرت با روشن نمودن جريان‌هاى انحرافى ، به مسلمانان هشدار مىدهد .\r\nدو خطر هر انقلاب و حركت الهى را تهديد مىكند : دشمن خارجى و دشمن داخلى .\r\nمسلماً دشمنانى كه با انقلاب تضاد دارند و آن را به ضرر منافع و دستگاه رياست و مقام و منصب خويش مىدانند ، تا توان دارند در برانداختن انقلاب و نهضتى كه منافع آنان را تهديد كرده و در معرض\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nسقوط قرار داده ، به جنگ و مقابله بر خواهند خواست ؛ زيرا انقلاب ، رياست و ثروت را كه موقعيت آنها در گرو آن است ، را تهديد مىكند . اينان نيز دو طبقه هستند :\r\nاوّل : طبقهء فرمانروايان كه در اثر ظلم و غصب حقوق جامعه بر دوش مردم سوار شده و همهء مواهب را از آن خود مىدانند و با در دست داشتن قدرت شيطانى ، طبقات مردم را مطابق ميل خود عليه قيام انبيا و مصلحان تاريخ ، بسيج مىكنند . قرآن از اين طبقه ، به « مستكبرين » تعبير مىنمايد .\r\nدوم : طبقهء اسير در دست آنان كه قرآن اين طبقه را « مستضعفين » مىنامند و عذر آنان را در پيروى از مستكبران نمىپذيرد .\r\nطبقهء ديگر ، دشمنان بسيار خطرناك و نقاب‌دار داخلى هستند و بىترديد خطر اينان قابل مقايسه با خطر دشمنان روياروى نيست .\r\nقرآن كريم از آنان به « منافقين » تعبير مىنمايد . كتاب الهى پر است از معرفى آنان و هشدار به مسلمانان كه از خطر آنان آگاه باشند ، و با معرفى ترفند آنان ، از فريب و تزوير و چندچهرگى ، كه اينك به صورت داغ‌ترين مؤمنان در آمده‌اند ، هشدار مىدهد كه آنان مىخواهند به تدريج تلاش‌هاى طاقت‌فرساى انبيا و تودهء طرفدار انبيا را به هدر داده و آن را از داخل پوسانده و بىمحتوا سازند .\r\n« الَّذِينَ يَتَرَبَّصُونَ بِكُمْ فَإِن كانَ لَكُمْ فَتْحٌ مِنَ اللَّهِ قالُوا أَلَمْ نَكُنْ مَعَكُمْ . . . » ؛ « 1 »\r\n\r\n\r\n","description":"","footnote":"\r\n( 1 ) . نساء ، آيات 141 - 143 . .\r\n","page_name":" 245 ","page_number":245},
  {"content":"\r\n\r\nآنانى كه در مراقبت و انتظار شما مؤمنان به سر مىبرند [ و تماشاگر اوضاع و منتظر پيشامد و تابع فتح و غلبه هستند ، و جز رياست و مقام هدفى ندارند و از هر طرف باشد براى آنها مطرح نيست ابداً پايگاه ايمانى و اعتقادى ندارند 
  ] چنانچه از جانب خدا فتح و پيروزى نصيب شما شد ، آنان مىگويند : آيا ما با شما [ همرزم 
  ] نبوديم ؟ و اگر پيروزى نصيب كافران گرديد ، مىگويند : آيا در غلبه بر مؤمنان و دفاع از حريم شما نبوديم ؟\r\nخدا در روز رستاخيز در ميان اين منافقان داورى خواهد كرد و هرگز بر مؤمنان راهى ندارند . منافقان خدا را فريب مىدهند ؛ در حالى كه خدا فريب‌دهندهء آنها مىباشد . هنگامى كه به نماز ايستند ، با كسالت مىايستند و به مؤمنان ريا و خودنمايى مىنمايند و اندكى خدا را به ياد نمىآورند . آنان خط قاطعى ندارند ؛ گاهى به سوى مؤمنان و زمانى در راه كافران هستند ؛ نه از آنان ، و نه از اينان . كسى را كه خدا گم‌راه سازد ، هرگز راهى براى اصلاح او نخواهى يافت .\r\nاينان هدفى جز رياست و مقام در سر ندارند و با رسيدن به مقصد خود ، ناچار چهرهء واقعى دين و مكتب را ، هر چند به تدريج باشد ، تابع خواستهء خود خواهند نمود . از دين هر چه را كه به رياست آنان صدمه نداشت گرفته ، و آنچه را كه مانع راه گرديد به شدت سركوب مىكنند .\r\nابن اثير در كتاب جامع الاصول در كتاب فتن ، از عبدالله بن عمرو بن عاص نقل كرده كه رسول الله صلى الله عليه و آله فرمود :\r\nلَيَأتينَّ على أمّتي ما أتى عَلى بَني إسْرائيلَ حَذْوَ الْنَعْلِ بِالنعلِ حتى\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nانْ كانَ مِنهم مَن يَأتي أُمّه علانية لَيكونُ في أمّتي مَن يصنعُ ذلك ؛\r\nالبته آنچه بر بنىاسرائيل آمده ، بر امت من نيز خواهد آمد . درست مانند تطبيق نعل به نعل . حتى اگر آنها آشكارا با مادر خود زنا كنند ، در اين امت هم فردى پيدا خواهد شد كه همان را انجام دهد .\r\n\r\nهشدار قرآن كريم\r\nاز جملهء ظَهَرَ فيكُم حَسيكةُ النِّفاقِ . . . به خوبى استفاده مىشود خار نفاقى كه در باطن بوده ، پس از رحلت پيامبر آشكار مىگردد و عده‌اى در باطن براى واژگون‌سازى ، فعاليت داشته‌اند و توطئه‌هاى سرّى در جريان بوده است . همان حالت نفاق كه در باطن بود ، اينك آشكار گشت . پس بايد در دو جهت بحث نمود : ابتدا در فعاليت سرّى كه در قرآن كريم به هشدار و در تاريخ ، از طريق عامه ، به شبكهء سرّى ، توصيف شده است و بعد در فعاليت شتاب‌زده و آشكار .\r\nقرآن كريم مىفرمايد : « الْيَوْمَ يَئِسَ الَّذِينَ كَفَرُوا مِنْ دِينِكُمْ فَلا تَخْشَوْهُمْ وَاخْشَوْنِ » ؛ « 1 » امروز كافران از آسيب رساندن به دين شما مأيوس شده‌اند . پس ترسى از آنان نداشته باشيد و از من بترسيد . يعنى از مقام عدل من بترسيد .\r\nترس از خود مسلمان‌هاست كه نكند يك دفعه خار حسدها و كينه‌ها بروز كند و كار را به اختلاف داخلى بكشاند و مبادا زحمات رسول اكرم صلى الله عليه و آله با آن همه جان‌فشانى و كوشش‌هاى طاقت‌فرسا ، فداى هوس جاه و مقام\r\n\r\n\r\n","description":"","footnote":"\r\n( 1 ) . مائده ، آيه 3 . .\r\n","page_name":" 247 ","page_number":247},
  {"content":"\r\n\r\nجاه‌پرستان حسود و عنود گردد و بالاخره نكند كه خلافت الهى مبدل به سلطنت گردد .\r\n\r\nهشدار پيامبر\r\nرسول اكرم صلى الله عليه و آله نيز كاملًا در لحظه‌هاى آخر عمر مبارك خود - به اتفاق مورخان - به شدت نگران وناراحت بود . چون مىدانست به محض اين كه رهسپاردار انبيا شود ، منافقان امت كه در كمين بودند ، بيرون آمده و آنچه را كه رسول اكرم بنيان‌گذارى فرموده از ميان خواهند برداشت . شاهد اين نگرانى عميق ، روايات بسيارى است كه از باب نمونه به اندكى اكتفا مىكنيم :\r\nابن عمر مىگويد : شنيدم پيامبر مىفرمود : پس از من به كفر برنگرديد كه بعضى گردن بعضى ديگر را بزند . « 1 » باز در كتاب حدود ، قسمتى از نظير اين عبارت رسول اكرم در خطبهء حجة الوداع را بيان كرده ، در آن جا به اين تعبير است : ويحكمُ أو ويلكم « لاتَرجِعُنَّ بعدي كُفّاراً يضربْ بَعْضُكُمْ رقابَ بعضٍ » . باز صريح‌تر از اينها در نگرانى پيامبر اسلام صلى الله عليه و آله ، از سعيد بن جبير از ابن عباس از رسول اكرم صلى الله عليه و آله نقل مىكند كه آن حضرت پس از وصف محشر فرمود :\r\nسپس گروهى از اصحاب من در محشر به طرف راست و چپ از جايگاه من [ كه در روايات ديگر به حوض تعبير شده 
  ] منحرف\r\n\r\n\r\n","description":"","footnote":"\r\n( 1 ) . صحيح بخارى ، كتاب ديات ، ص 62 . .\r\n","page_name":" 248 ","page_number":248},
  {"content":"\r\n\r\nمىشوند . آن‌گاه مىگويم . اينها اصحاب من هستند ، كجا مىروند ؟\r\nجواب مىرسد : همين اصحاب تو پس از اين كه آنها را مفارقت نمودى به اعقابشان برگشتند . [ يعنى از اسلام خارج شده و به كفر بازگشتند 
  ] آن گاه من همانند عبد صالح ، عيسى بن مريم مىگويم : من مادامى كه در ميان آنان بودم بر آنان‌مراقب و گواه بودم ، و از هنگامى كه مرا قبض روح نمودى ، تو خود بر آنان مراقب و گواهى .\r\nباز در آخر تفسير سورهء مائده در خطبه‌اى در شرح اوضاع محشر نقل مىكند : رسول اكرم صلى الله عليه و آله فرمود :\r\nآگاه باشيد ! به تحقيق مردانى از امت مرا در محشر مىآورند و آنها را به‌طرف چپ [ از جايگاه من 
  ] مىبرند . آن‌گاه مىگويم : پروردگارا ! اينان اصحاب من هستند ! جواب مىآيد : تو نمىدانى پس از تو اينان چه حادثه‌هايى را آفريدند . آن‌گاه من همانند عبد صالح ، عيسى بن مريم مىگويم : . . . . « 1 » بدين‌سان رسول اكرم صلى الله عليه و آله نگرانى خود را ابراز مىكرد كه اصحابش چه حادثه‌هايى پس از ارتحالش ، به بار خواهند آورد .\r\nبنابراين طبق رواياتِ صحيح بخارى و منابع ديگر « 2 » نگرانى شديد رسول اكرم ثابت مىشود و هم هشدار آن بزرگوار ، كه نه فقط بزرگان اصحاب ، مرتد مىشوند ، بلكه به حكم خطبهء حجة الوداع نگرانى اكثر\r\n\r\n\r\n","description":"","footnote":"\r\n( 1 ) . همان ، كتاب تفسير القرآن ، ص 69 . .\r\n( 2 ) . فتح البارى ، ج 13 ، ص 32 . .\r\n","page_name":" 249 ","page_number":249},
  {"content":"\r\n\r\nمسلمانان بود كه در خطر ارتداد قرار مىگيرند . چه نگرانى بالاتر از آن كه آن همه زحمت و جان‌فشانى ، دست‌خوش ملعبهء چند رياست‌طلب واقع گردد .\r\n\r\nحزب سرّى و متشكل\r\nاز به دو طلوع اسلام ، گروهى هوشيار دريافتند كه كار اسلام بالا خواهد گرفت . لازم دانستند كه با فراهم نمودن يك حزب قوى ، در اين انقلاب پيروزمند براى خود جايى باز كنند . اسامى افراد اين حزب سرّى بدين قرار است :\r\nابوبكر گروهى را به اسلام دعوت كرد كه دسته‌جمعى به دعوت او مسلمان شده و به رسول اكرم صلى الله عليه و آله ايمان آوردند . آنان عبارتند از :\r\nعبدالرحمن بن عوف ، عثمان ، سعد بن ابىوقاص ، طلحه و زبير . پس از چندى ابوعبيدهء جراح نيز به آنان پيوست . « 1 » اينان وحدت خود را حفظ نموده و در جريان‌هاى گوناگون اثر همبستگى به هم را نشان دادند ، مثلًا وقتى كه على عليه السلام را به مسجد آوردند تا با اكراه بيعت كند و امام از بيعت امتناع مىنمود ابوعبيده اظهار داشت : يا اباالحسن ! تو جوانى و آنان سال‌خوردگان قريش هستند ؛ تو تجربه آنان را ندارى . ابوبكر به جهت سال‌خوردگى وتجربه اندوزىاش ، از تو به خلافت شايسته‌تر است ! تو فعلًا تسليم خلافت او باش . چنانچه زنده ماندى نوبت\r\n\r\n\r\n","description":"","footnote":"\r\n( 1 ) . تاريخ طبرى ، ج 3 ، ص 1166 - 1167 . .\r\n","page_name":" 250 ","page_number":250},
  {"content":"\r\n\r\nبه تو هم خواهد رسيد . « 1 » در حكومتى كه پس از سقيفه تشكيل شد ، خلافت در دست ابوبكر و قضاوت در دست عمر و اموال عمومى در اختيار ابوعبيده قرار گرفت . به عبارت ديگر ، رياست جمهورى به ابوبكر ، وزارت اقتصاد به ابوعبيدهء جرّاح ، و رياست ديوان عالى به عمر رسيد .\r\nابن اثير مىنويسد : وقتى كه ابوبكر به خلافت رسيد ، ابو عبيده به او گفت : من مال را تأمين مىكنم . عمر به وى گفت : قضاوت را من به عهده مىگيرم . « 2 » ابوعبيدهء جراح در سال هجدهء هجرى در شام ، در زمان خلافت عمر درگذشت . اما پنج عضو ديگر به كارگردانى ابوبكر و عمر هم‌چنان پايدار بودند و آنان از سال اوّل بعثت تا نيم قرن بعد در كمك به همديگر و دفاع از منافع خود هوادار هم بودند و در همهء صحنه‌هاى سياسى اين نيم قرن حساس كه دخالت كامل در شكل دادن تاريخ اسلام دارد ، نقش اساسى را بر عهده داشتند . آنان كه از آغاز مىديدند رسول اكرم صلى الله عليه و آله در هر فرصتى گاهى تصريحاً و گاهى تلويحاً مولاى متقيان عليه السلام را براى خلافت بعد از خود معرفى مىنمايد ، پيمان بستند كه در برابر مولا قرار گيرند . اما سه نفر از اين جمعيت ( ابوبكر و عمر و عثمان ) موفق شدند و طلحه و زبير نيز جنگ جمل را به راه انداختند . چنانچه سعدبن ابى وقاص در شوراى عمر نقش مخالف مولا را به عهده گرفت . با وجود چنين صحنه‌هايى از تاريخ ، به\r\n\r\n\r\n","description":"","footnote":"\r\n( 1 ) . طبقات ابن سعد ، ج 3 ، ص 298 ؛ شرح نهج البلاغه ، ج 6 ، ص 12 . .\r\n( 2 ) . تاريخ كامل ، ج 1 ، ص 420 . .\r\n","page_name":" 251 ","page_number":251},
  {"content":"\r\n\r\nخوبى روشن مىشود كه يك حزب سياسى نيرومند در حال فعاليت سرّى بوده و اين صحنه‌هاى تاريخ ، از توطئهء قبلى پرده بر مىدارد .\r\n\r\nفعاليت آشكار\r\nپيامبر اسلام صلى الله عليه و آله روز دوشنبه نزديك ظهر رحلت نمود . در اين هنگام ابوبكر بيرون مدينه در جُرْف « 1 » و عمر در مدينه بود . « 2 » عمر و مغيرة بن شعبه آمدند روى رسول اكرم صلى الله عليه و آله را پس زدند . عمر گفت : عجبا ! از هوش رفته .\r\nمغيره گفت : سوگند به خدا ! پيامبر وفات كرده . عمر گفت : تو دروغ مىگويى . پيامبر نمرده . با اين گفتار مىخواهى فتنه برانگيزى . مگر پيامبر تا منافقان را ريشه‌كن نساخته مىميرد . آن‌گاه عمر به شدت تهديد نمود و گفت : هر كس بگويد پيامبر مرده است ، دمار از روزگارش درخواهم آورد .\r\nابن امّ مكتوم ، مؤذن نابيناى پيامبر اين آيه را خواند :\r\n« وَما مُحَمَّدٌ إِلّا رَسُولٌ قَدْ خَلَتْ مِنْ قَبْلِهِ الرُّسُلُ أَفَإِن ماتَ أَوْ قُتِلَ انْقَلَبْتُمْ عَلى أَعْقابِكُمْ » ؛ « 3 »\r\nمحمد جز پيامبر نيست . قبل از وى پيامبرانى درگذشته‌اند . اگر او بميرد و يا كشته شود ، شما به گذشته‌هاى خود برمىگرديد .\r\nعباس ، عموى پيامبر براى عمر استدلال كرد كه پيامبر مرده . اما با اين\r\n\r\n\r\n","description":"","footnote":"\r\n( 1 ) . موضعٌ على ثلاثةِ أميال من المدينةِ نحوَ الشامِ و بِهِ كانتْ أموال لعمر بن الخطّابِ و لأهِل المدينة ( معجم البلدان ) . .\r\n( 2 ) . طبقات ابن سعد ، ج 2 ، ص 56 . .\r\n( 3 ) . آل عمران ، آيهء 144 . .\r\n","page_name":" 252 ","page_number":252},
  {"content":"\r\n\r\nهمه ، عمر اصرار داشت كه پيامبر نمرده تا ابوبكر را كه خارج مدينه و به انتظار نشسته بود مطلع سازد . ابوبكر ، به محض اطلاع وارد مدينه گرديد ؛ ديد كه عمر ايستاده و مردم را تهديد مىكند . ابوبكر پس از ورود خطبهء مختصرى خواند و آيه‌اى را كه ابن مكتوم خوانده بود و در رأى عمر تأثيرى نكرده بود خواند . عمر گفت : عجبا ! اين آيه در قرآن است ؟ ابوبكر گفت :\r\nآرى . عمر ، ظاهراً از گفتار ابوبكر اطمينان پيدا كرد . عمر گفت : وقتى كه ابوبكر اين آيه را خواند ، پاهايم ياراى حركت نداشت و يقين كردم پيامبر مرده است . « 1 » آيا اين عمل جز اين را مىرساند كه عمر با اين نيرنگ مىخواست تا رسيدن ابوبكر ، افكار مسلمانان را مشغول دارد و مردم به سراغ انصار و بنىهاشم ( اهل بيت ) نروند ؛ زيرا كسى كه - اگر توطئه‌ها صورت نمىگرفت - حتماً خلافت را پس از رحلت خاتم انبيا صلى الله عليه و آله به دست مىگرفت ، مولاى متقيان عليه السلام بود .\r\nابن‌ابىالحديد از قول زبير بن بكّار نقل مىكند :\r\nهنگامى كه با ابوبكر بيعت شد ، خويشاوندان تيْمى او افتخار كردند .\r\nمحمد بن اسحاق گفت كه عموم مهاجران و اكثريت انصار شكى نداشتند صاحب خلافت پس از رسول اكرم صلى الله عليه و آله مولاى متقيان عليه السلام است . « 2 »\r\n\r\n\r\n","description":"","footnote":"\r\n( 1 ) . سيرهء ابن هشام ، ج 2 ، ص 306 . .\r\n( 2 ) . همان ، ج 6 ، ص 21 . .\r\n","page_name":" 253 ","page_number":253},
  {"content":"\r\n\r\nالبته براى سعد بن عباده انصارى فعاليت مىكردند . سعد بن عباده ، رئيس قبيلهء خزرج انصار بود و خزرجىها دور او جمع بودند ؛ ولى با وجود مهاجران و بالأخص رقيبش در قبيلهء اوس ، خلافت براى او ميسر نبود و عده‌اى مانند عمر و ابوعبيده جرّاح و مغيرة بن شعبه و عبدالرحمن عوف و عدهء ديگرى از اعضاى حزب سرّى ، براى ابوبكر فعاليت مىكردند .\r\n\r\nنخستين موفقيت حزب\r\nابن‌ابىالحديد و طبرى نوشته‌اند : گروهى از انصار به رياست سعد بن عباده در سقيفهء بنىساعده جمع شدند و گفتند : بعد از محمد صلى الله عليه و آله سعد بن عباده ، زعيم و رئيس قبيلهء خزرج را به جاى او برگزينيم . در اين هنگام قيس ، مريض و در بستر بود . در همان حال ، وى را به سقيفه آوردند .\r\nوى خطبه خواند و در امتيازهاى انصار سخن‌ها گفت . بالاخره پس از تبادل نظر ، قرار بر اين شد كه سعد خلافت را به دست گيرد و نيز مقرر شد كه اگر چنانچه مهاجران ، زير بار نرفته و به سوابق و قرابت احتجاج بنمايند ، قرار را بر مِنّا اميرٌ و منكُم امير ، بگذارند . سعد كه اين سخن را شنيد گفت : هذا اوّلُ الوَهنِ ؛ اين اوّلين سستى است .\r\nعمر از جريان اجتماع انصار آگاه گرديد . شخصى را به دنبال ابوبكر كه در منزل رسول الله صلى الله عليه و آله بود فرستاد ، كه هر چه زودتر بيرون آى ! ابوبكر جواب فرستاد : من سخت مشغولم . عمر دوباره كسى را فرستاد ، گفت :\r\nاتفاقى مهم روى داده كه بايد خود بيايى . ابوبكر بيرون آمد ، عمر جريان اجتماع انصار و گفت‌وگوى آنان را به اطلاع ابوبكر رسانيد . آن‌گاه هر دو با\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nشتاب به همراه ابوعبيده خود را به سقيفه رساندند . ابوبكر سخنرانى كرد و گفت : مهاجران ، خويشاوندان رسول اللّه صلى الله عليه و آله و فرزندان او مىباشند . سپس گفت : ما مهاجران ، فرمانروا مىشويم و شما انصار وزيران ما باشيد . هرگز كارى بدون مشورت شما انجام نخواهيم داد و بدون رأى شما به حل و فصل امور نخواهيم پرداخت .\r\nدر اين هنگام حباب بن منذر جموح بلند شد و گفت : اى انصار ! خلافت از آن شماست ، آن را محكم نگاه داريد و از دست ندهيد . هيچ كسى ياراى مخالفت با شما را ندارد . شما عزير و قدرتمند و گروهى انبوه و داراى هيبت و سطوت و احترام خاص هستيد . اكنون همهء مردم به شما چشم دوخته‌اند . مبادا ميان خودتان اختلافى رخ دهد و مانع از نيل به هدف يعنى زمام‌دارى و خلافت گردد . چنانچه اينان ( مهاجران ) تسليم نگرديدند ، در اين صورت يك امير از ما و يك امير از شما .\r\nعمر بلند شد و گفت : هرگز ! مگر دو شمشير در يك نيام مىگنجد ؟ به خدا سوگند ! هرگز عرب در حالى كه پيامبرش از قبيلهء شما نيست ، به فرماندهى شما انصار تن نمىدهد .\r\nحباب بن منذر گفت : اى انصار ! قدرت را در دست خود محكم نگاه داريد و به حرف‌هاى اين مرد ( عمر ) گوش ندهيد . اگر مهاجران با شما هم رأى نشدند ، آنان را از مدينه بيرون برانيد . شما سزاوار خلافت هستيد . مگر نه اين است كه اسلام به بركت شمشير شما رونق گرفت ؟ من مرد ميدان و يكه‌تاز عرصهء خلافتم . به خدا سوگند ! اگر بخواهيد ، اين جنگ را از نو شروع مىكنيم و با هر كس نزاع كند ، مىستيزيم .\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nعمر در جواب گفت : در اين موقع خدا تو را مىكشد .\r\nحباب بن منذر گفت : اى عمر ! بلكه خدا تو را مىكشد .\r\nابوعبيده گفت : اى انصار ! شما در آغاز اسلام ، نخستين ياورانش بوديد ، حال روا مداريد كه اوّل ويرانى آن نيز به دست شما انجام گيرد .\r\nبشير بن سعد ، كه از قبيلهء خزرج انصار و رقيب سعد بن عباده بود و بر وى رشك مىبرد ، گفت : اى انصار ! در اين شكى نيست كه محمد صلى الله عليه و آله از قريش و با اينان ( مهاجران ) خويشاوند است و بىشك خويشاوند ، سزاوارتر به مقام او مىباشد . همين كه سخن ابوعبيده تمام شد ، ديگر ابوبكر درنگ را روا نديد ؛ با عجله و شتاب تمام از جاى خود پريد و گفت : اينك عمر و ابوعبيده ، با هر كدام كه صلاح مىبينيد بيعت كنيد .\r\nبالاخره پس از رد و بدل‌هاى تعارفى ، آن دو گفتند : جايى كه تو باشى نوبت به ما نمىرسد . دستت را بياور تا با تو بيعت كنيم . همين كه دست خود را براى بيعت گرفتن دراز كرد ، بشير بن سعد بر آن دو سبقت گرفته و با او بيعت كرد .\r\nحباب بن منذر به بشير گفت : تو از حسدى كه به پسرعمويت سعد بن عباده دارى بيعت كردى . گفت : چنين نيست ، من نخواستم سروصدا و اختلاف به راه اندازم . اسيد بن حضير ، رئيس قبيلهء اوس كه ديد يكى از بزرگان قبيلهء خزرج بيعت كرد ، او نيز به جهت رشكى كه از سعد در دل داشت بيعت كرد . پس از بيعت اسَيد همهء قبيلهء اوس كه در سقيفه بودند بيعت كردند . به اين ترتيب ، بيعت اين خلافت ناميمون تمام شد .\r\nطرف‌داران اين خلافت - كه در تاريخ اسلام موجب انحراف اسلام از\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nراه حقيقى خود شد - مىگويند : به اجماع مسلمان‌ها بيعت اين خلافت تثبيت گرديده است .\r\nاينك اقرار ابن‌ابىالحديد : « 1 » بنىهاشم و زبير بيعت ننمودند و در منزل مولاى متقيان عليه السلام اجتماع نمودند . آن‌گاه عمر و گروهى ديگر به خانهء فاطمه عليها السلام رفتند و گفتند : همهء مسلمان‌ها با ابوبكر بيعت كردند . شما نيز مانند ساير مسلمانان با او بيعت كنيد . بنىهاشم به اين سخن ترتيب اثر ندادند و زبير كه داخل خانه بود با شمشير حمله ور شد .\r\nعمر گفت : اين سگ را دريابيد . مسلم بن اسلم شمشير را از دست زبير گرفت و به ديوار زد . آن‌گاه مولا - صلوات اللّه عليه - و زبير و بنىهاشم را براى بيعت با ابوبكر به طرف مسجد بردند .\r\nمولاى متقيان عليه السلام در ميان راه مىفرمود : أنَا عبدُاللّهِ وَ أخو رَسولِ اللّه صلى الله عليه و آله . تا در برابر ابوبكر ايستاد . آن‌گاه به مولا گفتند : با ابوبكر بيعت كن . فرمود :\r\nمن از شما به خلافت سزاوارترم و با شما بيعت نمىكنم . شما اولى هستيد كه با من بيعت كنيد . به دليل خويشاوندى با رسول اكرم صلى الله عليه و آله خلافت را از انصار گرفتيد . اينان فرماندهى را در اختيار شما گذاشتند و تسليم شما نمودند . اينك من به همان دليل كه خودتان به انصار استدلال نموديد دليل مىآورم . اگر ترسى از خدا در دلتان است ، ما را انصاف دهيد و خلافتى را كه انصار براى شما به رسميت شناختند ،\r\n\r\n\r\n","description":"","footnote":"\r\n( 1 ) . شرح نهج البلاغه ، ج 6 ، ص 11 . .\r\n","page_name":" 257 ","page_number":257},
  {"content":"\r\n\r\nشما نيز براى ما به رسميت بشناسيد ؛ و گرنه برگرديد به ظلم و ستم كه خود آگاه هستيد .\r\nعمر گفت : دست بردار تو نيستيم ، تا از تو بيعت با ابوبكر را بگيريم .\r\nمولاى متقيان عليه السلام فرمود : اى عمر ! اينك بدوش . قسمتى از اين شير دوشيده از آن توست . امروز كار را به منفعت او محكم كن ؛ تا فردا به تو برگرداند .\r\nآن‌گاه ابوعبيده گفت : يا ابوالحسن ! تو درسن جوانى هستى و اينان سال خوردگان قريش هستند و تو تجربهء آنان و آشنايى به امور آنان را ندارى .\r\nابوبكر را در اين امر از تو قوىتر مىدانم . به اين خلافت رضايت بده . اگر زنده ماندى و عمر به تو مجال داد ، تو به جهت برترى و خويشى و سابقهء اسلام و جهاد ، به اين امر شايسته‌ترى .\r\nاين حقايق تاريخى كه سرّ تعبير صديقهء طاهره : حَسيكةُ النفاقِ ؛ خار نفاقى كه در دل‌ها خليده بود ، را براى ما روشن مىكند كه چگونه با برنامه‌هاى پشت پرده در زمان پيامبر و ظاهر شدن آن پس از رحلت آن بزرگوار ، امامت و زعامت الهى را از مسير خود دگرگون ساختند .\r\nمسعودى نامه‌اى از معاويه به محمد بن ابىبكر نقل مىكند كه معاويه در آن ، ابوبكر را در غصب حق مولاى متقيان شريك مىداند و تشكيلات مخفى براى قيام عليه امام عليه السلام را به آنان نسبت مىدهد . « 1 »\r\n\r\n\r\n","description":"","footnote":"\r\n( 1 ) . مروج الذهب ، ج 3 ، ص 22 . .\r\n","page_name":" 258 ","page_number":258},
  {"content":"\r\n\r\nخلاصه اين كه كار سقيفه ، ناگهانى نبوده و مسلماً نتيجهء توطئهء قبلى بوده است ، كه هم قرآن به آن هشدار داده بود و رسول گرامى صلى الله عليه و آله نيز تصريحاً و تلويحاً - چنان كه اشارت رفت - گوشزد فرموده بود .\r\n\r\nپوسيده شدن دين\r\nمتن : سَمَلَ جِلبابُ الدّينِ .\r\nشرح : صديقهء طاهره عليها السلام در اين جمله ، اشاره مىفرمايد كه با غلبهء شما بر امر خلافت ، دين پوسيده و كهنه شد . در اين‌جا اين سؤال پيش مىآيد : مخالفان اهل بيت عليهم السلام كه به قدرت رسيدند ، هر يك در طول تاريخ به فتوحاتى نايل شده و جهان‌گشايى نموده‌اند و اسلام و قرآن را در اقطار جهان ترويج نمودند و به شهادت تاريخ ، جهان‌گشايى نه فقط در عصر خلفاى راشدين بوده ؛ بلكه در عصر اغلب خلفاى بنىاميه و بنىعباس اتفاق افتاده و دنيا با دينى جامع و كامل روبه رو شد .\r\nپس چگونه است كه صديقهء طاهره عليها السلام مىفرمايد : پوشش دين پوسيده شد ؟\r\nپاسخ : اساس پوسيده شدن دين به محض رحلت رسول اكرم صلى الله عليه و آله و اشغال خلافت ، گذاشته شد و در همان زمان ، پوسيدگى دين با تصدى نااهلان و نادانان شروع گرديد .\r\n خشت اوّل گر نهد معمار كج * تا ثريا مىرود ديوار كج \r\nاما در مورد اين كه با به قدرت رسيدن مخالفان اهل بيت ، گسترش اسلام شروع شد ، بايد قبلًا فهميد كه طراوت و زنده بودن دين\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nبا چه چيز صورت مىگيرد ؟ دين مجموعه‌اى از عقيده‌ها و عمل‌ها كه آدمى با داشتن آن عقيده‌ها و پيروى از آن اعمال به كمال مناسب خود نايل مىگردد .\r\nاين مجموعه به نام دين اسلام آن چنان جامع است كه كتابش گواه صادق و غالب بر كتاب‌هاى آسمانى است و براى پاسخ‌گويى به سؤال‌هاى بشر فرود آمده ، و جواب‌گوى همهء پرسش‌ها در همهء موضوع‌هايى است كه تاكنون به فكر بشر رسيده و يا خواهد رسيد .\r\nپس كتاب الهى به همهء كتاب‌هايى كه پاسخ‌گوى سؤال‌ها دربارهء خداشناسى و جهان‌بينى و سؤال‌هاى ديگر بوده و دچار انحراف شده‌اند ، نظارت و سيطره دارد . قرآن در اوج عظمت خود چنان است كه پاسخ گوى همهء سؤال‌ها و ضامن اصلاح همهء ابعاد زندگى بشر مىباشد .\r\nجامعهء اصلاح شده و تكامل يافته داراى خصلت ويژه‌اى است ؛ چنان جامعه‌اى با عمل به دستورهاى جامعهء نمونه ، الگويى براى همهء جهانيان خواهد شد و آنان را از افراط و تفريط در همهء شئون اعتقادى ، عملى ، فردى ، اجتماعى ، سياسى ، اقتصادى و در يك كلمه « آيين مملكت‌دارى » بازداشته و شاهد و مراقب آنان بوده و از انحراف جلوگيرى خواهد كرد .\r\nدينى كه مىخواهيد بر همهء جهانيان ناظر باشد و در همهء جهت‌ها آنها را از افراط و تفريط نگهدارى كند ، ناگزير بايد پاسخ‌گوى همهء سؤال‌ها باشد و جواب كافى و لازم را بدهد ؛ و گرنه بشر در برابر سؤال‌ها آرام نمىگيرد . اگر جواب كافى يافت و از تنگناى سؤال « چرا » و « به چه علت » رهايى يافت ،\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nآرام مىگيرد . و الّا در ورطهء افراط و يا تفريط گرفتار خواهد شد . چه اين كه بدون نور نبوت ، انسان با وجود اختلاف عقيده‌ها در زمينه‌هاى گوناگون راه صواب را نپيموده و خلأ فكرى خود را آن‌طور كه با سعادت واقعى او ارتباط دارد پرنخواهد ساخت . در چنين حالتى كه نورنبوت در ميان نباشد ، دين بالطبع كهنه شده و رو به افسردگى خواهد نهاد .\r\nبايد هدف از قدرت يافتن و خاضع‌كردن ملل ديگر ، وسيله‌اى باشد براى داده‌هاى نوينى كه حياتِ آنان را به‌طور كلى تجديد نمايد . اگر هدف از استيلا بر ديگران ، فقط سلطنت باشد ، اين همان است كه قرآن از آن به « علوّ في الارض » تعبير فرموده و از آن به شدت تحذير شده و فرموده :\r\n« آخرت با سعادت از آن كسانى است كه چنين هواهايى در سر نداشته باشند » . « 1 » پس ، از ديدگاه اسلام و قرآن به قدرت رسيدن وسيله است براى پياده‌كردن معارف و علوم الهى ، تا زمينه براى عمل به دستورات سعادت‌آفرين فراهم شود .\r\nپس از فتوحاتى كه راه براى ملل متمدن قديم ، مانند ايران ، هند ، مصر ، يونان ، چين و ساير ملت‌هاى ديگر باز شد و به اسلام روى آوردند ، چون رسوب‌هايى از دين و افكار خود در آنان بود ، مىبايست دين تازه با تحرك فكرى و اسلوب تازه با آن رسوب‌ها به مبارزه نپردازد تا بتواند آن افكار را تحت الشعاع قرار داده و بر آنها سيطره و غلبه داشته باشد . آيا متصور است\r\n\r\n\r\n","description":"","footnote":"\r\n( 1 ) . قصص ، آيهء 83 . .\r\n","page_name":" 261 ","page_number":261},
  {"content":"\r\n\r\nچنين دينى بدون شهيد و مراقب باشد ؟\r\nبدون ترديد چنين مكتبى بايد قطب علمى داشته باشد تا تحت نظارت او اداره شود . اين نظارت در زمان پيامبر صلى الله عليه و آله با خود پيامبر صلى الله عليه و آله و قطبى كه بتواند پس از وى ، چنين نظارتى داشته باشد ، چه كسى غير از اوصياى طاهرينش - كه از گوشت و پوست و استخوان خود پيامبر هستند - مىتواند باشد ، تا دين را پس از به قدرت رسيدن و دوران بازسازى در همهء جهت‌ها اداره نمايد ؟ و گرنه دين ، پوسيده و كهنه مىگردد .\r\nنتيجه مىگيريم كه بايد دين الهى به موازات جولان فكرى بشر كه پايان ندارد ، حركت كند و به تمام سؤال‌ها پاسخ لازم و كافى را بدهد . و گرنه دين ، پوسيده و كهنه مىشود و چنين دينى بايد در هر عصرى از شاهد و مراقبى از طرف ذات احديت برخوردار باشد ، تا بتواند پا به پاى تكامل فكر بشر خلأ موجود را پر كند .\r\nبر همين اساس صديقهء طاهره عليها السلام مىفرمايد : سَمَلَ جِلبابُ الدين ؛ پوشش دين پوسيده شد . يعنى با انحراف خلافت از خليفهء حقيقى ، دين الهى فاقد شاهد و مراقب و قطب علمى شد و اگر دين تازه با افكار نوى خود مرزهاى تفكر را نگشايد و خلأ فكرى آن جوامع را پر نكند ، به فرسودگى كشيده مىشود ؛ اگر چه كشورگشايى شود و بر محيط جغرافيايى اسلام افزوده گردد . اكنون پس از چهارده قرن نشانهء چنين فرسودگىاى به خوبى مشاهده مىشود .\r\nمتن : وَ نَطَقَ كاظِمُ الغاوينَ و نَبَغَ خامِلُ الآفِلين وَ هَدَر فَنيقُ المُبطلين فَخَطَرَ في عَرصاتِكم .\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nشرح : اين سه عنوان ، تعبير از يك فرد است كه فعلًا با غروب آفتاب نبوت و رسالت ، خفاش‌وار ميدان‌دارى مىنمايد .\r\nعامه در كتاب‌هاى خودشان به اين كه خليفهء اوّل قبل از اسلام رسم و عنوانى نداشته ، متعرّض شده‌اند . ابن‌ابىالحديد در شرح نهج البلاغه آورده كه ابوبكر در جاهليت به قيس بن عاصم منقرى گفت : چه چيز تو را وادار كرد كه دختر خود را زنده به گور كنى ؟ گفت : ترسيدم مثل تو صاحب و شوهر آنها گردد .\r\nباز ابن‌ابىالحديد در شرح خود آورده : عبدالملك بن مروان در جواب نامهء مصعب‌بن زبير نوشت : اما آنچه كه در مورد وفاى خودت نوشتى ، به جان خودم سوگند ! پدرت به تيم و عدى ، مطرودان و اراذل قريش ، وفا نمود .\r\nكلبى در كتاب مثالب صحابه آورده :\r\nابوبكر داراى نسب شريف و خاندان نجيب و اصيل نبود . هنگامى كه اسلام را پذيرفت خياطى مىكرد و در زمان جاهليت معلم بچه‌ها بود . پدرش شخص وارونه حال و ضعيفى بود و اكثر عمرش را به صيد كبوتر و . . .\r\nمىپرداخت و بر كار ديگرى قادر نبود تا اين كه كور شد و پسرش از رسيدگى به وى ناتوان شد . در نتيجه به عبدالله بن جذعان - از رؤساى مكه - پناه برد و او هم او را براى صدا زدن مهمانان روزانه برگمارد و از اين باب براى او مقررى قرار داد .\r\nبنابراين ذكر خداوند ( رسول اكرم صلى الله عليه و آله ) از ميان شما غايب شد ، چگونه نوبت به شيطان خناس مىرسد كه نطق كند و اظهار وجود نمايد ؟\r\n\r\n","description":"","footnote":"","page_name":" 263 ","page_number":263},
  {"content":"\r\n\r\n\r\nتوبيخ انصار !\r\nمتن : وَ أَطْلَعَ الشِّيطانُ مِنْ مَغْرَزِهِ هاتفاً بِكُم فَأَ لْفاكمْ لِدَعْوَتِهِ مُسْتَجِيبينَ ، . . .\r\nشرح : سياق اين چند جمله ، سياق توبيخ و سرزنش است و چون لحن آن بسيار تند است ، حتماً كارهايى كه پس از رحلت رسول اكرم صلى الله عليه و آله صورت گرفته ، همه نه از راه قهر و غلبه و بدون اختيار و علاقه بود ، بلكه همگى از راه رضا و رغبت بوده و چون چنين است سزاوار سرزنش مؤكّد مىباشد .\r\nيادگار نبوت - صلوات اللّه عليها - حاضران جلسه را كه اكثر آنان را انصار تشكيل مىداد ، توبيخ مىفرمايد كه شما با آن همه سوابق درخشان خدمت به اسلام از عهدهء امتحان الهى برنيامديد و با سهل‌انگارى و كمال ميل و علاقه ، امامت و خلافت كبراى الهى را از بين برديد . شما تمام چشمتان را به شيطان و به دعوت فريب‌آميز او دوخته بوديد و شيطان زمينه را در شما كاملًا مهيا ديد . حال كه زمينه كاملًا مهيا شده ثُمّ اسْتَنْهَضكُمْ ؛ او هم شما را به نهضت طلبيد .\r\nفَوَجَدَكُمْ خِفافاً و أَحمَشَكم فَألْفاكُم غضاباً ؛\r\nشيطان ديد عجب سبك بال و چالاك هستيد و از تهييج او چقدر در اجراى فرمانش غضب‌ناك و مصمّم مىباشيد .\r\nدو نمونه از چالاكى آنان در فرمان برى از شيطان :\r\n1 . سيد بن طاووس ، در كتاب نفيس كشف المحجه مىنويسد :\r\nسزاوار ، آن بود كه ماجراى سقيفه را مستور بدارند و آنچه را كه مايهء\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nرسوايى است آشكار ننمايند . چه رسوايى از آن بالاتر كه پيكر پيامبر واجب الاطاعه را كه خدا به بزرگ داشتن او ، امر فرموده و نيز او سبب سعادت دنيا و آخرت آنها شده ، هم‌چنان انداختند و آن قدر صبر نكردند تا آن پيكر مقدس را غسل و كفن نموده و حق مصيبت بزرگ از دست رفتن پيامبر عظيم الشأن را ادا نمايند ؛ بلكه با كمال شتاب‌زدگى پيكر پاكش را بىغسل رها كردند و خود در طلب رياست و دنيادارى رفتند . دنيايى كه خداى متعال آنها را به زهد در آن امر فرموده است . آن چنان رها كردند كه گويا در آرزوى مرگش بوده‌اند . « 1 » 2 . فقيد علم و تشيع ، شهيد آية اللّه سيد محمد باقر صدر - رضوان اللّه عليه - در كتاب فدك مىنگارد :\r\nاما انصار در بىاهميت شمردن و بىاعتنايى به نصوص خلافت كبراى الهى ( در خصوص مولاى متقيان - صلوات اللّه عليه - ) بر همهء مسلمانان سبقت جستند . چرا كه حرص خلافت و آزِ امارت آنان را واداشت كه در سقيفهء بنىساعده شورايى تشكيل بدهند تا از فردى از انصار بيعت بگيرند و در نتيجه ، مولاى متقيان - صلوات اللّه عليه - در وقت احتجاج به خلافت خود و تثبيت آن از طريق نصوص و روايات نبوى ، نتوانست گواه و همراهى از انصار در جهت تحكيم خلافت منصوص پيدا كند ؛ زيرا اگر بعد از انجام بيعت به صحت آن\r\n\r\n\r\n","description":"","footnote":"\r\n( 1 ) . كشف المحجه ، ص 43 . .\r\n","page_name":" 265 ","page_number":265},
  {"content":"\r\n\r\nنصوص شهادت مىدادند ، مسلماً گرفتار تناقض ننگينى مىشدند . « 1 »\r\n\r\nسقوط در فتنه\r\nمتن : ابتِداراً زَعمتُم خوف الفتنِة . « أَلا فِى الْفِتْنَةِ سَقَطُوا و إِنَّ جَهَنَّمَ لَمُحِيطَةٌ بالكافرين » . « 2 »\r\nشرح : حضرت زهرا عليها السلام در اين بخش ، هماهنگ با آيهء شريفه به يكى از مصاديق ، عذر اجتناب از فتنه و در عين حال سقوط در فتنه اشاره فرموده كه كار آنان نيز به عذر اجتناب از فتنه بود ؛ اما در عين حال در فتنهء عظيم واقع شدند . يكى از منافقان در عذر تخلف از شركت در جنگ تبوك به رسول اكرم صلى الله عليه و آله گفت :\r\n« وَمِنْهُمْ مَنْ يَقُولُ ائْذَنْ لِى وَلا تَفْتِنِّى أَلا فِى الفِتْنَةِ سَقَطُوا وَ إِنَّ جَهَنَّمَ لَمُحِيطَةٌ بِالكافِرِينَ » ؛ « 3 »\r\nبرخى از آنان مىگويند : به من اجازهء عدم شركت را بده و مرا به فتنه نينداز . آگاه باش در عين اجتناب از فتنه در فتنه فرو رفتند و جهنم بر كافران احاطه دارد .\r\nيكى از منافقان ، عذر عدم شركت را با اين منطق بيان مىكند : چون من شيفتهء زنان هستم ، مىترسم دل‌باختهء زيبارويان رومى بشوم . خدا در جواب اين عذر وقاحت‌آميز فرمود : هشيار باش ! با اين ترك جهاد ، خود در فتنه افتادند ؛ زيرا با اين عذر دروغ و بهانه‌جويى ، در صدد فرار از جنگ\r\n\r\n\r\n","description":"","footnote":"\r\n( 1 ) . فدك ، ص 83 . .\r\n( 2 ) و 3 . توبه ، آيهء 49 . .\r\n( 3 ) .\r\n","page_name":" 266 ","page_number":266},
  {"content":"\r\n\r\nمىباشند . پس آن كسى كه عذر مىآورد كه از فتنهء زيبارويان در هراسم ، دروغ مىگويد ؛ شوق جنگ ندارد و ذوق لقاءالله در سرش نيست . چنين فرد متخلفى كافر است و جهنم بر كافران احاطه دارد .\r\nاز نظر شريكة القرآن اين ابتدار و شتاب به ربودن خلافت ، شتاب خاصى بود ؛ چون فرمود : شتاب كرديد ، ولى شتابى مخصوص .\r\nابن‌ابىالحديد در بيان اين شتاب چنين مىگويد :\r\nعمر در پيشاپيش او ( ابوبكر ) مىدويد و آن قدر نعره زده بود كه دهانش كف كرده و اطرافيانش كه پيراهن‌هاى صنعا ( پايتخت يمن ) در تن داشتند او را احاطه كرده بودند . در بين راه هر كس را مىديدند به شدت او را مىزدند و به پيش مىكشيدند و از او با ماليدن دستش به دست ابوبكر ( چه بخواهد و چه نخواهد ) بيعت مىگرفتند ! « 1 » ابن عباس از عمر نقل مىكند كه در منبر گفت :\r\nهمان وقت كه از اختلاف ترسيدم ، به ابوبكر گفتم : دستت را بگشا تا با تو بيعت كنم . او هم دستش را گشود و من با او بيعت كردم . . . چون ترسيدم اگر بيعت نگرفته محل را ترك كنم و بيعت با ديگرى اتفاق بيفتد ، در چنين حالى يا بايد با آن شخص بيعت مىكرديم و يا خوددارى مىنموديم و در هر دو صورت مستلزم محذوراتى بود ؛ زيرا اگر بيعت مىكرديم بيعت با كسى بود كه در باطن به بيعت او تن نداده‌ايم و اگر خوددارى مىشد ، بيم خون‌ريزى و جنگ مىرفت . « 2 »\r\n\r\n\r\n","description":"","footnote":"\r\n( 1 ) . شرح نهج البلاغه ، ج 1 ، ص 219 . .\r\n( 2 ) . همان ، ج 2 ، ص 25 . .\r\n","page_name":" 267 ","page_number":267},
  {"content":"\r\n\r\nمتن : « أَلَا فِى الْفِتْنَةِ سَقطُوا وَ انَّ جَهَنَّمَ لَمُحِيطَةٌ بِالْكَافِريِنَ » .\r\nشرح : آرى ، به هيچ وجه اين شتاب‌زدگى از جهت دلسوزى نسبت به اسلام نبود ؛ بلكه هواى رياست و خلافت ، آنها را به شتاب‌زدگى واداشت تا مبادا ديگران به حق و يا به ناحق آن را به‌دست آوردند . اگر دلشان به حال اسلام مىسوخت ، بر فرض اين كه اگر بدون توطئه هم مردم مدينه يك‌جا و يكدل با آنان بيعت مىكردند و ابداً هم نصى از رسول اكرم صلى الله عليه و آله راجع به خلافت مولا نبود ، لازم بود آنها به جهت دلسوزى براى اسلام ، مولا را مقدم مىداشتند و همه با كمال خلوص نيت با آن بزرگوار بيعت مىنمودند . منطق دلسوزى اين است كه انسان مصلحت شخصى خود را فداى مصلحت جمعى نمايد . اگر آنان به راستى خواستار مصلحت اسلام بودند و هوايى ديگر در سر نداشتند ، چرا از تصميم آخرين لحظه‌هاى رسول اكرم صلى الله عليه و آله جلوگيرى نمودند ؟\r\nابن‌ابىالحديد جريان را اين‌طور شرح مىدهد :\r\nوقتى كه رسول خدا صلى الله عليه و آله در حال احتضار بود ، تنى چند از صحابه ، از جمله عمر بن خطاب حاضر بودند . رسول خدا صلى الله عليه و آله فرمود : كاغذ و دوات بياوريد براى شما نامه‌اى بنويسم تا هرگز پس از آن دچار گمراهى نشويد . آن‌گاه عمر گفت : بيمارى ، او را فرا گرفته ( العياذ بالله حرف بىحساب مىزند ) نزد شما قرآن هست ؛ كتاب خدا كافى است . ( احتياجى به نوشتهء ديگرى نيست . گويا رسول اكرم صلى الله عليه و آله اين را نمىدانست كه كتاب خدا كافى است ! ) در اثر اين گفته حاضران جلسه به مجادله پرداختند و دچار اختلاف شدند . بعضى از آنان\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nمىگفتند : نامه را حاضر سازيد تا رسول خدا صلى الله عليه و آله آنچه مايهء اختلاف است براندازد . برخى ديگر مىگفتند : حق همان است كه عمر گفت .\r\nتا آن كه اختلاف ميان حاضران بالا گرفت و بگو و مگوها زياد شد .\r\nحضرت فرمود : برخيزيد آنان نيز بر خاستند .\r\nپس از اين ماجرا ابن عباس مكرر مىگفت : بزرگ‌ترين مصيبت از آن جا آغاز شد كه مانع نوشتن نامه شدند و نگذاشتند نامه‌اى را كه موجب از بين رفتن اختلاف بود بنويسد . « 1 » كسى كه به راستى دلسوز اسلام باشد ، بايد از فتنه بترسد و مىبايست فرصت مزبور را غنيمت مىشمرد ، با دل و جان نامه را آماده مىساخت .\r\nحال مدلول نامه چه بود ، از قرائن قطعى آشكار است كه در مورد خلافت بود .\r\nألا في الفتنةِ سَقطُوا ، ترك جهاد در ركاب رسول خدا صلى الله عليه و آله فتنه است و لازمهء غلبهء جهل بر علم و كفر بر ايمان و شرك بر توحيد است . در اين مورد هم پس زدن خليفة اللّه ، حامل امانت كبراى الهى ، خود فتنه‌اى بود كه به عنوان جلوگيرى از فتنه اتفاق افتاد .\r\nمتن : فَهَيهاتَ منكم و كيفَ بكُمِ و أنّى تُؤفكون و كِتابُ اللّهِ بين أَظْهُرِكم ، أُمورُه ظاهرةٌ و أَحكامُه زاهرةٌ . . . « 2 »\r\nشرح : در اين فراز هم صديقهء طاهره دربارهء غصب خلافت و امامت كبراى الهى توبيخ و سرزنش شديد مىنمايد ، كه امامت ، همان ادامهء نبوت\r\n\r\n\r\n","description":"","footnote":"\r\n( 1 ) . همان ، ص 55 . .\r\n( 2 ) . آل عمران ، آيهء 85 . .\r\n","page_name":" 269 ","page_number":269},
  {"content":"\r\n\r\nاست . چگونه خلافت در دست شما قرار مىگيرد فَهَيهاتَ منكُم و كَيفَ بِكم ؟ اين منصب خلافت الهى در جايگاهى بسيار رفيع و منظر اعلى و افق مبين قرار دارد و با شما بسيار فاصله دارد و چگونه به دروغ اين مقام را بر خود مىبنديد ؟ در حالى كه كتاب خدا ميان شماست ؛ يعنى در آيات الهى به روشنى آمده كه منصب خلافت ، منصب الهى است ، و شما را به آن دسترسى نيست .\r\nآياتى كه صراحتاً بر اين موضوع دلالت دارد فراوان است . در اين بخش فقط به شرح يك آيه از سورهء بقره بسنده مىكنيم :\r\n« وَ إِذِ ابْتَلى إِبْراهِيمَ رَبُّهُ بِكَلِماتٍ فَأَتَمَّهُنَّ قالَ إِنِّى جاعِلُكَ لِلنّاسِ إِماماً قالَ وَمِنْ ذُرِّيَّتِى قالَ لا يَنالُ عَهْدِى الظّالِمِينَ » ؛ « 1 »\r\nوقتى كه پروردگار ابراهيم ، او را با كلماتى مورد آزمايش قرار داد [ مانند امتحان در آتش افتادن ، مهاجرت به مكه ، گذاشتن خاندان خوددر صحراى بىآب و علف ، گرفتارى با عمو و قوم مشركش ، تهديد به سنگسار شدن و ذبح فرزندش 
  ] به ابراهيم فرمود : من تو را براى مردم ، امام و رهبر قرار مىدهم . ابراهيم گفت : از ذريهء من هم امام قرار بده . خدا فرمود : عهد من هرگز به ستم‌كاران نمىرسد .\r\nامامت عبارت است از راهبرى و هدايت به وسيلهء يك امر ملكوتى كه پيوسته همراه امام است . در اصطلاح قرآن امامت صرف جداكردن راه سعادت از بدبختى - كه وظيفهء هر نبى و هر مؤمن است - نيست بلكه نشان\r\n\r\n\r\n","description":"","footnote":"\r\n( 1 ) . بقره ، آيهء 124 . .\r\n","page_name":" 270 ","page_number":270},
  {"content":"\r\n\r\nدادن راه است با آن امر ملكوتى . امامت عبارت است از تصرف ولايتى در اعمال انسان‌ها و هدايتش به معناى ايصال به مطلوب و نه صرف نشان دادن راه است كه گفتيم وظيفهء هر نبى و مؤمن است كه با ارشاد و موعظه راهنمايى نمايد و آنچه كه در كار هدايت و ايصال به مطلوب لازم است در تصرف امام مىباشد ؛ يعنى ملكوت دل‌ها و اعمال آنها و جنبهء ربوبى و ملكوتى غيبى همهء انسان‌ها در پيش‌گاه مقدس امام ، حاضر است .\r\nامام كه جنبهء امرى و ملكوتى اشيا به اذن خدا نزد او حاضر است ، بايد بذاته سعيد باشد ؛ چه اين كه كسى كه جايز الخطا و الشقا باشد ، چه بسا به ظلم و شقاوت آلوده‌شود . در اين صورت ، ديگر سعادت ذاتى نخواهد داشت و بايد شخص ديگرى او را به هدايت و سعادت برساند . نتيجه اين كه امام حتماً از گمراهى و معصيت مصونيت‌دارد . و گرنه فاقد سعادت ذاتى بوده و به تعبير قرآن نمىتواند هدايتگر به حق باشد . هر كس در مدت عمرش - هر چند در زمان محدودى - مشرك باشد و يا معصيت ديگرى از او صادر گردد ، چون در حين ارتكاب آن عمل ، هدايتش بايد به عهدهء ديگرى باشد ، هرگز نمىتواند امام باشد .\r\nاينك كه ثابت شد منصب امامت در كمال رفعت و عظمت است ، و امام حتى در كمترين زمانى اصلًا به شرك يا گناه ديگر متلبس نمىگردد ، بعد از رسول اكرم صلى الله عليه و آله چنين شخصى نمىتواند به جز همان شخصى باشد كه در روز غدير و صدها مورد ديگر تعيين فرموده است . پس كنار زدن چنين شخصى كه منصوص از طرف خداست و آوردن كسانى كه سابقهء بت‌پرستى آنان مشخص است و در موارد متعدد از بديهىترين مسائل\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nدينى عاجز بوده‌اند ، به معناى پشت سر گذاشتن كامل قرآن و رجوع به جاهليت است كه صديقهء طاهره عليها السلام به آن اشاره فرمود .\r\nمتن أَرَغبَةً عَنه تُريدون أَم بِغيرِه تَحكُمون ؟ بِئسَ للظّالِمينَ بَدلًا ، « وَمَن يَبتغِ غَيْرَ الإِسْلَامِ دِيناً فَلنْ يُقبَلَ مِنْهُ وَ هُو فِى الآخِرةِ مِنَ الخَاسِرِيَن » .\r\nشرح : صديقهء طاهره عليها السلام چگونگى پشت‌كردن آنان به قرآن را در قالب قياس بيان فرموده كه صغراى قياس را خود مرتب نموده و كبرا را از قرآن كريم اقتباس فرموده است : اين كارها - يعنى حذف خليفهء رسول خدا صلى الله عليه و آله و غصب فدك و تغيير مسير صحيح اسلام - يا اعراض از قرآن است ، هر چند حكم به غير آن نباشد و يا حكم به غير قرآن است كه ملازم با اعراض از قرآن خواهد بود . در هر دو صورت مستلزم داشتن دينى غير از اسلام است . اما كبراى قياس ، اين آيهء شريفه است : « وَمَنْ يَبْتَغِ غَيْرَ الإِسْلامِ دِينَاً فَلَنْ يُقْبَلَ مِنْهُ وَهُوَ فِى الآخِرَةِ مِنَ الخاسِرِينَ » ؛ « 1 » هر كس به جز اسلام دينى را انتخاب كند ، هرگز از او پذيرفته نخواهد شد و او در آخرت از زيان كاران خواهد بود .\r\nحال بايد بيان شود به چه دليل حذف خليفهء رسول خدا صلى الله عليه و آله و غصب فدك ، اعراض از قرآن و حكم به غير آن است ؟ در حالى كه اينان در ظاهر ، قرآن را ترويج مىنمودند و به ظاهر اسلام را در گوشه و كنار عالم نشر دادند .\r\n\r\n\r\n","description":"","footnote":"\r\n( 1 ) . آل عمران ، آيهء 85 . .\r\n","page_name":" 272 ","page_number":272},
  {"content":"\r\n\r\nبايد در بيان اين قسمت نيز از قرآن شاهد بياوريم :\r\nكسانى كه به خدا و پيامبرانش كافرند ، مىگويند : به بعضى از پيامبران ، مؤمن و به بعضى ديگر كافريم ، مىخواهند ( از پيش خود ) راهى پيش گيرند . اينان به راستى كافر حقيقى هستند و براى كافران عذاب خواركننده‌اى آماده كرده‌ايم . كسانى كه به خدا و پيامبران خدا ايمان دارند و بين آنان فرق نمىگذارند ، به زودى به پاداش خود مىرسند .\r\nخدا بسيار بخشنده و مهربان است . « 1 » خداى متعال در اين چند آيه ، معيار كفر به خود و پيامبرانش را تبعيض در ايمان به پيامبران معرفى مىكند . پس تبعيض در ايمان به پيامبران ، مساوى است با كفر به خدا و همهء پيامبران . در حالى كه در ظاهر ادعاى ايمان به خدا و پيامبرانش را دارند . نيز روشن مىشود كه ايمان عام مجموعى است و قابل تبعيض نيست . ايمان به همهء انبيا جز يكى از آنان ، با كفر به خدا و همهء پيامبران مساوى است . اين تبعيض ، كفر حقيقى است و علت عدم قبولى تبعيض در ايمان و مساوى بودن آن با كفر حقيقى ، آن است كه حقيقت ايمان ، تسليم به حكم خداى متعال است و خود ايمان و اذعان ، يك واحد است كه با متعلقش مشخص مىشود ؛ خواه به يك فرد باشد و يا هزاران فرد و خواه متعلق آن خود پيامبر باشد يا وصى بر حق آن .\r\nخدا جز عمل شايسته را نمىپذيرد و اعمال را جز با شرايط و پيمان‌ها\r\n\r\n\r\n","description":"","footnote":"\r\n( 1 ) . نساء ، آيات 150 - 152 . .\r\n","page_name":" 273 ","page_number":273},
  {"content":"\r\n\r\nقبول نمىكند . پس هر كس به شرايط و عهد خدا عمل كرد ، عملش داراى ثواب است و به وعدهء نيكوى الهى نائل مىشود . خداى بزرگ ، بندگان خود را از راه‌هاى هدايت آگاه كرده و در آن راه روشنايىهايى قرار داده كه چگونه راه را بپيمايند .\r\nهم‌چنين مىفرمايد : « إِنَّما يَتَقَبَّلُ اللَّهُ مِنَ المُتَّقِينَ » ؛ « 1 » به تحقيق خداوند متعال از متقين خواهد پذيرفت . پس كسى كه در اجراى فرمان خدا ، از خدا ترسيد ، خدا را ملاقات خواهد كرد در حالى كه به آن چه حضرت محمد صلى الله عليه و آله آورده ايمان داشته است . بسيار افسوس بر قومى كه پيش از آن كه هدايت يابند مردند و يقين داشتند كه با ايمان مرده‌اند ؛ ولى در حقيقت مشرك از دنيا رفتند و نمىدانستند كسى كه از درب خانه وارد شود هدايت شده است و كسى كه از غير درب وارد شود در گمراهى است . خداى متعال طاعت ولى امرش را به طاعت رسولش و طاعت رسولش را به طاعت خود پيوند زده است . در نتيجه كسى كه اطاعت واليان امر را ترك كند ، در حقيقت اطاعت خدا و رسولش را ترك كرده است .\r\nايمان به خدا و رسولش آن‌گاه صورت صحيح و مقبول خواهد داشت كه اصلًا تبعيضى در ميان نباشد . در منطق قرآن ، كسى كه مطابق رأى خود و بر وفق هواى نفس تصرف و تبعيضى روا دارد ، كافر حقيقى است ؛ اگر چه از روى مصالحى احكام ظاهرى اسلام ، از قبيل طهارت بدن و توارث بر او جارى شود .\r\n\r\n\r\n","description":"","footnote":"\r\n( 1 ) . مائده ، آيهء 27 . .\r\n","page_name":" 274 ","page_number":274},
  {"content":"\r\n\r\n\r\nوقايع پس از رحلت پيامبر\r\nمتن : ثُمّ لم تَلبَثوا إِلّا رَيثَ أَن تَسكُن نَفْرتُها وَ يُسلِسَ قيادُها . . .\r\nشرح : اين فراز به وقايعى كه پس از رحلت رسول اكرم صلى الله عليه و آله اتفاق افتاد اشاره مىكند . در اين فراز ، خلافت به چهارپاى رمندهء نفرت‌آور و استقرار خلافت به آرام گرفتن آن چهار پا تشبيه شده است . از مطالعهء حوادث پس از رحلت رسول اكرم صلى الله عليه و آله كاملًا به دست مىآيد كه عمدهء مانع در نظر كارگردانان خلافت ، يعنى مثلث ابوبكر و عمر و ابوعبيدهء جراح ، بنىهاشم بود ، زيرا حزب حاكم ، سه دسته معارض داشت : انصار ، بنىاميه و بنىهاشم . ولى با دستهء اوّل و دوم به آسانى مىتوانستند كنار آمده و بر آنها غلبه نمايند . و رقيب خطرناك در نظر آنان بنىهاشم بود ؛ زيرا بنىهاشم در جامعهء اسلامى از قداست خاصى بر خوردار بودند . مردم آنان را خويشاوندان نبى اكرم صلى الله عليه و آله دانسته و با ديدهء احترام به آنان مىنگريستند .\r\nخصوصيت ديگر آنان اين بود كه دليلى كه ابوبكر ، با آن به كرسى خلافت نشست ، در بنىهاشم قوىتر بود و اين مسئله در آينده براى آنان مسئله‌ساز بود . ناچار به فكرشان رسيد اكنون كه زمام قدرت در دستشان است راه‌هاى شورش آيندهء بنىهاشم را ببندند .\r\nدر مقام چاره‌جويى اين خطر بزرگ ، در مرحلهء نخست ، قيام عليه دولت در دست تشكيل را « فتنه » ناميدند . بالطبع هر كه با دولت فعلى در مقام معارضه باشد ، فتنه جو خواهد بود . حضرت به اين تدبير سريع آنان در بخش گذشته به « زَعمتم خوفَ الفتنةِ » اشاره فرمود . اما تدبير آنان در\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nدرازمدت عبارت بود از : الغاى هر گونه امتياز از بنىهاشم ، پايين آوردن منزلت آنان و حذف آنان از مناصب حكومتى . در اجراى برنامهء اوّل لازم ديدند كه با اهل بيت عليهم السلام و به ويژه با رئيس آنان ، مولاى متقيان عليه السلام با خشونت هر چه تمام‌تر رفتار نمايند كه در آغاز بيعت خليفهء اوّل ، آن ماجراها را پيش آوردند .\r\nبنا به نقل ابن‌ابىالحديد ، خليفه كه بر كرسى خلافت استقرار يافت ، بعد از پايان سخنرانى صديقهء طاهره - صلوات اللّه عليها - بسيار ناراحت شد و به منبر رفت و خطبه‌اى به اين مضمون خواند :\r\nأيُّها النّاسُ ماهذِه الرِّعة إلى كلِّ قالةٍ . . . ؛\r\nاى مردم ! چرا به هر صدايى و قيل و قالى متوجه مىشويد ! كجا اين فكرهاى باطل در زمان رسول خدا صلى الله عليه و آله بود ؟ هر كه شنيده باز گويد و هر كه شاهد است سخن بگويد . اين حرف به مثابه - نعوذ باللّه - روباهى است كه گفتند : شاهد تو كيست ؟ در جواب دُم خود را بلند كرد ! اينان تقويت‌كنندهء هر فتنه هستند . اوست كه مىگويد : پس از خاموشى فتنه ، دوباره به پا خيزيد . از ضعيفان يارى جسته و زنان را به كمك خود مىخواند .\r\nآن‌گاه ابن‌ابىالحديد مىگويد :\r\nاز نقيب ابو يحيى جعفر بن يحيى پرسيدم : اين تعرض‌ها به چه كسى است ؟ گفت : تعرض نيست ، تصريح است . گفتم : اگر تصريح بود از تو سؤال نمىكردم . او خنديد و گفت : تعريض به على بن ابىطالب - صلوات اللّه عليه - است . گفتم : همهء اين توهين‌ها به على است ؟\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nگفت : آرى ، كجا هستى ؟ موضوع حكومت و سلطنت است . گفتم :\r\nمگر انصار چه مىگفتند ؟ گفت : برخى از آنان نام على را بردند ؛ ابوبكر ترسيد كه اوضاع منقلب گردد ؛ اين خطبه همه را خاموش كرد . « 1 » در اجراى برنامهء دوم و درازمدت ، خليفه احدى از بنىهاشم را در سياست و ادارهء امور كشورى شركت نداد ؛ به خلافت بنىاميه كه آنان را به منصب‌هاى حساس گمارد . برنامه طورى طرح‌ريزى شده بود كه در آينده هم بنىهاشم از صحنهء سياست حذف شوند . مىبينيم كه اين تصميم خانمان‌برانداز عليه خاندان نبوت چگونه عملى شد و چگونه خليفه از بازگشتن بنىهاشم به صحنهء سياست در هراس بودند كه راه بازگشت آنان را در زمان‌هاى بعد با تمهيد مقدماتى با گماردن بنىاميه در مناصب حكومتى بستند . بنىاميه در دوران هر دو خليفه داراى مناصب عالى بودند ؛ مانند : يزيد بن ابىسفيان و معاوية بن ابىسفيان . نيز از كيفيت تدبيرى كه عمر در طرح شورا ريخته بود معلوم بود كه هدف ، برگزيده شدن عثمان ، بزرگ خاندان بنىاميه و دشمن شمارهء يك خاندان بنىهاشم مىباشد .\r\nبدين سان آن دو خليفه ، نخستين سنگ بنياد خلافت بنىاميه را نهادند و با پايين آوردن مرتبهء خاندان بنىهاشم و تقويت دشمنان سرسخت آنان ، شعله‌هاى آتش را روشن ساختند ( تهيجُون جَمْرَتها ) ، و آن‌چنان به بانگ شيطان گمراه‌كننده با دل و جان گوش فرادادند كه در تاريخ نظير آن\r\n\r\n\r\n","description":"","footnote":"\r\n( 1 ) . شرح نهج البلاغه ، ج 16 ، ص 214 . .\r\n","page_name":" 277 ","page_number":277},
  {"content":"\r\n\r\nكم است ( تَسْتَجيبُونَ لِهُتافِ الشيطانِ الغويّ ) .\r\nهدف ديگر از الغاى امتيازهاى بنىهاشم آن بود كه مىخواستند اختصاص رسول اكرم صلى الله عليه و آله به آن خاندان را سلب نمايند و اسلحهء فكرى را - كه ممكن است بنىهاشم هر چند در زمان‌هاى دور ، به وسيلهء آن قيام كنند - از دست آنان بگيرند و نيز اسلحهء مادى محكم ديگرى كه مىتواند زمينه شورش بنىهاشم باشد فدك بايد از دستشان گرفته شود و اين وسيلهء اقتصادى و اسلحهء محكم در دست بنىهاشم نباشد .\r\nشتاب در غصب فدك وجهى نداشت جز آن كه بيم داشتند كه عايدات سرشار فدك را به عنوان مصالح عامه ، در راه تشييد مبانى حكومت خود اختصاص دهند . از طرفى با گرفتن فدك با يك تير ، چند نشان زدند . منزلت رفيع اهل بيت عصمت و طهارت را زير سؤال بردند ؛ زيرا با گرفتن آن به مسلمين اعلان كردند ادعاى زهراى اطهر - صلوات اللّه عليها - كه فدك را پيامبر صلى الله عليه و آله به زهراى طاهره عليها السلام بخشيده بود - لااقل به عنوان ارث پدرى - اصلًا قابل طرح نيست ؛ حتى اگر براى تثبيت ادعاى خود شاهد هم بياورد ، تا چه برسد به خلافت ؛ زيرا كسى كه - العياذ باللّه - به ناحق ادعاى مالكيت سرزمينى را بنمايد و بر آن اصرار ورزد ، براى او بسيار ساده است كه چنانچه صلاح ديد ، براى پسر عمويش و شوهرش ادعاى خلافت نمايد .\r\nبا غصب فدك دو امتياز را از دست آن بزرگواران خارج ساختند . آن دو امتياز عبارت بود از : طهارت و قداست آنان در قلوب مردم و داشتن سرمايهء مالى كه امكان شورش را براى آنان فراهم مىساخت . آنان با جعل روايت به مردم نشان دادند كه اهل بيت عليهم السلام ممكن است به ادعاى ناحق ،\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nمالى را كه بايد در امور مهم دولت اسلامى مصروف گردد به ملك خود درآورند ، و صديقهء طاهره - صلوات اللّه عليها - نيز مانند يك فرد عادى ، از ادعاى كاذب منزه نيست ؛ چه اين كه وقتى دربارهء فدك چنين ادعايى مىكند ، ادعاهاى ديگر او نيز از اين قبيل خواهد بود ! اين است كه مىفرمايد : تَستَجيبونَ لِهُتاف الشيطانِ الغوىّ ؛ چه از صميم دل به بانگ شيطان فريبگر پاسخ داديد !\r\n* * * * *\r\n\r\n","description":"","footnote":"","page_name":" 279 ","page_number":279},
  {"content":"\r\n . \r\n","description":"","footnote":"","page_name":" 280 ","page_number":280},
  {"content":"\r\n\r\n\r\nمحاكمهء خليفه از طرف حضرت زهرا عليها السلام\r\n\r\nمتن\r\nوَ أَنْتُمْ تَزْعَمُونَ - الآنَ - أَنْ لا إِرْثَ لَنا ؟ أَفَحُكْمَ الْجاهليةِ يَبْغُونَ ، وَ مَنْ أَحْسَنُ مِنَ اللّهِ حُكْماً لِقَوْمٍ يُوقِنونَ ؟ أَفَلا تَعْلَمُونَ ؟ بَلَى تَجَلَّى لَكُمْ كَالشَّمْسِ الضاحِيَةِ ، أَنّي ابْنَتُهُ أَيُّهَا المُسْلِمُون ! أَ أُغْلَبُ عَلَى إِرْثِهِ ؟ يابْنَ أَبِيقُحافَة ! افِي كِتابِ اللّهِ أَنْ تَرثَ أَباكَ وَلاأَرِثُ أَبي ؟ لَقَدْ جِئْتَ شَيْئاً فَريّاً ! افَعَلى عَمْدٍ تَرَكْتُمْ كِتابَ اللّهِ وَ نَبَذْتُمُوهُ وَراءَ ظُهُورِكُمْ اذْ يَقُولُ : « وَ وَرِثَ سُلَيْمانُ دَاوُدَ » ؟ « 1 » وَ قالَ في ما اقْتَصَّ مِنْ خَبرِ يَحْيَى بْنِ زَكَرِيّا اذْ قالَ : « فَهَبْ لِى مِنْ لَدُنْكَ وَلِيّاً * يَرثُنى وَ يَرِثُ مِنْ آلِ يَعْقُوبَ » . « 2 » وَ قالَ : « وَ اولُوا الْارْحامِ بَعْضُهُمْ » . « 3 » « لِلذَّكَرِ مِثْلُ حَظِّ الْانْثَيَيْنِ » . « 4 » وَ قَالَ : « إنْ تَرَكَ خَيْراً الْوَصِيَّةُ لِلْوَالِدَيْنِ واْلَاقْرَبِينَ » « 5 » حَقّاً عَلَى الْمُتَّقِينَ . وَ زَعَمْتُمْ أَنْ لاحُظْوَةَ لي وَ لاإِرْثَ\r\n\r\n\r\n","description":"","footnote":"\r\n( 1 ) . نمل ، آيهء 16 . .\r\n( 2 ) . مريم ، آيات 5 - 6 . .\r\n( 3 ) . در قرآن چنين است : « أولوا الْأَرحَامِ بَعْضُهُم أولى بِبَعْضٍ » ( انفال ، آيهء 75 ؛ احزاب ، آيهء 6 ) . .\r\n( 4 ) . نساء ، آيهء 11 . .\r\n( 5 ) . بقره ، آيهء 180 . .\r\n","page_name":" 281 ","page_number":281},
  {"content":"\r\n\r\nمِنْ أَبِي ! ؟ أَفَخَصَّكُمُ اللّهُ بِآيَةٍ أَخْرَجَ أَبِي مِنْها ؟ أَمْ قَدْ تَقُولُونَ : إنَّ أَهْلَ مِلَّتَيْنِ لايَتوارِثانِ . أَوَلَسْتُ أَنا وَ أَبِي مِنْ أَهْلِ مِلَّةٍ واحدَةٍ ؟ أَمْ أَنْتُمْ أعْلَمُ بِخُصوصِ الْقُرآنِ مِنْ أَبي وَ ابْنِ عَمِّي ؟ فَدُونَكَها مَخْطُومَةً مَرْحُولَةً ! تَلْقاكَ يَوْمَ حَشرِكَ فَنعْمَ الْحَكَمُ اللّه ، وَ الزَّعِيمُ مُحَمَّدٌ وَ الْمَوْعِدُ الْقيامَةُ وَ عِنْدَ السَّاعَةِ يَخْسِر الْمُبْطلُونَ ، وَ لا يَنْفَعكُمْ إذْ تَنْدِمُونَ وَ لِكُلِّ نَبَأٍ مُسْتَقَرٌّ وَ سَوفَ تَعْلَمُونَ مَنْ يَأْتِيهِ عَذابٌ يُخْزِيهِ وَ يَحِلُّ عَلَيْهِ عَذَابٌ مُقِيمٌ !\r\n\r\nترجمه\r\nاكنون شما چنين مىپنداريد كه براى ما ارثى نيست ؟ آيا در پى حكم جاهليت هستيد ؟ چه كسى حكمش از خدا بهتر است [ البته 
  ] براى كسانى كه اهل يقين و باورند ؟ آيا نمىدانيد [ كه من دختر پيامبر شما هستم 
  ] ؟ آرى ، مانند آفتاب تابان براى شما روشن است كه من دختر او [ پيامبر گرامى 
  ] هستم . اى مسلمانان ! آيا رواست كه من در ميراث پدر خود مغلوب شوم ؟\r\nاى فرزند ابوقحافه ! آيا در كتاب خداست كه تو از پدرت ارث ببرى و من از پدرم ارث نبرم ؟ عجب بهتان بزرگى است ! آيا از روى عمد كتاب خدا را ترك گفته و در پشت سر انداختيد كه مىگويد : سليمان از داود ارث برد ؟ و در حكايتى كه از سرگذشت يحيى بن زكريا نقل فرموده كه گفت : خدايا ! از جانب خود فرزندى به من ببخش كه از من و از آل يعقوب ارث ببرد . و فرمود : در كتاب خدا خويشاوندان در ارث از يكديگر اولى هستند . و فرمود : خداوند به شما دربارهء فرزندان توصيه مىكند كه سهم پسران دو برابر دختران است . و فرمود : اگر شخص ، مالى را پس از خود باقى\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nگذاشت ، براى پدر و مادر و خويشاوندان نزديك به‌طور شايسته وصيت كند ، اين بر همهء پرهيزكاران حق است . و شما چنين مىپنداريد كه مرا بهره‌اى و ارثى از پدرم نيست ؟ آيا خداوند بر شما آيه‌اى نازل كرده و در آن پدرم را خارج ساخته ؟ يا مىگوييد : من و پدرم پيرو دو مذهب جداگانه‌اى هستيم و پيروان دو مذهب ارث نمىبرند ؟ آيا من و پدرم اهل يك دين نيستيم ؟ آيا شما به خاص قرآن و عامش از پدر و پسرعمويم داناتر هستيد ؟\r\nپس بگير ارث مرا [ يا خلافت را 
  ] كه هم‌چون مركبِ آماده و مهار شده ، آمادهء بهره‌بردارى است . اما بدان ! در روز حشر با تو روبه‌رو خواهد شد . در دادگاهى شايسته و به سرپرستى محمد صلى الله عليه و آله و به هنگام قيامت ، كه داور آن خداست و در آن روز است كه باطل‌گرايان در زيان خواهند بود ، و آن‌وقت پشيمانى سودى ندارد . براى هر خبرى قرارگاهى است و به زودى مىدانيد كه چه كسى دچار عذاب خواركننده و عذابى جاويدان خواهد شد .\r\n\r\nتوضيح مفردات\r\nابوقُحافه : پدر ابوبكر ، كه اسمش عثمان بن عامر بود .\r\nفَريّاً : بر وزن « غَنياً » ، تهمت بزرگ و عجيب .\r\nحُظْوة : محبوبيت و منزلت . « حظى » بر وزن فَعيل ، ارجمند و منزلت‌دار .\r\nفدونكها : اسم فعل به معناى امر ، بگير مركب و شتر خلافت را .\r\nمَخْطُومةً : مهارشده ، خَطَمتُ الْبعير ؛ مهار را بر دماغ شتر زدم .\r\nمَرْحُولةً : افسار زده و جُل شده ( آماده ) .\r\nحَكَم : داور ، حاكم .\r\n\r\n","description":"","footnote":"","page_name":" 283 ","page_number":283},
  {"content":"\r\n\r\n\r\nدفاع از فدك با استناد به قرآن و سنت\r\nدر بخش گذشته ، موضوع سخن در تصدى ناحق آنان نسبت به منصب امامت‌بود و اين كه دست زدن به چنين كارى عين خروج از دين اسلام و گردن نهادن دينى غير از آن است : « وَمَنْ يَبْتَغِ غَيْرَ الإِسْلامِ دِينَاً فَلَنْ يُقْبَل مِنْهُ وَهُوَ فِى الآخِرَةِ مِنَ الخاسِرِينَ » . « 1 » اينك اين قطعه نيز در بيان مورد ديگرى از بىاعتنايى به احكام قرآن مىباشد .\r\nادعاى ارث و استدلال به قرآن ، بعد از فرمودهء صديقهء طاهره عليها السلام مبنى بر اين كه فدك ، « نحله » « 2 » و هديه از طرف پدر بزرگوارش بود ، مطرح شد و\r\n\r\n\r\n","description":"","footnote":"\r\n( 1 ) . آل عمران ، آيهء 85 . .\r\n( 2 ) . توضيح : هنگامى كه خداى متعال قلعه‌هاى خيبر را با ايجاد رعب در قلب يهوديان براى پيامبرفتح كرد ، در اثر آن فتح ، اهالى فدك نيز مرعوب شده با كمال ذلت تن به صلح دادند . به اين ترتيب كه نصف سرزمين آنها و بنا به نقل بعضى ، تمام آن سرزمين به ملك رسول اللّه صلى الله عليه و آله درآمد . رسول گرامى نيز چنين صلحى را امضا فرمود . بنابراين ، مسلماً نصف سرزمين فدك ملك خاصِ رسول اكرم صلى الله عليه و آله مشمول آيهء شريفه : « فَما أَوْجَفْتُمْ عَلَيْهِ مِنْ خَيْلٍ وَلا رِكابٍ » ( حشر ، آيهء 6 ) بود كه احدى از مسلمانان در آن حقى نداشتند .\r\nدر بين مسلمين اين مسئله مورد اتفاق است . خداى متعال آيهء « وَآتِ ذَا القُرْبى حَقَّهُ » ( اسراء ، آيهء 26 ) به تصديق علماى عامه در مدينه نازل فرمود . رسول اكرم صلى الله عليه و آله به مفاد اين آيهء شريفه ، فدك را به فاطمه - صلوات اللّه عليها - هديه و هبه فرمود . در زمان حيات رسول اكرم صلى الله عليه و آله فدك مدت‌ها در تصرف و ملك فاطمه - صلوات اللّه عليها - بود ؛ تا اين كه به عنوان اين كه بيت المال است از تصرفش درآوردند .\r\nاين مسئله كه فدك به هبه و نحلهء رسول اللّه صلى الله عليه و آله در تصرفش بود ، مورد اتفاق ائمهء اهل بيت عليهم السلام و شيعيان آنان است . در اين معنا روايات متواتر از ائمهء اهل بيت عليهم السلام وارد شده است . بزرگان حديث با سندهاى صحيح از ابوسعيد خدرى روايت كرده‌اند كه او گفت : وقتى كه آيهء شريفهء « وَآتِ ذَا القُرْبى حَقَّهُ » نازل گرديد ، رسول اللّه صلى الله عليه و آله فدك را به فاطمه بخشيد . اين حديث چنان در درجهء اعلاى صحت است كه مأمون با همين حديث فدك را به اولاد صديقهء طاهره - صلوات اللّه عليها - برگرداند . صديقهء طاهره - سلام اللّه عليها - با ادعاى اين كه به عنوان هبه مالك فدك است ، به محاكمهء خليفه قيام فرمود . .\r\n","page_name":" 284 ","page_number":284},
  {"content":"\r\n\r\nچون با رد آن ، مواجه شد ، با اقامهء ادعاى ارث - كه قرآن به آن شهادت مىدهد - از خود دفاع فرمود ، و چون آن نيز با نيرنگ جعل حديث و نسبت دروغ به رسول اكرم صلى الله عليه و آله پس زده شد ، ناچار به يكى از مخالفت‌هاى علنى با حكم اللّه در قرآن مجيد و احياى رسوم جاهليت ؛ يعنى محروميت دختران از ميراث پدرشان اشاره فرمود ، كه اينك شما حكم كرديد ارثى براى ما ( اهل البيت ) نيست : « أَفَحُكْمَ الجاهِلِيَّةِ يَبْغُونَ وَمَنْ أَحْسَنُ مِنَ اللَّهِ حُكْماً لِقَوْمٍ يُوقِنُونَ » ؛ « 1 » آيا [ با منع ميراث فدك 
  ] حكم جاهليت را طلب مىكنيد ؟ براى اهل يقين كيست كه حكمش نيكوتر از خدا باشد ؟\r\nمتن : أيّها المسلمون أاغلَب على إرثِهِ .\r\nشرح : جمله لحن استغاثه و دادخواهى دارد ؛ يعنى اى مسلمانان ! دست روى دست گذاشته و نگاه مىكنيد در حالى كه ارث مرا مىبرند ؟ هان ! به يارى قرآن برخيزيد كه قرآن را زير پا مىگذارند و اين سرآغاز انحراف از احكام اسلام است . طولى نمىكشد كه تاريخ بنىاسرائيل تكرار مىشود .\r\nقرآن دربارهء تاريخ بنىاسرائيل مىفرمايد : « يُحَرِّفُونَ الكَلِمَ عَنْ مَواضِعِهِ » ، « 2 »\r\n\r\n\r\n","description":"","footnote":"\r\n( 1 ) . مائده ، آيهء 50 . .\r\n( 2 ) . نساء ، آيهء 46 ؛ مائده ، آيهء 13 . .\r\n","page_name":" 285 ","page_number":285},
  {"content":"\r\n\r\nكلمات و احكام قرآن نيز از قرارگاه واقعى خود منحرف مىگردد . اين ستم و غصب ارث ، سنگ زير بناى آن است كه خليفه آن را بنيان‌گذارى مىكند .\r\nزهراى طاهره عليها السلام در مسجد نبوى ادعاى ارث را با مهارتى كه سزاوار مقام و الا و ارجمندش مىباشد مطرح فرمود .\r\nآيا پس از اين معرفىها باز نمىدانيد كه من دختر پيامبرتان هستم ؟ نه ، به خوبى مىدانيد و مانند آفتاب درخشان بر شما روشن است كه من ( فاطمه ) دخترش ( پيامبر صلى الله عليه و آله ) هستم . در صغراى قياس شك و شبهه‌اى باقى نمىماند ؛ اما راجع به كبراى قياس كه هر دختر پيامبرى از پدرش ارث مىبرد ، دو نوع استدلال فرمود :\r\n1 . ارث بردن فرزندان انبيا به ويژه از پدرانشان ، مانند ارث بردن سليمان بن داود از پدرش عليهما السلام و ارث بردن يحيى از زكريا عليهما السلام .\r\n2 . استدلال به عمومات قرآن در ارث و وصيت كه مسلّماً شامل رسول اكرم صلى الله عليه و آله مىشود . متبادر از ارث و اطلاق ميراث ، همانا ميراث مال و اعيان خارجى است .\r\nهرگز متبادر از آيات ميراث انبيا ، ميراث حكمت نيست . هر چند آن هم مجازاً جايز است . چنانچه مىبينيم حاضران جلسه و مستمعان خطبه ، حتى خود خليفه ( مدعى ) ايرادى از اين جهت وارد نساختند و فقط خليفه به آوردن روايت و مخصِّص تمسك نمود و اين تكلّف كه مراد از ميراث ، ارث نبوت باشد ، تكلفى است كه از جانب طرف‌داران بعدى مىباشد كه - ان شاءاللّه - جواب كافى را خواهيم داد .\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nوجه دلالت آيهء « وَوَرِثَ سُلَيْمانُ داوُدَ » « 1 » به اين بيان است : مراد خداى متعال از ارث ، نبوت و علم نيست ؛ زيرا در آيهء ديگر آمده :\r\nبه ياد آريد داستان داود و سليمان را كه هر دو دربارهء مزرعه حكم كردند كه در آن مزرعه گوسفندان قوم ، شبانه چريدند و ما شاهد حكم آنان بوديم كه آن دو پيامبر به هردو متخاصم چه حكمى دادند . پس آن داورى وقضاوت را ما به سليمان فهمانديم [ كه چگونه عادلانه قضاوت نمايد 
  ] و به هر يك از آن دو ، حكم و علم داديم . « 2 » مراد از حكم همان نبوت است . راجع به يحيى نيز مىفرمايد : « وَآتَيْناهُ الحُكْمَ صَبِيّاً » ؛ « 3 » ما به يحيى [ در حالى كه طفل بود 
  ] نبوت را داديم . نبوت به سليمان عليه السلام در حال حيات پدرش اعطا شده بود ؛ ديگر احتياجى نيست كه خدا بفرمايد : سليمان بعد از درگذشت داود نبوت را از داود ارث برد . پس به اين قرينهء قطعى ، مراد از « ورث » همان ميراث مالى است ؛ چنانچه صديقهء طاهره اشاره فرمود .\r\nاما راجع به ارث يحيى از زكريا ، فرمود :\r\nمن از خويشاوندان و اقاربى كه از من ارث مىبرند مىترسم و همسر من نازاست و از او فرزندى ندارم كه او وارث من باشد .\r\n[ پروردگارا ! 
  ] از جانب خود ولىاى ( جانشينى ) به من مرحمت فرما\r\n\r\n\r\n","description":"","footnote":"\r\n( 1 ) . نمل ، آيهء 16 . .\r\n( 2 ) . انبياء ، آيات 78 - 79 . .\r\n( 3 ) . مريم ، آيه 12 . .\r\n","page_name":" 287 ","page_number":287},
  {"content":"\r\n\r\nكه وارثم باشد و او را مورد رضايت خود قرار بده . « 1 » مقام منيع نبوت در زكريا عليه السلام مانع از آن است كه ترسى داشته باشد كه نزديكانش علم و نبوتش را ارث ببرند . چه شايستگى آن را داشته باشند يا نه ؛ زيرا در صورت اوّل دادن منصبى از طرف خداى حكيم به كسى كه لياقت آن را دارد هرگز موجب ترس نمىشود و خدا خود داناست كه آن منصب را به چه كسى عنايت فرمايد . در صورت دوم و عدم شايستگى ، باز جاى ترس نيست ؛ زيرا خدا هرگز خلاف حكمت رفتار نمىكند و مقام شامخ نبوت را به افراد نالايق و نااهل و معصيت كار نمىدهد . بنابراين در هر دو صورت ، ترس از انتقال نبوت معنا ندارد .\r\nبا اين قرينهء قطعى ثابت مىشود كه ترس زكريا عليه السلام از ارث ، انتقال مال بوده . زكريا عليه السلام مىترسيد كه وارثان ، اموال او را در معصيت صرف نمايند .\r\nبنابراين از خداى متعال درخواست فرزندى شايسته براى ارث مالش نمود . چنانچه از تتمهء دعايش ( بار الها ! او را مرضى خود قرار بده ) استفاده مىشود . درخواست اين قيد با ارث بردن مسئلهء نبوت مناسب نيست ؛ چنان كه شريكة القرآن - صلوات اللّه عليها - فرموده :\r\nآيهء شريفهء « وَأُولُوا الأَرْحامِ بَعْضُهُمْ أَوْلى بِبَعْضٍ فِى كِتابِ اللَّهِ » ؛ « 2 » بعضى از خويشاوندان بر بعضى ديگر در كتاب خدا برترى دارند . دلالتش به اين صورت است كه خداى متعال در اين آيهء حق توارث را به خويشاوندان مورِّث\r\n\r\n\r\n","description":"","footnote":"\r\n( 1 ) . همان ، آيات 5 - 6 . .\r\n( 2 ) . انفال ، آيهء 75 . .\r\n","page_name":" 288 ","page_number":288},
  {"content":"\r\n\r\nمرحمت فرموده و قبل از نزول اين آيه ، ارث از جملهء آثار و حقوق‌ولايت و دوستى در دين بود . پس از آن كه خداوند متعال به اسلام عزت بخشيد ، با اين آيه حق توارث با ولايت دينى را نسخ فرمود و حق ارث را منحصراً براى نزديكان و خويشاوندان ، به ترتيبِ الأقرب فالأقرب مقرر فرمود ؛ چه مورِّث نبى باشد يا غير نبى .\r\nاختصاص داشتن خود پيامبر به خطاب به تكليف مىرساند كه آن بزرگوار از همهء افراد ديگر به التزام و امتثال اين تكليف‌ها اولويت دارند .\r\n« إِنْ تَرَكَ خَيْراً الْوَصِيَّةُ لِلْوالِدَيْنِ وَالْأَقْرَبِينَ بِالْمَعْرُوفِ حَقّاً عَلَىالمُتَّقِينَ » ؛ « 1 »\r\nاگر براى پدرو مادر و نزديكان ، مالى باقى بگذارد به‌طور پسنديده وصيت نمايد و اين حقى است بر پرهيزگاران .\r\nاين آيهء شريفه در خصوص وصيت به پدر و مادر و خويشاوندان است نه ارث ؛ لكن از امر به وصيت به پدرو مادر و خويشاوندان استفاده مىشود كه پدرو مادر و خويشاوندان اولويت دارند و آيه دلالت حتمى دارد كه وصيت به وارث جايز است .\r\nخلاصه ، اين آيهء شريفه توارث خويشاوندان را مىرساند ؛ زيرا از امر به وصيت به آنان استفاده مىشود كه آنان از اولويت برخوردار هستند . دلالت اين آيه بر ارث ، به‌طور عموم است ، پس شامل انبيا عليهم السلام خواهد بود .\r\nمتن : زَعَمتم أنْ لاحُظْوةَ لي و لا أرثَ مِن أَبِي أفَخَصَّكمُ اللّهُ .\r\nشرح : شريكة القرآن - صلوات اللّه عليها - در اين بخش براى\r\n\r\n\r\n","description":"","footnote":"\r\n( 1 ) . بقره ، آيهء 180 . .\r\n","page_name":" 289 ","page_number":289},
  {"content":"\r\n\r\nاستواركردن جوانب استدلال و محكم‌كردن آن ، به اشكالاتى كه امكان ورود آن وجود دارد پرداخته و پاسخ مىدهد :\r\nايراد اوّل : اين ايراد را پس از گرفتن چند اقرار طرح مىفرمايد . اوّل اين كه قبول داريد عموم و اطلاقات آيه ، من و پدرم را شامل است ؛ دوم اين كه قبول داريد كه در قرآن كريم آيهء ارثى كه مخصوص به شما باشد و صريحاً پدرم را از آن عموم بيرون كرده باشد نيست ؛ يعنى مضمون آيه چنين باشد :\r\nورثهء همه ارث مىبرند ؛ به جز نبى اكرم صلى الله عليه و آله . اين نكته را با « أفَخصَّكمُ اللّهُ » بيان فرمود . سوم اين كه اعتراف داريد من و پدرم اهل دو دين نيستيم كه به اين جهت ارث نبرم . به اين مطلب اين‌گونه اشاره فرمود : أَم تَقُولونَ أهل ملتين لا يَتَوارَثان أَوَلَسْتُ أَنا و أبي من أهل ملّةٍ واحدةٍ ؛ آيا مىگوييد : ما اهل دو دين و آيين هستيم كه از يكديگر ارث نمىبريم ؟ آيا من و پدرم اهل يك دين نيستيم ؟\r\nپس از گرفتن اين اقرارها ، باز جاى اشكال باقى است كه همهء مراتب سه گانهء فوق را قبول دارند ؛ ولى ممكن است گفته شود پذيرفتيم اين عمومات نيز شامل حضرت فاطمه عليها السلام و حضرت پيامبر صلى الله عليه و آله است ؛ ليكن با دليل منفصل از آيه اثبات مىشود كه عمومات ، شامل آن بزرگواران نمىشود و آن دليل هم روايتى است كه خليفه در مقابل حضرت فاطمه عليها السلام به آن استناد كرد . يادگار نبوت با يك جملهء كوتاه و پرمعنا به پيامد فاسد استناد خليفه اشاره مىفرمايد : أَم انتم أَعلمُ بِخصوصِ القرآنِ و عُمومِهِ مِن أَبي و ابن عَمّي ؛ آيا شما به عموم و خصوص قرآن از پدر و پسر عمويم آگاه‌تر هستيد ؟\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nابن‌ابىالحديد از بعضى از گذشتگان ، كلامى نقل مىكند كه مضمونش سرزنش و تعجب از موضع دو خليفه در قبال حضرت زهرا عليها السلام پس از رحلت پيامبرگرامى صلى الله عليه و آله است :\r\nبهترين عمل آن بود كه نجابت و بزرگوارى آن دو ، مانع از اين برخورد نا به جا با دخت پيامبر صلى الله عليه و آله مىشد ؛ تا چه رسد به اين كه اقتضاى دين‌دارى اين است . « 1 » سيد شرف‌الدين پس از نقل فضايل و مناقب زهراى طاهره از كتاب‌هاى عامه ، چنين مىفرمايد :\r\nزهراى طاهره در پيش‌گاه خداوند منزلت و آبرويى داشت كه به درستى و صحت ادعايش اطمينان حاصل مىشد ؛ به گونه‌اى كه ابداً احتياج به شاهد نداشت ؛ چه هرگز زبان مباركش به باطل گشوده نشده بود و هرگز جز حق سخن نمىگفت . پس ادعاى چنين شخصى به تنهايى در صدق ادعاى وى كافى است ، بلكه چنين ادعايى در حد فوق تمام قرار دارد . هر كسى كه آن بزرگوار را مىشناسد ، در اين مسئله شك و ترديدى ندارد و در اين سخن كه گفتيم « كسى كه صديقهء طاهره عليها السلام را مىشناسد نمىتواند شك كند » حتى خود ابوبكر بهتر از همه به صدق گفتار و صحت مدعايش واقف بود ؛ ولى حقيقت مطلب چيزى است كه ابن‌ابىالحديد مىگويد :\r\nاز استادم على بن فارقى - كه از بزرگان بغداد و مدرس در مدرسهء\r\n\r\n\r\n","description":"","footnote":"\r\n( 1 ) . همان ، ص 71 . .\r\n","page_name":" 291 ","page_number":291},
  {"content":"\r\n\r\nغربى بغداد بود - سؤال كردم : آيا فاطمه عليها السلام در ادعاى خود كه فدك نحله ( بخشش ) بود صادق بود ؟ گفت : آرى . گفتم : پس چرا ابوبكر با اين كه مىدانست فاطمه عليها السلام راست مىگويد به گفتهء وى ترتيب اثر نداد ؟ در پاسخ تبسمى نمود و پاسخى بسيار ظريف و زيبا داد . او مردى بسيار باوقار و متين بود . گفت : اگر ابوبكر به مجرد ادعاى فاطمه عليها السلام فدك را به وى واگذار مىكرد ، فردا ناگزير مىشد در مقابل ادعاى خلافت براى همسرش تسليم شود و مقام خلافت خود را متزلزل كند ؛ زيرا در چنين روزى ديگر هيچ‌گونه عذرى از او پذيرفته نمىشد . چه اين كه خود امضا كرده بود كه او در ادعايش صادق است و به گواه ديگرى نياز ندارد . « 1 » آن‌گاه سيد بزرگوار شرف الدين چنين ادامه مىدهد :\r\nابوبكر با همين شيوه شهادت مولاى متقيان عليه السلام را در مورد نحله بودن فدك براى فاطمه عليها السلام رد كرد ؛ در حالى كه يهوديان خيبر با همهء رذالتشان و با آن بلايى كه مولا عليه السلام به سرآنان آورد ساحت مقدسش را از شهادت دروغ منزه دانستند . « 2 » باز اگر ما فروتر آمده و بپذيريم كه شهادت على عليه السلام هم مانند يك نفر شاهد عادل است ؛ چرا ابوبكر از صديقهء طاهره نخواست كه به جاى شاهد قسم ياد كند ؟ و در صورت خوددارى از قسم ادعايش را رد مىكرد . هرگز اين موازين را مراعات نكرد و همه را زير پا گذاشت . آرى ، شهادت ام ايمن\r\n\r\n\r\n","description":"","footnote":"\r\n( 1 ) . النص و الاجتهاد ، ص 84 ؛ نيز ر . ك شرح نهج البلاغه ، ج 16 ، ص 284 . .\r\n( 2 ) . همان ، ص 84 . .\r\n","page_name":" 292 ","page_number":292},
  {"content":"\r\n\r\nو مولاى متقيان عليه السلام را رد كرد . همان‌طور كه ملاحظه مىكنيد رد ، يك طرفه و بر اساس تصور و برداشت فردى است . چه اين كه چگونه مىتوان شهادت على عليه السلام را نپذيرفت ؛ در حالى كه على عليه السلام عِدْل قرآن و با قرآن ، و قرآن با او بوده و هرگز از هم جدا نمىشوند .\r\nشهادت چنين شخصيتى در چنين محاكمه‌اى مردود اعلام مىشود .\r\nواقعاً چه مصيبت بزرگى است كه با آن روبه رو مىشويم و بايد گفت : « إِنّا لِلَّهِ وَ إِنّا إِلَيْهِ راجِعُونَ » . « 1 »\r\n* * * * *\r\n\r\n\r\n","description":"","footnote":"\r\n( 1 ) . همان ، ص 84 - 86 . .\r\n","page_name":" 293 ","page_number":293},
  {"content":"\r\n . \r\n","description":"","footnote":"","page_name":" 294 ","page_number":294},
  {"content":"\r\n\r\n\r\nصديقهء طاهره عليها السلام و آنان كه حق را يارى نكردند ( انصار )\r\n\r\nمتن\r\nثُمَّ رَمَتْ بِطَرفِها نَحْو الْأَنصارِ فقالتْ : يا مَعْشَر النَقيبَةِ وَ أَعْضادَ الْملَّةِ وَ حَضَنَةَ اْلإسْلامِ ماهذه الْغَميزةُ في حَقّي و السِنَةُ عَنْ ظُلامَتي ؟ اما كَانَ رَسولُ اللّه صلى الله عليه و آله أَبِي يَقُولُ : « الْمَرءُ يُحفَظُ فِي وُلدِهِ » سَرْعانَ ما أَحْدَثْتُمْ ؟ وَ عَجْلانَ ذا إهالَةٍوَ لَكُمْ طاقَةٌ بِما أُحاولُ ، و قوّةٌ عَلى ما أَطْلبُ وَ أُزاوِلُ ، أَتَقُولُونَ : ماتَ مُحمّدٌ صلى الله عليه و آله فخَطْبٌ جَليلٌ اسْتَوسَعَ وَهْنُهُ ، وَاسْتَنْهَرَ فَتْقُهُ ، وَانْفَتَقَ رَتْقُهُ ، وَ أظْلَمتِ الْأَرضُ لِغَيْبَتِهِ ، وَ كُسفَت الْنّجومُ لمصيبِتَهِ ، وَ أَكْدَت اْلآمالُ ، وَ خَشَعَت الْجِبالُ وَ أُضيعَ الْحَرِيمُ ، وَ أُزِيلَتِ الْحُرمَةُ عِنْدَ مَماتِهِ ، فَتِلكَ - وَ اللّه - النازِلَةُ الْكُبْرى ، والْمصيبة العظمَى ، لامِثلُها نازِلَةٌ ، وَ لابائِقَةٌ عاجِلَةٌ ، أَعْلَنَ بِها كِتابُ اللّهِ - جَلَّ ثَناؤُهُ - فِي افْنِيَتِكُمْ في مُمْساكُمْ وَ مصبِحِكُمْ ، هُتافاً وَ صِراخاً و تِلاوَةً وَ ألْحاناً وَ لَقبْلَه ما حَلَّ بِانْبِيائِهِ وَ رُسُلِهِ حكمٌ فَصْلٌ وَ قَضاءٌ حَتْمٌ « وَ ما محَمَّدٌ الّا رَسُولٌ قَدْ خَلَتْ مِن قَبْلِهِ الرُسُلُ افَإِنْ ماتَ أَوْ قُتِلَ انْقَلَبْتُمْ عَلى أَعْقابِكُمْ وَ مَنْ يَنْقَلب عَلى عَقِبَيْهِ فَلَنْ يَضُرَّ اللّهَ شَيْئاً وَ سَيَجْزِى اللّهُ\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nالشّاكِرِين » . « 1 » إيهاً بَنى قِيلَة ! أأُهْضَمُ تُراث أَبى ؟ وَ أَنْتُمْ بِمرءى مِنِّي وَ مَسْمَعٍ وَ مُنْتَدىً وَ مَجْمَعٍ تَلْبَسكُمْ الدَّعْوَةُ وَ تَشْملُكُمْ الخُبْرةُ وَ أَنتم ذَوو العَدِدِ وَ العُدّة وَ الأداةِ وَ القُوّةِ وَ عِنْدَكُم السِّلاح و الجُنْدُ توافِيكُمْ الدَّعْوَةُ فَلاتُجِيبُونَ ، وَ تَأتيكُمْ الصَرخَةُ فَلا تُغيثُونَ وَ أَنْتُمْ موصُوفُونَ بِالْكِفاحِ ، مَعْرُوفُونَ بِالْخَيْرِ وَ الصَّلاحِ وَ النُّخْبَةُ الّتي انْتُخِبَتْ وَ الخِيرةُ الّتي اخْتيرَتْ قاتَلْتُمُ العربَ وَ تَحَمَّلْتُمُ الكَدَّ وَ التَّعَبَ وَ ناطحتُمُ الأُمَمَ وَ كافَحْتُمُ البُهَمَ لانَبْرحُ و تَبْرَحُونَ : نَأْمُرُكُمْ فَتَأتَمِرُونَ حَتّى إِذا دَارَتْ بِنا رَحى اْلِاسْلامِ وَ دَرَّ حَلْبُ اْلأَيّامِ وَ خَضَعَتْ ثُغْرَةُ الشِّرْكِ وَ سَكَنَتْ فورَةُ اْلإفْكِ وَ خَمَدَتْ نِيرانُ الْكفْرِ وَ هَدَأَتْ دَعْوَةُ الْهَرْجِ وَ اسْتَوْسَقَ نِظامُ الدِّينِ ، فَأنّى حِرْتُمْ بَعْدَ الْبَيانِ ، وَ أَسْرَرتُمْ بَعْدَ اْلإعْلانِ ! وَ نَكَصْتُمْ بَعْدَ اْلإقدامِ ، وَ أَشْرَكْتُمْ بَعْدَ اْلإيمانِ أَلا ! تقاتِلُونَ قَوْماً نَكَثُوا أَيْمانَهُمْ وَ هَمُّوا بِإخْراجِ الرّسولِ وَ هُمْ بَدَؤُوكُم اوَّلَ مَرَّةٍ أَتَخْشونَهُمْ فَاللّهُ أَحَقُّ انْ تَخْشوهُ إِنْ كنْتُمْ مُؤْمِنِينَ . أَلا ! قَدأَرَى أَنْ قَدْ أَخْلَدْتُمْ الى الْخَفْضِ وَ أَبْعَدْتُمْ مَنْ هُوَ أحَقُّ بِالبَسْطِ وَ الْقَبْضِ وَ خَلَوْتم بِالْدَّعَة وَ نَجَوْتُمْ مِنَ الضِّيقِ بِالسَّعَةِ فَمَجَجْتُمْ ما وَعَيْتُمْ ، وَ دَسَعْتُمْ الّذي تَسَوَّغْتُم فَ « إِنْ تَكْفُرُوا انْتُمْ وَ مَنْ فِى اْلأَرْضِ جَمِيعاً فَإِنَّ اللّهَ لَغَنِىٌّ حَمِيدٌ » . « 2 » ألا ! وَ قَدْ قُلْتُ ماقُلتُ عَلى مَعْرِفَةٍ مِنِّي بِالْخَذْلَةِ الَّتِي خامَرْتُكمْ ، وَ الْغَدْرَةِ الَّتي اسْتشْعَرَتْها قُلُوبُكُمْ وَ لكِنّها فَيْضَةُ النَّفْسِ ، وَ نَفْثَةُ الغَيظ ، وَ خَوْرُ القَنا ، وَبَثَّةُ الصَّدْرِ وَ تَقْدِمةُ الْحُجَّةِ ، فَدُونَكمُوها فَاحْتَقِبُوها دَبِرَةَ الظَّهْرِ نَقِبَةَ الخُفّ ، باقِيَةَ العارِ ، مَوسُومَةً بِعَصبِ اللّهِ وَشنَارِ اْلأَبَدِ مَوصُولَةً بِنارِ اللّهِ الْمُوقِدةِ الّتي تَطَّلِعُ عَلَى اْلأفْئدةِ ، فَبِعَيْنِ اللّهِ ما تَفْعَلُونَ « وَ سَيَعْلَمُ الَّذِينَ ظَلَمُوا أَىَّ مُنْقَلَبٍ يَنْقَلِبُونَ » « 3 » وَ أنَا\r\n\r\n\r\n","description":"","footnote":"\r\n( 1 ) . آل عمران ، آيهء 144 . .\r\n( 2 ) . ابراهيم ، آيهء 8 . .\r\n( 3 ) . شعراء ، آيه 227 . .\r\n","page_name":" 296 ","page_number":296},
  {"content":"\r\n\r\nابْنَةُ نَذِيرٍ لَكُمْ بَيْنَ يَدَيْ عَذابٍ شَدِيدٍ فَاعْمَلُوا إنّا عامِلُونَ وَ انْتَظِرُوا إِنّا مُنْتَظِرُونَ .\r\n\r\nترجمه\r\nسپس به طرف انصار توجه فرمود و چنين گفت : اى بزرگ مردان ! و اى بازوان ملت و نگهبانان اسلام ! اين كوتاه‌بينى و سست‌نگرى در حق من چرا ؟ و اين خواب‌آلودگى در برابر ستمى كه به من مىرود چرا ؟ آيا رسول خدا صلى الله عليه و آله پدرم نمىگفت : احترام مرد را در فرزندانش نگاه داريد ؟ چه زود حادثه بار آورديد ! و چه با شتاب بيراهه رفتيد ! با اين كه شما توانايى انجام مقصد مرا داريد و نيروى كافى در جهت دست‌يابى به هدف مرا داريد . آيا مىگوييد : محمد صلى الله عليه و آله را مرگ درگرفت ؟ و ( همه چيز تمام شد و خاندان نبوت گم شد ؟ ) آرى ، مرگ او حادثهء بزرگى بود كه اثر آن همه جا را گرفت ؛ شكافش آشكار گرديد ؛ پيچيدگى آن ، همه‌گير شد ؛ با غيبتش روى زمين تيره گشت ؛ ستارگان در مصيبتش گرفته شدند ؛ آرزوها به آخر رسيد ؛ كوه‌ها فروتنى كرد ؛ حريم‌ها در شكست و حرمت‌ها به هنگام مرگش درهم ريخت . فقدان پيامبر - به خدا - فاجعهء بزرگ و مصيبتى بس عظيم است ، كه هم‌چون مصيبت سختى و بدبختى مثل او نيامده است . اين كتاب خدا - عزّ وجلّ - در خانه‌هاى شماست ، كه در صبح و شام ، بلند و آهسته ، و به صورت عادى و يا با لحن مطبوع مىخوانيد كه مىگويد : قبل از پيامبر هم بر پيامبران گذشته حادثهء حتمى و قطعى ( مرگ ) جارى شده : نيست محمد جز اين كه پيامبر است و پيش از او پيامبرانى آمده‌اند [ و رفته‌اند 
  ] پس اگر او بميرد و يا كشته شود ، شما به پيشينهء خود ( جاهليت ) خواهيد برگشت ؛ شما\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nمطمئن باشيد ، اگر كسى برگردد زيانى به خدا نمىرسد و خداوند سپاس‌گزاران را پاداش خواهد داد . هان اى فرزندان قيله ! ( مادر و جدّهء اعلاى انصار ) آيا در حضور شما مرا از ارث پدر محروم سازند ؟ و در مجلسى و مجمعى كه من شما را مىخوانم مىبينيد و مىشنويد و از ظلمى كه به من مىرود آگاه هستيد . شما افراد زيادى داريد و ساز و برگ و نيروى [ دفاع از مرا 
  ] داريد . به نداى من پاسخ نمىدهيد ، و به فرياد من فريادرسى نمىكنيد . شما مردانِ جنگى هستيد و به خير و صلاح ، معروف و شناخته شده‌ايد . شما برگزيدگان و صالحانى بوديد كه به جنگ با عرب انتخاب شديد ، و در اين راه متحمل زحمت شديد و با امت‌ها شاخ به شاخ شده و رو در روى شجاعان ايستاديد و پيوسته به شما فرمان مىداديم و شما فرمانبر بوديد ؛ تا اين كه [ در اثر فداكارىهاى شما 
  ] آسياب اسلام به كار افتاد ؛ خير و بركت روزگار جارى شد ؛ نعرهء شرك فرو شد ، دروغ از جوشش افتاد ؛ آتش كفر خاموش شد ؛ صداى از هم پاشيدگى فرو نشست و نظام دين به ترتيب افتاد . پس چرا اين‌گونه بعد از بيان و اعلان ، سرگشتگى و پنهان كارى مىكنيد ، و پس از آغاز ، عقب نشينى كرديد ، و پس از ايمان ، به شرك برگشتيد ؟ چرا با قومى كه پيمان خود را شكستند و در صدد بيرون راندن رسول خدا صلى الله عليه و آله بودند و آغازگر جنگ در روزهاى نخستين بودند جنگ نمىكنيد ؟ آيا از آنان مىترسيد ؟ خدا شايستهء ترس است ؛ اگر ايمان داشته باشيد . هشيار باشيد ! مىبينيم به خوش‌گذرانى و راحت‌طلبى رو آورده‌ايد ؛ كسى را كه شايستهء دخل و تصرف در كارهاست كنار زديد ؛ به تن پرورى در گوشه‌اى آرام تن داديد ؛ از فشارها و سختىها [ ى مسئوليت 
  ]\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nبه فضاى باز بىاحساسى روى آورديد ؛ آنچه را كه از ايمان برگرفته بوديد به بيرون افكنديد . و آنچه را كه به گوارايى فرو برده بوديد بالا آورديد .\r\nبدانيد اگر شما و تمام افراد روى زمين كافر شوند [ از ملك و قدرت خدا چيزى نمىكاهد ، زيرا 
  ] خدا سخت بىنياز و سپاس‌گزار است .\r\nمن آنچه را كه گفتم [ نه از راه جهالت به حال شما بود ، بلكه 
  ] از روى آگاهى گفتم . به سبب عدم ياورى كه در خميرهء شماست و نيرنگ و فريبى كه در صميم دل‌هاى شماست ، موجب شد كه غصه‌هاى دل لبريز شده و خشم‌ها بيرون بريزد . در نتيجه ، استقامت شما در مقابل شدايد كم شد و آنچه در دل داشتيد ظاهر كرديد . آنچه گفتم اتمام حجت بود . حال اين مركب خلافت را بگيريد و آنچه از وزر و و بال است بر آن حمل كنيد . اما اين مركب پشتش زخم و پايش مجروح و ننگ آن ابدى است ، و نشان غضب الهى كه شعلهء آن سر از سينه‌ها در مىآورد خواهد بود . همهء آنچه را كه انجام مىدهيد خدا مىبيند . چه زود ستمگران خواهند فهميد كه در چه بازگشت سختى قرار خواهند گرفت ! من دختر ترساننده از عذاب شديدى كه در پيش داريد مىباشم . شايسته است كه ما و شما در انجام وظيفهء خود فروگذار نباشيم . و در انتظار نتيجهء اعمال خود باشيم .\r\n\r\nتوضيح مفردات\r\nرمت : از « رمى » ، انداختن و پرت‌كردن . در اين جا مراد نگاه انداختن است ، توجه نظر .\r\nطَرْف : چشم يا نگاه .\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nمعشر : جماعت .\r\nنقيبه : از « نقب » ، شاهد قوم كه گفتهء او مورد قبول طايفهء خود باشد ، چهره‌هاى با نفوذ و شناخته شده .\r\nأعضاد : جمع « عضد » ، نصرت و بازو . بازو سبب قدرت انسان در اعمال است .\r\nحضنة : جمع « حاضن » ، حافظ و نگه‌دارنده .\r\nغميزة : سستى در عمل و نادانى در عقل است .\r\nسنة : غنودن ، خواب سبك ، گفته شده : سَنة ، سنگينى در سر و نعاس ، سنگينى در چشم و نوم ، سنگينى در قلب است . « 1 » ظُلامة : به معناى « مظلمة » ، چيزى كه ستمگر از شما گرفته باشد و شما در پى گرفتن آن باشيد .\r\nسرعان ، عجلان : هر دو ، اسم فعل به معناى « سَرَعَ » و « عَجَل » هستند ، يعنى چه با سرعت و با شتاب .\r\nإهالة : پى و مانند آن است كه ذوب شود .\r\nخَطب : امر عظيم .\r\nاستوسع : از « وسعت » ، گشاد شد .\r\nوهنة : لباسى كه پوسيده و پاره شده باشد .\r\nاستهز : استوسع .\r\nفتق : شكاف .\r\n\r\n\r\n","description":"","footnote":"\r\n( 1 ) . لسان التنزيل ، ص 213 . .\r\n","page_name":" 300 ","page_number":300},
  {"content":"\r\n\r\nأَكْدَت الآمال : خيرش ، تمام و منقطع شده . إكداءآمال كنايه از ، بين رفتن امير است .\r\nبائقة : شر و بلا .\r\nافنيتكم : جمع « فنا » ، اطراف منزل از بيرون و يا عرصهء وسيع رو به روى منزل‌هاى شما .\r\nهُتافاً : آواز بلند .\r\nصراخاً : صداى بلند .\r\nألحاناً : جمع « لحن » ، با طرب و ترجيع خواندن و نيكوكردن قرائت .\r\nإيهاً : اسم فعل به معناى امر ، به كسى كه ادامهء گفتار و يا عملى را از كسى ديگر بخواهد « إيِه » گفته مىشود .\r\nأَأُهضمُ : از « هضم » ، شكستن ، ظلم‌كردن ، بازداشتن ، نقص .\r\nمنتدى : مجلس و محل مشورت .\r\nكفاح : بدون زره و سپر به استقبال دشمن رفتن .\r\nناطحتم : « نطح الكبش » از باب « ضرب » ، شاخ به شاخ شديد .\r\nبُهَم : جمع « بهمة » ، مجهولى كه شناخته نشود ، قهرمان .\r\nدرّ : جريان و كثرت .\r\nحَلَب : شير دوشيده شده .\r\nثُغُرة : در « اين جا » خضوع گردن كشان .\r\nفورة : هيجان .\r\nافك : دروغ .\r\nخَمَدت : شعله‌هاى آتش فرو نشست .\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nهدأت : آرامش پيدا كرد .\r\nالهرج : فتنه .\r\nاستوسق : نظم يافت .\r\nنَكَثَ : نقض كرد .\r\nقد أَرى : « رؤيت » ، در اين‌جا به معناى علم است ، مىدانم .\r\nأَخْلَدْتُمْ : از « خلود » ، ركون‌كردن و مايل شدن ، ميل شديد .\r\nخَفض : آسايش زندگى .\r\nدعة : راحت و آرامش .\r\nدسع : بيرون انداختن نشخوار توسط شتر .\r\nمجّ : ريختن .\r\nوعيتم : از « وعا » ، ظرف . « وعيتم » يعنى آنچه را كه حفظ كرده بوديد به بيرون‌ريختيد .\r\nتسوّغتم : از « ساغ الشراب » ، به سهولت و آسانى نوشيديد .\r\nفيض : كثرت آب و جريان آن . مراد از « فيضة » در اين جا عدم تاب و توان نفس در ضبط و نگاه‌دارى اسرار است .\r\nنَفَث : فُوت‌كردن بدون آب دهان .\r\nنفثة المصدور : آه كشيدن از درد سينه .\r\nخَوْر : ضعف و سستى .\r\nقنا : نيزه . شايد مراد از « خور القنا » ضعف نفس در مقابل سختىها و يا دريغ‌كردن از نصرت و يا سستى نشان دادن در برابر دشمن باشد .\r\nبثّة : نشر و اظهار ، غمى كه انسان توانايى كتمان آن را ندارد و اظهار\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nمىكند .\r\nتَقدِمةُ الحجة : اعلام‌كردن قبل از وقت تا طرف مقابل به غفلت و بىخبرى عذر نياورد .\r\nفاحتقبوها : از « حقب » ، ريسمانى كه با آن رحل را به شكم شتر مىبندند و آمادهء سوار شدن مىشود .\r\nدَبَر : زخمى كه در پشت شتر و يا هر مركبى باشد .\r\nنَقَب : نازك شدن پشت پاى شتر .\r\nشنار : عيب و عار .\r\n\r\nنياكان انصار\r\nانصار لقب دو قبيلهء اوس و خزرج است كه از طرف رسول خدا صلى الله عليه و آله به اين لقب مشرف شدند ؛ زيرا آنان به هنگام مهاجرت حضرت به مدينه به يارى و حمايت از آن حضرت قيام نمودند .\r\nيهود در مدينه قلعه‌هايى ساخته بودند تا به هنگام خطر در آنها متحصن شوند . اوس و خزرج نيز در مدينه وارد قبيله‌هاى يهود مزبور شدند .\r\nتازه‌واردها نيز به روش يهود منازل و قلعه‌هايى بنا نمودند و بزرگى و زعامت ، پيوسته با يهود بود . تا اين كه از اخطيون بزرگ يهوديان عملى ننگين سر زد و موجب سقوط آنان گرديد . بدين سان رياست به دست اوس و خزرج افتاد .\r\nاين دوقبيله با كمال اتحاد و صفا به هم‌زيستى ادامه دادند ؛ تا اين كه جنگ سُمير روى داد و اين نخستين جنگى بود كه ميان دو قبيلهء اوس و\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nخزرج درگرفت . پس از اين جنگ عداوت و دشمنى شدت يافت .\r\nانصار در ايام جاهليت بر حسب رسم مشركين به مكه مىآمدند .\r\nرسول اكرم صلى الله عليه و آله در مكه آنان را ملاقات مىفرمود و رسالت الهى خود را به آنان بازگو مىفرمود و استمداد مىجست . آنان نيز به حضرت گرويدند و تعهد هر گونه يارى و جان‌فشانى را در راه ترويج اسلام به حضرت دادند .\r\nبر اساس تعهد صادقانهء آنان بود كه رسول اكرم صلى الله عليه و آله با گروهى به مدينه هجرت فرمود . « 1 » مولاى متقيان مىفرمايد :\r\nبه خدا سوگند ! ايشان [ انصار 
  ] اسلام را پرورش دادند ؛ هم چون پرورش كُرّه اسبى با رنج و كوشش [ و يا با ثروتمندى ، در صورتى كه « عِناء » ، « غِنا » خوانده شود 
  ] و با دست‌هاى سخاوتمندشان و با زبان‌هاى سخنورشان . « 2 » شارح نهج البلاغه در شرح جملهء فوق بعد از عبارت‌هايى مىگويد :\r\nانصار بودند كه خداى متعال دين خود را با آنان يارى فرمود و به وسيلهء آنان اسلام را كه در نهان بود آشكار ساخت . اگر آنان نمىبودند ، مهاجران هرگز توان جنگيدن با قريش و عرب در حمايت از رسول اكرم صلى الله عليه و آله نداشتند . اگر مدينه جايگاه انصار نبود هرگز پناه گاهى براى مهاجران نبود . « 3 »\r\n\r\n\r\n","description":"","footnote":"\r\n( 1 ) . همان . .\r\n( 2 ) . نهج‌البلاغه ، حكمت 465 . .\r\n( 3 ) . شرح نهج البلاغه ، ج 20 ، ص 184 . .\r\n","page_name":" 304 ","page_number":304},
  {"content":"\r\n\r\nبا اين همه بايد گفت معيار حساب كار ، فرجامش مىباشد . با كمال تأسف هواى رياست مجال نداد كه به يارى دختر پيامبر ، صديقهء طاهره عليها السلام برخيزند . به جاست كه خاتمهء اين گفتار غم‌بار را با سخنان شهيد آية الله سيد محمد باقر صدر - رضوان اللّه تعالى عليه - پايان دهيم :\r\nانصار در سبك شمردن و كم ارج ساختن نصوص نبوى در خلافت بلافصل مولاى متقيان بر همه مسلمانان سبقت گرفتند . وقاحت و بىشرمى ، كار آنان را به جايى رساند كه دست به تشكيل شورايى در سقيفهء بنىساعده زدند ؛ تا در آن جا به يكى از انصار دست بيعت بدهند و براى مولاى متقيان عليه السلام در به دست آوردن حق مشروع و وظيفهء الهى و آوردن شهود هيچ راهى و سپاهى باقى نگذاردند ؛ زيرا اگر با بيعتِ سابق ، شاهدان على عليه السلام را تصديق مىنمودند ، اتهامِ تناقض‌گويى را در يك روز ، بر خود حتمى و مسجل مىكردند و هرگز آنان زير بار چنين كارى نمىرفتند . هر چند در آن مجلس شورا ( سقيفهء بنىساعده ) اوس با ابوبكر بيعت كردند و گروه ديگر مىگفتند : ما به جز خلافت على عليه السلام به چيز ديگرى تن نمىدهيم .\r\nخودِ اين برخورد سبب تفرقه و اختلاف افكنى بود . اما با اين همه به تناقض گويى اوّل نمىرسد ؛ زيرا مجلس مشورت يعنى اين كه كار خلافت بايد با انتخاب انجام شود و اين كه نصى در اين زمينه نيست . « 1 »\r\n\r\n\r\n","description":"","footnote":"\r\n( 1 ) . فدك ، ص 83 . .\r\n","page_name":" 305 ","page_number":305},
  {"content":"\r\n\r\nمضحك‌تر آن كه بعضى به عنوان عذر مىگفتند : يا اباالحسن ! اگر اين گفتار و احتجاج‌ها را قبل از بيعت با ما مىكردى ، ما هرگز از بيعت تو شانه خالى نمىكرديم و به جان ودل مىپذيرفتيم . سبحان اللّه ! شكستن عهد الهى و غدير را به آسانى ناديده گرفته و اجازهء شكستن بيعت با انسانى ظلوم و جهول را به خود نمىدادند .\r\nهدف از جمله‌هاى : معشر النقيبة ؛ اى گروه سرشناس و با نفوذ ؛ أَعضاد الملّة ؛ بازوان دين و آيين ؛ حَضَنة الإسلام ؛ نگهبانان اسلام ؛ مَوصوفونَ بالكفاح ؛ متصف به نبرد و دليرى ؛ النخبةُ التي انتخبَتْ ؛ برگزيدگان و انتخاب شده‌ها ؛ الخَيَرَةُ الّتي اخْتيرَتْ ؛ نيكان برگزيده شده ، تهييج آنان با ذكر سابقه‌هاى درخشانى است كه انصار ( بنى قيله ) دارند كه چه شد با آن همه سوابق ، اين چنين به خاموشى و بازنشستن از گرفتن حق ، گرايش يافتند ؟ آيا رسول خدا پدرم نمىفرمود : رعايت و نگهدارى و احترام شخص پس از درگذشت ، در رفتار با بازماندگانش معلوم مىگردد ؟\r\nمبادا چنين باشد كه تحت نفوذ و قدرت و عظمت شخصيت وى قرار گرفته بوديد و خشم‌هاى درونى خود را نمىتوانستيد آشكار نماييد ؛ هم اكنون با فقدان آن بزرگوار ، آن خشم‌ها و كينه‌ها را نسبت به اهل بيت خالى مىكنيد . چه زود اين عقده‌ها منفجر شد !\r\nسپس مىفرمايد : در شما استعداد قيام عليه حكومت جائر وجود دارد :\r\nو لكُمْ طاقةٌ بِما أُحاول ، و قوّةٌ على ما أَطلب و أُزاول . . . ؛ اينك در شما نيروى قيام براى برانداختن حكومت جائر و غاصب موجود است ؛ زيرا شما كه پيرامون بنيان‌گذار اسلام را گرفتيد ، هم اكنون لازم است اطراف وجود امتدادى او\r\n\r\n","description":"","footnote":"","page_name":" 306 ","page_number":306},
  {"content":"\r\n\r\n( مولاى متقيان ) را بگيريد و تا كار را تمام نكرده و صحنهء اسلام را از لوث وجود منافقان پاك نكرده‌ايد ، اسلحه را زمين نگذاشته و آرام نگيريد . از طرف شما انصار ، جنگ آزموده و در صحنه‌هاى حساس نبرد بوده‌ايد . حال آن همه تحمل رنج و مشقت در زير فرمان ما چه شد ؟ كجا رفت آن مجاهدت‌ها و آن جان فشانىها كه در نتيجه‌اش با گردش آسياب اسلام ، كفر به خاموشى گراييد ؟ اكنون هم همان زمينهء شرك و كفر به صورت اسلام جلوه‌گرى مىكند . پس موجبات قيام و انقلاب كاملًا موجود است .\r\nبا آن همه سوابق درخشان ، ممكن است عذر بياورند كه بنا به دلايلى مىتوانستند دست به قيام بزنند ، ولى صديقهء طاهره عليها السلام اين عذرها را موجه نمىداند . يكى از آن عذرها ممكن است نبودن و مطرح نكردن حقوق توسط صاحب حق باشد ؛ چون در آن جلسه حاضر نبود . در پاسخ مىفرمايد : وأنتُم بِمَرأى و مَسمَع . چگونه عدم حضور ، مىتواند عذر باشد ، در حالى كه شما مىبينيد و مىشنويد و در مجلسى كه به من ظلم مىشود آگاه هستيد و فرياد مىكنم ، پاسخ نمىدهيد ؟\r\nآيه‌اى هنگام شكست مسلمانان در جنگ احد ، در اثر تخلف از فرمان پيامبر صلى الله عليه و آله - به تفصيلى كه در تفاسير و كتاب‌هاى تاريخ آمده - نازل شد . يكى از مشركين با صداى بلند فرياد زد : توجه ! محمد كشته شد . اين شايعهء دروغين تأثيرنامطلوبى در روحيهء رزمندگان اسلام بر جاى گذاشت و موجب هزيمت بيشتر آنان گرديد . به جهت خودسازى مسلمان‌ها ، براى اين حادثه آيه‌اى نازل شد كه : محمد صلى الله عليه و آله پيام‌آورى بيش نيست كه پيش از او رسولان ديگر درگذشته‌اند ( وى نيز به همان سنت ، دير يا زود درخواهد\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nگذشت ) . حال اگر اين سنت حتمى الهى در حق وى جارى شد و از دنيا رفت و يا كشته شد ، آيا شما با مرگ او به دوران پيش بازگشته و به جاهليت خود بازگشت خواهيدنمود ؟\r\nپيام و روح آيه اين است : شما بايد تربيت‌يافتگان قرآن باشيد . قرآن در مقابله با هر حادثه‌اى كه پيش مىآيد ، هر چند سهمگين باشد ، دستورالعملى دارد و آن اين كه هر چند در نظام دين الهى ، حتماً محور و قطب الهى لازم و بايسته است ؛ با اين همه مسلمانان بايد چنان باشند كه اگر آن محور از دست رفت ، هم چنان پابرجا باشند . نمىبايست با انتشار شايعهء كشته شدن رسول ، اين چنين از هم بپاشند . بر فرض كه چنين اتفاقى افتاده بود ، شما مىبايست تا به دست آوردن پيروزى نهايى ، به گرمى هر چه بيشتر به جنگ ادامه مىداديد ، كه اگر بيگانه‌اى بىخبر به صحنهء جنگ وارد مىشد ، اصلًا احساس نمىكرد كه زعيم خودشان را از دست داده‌اند .\r\nمسلماً اگر ايمان شما راسخ و پابرجا بود ، هرگز مرتكب اين گناه بزرگ نمىشديد . پس شما شخص‌پرست بوده‌ايد ؛ نه خداپرست .\r\nصديقهء طاهره عليها السلام ، مىفرمايد : اكنون همان صحنه تكرار شده است .\r\nتفاوت در اين است كه قبلًا مرگ رسول خدا صلى الله عليه و آله شايعه‌اى بيش نبود ؛ اما اين بار واقعيت دارد . در آن صحنه ، دشمن بىنقاب در معركهء جنگ بود . اما اين بار دشمن با نقاب اسلام در صحنه است و بانقاب اسلام معركه‌گردانى مىكند . هر چند مرگ ، رهبر و زعيم را در ربوده و مصيبتى بس سنگين بر مسلمان‌ها وارد شده ، ولى شما بايد به پيكار خود ادامه دهيد ؛ تا در برانداختن حكومت جور كوتاهى نكنيد .\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nسپس مىفرمايد : حتى دارَتْ بِنا رحى الإسلام ؛ تا اين كه به وسيلهء ما آسياب اسلام به راه افتاد . با آن همه شجاعت و دلاورى و جان فشانى انصار ، طبق قاعده بايد مىفرمود : دارَتْ بكم رحى الإسلام ؛ به وسيلهء شما آسياب اسلام به راه افتاد . ولى چنين نفرمود ؛ بلكه فرمود : به وسيلهء ما آسياب اسلام به راه افتاد . هر چند انصار جان‌فشانىهاى بسيار نمودند ؛ ولى اگر استقامت و پاىمردى مولاى متقيان عليه السلام نبود ، كار جنگ خاتمه پيدا نمىكرد .\r\n\r\nشرك بعد از ايمان\r\nمتن : و أَشَركتم بعدَ الإيمانَ .\r\nشرح : خطاب به همهء حاضران ، اعم از مهاجر و انصار : همگى پس از ايمان مشرك شديد . شريكة القرآن مطلب بسيار مهمى را بيان مىكند ؛ به همهء حاضران مىفرمايد كه شما پس از ايمان مشرك شديد . اين فراز ، بيان مىفرمايد كه جامعه‌تان به شرك آلوده شده و بايد به فرماندهى ما اهل بيت به جنگ برخيزيد .\r\nدربارهء اين كه اكثر مردم مشرك شدند ، در بخش توحيد گفته شد كه توحيد در اسلام امرى بسيط نيست و مركب است . اسلام و قرآن فقط به اين اكتفا ننموده كه ايمان فقط پذيرش خداست ؛ بلكه نجات از شرك‌هاى گوناگون و رسيدن به عروة الوثقى ، واقعيت توحيد را تشكيل مىدهد ؛ كه اوّل نفى طاغوت و بعد ايمان به خداست ؛ هرگونه ايمانى كه همراه با نفى طاغوت نباشد ، سخت سست بنياد و در معرض گسستگى است .\r\nاگر كسى در يكى از شئون ، تسليم ذات احدى نشد و خود را در مقابل\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nذات احديت قرار داد ، مسلماً طاغوت خواهد بود ، مثلًا اگر كسى در مقام ولايت تشريعى و قانون‌گذارى برآمده و به خود حق دهد كه در برابر احكام الهى قانون وضع كرده و حكمى جعل نمايد ، بىترديد به حكم نص الهى گرفتار شرك شده ؛ زيرا « إِنِ الحُكْمُ إِلّا لِلَّهِ » ؛ حكم و قانون فقط در اختيار اوست .\r\nحكومت خدا در جامعهء بشرى بدون واسطه در پيامبران و يا با واسطه در اوصياى پيامبران متعين شده است : هر كس در برابر آنان قد علم نمود ، خود از بزرگ‌ترين طاغوت‌هاست و يكى از اركان توحيد نفى طاغوت است و تا آن نفى صورت نگيرد ، توحيد ، عملى نشده ونفى توحيد نيز شرك است . پس كسى كه در برابر حكومت حق و الهىِ مولاى متقيان عليه السلام قد برافراشت ، از بدترين اقسام طاغوت و تسليم در برابر او ، به حكم قرآن شرك خواهد بود ؛ هر چند به ظاهر كلمهء توحيد را بر زبان جارى سازد . هر كس مانند انصار كه با شنيدن آن همه نصوص از رسول اكرم صلى الله عليه و آله بناى سقيفه را نهاد و خلافت را از مسير تعيين شدهء الهى منحرف ساخت و در نتيجه آماده شد براى غير مولا بيعت بگيرد ، بىترديد مشرك است . نبايد اين نكته را فراموش كرد كه احكام ظاهرى اسلام بر آنان جارى است .\r\n\r\nموانع قيام\r\nمتن : أَلا قد أَرى قَد أَخلَدْتم إلى الخَفضِ و أَبعدْتم مَن هُو أحقّ .\r\nشرح : در اين فراز ، موانع قيام عليه حكومت جائر و علت‌هاى روانى آن قيام را بيان مىفرمايد :\r\n\r\n","description":"","footnote":"","page_name":" 310 ","page_number":310},
  {"content":"\r\n\r\n\r\n1 . گرايش به تن آسايى و دورى از حق\r\n« اخلاد » به معناى ركود و اعتماد نمودن است ، به تصور اين كه آن شىء و يا حالت ، ماندنى است . چون « خلود » مصونيت شىء از تباهى است و هر چه كه دير تباه شود ، عرب در مورد آن « خلود » را به كار مىبرد . « خفض » به معناى تن آسايى است . يعنى مىبينم كه شما به شدت تمايل به تن آسايى پيدا كرده‌ايد . شما انصار نه اين است كه با گرايش به تن‌آسايى قصد داشتيد كسى را كه سزاوارتر به خلافت بود پس بزنيد ؛ ولى نتيجه ونهايت و طبيعت تن آسايى در شما آن شد كه بدون توجه ، به طرف باطل و حكومت ظالمانه كشيده بشويد و در ضمير ناخودآگاهتان خواهان دنيا و عيش و نوش آن بوديد . لاجرم به سويى كشيده شديد كه به جهت تأمين تن آسايى با تضييع حقوق ملت روبه‌رو شديد .\r\nمتن : خَلَوتم بِالدَعة .\r\nشرح : كسى كه با شخصى خلوت نمود ، معنايش اين است كه غير او را از محضرش مىراند و با مقصود خود خلوت مىكند . يعنى به عوض مقصدهاى عالى كه امت اسلامى به حكم قرآن مأمور اجراى آن در زمين بود ، رفاه و تن آسايى را براى خود ، قبله و مقصود قرار داديد .\r\nدر نتيجه كسى را انتخاب خواهيد كرد كه آن را تأمين نمايد . هنوز كار تمام نشده دست از يارى پيامبر كه در وجود تداومىاش ، يعنى مولاى متقيان - صلوات اللّه عليه - است دست برداشتيد ؛ اما آن هم تأمين نشد .\r\nتاريخ گواه صادقى است بر گفته‌هاى صديقهء طاهره كه چه جنگ‌هاى\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nخونينى بر سر خلافت بر پا شد و چه فتنه‌هايى مثل فتنهء عبداللّه بن زبير و غير آن ايجاد شد ! .\r\n\r\n2 . رهايى از تنگناى معيشت و گشايش آن\r\nمتن : و نَجَوتُم من الضّيقِ بالسَعِة .\r\nشرح : از مجموع معرفىهايى كه رسول اكرم صلى الله عليه و آله از مولاى متقيان عليه السلام مىفرمود و نيز از آثار و گفتارش كاملًا آشكار بود ، اگر اختيار ولايت و حكومت الهى به دست آن بزرگوار بيفتد ، تمام برنامه‌هاى پيامبر اسلام صلى الله عليه و آله عملى خواهد شد و جز قسط و عدل چيز ديگرى نخواهد بود . اما انصار به خيال خام خودشان و با انتخاب عجولانه ، خواستند از عمل به قرآن و قانون‌هاى آسمانى حيات بخش رهايى يابند ؛ ولى طولى نكشيد كه گرفتار حكومت عثمان و بنىاميه شدند .\r\nمسلم از ابو سعيد خدرى روايت كرده مىكند :\r\nعده‌اى نزد رسول خدا صلى الله عليه و آله از على عليه السلام شكايت كردند . آن حضرت در ميان ما به خطابه ايستاد . پس شنيدم كه چنين فرمود : اى مردم ! از على شكايت نكنيد . به خدا سوگند ! او در ذات خدا و در راهش از همه خشن‌تر است . « 1 » ابونعيم از اسحاق بن كعب بن عجره از پدرش نقل مىكند كه گفت :\r\nرسول خدا صلى الله عليه و آله فرمود : لا تَسبّوا علياً فَإنّه مَموسٌ في ذاتِ اللّهِ ؛ « 2 » على را دشنام\r\n\r\n\r\n","description":"","footnote":"\r\n( 1 ) . صحيح مسلم ، ج 3 ، ص 134 . .\r\n( 2 ) . حلية الاولياء ، ج 1 ، ص 68 . .\r\n","page_name":" 312 ","page_number":312},
  {"content":"\r\n\r\nندهيد ، زيرا او شيداى ذات خداست . هيچ عاطفه و احساسى او را از اجراى حكم الهى باز نمىدارد .\r\nيك نمونه از سرسختى على عليه السلام در اجراى عدالت :\r\nهنگامى كه مردم از اطراف مولاى متقيان پراكنده و به معاويه ملحق مىشدند تا شايد از دنياى وى بهره‌مند گردند ، گروهى از اصحاب به مولا چنين پيشنهاد مىكردند : يا اميرالمؤمنين ! اين اموال ( بيت المال ) را بين اشراف عرب و قريش و بزرگان عجم و افرادى كه ممكن است از آنان آسيبى به اسلام و حكومت تو وارد شود تقسيم فرما و بدين وسيله از فرار و پيوستن آنان به معاويه جلوگيرى كن . مولا در پاسخ فرمود : آيا به من پيشنهاد مىكنيد پيروزى را به وسيلهء ستم به دست آورم ؟ نه ، به خدا قسم ! تا آن‌گاه كه خورشيد و ستارگان طلوع و غروب دارند ، هرگز چنين كارى را انجام نخواهم داد . آن‌گاه فرمود : به خدا سوگند ! اگر مال از آن من بود به‌طور مساوى در ميان آنان تقسيم مىكردم ؛ چه رسد به اين كه مال ، مال خداست . « 1 » اين است روش مولاى متقيان عليه السلام كه رسول اكرم صلى الله عليه و آله با تأكيد بر آن و بازگوكردنش براى مردم ، روشن مىفرمود كه شيوهء على عليه السلام جز اجراى عدالت و حدود و قوانين اسلامى نيست ؛ ولى متأسفانه آنان را ياراى تحمل چنين عدالتى نبود .\r\n\r\n\r\n","description":"","footnote":"\r\n( 1 ) . مجالس ، ص 95 ؛ امالي طوسى ، ج 1 ، ص 121 و 197 ؛ نهج البلاغه ، صبحى صالح ، خطبهء 126 . .\r\n","page_name":" 313 ","page_number":313},
  {"content":"\r\n\r\n\r\n3 . عدم قيام در راه حق\r\nمتن : فَمَجَجْتم ماوَعَيتم وَدَسَعْتُم الذّي تَسوَّغْتم .\r\nشرح : اين تقاعد و بازنشستن ، ايمان به خدا و رسول و جهاد فى سبيل الله را كه تا به حال در درونتان بود و هنوز جذب بدنتان نشده بود ، از دهان بيرون ريختيد . اين جمله نيز مانند فرازهاى ديگر پرمعناست . توضيح آن كه مراد از تغذيه آن است كه غذا و مواد لازم و ضرورى بدن كاملًا جذب شده و جايگزين آنچه كه از بين مىرود گشته و مبدل به نيرو و توان بدنى گردد .\r\nمقدمات خوردن ، يعنى لقمه و جويدن و فروبردن و ساير اعمال گوارشى انسان ، همه جنبهء مقدماتى داشته و براى نيرو گرفتن و جايگزين شدن آنچه كه از بين رفته ، است . حال اگر كسى روى نياز طبيعى به طرف غذا رفت و آن را در دهان گذاشت و پس از جويدن و احساس لذت و پاره‌اى مقدمات ديگر آن را از دهان بيرون انداخت و تصور كرد كه همين مقدار كافى است و غايت مطلوب حاصل شده ، مسلماً در نهايت بىعقلى و سفاهت است ؛ زيرا هنوز بسيارى از مقدمات ديگر لازم است تا غذا ، نيروبخش باشد و به تمام اعضا و جوارح بدن قدرت لازم را برساند . در نتيجهء اين بازگرداندن ابلهانهء غذا ، بدن به كلى نظام خود را از دست داده و هلاك خواهد گرديد .\r\nتعليمات دينى و قرآن نيز هم‌چون غذا بايد با نور حجت عصر با روان آدمى عجين شود ، زيرا هدف اصلى از تعليمات كتاب و سنت آن است كه در انسان دگرگونى ايجاد شود .\r\nاگر غذا به سير نهايى خود در بدن آدمى رسيد ، ديگر برگرداندن آن\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nمحال است ، زيرا ديگر آن غذا صورت و فعليت خود را از دست داده و در جهان تن فانى شده و به بقاى تن باقى است . اگر قرآن و نور ايمان نيز به سير نهايى خود در آدمى برسند ، با بدن و روح انسان عجين شده و تحت ولايت و قبض و بسط ولىّ و حجت الهى در هر عصر تبديل به نور مىگردد و ديگر در چنين فردى ، برگرداندن زمينه نخواهد داشت .\r\nانصار به لذت ابتدايى غذاى ايمان و جهاد در راه اسلام اكتفا نمودند و هنوز تحت مراقبت وصى رسول خدا صلى الله عليه و آله به درجهء نهايى نرسيده و به مرحلهء تحول اساسى نائل نگشته بودند ، و با تقاعد و سستى خود آنچه را كه خورده بودند همه را بيرون ريختند . همان‌گونه كه مولاى متقيان عليه السلام مىفرمايد : أَلا إنّ بليّتكم عادت كَهيئَتِها الأوُلى ؛ « 1 » آگاه باشيد ! بلاى جاهليت مانند صورت اوّل باز گشته است .\r\nسپس صديقهء طاهره عليها السلام به اين آيهء شريفه استشهاد مىفرمايد : « إِنْ تَكْفُرُوا أَنْتُمْ وَمَنْ فِى الأَرضِ جَمِيعاً فَإِنَّ اللَّهَ لَغَنِىٌّ حَمِيدٌ » ؛ « 2 » اگر نه تنها شما ، بلكه هر كسى كه در كرهء زمين است كافر شويد ، خدا بىنياز و حميد است .\r\nاين انتخاب عجولانه و شتاب ابلهانه بلايى بود كه با سوء اختيار خودتان خود را گرفتار آن كرديد ، و گر نه خدا و اولياى الهى بىنيازند و خداوند به جهت غناى ذات الهى به ستايش ستايش‌گران نياز ندارد و خود ذات ، ستايش‌گر ذات است .\r\n\r\n\r\n","description":"","footnote":"\r\n( 1 ) . نهج البلاغه ، فيض الاسلام ، خطبهء 16 ، ص 66 . .\r\n( 2 ) . ابراهيم ، آيهء 8 . .\r\n","page_name":" 315 ","page_number":315},
  {"content":"\r\n\r\n\r\nنااميدى حضرت زهرا از تأثيرپذيرى انصار\r\nمتن : ألا و قَد قُلتُ ماقلتُ على معرفةٍ مِنّي بالخَذلةِ التي خامرتكم . . .\r\nو انتَظِروا إنّا مُنتظرون .\r\nشرح : يادگار نبوت عليها السلام در اين قسمت از خطبه مىخواهد اعلام فرمايد :\r\nحركت و فعاليت من با اين معرفتى كه از ضمير شما دارم و از درون شما با خبرم ، به اميد تأثير و پذيرش از ناحيهء شما نيست ؛ زيرا محبت دنيا و جاه‌طلبى چنان بر شما مستولى شده كه جايى براى تأثير موعظه و اندرز باقى نيست . اما در اثر لبريز شدن هيجان نفس و به درد آمدن روح انسان و كمى تاب و تحمل ، ناچار به سخن آمدم . حال كه اين‌گونه رفتار كرديد ، بگيريد ، اين شما و اين مركب خلافت و آن را دو پشته بار كنيد . اما بدانيد كه از عهدهء سوارى اين مركب بر نخواهيد آمد ؛ چه اين كه سرانجام پشتش مجروح شده و پاهايش شكاف بر خواهد داشت و هرگز شما را به مقصد سعادت نايل نخواهد ساخت . ننگ دايمى همراهتان خواهد بود و آن حد وسط و صراط مستقيم را براى هميشه از دست خواهيد داد .\r\nطولى نكشيد كه آنچه صديقهء طاهره عليها السلام پيش بينى فرموده بود در جامعهء اسلامى جوانه زد . در زمان خلافت عمر بن خطاب با ايجاد امتياز طبقاتى ، جراحتى ديگر و عظيم بر پشت اين مركب خلافت وارد شد .\r\nعمر بن خطاب در تقسيم بيت المال ، شركت‌كنندگان بدر را بر ديگر رزمندگان ، مهاجران را بر انصار و زن‌هاى پيامبر اسلام صلى الله عليه و آله را بر ديگران\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nترجيح داد . « 1 » اين بدعت موجب شد كه دوباره سنت جاهليت و امتيازهاى موهوم قبيله و نژاد تجديد گردد و گروهى مشغول رسيدگى به انساب شدند . طرح شورا با طراحى عمر ، مقدمه‌اى براى خلافت عثمان بود و سرانجام بنىاميه خلافت را به سلطنت جائرانهء بنىاميه - يعنى پيروزى نظام اشرافى در قالب دين - تبديل كردند .\r\nپس از درگذشت يزيد بن ابىسفيان ، ابوبكر ، معاويه را به حكومت شام برگزيد . معاويه در بقيهء خلافت ابوبكر و تمام مدت خلافت عمر و عثمان والى شامات بود . « 2 » خلاصه بنيان‌گذار تبديل خلافت الهى به سلطنت جابرانهء بنىاميه بودند .\r\nعمر در مرگ يزيد بن ابىسفيان بسيار بىتابى نمود و استاندارى شام را براى معاويه نوشت . بزرگان صحابه به عمر گفتند : معاويه در شام بر اساس عدالت رفتار نمىكند و لباس‌هاى ابريشم بر تن مىكند و در ظرف‌هاى طلا و نقره غذا مىخورد . عمر در پاسخ گفت :\r\nمرا واگذاريد از سرزنش راد مرد قريشى كه هنگام خشم ، خندان است و جز با رضايت او نمىتوان به آنچه در نزدش است دست يافت و مىشود چيزهاى بلندى را از زير پايش برداشت . ( كارهاى مهم را به آسانى مىتوان به وسيلهء او انجام داد . ) « 3 »\r\n\r\n\r\n","description":"","footnote":"\r\n( 1 ) . الاموال ، ص 224 . .\r\n( 2 ) . الكامل ، ج 2 ، ص 404 . .\r\n( 3 ) . الاستيعاب ، ج 3 ، ص 418 . .\r\n","page_name":" 317 ","page_number":317},
  {"content":"\r\n\r\nعلاوه بر اين گفتارها دفاع غايبانهء خليفهء ثانى از معاويه موجب طمع وى در خلافت كبراى اسلامى شد ؛ زيرا در مقام تهديد اعضاى شورا كه تعيين كرده بود ، گفت :\r\nاگر شما به يكديگر حسد ورزيد و عقب‌نشينى نموده و به همديگر پشت نموده و در نتيجه به جنگ و ستيز پرداختيد ، معاوية بن ابىسفيان بر شما غلبه خواهد كرد . « 1 »\r\n* * * * *\r\n\r\n\r\n","description":"","footnote":"\r\n( 1 ) . شرح نهج‌البلاغه ، ج 1 ، ص 187 . .\r\n","page_name":" 318 ","page_number":318},
  {"content":"\r\n\r\n\r\nپاسخ خليفه\r\n\r\nمتن\r\nفَأَجَابَها أَبُوبَكْرٍ عَبْدُاللّهِ بنُ عُثْمانَ و قَالَ : يا ابْنَةَ رَسُولِ اللّه صلى الله عليه و آله لَقَدْ كَانَ ابُوكِ بِالْمُؤمِنِينَ عَطُوفاً كَرِيماً ، رَؤُوفاً ، رَحِيماً عَلَى الكَافِرِينَ عَذاباً أَليماً وَ عِقاباً عَظِيماً إِنْ عَزَوْناهُ وَجَدْناهُ أباكِ دُونَ النِّساءِ وَ اخا إِلْفِكِ دُونَ الأَخِلّاءِ آثَرَهُ عَلى كُلِّ حَمِيمٍ وَ ساعَدَهُ في كُلِّ أَمرٍ جَسيمٍ لا يُحِبُّكُمْ إلّاسَعيدٌ وَ لايُبْغِضُكُمْ إلّاكُلُّ شَقِيٍّ فَأَنتُمْ عِتْرَةُ رَسُولِ اللّهِ الْطَّيّبُونَ وَالْخِيرَةُ الْمُنْتَجَبُونَ عَلى الْخَيْرِ ادلَّتُنا وَ الى الْجَنَّةِ مَسالِكُنا وَ انْتِ يا خِيرةَ النِّساءِ ! وَ ابْنَةَ خَيْرِ اْلأنبِياءِ ! صادقَة فِي قَوْلِكِ سابِقَة في وُفُورِ عَقْلِكِ غَيْرُ مَرْدُودَةٍ عَنْ حَقِّكِ وَلامَصْدُدَةٍ عَنْ صِدْقِكِ وَاللّهِ ، ما عَدَوْتُ رَأْيَ رَسُولِ اللّهِ وَ لاعَمِلْتُ إِلّا بِإِذْنِهِ وَ إنَّ الرَّائِدَ لايَكْذِبُ أَهْلَهُ وَ إِنِّي أُشْهِدُ اللّهَ وَ كَفَى بِهِ شَهِيداً إِنِّي سَمِعْتُ رَسُولَ اللّهِ صلى الله عليه و آله يَقُولُ : نَحْنُ مَعاشِرَ اْلأَنْبِياءِ لا نُوَرِّثُ ذَهَباً وَ لا فِضَّةً وَ لا داراً وَلاعِقاراً وَ إنَّما نُوَرِّثُ الْكِتابَ وَ الْحِكْمَةَ وَ الْعِلْمَ وَ النُّبُوَّةَ وَما كَانَ لَنا مِنْ طُعْمَةٍ فَلوالي اْلأَمْرِ بَعْدَنا انْ يَحْكُمَ بِحُكْمِهِ وَ جَعَلْنَا ما حَاوَلْتِهِ فِي الْكِراعِ وَ السِّلاحِ يُقاتِلُ بِها المُسْلِمُونَ وَ يُجاهدُون الْكُفّارَ وَ يُجالِدُونَ الْمَرَدَةَ الْفُجَّارَ وَ ذَلِكَ بِإِجْماعٍ مِنَ الْمُسْلِمِينَ لَمْ أنْفَرِدْ بِهِ وَحْدِي وَ لَمْ أستَبِد بِما كَانَ الرَّأْيُ فِيهِ عِنْدِي وَ هذِهِ حالِي وَ\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nمالِي هِي لَكِ وَ بَيَنْ يَدَيْكِ لانَزْوِي عَنْكِ وَ لانَدَّخِر دُونَكِ أَنْتِ سَيِّدَةُ امَّةِ أبِيكِ وَ الشَّجَرَةُ الطَّيِّبَةُ لِبَنيكِ لايُدْفَعُ مالكِ مِنْ فَضْلِكِ وَ لايُوضَعُ فِي فَرْعِكِ وَ أَصلِكِ حُكْمُكِ نافِذٌ فِي ما مَلَكَتْ يَدايَ فَهَلْ تَرَيْنَ أَنْ أُخالِفَ فِي ذلِكَ أَباكِ صلى الله عليه و آله ؟\r\n\r\nترجمه\r\nسپس ابوبكر ، عبداللّه بن عثمان ، پاسخ فاطمه عليها السلام را چنين داد : اى دختر رسول خدا صلى الله عليه و آله ! همانا پدر گرامى شما به مؤمنان رئوف و مهربان و كريم بود ، و بر كافران ، عذاب دردناك و شكنجهء بزرگ . اگر در پى نسبت خانوادگى باشيم ، آن بزرگوار پدر شما نه زنان ديگر است و برادر شوهر شماست نه ديگر دوستان . مىبينيم كه نبى اكرم صلى الله عليه و آله [ شوهر شما را 
  ] بر هر دوستى ترجيح داد . و شوهر شما در هر كار بزرگى پيامبر را مساعدت مىنمود . شما را دوست نمىدارد ، مگر خوشبخت ، و دشمن نمىدارد ، مگر بدبخت ؛ پس شما خاندان پاك رسول اللّه هستيد و برگزيدهء نجيبان .\r\nراهنمايان بر هر خير و دليل بر راه بهشت هستيد . شما بالأخص برگزيدهء زنان و دختر بهترين پيامبران هستيد . در گفتار ، راستگو و در عقل و درايت بر ديگران سابق . هرگز در حق شما كوتاهى و در راه راستى كه در پيش داريد مانعى ايجاد نخواهد شد . به خدا سوگند ! من از رأى رسول خدا تجاوز نمىكنم ؛ و هرگز عملى بدون اذنش انجام نخواهم داد . چه اين كه پيشرو و قافله سالار ، به مردمان قافله دروغ نمىگويد . خدا را در اين مسئله شاهد مىگيرم ؛ و شهادت او كافى است كه از رسول خدا شنيدم كه مىفرمود : ما طايفهء انبيا طلا و نقره و خانه و مزرعه را به ارث نمىگذاريم .\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nآنچه از ما به ارث باقى مىماند كتاب و حكمت و دانش و نبوت است . آنچه از وسيلهء قوت ما باقى مانده باشد ، اختيار او در دست ولى امر بعد از ماست كه آنچه صلاح مىداند دربارهء آن حكم كند . آنچه را كه شما دربارهء فدك مطالبه مىكنيد ، ما آن را براى تهيهء اسب و اسلحه براى رزمندگان اسلام قرار داديم كه با آن با كافران و بدكاران تبه كار بجنگند . اين مسئله چيزى نيست كه من به تنهايى دربارهء آن تصميم گرفته باشم ؛ بلكه به اجماع تمام مسلمانان انجام داده‌ام . اين است حال من . آنچه در اختيار من است از آن شما و در اختيار شماست ، از شما دريغ نمىورزم و براى غير از شما ذخيره نمىكنم . شما سرور بانوان امت پدر گرامىتان هستيد ؛ و درخت پاك و ريشهء فرزندانتان مىباشيد ؛ و هرگز فضيلت و برترى شما قابل انكار نيست ؛ و در حقوق شما [ چه اصل و چه فرع 
  ] كوتاهى نخواهد شد . فرمان شما در اموال شخصى من نافذ است . آيا بدين سان صلاح مىدانيد كه در اين مورد با فرمان پدر گرامى شما صلى الله عليه و آله مخالفت كنم ؟\r\n\r\nتوضيح مفردات\r\nعزوناه : از مادهء « عَزَوَ » ، بستگى و خويشاوندى .\r\nو أخا الْفِكِ : به معناى رفيق ، يار ، همدم و همراه است .\r\nالأخلّاء : جمع « خليل » . « خُلّان » نيز جمع آن است .\r\nخليل : دوست ويژه ، رفيقى كه رفاقتش بر اساس صداقت باشد .\r\nحميم : نزديك ، خودمانى .\r\nمصدودة : ممنوع .\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nعدوتُ : از مادهء « عَدَو » ، تجاوزنمودم .\r\nرائد : كسى كه پيشاپيش قافله حركت نموده و مرتع و جايگاه ميوه را به آنان نشان مىدهد .\r\nكُراع : دستهء اسب .\r\nيُجالدون : مىجنگند و دست و پنجه نرم مىكنند .\r\nمردة : جمع « مارد » ، طاغى ، سركش ، نافرمان .\r\nلا تزوي عنك : از « زوئ » ، از شما پنهان نيست .\r\nلا تدخّر دونكِ : از « دخر » ، براى روز مبادا كنار گذاشتن ، پس اندازكردن .\r\nشرح : كنيهء خليفهء اوّل ابوبكر ، اسمش عبداللّه ، پدرش عثمان كه كنيه‌اش ابوقحافة بن عامر بود . اسم ابوبكر در جاهليت عبد الكعبه بود .\r\nرسول خدا صلى الله عليه و آله آن را به عبداللّه تغيير داد . وى را « عتيق » نيز مىناميدند .\r\nابوبكر دو سال و دوازده شب پس از رحلت رسول اكرم صلى الله عليه و آله فوت كرد . « 1 »\r\n\r\nهدف خليفه از تواضع ظاهرى\r\nحال بايد بررسى كرد كه هدف خليفه از تواضع ظاهرى چيست ؟\r\nابن‌ابىالحديد از كتاب سقيفهء جوهرى نقل مىكند كه چگونه ابوبكر به مولى المتقين جسارت نمود و گفت : إنّما هو ثُعالَةٌ شهيدهُ ذنبهُ ؛ روباهى است كه دمش را شاهد مىآورد .\r\n\r\n\r\n","description":"","footnote":"\r\n( 1 ) . الاستيعاب ، ج 3 ، ص 977 . .\r\n","page_name":" 322 ","page_number":322},
  {"content":"\r\n\r\nسپس گفت : يَستعينُونَ بالضعفة و يِستَنصرون بالنساء ؛ از زنان و از ضعيفان كمك و يارى مىخواهند . « 1 » با دقت در اين گفتار روشن مىشود كه ابوبكر ، صديقهء طاهره را - كه سيدة نساء العالمين من الأولين و الآخرين است - يك زن عادى به حساب آورده و از آن بزرگوار به عنوان « ضعفة » ( ناتوانان ) ياد مىكند . اين برداشت واقعى خليفه است . حال چگونه شد كه در اين مقام بدين سان تواضع و فروتنى نشان مىدهد و با أَنْتِ يا خِيَرةَ النساء خطاب مىكند ؟ اين نيست مگر حيله و فريب .\r\nوى با اين كلمات متواضعانه و تمجيد ظاهرى مىخواهد عواطف مسلمانان را عليه صديقهء طاهره صلى الله عليه و آله بسيج نمايد . مىخواهد بگويد :\r\nپدربزرگوار شما آن‌گونه به مؤمنان رحيم و رئوف بود ؛ حال چه شد كه شما اكنون بر خلاف رويهء پدر مهربان ، مهاجران و به ويژه انصار را سرزنش كرده و مىكوبى ؟ پس ، از اين برخورد دوگانه كاملًا روشن مىشود كه واقعيت چهره همان است كه ابن‌ابىالحديد از جوهرى نقل مىكند و اين تواضع ساختگى است .\r\nخليفهء اوّل در اين برخورد مىخواهد به مردم بفهماند كه وى جز ارادت و اخلاص به خاندان وحى و نبوت ، در ضمير ندارد . از خُلق عظيم رسول اكرم صلى الله عليه و آله ياد مىكند ، تا اين نكته را برساند كه چرا شما بر خلاف رأفت پيامبر ، سوابق مجاهدت و جان‌فشانىهاى انصار را فراموش كرده ، اين‌گونه\r\n\r\n\r\n","description":"","footnote":"\r\n( 1 ) . شرح نهج البلاغه ، ج 16 ، ص 214 .\r\n","page_name":" 323 ","page_number":323},
  {"content":"\r\n\r\nآنان را سرزنش مىكنيد ؟ مىخواست خطاب عتاب‌آميز صديقهء طاهره را كه هدفى جز دلسوزى براى امت نداشت ، به صورت قدرناشناسى از مجاهدان صدر اسلام منعكس سازد . وى مال خود را به صديقهء طاهره پيش‌كش مىكند تا بر اين كه غرضى جز اجراى فرمان رسول الله صلى الله عليه و آله نيست و هرگز قصد خيانت و عداوت باخاندانش را ندارد تأكيد كند ، و وانمود نمايد روايتى را كه به رسول اكرم صلى الله عليه و آله نسبت مىدهد ، با كمال صدق و صفا بوده و از راه صميميت به امت پدرش مىباشد .\r\nسپس جهت پذيرايى از مردم مىگويد : اخذ فدك تصميم فردى نبود و مسلمانان اجماع كردند . در كدام تاريخ نوشته شده كه غصب فدك به آراى عمومى گذارده شده و همهء مسلمانان به غصب آن رأى داده باشند ؟ در حالى كه اين توطئه تصميم افراد خاص و باند حاكم بود و هيچ يك از مسلمانان از آن خبر نداشتند . اگر روايتى كه خليفه نقل مىكند درست باشد ، ديگر چه نيازى به اجماع مسلمانان است ؟\r\nبر فرض كه حديث از جهت سند اشكالى نداشته باشد ، متن حديث بر آنچه كه ابوبكر به آن استشهاد نموده دلالت ندارد ؛ زيرا متبادر از حديث مزبور ، خبر است نه انشا . يعنى انبيا به خاطر زهد و ورعى كه دارند ، آنچه از مال دنيا در اختيار دارند در راه خدا به مصرف مىرسانند و چيزى از متروكات مالى باقى نمىگذارند ؛ زيرا مقام شامخ آنان اقتضا دارد كه اهميتى به جمع مال ندهند . آنچه مناسب مقام انبياست ، عبارت از ميراث علم و حكمت است ؛ نه مال و باغ و زمين .\r\nاين جمله‌ها خبر از شأن رفيع خود رسول اكرم صلى الله عليه و آله و ساير انبيا عليهم السلام\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nمىدهد و كاشف از ارادهء قانونى و تشريعى نيست كه ما انبيا به عنوان ارث چيزى را باقى نمىگذاريم و از قانون كلى ارث مستثنا هستيم . يعنى آن قدر شرافت و بزرگوارى دارند كه آنچه دارند در راه خدا مىدهند و ديگر موضوعى براى ارث باقى نمىماند .\r\nاين كه خليفه گفت : باز پس‌گيرى فدك به اجماع مسلمانان بود . جواب اين است كه شايد مراد از اجماع ، سكوت مردم است و گر نه كجا با مردم مشورت كردند تا مردم رأى بدهند ؟ وانگهى اين چه اجماعى است كه بزرگان صحابه ، مانند سلمان ، ابوذر ، مقداد ، سعد بن عباده و هيچ يك از بنىهاشم شركت نداشتند ؟\r\n* * * * *\r\n\r\n","description":"","footnote":"","page_name":" 325 ","page_number":325},
  {"content":"\r\n . \r\n","description":"","footnote":"","page_name":" 326 ","page_number":326},
  {"content":"\r\n\r\n\r\nپاسخ صديقهء طاهره عليها السلام\r\n\r\nمتن\r\nفَقالَتْ - عَلَيْها السَّلامُ : سُبْحانَ اللّهِ ! ما كانَ رَسُولُ اللّهِ صلى الله عليه و آله عَنْ كِتابِ اللّهِ صادفاً ، وَ لا لأَحْكامِهِ مُخالفاً ، بَلْ كانَ يَتْبَعُ أَثَرَهُ ، وَ يَقْفُو سُورَهُ ، أَفَتَجْمَعُونَ إِلى الْغَدْرِ اعْتِلالًا عَلَيْهِ بِالزُّورِ ؟ وَ هذا بَعْدَ وَفاتِهِ شَبِيهٌ بِما بُغي لَهُ مِنْ الْغَوائِلِ فِي حَياتِهِ ، هَذا كِتابُ اللّهِ حَكَماً عَدْلًا وَ ناطِقاً فَصْلًا يَقُولُ « يَرِثُنى وَ يَرِثُ مِنْ آلِ يَعْقُوبَ » ، « 1 » « وَ وَرِثَ سُلَيْمانُ داوُدَ » « 2 » فَبَيَّنَ - عَزَّ وَ جَلَّ - فِيما وَزَّعَ عَلَيْهِ مِنَ اْلَاقْساطِ ، وَ شَرَعَ مِنْ الْفَرائِضِ وَ الْمِيراث ، وَ أَبَاحَ مِنْ حَظِّ الذُكْرانِ وَ اْلُاناثِ ما أزاحَ عِلَّةَ الْمُبْطلينَ ، وَ أزَالَ التَظَنّي وَ الشُّبُهاتِ فِي الْغابِرِينَ ، كَلّا بَلْ سَوَّلَتْ لَكُمْ أنْفُسكُمْ أمْراً فَصَبْرٌ جَمِيلٌ ، وَاللّهُ الْمسْتَعانُ عَلى مَا تَصفُونَ . فَقالَ ابُوبَكْر : صَدَقَ اللّهُ وَ صَدَقَ رَسُولُهُ وَ صَدَقَتْ ابْنَتُهُ ، أَنْتِ مَعْدِنُ الْحِكْمَةِ ، وَ مَوْطِنُ الْهُدى وَ الرَّحْمَةِ ، وَ رُكْنُ الدِّينِ وَ عَيْنُ الْحُجَّةِ ، لا أبْعُدُ صَوابَكِ ، وَ لاانْكِرُ خِطابَكِ ، هؤُلاءِ المسلمونَ بَيْنِي وَ بَيْنَكِ ، قَلَّدُونِي\r\n\r\n\r\n","description":"","footnote":"\r\n( 1 ) . مريم ، آيهء 6 . .\r\n( 2 ) . نمل ، آيهء 16 . .\r\n","page_name":" 327 ","page_number":327},
  {"content":"\r\n\r\nما تَقَلَّدْتُ ، وَ بِاتِّفاقٍ مِنْهُمْ أخَذْتُ ، ما أخَذْتُ غَيْرَ مُكابِرٍ وَ لا مُسْتَبِدٍّ وَ لامُسْتَأْثِرٍ وَ هُمْ بِذلِكَ شُهُودٌ .\r\n\r\nترجمه\r\nصديقهء طاهره عليها السلام فرمود : سبحان اللّه ! هرگز رسول خدا از كتاب خدا رو نمىگرداند ؛ و با احكام آن مخالفت نمىنمود ؛ بلكه پيوسته پيرو قرآن بود و از آنچه سوره‌هايش مشتمل بر آن بود تبعيت مىكرد . آيا حال تصميم بر مكر و نيرنگ داريد ؛ و با دروغ بستن به او عذر مىآوريد ؟ اين حيلهء شما شبيه توطئه‌هايى است كه به هنگام زنده بودن پيامبر براى از بين بردن او انجام مىشد . اينك اين كتاب خدا داور و گويندهء حق است ؛ چنين مىگويد :\r\n[ و فرزندى كه 
  ] از من و از فرزندان يعقوب ارث مىبرد . نيز مىگويد : و سليمان از داود ارث برد . خداى - بزرگ و قادر - در تقسيم سهم هر يك از ورثه ، نصيب آنان را چه مرد و چه زن روشن فرمود ، به طورى كه ديگر جايى براى بهانهء باطل‌گرايان ، و گمان و شبهه براى آيندگان باقى نماند .\r\nچنين نيست كه عمل مىكنيد ؛ بلكه هواهاى نفسانى و تسويلات شيطانى است ؛ در اين هنگام جز صبر جميل نيست ؛ از خدا در مقابل آنچه وصف مىكنيد ( عمل مىكنيد ) مدد مىجويم . ابوبكر درجواب چنين گفت : خدا و رسولش راست گفتند . شما نيز ، اى دخت پيامبر صلى الله عليه و آله راست گفتى . شما معدن حكمت و مركز هدايت و رحمت ، و ركن دين و سرچشمهء حجت هستيد .\r\nدرستى فرمايش شما را بعيد نمىدانم ، و خطابهء شما را انكار نمىكنم ؛ ولى اين مسلمانان بين من و شما داورند . آنان اين خلافت را بر گردن من\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nانداختند . آنچه گرفته‌ام به اتفاق و تصميم آنان گرفته‌ام ، بدون هيچ زور و استبداد و خودپرستى . و آنان به اين امر گواه هستند .\r\n\r\nتوضيح مفردات\r\nصادفاً : از « صدف » ، اعراض‌كننده .\r\nيقفو : از « قفو » ، پيروىكردن .\r\nسُوَر : جمع « سوره » ، هر جاى مرتفع . « سور مدينه » از همين لفظ است ، به سورهء قرآن ، « سوره » گفته مىشود چون ابتداى سورهء قرآن به منزلهء جايگاه مرتفعى است كه از سورهء قبلى مشخص مىشود .\r\nافتجمعون : آيا تصميم گرفته‌ايد ؟\r\nاعتلال : بهانه جويى و علت تراشيدن .\r\nزور : دروغ .\r\nبُغِيَ : طلب مىشده .\r\nغوائل : جمع « غائله » ، فساد و شر و تبه كارى .\r\nناطقاً فصلًا : گويندهء قاطع در مباحثه و مخاصمه .\r\nوَزَّع : از « توزيع » ، تقسيم كرد .\r\nاقساط : جمع « قِسط » ، حصه و نصيب .\r\nفرائض : جمع « فريضه » ، سهم ميراثى كه در قرآن كريم معين شده .\r\nازاح : از « ازاحة » ، بر طرف ساختن ، دوركردن .\r\nتَظَنّي : گمان بردن .\r\nغابرين : جمع « غابر » ، گذشته و باقى مانده و آيندگان . در اين جا به\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nمعناى آيندگان است .\r\nسوّلت : از « تسويل » ، به معناى زيبا ساختن چيزى كه زيبا نيست ، و جلوه دادن و سپس آن عمل و گفته را انجام دادن .\r\nلا ابعد : دور نمىدانم ، بعيد نمىدانم .\r\nقلّدوني : از « تقليد » ، به گردن آويختن .\r\nغير مكابر : غير معاند ، يعنى تصرف فدك از راه عناد نبود .\r\nمستأثر : ترجيح‌دهندهء خود بر ديگران ، تك روى .\r\nشرح : صديقهء طاهره عليها السلام پس از آوردن دليل از قرآن كريم ، تعجب مىكند كه چگونه ممكن است رسول اكرم صلى الله عليه و آله بر خلاف ظاهر قرآن سخنى و يا حرفى بزند و آن را از ما اهل بيت كتمان كند ؟ آيا رأفت و رحمتش به شما بيشتر از ماست ؟ سپس مىفرمايد : شما هم‌اكنون مرتكب دو گناه بزرگ شديد : به آن حضرت نسبت دروغ مىدهيد ( تصميم گرفته‌ايد به خيانت و به دروغ علت تراشى كنيد و به او نسبت دروغ دهيد ) و غصب فدك .\r\nممكن است گفته شود كه حديث مذكور - در صورت صحت ورودش - با عموم آيات ارث مخالفتى ندارد و فقط با آياتى كه ارث را در مورد انبيا ثابت مىكند مخالفت دارد .\r\nجواب : در اصول بحث شده كه عام دو گونه است : در پاره‌اى از عام‌ها قرينهء خارجى دلالت دارد كه عموم ، مراد جدى است و به هيچ وجه تخصيص بردار نيست . در چنين صورتى برگشت مخالفت ، به مخالفت تباينى است ؛ چه اين كه وقتى خاص را قرينه و حاكم بر عام مىكنند كه عام در عموم ظاهر باشد ؛ ولى وقتى قرينهء قطعى قائم شد كه عامِ بدون خاص ،\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nمراد واقعى و جدى مولاست ، خاص با عام تنافى داشته و قرينهء ظهور عام در عموم ، مبدل به نص مىشود .\r\nدر پاره‌اى از عام‌ها ظهور عام متكى بر قرينهء خارجى نبوده و فقط ظهور عام هست . در اين صورت ، چون ظهور خاص اقواست بر ظهور عام مقدم خواهد بود و تخصيص مىدهد .\r\nپس از اين مقدمه ، روشن مىشود كه نسبت روايت مذكور از ناحيهء خليفهء اوّل با آيات ارث ، از قبيل اوّل است ؛ يعنى فرمايشات صديقهء طاهره عليها السلام قرينهء خارجى قطعى است كه مراد جدى از آيات ارث ، عموم آيات بوده و عموم آن تخصيص‌بردار نيست و تعارض ميان روايت و ظاهر آيات ارث درست مىشود . مسلماً عموم آيات در مقام تعارض ، مقدم مىشود .\r\n\r\nتوطئهء غصب فدك\r\nمتن : و هذا بعدَ وفاتِهِ شبيهٌ بما بُغيَ لَه من الغَوائلِ في حياته .\r\nشرح : به اين داستان از زبان واقدى دقت فرماييد :\r\nپس از مراجعت از جنگ تبوك ، گروهى از منافقان به حيله نشسته و ميان خود به مشورت پرداختند كه در پيش رو دره‌اى است و مىتوانند با رماندن مركب پيامبر صلى الله عليه و آله و انداختن آن در قعر دره ، حضرت را به كشتن دهند . هنگامى كه حضرت به بالاى آن دره رسيد و مسلمانان خواستند با آن حضرت از بالاى دره حركت كنند ، خبر توطئه به آن حضرت رسيده بود . آن حضرت به مردم فرمان داد كه\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nآنان از ميان دره - كه راهى فراخ و هموار داشت - بروند و خود حضرت از بالاى دره به حركت ادامه دهد . عمار ياسر جلودار ناقهء حضرت و حذيفه از پشت مواظب بود . وقتى كه به بالاى دره رسيدند ، ناگهان متوجه شدند كه گروهى دور ناقهء رسول الله را گرفته‌اند . حضرت به خشم آمده ، به حذيفه فرمان راندن آنان را داد .\r\nحذيفه با عصاى آهنى به صورت مركب‌هاى آنها زد . آنان متوجه شدند كه پيامبر از توطئهء آنان باخبر شده است . با شتاب خود را از بالاى دره به پايين دره رسانده و خود را در ميان مردم انداختند تا شناخته نشوند . حذيفه پس از متفرق‌كردن آنان برگشت و هم‌چنان در كنار ناقه بود تا از آن دره گذشتند . رسول گرامى صلى الله عليه و آله از حذيفه پرسيد : آيا آن گروه را شناسايى كردى ؟ به عرض رساند : يا رسول اللّه ! مركب چند نفر ، فلان و فلان را شناختم ؛ اما خود آن گروه نقاب به صورت داشتند و در تاريكى نتوانستم آنان را بشناسم . . . . « 1 » اين گروه هر چند به مقصد اصلى خود موفق نشدند ، ولى توانستند لوازم و اثاثيه‌اى را كه بار ناقهء رسول خدا صلى الله عليه و آله بود به زمين بيندازند . به تصريح روايت واقدى ، در ميان اصحاب گروهى بوده‌اند كه در صدد كشتن رسول اكرم صلى الله عليه و آله بوده‌اند .\r\nآن عده نام‌دار بوده‌اند و در آغاز نهضت در مكه و هنگام هجرت با رسول خدا صلى الله عليه و آله همكارى نموده‌اند و در رديف بنيان‌گذاران انقلاب نبوى صلى الله عليه و آله\r\n\r\n\r\n","description":"","footnote":"\r\n( 1 ) . مغازى ، ص 1042 . .\r\n","page_name":" 332 ","page_number":332},
  {"content":"\r\n\r\nشمرده مىشدند .\r\n\r\nخليفه و اجماع مسلمانان\r\nمتن : هؤلاءِ المسلمون بيني و بينكِ قلّدوني ما تَقلّدْتُ و باتّفاقٍ منهم اخذتُ ما اخذتُ .\r\nشرح : در اين قسمت ، خليفه در مقابل صديقهء طاهره ادعاى اجماع امت و اتفاق آرا را مطرح مىكند كه مردم به خلافت وى رأى داده‌اند . عامه نيز در تصحيح خلافت وى اجماع را حجت قطعى مىدانند و حجت بودن اجماع را مستند به فرمايش رسول اكرم صلى الله عليه و آله مىدانند « 1 » . اصل اين روايت نيز خود خليفه است . در روايت صدوق از امام صادق عليه السلام است :\r\nمولاى متقيان - صلوات اللّه عليه - از خليفه سؤال فرمود : چرا به اين امر با عظمت اقدام كردى ؟ جواب داد :\r\nحديثى از رسول خدا صلى الله عليه و آله شنيدم كه فرمود : امت من بر گم راهى اجتماع نمىكنند . چون اجتماع مسلمانان را ديدم ، از حديث پيامبر پيروى كردم و محال دانستم كه اجتماع آنان بر خلاف هدايت باشد .\r\nاگر مىدانستم يك نفر هم از رأى به خلافت من تخلف مىكرد ، از پذيرفتن خلافت امتناع مىكردم . « 2 » جواب : پس از پذيرش صحت روايت ، متبادر از اين روايات آن است كه اگر پس از مشورت با امت در مورد كارى و با اختيار و تأمل و با اتفاق آرا\r\n\r\n\r\n","description":"","footnote":"\r\n( 1 ) . التاج الجامع ، ج 3 ، ص 428 : إن اللّه لا يَجْمَعُ أمتّي - أو قال - أمّة محمد صلى الله عليه و آله على ضلالة . .\r\n( 2 ) . خصال ، ج 2 ، ص 548 . .\r\n","page_name":" 333 ","page_number":333},
  {"content":"\r\n\r\nآن را انتخاب كردند ، در چنين اجتماعى گم‌راهى نخواهد بود . اما چنين شرايطى در بيعت ابوبكر نبود ؛ زيرا وقتى اهل حلّ و عقد را با اجبار وادار به بيعت بكنند چنين بيعتى ربطى به مضمون روايت نخواهد داشت . شاهد بر اين مسئله اين است كه در سقيفه فقط عمر بن خطاب با ابوعبيده و چند نفر ديگر بيعت كردند و اهل حلّ و عقد را در مقابل قضيهء انجام شده قرار دادند . از طرفى رقابتى كه بين دو قبيلهء اوس و خزرج ، بود كاملًا زمينه را براى موفقيت بيعت با خليفه آماده كرد . چنانچه خود خليفه در اوايل خلافت در خطبه‌اى كه طى آن در مقام عذرخواهى برآمد ، به اين نكته اشاره مىكند . در آن خطبه چنين مىگويد : انّ بيعتي كانتْ فلتةً وقَى اللّه شرَّها و خشيتُ الفتنة ؛ « 1 » همانا بيعت با من بدون مشورت و دفعى بود و خدا از شر آن حفظ فرمود و از آشوب و فتنه در هراس بودم .\r\nبا چنين وضعى چگونه مىتوان ادعاى اتفاق آرا نمود با اين كه اهل سنت در تأليفات خودشان به وجود اختلاف تصريح مىكنند . علاوه بر اين ، هيچ يك ازاهل بيت نبوت و رسالت حاضر نبودند و همگى در خانهء مولاى متقيان - صلوات اللّه عليه - گرد آمده بودند . در ميان آنان سلمان ، ابوذر ، مقداد ، عمار ، زبير ، خزيمة بن ثابت ، ابى بن كعب ، فرو بن عمر انصارى ، براء بن عازب و خالد بن سعيد عاص اموى . از بزرگان و مشاهير بودند .\r\nمسلماً بنا به تعبير خودشان ، اين افراد از اهل حلّ و عقد بوده‌اند . چگونه مىشود با غيبت اهل بيت - كه عِدْل كتاب خدا و كشتى نجات امت است - اجماع تحقق پذيرد ؟\r\n\r\n\r\n","description":"","footnote":"\r\n( 1 ) . ج 2 ، ص 32 . .\r\n","page_name":" 334 ","page_number":334},
  {"content":"\r\n\r\nبر فرض كه بپذيريم امر خلافت براى مردم روشن نبود و نياز به كشف به وسيلهء اجماع مردم بود ، اما مسلماً اكثريت طبيعى ، مرادِ از حديث است ؛ نه اقليتى كه با نيرنگ ، خود را تحميل كنند . در ماجراى خلافت مىبينيم اكثر اهل حلّ و عقد مخالفت نموده و كناره‌گيرى كردند .\r\nيكى از بزرگان اهل حلّ و عقد امت ، عباس بن عبدالمطلب ، عموى پيامبر صلى الله عليه و آله بود كه خلافت ابابكر را نپذيرفت . اكثر مهاجرين نيز نبودند .\r\nابن‌ابىالحديد در جريان سقيفه از براء بن عازب چنين نقل مىكند :\r\nدر سقيفه ايستاده بودم كه يك دفعه متوجه شدم ابوبكر با عمر و ابوعبيده و گروهى از اصحاب سقيفه مىآيد ، در حالى كه . . . و به هر كس مىرسيدند مىزدند . ابوبكر را جلو انداخته و دست ديگران را به عنوان بيعت به دست ابوبكر مىكشيدند ؛ بدون اعتنا به اين كه او به اين بيعت مايل هست يا نه . . . در شبِ پس از روز سقيفه ، مقداد و سلمان و ابوذر و عبادة بن صامت و ابوهيثم تيهان و حذيفة بن يمان و عمار را ديدم كه در نظر داشتند مسئلهء خلافت را در ميان مهاجرين به شورا بگذارند . اين خبر به ابوبكر و عمر رسيد . آنان شخصى را نزد ابوعبيده و مغيرة بن شعبه فرستادند و از نظر آنان در اين مورد جويا شدند . مغيره در پاسخ چنين گفت : به نظر من در اين مسئله سهمى براى عباس و پسرانش قرار دهيد ، تا او را از على بن ابىطالب جداكنيد . « 1 »\r\n\r\n\r\n","description":"","footnote":"\r\n( 1 ) . شرح نهج البلاغه ، ج 1 ، ص 218 . .\r\n","page_name":" 335 ","page_number":335},
  {"content":"\r\n\r\nاز اين فراز معلوم مىشود كه كار سقيفه به رسوايى كشيده بود تا جايى كه بزرگان مهاجرين بنا گذاشته‌اند انتخاب اوّلى را لغو نموده و دست به تشكيل شوراى ديگرى بزنند كه در آن فقط مهاجرين هستند .\r\nخلاصه ، بر فرض ثبوت روايت ، « 1 » موضوع خلافت به اتفاق آرا نبوده و خليفه در اين مورد مرتكب كذب شده و در اين جريان جز توطئه ، تحميل و زور ، امر ديگرى دخالت نداشته است .\r\n* * * * *\r\n\r\n\r\n","description":"","footnote":"\r\n( 1 ) درسند اين روايت فقط احمدبن عبدالله ميمون تغلبى بنا به گفته ابن حجر زاهد و ثقه است ولى بقيهء رجال سند ، مهمل و يا مجهول هستند ( پاورقى خصال ، ج 2 ، ص 548 .\r\n","page_name":" 336 ","page_number":336},
  {"content":"\r\n\r\n\r\nفاطمه عليها السلام و مردم\r\n\r\nمتن\r\nفالتفتَتْ فاطمةُ ( سَلامُ اللّه عَلَيْها ) إلى النّاسِ وَ قالَتْ : مَعاشِرَ النّاسِ ! الْمُسْرِعَة إلى قيلِ الباطِل ، الْمُغْضِيَة عَلَى الْفِعْلِ الْقَبِيحِ الْخاسِرِ « أَفَلا يَتَدَبَّرُونَ القُرْآنَ أَمْ عَلى قَلَوبٍ اقّفالُها » « 1 » « كَلّا بَلْ رانَ عَلى قُلُوبِهِمْ » « 2 » ما أَسَاْتُم مِنْ أعْمالِكُمْ ، فَأخَذَ بِسَمْعِكُمْ وَ أبْصارِكُمْ و لبِئْسَ ما تأَوَّلْتُمْ وَ ساءَ ما بِهِ أشَرْتُمْ وَ شَرَّما مِنْهُ اعْتَضْتُمْ ، لَتَجِدُنَّ - وَ اللّه - مَحْمِلَهُ ثَقِيلًا ، وغِبَّهُ وَبيلًا ، إذا كُشِفَ لَكُمْ الْغِطاءُ ، و بانَ ماوَراؤَهُ الضَّراءُ « وَبَدلَهُمْ مِنَ اللَّهِ ما لَم‌ْيَكُونُوا يَحْتَسِبُونَ » « 3 » وَ « خَسِرَ هُنالِكَ الْمُبْطِلُونَ » « 4 » ثُمَّ عَطَفَتْ عَلى قَبْرِ النَّبِي صلى الله عليه و آله و قالَتْ : قَدْ كانَ بَعْدَكَ أَنباءٌ وَ هَنْبَثَةٌ لَوْ كُنْتَ شاهِدَها لَمْ تَكْبُرِ الْخَطْبُ ، إِنّا فَقَدْناكَ فَقْدَ الأَرْضِ وابِلَها ، و اخْتَلَّ قَوْمُكَ فَاشْهَدْهُمْ وَ قَدْ نَكِبُوا ، وَ كُلُّ أهْلٍ لَهُ قُرْبى وَ مَنْزِلَةٌ عِنْدَ الإلهِ عَلَى الأَدْنَيْنَ ، مُقْتَرِبٌ أبْدَتْ رِجالٌ لَنا نَجوى\r\n\r\n\r\n","description":"","footnote":"\r\n( 1 ) . محمد ، آيهء 24 . .\r\n( 2 ) . مطفّفين ، آيهء 14 . .\r\n( 3 ) . زمر ، آيهء 47 . .\r\n( 4 ) . غافر ، آيهء 78 . .\r\n","page_name":" 337 ","page_number":337},
  {"content":"\r\n\r\nصُدُورِهِمْ لمّا مَضَيْتَ ، وَ حالَتْ دُونَكَ التُّرْبُ تَجَهَّمَنا رِجالٌ ، وَ اسْتُخِفَّ بِنا لَمّا فُقِدْتَ ، وَ كُلُّ الأرْضِ مُغْتصَبٌ وَ كُنْتَ بَدْراً وَ نُوراً يُستَضاءُ به ، عَلَيْكَ تُنْزَلُ مِنْ ذِي الْعِزَّةِ الْكُثُبُ وَ كانَ جِبْريلُ بِالآياتِ يُؤْنِسُنا ، فَقَدْ فُقدْتَ فكُلُّ الْخَيْرِ ، مُحْتَجبٌ فَلَيْتَ قَبْلَكَ كانَ الْمَوتُ صادَفَنا لَمَّا مَضَيْتَ وَ حالَتْ دوُنَكَ الْكُثُبُ إِنّا رُزِئْنا بِما لَمْ يُرْزَأ ذُو شَجَنِ مِنَ الْبَرِيّةِ لا عَجَمٌ وَ لا عَرَبٌ .\r\n\r\nترجمه\r\nسپس صديقهء طاهره عليها السلام متوجه مردم شد و فرمود : اى مردم ! اى شتاب‌كننده به گفتار باطل و بيهوده ! و از كارهاى زشت و زيان‌دار چشم پوشنده آيا در قرآن تدبر و انديشه نمىكنيد ؟ يا بر دل‌هاى شما قفل زده شده . چنين نيست ؛ بلكه در اثر اعمال بد شما قلب‌ها مهر زده شده و در نتيجه ، شنوايى گوش و بينايى چشم از شما گرفته شده ، و آيات الهى را چه بد تأويل نموديد ، و چه رأى بدى از خود نشان داديد ، و چه بد اوضاع را عوض كرديد ! بى گمان سنگينى بار گران و سرانجام بسيار بد را در خواهيد يافت وقتى كه پرده از جلوى چشمتان كنار زده شد و زيان‌هايى كه در پس پرده بود براى شما روشن گرديد و رنج و شكنجه‌اى كه نمىرسيد آشكار گرديد ، آن جاست كه باطل‌گرايان زيان مىبينند . سپس متوجه قبر پيامبر صلى الله عليه و آله شد و فرمود : پس از تو خبرها و گفتارهاى گوناگون رخ داد ، اگر تو مىبودى آنها روى نمىداد . همانا مثل زمينى هستيم كه باران‌هاى درشت خود را از دست داده و قوم تو پريشان و مختل گرديده‌اند . بنگر كه چه نكبت‌هايى بار آمده ، هر يك از اهل بيت پيامبر كه او را در پيش‌گاه خداوند منزلتى است ،\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nاحترام مخصوص داردكه به سبب آن منزلت بر ساير اقربا ترجيح دادند ، غير از اهل بيت تو يا رسول اللّه ! مردمانى آنچه در دل‌ها ( از حقد و كينه ) به ما داشتند ، آن‌گاه كه تو درگذشتى و خاك‌ها ميان ما و شما حايل شد ، فاش كردند . مردمانى با ترش‌رويى با ما روبه رو شدند و ما را سبك شمردند و زمينى را كه در دست ما بود با غصب از دست ما خارج كردند . شما نورى بوديد كه از روشنى آن استفاده مىشد . از طرف رب العزة بر شما كتاب‌ها نازل مىشد . جبرئيل عليه السلام با آياتى كه مىآورد مايهء انس ما بود . اينك كه شما را از دست داديم راه هر خيرى از ما پوشيده شد . اى كاش ! پيش‌از شما مرگ ما را در مىربود . هنگامى كه شما اين دنيا را ترك فرموده و ريگ‌ها ميان ما و شما حايل شد ، ما را مصيبتى و اندوهى رسيد كه به هيچ اندوهناكى از مردمان نرسيده بود .\r\n\r\nتوضيح مفردات\r\nمسرعة : گروه شتابنده .\r\nقيل الباطل : گفتار بيهوده و گزاف .\r\nمغضية : چشم پوشيده .\r\nران : بر قلب مهر زده شود . رَانَ يَريِنُ عَلى قَلبه ؛ زنگار بر دلش احاطه يافت ، رين گناه بر روى گناه است تا اين كه قلب سياه شود و اين در اثر غلبهء گناه است . « 1 »\r\n\r\n\r\n","description":"","footnote":"\r\n( 1 ) . مجمع البحرين . .\r\n","page_name":" 339 ","page_number":339},
  {"content":"\r\n\r\nتأوّل : « تأول » و « تأويل » تفسير كلامى است كه معنى مختلف داشته باشد . تفسير آن از ظاهر آن صحيح نيست و از راهى غير لفظ و ظاهر تفسير مىشود .\r\nاشارة : به بهترين وجه در امرى دستور دادن .\r\nاعتضتم : عوض كرديد .\r\nمحملة : بر دوش گرفتن آن .\r\nغِبّة : عاقبت ، سرانجام .\r\nوبيلًا : داراى وزر و و بال . عذاب وبيل : شديد .\r\nضرا : زمين هموارى كه درندگان باشند . « 1 » هنبثة : گفتارهاى گوناگون بىاساس .\r\nوابل : باران‌هاى درشت دانه .\r\nقُربى : حق صاحبان قرابت و نزديكى .\r\nتُرب : خاك .\r\nتجهّم : روى ترش‌كردن .\r\nمُغتصب : مغصوب ، غصب شده .\r\nكُثُب : جمع « كثيب » ، تل از شن .\r\nشَجَن : غم و اندوه .\r\nرجل أعجمى : مرد غير عرب .\r\n\r\n\r\n","description":"","footnote":"\r\n( 1 ) . مجمع البحرين . .\r\n","page_name":" 340 ","page_number":340},
  {"content":"\r\n\r\n\r\nتوبيخ انصار و مهاجرين\r\nشرح : اين بخش در توبيخ حاضران كه مهاجرين و انصار را تشكيل مىدادند مىباشد . آنان را به گروه شتابان در پذيرش گفتار باطل و چشم پوشندگان از كردار زشت‌توصيف مىفرمايد . شريكة القرآن عليها السلام همهء اين مطالب را از آيات قرآن كريم استفاده و اقتباس فرموده ، كه همهء كج‌روىها در نتيجهء سوء اختيار خودشان مىباشد واثر اعمال زشت است كه اساسش را محبت دنيا تشكيل مىدهد ؛ زيرا حرص به رياست دنيا موجب شد كه ميان انصار اختلاف و شكاف ايجاد شود و همان اختلاف ، زمينه را براى بهره‌مندى خليفه و اطرافيانش فراهم ساخت ؛ لذا مىفرمايد : هر چه به سرتان آمد و آنچه خواهد آمد همه را خود ، باعث شده‌ايد ؛ و گرنه شيطان هم علت بدبختى شما نيست ؛ بلكه عامل اصلى ، همان ميل باطنى و در اثر اعمال قبيح ، فطرت وارونه شده و اصالت و پاكى خود را از دست مىدهد و به باطل گرايش پيدا مىكند .\r\nاما كارهاى نكوهيدهء شما :\r\n1 . آيات الهى را بد تأويل و تفسير نموديد و در نتيجه حق اهل بيت عصمت و طهارت را غصب كرديد .\r\n2 . آنچه تصميم گرفتيد و نتيجهء مشورت شما شد ، بسيار بد است و هلاكت مسلمانان را در بر خواهد داشت . اين دو ، نشانهء انحراف از مسير اصلى خلافت و امامت كبراى الهى است كه آن را با دست خود منحرف ساختيد .\r\n\r\n","description":"","footnote":"","page_name":" 341 ","page_number":341},
  {"content":"\r\n\r\n3 . آنچه را كه از دست داده و ديگرى را به جاى آن گرفتيد شر بود .\r\nوقتى متوجه خواهيد شد كه پردهء عالم طبيعت از جلو ديدگان شما برداشته شود و فراسوى اين عالم خاكى را به رأى العين ببينيد ؛ آن‌گاه خواهيد يافت با بارى گران و وزر و و بال سنگين ، قرين بدبختى هستيد و آنچه در وهم شما نيايد خود را در شكنجه و عذاب خواهيد يافت ، آن‌گونه كه در وهمِ شما نيايد .\r\nاما اين مسئله را كه در آينده چگونه از مسير صحيح خود منحرف شده و پيامدهاى ناگوار و هولناكى را كه در انتظار امت اسلامى نشسته ، در ديدار با زن‌هاى انصار و مهاجرين بيان فرموده :\r\nواللّهِ لو تَكافّوا عَن زمام نَبذه رسول اللّهِ صلى الله عليه و آله إليهِ لَاعتلَقَهُ ولَسارَ بهم سَيراً سُجُحاً ؛\r\nبه خداسوگند ! اگر آنان خود را از زمامى كه رسول خدا صلى الله عليه و آله به او ( على عليه السلام ) واگذار كرده بود ، باز مىداشتند ، بر او متعلق مىشد و آنان را در مسيرى بسيار سهل قرار مىداد .\r\nسپس از اوضاع و آيندهء مسلمانان خبر مىدهد .\r\nأَمّا لَعَمرِ إلهك لَقد لَقَحتْ ، فَنْظرةٌ ريثَما تُنتِجُ ثُمّ احتَلِبوا طلاعَ القَعبِ دَماً عَبيطاً ، و ذعافاً مُمقراً ؛\r\nبه خدا سوگند ! اوضاع ، آبستن حوادثى شد . به بيشتر از دوران وضع حمل ناقه در انتظار نخواهيد ماند ؛ سپس قدح‌هايى از خون تازه خواهيد دوشيد و به سمّ كشنده و مهلكى گرفتار خواهيد شد .\r\n* * * * *\r\n\r\n","description":"","footnote":"","page_name":" 342 ","page_number":342},
  {"content":"\r\n\r\n\r\nفاطمه عليها السلام و على عليه السلام\r\n\r\nمتن\r\nثُمّ انْكَفَأَتْ عليها السلام وَ أميرُالْمُؤمِنينَ يَتَوَقَّعُ رُجُوعَها إِلَيْهِ وَ يَتَطَلَّعُ طُلُوعَها عَلَيْهِ ، فَلَمَّا اسْتَقَرَّتْ بِهَا الدّارُ قالَتْ لأَميرِ الْمُؤْمِنِين عليه السلام : يَابْنَ أَبيطالِب ! اشْتَمَلْتَ شمْلَةَ الْجنينِ ، وَقَعَدْتَ حُجْرَةَ الظَّنينِ ! نَقَضْتَ قادِمَةَ الأجْدَلِ فَخانَكَ ريشُ الأعْزَل ! هذا ابْنُ أبيقُحافَةَ يَبْتَزُّنى نُحَيْلَةَ أبي ، وَ بُلْغَةَ ابْني ، لَقَد أجْهَرَ خِصامِي ، وَالْفَيْتُهُ ألَدَّ في كَلامي حَتى حَبَستْني قَيْلَةُ نَصْرها ، وَ الْمُهاجِرَةُ وَصْلَها ، وَ غَضَّتِ الْجَماعَةُ دُوني طَرْفَها ، فَلا دافِعَ وَ لامانِعَ ، خَرَجْتُ كاظمَةً ، وَعُدْتُ راغِمَةً أَضْرَعْتَ خَدَّكَ يَوْمَ أَضَعْتَ حَدَّكَ ، افْتَرَسْتَ الذِّئابَ و افْتَرَشْتَ التُّرابَ ما كَفَفْتُ قائلًا ، وَ لا أغْنَيْتُ باطِلًا ، وَ لاخِيارَ لي ، لَيْتَني متُّ قَبْلَ هينَتي ، وَ دُونَ ذِلَّتي ، عَذيري اللّهُ مِنْكَ عادياً ، وَ مِنْكَ حامِياً وَيْلايَ في كُلِّ شارِقٍ ماتَ العَمَدُ ، وَ وَهَن الْعَضُدُ ، شَكْواي إلى ابي ، وَ عَدْواي الى رَبّي ، اللّهُمَّ أَنْتَ أَشَدُّ قُوَّةً وَ حَوْلًا ، وَأَحَدُّ بَأْساً وَ تَنْكِيْلًا . فَقالَ أمِيرُ الْمُؤمِنِينَ عليه السلام :\r\nلا وَيْلَ عَلَيكِ الْوَيْلُ لِشانِئِكِ نَهْنِهي عَنْ وَجْدِكِ يَا ابْنَةَ الصَّفْوَةِ ، وَ بَقيَّةَ النُّبُوَّةِ ، فَما وَنَيْتُ عَنْ ديني ، وَ لا أَخْطَأْتُ مَقْدوري ، فَإنْ كُنْتِ تُريدين الْبُلْغَةَ فَرِزْقُكِ مَضْمُونٌ ، وَ\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nكَفيلُكِ مَأمُونٌ ، وَ ما أُعِدَّ لَكِ أفْضَلُ مِمّا قُطِعَ عَنْكِ ، فَاحْتَسِبِي اللّهَ ، فَقَالَتْ : حَسْبِي اللّهُ وَ أَمْسكتْ .\r\n\r\nترجمه\r\nسپس حضرت صديقهء طاهره - صلوات اللّه عليها - برگشت و مولا در انتظار مراجعت و درخشيدن سيماى مباركش بود . وقتى كه در خانه قرار گرفت به مولا فرمود : اى فرزند ابىطالب ! آيا مانند كودكى كه در جنين است ، پرده پوشيده‌اى ؟ و در خانه نشسته‌اى مانند كسى كه به او تهمت زده شده است ؟ شاه‌پرهاى بازها را درهم مىشكستى ، اما اكنون از پر و بال‌هاى مرغان ناتوان فرومانده‌اى ؟ اينك فرزند ابىقحافه ، عطيهء پدر و قوت و معيشت فرزندانم را به ظلم مىربايد . آشكارا با من دشمنى مىورزد و به سختى در سخن من مىتازد ؛ و جسورانه مجادله مىكند . كارم به جايى كشيده كه انصار دست از يارى من برداشته و مهاجرين ديگر رشتهء دوستى را گسسته‌اند ؛ مردمان ديگر هم چشم از يار و ياورىام پوشيده‌اند . اينك نه مدافعى دارم نه ممانعت‌كننده‌اى . با دلى آكنده از خشم بيرون شدم . و با نهايت خوارى و خفت برگشته‌ام . آرى ، آن روز شكست خوردى كه تندى خود را ضايع ساختى . روزگارى گرگان را شكار و پاره مىكردى ؛ اما اكنون خاك‌نشينى را اختيار كرده‌اى ؟ جواب گوينده را نمىدهى . و باطلى را از سر راه بر نمىدارى . من ديگر چاره را از دست داده‌ام . اى كاش ! پيش از اين خوارى و ذلت مرده بودم ( دلم تنگ است ، به جز شما اين عقده‌ها را پيش چه كسى خالى كنم ؟ ) . و عذر خواه من ، در اين سخنان كه با شما باز گفتم و\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nكم حرمتى كه صادر شد ، خداى من است . چه مرا وابگذارى و يا حمايت فرمايى ، واى بر من در هر طلوع آفتاب ، تكيه‌گاه و محل اعتمادم مُرد ؛ بازويم سست شد ؛ به پيش‌گاه پدرم شكايت مىبرم و از پروردگارم دادخواهى مىكنم . بار الها ! قدرت و نيروى تو از همه بيشتر و عذاب و نكال تو از همه شديدتر است . آن‌گاه مولاى متقيان فرمود : هرگز بر تو سختى و ناگوارى نيست ؛ همهء ناگوارىها از آن دشمن بدخواه شماست .\r\nغم و اندوهتان را فرونشانيد ، اى دختر برگزيدهء عالميان و يادگار پيامبر آخر الزمان ! من كه در دينم هرگز سستى نورزيدم ؛ و از حد توانم دور نشده‌ام .\r\nاگر مقصود شما ، روزى به قدر كفاف است ، آن را خداى ضمانت فرموده و خدا ضامن استوارى است . و آنچه كه براى شما [ در آخرت 
  ] مهيا و آماده شده ، برتر از آن است كه از دست شما گرفتند ؛ بنابراين ، مسئله را به خدا واگذاريد . صديقهء طاهره - بأبى هى و امّى - فرمود : حَسبِيَ الله ؛ و ديگر سخنى نفرمود .\r\n\r\nتوضيح مفردات\r\nانكفأت : رجوع فرمود ، از « انكفا » .\r\nشملةالجنين : ممكن است با كسر شين باشد كه اين وزن ، هيأت را مىرساند يعنى پوشيده شدنى مانند جنين و ممكن است به فتح شين خوانده شود و آن پوشش كوچكى است كه كودك را به آن مىپيچند . ولى بهتر قرائت با كسر است كه نوع منزوى شدن و كنار بودن مولا عليه السلام را مىرساند .\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nحجرة الظنين : گوشه‌گيرى شخص متهم در اتاق كوچك .\r\nقادمة الأجدل : شهپر عقاب .\r\nريش الأعزل : پر مرغان ضعيف .\r\nيَبتزّنى : از من مىربايد .\r\nنحيلة : عطيهء كوچك .\r\nألدّ فى كلامي : در سخن گويى با من خصومت ورزيد .\r\nكاظمةً : در حالى كه خشم خود را فرو برده بودم .\r\nراغمة : در حال خفت و ذلت .\r\nافترستَ : دريدى و پاره كردى .\r\nذئاب : گرگان ، جمع « ذئب » .\r\nهِينَتى : مصدر هانَ يَهُونُ ، خفت و خوارى .\r\nعذير : عذر خواه .\r\nعادياً : در حال تجاوز ستم .\r\nشارق : آفتاب تابان .\r\nعَمَد : ستون .\r\nنَهْنهى : بازدار .\r\nعدواى : طلب انتقام من در برابر ستمى كه رفته .\r\nوَجدكِ : حزن و غم .\r\nشانئك : دشمن بدخواه تو .\r\nو نيت : عجز و ناتوانى نشان دادم .\r\nبُلغة : روزى كافى .\r\n\r\n","description":"","footnote":"","page_name":" 346 ","page_number":346},
  {"content":"\r\n\r\n\r\nاشكال بر پرخاش حضرت زهرا عليها السلام در برابر حضرت على عليه السلام\r\nشرح : ممكن است كسى در اين بخش اشكالى به نظرش بيايد و آن اين كه صديقهء طاهره از همه بيشتر به مقام‌هاى پسر عمو و شوهر خود آشنا بود ؛ آن بزرگوار حجت رب العالمين بود . با اين اوصاف ، پرخاش صديقهء طاهره عليها السلام چگونه توجيه مىشود ؟\r\nمىتوان به اين اشكال دو جواب داد و برگشت هر دو به اين است كه صديقهء طاهره عليها السلام از اين كه مىديد خلافت الهى از محور خود خارج شده و اين كه اسلام وارونه‌خواهد شد در رنج بود و چنانچه توضيح خواهيم داد ، چنين برخوردى حكيمانه بوده است .\r\n\r\nپاسخ اوّل\r\nنظير چنين پرخاشى از پيغمبر اولواالعزم و معصومى ديگر هم صادر شده است . مىتوان چنين پرخاشى را « پرخاش مقدس » ناميد . با اين توضيح كه هارون عليه السلام در زمان غيبت برادرش موسى بن عمران عليه السلام اندك تخلف و سرپيچى از اطاعت امر خدا و فرمان شريك نبوت خويش نكرده بود و وظيفهء خود را هنگام غيبت برادرش به نحو احسن انجام داده بود .\r\nاسرائيليان را از نيرنگ سامرى كاملًا بر حذر داشته بود ؛ اما چه سود ! چه اين‌كه سامرى كار خود را كرد و آن سبك سران به حكم سنخيت ، با اين كه معجزه‌هاى فراوان از كليم خدا ، موسى بن عمران عليه السلام ديده بودند ، همهء نشانه‌هاى الهى را ناديده گرفته و در زمان كوتاهى كه حضرت موسى عليه السلام غيبت داشت ، به پرستش گوسالهء ساخت سامرى شتافتند . كليم خدا پس از\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nمراجعت ازطور هرگز فكر نمىكرد اسرائيليان با آن همه سوابق و ديدن آيات نه گانهء الهى ، به اين سرعت به عقب برگشته و رسوم جاهليت را بپذيرند . اوضاع را كاملًا بر خلاف انتظار ديد . در چنين وقتى بود كه بر حسب نقل قرآن ، موسى عليه السلام به سختى برآشفت .\r\nچنين برخوردى از موسى عليه السلام - با اين كه هارون به جز انجام وظيفه كارى نكرده بود - جز تعصب و سرسختى در راه حق و فرياد و پرخاشگرى در راه مبارزه با باطل نيست .\r\nيادگار خاتميت هم كه مىديد با وجود آن همهء تأكيد پيامبر اسلام صلى الله عليه و آله ، مسلمانان ، هارون امت را ترك كرده و اطراف عِجل را گرفته‌اند ، به شدت ناراحت شد و علت ناراحتى صديقهء طاهره ، كفران عظيم امت اسلامى و عبادت طاغوت در برابر نعمت بزرگ خلافت بود ، و اين كه با حذف هارون امت چه سرنوشت سختى در انتظار امت است . به مصداق فرمايش پيامبر صلى الله عليه و آله : « بَدَأَ الاسلامُ غَريباً و سَيعودُ غَريباً كما بدأ فَطوبى لِلغُرباء » ؛ « 1 » اسلام با غربت آغاز شد و به زودى هم‌چون آغاز ، به غربت باز خواهد گشت . خوشا به حال غريبان !\r\nبا حذف هارون امت ديرى نمىكشد كه باز اسلام به حالت غربت بر مىگردد . ناراحتى و پرخاش آن بزرگوار نشان‌دهندهء عظمت فاجعه است ؛ نه اين كه يادگار نبوت مىخواست از راه پرخاش به هارون امت اعتراض نمايد .\r\n\r\n\r\n","description":"","footnote":"\r\n( 1 ) . كنزالعمّال ، حديث 1192 ؛ بحارالانوار ، ج 8 ، ص 12 . .\r\n","page_name":" 348 ","page_number":348},
  {"content":"\r\n\r\n\r\nپاسخ دوم\r\nحكمتى در قضيه بود كه صديقهء طاهره مىخواست روشن شود .\r\nحضور آن حضرت در اجتماع مردم ، مطابق رضايت كامل مولاى متقيان بوده و آنچه از فاطمهء مرضيه - صلوات اللّه عليها - صادر شده همه به عنوان هم‌دردى و مطابق خواستهء قلبى مولا عليه السلام بوده است ؛ نه اين كه - العياذ بالله - فاطمه عليها السلام بدون رضايت همسرش كارى را بدون صلاح‌ديد او انجام داده باشد . اين پرخاش صديقهء طاهره و تسلى و دل‌دارى مولا عليه السلام در جواب ، بازگوكنندهء رضايت كامل آن حضرت از اين برخورد سازندهء صديقهء طاهره است . راستى اگر نبود حضور و خطبهء روشنگر پاره تن رسول الله صلى الله عليه و آله در حساس‌ترين مرحلهء تاريخ اسلام ، با تبليغ گستردهء حاكمان آن روز ما از چه منبع موثقى مىتوانستيم به جريان نفاق حاكم در صدر اسلام پى ببريم ؟\r\nآيا مضمون و محتوا و استخوان‌بندى خطبه كه مملو از معارف الهى است و با بيانى شكافنده ، انحراف عظيم دست‌اندركاران سقيفه و نفاق حاكم بر جامعهء اسلامى را بازگو مىكند ، نشان‌دهندهء آن نيست كه فرياد صديقهء طاهره عليها السلام به جهت سرنوشت بدى كه در انتظار مسلمانان است مىباشد ؛ نه رزق و روزى ؟\r\nپاسخ به اين سؤال با دقت در خطبه و با توجه به پرخاش مقدس صديقهء طاهره عليها السلام روشن مىشود كه مسلماً مولا عليه السلام در اين جواب در مقام آن نبوده كه حضرت را نسبت به رزق و روزى اطمينان دهد ؛ بلكه از آن جايى كه قلب مبارك زهراى طاهره عليها السلام از جريان وارونه كردن هدف‌هاى پيامبر عظيم‌الشأن اسلام صلى الله عليه و آله و . . . در رنج بود ، با جمله‌هاى آرام‌بخشى چون :\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nاى دختر برگزيده و يادگار نبوت ! من هرگز در اداى وظيفه كوتاهى نكردم . . . در مقام تسلى آن حضرت بود ؛ و گرنه همين سؤال در جملهء فَماونيتُ عن ديني ؛ در دينم كوتاهى نكردم ، نيز مطرح است . مگر صديقهء طاهره عليها السلام در مقام و عظمت مولا عليه السلام نمىفرمايد : مَكْدوداً في ذاتِ اللّهِ ، مُجتهِداً في أَمرِ اللّهِ .\r\nپس مسلماً صديقهء طاهره عليها السلام مىدانست كه مولا عليه السلام كوتاهى نفرموده است .\r\nبه اين قرينه و قراين ديگر ، مراد در اين جمله‌هاى مولا عليه السلام معانى اصلى و ابتدايى نيست . به اصطلاح علم بلاغت ، در اين فراز ، هدف از ايراد اين جملات فايدهء خبر و يا لازم فايدهء خبر نيست ؛ بلكه گاهى هدف از جملهء خبريه به جز آن دو هدف ، استرحام ، « 1 » تحسر ، « 2 » تسلى و . . . است كه هدف ، از سياق جمله‌ها به دست مىآيد . در اين فراز هم مولا براى تسلى خاطر صديقهء طاهره عليها السلام با اين‌گونه جملات حضرت را نوازش مىفرمايد و هدف ، اطمينان بخشيدن براى رسيدن روزى نيست .\r\n* * * * *\r\n\r\n\r\n","description":"","footnote":"\r\n( 1 ) . استرحام : طلب رحم و بخشش كردن\r\n( 2 ) . اظهار تحسر : بروز دادن حسرت . .\r\n","page_name":" 350 ","page_number":350},
  {"content":"\r\n\r\n\r\nفاطمه عليها السلام و زنان انصار\r\n\r\nمتن خطبه\r\nفَحَمِدَتْ وَ صَلَّتْ عَلَى أبِيها ثمّ قالَت : أصبَحْتُ وَ اللَّهِ عائِفَةً لِدُنيا كُنَّ ، قالِيَةً لِرِجالِكُنَّ ، لَفَظْتُهُمْ بَعْدَ أنْ عَجَمْتُهمْ ، وَ شَنَأْ تُهُمْ بَعْدَ أنْ سَبَرْتُهُمْ ، فَقُبْحاً لِفُلُولِ اْلحَدِّ ، وَالْلَعْبِ بَعْدَ الْجِدِّ ، وَ قَرْعِ الصِّفاةِ ، وَ صَدْعِ الْقَناةِ ، وَ خَطَلِ الآراء ، و ذَلَلِ الْأهْوَاءِ « لَبِئْسَ ما قَدَّمَتْ لَهُمْ أَنْفُسُهُمْ أَنْ سَخِطَ اللَّهُ عَلَيْهِمْ وَفِى العَذابِ هُمْ خالِدُونَ » ؛ « 1 » لا جَرَمَ لَقَدْ قَلَّدَتْهُمْ رِبْقَتَها ، وَ حَمَلَتْها أَوْقَتَها ، وشَنَّنَتْ عَلَيْهِمْ غارتَها ، فَجَدْعاً و عَقْراً وَ بُعْداً لِلْقَومِ الظَّالِمينَ ، وَيْحَهُمْ ! انَّى زَعْزَعُوها عَنْ رَواسِيَ الرِّسالةِ ، وَ الدَّلالةِ ، وَ مَهْبَطِ الرُّوحِ الْأمينِ وَ الطَّبين بأمور الدُّنيا و الدِّينِ ، أَلا ذلِكَ هُوَ الْخُسرانُ الْمُبِينُ . ما الَّذِي نَقَمُوا مِنْ أبيِ الْحَسَنِ ؟ نَقَمُوا وَ اللّهِ مِنْهُ نَكِيرَ سَيْفِهِ ، وَ قِلَّةَ مُبالاتِهِ لِحَتْفِهِ ، وَ شِدَّةَ وطأتِهِ ، و نَكالَ وَقْعَتِهِ و تَنَمُّره في ذاتِ اللَّهِ . وَ تا للّهِ لَوْ مالُوا عَن المحَجّةِ اللائحة ، و زالُوا عَنْ قَبُولِ الحُّجَةِ الْواضِحَةِ لَرَدَّهُمْ إِلَيْها ، و حَمَلَهُمْ عَلَيْها ، وَ سارَبِهِمْ سَيْرَاً سَجحاً لايَكْلِمُ حَشاشَهُ ، وَ لايَكِّلُ سائِرَهُ ، وَ لايَمِّلُ راكِبَهُ . وَ لَاوْرَدَ هُمْ مَنْهَلًا\r\n\r\n\r\n","description":"","footnote":"\r\n( 1 ) . مائده ، آيهء 80 . .\r\n","page_name":" 351 ","page_number":351},
  {"content":"\r\n\r\nنَمِيرَاً صافِياً رَوِّياً تَطْفَحُ ضَفَّتاهُ وَ لايَتَرنَّقُ جانِباه وَ لَاصْدَرَهُمْ بِطاناً ، و نَصَحَ لَهُمْ سِرّاً وَ إعْلاناً وَ لَمْ يَكُنْ يَتحلّى مِنْ الدُّنيا بِطائِلٍ وَ لا يَحْظي منها بَنائِلٍ غَيْرَ رَيّ الناهِلِ وَ شَبْعَةِ الْكافِلِ . وَ لَبانَ لَهُمْ الزَّاهِدُ مِنْ الرّاغِبِ ، وَ الصَّادِقُ مِنَ الْكاذِبِ « وَلَوْ أَنَّ أَهْلَ القُرى آمَنُوا وَاتَّقَوْا لَفَتَحْنا عَلَيْهِمْ بَرَكاتٍ مِنَ السَّماءِ وَالأَرضِ وَلكِنْ كَذَّبُوا فَأَخَذناهُمْ بِما كانُوا يَكْسِبُونَ » ؛ « 1 » « وَالَّذِينَ ظَلَمُوا مِنْ هؤُلآءِ سَيُصِيبُهُمْ سَيِّئاتُ ما كَسَبُوا وَما هُمْ بِمُعْجِزِينَ » « 2 » ألا هَلُّمَ فَاستَمِع وَ ما عِشْتَ أراكَ الدَّهْرُ عَجَباً ! « وَ إِنْ تَعْجَبْ فَعَجَبٌ قَوْلُهُمْ » ؛ « 3 » لَيْتَ شِعْري إلى أيِّ إسنادٍ اسْتَنَدُوا ! ؟ وَ إلى أيِّ عِمادٍ اعْتَمَدُوا ؟ وَ بِأيَّةِ عُرْوَةٍ تمسَّكُوا ؟ وَ عَلى أيّةِ ذُرِيّةٍ أقْدَمُوا وَاحْتَنَكُوا ؟ لَبِئْسَ الْعَشِيرُ و بِئْسَ لِلّظالِمينَ بَدَلًا . اسْتَبْدَلُوا ، وَ اللَّهِ الذِّنابى بِالْقَوادِمِ وَ الْعَجزَ بِالْكاهِلِ فَرَغْماً لِمَعاطِسِ قَوْمٍ « يَحْسَبُونَ أَ نَّهُمْ يُحْسِنُونَ صُنْعاً » ؛ « 4 » « ألاإِنَّهُمْ هُمُ المُفسِدُونَ وَلكِنْ لا يَشعُرُونَ » « 5 » وَيْحَهُمْ ! « أَفَمَنْ يَهْدِى إِلَى الْحَقِّ أَحَقُّ أَنْ يُتَّبَعَ أَمَّنْ لا يَهِدِّى إِلّآ أَنْ يُهْدى فَما لَكُمْ كَيْفَ تَحْكُمُونَ » ؛ « 6 » أمَّا لَعَمْرِي لَقَدْ لَقِحتْ فَنَظِرَةٌ رَيْثَما تُنْتِجُ ثُمَّ احْتَلِبُوا مَلاقِعَ الْقَعْبِ دَماً عَبِيطاً وَ ذُعافاً مُبِيداً ، هنالك يَخسِرُ المُبْطِلُونَ و يَعْرِفُ الْبَطَّالُون غِبَّ ما أسَّسَ الْأوّلُونَ ثُمَّ طيبُوا عَنْ دُنْياكُمْ انْفُسَاً وَ اطمَأنّوا لِلْفِتْنَةِ جَأشَاً . وَ أبْشِروُا بِسَيْفٍ صارِمٍ ، و سَطْوِةٍ مُعْتَدٍ غاشِمٍ وَ هَرَجٍ شامِلٍ ، وَ اسْتَبْدادٍ مِنَ الظَّالِمينَ :\r\nيَدَعُ فيئكُمْ زَهِيْداً وَ جَمْعَكُمْ حَصِيداً . فَيا حَسْرَةً لَكُمْ وَ أنَّى بِكُمْ ! وَ قَدْ عَمِيَتْ عَلَيْكُم\r\n\r\n\r\n","description":"","footnote":"\r\n( 1 ) . اعراف ، آيهء 96 . .\r\n( 2 ) . زمر ، آيهء 51 . .\r\n( 3 ) . رعد ، آيه 5 . .\r\n( 4 ) . كهف ، آيهء 104 . .\r\n( 5 ) . بقره ، آيهء 12 . .\r\n( 6 ) . يونس ، آيهء 35 . .\r\n","page_name":" 352 ","page_number":352},
  {"content":"\r\n\r\n« أَنُلْزِمُكُمُوها وَأَنْتُمْ لَها كارِهُونَ » . « 1 »\r\n\r\nترجمه\r\nپس از حمد الهى و درود بر پدر بزرگوارش چنين فرمود : به خدا سوگند ! در شرايطى صبح كردم كه از دنياى شما بىزار و متنفّرم ، و از مردان شما بسيار خشمگين ! پس از آن‌كه آنان را خوب آزمودم ، به دور انداختم .\r\nچه زشت است ، شكسته شدن لبهء شمشير و سُستى بعد از عزم و جديت و صلابت و سختى را از دست دادن ، و ترك خوردن نيزه ، و پيدا شدن افكار نيرنگ‌آميز و لغزش هواهاى نفسانى ! « چه عمل زشت و ذخيرهء بدى براى خود اندوختند و گرفتار غضب الهى و عذاب بىپايان شدند . » به ناچار ريسمان خلافت بر گردن آنان و مسئوليت سنگينى بر دوش‌شان افتاد و جنگ‌ها و غارت‌ها به سوى آنان روانه شد ، خدا شما ظالمان را از هدف بازدارد و نابود كند و از رحمت خود دور سازد ! واى بر آنان ! آيا مىدانند كه خلافت را از كدام جايگاهى حركت دادند ! ؟ از كوه‌هاى بلند و استوار رسالت ، و روشنگرى ، و جايگاه روح الامين ، و آگاه به امور دنيا و دين ! راستى اين كار خسران آشكار نيست ؟ راستى چه چيز باعث شد كه با ابوالحسن اين‌چنين دشمنى و خصومت كنند ؟ به خدا سوگند ! ناخشنودى آنان . به دليل قاطعيت شمشير او ، و بىاعتنايى وى به مرگ و قدم‌هاى استوار و ضربه‌هاى سخت و عبرت‌آموز و خشم و غضب او در راه خداست .\r\nبه‌خدا سوگند ! اگر او را در جايگاه خلافت قرار مىدادند ، و از قبول حجت\r\n\r\n\r\n","description":"","footnote":"\r\n( 1 ) . هود ، آيهء 28 . .\r\n","page_name":" 353 ","page_number":353},
  {"content":"\r\n\r\nروشن سر باز نمىزدند ، آنان را به راه راست وامىداشت ، و چنان آنان را آرام و نرم در اين راه مىراند كه كوچك‌ترين آسيبى از راه بر آنان نمىرسيد ، و از گام نهادن در اين راه ، خسته و ملول نمىشدند . آرى ، على آنان را بر چشمه‌سارى از حقيقت وارد مىكرد كه از آب گوارا و شيرين حقيقت با ظرف‌هاى پر سيراب مىشدند و اجازه نمىداد آب را گل‌آلود كنند و باطن آنان را از اين آب حيات پر مىكرد و در پنهان و آشكار آنان را اندرز مىداد . و از زينت دنيا بهرهء زيادى نبرد و از روزى دنيا به جز رفع عطش و سيرى عايله بهره نجست . و در چنين خلافتى زاهد واقعى از دنياپرست و راستگو از دروغگو شناخته مىشد . « اگر اهل قريه ( جوامع بشرى ) ايمان و تقوا را پيشه سازند بركات آسمان و زمين را بر آنان مىگشاييم ، ولى آنان دروغ مىگويند و آنان را به آنچه عمل مىكنند كيفر مىدهيم . » « آن گروه از اينان كه دچار ظلم ( معصيت و نافرمانى ) مىشوند البته آنان را به جزاى آنچه از گناهان مرتكب مىشوند خواهيم رساند و از كيفر آنان فروگذار نخواهيم كرد . » آگاه باش ! و بيا به آنچه مىگويم خوب گوش كن ، هر روز كه زندگى مىگذرد ، جهان چيز شگفتى را به تو نشان مىدهد ! « اگر تعجب مىكنى ، گفتهء آنان بيشتر موجب تعجب است » . كاش مىفهميدم كه به كدام تكيه‌گاه تكيه كرده‌اند ؟ و به كدام ستون اعتماد دارند ؟ و به كدام ريسمان چنگ زده‌اند ؟ و بر كدام ذريه دست يافته و چيره شده‌اند ؟ چه رفاقت بدى ، و چه جانشين بدى برگزيدند ! سوگند به خدا ! پس‌گامان را به جاى پيش‌گامان نهادند و عقب‌مانده‌ها را جلو انداختند ، و در اثر اين وارونه كارى ذليل خواهيد شد « گمان مىكنند كه كار\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nخوبى انجام مىدهند » ؛ « آگاه باشيد كه آنان در حقيقت مفسدند ولى خود متوجه فساد انگيزى خود نيستند » . واى بر آنان ! « آيا آن كسى كه به حق هدايت مىكند براى پيروى شايسته‌تر است يا كسى كه هدايت نمىشود جز اين كه هدايتش كنند ؟ پس شما را چه شده كه اين قضاوت ( نادرست ) مىكنيد ؟ » اما سوگند به جانم ! زمان ، آبستن حوادثى است كه به زودى نتيجهء آن را خواهيد ديد ، سپس ظرف‌هاى خونِ تازه و سمِ كشنده را خواهيد نوشيد ، آن هنگام است كه خسرانِ باطل‌گرايان ، و چهرهء دروغگويان در پى آنچه پيشينيان اساس آن را نهادند ظاهر مىشود ، و شما هم براى دنياى خودتان به اين كار راضى شديد و با آرامش ، دل به اين فتنه داديد . شما را به شمشير برنده و حملهء تجاوزگرانه و ستمگرانه ، و آشوب فراگير و انحصار طلبىِ ظالمان بشارت مىدهم ، كه سهم اندكى از ماليات به شما داده ، و شما را دسته دسته درو خواهند كرد . پس در آن هنگام بر شماست پشيمانى و حسرت ! ولى ديگر فرصت ، سپرى و افق‌ها تاريك شده است . « آيا شما را به هدايت واداريم ، در حالى كه شما از پذيرش آن ، كراهت داريد ؟ »\r\n\r\nشرح مفردات\r\nعائفة از مادهء عَيَفَ ، به معناى ناراحتى ، نفرت و بيزارى .\r\nقالِية : بغض و خشم . قَلاهُ يَقْلِيه قِلَى و قُلىً : إذا أبغضه ؛ او را به خشم آورد . « 1 » لَفَظْتُهُمْ : از مادهء لفظ ، يعنى بيرون انداختن چيزى كه در دهان است .\r\n\r\n\r\n","description":"","footnote":"\r\n( 1 ) . المنجد ، مادهء « قلى » . .\r\n","page_name":" 355 ","page_number":355},
  {"content":"\r\n\r\nعَجَمْتُهُمْ : از مادهء عَجَمَ الشّي ، چيزى را امتحان كردن و خبر گرفتن از چيزى است . « 1 » شَنَأتُهُم : از مادهء شَنَأ ، به معناى خصومت و دشمن داشتن .\r\nسَبَرْتُهُمْ : از مادهء سَبْر ، به معناى تجربه است .\r\nفُلُول : جمع فَلّ ، به معناى شكست . خليل در كتاب العين مىگويد :\r\nو التفليل : تَفلَّلَ في حّد السيف ؛ در برندگىِ لبهء شمشير ، شكستگى و يا كندى ايجاد شد . « 2 » قَرْعِ الصّفا : « إِنَّ الصَّفا وَالْمَرْوَةَ مِنْ شَعائِرِ اللَّهِ » ؛ « 3 » صفا ، از كوه‌هاى ابوقبيس در مكه است و از اين كوه كه در جنوب شرقى مسجدالحرام ، مقابل حجر الاسود قرار دارد ، سعى به طرف مروه انجام مىشود و شايد وجه اين نام‌گذارى ، اين است كه از صخره‌هاى سخت تشكيل شده است . « 4 » قرع الصفاة : علّامهء مجلسى قدس سره اين كلمه را اين‌گونه معنى فرموده است :\r\nخودتان را در معرض كوبيدن دشمن قرار داديد تا اين كه دشمن صلابت و سختى را از شما گرفت . « 5 » قَرَعَ : كوبيدن در ، در زدن .\r\nصَدْعِ : شكست خوردن ، ترك خوردن .\r\n\r\n\r\n","description":"","footnote":"\r\n( 1 ) . همان ، مادهء « عَجَم » . .\r\n( 2 ) . العين ، مادهء فل . .\r\n( 3 ) . بقره ، آيهء 158 . .\r\n( 4 ) . الكلمات القرآن الكريم ، ج 6 ، مادهء صفى . .\r\n( 5 ) . بحارالانوار ، ج 43 ، ص 163 . .\r\n","page_name":" 356 ","page_number":356},
  {"content":"\r\n\r\nقناة : نيزه .\r\nخطل الآرا : افكار نيرنگ‌آميز و فريبنده .\r\nلا جرم : ناگزير و بالضرورة و لا علاج .\r\nقَلَّدَتْهُمْ : از باب تقليد ، يعنى گردن‌بند آويختن ؛ بر عهده گرفتن مسئوليت امامت و رهبرى .\r\nرَبْقَتَها : از رَبْق بر وزن حَمْل ، ريسمانى كه در او چند گره باشد و چهارپايان را با آن مىبندند ، و مراد در اين مورد ، ريسمان خلافت و امامت است .\r\nاوْقَتَها : از مادهء الأوْق ، به معناى ثقل و سنگينى ؛ و به معناى شومى نيز آمده است .\r\nشَنَّنَتْ : از مادهء شَنّ ، يعنى از هر سو جنگ را به سوى آنان روانه كردن .\r\nغارات : جمع غارة ، حمله‌ور شدن دسته‌هاى نظامى از هر سو و غارت كردن آنان .\r\nجَدْعاً : از مادهء جَدْع ، به معناى قطع ، در مثل آمده : لِأمرٍ ما جَدَعَ قَصِيرٌ أَئفهُ ؛ در مورد كسى گفته مىشود كه مىخواهد با زحمت زياد به هدف خود برسد .\r\nعَقْراً : به معناى مجروح كردن ، پى كردنِ پاهاى شتر و به معناى شكاف بين دو چيز ، و جلوگيرى از سِيرِ آينده ، و در اين جا به معناى شكاف است .\r\nيعنى پيوسته در اثر شكاف‌ها و اختلاف‌ها ، كه همگى نشانهء دورى از رحمت خداست ، در ميان شما فاصله خواهد بود .\r\nزَعْزَعُوها : حركت شديد دادن .\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nرواسى : جمع راسيه ، كوه محكم و استوار .\r\nطبين : حاذق ، زيرك ، دانا به همه چيز .\r\nنَقَمُوا : از مادهء نقم ، به معناى ناخشنودى و نارضايتى و خصومت داشتن و بد گفتن .\r\nنَكِير : اسم مصدر از انكار و يا تنكّر است ، و تنكّر ، يعنى از حال سرور به حال غم و غصه درآمدن . و هر دو احتمال در اين كلمه درست است ، ولى اولى ( انكار ) روشن‌تر است ؛ چه اين‌كه انكار سيف ، يعنى شمشير على براى تغيير ( انكار ) منكرات بود .\r\nحَتْف : به معناى مرگ و موت ، و قلة مبالاته لحتفه ؛ يعنى بىباكى در برابر مرگ ، و از مرگ نترسيدن .\r\nو شِدّة وطْأتِهِ : با پا به زمين كوبيدن ، يعنى سر سختى و ايستادگى در مواضع خود و عدم انعطاف .\r\nنَكال : عقوبت كردن كسى براى عبرت ديگران .\r\nوَقْعَتِه : لفظ مفرد از الْوَقْع به معناى ضربه زدن ، جملهء « نكال وقعته » يعنى ضربهء سخت و عبرت‌انگيز .\r\nتنمّرة : تنمّر الرجل ؛ خشم و بد خلقى كرد ، هم‌چون پلنگ با غرش تهديد كرد . اين جمله يعنى خشم و غضب او فقط براى خدا بود .\r\nمحجَّة : وسط راه ، از آن جهت به آن محجة مىگويند كه وسط راه مورد قصد و توجه انسان است .\r\nلائحة : روشن .\r\nسُجُحاً : به ضم اوّل و ثانى ، سهل و آسان .\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nلا يَكْلِمُ حِشاشَه : لا يكلم از مادهء كَلْم ، يعنى مجروح كردن . حشاشه :\r\nجانب و طرف هر چيزى .\r\nمنهل : به فتح ميم و سكون نون و فتح‌ها ، چشمه‌اى كه در چراگاه و صحرا مردم و حيوانات از آن مىنوشند ، و مأخوذ از نهل به معناى سيراب شدن است .\r\nتطْفَحُ : طَفَح الإناء و النهر ؛ آب ظرف پر شد و آب نهر بالا آمد و از اطراف به بيرون ريخت .\r\nضَفَّتاهُ : دو طرف نهر .\r\nوَ لايَترنَّقُ : كدر شدن آب و غلبه كردن خاك بر آب و از بين رفتن گوارايى آن .\r\nبِطاناً : از مادهء بَطِنَ مثل عَلِمَ ؛ يعنى از سيرى شكمش بزرگ شد ، و مراد ، بزرگىِ شكم در اثر خوردن آب زياد است .\r\nبطائل : به كسر همزه ، فايده .\r\nو لايحظى : نصيب از رزق و روزى .\r\nناهل : عطشان ، و ريّان ؛ از اضداد است و مراد در اين جا اوّل است .\r\nالرِيّ : به كسر و فتح ، ضد عطش است .\r\nكافل : ضامن و عهده‌دار .\r\nهَلُمَّ : به فتح ميم ، به معناى « بيا » است .\r\nليت شعري : يعنى اى كاش مىفهميدم .\r\nسناد : تكيه‌گاه .\r\nعروة : ريسمان .\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nاحتنكوا : فرّاء مىگويد : مراد استيلاء و غلبه است .\r\nذرّيّة : يعنى ذريه رسول خدا صلى الله عليه و آله .\r\nالعشير : دوست ، معاشر .\r\nبِئسَ للظالمين بَدَلًا : چه جانشين بدى به جاى پيشواى عدل ( امير مؤمنان ) برگزيدند .\r\nالذنابى : به ضمِّ ذال ، دم پرنده و جاى رويش پر در دم پرنده ، و ذنابى در پرنده بيشتر استعمال مىشود و ذَنَبْ در غير پرنده . در بال پرنده چهار پر كوچك وجود دارد كه پس از ده پر كه در جلو بال است قرار دارد . در اين تمثيل غرض از بيان پرهاى كوتاه و متوسط و بزرگى كه در بال پرنده است ، يعنى پرهايى كه به وسيلهء آنها پرش انجام مىشود و پرهايى كه در قسمت زير قرار دارد و كارى به وسيلهء آنها صورت نمىپذيرد اشاره به افرادى كه در سطح پايين هستند و قدرت تأثير بر اجتماع را ندارند ، با وجود اين به خلافت و رهبرى انتخاب شدند ، در صورتى كه رهبر جامعه بايد عامل رشد و تحرك امت باشد .\r\nالعَجُز : به فتح اوّل و ضم ثانى ، بر وزن رَجُل جمع آن أعجاز ، قسمت عقب هر چيزى .\r\nالكاهل : قسمت بالاى پشت .\r\nفَرَغْماً لمعاطس : رغم ، خاك آلوده شدن ، مكروه داشتن و خوار شدن و كارى به عكس كردن . معاطس جمع مَعْطِس ، بينى ، يعنى در اثر وارونه كارى و جا به جا كردن مسئله خلافت و امامت ، بينىِ قوم خاك‌آلود شد . كنايه از ذلت و خوارى .\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nلعمرى : به فتح اوّل ، قسم است ؛ يعنى قسم به جانم . « 1 » لَقِحَتْ : از لقاح ، يعنى حمل و بارور شدن .\r\nنظِرَة : به فتح اوّل و كسر ظا ، انتظار كم .\r\nرِيْثَما تُنتج : به زودى پى آمد و محصول آن دست مىدهد ، ريثما ، ظرف زمان ، منصوب به فتحه اضافه شده به « ما » مصدرى يعنى زمان كم .\r\nملاقع : جمع ملعقه ، چمچه و قاشق آهنى .\r\nالْقَعْب : قدح چوبى .\r\nعبيط : تازه .\r\nذعاف : بر وزن غراب ، ستم .\r\nمبيد : مُهلِك .\r\nغِبّ : عاقبت .\r\nطيبوا : از طاب ، بدون اكراه به كارى راضى شدن .\r\nجأشاً : با قلب و صميم دل ، يعنى دل‌ها محل پذيرش فتنه خواهد شد .\r\nصارمٍ : قاطع و برنده .\r\nسطوة : به فتح ، قهر و غلبه و سخت گرفتن و حمله بردن .\r\nغاشم : ظالم .\r\nهرج : شامل فتنه و آشوب فراگير .\r\nاستبداد : انحصارطلبى .\r\nفيء : غنيمت و ماليات و آنچه از اموال كفار ، بدون جنگ به دست مىآيد .\r\n\r\n\r\n","description":"","footnote":"\r\n( 1 ) . غياث اللغات . .\r\n","page_name":" 361 ","page_number":361},
  {"content":"\r\n\r\nزهيد : قليل و اندك .\r\nحصيد : درو شده .\r\nحسرة : ندامت و پشيمانى .\r\nانَّى بكم : چگونه هدايت مىشويد .\r\n\r\nبحث در سند و مطالب كلى\r\nفرمايش صديقهء طاهره عليها السلام خطاب به زنان انصار در كتاب‌هاى متعدد و معتبر نقل شده و جاى هيچ‌گونه شك و شبهه‌اى در آن نيست .\r\nاين خطبه را طبرسى در كتاب احتجاج ( ج 1 ، ص 46 ، نجف : نعمان ) و نيز صدوق در كتاب معانى الاخبار ( ص 354 ) و شيخ طوسى در امالى ( ص 55 ، مجلس 13 ) از ابن عباس و در شرح نهج البلاغه ابن‌ابىالحديد ( ج 16 ، ص 233 ) و در كشف الغمه ( ج 2 ، ص 114 ) از كتاب تقيه ، و در بلاغات النساء ( ص 19 ) از عطيهء كوفى و در دلائل الامامه ( ص 125 ، ح 37 ) از على بن الحسين عليه السلام نقل فرموده‌اند .\r\nمسائل اساسى و كلى كه صديقهء طاهره عليها السلام در اين گفتار با زنان انصار مطرح فرموده‌اند بر محور چهار موضوع ، و همه دربارهء شخصيت اميرالمؤمنين عليه السلام و مسئلهء امامت و خلافت است :\r\nالف ) جانشينى پيامبر صلى الله عليه و آله ، جانشينى ويژه‌اى است ؛ چون ادامهء راه وحى است بايد از كانون وحى هدايت و تعيين شود .\r\nب ) چرا قريش با وجود تأكيد رسول خدا صلى الله عليه و آله به حضرت على عليه السلام مايل نشدند .\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nج ) مقام علمى على عليه السلام .\r\nد ) پى آمد اين انتخاب غلط .\r\n\r\nخلافت و وحى\r\nمتن : ويحهم أنّى زعزعوها عن رواسي الرسالة و الدلالة و مهبط الوحي . . . .\r\nشرح : واى بر آنان ! امامت و رهبرى را به كجا مىبرند ، و از جايگاه و كانون اصلى رسالت و وحى در آورده و درجاى ديگرى قرار مىدهند ، مگر نمىدانند اين كار بايد در دست كسى باشد كه آگاه به امور دين و دنيا باشد ! آيا چنين حركتى موجب خسران دين و دنيا نيست ! ؟\r\nيكى از وظايف رهبر اين است كه رهبرى آرام و ملايمى داشته باشد و امت را از آسيب‌هاى اجتماعى حفظ كند . آيا تأمين چنين رهبرى نيازمند احاطهء علمى و توانايى فرا بشرى نيست ؟ و چه كسى در اين شرايط داراى چنين ويژگىاى است كه اين چنين قافله‌سالارى كند ؟ و آيا چنين شخصى به جز على بن ابىطالب عليه السلام كس ديگرى مىتواند باشد ! ؟\r\nحضرت فاطمه عليها السلام در اين بخش ، بر اين نكته تأكيد دارند كه مقام امامت ، منصبى الهى است . چگونه امكان دارد كه با انتخاب مردم باشد ! ؟\r\nيعنى مردم با كانون وحى ارتباط ندارند تا بتوانند ارتباط شخصى را با كانون وحى تشخيص دهند و چنين شخصى بنا به ضرورت مقام بايد از سوى مهبط ( كانون و جايگاه ) وحى به مردم معرفى شود و آن‌هم جز شخص پيامبر اسلام صلى الله عليه و آله كس ديگرى نمىتواند باشد . و بر اساس همين\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nمسئوليت الهى معرفى جانشين و امام بر عهدهء پيامبر است كه خداى متعال در قرآن با زبان تهديد به پيامبر صلى الله عليه و آله تأكيد مىفرمايد : « . . . إِنْ لَمْ تَفْعَلْ فَما بَلَّغْتَ رِسالَتَهُ . . . » . « 1 »\r\nاگر جانشين را به مردم معرفى نكنى رسالت خود را ناقص گذاشته‌اى .\r\nپيامبر در ابلاغ رسالت الهى كوتاهى نفرمود ، ولى شما مردم به جهت ملاحظات دنيايى ، از پذيرش ابلاغ پيامبر صلى الله عليه و آله سر باز زديد .\r\n\r\nحديث منزلت\r\nقال رسول اللّه صلى الله عليه و آله لعليّ : أنت مني بمنزلة هارون من موسى إلّا أنّه لا نبيّ بعدي ؛ « 2 »\r\nپيامبر صلى الله عليه و آله به حضرت على عليه السلام فرمودند : ياعلى ! تو نسبت به من مثل هارون نسبت به موسى هستى ، جز اين كه پس از من ديگر پيامبرى نيست .\r\nپيامبر بزرگوار صلى الله عليه و آله از طريق تشبيه به‌طور صريح بر مقام جانشينى و علمى حضرت على عليه السلام تأكيد مىفرمايد . پيامبر بزرگوار صلى الله عليه و آله در اين حديث سه صفت را ، كه در هارون بود ، براى حضرت على اثبات مىنمايد :\r\nالف ) مقام الهى آن بزرگوار ؛ زيرا هارون عليه السلام برادر حضرت موسى عليه السلام ،\r\n\r\n\r\n","description":"","footnote":"\r\n( 1 ) . مائده ، آيهء 67 . .\r\n( 2 ) . صحيح مسلم با شرح نووى ، ج 15 ، ص 174 ؛ فتح البارى فى شرح البخارى ، باب مغازى ، ج 8 ، ص 141 ؛ فضايل أصحاب النبى صلى الله عليه و آله ، ص 89 ، شمارهء 6 . .\r\n","page_name":" 364 ","page_number":364},
  {"content":"\r\n\r\nپيامبر بود و تشبيه حضرت به هارون عليه السلام براى اثبات مقام وحيانى حضرت على عليه السلام است .\r\nب ) مقام خلافت پيامبر صلى الله عليه و آله ؛ چون هارون عليه السلام خليفهء حضرت موسى عليه السلام بود .\r\nج ) هارون عليه السلام برادر حضرت موسى عليه السلام بود .\r\nو چون اين سه صفت همه در حضرت على عليه السلام بود پيامبر صلى الله عليه و آله آن بزرگوار را تشبيه به هارون عليه السلام مىنمايد .\r\nدر اين روايت شريفه پيامبر صلى الله عليه و آله تمام مقامات و منزلت‌هاى هارون عليه السلام را براى على عليه السلام ثابت مىكند ؛ مگر آن چيزى كه با استثنا خارج مىكند كه همان نبوت است و طبق اين روايت ساير مقامات و منزلت‌هاى هارون عليه السلام براى على عليه السلام ثابت است .\r\n\r\nحديث ثقلين\r\nعن زيدبن أرقم ، عن النبي صلى الله عليه و آله :\r\nإنّي تارك فيكم ماإن تمسّكتم به لن تضلّوا بعدي ، أحدهما أعظم من الآخر : كتاب اللّه حبل ممدود من السمآء إلى الأرض ، و عترتي أهل بيتي . ولن يفترقا حتى يردا عليَّ الحوض ، فانظروا كيف تُخلِفوني فيهما . « 1 »\r\nزيد بن ارقم از پيامبر صلى الله عليه و آله نقل مىكند :\r\n\r\n\r\n","description":"","footnote":"\r\n( 1 ) . التاج الجامع لاحاديث الرسول ، ج 1 ، ص 47 . .\r\n","page_name":" 365 ","page_number":365},
  {"content":"\r\n\r\nمن چيزى را در ميان شما قرار مىدهم اگر به آن تمسك كنيد ، هرگز بعد از من دچارگمراهى نمىشويد و يكى از آن دو بزرگ‌تر از ديگرى است : كتاب خدا ، ريسمانى كشيده شده از آسمان به زمين ، و عترت من ، يعنى اهل بيت من ، و اين دو هرگز از يكديگر جدا نمىشوند تا اين‌كه در كنار حوض بر من وارد شوند ، ببينيد چگونه از آنها محافظت مىنماييد .\r\nاز اين حديث شريف مطالبى استفاده مىشود :\r\n1 . اوّلين نكته‌اى كه دربارهء اين روايت مطرح مىشود اين سؤال است كه : چرا در پاره‌اى از روايات به جاى عترت ، سنت آمده است ؟\r\nپاسخ اين است كه : اولًا ، در صحيح مسلم و ترمذى عبارت « عترتي و أهل بيتي » آمده است ، و در صحاح شش گانه « سنتي » نيامده است . و ثانياً ، روايت « عترتي و أهل بيتي » متواتر است و در مقام اثبات ، روايت متواتر مقدم است .\r\nعلاوه بر مطلب فوق يكى از دلايلى كه ثابت مىكند نبايد حديث « كتاب الله و سنتي » صحيح باشد ، روايتى است كه در صحاح اهل سنت نقل شده كه پيامبر صلى الله عليه و آله از كتابت سنت نهى فرمود ، « 1 » و اگر حديث نهى از كتابتِ حديث ، صحيح باشد ، چگونه پيامبر مىفرمايد : سنت خود را باقى گذاشتم ، در حالى كه سنت ، مكتوب نيست ؟\r\nو نيز اگر حديث « كتاب الله و سنتى » صحيح باشد ؛ پس چرا خليفهء ثانى\r\n\r\n\r\n","description":"","footnote":"\r\n( 1 ) . قال رسول‌اللَّه صلى الله عليه و آله : « لاتكتبوا عني شيئاً سوى القرآن ، فمن كتب عني غير القرآن فليمحه . » ( محمودأبوريه ، أضواء على السنة المحمديّه ، ص 46 ) . .\r\n","page_name":" 366 ","page_number":366},
  {"content":"\r\n\r\nدر مقام رَد بر رسول خدا صلى الله عليه و آله گفت : كتاب خدا ما را بس است ! « 1 » و نيز اگر حديث « كتاب الله و سنتي » درست است ، پس چرا خليفهء دوم دستور داد احاديث را بسوزانند و مردم را از سنت منع كردند ! ؟ « 2 » 2 . عترت پيامبر صلى الله عليه و آله افضل و اشرف مردم هستند ، به دليل اين كه عترت را قرين قرآن قرار داد و فرمود : هرگز جدا نمىشوند . اگر در ميان افراد امت فردى و يا افرادى افضل از عترت بودند ، امت را امر به تمسك به عترت نمىفرمود پس عترت عِدْل قرآن و هم طراز با قرآن است ، و كسى افضل از آنان نيست .\r\n3 . جدا نشدن عترت از قرآن ، و عِدل بودن عترت با قرآن دلالت مىكند كه عترت نيز مانند قرآن كانونى براى هدايت ، و بازدارنده از ضلالت و گمراهى است .\r\n4 . مردم براى اصلاح امور معاش خود نياز به قرآن دارند و چون قرآن هرگز از عترت جدا نمىشود ؛ پس مردم ، علاوه بر قرآن نيازمند عترت نيز هستند .\r\n5 . عترت ، به جميع قرآن عالم هستند ؛ زيرا پيامبر صلى الله عليه و آله به امت دستور فرمود كه به قرآن و عترت تمسك كنند و احدى را استثنا نفرمود . اين خود نشانهء آگاهى آن‌بزرگواران به قرآن است و اگر در امت كسى بود كه به قرآن عالم بود پيامبر اكرم صلى الله عليه و آله استثنا مىفرمود .\r\n\r\n\r\n","description":"","footnote":"\r\n( 1 ) . الطبقات الكبرى ، ج 1 ، ص 518 . .\r\n( 2 ) . أضواء على السنة المحمديه ، ص 47 . .\r\n","page_name":" 367 ","page_number":367},
  {"content":"\r\n\r\n6 . از اين حديث شريف استفاده مىشود كه اهل بيت معصوم هستند ؛ زيرا اهل بيت عِدل قرآن‌اند و قرآن از خطا و لغزش مصون است . چگونه امكان دارد خداى متعال غير معصوم را عِدل قرآن قرار دهد ! ؟\r\n7 . پيامبر صلى الله عليه و آله در اين روايت مىفرمايد : دو چيز گران‌بها را در نزد شما قرار دادم : قرآن و عترت . اگر قرآن ، جانشين پيامبر صلى الله عليه و آله و بازدارنده از ضلالت و گمراهى است ؛ چون عترت را عِدل قرآن قرار داده ، عترت هم مانند قرآن از طرف آن بزرگوار ، جانشين است .\r\n8 . امامت و رهبرى منحصر در اهل بيت است و اين مسئله از جملهء « لن تفترقا » ثابت مىشود كه معناى آن اين است كه قرآن از عترت و عترت از قرآن جدايىپذير نيستند ، زيرا همان‌گونه كه امت به قرآن نياز دارند ، به عترت نيز نياز دارند ، پس غيرِعترت محتاج عترت است و كسى كه خود ، محتاج هدايت ديگرى است ، شايستهء امامت نيست .\r\n9 . راه انحصارى هدايت ، فقط راه اهل بيت و قرآن است ؛ چه اين كه مىفرمايد :\r\nاگر به اين دو تمسك كنيد هرگز دچار گمراهى نمىشويد ، و نيز معلوم مىشود كه هدايت و سعادت در قرآن و علم قرآن هم نزد عترت است ، و اين دو از يكديگر جدا نمىشوند .\r\n\r\nعترت كيست ؟\r\nدر كتاب صحيح مسلم پس از نقل روايت ثقلين ، در ذيل همان روايت نقل مىكند كه از زيد بن ارقم سؤال كردم : اهل بيت آن حضرت كيست ؟ آيا\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nهمسران آن بزرگوار اهل بيت هستند ؟\r\nگفت : همسران از اهل بيت هستند ، ولى اهل بيت كسانى هستند كه صدقه بر آنان حرام است ، و آنان آل على عليه السلام و آل عقيل و آل جعفر و آل عباس هستند و گفت : صدقه بر تمام اينان حرام است . « 1 »\r\nاز زيد بن ارقم در مورد اهل بيت سؤال شد كه : آيا مراد از اهل بيت ، همسران رسول خدا صلى الله عليه و آله است ؟\r\n- گفت : نه ، سوگند به خدا همسر ، مقدارى از زمان را در نزد شوهر است و سپس شوهر او را طلاق مىدهد و نزد پدر و بستگان خود مىرود ، اهل بيت ، اصل و خويشان نَرينه است كه صدقه بر آنان حرام است . « 2 » مسلّم مراد از اهل بيت در حديث ثقلين ، مطلق وابستگان پيامبر صلى الله عليه و آله نيست ؛ زيرا بديهى است كه در آل عباس و آل عقيل و آل جعفر چنين صلاحيتى نيست . مىماند آل على عليه السلام كه از اولاد آن بزرگوار هم عدهء معدودى چنين صلاحيتى دارند . و تعين آن هم بايد از طريق وحى باشد ، زيرا تعيين عِدل قرآن هم ، مانند خود قرآن ، بايد از طرف خدا باشد ؛ چون امت اسلام چگونه مىتواند عِدل واقعى قرآن را تشخيص دهد ! ؟\r\nاز اين رو مىبينيم كه پيامبر عظيم الشأن صلى الله عليه و آله در مناسبت‌هاى گوناگون اهل بيتى را كه عِدل قرآن است مشخص مىكند .\r\nدر اثبات امامت و خلافت اهل بيت دو حديث « منزلت » و « ثِقْلَين » كافى است ، گذشته از حديث متواتر غدير ، و روايات ديگرى كه در فضايل على عليه السلام و خاندان عصمت آمده است .\r\n\r\n\r\n","description":"","footnote":"\r\n( 1 ) .\r\n( 2 ) 1 و . صحيح المسلم شرح النووي ، ج 15 ، ص 180 - 181 . .\r\n","page_name":" 369 ","page_number":369},
  {"content":"\r\n\r\nاگر ما فرضاً از حديث غدير چشم بپوشيم ، باز هم دلالت اين دو روايت بر امامت و خلافت على عليه السلام و اهل بيت براى افراد منصف ، حجت بالغه است !\r\nازاين‌رو مىبينيم صديقهء طاهره عليه السلام مىفرمايند : لَفَظْتُهمْ بَعْدَ أنْ عَجَمْتُهمْ ؛ پس از آن‌كه آنان را خوب آزمودم به دور انداختم . يعنى پس از آن همه تأكيد پيامبر اكرم صلى الله عليه و آله دربارهء على عليه السلام - پس از رحلت آن بزرگوار - گويى على عليه السلام را نمىشناسند ، و گويى كه پيامبر صلى الله عليه و آله دربارهء مقام و شخصيت وى سخنى نگفته است ، و چنان از كنار مسئله بىتفاوت گذشتند ، مثل اين كه چنين احاديثى نيست !\r\n\r\nچرا قريش به على عليه السلام تمايل نداشت ؟\r\nمتن : ما الذي نقموا من أبيالحسن ؟ نقموا و اللّه منه نكير سيفه و قلّة مبالاته لحتفه و شدّة وطأتِهِ ، و نَكال وَقْعَتِهِ ، و تنمّره في ذات اللّه .\r\nشرح : راستى چه چيزى باعث شد كه اين‌چنين از ابوالحسن انتقام بگيرند ؟\r\nآنان از قاطعيت شمشير على عليه السلام و بىباكى او از مرگ ، و قدم‌هاى استوار ، و خشم الهى او در هراس بودند .\r\nدر طول تاريخ افراد زيادى بوده‌اند كه در برابر مرگ بىاعتنا بوده و بر اساس همين جرأت و جسارت نام آنان در تاريخ به عنوان مردان بزرگ ثبت شده است ، و يا افرادى هم بوده‌اند كه داراى اخلاص فراوان بودند ؛ ولى معمولًا جرأت و جسارت نداشتند . صديقهء طاهره عليه السلام مىفرمايند اين\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nدو صفت ( بىاعتنايى به مرگ و خلوص فراوان ) ، هر دو در على عليه السلام جمع بود و همين ويژگى خاص على عليه السلام - جمع اين دو صفت - موجب پيدايش حقانيت در على است .\r\n\r\nتنمّر در ذات خدا ! ؟\r\nتنمّر ، از مادهء نَمِرَهْ است . نَمِرَهُ ، گونه‌اى از درندگان است كه از شير كوچك‌تر و روى پوست آن نقطه‌هاى سفيد و سياه و درنده‌خوتر از شير است . در خشم نمىتواند خود را نگاه دارد ، و حتى گاهى از شدت غضب خود را مىكشد . « 1 » از توضيحى كه طريحى مىدهد كاملًا به دست مىآيد كه معناى آن جمله « خود كشى در راه خدا » است . يعنى به قدرى علاقه و ارتباطش با خدا استوار است كه آمادهء هر گونه فداكارى و جان‌فشانى در راه اوست .\r\nپيامبر صلى الله عليه و آله اين صفتِ على عليه السلام را ، با بيان‌هاى مختلف بازگو فرموده‌اند كه در بخش « موانع قيام » بخشى از اين روايات نقل مىشود و در يكى از آن روايات پيامبر صلى الله عليه و آله مىفرمايد : به على ناسزا نگوييد ؛ زيرا « فإنه ممسوس في ذات » . « 2 »\r\nعلّامهء مجلسى قدس سره در تفسير لفظ « محسوس » چنين مىگويد :\r\n\r\n\r\n","description":"","footnote":"\r\n( 1 ) . مجمع البحرين ، ج 4 ، ص 374 . .\r\n( 2 ) . بحارالانوار ، ج 39 ، ص 313 به نقل از حلية الاولياء . .\r\n","page_name":" 371 ","page_number":371},
  {"content":"\r\n\r\nيعنى در راه رضاى خدا احساس سختى و اذيت و رنج نمىكند . يا اين كه به سبب شدت حب على عليه السلام به خدا و جلب رضاى او ، گويى مجنون است . همان‌گونه كه در صفات مؤمن ، در حديث آمده : مردم گمان مىكنند كه آنان ديوانه‌اند . و احتمال دارد مجازاًمراد از محسوس ، مخلوط باشد ؛ يعنى حب خدا با گوشت و استخوان او آميخته شده است . « 1 » هر سه تفسير با يكديگر هماهنگ بوده و يك معنا را مىرسانند و آن عبارت از قاطعيت على عليه السلام در راه پياده كردن رضاى خدا در هر شرايطى و با هر كس است و رضاى خدا را بر رضاى ديگران مقدم مىداشت و در اجراى رضاى خدا ، زياد اصرار مىنمود . به دو نمونهء تاريخى توجه كنيد ، نخست با بستگان و سپس با غير بستگان :\r\nالف ) عبد الله بن جعفر ، داماد و برادرزادهء على عليه السلام بود . روزى در عصر خلافت آن حضرت به حضور آمد و عرض كرد : شايسته است كه امر كنى براى زندگى روزمرهء خودم به من كمك مالى شود ، سوگند به خدا براى تأمين زندگى چيزى ندارم جز اين كه گوسفند و يا الاغ خود را بفروشم .\r\nامام عليه السلام در پاسخ فرمود :\r\nنه ! سوگند به خدا براى تو چيزى [ از بيت المال 
  ] ندارم ، مگر اين كه به عمويت دستور دهى كه دزدى كند و به تو عطا كند . « 2 » ب ) زبير و طلحه ، چند روز پس از بيعت با على عليه السلام به حضورش آمدند\r\n\r\n\r\n","description":"","footnote":"\r\n( 1 ) . همان . .\r\n( 2 ) . الغارات ، ج 1 ، ص 67 . .\r\n","page_name":" 372 ","page_number":372},
  {"content":"\r\n\r\nو گفتند : يا امير المؤمنين ! شما نيك آگاهيد كه در تمام مدت حكومت عثمان به ما چه جفا و ستمى روا شد و افكار عثمان هم متوجه بنىاميه بود و خلافت را خدا پس از او به شما ارزانى فرمود ، ما را به حكومت برخى از سرزمين‌ها ، و يا به كارى از كارهاى خود بگمار .\r\nعلى عليه السلام در پاسخ فرمود : اكنون به آنچه خداوند براى شما قسمت فرموده راضى باشيد تا در اين باره بينديشم ، و بدانيد كه من هيچ‌يك از ياران خود را در امانت خويش شريك و سهيم نمىكنم ، مگر اين كه به دين و امانتش راضى و خشنود باشم و اعتقاد او را بدانم . « 1 » طلحه و زبير هر كدام سوابق درخشانى داشتند ؛ ولى چون على عليه السلام مىدانست كه اساس بيعت آنان بر اساس سهميه‌طلبى بوده ازاين‌رو از پذيرش خواستهء آنان امتناع فرمود . در زندگى على عليه السلام امثال اين دو نوع برخورد فراوان است و از باب نمونه به اين دو قطعهء تاريخى اكتفا شد .\r\nپس توصيف صديقهء طاهره عليها السلام ( تنمّر در ذات خدا ) يعنى اين كه آن بزرگوار در هر شرايطى رضاى حق را بر روابط شخصى و اجتماعى مقدم مىداشت و آنچه كه براى آن بزرگوار ملاك بوده حق و حقيقت است و بس .\r\n\r\nمقام علمى على عليه السلام\r\nصديقهء طاهره عليها السلام در بخشى از اين گفتار به اين مطلب اشاره مىكند كه\r\n\r\n\r\n","description":"","footnote":"\r\n( 1 ) . شرح نهج البلاغه ابن‌ابىالحديد ، ج 1 ، ص 231 . .\r\n","page_name":" 373 ","page_number":373},
  {"content":"\r\n\r\nامام بايد راه‌شناس باشد و بر اساس منطق و حجت روشن مردم را به آن راه دعوت كند و چنان آنان را در آن راه رهبرى كند كه دچار رنج و ملالتِ فكر و خستگى نشوند و با اطمينان خاطر ، آنان را به سرچشمهء گوارا و صاف برساند . بديهى است چنين شخصى بايد مقام علمى بالايى داشته باشد تا بتواند در پرتو توان‌مندى علمى به مشكلات اعتقادى و اجتماعى پاسخ مناسب و مطابق فطرت بدهد . بنا به فرمودهء پيامبر صلى الله عليه و آله اين شخص جز على عليه السلام نيست ؛ چه اين كه حضرتش دربارهء وى فرمود : أنا مدينة العلم و على بابها « 1 » و يا در روايت ديگر مىفرمايد : هر كسى مىخواهد به عزم و ارادهء نوح و علم آدم و حلم ابراهيم و هوشيارى موسى و زهد عيسى بنگرد ، به على بن ابىطالب عليه السلام نگاه كند . « 2 » در زمان خلافت ابوبكر يكى از دانشمندان يهود نزد ابوبكر رفته و گفت : شما جانشين پيامبر هستيد ؟ گفت : آرى .\r\nگفت : ما در تورات خوانده‌ايم كه جانشين انبيا بايد اعلم و داناترين امت خود باشد . حال سؤال ما از شما اين است ، بگوييد : خدا در كجاست ؟ آيا در آسمان است و يا در زمين ؟\r\nدر پاسخ گفت : در آسمان ، در عرش نشسته است .\r\n- بنابراين ديگر زمين خدايى ندارد ؛ چون خدا در عرش است . و بنا به گفتهء شما در بعضى مكان‌ها هست و در بعضى ديگر نيست .\r\n\r\n\r\n","description":"","footnote":"\r\n( 1 ) . النص و الاجتهاد ، ص 568 ( مصادر فراوان اين روايت در اين كتاب آمده است ) ؛ مناقب اهل‌البيت ، ص 190 . .\r\n( 2 ) . همان ، ص 191 ؛ به نقل از شرح نهج البلاغه ابن‌ابىالحديد از احمد بن حنبل . .\r\n","page_name":" 374 ","page_number":374},
  {"content":"\r\n\r\nگفت : اين سخن بىدينان است . از من دور شو و گرنه دستور قتل تو را مىدهم . دانشمند يهودى از اين برخورد تعجب كرد و مسخره‌كنان از كنار ابوبكر دور شد .\r\nدر بيرون با اميرالمؤمنين ، على عليه السلام مواجه شده ، حضرت فرمود :\r\nيهودى ! از سؤالى كه كردى و جوابى كه شنيدى آگاهم ؛ ولى من ، در پاسخ تو مىگويم : خداى با عزت و جلالت ، مكان را خلق فرموده ، پس چگونه مكان كه مخلوق است مكانِ او خواهد بود ؟ و خدا بزرگ‌تر از آن است كه مكان ، او را احاطه كند ، خدا در تمام مكان‌ها بدون تماس و بدون مجاورت و كنار قرار گرفتن ، وجود دارد ، خدا احاطهء علمى به تمام آنچه در مكانهاست دارد و هيچ موجودى از تدبير خدا بيرون نيست .\r\nاگر من در بعضى كتاب‌هاى شما بر آنچه كه در بالا گفتم تأييد بياورم ، ايمان مىآورى ؟\r\nگفت : آرى . فرمود : آيا در بعضى از كتاب‌هاى شما نيامده كه روزى موسى بن عمران عليه السلام نشسته بود ، فرشته‌اى از مشرق آمد . موسى عليه السلام به او فرمود : از كجا مىآيى ؟ در پاسخ گفت : از نزد خدا . سپس فرشته‌اى ديگر از مغرب آمد فرمود : از كجا مىآيى ؟ گفت : از نزد خدا . سپس فرشتهء ديگرى آمد و گفت : من از آسمان هفتم از نزد خدا مىآيم . فرشتهء ديگرى آمد و گفت : من در طبقهء هفتم زمين از نزد خدا مىآيم . موسى عليه السلام فرمود : منزه و پاك است خدايى كه هيچ مكانى از او خالى نيست و هيچ مكانى به او نزديك‌تر از مكانى ديگر نيست .\r\nگفت : شهادت مىدهم كه پاسخ واقعى سؤال ، اين است و شما سزاوار\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nمقام خلافت پيامبرت هستى . « 1 » پس وجود مقدس على عليه السلام از نظر علمى ، فصل الخطاب است كه پيامبر صلى الله عليه و آله فرمود :\r\nأنتَ تُبَيّنُ لِامّتي ما اختلفوا فيه بعدي ؛ « 2 » يا على ! تو پس از من بيان‌كننده آنچه كه امت من در آن اختلاف مىكنند ، هستى .\r\n\r\nپىآمد انتخاب غلط !\r\nمتن : أما لعمري لقد لقحت فنظرة ريثما . . . .\r\nشرح : زمان ، آبستن حوادثى است كه به زودى نتيجهء آن را خواهيد ديد .\r\nظرف‌هاى خون تازه ، و سمّ كشنده را خواهيد دوشيد . . . .\r\nآرى ، چقدر خون‌هاى پاك ريخته شد . تبعيد ابىذر ، صحابى رسول خدا صلى الله عليه و آله وشيعهء على عليه السلام ، به‌دست خليفهء سوم و مرگ وى در صحراى ربذه ، شهادت چهارده نفر از رجال شيعه‌به سرپرستى مردعابد ، حجر بن عدى كندى ، كه سرداران فتح شام بودند . معاويه وى را در قريهء مرج عذراء ونيز محمد بن ابىبكر را ، كه على عليه السلام دربارهء وى فرمود : كان للّه عبداً صالحاً و لنا ولداً صالحاً ، شهيد كرد . و هم‌چنين شهادت عمار ياسر و ابوالتيهان و خزيمه ذوالشهادتين و اويس قرنى و هاشم مرقال و بسيارى ديگر .\r\n\r\n\r\n","description":"","footnote":"\r\n( 1 ) . الارشاد ، ص 108 . .\r\n( 2 ) . فضائل الخمسة من الصحاح السته ، ج 2 ، ص 252 ، به نقل از مسند الصحيحين و كنوز الحقايق وكنز العمال . .\r\n","page_name":" 376 ","page_number":376},
  {"content":"\r\n\r\nبلاذرى ، آمار كشته شدگان جنگ جمل را اين‌گونه مىنويسد :\r\nاز طايفهء « ازد » دو هزار و پانصد و پنجاه و دو نفر ، از بكر بن وائل هشتصد نفر ، و از بنىضبّه ، پانصد نفر و از بنىتميم هفتصد نفر . « 1 » نصر بن مزاحم آمار كشته شدگان جنگ صفين و نهروان را چنين گزارش مىكند :\r\nدر جنگ صفين چهل و پنج هزار نفر از اهل شام و از اهل عراق بيست و پنج هزار نفر كشته شدند . و در جنگ نهروان پنج هزار نفر كشته شدند . « 2 » و نيز از فتنه‌ها و حوادث بسيار مهم ، لعن حضرت على عليه السلام است كه پىآمد كج نهاده شدن سنگ بناى خلافت است . ابن عبد ربه اندلسى مىنويسد :\r\nمعاويه خود ، على عليه السلام را در روى منبر لعن مىكرد و به تمام كارگزاران خود نوشت كه در منابر ، على عليه السلام را لعن كنند . « 3 » زياد خواست كه بر مردم كوفه دستور برائت از على عليه السلام و لعنِ او را صادر كند و هر كس هم از اين دستور تخلف كند خانهء او را خراب كنند .\r\nخدا در آن روز او را به طاعون گرفتار كرد و مرد - خدا او را نيامرزد - و اين حادثه در زمان معاويه بود .\r\n\r\n\r\n","description":"","footnote":"\r\n( 1 ) . انساب الاشراف ، ج 2 ، ص 248 . .\r\n( 2 ) . وقعة صفّين ، ص 558 ؛ به نقل از شيعه مىپرسد ، ص 253 . .\r\n( 3 ) . عقد الفريد ، ج 2 ، ص 300 ؛ به نقل از شيعه مىپرسد ص 259 . .\r\n","page_name":" 377 ","page_number":377},
  {"content":"\r\n\r\nروزى حجاج - لعنة الله عليه - على عليه السلام را لعن مىكرد و دستور مىداد كه مردم هم لعن كنند ، و روزى شخصى جلو حجاج را ، در حالى كه سواره بود ، گرفت و گفت : اى امير ! خانوادهء من بر من جفا كردند و اسم مرا على عليه السلام گذاشتند ! نام مرا عوض كن . و به من كمك كن كه فقيرم . در پاسخ او گفت : چون درخواست خود را شايسته ، مطرح كردى ، تو را . . . ناميدم ، و فلان كار را به تو پيشنهاد مىكنم ، برو دنبال كن . « 1 »\r\n\r\nعمر بن عبدالعزيز و لعن\r\nابن‌ابىالحديد مىنويسد :\r\nاما عمربن‌عبدالعزيز رضى الله عنه مىگفت : در دوران طفوليت نزد بعضى از اولاد عُتبة بن مسعود ، قرآن ياد مىگرفتم . روزى كه با بچه‌ها بازى مىكردم و على عليه السلام را لعن مىكرديم ، بر ما عبور كرد و از اين كار ما خوشش نيامد و داخل مسجد شد . من از بچه‌ها جدا شدم تا نزد وى به درس مشغول شوم ، همين كه چشمش به من افتاد شروع به نماز كرد و نماز خود را طول داد ، مانند شخصى كه از من رو گردان است . و اين مسئله را خوب احساس مىكردم . از نماز فارغ شد ، با چهرهء اخم كرده با من روبه‌رو شد ! گفتم : چه شده !\r\nگفت : پسرم ! تو امروز على عليه السلام را لعن مىكنى ؟\r\n- آرى .\r\n\r\n\r\n","description":"","footnote":"\r\n( 1 ) . شرح نهج البلاغه ، ج 4 ، ص 57 - 58 . .\r\n","page_name":" 378 ","page_number":378},
  {"content":"\r\n\r\n- از كجا دريافتى كه خدا بر اهل بدر لعنت كرده بعد از آن‌كه از آنان راضى بوده ؟\r\n- اى استاد ! مگر على عليه السلام از اهل بدر بود ! ؟\r\n- واى بر تو ! تمام بدر در دست او بود !\r\n- ديگر تكرار نمىكنم .\r\n- به خدا راست مىگويى و ديگر نخواهى گفت ؟\r\n- آرى ، ديگر لعن نخواهم كرد .\r\nپس از اين حادثه ، در زير منبر پدر در روزهاى جمعه حاضر مىشدم و او با تسلط كمال خوب خطبه مىخواند ، ولى وقتى به لعن على عليه السلام مىرسيد دچار گرفتگى زبان مىشد و ناتوانى وى در اين قسمت به روشنى ظاهر مىشد و من تعجب مىكردم .\r\nروزى به او گفتم : پدر ! تو فصيح‌ترين و خطيب‌ترين مردمى . چرا وقتى به لعن على عليه السلام مىرسى دچار لكنت مىشوى ؟\r\nگفت : پسرم ! اگر افرادى كه در زير منبر ، نشسته‌اند از اهل شام و غيرشام ، آنچه را كه پدر تو در فضيلت اين مرد مىداند مىدانستند ، احدى از ما پيروى نمىكرد .\r\nاين حرف پدر در قلبم نشست و آنچه را كه استادم در زمان كودكى به من گفته بود به ياد آوردم . با خدا عهد بستم كه اگر خلافت نصيب من شد ، اين سنت را تغيير دهم . وقتى خدا خلافت را بر من منّت نهاد ، لعن را ساقط كرده و به جاى آن اين آيه را قرار دادم :\r\n« إِنَّ اللّهَ يَأْمُرُ بِالْعَدْلِ وَالإِحْسانِ وَ إِيتاءِ ذِى القُربى وَيَنْهى عَنِ الفَحْشاءِ\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nوَالمُنْكَرِ وَالبَغْىِ يَعِظُكُمْ لَعَلَّكُمْ تَذَكَّرُونَ » . « 1 »\r\nو به تمام اطراف و نواحى دستور داده شد و اين آيه به جاى لعن بر على عليه السلام سنّت شد . « 2 »\r\n* * * * *\r\n\r\n\r\n","description":"","footnote":"\r\n( 1 ) . نحل ، آيهء 90 . .\r\n( 2 ) . مروج الذهب ، ج 3 ، ص 44 .\r\n","page_name":" 380 ","page_number":380},
  {"content":"\r\n\r\nملخص\r\nخطبة فاطمة الزهرا - عليها السلام - التي القتها في مسجد النبي في المدينة ، المعروفة بالخطبة القدكية ، لاتزال موضع اهتمام العلماء والباحثين وقد كتب عليها شروح مختلفة لما فيها من معارف أصيلة ومطالب عميقة وتعاليم وفيرة ، و من تلك الشروح شرح آية الله السيد عزالدين الحسيني الزنجاني وهو شرح عميق أصدرتها هذه المؤسسة مرات عدة . ولما كان بعض من مطالبها معقدا ومشتملا على مطالب علمية دقيقة وحكمية ، فقد تم تلخيصها تبسيطا للقراء وللاستفادة المثلى مما تضمنتها من معارف صافية .\r\nالناشر\r\nمؤسسة بوستان كتاب\r\nمركز الطباعة والنشر التابع لمكتب الاعلام الاسلامي\r\nالناشر الأفضل على المستوى الوطني\r\nعنوان المكتب المركزي : ايران ، قم ، اول شارع شهداء ، ص ب : 917\r\nالهاتف : 982517742155 + . الفاكس : 982517742154 + ، التوزيع : 982517743426 +\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nالحكمة الفاطمية\r\n( ملخص شرح خطبة فاطمة الزهراء عليها السلام )\r\nآية الله السيد عزالدين الحسيني الزنجاني\r\nبجهود : السيد محمد الحسيني الزنجاني\r\nمؤسسة بوستان كتاب\r\n1388 / 1430\r\n\r\n","description":"","footnote":"","page_name":" 382 ","page_number":382},
  {"content":"\r\n . \r\n","description":"","footnote":"","page_name":" 383 ","page_number":383},
  {"content":"\r\n . \r\n\r\n","description":"","footnote":"","page_name":" 384 ","page_number":384}
  ]