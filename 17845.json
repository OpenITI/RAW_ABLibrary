[
  {"content":"\r\n\r\nمكارم الآثار\r\nدر احوال رجال دوره قاجار\r\nمشتمل بر تراجم و شرح أحوال أعيان رجال علمى زمان قاجاريه\r\nاز علماء ، وحكماء ، وعرفاء ، وشعراء ، وسلاطين اسلامى ، ومشاهير مستشرقين\r\nجلد اول\r\nشرح أحوال 116 نفر از رجال 12 سال ابتداى قاجاريه\r\nاز سال 1193 تا سال 1205 ق\r\nتأليف\r\nعالم فاضل و محقق كامل\r\nآقاى\r\nميرزا محمدعلى ( معلم حبيب آبادى )\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n\r\nشرح حال مؤلف اين كتاب :\r\nدر مآخذ فارسى :\r\n1 - « كشف الخبيه عن مقبرة الزينبيه » طبع اصفهان - 1352\r\n2 - « زندگانى آية الله چهار سوقى » طبع اصفهان - 1332 ش\r\n3 - « تذكرهء شعراى معاصر اصفهان » طبع اصفهان - 1334 ش\r\nدر مآخذ عربى :\r\n1 - « مصفى المقال فى مصنفى الرجال » طبع طهران - 1377\r\n2 - « نقباء البشر فى القرن الرابع عشر » - جلد سوم - نجف\r\nجلد اول كتاب « مكارم الاثار » در نهصد نسخه روى\r\nكاغذ كتاب در مطبعه محمدى اصفهان بطبع رسيد\r\n1377 ق - 1337 ش\r\nجميع حقوق طبع و ترجمه محفوظ و مخصوص مؤسسهء نشر نفائس مخطوطات اصفهان است\r\n\r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\n\r\nجلد اول\r\n\r\n[ كلمه‌يى در پيرامون كتاب 
  ]\r\nباسمه تعالى و حمده وقايع شگفت‌آور ، پيدايش مردان بزرگ ، و هرگونه اتفاقى در عالم وجود كه محرّك احساسات درونى آدمى گردد ؛ بوجودآورندهء فنون مختلف علم تاريخ است .\r\nطبيعت انسانى خواستار به ياد داشتن اين‌گونه مطالب بوده ، و مايل است هر امر شگفتى را كه در اين دنيا واقع شده و يا خود ديده ؛ در خاطر داشته باشد ، و هر شخص با نبوغى را كه داراى استعداد فوق‌العاده است ؛ شناخته و از سرگذشت زندگى او آگاه گردد .\r\nكسانى كه داراى هنر نويسندگى هستند ، اين خواسته‌ها را در قالب نگارش ريخته و به صورت كتابى درآورده تقديم جامعه مىنمايند كه  « لَقَدْ كانَ فِي قَصَصِهِمْ عِبْرَةٌ لِأُولِي الْأَلْبابِ » \r\nمع الاسف احساسات و عواطف بعضى از نويسندگان تاريخ ، مشوب بأغراض فاسد گرديده و بالنتيجه ، سرگذشت وقايع را از مجراى صحيح خود منحرف نموده و سودى را كه بايد از آن بجامعه برسد مبدل بزيان مىنمايد . در اين صورت كتاب تاريخ ارزش معنوى خود را از دست داده و چيزى بيهوده ، بلكه مضر و خطرناك مىگردد ؛ زيرا :\r\n گر طمع در آينه برخاستى * در نفاق آن آينه چون ماستى\r\nگر ترازو را طمع بودى بمال * راست كى گفتى ترازو وصف حال ؟ ! \r\nخواستاران مطالب تاريخى بايد به اين نكتهء دقيق توجه داشته باشند ، و گفتهء هر تاريخ‌نويسى را بىتأهل تلقى بقبول ننمايند ، و اگر احساس غرض رانى از نويسنده‌يى نمودند ؛ او را در حرفهء خود متهم دانند و بر نوشته‌هايش ترتيب اثرى ندهند .\r\nدر مقابل اين گروه ، رادمردانى هستند كه در كمال امانت و درستى و پاكدامنى ؛ وقايع و حوادث تاريخى و سرگذشت بزرگان را برشتهء تحرير كشيده و آثار صدق و راستگويى از جوانب كلامشان لائح و آشكار است . اين‌ها كسانى مىباشند كه قلمشان بعمد راه خطا نپيموده ، و آيينهء انديشه و فكرشان جز حقايق وقايع را ضبط نكرده ، و در همه حال ؛ شرافت نفس و نداى وجدان و اقتضاى خوى انسانى را دستخوش أميال\r\n\r\n","description":"","footnote":"","page_name":" شناسنامه 3 ","page_number":3},
  {"content":"\r\n\r\nو خواهشهاى زشت نفسانى ننموده ، دامان دفاتر و نوشته‌هاى خود را بلوث مطالب مجعول و نادرست نيالوده‌اند .\r\nكتابى كه اينك از نظر مطالعه‌كنندگان مىگذرد ، از زير قلم يكى از اين نويسندگان أمين و پاك‌دامن درآمده كه انسان با اطمينان خاطر مىتواند به آن كتاب مراجعه نمايد و بكليهء مطالب آن استناد جويد .\r\nنويسندهء اين سطور ، بيش از دوازده سال است كه نزديك شاهد و ناظر زحمات مؤلف محترم ، جناب عالم فاضل محقق و دانشمند روحانى وارستهء بزرگوار آقاى ميرزا محمد على معلم حبيب‌آبادى دامت بركاته بوده ، و زحماتى را كه پس از تأليف در تكميل مطالب اين كتاب شريف متحمل شده ؛ برأى العين ديده‌ام .\r\nمكارم الآثار محصول چهل سال تتبع و تحقيق و جستجو در أحوال و آثار دانشمندان اسلامى و بزرگان و معاريف عالم علم و أدب است كه با نهايت دقت و احتياط ، تحرير و تأليف‌شده و مطالب آن از ميان هزاران كتاب معتبر ( كه اندكى از بسيار ، ازاين‌پس بعنوان مآخذ ياد شده است ) جمع‌آورى و انتخاب گرديده ، و اينك گنجينهء أدبى بسيار سودمند و مفيدى تشكيل يافته كه در اثر چهل سال زحمت و رنج در جستجوى حقايق تاريخ و أصول تراجم أحوال بزرگان ، و زير و رو كردن مدارك مورد اعتماد و مآخذ شايستهء استناد ، و مراجعهء مكرر و مطالعهء مجدد ؛ نواقص آن مرتفع ، و فوائد آن مزيد ، و زوائد بداس تعمق و تحقيق زدوده . اكنون لب لباب اين گنج شايگان به صورتى بس زيبا و پسنديده تقديم تشنگان زلال دانش و كمال مىگردد . و بسى جاى مسرت و سپاسگزارى است كه توفيق الهى شامل حال مؤلف محترم شده قسمتى از اين كتاب نفيس را بعنوان جلد اول بطبع رسانيده و در دسترس أهل معرفت قرار مىدهند .\r\nاز درگاه احديت ( جلت آلائه ) خواستار است كه توفيق انتشار باقى أجزاء ( كه زياده بر ده جلد مىباشد ) نصيب شود ، تا اين هلال طالع در جهان دانش به صورت بدرى كامل ؛ روشنىبخش ديدهء مشتاقان اين‌گونه آثار جليله گردد ، بمنه و كرمه .\r\nسيد محمد رمضانى\r\n\r\n","description":"","footnote":"","page_name":" شناسنامه 4 ","page_number":4},
  {"content":"\r\n\r\nبسم اللّه الرّحمن الرحيم\r\n\r\nمقدمة الطبع\r\nالحمد للّه الاول بلا بداية ، و الآخر بلا نهاية ، و الصلاة و السلام على محمد و آله أولى النبوة و الولاية . و بعد ، كتاب « مكارم الآثار » تأليف اين عبد ضعيف محمد على معلم حبيب‌آبادى قريب بچهل سال قبل از اين شروع در تأليفش شده ، و پس از مدتى تا اندازه‌اى كه مقصود بود شرح احوال رجال علمى مائتين 13 و 14 هجرى قمرى در آن نگارش يافته ، و تأليف آن بخاتمت گرائيد . و چنان‌كه در ص 18 مقدمه ذكر كرده‌ايم ، در آخر هر ترجمه از هر سالى ، و هم بعد از ترجمهء آخر هر سالى قدرى اوراق بياض وا گذاشتيم ، و بطورىكه پيش‌بينى شده بود هماره اطلاعاتى تازه حاصل ، و بتدريج در بسيارى از آنها مطالبى تحرير يافته و بدان الحاق مىشد ، چنان‌كه بسيارى از تراجم متقدمه مستقله ، يا تكميلاتى براى تراجم معنونه ؛ سالها پس از تحرير تراجم متأخره يا انجام عناوين مترجمه ، در بياض‌هاى پيش‌بينى شده سمت تحرير يافته ، و هماره اين روش و دستور جامهء عمل به خود مىپوشيد ، و اغلب آن بياض‌ها بسواد رسيد ، و اوراق بسيارى از اين مسودات و مبيضات بر روى هم متراكم و مجتمع مىگرديد ، ليكن به‌هيچ‌وجه اسباب طبع و نشر بلكه تدوين و تجليد آن اوراق فراهم نمىشد .\r\nتا در اين ايام ؛ يكى از أحباء عظام و اسمياء كرام ، از سلسله سادات بزرگوار و علماء عظيم القدر جليل المقدار ؛ كه بنام نامى و اسم سامى خود آن جناب و آباء أنجاب و أجداد أطياب او در مجلدات آتيه اشارت ، بلكه شرح أحوال هريك از آنها باقتضاء مقام در محال خود نگارش خواهد يافت ؛ همت در طبع آن نموده ، و اينك جلد اول كتاب در اوراق حاضر ؛ تقديم ارباب بصيرت و بصائر خواهد گرديد . مأمول از پيشگاه مقدس حضرت حق جل‌جلاله تعالى اينكه غرض ما را از تأليف و طبع و نشر و غيره همه خالص و محض براى تحصيل رضاى خود فرموده ، و آنچه نه مرضى ذات مقدسش در دل باشد ( خون سازد و از ديده برون اندازد ) ، و الله ولى التوفيق .\r\nبتاريخ روز شنبه بيست و چهارم ماه ذى الحجة الحرام سنه 1377\r\nقمرى ، مطابق 18 تيرماه باستانى سال 1337 هجرى شمسى محمد على معلم حبيب‌آبادى\r\n\r\n","description":"","footnote":"","page_name":" مقدمه 1 ","page_number":5},
  {"content":"\r\n\r\n\r\n« مآخذ اين جلد »\r\nاسامى كتابهائى كه در مقدمه و متن اين جلد ؛ مورد استفاده واقع شده ، و موضوع و اسامى ؟ ؟ ؟ تاريخ طبع ( بتاريخ قمرى ) و محل طبع و تعيين مجلدات آنها\r\n؟ ؟ ؟ دره شعرا ) : آذر بمبئى ، 1277\r\n2 - آثار عجم ( احوال و رجال فارس ) :\r\nفرصت شيرازى ، بمبئى ، 1313\r\n3 - اجازهء كبيره ( اسناد حديث ) : سيد عبد اللّه جزائرى ، نسخه خطى\r\n4 - احسن التواريخ ( تاريخ سلاطين عثمانى ) : ترجمه ميرزا على خان اصفهانى طهران ، 1332\r\n5 - احوال آقا محمد على نجفى : ميرزا محمد حسين بن آقا محمد على ، نسخه خطى\r\n6 - أحوال سيد عبد الحى حسنى : سيد عبد العلى حسنى ، در مقدمهء ج 1 نزهة - الخواطر ، حيدرآباد ، 1366\r\n7 - احوال شيخ احمد احسائى : شيخ مرتضى مدرسى ، طهران ، 1334 ش\r\n8 - أخبار الاوائل و مونس أرباب - الفضائل ( أوليات ) : سيد جمال الدّين محمد طباطبائى يزدى ، بمبئى ، 1312\r\n9 - ارمغان ( مجله ) : وحيد دستگردى ، طهران ، 1298 ش تا عصر حاضر\r\n10 - الاسناد المصفى الى آل المصطفى المشيخه ( اسناد حديث ) : حاج شيخ آقا بزرگ طهرانى ، نجف ، 1356\r\n11 - الاعلام ( قاموس تراجم ) : خير الدّين زركلى ، 3 جلد ، قاهره ، 7 ر 1345\r\n12 - اعيان الشيعة ( تراجم ) : حاج سيد محسن أمين عاملى ، 43 جلد ، دمشق 1354 تا عصر حاضر\r\n13 - أقرب الموارد الى فصح العربية و الشوارد ( لغت عربى به عربى ) : معلم سعيد خورى ، 3 جلد ، بيروت ، 3 ر 1891 م\r\n14 - أمير كبير ( زندگانى ميرزا تقى خان ) :\r\nسيد حسين مكى ، طهران ، 1329\r\n15 - انجمن آراء ناصرى ( لغت فارسى ) :\r\nرضا قلى خان هدايت ، طهران ، 1288\r\n16 - الانوار النعمانية فى أحوال النشأة الانسانية ( أخبار و مواعظ ) : سيد نعمة اللّه جزائرى ، 2 جلد ، طهران ، 1319\r\nب 17 - بحار الانوار ( حديث ) : علامهء مجلسى ، 26 جلد ، طهران ، 1303 ببعد ،\r\n18 - البدر التمام فى احوال الوالد - القمقام ( تراجم ) : حاج ميرزا أبو الهدى كرباسى ، اصفهان ، 1317\r\n19 - البرهان الجلى على ايمان زيد بن على ( ع ) : آقا سيد محمد مهدى كاظمينى بغداد ؛ حدود 1370\r\n\r\n","description":"","footnote":"","page_name":" مقدمه 2 ","page_number":6},
  {"content":"\r\n\r\n20 - برهان قاطع ( لغت فارسى ) : ميرزا محمد حسين خلف ، نسخه خطى كتابخانه شهردارى اصفهان\r\n21 - بستان السياحه ( مسالك و ممالك ) :\r\nحاج ميرزا زين العابدين شروانى ، طهران ، 1310\r\n22 - بعض مثالب النواصب معروف بنقض ( رد عامه ) : شيخ عبد الجليل رازى ، طهران ، 1371\r\nت 23 - تاج العروس فى شرح القاموس ( لغت عربى به عربى ) : سيد محمد مرتضى زبيدى ، 10 جلد ، مصر ، 7 ر 1306\r\n24 - تاريخ اصفهان : حاج ميرزا حسن خان انصارى ، اصفهان ، 1333\r\n25 - تاريخ زنديه : ميرزا عليرضا بن عبد الكريم شيرازى ، نسخه خطى\r\n26 - تاريخ سرتيپ : ميرزا عبد الرزاق خان مهندس سرتيپ بغايرى ، نسخهء خطى مؤلف در طهران\r\n27 - تاريخ مساجد بغداد : سيد محمود آلوسى ، بغداد\r\n28 - تاريخ نائين : سيد عبد الحجة بلاغى 2 جلد ، طهران ، 1369\r\n29 - تحفة الاحباب و بغية الطلاب ( مزارات مصر ) : نور الدّين على سخاوى قاهره ، 1356\r\n30 - تحفة العالم فى شرح خطبة المعالم ( معالم الاصول ) : سيد جعفر آل بحر العلوم\r\nدو جلد ، نجف ، 5 ر 1354\r\n31 - تحفة العالم ( اوضاع هند و غيره ) :\r\nمير عبد اللطيف خان شوشترى ، حيدرآباد طبع دوم\r\n32 - تذكرة الانساب ( نسب‌نامهء فرزندان مجلسى ) : ميرزا حيدر على مجلسى ، اصفهان ، 9 ر 1328 ش\r\n33 - تذكرهء شوشتريه ( تاريخ شوشتر ) :\r\nسيد عبد اللّه شوشترى جزائرى ، نسخه خطى\r\n34 - تذكرة العارفين ( تراجم عرفاء سلسله طاوسيه ) : ميرزا هادى عرفانى فسائى ، شيراز\r\n35 - تذكرة القبور ( مزارات اصفهان ) :\r\nمرحوم آخوند ملا عبد الكريم گزى ، اصفهان ، 1324\r\n36 - تذكرة الملوك ( مناصب دولتى زمان صفويه ) : مؤلف نامعلوم ، طهران ، 1332 ش\r\n37 - تذكرهء نصرآبادى ( تذكرهء شعراء مائه 10 و 11 ) : ميرزا محمد طاهر نصرآبادى ، طهران ، 1317 ش\r\n38 - ترجمه تاريخ قم أبو على حسن بن محمد شيبانى : حسن بن على قمى ، طهران ، 1313 ش\r\n39 - ترجمه تاريخ مقدس واشنگتن اروينك امريكائى ( زندگانى پيغمبر اسلام ص ) : ابراهيم شيرازى ، طهران ، 1344\r\n40 - ترياق المحبين فى طبقات خرقة -\r\n\r\n","description":"","footnote":"","page_name":" مقدمه 3 ","page_number":7},
  {"content":"\r\n\r\nالمشايخ الرفاعيين : أبو الفرج واسطى ، مصر ، 1305\r\n41 - تطبيقيه ( تطبيق سالهاى هجرى قمرى و ميلادى ) : حاج نجم الدوله ، طهران ، 1320\r\nج 42 - جامع الانساب : آقاى سيد محمد على روضاتى ، جلد اول ( خاندانهاى سادات موسوى ) ، اصفهان و طهران ، 6 ر 1375\r\n43 - جنك بهترين أشعار ( از آثار كليه شعراى ايران ) : حسين پژمان بختيارى ، طهران ؛ 1352\r\n44 - جواهر الكلام فى سوانح الايام :\r\nسيد حسن اشرف الواعظين يزدى حائرى آل طه ، جلد اول ( وقايع دههء اول محرم ) ، طهران ، 1362\r\nح 45 - حبيب السير فى أخبار افراد البشر :\r\n( تاريخ ) ، خواندمير ، 3 جلد ، بمبئى ؛ 1272\r\nخ 46 - خلاصهء بعضى از تقاويم : جمع‌آورى مؤلف\r\n47 - خيرات حسان در مشاهير زنان :\r\nاعتماد السلطنه ، 3 جلد ، طهران ، 7 ر 1304\r\nد 48 - دار السلام فيما يتعلق بالرؤيا و المنام : حاجى نورى ، 2 جلد ، طهران ، 1306\r\n49 - دانشمندان آذربايجان ( تراجم ) :\r\nميرزا محمد على خان تربيت ، طهران ، 1314 ش\r\n50 - ديوان مشتاق اصفهانى - مير سيد على : حسين مكى ، طهران ، 1320 ش\r\nذ 51 - الذريعة الى تصانيف الشيعة ( معرفى كتب ) : حاج شيخ آقا بزرگ طهرانى ، 10 جلد ، نجف و طهران ، 1355 تا زمان حاضر\r\nر 52 - رجال آذربايجان ( تراجم ) : ميرزا مهدى مجتهدى ، طهران ، 1327 ش\r\n53 - رجال نجاشى ( تراجم ) : شيخ ابو العباس احمد نجاشى ، بمبئى ، 1317\r\n54 - روضات الجنات فى احوال العلماء و السادات ( تراحم ) : آقا ميرزا محمد باقر چهارسوئى ، طهران ، 1307\r\n55 - روضة الصفا ( تاريخ ) : ميرخواند ، 7 جزء ، و رضا قلى خان هدايت ، 3 جزء ، طهران ، 1270\r\n56 - رياض السياحة ( مسالك و ممالك ) :\r\nحاجى شروانى ، اصفهان ، 1339\r\n57 - ريحانة الادب فى تراجم المعروفين بالكنية و اللقب : ميرزا محمد على مدرس قاموسى ، 6 جلد ، طهران ، 1364 - 1373\r\n\r\n","description":"","footnote":"","page_name":" مقدمه 4 ","page_number":8},
  {"content":"\r\n\r\nس 58 - سبائك الذهب فى معرفة أنساب قبائل العرب : شيخ محمد امين سويدى نجف ، 1354\r\nش 59 - شجره‌نامه سادات خاتون‌آبادى :\r\nحاج ميرزا حسين نايب الصدر ، نسخه خطى\r\n60 - شجره‌نامه سادات وهابى تبريز :\r\nآقا سيد محمد حسين طباطبائى ، نسخه خطى\r\n61 - شمس التواريخ ( تراجم ) : شيخ اسد اللّه ايزدگشسب ، اصفهان ، 1331\r\n62 - شيعه يا پديدآورندگان فنون اسلام ترجمهء الشيعة و فنون الاسلام آقا سيد حسن صدر : سيد على اكبر برقعى ، طهران 1360\r\nط 63 - طبقات الاجازات بالروايات ( اجازهء روايت ) : آقا سيد حسن صدر ، نسخه خطى\r\n64 - طرائق الحقائق ( تراجم و تصوف ) : 3 ج حاج نايب الصدر شيرازى ، طهران ، 1319\r\nع 65 - عمدة الطالب فى أنساب آل أبى طالب : سيد احمد داودى ابن عنبه ، نجف ، 1358\r\nف 66 - فارسنامه ناصرى ( تاريخ و جغرافياى فارس ) : حاج ميرزا حسن خان فسائى ، 2 جلد ، تهران ، 1313\r\n67 - فتنه ، باب قطعه‌ئى از كتاب المتنبئين اعتضاد السلطنه : آقاى عبد الحسين نوائى طهران ، 1333 ش\r\n68 - فرهنگ خاورشناسان ( تراجم ) :\r\nابو القاسم سحاب ، تهران ، 1317 ش\r\n69 - الفوائد الرجالية : سيد بحر العلوم نسخه خطى\r\n70 - فوائد الرضويه در احوال علماء اماميه : حاج شيخ عباس قمى ، 2 جلد ، طهران ، 1367\r\n71 - فهرس الفهارس و الاثبات و معجم المعاجم و المشيخات و المسلسلات ( تراجم ) سيد محمد عبد الحى كتانى ، 2 جلد ؛ فاس 8 ر 1346\r\n72 - فهرست كتابخانه مباركه رضويه :\r\nشاهزاده أوكتائى ، 5 جلد ، مشهد 1305 تا 1329 ش\r\n73 - الفيض القدسى فى ترجمة العلامة المجلسى : حاجى نورى ، تهران ، 1303\r\nق 74 - قصص العلماء ( تراجم ) : ميرزا محمد تنكابنى ، تهران ، 1313\r\nك 75 - الكرام البررة ( تراجم علماء مائه 13 ) : حاج شيخ آقا بزرگ تهرانى ؛ 1 ج ، نجف ، 1373\r\n\r\n","description":"","footnote":"","page_name":" مقدمه 5 ","page_number":9},
  {"content":"\r\n\r\n76 - كشف الظنون عن أسامى الكتب و الفنون : كاتب چلبى ، 2 جلد ، تركيه ، 2 ر 1360\r\n77 - كنز العلوم و اللغة ( دائرةالمعارف ) محمد فريد وجدى ، قاهره ، 1334\r\nگ 78 - گاهنامه ( سالنامه ) : سيد جلال - الدّين طهرانى ، طهران ، 1310 ش\r\n79 - گلشن وصال ( تراجم ) : ميرزا على روحانى ، طهران ، 1319 ش\r\nل 80 - لباب الالقاب ( تراجم ) : حاجى ميرزا حبيب اللّه كاشانى ، نسخه خطى\r\n81 - لغت‌نامه ( دائرةالمعارف ) : ميرزا على اكبر خان دهخدا ، اجزاء عديده ، طهران ، 1325 ش تا حال\r\nم 82 - المآثر و الآثار ( تاريخ و تراجم ) :\r\nاعتماد السلطنه ، طهران ، 1307\r\n83 - مجالس المؤمنين ( تراجم ) : قاضى نور اللّه شوشترى ، 2 جلد طهران ، 6 ر 1375\r\n84 - مجمع التواريخ : سيد محمد خليل مرعشى ، طهران ، 1328 ش\r\n85 - مجمع الفصحاء ( تذكرهء شعرا ) :\r\nرضا قلى خان هدايت ، 2 جلد ، طهران 1295\r\n86 - مراصد الاطلاع على أسماء الامكنة - و البقاع ( مسالك و ممالك ) صفى - الدّين عبد المؤمن ، طهران ، 1315\r\n87 - مرآة الاحوال ( تاريخ و تراجم ) :\r\nآقا احمد بهبهانى ، نسخه خطى\r\n88 - مرآة البلدان ( مسالك و ممالك ) :\r\nاعتماد السلطنه ، 4 جلد ، طهران ، 7 / 1294\r\n89 - المرشد ( مجلهء علمى اسلامى ) :\r\nسيد صالح شهرستانى ، بغداد ، 1344 ببعد\r\n90 - مستدرك الوسائل و مستنبط المسائل ج 3 ( خاتمه - تراحم ) : حاجى نورى ؛ طهران ، 1318\r\n91 - المسك الاذفر ، تراجم علماء بغداد فى - القرن 12 و 13 : سيد محمود آلوسى ، بغداد\r\n92 - مطلع الشمس ( تاريخ ) : اعتماد - السلطنه ، 3 جلد ، طهران ، 3 ر 1300\r\n93 - معاريف ( تراجم ) : ميرزا عبد الحسين خان ملك المورخين ، نسخه مؤلف در طهران\r\n94 - معجم أدباء الاطباء ( تراجم ) :\r\nشيخ محمد خليلى ، 2 جلد ، نجف ، 6 ر 1365\r\n95 - معجم البلدان ( مسالك و ممالك ) :\r\nياقوت حموى ، 10 جلد ، قاهره ، 4 ر 1323\r\n96 - معجم المطبوعات ( فهرس كتب و تراجم ) : يوسف اليان سركيس ، قاهره ، 1346\r\n97 - مغتنم الدرر ( فوائد متفرقه ) :\r\nشيخ عبد الحسين محلاتى ، 3 جلد ، نسخه خطى\r\n\r\n","description":"","footnote":"","page_name":" مقدمه 6 ","page_number":10},
  {"content":"\r\n\r\n98 - مقدمه ديوان نشاطى : طهران ،\r\n99 - ملحقات تذكرة القبور - رجال اصفهان : آقاى سيد مصلح الدّين مهدوى و غيره ، طهران ، 1369\r\n100 - منتخب التواريخ : حاج ملا هاشم خراسانى ، طهران ، 1350\r\n101 - منتظم ناصرى ( تاريخ ) :\r\nاعتماد السلطنه ، 3 جلد ، طهران ، 1298 تا 1300\r\nن 102 - نابغهء علم و عرفان ( تراجم ) :\r\nسلطان حسين تابنده ، طهران ، 1333 ش\r\n103 - ناسخ التواريخ : سپهر ، دوره ، تهران و غيره\r\n104 - نامه دانشوران : شيخ محمد مهدى شمس العلماء و غيره ، دوره ، تهران\r\n105 - نجوم السماء فى تراجم العلماء :\r\nميرزا محمد على كشميرى ، لكهنو ، 1303\r\n106 - نسب‌نامه ألفت : حاج شيخ محمد باقر الفت ، نسخه مؤلف در اصفهان\r\n108 - نقباء البشر فى أعيان القرن 14 :\r\nحاج شيخ آقا بزرگ طهرانى ، نجف ، 5 ر 1373\r\nه 108 - هداية الانام الى وقايع الايام :\r\nحاج شيخ عباس قمى با حاشيه آقا نجفى تبريزى ، تهران ، 1356\r\n109 - هدية لآل العبا در أنساب آل طباطبا : سيد حسنعلى نقيب‌زاده مشايخ ، تهران ، 1370\r\n110 - الهلال ( مجله ) : جرجى زيدان ، قاهره ، 1892 ببعد\r\nبسيارى از مآخذ مرقومه ، در اين سنوات اخيره تجديد طبع شده و فضلا بر آنها تعليقاتى نوشته‌اند كه ان‌شاءالله تعالى براى مجلدات ديگر از آنها استفاده نموده و خصوصيات هريك را نيز در آغاز يا انجام هر جلد اشاره خواهيم كرد .\r\nغير از اين مداركى كه ذكر شد ، بسيارى از كتب لغت و دائرةالمعارف‌ها و جرائد نيز در نظر بوده و گاهگاه مورد استفاده واقع شده ؛ مانند : « قاموس فيروزآبادى » و « فرهنگ آنندراج » و « كنز اللغة » و « دائرةالمعارف بستانى » و « دائرةالمعارف وجدى » و أمثال ذلك .\r\nو نيز تاريخ وفات بعضى از رجال را از روى ألواح قبور آنها كه دسترسى داشته‌ايم تعيين كرده‌ايم ، و در موقع خود در ذيل تراجم مربوطه خاطرنشان مىنمائيم .\r\nاين مطلب را هم ناگفته نگذاريم كه پس از نگارش مقدمه و در حين طبع كتاب ، نسخه‌اى از جلد اول كتاب « تاريخ اجتماعى و سياسى قاجاريه » تأليف آقاى سعيد نفيسى كه اخيرا بطبع رسيده ملاحظه شد و مطالب مفيدى دربارهء نژاد قاجاريه و احوال آنها به نظر رسيد كه بايد در مقدمه نقل كرده باشيم ، و ان‌شاءالله در جلدهاى آينده تدارك خواهيم نمود .\r\n\r\n","description":"","footnote":"","page_name":" مقدمه 7 ","page_number":11},
  {"content":"\r\n . \r\n","description":"","footnote":"","page_name":" مقدمه 8 ","page_number":12},
  {"content":"\r\n\r\n\r\n[ خطبه و ديباچه 
  ]\r\nبسم اللّه الرّحمن الرّحيم الحمد للّه الّذى علّمنا مكارم المآثر و الآثار ، و أوضح لنا طرائق الحقائق بتذكرة قصص العلماء الابرار ، و جعل وسائل مستدرك ما تركه السالفون روضات جنات تجرى من تحتها الانهار ، و زيّن مجمع الفصحاء بلؤلؤتى بحرى الحكم و الاشعار ، و أروى بستان أمل الآملين برشحات سماء الانوار ، « * »\r\n\r\n\r\n","description":"","footnote":"\r\n( * ) بسيارى از كلمات فوق ؛ أسامى كتبى است در أحوال علما و رجال كه اينجا بعنوان براعت استهلال نام آنها برده شده ، و اينك اشارهء بدانها مىشود :\r\n1 - « مكارم الآثار » كتاب حاضر . 2 - « المآثر و الآثار » تأليف مرحوم اعتماد السلطنه .\r\n3 - « طرائق الحقائق » تأليف مرحوم حاج نايب الصدر شيرازى . 4 - « تذكره » نام كتب چندى است از اشخاص عديده در أحوال علما و غيره . 5 - « قصص العلماء » تأليف مرحوم ميرزا محمد تنكابنى 6 - « وسائل الشيعة » تأليف مرحوم شيخ حر عاملى ، كه در خاتمهء آن أحوال جماعتى از رجال را نوشته . 7 - « مستدرك الوسائل » تأليف مرحوم حاجى نورى ، كه در خاتمهء آن ؛ مانند « وسائل » مرقوم شرح احوال جماعتى از علما و رجال بتفصيل نوشته شده . 8 - « روضات الجنات » در احوال علما و سادات ، تأليف مرحوم آقا ميرزا محمد باقر چهارسوئى . 9 - « مجمع الفصحا » در احوال شعراء فارسى زبان ، تأليف مرحوم رضا قلى خان هدايت . 10 - « لؤلؤى البحرين » در أحوال جماعتى از علماء ، تأليف مرحوم شيخ يوسف بحرينى . 11 - « بستان السياحه » تأليف حاجى شروانى ( مذكور در ص 15 ) . 12 - « أمل - الامل » در احوال علما تأليف شيخ حر مذكور . 13 - « رشحات سمائى » در أحوال شيخ سائى ، تأليف مؤلف كتاب حاضر .\r\n","page_name":" مقدمه 9 ","page_number":13},
  {"content":"\r\n\r\nو الصلاة و السلام على مطلع شمس الاحاديث و الاخبار ، و صاحب الفيض - القدسى فى القرون و الادوار محمد الماحى آثار العجم بجنوده الاخيار ، و محيى مآثر الانبياء بالارشاد و التذكار . و على آله و أصحابه الذين مرآت أحوالهم دستور عمل الاعاظم الاحبار ، و تذكرة قبورهم شمس تواريخ أساطين الاعصار . سيما ابن عمه على جامع المعاجم و الاسفار ؛ و والد الائمة الهادين الاطهار ؛ مادام رياض العلماء مخضرة بلطائف الازهار ، و حياض الفضلاء مترعة بقطرات الامطار « * » .\r\nاما بعد چنين گويد ابن كمينه چاكر آستان علماء ربانى محمد على بن زين العابدين معلم حبيب‌آبادى برخوارى اصفهانى بلغه اللّه تعالى غاية غايات الآمال و الامانى كه چون گفتن و شنيدن و خواندن و نوشتن ، أحوال علماء أعلام ، و حكماء اسلام ، و عرفاء شامخين ، و شعراء باذخين ، و مشاهير منجمين ، و معاريف متطببين ، و أساتيد خطاطين ، و أساطين مرتاضين موجب فوز عظيم ، و فيض عميم ، از لذائذ روحانى ، و فوائد عرفانى ، و حقائق بهجت‌آميز ، و دقائق مسرت‌انگيز ، و جذب قلوب ، و ميل نفوس ، و اقتداء بآثار مرضيه آنان ، و اقتفاء بأطوار محمودهء ايشان ، و اطلاع بر تأليفات شريفه ، و وقوف بر تصنيفات لطيفه ، و دانستن\r\n\r\n\r\n","description":"","footnote":"\r\n( * ) 14 - « مطلع الشمس » در جغرافياى مشهد مقدس و بلاد و أمكنه واقع ما بين آن و طهران ، تأليف مرحوم اعتماد السلطنه . 15 - « الفيض القدسى » در أحوال علامهء مجلسى و بسيارى از علماء ديگر ، تأليف مرحوم حاجى نورى مرقوم . 16 - « آثار عجم » در جغرافياى فارس و بعضى از مواضع ديگر و احوال بسيارى از علماء و شعراء و غيره ، تأليف مرحوم فرصت شيرازى . 17 - « ارشاد » در معرفت حجج خدا بر عباد ، تأليف مرحوم شيخ مفيد .\r\n18 - « مرآة الاحوال » تأليف مرحوم آقا احمد بهبهانى ، در كيفيت أوضاع هند و احوال بسيارى از علماء . 19 - « تذكرة القبور » تاليف مرحوم آقاى گزى ، در علماء مدفونين در اصفهان . 20 - « شمس التواريخ » تاليف شيخ اسد اللّه ايزدگشسب ، در مختصرى از احوال چندين نفر از علماء و حكماء و عرفاء و شعراء . 21 - « رياض العلماء و حياض الفضلاء » در احوال علماء شيعه و سنى ، تأليف مرحوم ميرزا عبد اللّه افندى اصفهانى .\r\n","page_name":" مقدمه 10 ","page_number":14},
  {"content":"\r\n\r\nقدر هر رساله و كتاب ، و سلوك راه صدق و صواب ، و ترغيب بتعلم معارف و علوم ، و تحريض بتفنن آداب و رسوم ، و شناختن پايهء اولياء خدا ، و دانستن درجهء رجال هدى ، و احياء طريقهء ارباب فضل و كمال ، و إعلاء الويهء اصحاب و جد و حال ، و تجديد مراسم أعاظم گذشتگان ، و ترويج مناقب اكامل رفتگان ، و شناختن مقابر صلحاء أبرار ، و فهميدن مزارات بدلاء أخيار است ؛ و هريك از اين‌ها از أمهات وسائل قرب حضرت إلهى ، و بزرگترين سبب وصول بمحامد نامتناهى است ، چنان‌كه در آيات كلام اللّه مجيد ، و أحاديث رسول حميد ، و و اخبار ائمه اطهار ، و آثار علماء ابرار ، و كلمات بزرگان دين مبين ، و أقوالى اعاظم علماء عاملين ، همواره مدح اين شيوهء فرخنده و هميشه نعت اين شيمهء خجسته ، ملفق و منظوم و مؤلف و مرقوم گرديده ؛ لهذا در هر عصرى از أعصار ، و دورى از ادوار ، علماء شيعى و سنى ، و اسلامى و خارجى ، حافظ اخبار و سير علماء عاملين ، و جامع آثار و خبر فضلاء كاملين بوده ، و كتب عربى و فارسى ، و تركى و يوروپى بسيار در اين فن شريف و علم لطيف بحيطهء تأليف و حيز تصنيف درآورده‌اند ؛ و هرچه بيشتر تتبع كرده‌اند ؛ پيشتر رفته‌اند ، و هرچه در عقب‌تر نوشته‌اند ؛ بهتر سرشته‌اند ، چه بحسب اقتضاء طبيعت روزگار ؛ هر صنعتى را روى در ترقى ، و هر كارى را راه در تكميل است .\r\nو اين بندهء نگارنده را برحسب توفيقات غيبى ، و تأييدات لاريبى ، اغلب اوقات عمر عزيز ، مصروف اين عادت حسنه ، و مشعوف بدين خصلت مستحسنه شده ، و با تشتت بال ، و توزع احوال ، از فضل حضرت ذوالجلال و الافضال ، و لطف خالق لم‌يزل و لا يزال ؛ كتب چندى از اين مقوله فراهم ، و معاجم بسيارى از اين مقاله ميسر گرديده ، و بسيارى از وقتها را حتى الامكان و الفراغة ، روزها را به خواندن و نوشتن آنها شب ؛ و شبها را بتذكر و تذكار آن روز مىنمايم ، و چون در هر ماه و سال ، بمقتضاى فيض دائم ايزد ذوالجلال ، وجود مباركى از بزرگان أرباب علم و عمل تازه ، و حافظ متتبع را اطلاعاتى بىاندازه دست مىدهد ، كه سابق بر آن از آن خبرى ، و پيشتر از آن آن را اثرى نبوده ، ازاين‌رو مدتى بود مديد ، و عهدى مىشد بعيد كه اين فقير را در خاطر مىخليد ، كه كتابى تأليف نمايم در احوال كسانى كه قريب به اين أعصار بوده ، و مؤلفين اين فن ؛ هريك از آنان را در مواضع متفرقه ذكر نموده ، يا در جايى مختصر ؛ و در ديگرى مفصل‌تر ديده شده ، يا از\r\n\r\n","description":"","footnote":"","page_name":" مقدمه 11 ","page_number":15},
  {"content":"\r\n\r\nاعاظم و مشايخى هستند كه جز در نزد خودشان احوالشان ديده نشده ؛ يا اصلا در جايى نوشته نشده ، و به جهت نداشتن اسباب و كتب لازمه ، و اشتغال ببعضى از مطالب مهمه ، هرروزى را به روزى ديگر ، و هر سالى را بسالى عقب‌تر محول مىكردم ، تا در اين دم نظر عبرتى نموده ، ديدم عمر را بقائى و فرصت را وفائى چندان نيست ، شايد توقف به جهت حصول اسبابى كه درخور ، و اهمال به قصد آنچه منظور نظر است بوداع سراى عاريت موصول ، و اين امر شگفت بتعويق و عطلت موكول گردد ، در صورتى كه بزرگان دين مبين ، و حكماء و عرفاء راشدين ؛ هماره سفارش بغنيمت دانستن وقت ، و نگه‌داشتن فرصت نموده‌اند .\r\nمرحوم مولوى معنوى در دفتر اول مثنوى فرمايد :\r\n صوفى ابن الوقت باشد اى رفيق * نيست فردا گفتن از شرط طريق \r\nو شيخ بزرگوار سعدى در بوستان فرمايد :\r\n نگهدار فرصت كه عالم دمى است * دمى پيش دانا به از عالمى است \r\nو مرحوم صفيعلى شاه در ديوان اشعار خود فرموده :\r\n دم غنيمت دان كه عالم يك‌دم است * هركه با دم همدم است او آدم است \r\nبدين‌منظور ، در اين وقت از أرواح طيبه ائمهء دين مبين ، و نفوس مقدسهء بزرگان علماء عاملين ، و عرفاء كاملين ، و اولياء عظام ، و اصفياء كرام همت خواسته و حتى الامكان بر صرف وقت و عمر در اين كار افزوده ، و از ديگر امور كاسته و شالودهء اين بناء عالى را ريخته ، و رشته اهمال و تعويق را گسيخته ، و اينك كه صبح روز چهارشنبه چهارم ماه صفر المظفر سنه 1338 هجرى قمرى است شروع در تأليف اين كتاب نموده ، و آن را به مكارم الآثار در احوال بزرگان أبرار ناميدم ، تا بعد از اين چه و سرانجام آن كى شود .\r\nحافظ :\r\n فيض روح القدس ار باز مدد فرمايد * ديگران هم بكنند آنچه مسيحا مىكرد \r\nخواجه عبد الله انصارى :\r\n يا رب بقناعتم توانگر گردان * وز نور يقين دلم منور گردان \r\n\r\n","description":"","footnote":"","page_name":" مقدمه 12 ","page_number":16},
  {"content":"\r\n\r\n أسباب من شيفتهء سرگردان * بىمنت مخلوق ميسر گردان \r\nاينك مقدمه‌ئى در تذكر ببعضى از مطالب لازمه نوشته و بعدا شروع بأصل منظور خواهيم نمود ، و اين مقدمه مشتمل بر چندين فصل خواهد بود .\r\n\r\nفصل اول كسانى كه ما احوالشان را در عنوانى مستقل خواهيم نوشت ؛\r\nچنان‌كه تذكر داديم آنهائى مىباشند كه احوالشان كمتر در جايى نوشته شده ، يا اصلا نوشته نشده و آنها از رجال و معاريف و أعيان علمى اين دو مائهء اخيرهء 13 و 14 هجرى قمرىاند ، و چون بناء بمرقومات « ناسخ التواريخ - جلد قاجاريه » و « منتظم ناصرى - جلد سيم » ظهور دولت قاجاريه در سال 1193 يعنى قريب بانقضاء مائهء دوازدهم و ورود در مائهء سيزدهم بوده ، ما اين هفت سال را به عقب رفته و آغاز تاليف اين كتاب را بعنوان سنوات تاريخ هجرى قمرى در شرح احوال كسانى مىگذاريم كه چيزى از تاريخ مرقوم را ( و اگرچه يك روز هم باشد ) درك كرده باشند . و بناء براين براى توضيح و تتميم تاريخ در اينجا مختصرى در شرح ظهور و بروز اين دولت ؛ بدون إعمال هيچ غرض و منظور سياسى و شخصى با هيچ ذى نفسى بيان مىكنيم ؛ و سپس باصل مقصود مىپردازيم ، و چنين گوئيم :\r\nسلسله قاجاريه بطورىكه در جلد قاجاريهء « ناسخ » و جلد سيم « منتظم ناصرى » و بعضى از تواريخ ديگر اين خانواده به نظر رسيده ، از نسل قاجار نويان بن سرتاق نويان بن سابا نويان بن جلاير بن نيرون‌اند ، و نژاد قاجار نويان مرقوم بآغوز خان بن قراخان بن مغول خان بن النجه خان بن كيوك خان بن ديب باقوى خان بن ابو لجه خان بن ترك ابن يافث بن نوح عليه السلام مىرسد ، و اين قاجار خان از اعاظم امراى غازان خان بن ارغون خان مغول است ، و همانا اصل يورت و جايگاه خانوادهء ايشان در تركستان بوده ، و در سنه 653 كه هلاكو خان مغول از جانب برادر خود منكوقاآن بروم رفت ، از هر ده خانوار مغول دو خانوار با او برفتند ، و مأمور محافظت حدود و ثغور ممالك روم و شام گشتند ، و از آن جمله اين سلسلهء پدران قاجار بودند ، و ايشان در آن حدود منزل كرده و هماره آنجاها بسر مىبردند ، تا در سنه 803 كه امير تيمور گوركانى به سفر مصر و شام رفت ، حكم كرد تا طوائف\r\n\r\n","description":"","footnote":"","page_name":" مقدمه 13 ","page_number":17},
  {"content":"\r\n\r\nمغول از آن حدود كوچ كرده بايران آيند ؛ و از آنجا بتركستان كه وطن اصلى ايشان است شتابند ، و آنها حسب الامر رفتار نموده حركت كردند ، و چون بايران رسيدند أكثرى از ايشان رحل اقامت انداخته در آن مملكت سكونت اختيار و بتركستان نرفتند ، و از جمله آنها اولاد و أحفاد قاجار مرقوم بودند كه در حدود گنجه و ايروان توقف كردند ، و جماعتى را كه در سمت بالاى رودخانه ، يورت اقامت نمودند يوخارىباش گفتند ، يعنى بالاى سر و يوقارى كه يوخارى شده بتركى بالا را گويند ، و باش سر را ، و طايفه‌ئى را كه در سمت پايان رودخانه فرود آمدند اشاق‌باش گفتند ، يعنى پائين‌سر ؛ و اين اول امتيازى است كه در ايشان بهم رسيد ، پس هريك از اين دو طايفه به چندين تيره جدا شدند ، و هركدام بمناسبتى نامى بر خود نهادند ، بعضى بملاحظه مسكن ، و پاره‌ئى بنام پدر و سردار ، و ديگرى بمواشى خود از گوسفند كه بتركى قوى و قوين گويند و شتر كه دوه است و غيره ، و كلمه لورا كه بمعنى صاحب است بر آن افزودند ، من‌جمله يك فرقه از اشاق‌باش را قويونلو گفتند و هكذا .\r\nو چون مرحوم شاه اسماعيل صفوى را داعيهء خروج و بمعارج سلطنتى عروج رسيد ، و باستعانت طوائف متفرقه لواى پادشاهى برافراشت ، سلسله قاجاريه يكى از آن طوائف ايشان را قزلباش مىگفتند بودند ، و در هر مورد بخانوادهء صفويه كمك‌ها مىنمودند ، و پس از استقرار سلطنت در آن خاندان از امراء بزرگ و مصدر كارهاى سترك واقع شدند چنان‌كه در تواريخ آن دولت گاهى بنام آنها برخورد مىشود .\r\nو من جمله ؛ يكى از ايشان شاه قلى خان بن طهماسب خان قويونلو است كه در سنه 969 از طرف شاه‌طهماسب به سمت قونسولگرى به سمت روم رفت ، و بالاخره ايشان را عدت و عدتى بهم رسيد ، تا شاه‌عباس بناء بر مصلحت مملكتى چنان صلاح ديد كه آنها را متفرق كند بنابراين آنان را چند شعبه نموده و هريك را به سرحدى از سرحدات مملكت مأمور فرمود كه علاوه بر تفرق خود آنها ؛ آن سرحد نيز بوجود ايشان از تاخت‌وتاز بيگانه محفوظ ماند ، و از آن جمله شعبه‌اى از ايشان را در استرآباد برابر طايفهء تركمان واداشت و آنها همواره با تركمانان بمدافعه و مقابله مشغول بودند ، و دفع شر ايشان را از متوطنين ايران مىنمودند ، تا بتدريج اكثر سلسلهء قاجاريه شد و حال از گنجه و ايروان نموده و باسترآباد آمدند ، و آنجا مانند ساير ايلات بييلاق و قشلاق بسر مىبردند .\r\n\r\n","description":"","footnote":"","page_name":" مقدمه 14 ","page_number":18},
  {"content":"\r\n\r\nو از آن جمله در زمان شاه سليمان صفوى ؛ شاه قلى خان بن محمد ولى خان بن مهدى خان بن شاه قلى خان مرقوم باسترآباد آمد و دختر يكى از اعيان آن ولايت را بزوجيت گرفت ، و در سنه هزار و صد و چهار ، مطابق ( 1071 يا 1072 ) شمسى نواب فتحعلى خان از او متولد شد و پس از بلوغ به حد رشد و تميز ؛ رئيس سلسله و بزرگ قوم و اميرى با تدبير گرديد ، و در موقعى كه فرقهء أفغان بايران آمدند ، وى هزار نفر سوار جرار از خود باصفهان آورده بحضور شاه سلطان حسين رسانيد و آماده جنگ گرديد ، و پس از آن عذر او را از درگاه شاهى خواسته و شمشير جهان‌گشا را بوى دادند و روانهء باسترآبادش نمودند ، و او در ابراهيم‌آباد ورامين جنگى با افاغنه نموده و باسترآباد رفت ، و پس از استيلاء افغان بايران در سنه 1137 در اشرف مازندران به خدمت شاه‌طهماسب ثانى رسيد ، ليكن از وى التفاتى نديد و باز به طرف استرآباد گرائيد ، و در سنه 1138 دوباره لشگرى برداشته و در نزد شاه‌طهماسب آمد و با او بخراسان روانه شد و در دامغان از طرف وى به نايب‌السلطنه ملقب و با يكديگر به طرف مشهد مقدس رفتند .\r\nدر اين وقت نادر شاه كه او را در آن زمان ندر قلى بيك مىگفتند به خدمت شاه مرقوم آمد و بسعايت او فتحعلى خان مرقوم در عصر چهاردهم ماه صفر الخير سنه 1139 مطابق ( . . . ) ميزان ماه برجى سنه 1105 شمسى بقتل رسيد ، و در حرم خواجه ربيع يك‌فرسنگى مشهد مقدس مدفون شد كه هم تاكنون آنجا قبرش معلوم و معين است ، و اينكه ما تولد او را در سال 1104 نوشتيم در بسيارى از تواريخ خانوادهء قاجاريه حتى « منتظم ناصرى » در وقايع سنين نوشته ، ليكن در سال نامه‌هاى همين « منتظم » و همچنين سالنامه‌هاى ساير كتب مرحوم اعتماد السلطنه مؤلف « منتظم » تولد او را در سنه 1097 ذكر كرده‌اند .\r\nبه‌هرحال ، پس از قتل فتحعلى خان ؛ فرزندش محمد حسن خان كه در سنهء هزار و صد و بيست و هفت ، مطابق ( 1093 يا 1094 ) شمسى متولد شده بود ؛ گاهى در استرآباد و زمانى ميان تركمانان بسر مىبرد . تا اينكه روزى با محمد زمان بيك بن محمد حسين خان قراموسانلو كه از طرف نادر شاه حاكم استرآباد بود نزاعى نمود ، و نادر جمعى را مأمور استرآباد و گرفتن وى كرد ، و آن جماعت بدان ولايت آمده و بسيارى از قاجاريه و غيره را بقتل رسانيده ، ليكن محمد حسن خان به طرف دشت تركمان رفت ، و بعد از قتل نادر باز\r\n\r\n","description":"","footnote":"","page_name":" مقدمه 15 ","page_number":19},
  {"content":"\r\n\r\nباسترآباد آمد ، و آن ولايت را با مازندران و گيلان بحيطه تصرف آورد ، و قريب بيست هزار نفر لشكر منظم فراهم نموده و در استرآباد پا بر مقر حكمرانى نهاد ، تا در سنه 1165 كريم خان زند قصد تسخير استرآباد را نمود . ليكن منهزما برگشت ، و محمد - حسن خان در سنه 1168 در قريهء گلون‌آباد بلوك جى اصفهان با او مصاف داده و اصفهان را گرفت ، و در سنه 1169 اميرگونه خان قاجار را والى آن شهر نمود ، و در سنه 1170 بآهنگ جنگ آزادخان افغان به آذربايجان رفته و بيست هزار لشكر او را شكست داد و هزار خانوار از افاغنه و اوزبيك را كوچانيده و از راه گيلان بمازندران فرستاد ، و در سنه 1171 با لشگرى وافر بفارس كه مقر سلطنت كريم خان بود شتافته و او را در شيراز محصور نمود ، و بعد از آن شكست خورده و باسترآباد برگشت ، و كريم خان در سنه 1172 از عقب او لشكر كشيده و خود بطهران نشست و عساكر فارسى را باسترآباد روانه كرد ، و در ميانه أشرف و استرآباد تلاقى فريقين شده و جنگى سخت فيما بين روى داد و محمد - حسن خان شكست خورده و در پانزدهم ماه جمادى الآخرهء اين سال ، مطابق ( . . . ) حوت ماه برجى سنه 1137 شمسى در جرگلباد بدست سبز على بيك ملازم خود بقتل رسيد ، و اينك قبر او در نجف است .\r\nآن‌گاه كريم خان بشيراز رفت و مهم‌ترين فرزندان محمد حسن خان كه عبارت از آقا محمد خان و حسينقلى خان باشند با خود بعنوان گروگان بشيراز برد ، ليكن با آنها در نهايت احترام سلوك مىنمود ، و حسينقلى خان مرقوم در سنه هزار و صد و شصت و چهار مطابق ( 1129 يا 1130 ) شمسى متولد شده ، و در سنه 1184 از طرف كريم خان مرقوم حاكم دامغان گرديد ، و در سنه 1185 بوى ياغىشده و محمد خان داد و حاكم استرآباد را كشته و آشوبى بزرگ بر پا كرد ، تا آخر كريم خان لشكر بدفع او فرستاده و در شب چهارشنبه دوازدهم ماه صفر الخير سنه هزار و صد و هشتاد و نه ، مطابق ( . . . ) حوت ماه برجى سنه 1153 شمسى بقتل رسيد ، و قبر او نيز در نجف است .\r\nو آقا محمد خان ، همچنان در نزد كريم خان محبوس بود تا وى شرحى كه در 1217 بيايد وفات نمود . آنگاه از شيراز بطهران آمد و بداعيه سلطنت در آن شهر استقرار يافت ، و اين وقت اول سلطنت اين طايفه است ، گرچه آقا محمد خان تا سال 1110\r\n\r\n","description":"","footnote":"","page_name":" مقدمه 16 ","page_number":20},
  {"content":"\r\n\r\nتاج‌گذارى رسمى به عمل نياورد و بقاياى زنديه ؛ و بخصوص لطف‌على خان فرزند جعفر خان زند هماره با او در زدوخورد بودند ، بلكه اولاد نادر شاه نيز بر خراسان و اطراف آن تسلط داشتند ، ليكن چون مورخين اين سلسله ؛ آغاز سلطنت آنها را از سال 1193 گرفته‌اند ما نيز متابعت نموده و چنان كه گفتيم مبناى سنوات تولد و وفات بزرگانى را كه احوالشان را مىنويسيم بر آن نهاديم ، يعنى كسانى را كه از آن سال ( 1193 ) بعقب‌تر وفات كرده يا متولد شده‌اند در اين كتاب عنوان مىنمائيم ، و البتّه در ضمن بسيارى از عناوين اجمالى از أحوال با ذكر تولد و وفات ديگرانى را كه پيش از آن بوده‌اند بمناسبت ذكر مىنمائيم .\r\n\r\nفصل دويم در تنبيه بر بعضى از مطالب\r\nاول - طريق آوردن احوال رجال و ترتيب عناوين اين كتاب بر اين وجه است كه :\r\nهركس تولد و وفاتش معلوم ، و هر دو در سال 1193 يا عقب‌تر تا حين تحرير واقع شده ؛ احوالش در سال تولد عنوان و نوشته مىشود ، با اشاره بوقوع وفات در سال آن و حوالهء احوال او بسال تولد . و هركه تولدش قبل از آن و وفاتش در آن سال يا عقب‌تر باشد در سال وفاتش نوشته خواهد شد ، و اگر كسى تولدش و وفاتش هر دو در آن سال يا عقب‌تر واقع شده و تولد معلوم نباشد ؛ باز در سال وفات نوشته مىشود ، اما اگر تولد و وفات هر دو در آن سال يا عقب‌تر باشد و هيچ‌كدام را ما ندانيم ، يا تولد قبل از آن باشد و وفات در آن سال يا عقب‌تر باشد و باز آن را ندانيم ؛ در ضمن سنوات نوشته نخواهد شد ، و در آخر كتاب در فصلى جدا به ترتيب حروف اوائل أسماء ؛ عنوان و نوشته خواهد شد .\r\nو ترتيب واردين مشمولين در يك سال ؛ أعم از وقوع تولد يا وفات هركسى در آن بدين نحو است كه : هرچه روز و ماه آنها معلوم است به ترتيب وقوع نوشته مىشود ، و آنچه معلوم نيست به ترتيب حروف أوائل أسماء آنها مىباشد با مراعات حرف دويم و ما بعدها . و أسماء آباء در صورت اتحاد ، و هكذا نسب و نسبت تا هرجا كه لازم باشد مراعات مىشود ، مانند كتب لغت و رجال و غيره . و شهرت و تخلص شعراء و غيره در صورت معلوم نبودن اسماء ؛ قائم‌مقام آنها مىباشد و كنى و ألقاب و اسماء زنان همه در هر عنوانى به همين طريق است و اسماء مركبه جزء اولشان ملحوظ\r\n\r\n","description":"","footnote":"","page_name":" مقدمه 17 ","page_number":21},
  {"content":"\r\n\r\nمىگردد ، چنان كه در معلومين التولد و الوفات در سالى و ماهى و روزى معين متحد بالفرض ؛ همين ترتيب حروف مراعات مىشود ، و در برخى از سنوات كه وقايع متفرقه ذكر مىشود اگر روز و ماه آن معلوم نباشد به ترتيب ؛ حرف اول از كلمهء اول عنوان آن واقعه ؛ ذكر خواهد شد ، و در آخر هر سالى ؛ همين‌كه از نوشتن وقايع آن فراغت حاصل شد ، قدرى بياض وا مىگذاريم كه بعدا هرگاه مطلبى مربوط بدان سال ديده شد ؛ نوشته شود ، و همچنين در آخر هر عنوانى بياضى واگذاشته مىشود كه اگر مطلبى بعدا راجع به صاحب آن عنوان به نظر رسيد قلمى گردد ، چنان‌كه در اين مقدمه نيز براى بعضى از اصطلاحات و اطلاعات بياضى وافر وامىگذاريم ، و ازاين‌رو ممكن است در بسيارى از تراجم متقدمه ؛ چيزهائى نوشته شود كه وقوع آن سالها پس از تحرير تراجم متأخره باشد ، و ناظرين نبايد آن را حمل بر اشتباه يا موجب نگرانى قرار دهند ، و اين عمل فقط در نسخه اصلى كه آن را مسودات كتاب مىگيريم واقع خواهد شد ، ليكن همين‌كه نسخه از سواد بياض رفت و مرتب و مدون گرديد ، اين كار متروك و مطالبى كه بعدا نسبت به ما قبل ديده مىشود بعنوان مستدرك در آخر نسخهء مرتبه ؛ تحرير خواهد يافت .\r\nدويم - كسانى كه مشمول ورود در اين كتاب هستند ، معروفين بعلم از علماء و فقهاء و عرفاء و شعراء و غيره مىباشند ، يا اينكه چندان معروف نباشند ؛ ليكن أثرى از تأليف و غيره داشته باشند كه سزاوار باشد آنها و آثارشان را معرفى نمود ، يعنى در حقيقت از يك‌جهت كسانى را كه معروف‌اند ، احوالشان را اينجا مىنويسيم تا هركس اسم ايشان را در خارج شنيده احوالشان را اينجا بيابد ، و از جهتى ديگر كسانى را كه چندان معروفيتى ندارند و از جهت علمى يا تأليف كتابى يا شعر گفتن سزاوارند كه احوالشان ضبط شود ؛ احوالشان را اينجا مىآوريم و بدان جهت معروف خواهند شد . و به همين نظر احوال خيلى از كسانى را كه بعنوان علمى شهرتى ندارند و از جمله سلاطين و غيره مىباشند ، هم اينجا مىآوريم كه از لحاظ تاريخ‌نويسى ؛ احوال آنها ضبط گردد ، چنان‌كه برخى از وقايع متفرقه نيز به همين نظر نوشته خواهد شد ، زيراكه ما در اين كتاب دو نظر داريم .\r\nيكى از راه اخلاقى كه شرح احوال بزرگان در آن نوشته شود ، و ديگران تأسى بأخلاق و عادات و آداب ايشان نموده و بواسطهء نخلق بدانها بشاهراه هدايت و ارشاد برسند\r\n\r\n","description":"","footnote":"","page_name":" مقدمه 18 ","page_number":22},
  {"content":"\r\n\r\nديگر از راه تاريخى ، زيراكه شرح احوال رجال هر عصرى مهم‌ترين تاريخ آن عصر ، و بهترين معرف براى شناسانيدن و نمايانيدن اوضاع و أطوار آن زمان است ، حتى اينكه برخى گفته‌اند : رجال هر عصرى ايجاد تاريخ آن را مىكند ، و نوشتن تاريخ هر عصرى غير از احوال رجال آن چيز ديگرى نيست .\r\nپس به لحاظ اينكه ذكر بزرگان دين موجب تذكر و تذكار و موقع نزول رحمت پروردگار است ، علاوه بر تاريخ بودن آنها ، أحوال آنها ؛ را مىآوريم ، و اگر كسان ديگرى نوشته شوند به لحاظ تاريخ بودن مىباشد ، و در اين صورت أخير ؛ پايبند عواطف و احساسات مذهبى و ملى نخواهيم بود ، و عقيده‌ئى را كه در مذهب و ملت خود داريم محفوظ و بىطرفانه نگاه خواهيم داشت ، و معاريفى را كه مخالف آن‌اند ، چه در كتب بىطرفان ديده ، و چه از مردمان بىطرف شنيده باشيم ، بعقيدهء صحت خواهيم نوشت و مسئول واقعيت آن نخواهيم شد ؛ مانند اينكه كلماتى را كه در توصيف و تعريف هركس مىنويسيم چنان‌كه در اول هر عنوانى مأخذ احوال آن را دست مىدهيم از همان مأخذ منقول خواهد بود ، و نزاع مذهبى و سياسى و دينى و ملى با كسى نخواهيم داشت ، و از مجادله و مناظرهء مذهبى و دينى بر كنار خواهيم ماند ، و آوردن احوال هر مخالف مذهبى دليل توافق در مذهب با او نيست چنان كه نياوردنش از بابت عدم اطلاع است نه غرض شخصى ، و خداى تبارك و تعالى را بر اين‌ها شاهد گرفته و از جنابش نسبت به آنچه نه مرضى درگاه مقدسش باشد استغفار مىنمائيم ، و اميدواريم ببركت آوردن آنها كه سزاوارند احوالشان نوشته شود ؛ گناه آنچه سزاوار نيست بخشيده شود .\r\nسيم : مبناى سنوات اين كتاب ؛ بر تاريخ هجرى قمرى است كه تاريخ مذهبى ما مردم مسلمان باشد ، و چون ببعضى از ملاحظات ؛ تاريخ شمسى كه هماره لا يتغير و هرروزى از آن در فصل معينى از سال مىافتد غالبا مورد احتياج و استعمال است ، ما هر واقعه‌ئى را در اين كتاب نخست بتاريخ هجرى قمرى نوشته ، و سپس آن را با تاريخ هجرى شمسى تطبيق مىنمائيم كه باز از تاريخ مقدس هجرت بابركت پيغمبر اسلام عليه و آله الصلاة و السلام بيرون نيفتاده باشيم ، و طريق تطبيق آن اين است كه : هماره أيام و شهور قمرى را با ايام بروج آسمانى و سال شمسى مطابق مىكنيم .\r\n\r\n","description":"","footnote":"","page_name":" مقدمه 19 ","page_number":23},
  {"content":"\r\n\r\nيعنى أولا تجديد و ورود سال قمرى را كه آغاز آن از غرهء ماه محرم باشد نوشته و تطبيق آن را نيز با روز و ماه و سال شمسى تعيين مىنمائيم ، و در بين هر سال قمرى نيز تجديد سال شمسى را كه آغاز آن اول حمل ماه برجى است معلوم مىكنيم ، الا اينكه تا بسال 1322 قمرى نرسيده تعيين تطبيق غره محرم سالهاى هجرى قمرى با ايام بروج شمسى ، و همچنين تعيين تجديد و دخول در سال شمسى كه اول حمل باشد تقريبى است ( الا در بعضى از سال‌ها ) و اين تقريب يكى دو روز بيشتر نخواهد شد ، و در نتيجه ؛ تطبيق وقايع هر سالى از قمرى با شمسى تقريبى خواهد شد ، و از سال 1322 تا هرچه عقب‌تر باشد تحقيقى و از روى تقويم هر سالى تعيين مىشود ، و در سنه 1309 شرحى در تفصيل سال شمسى و قمرى خواهيم نوشت .\r\nچهارم : كسانى كه از سادات هستند در هر عنوانى كه براى آنها منعقد مىشود نسبشان را اگر در دست داشته باشيم تا بيكى از ائمه عليهم الصلاة و السلام مىرسانيم و اگر تا يكى از آن بزرگواران در دست نباشد تا هرجا در دست باشد مىآوريم ، و در صورت اولى براى توضيح و ضبط أنساب آنها حضرت أمير المؤمنين عليه السلام را شماره يك فرض نموده ، و هرچه به پائين بيايد در عقب أسماء آنها شماره مىگذاريم ، و هرگاه در عنوانى ديگر نسب ديگرى را آورديم كه در يكى از أسماء گذشته باشد ؛ به آنكه رسيديم اكتفاء خواهيم كرد .\r\nو كسانى را كه از سادات نباشند نيز نسبشان تا هرجا در دست باشد نوشته ، و اگر بيكى از معاريف از سلاطين و غيره رسيد و زياد طولانى شد ، از آن كسى كه منتهى بوى شده گرفته و باز تا هرچه پائين آمده شماره مىگذاريم . و اجمالى از تاريخ تولد و وفات و چاى قبر آباء و اجداد هركسى را تا آنجا كه در دست باشد در أحوال آن‌كس ذكر مىكنيم كه اندكى از معرفى پدران هركس كه آن هم جزء بيان شرح احوال او محسوب خواهد شد به عمل آمده باشد .\r\nبنابراين نخست نسب مبارك حضرت رسول صلى اللّه عليه و آله و حضرت امير المؤمنين صلوات اللّه و سلامه عليه را با تاريخ تولد و وفات و مواضع قبور مطهر آنان مقدمة ذكر مىكنيم و فصل سيم براى بيان اين مطلب منعقد خواهد شد .\r\n\r\n","description":"","footnote":"","page_name":" مقدمه 20 ","page_number":24},
  {"content":"\r\n\r\n\r\nفصل سيم در نسب حضرت رسول و ائمه أطهار صلوات اللّه عليهم و تاريخ تولد و وفات و موضع قبور هريك از آنها .\r\nنسب حضرت رسول صلى اللّه عليه و آله و كنى و القاب أجداد وى بطورىكه از جلدين كتاب اول « ناسخ التواريخ » در صفحات عديده مستفاد مىشود بدين نحو است .\r\nحضرت رسول الله صلّى الله عليه و آله ، ابو القاسم محمد 22 فرزند عبد اللّه 21 بن شيبة الحمد أبو الحارث عبد المطلب 20 بن أبو فضله عمر و العلى هاشم 19 بن أبو عبد الشمس مغيرة عبد مناف 18 بن أبو المغيرة قصى زيد 17 بن أبو زهرة كلاب حكيم 16 بن أبو يقظه مرة 15 بن أبو هصيض كعب 14 بن أبو كعب لوى 13 بن أبو تيم غالب 12 بن أبو غالب عامر فهر 11 بن أبو الحارث مالك 10 بن أبو نحله قريش نضر 9 بن أبو نضر كنانة 8 بن ابو اسد خزيمه 7 بن ابو الهذيل عمرو مدركة 6 بن ابو عمرو إلياس 5 بن مضر عمر 4 بن ابو ربيعه نزار 3 بن ابو قضاعة معد 2 بن عدنان 1 عليه السلام است ، و تا اينجا در نسب آن جناب هيچ اختلافى نيست و متفق عليه كتبى است كه در انساب و غيره به نظر رسيده .\r\nلكن از عدنان تا حضرت آدم عليه السلام در بسيارى از كتب كه در دست اختلافاتى دارد ، و بااين‌حال از بابت كمى واسطه به هيچ‌يك نتوان اعتماد نمود ، و شايد از همين جهت باشد حديثى كه در « بحار الانوار چاپ كنپانى 6 : 25 » وارد شده كه : حضرت رسول صلى اللّه عليه و آله فرمود : همين‌كه نسب من بعدنان رسيد ، باز ايستيد . و نيز روايت شده كه : فرمود : دروغ مىگويند نسب‌دانان ، انتهى « 1 »\r\nو ليكن در « عمدة الطالب : 12 » نسب عدنان را تا قيذار بن حضرت اسماعيل عليه السلام پس از قول مشهور ، بطورى نوشته كه گرچه مخالف همهء كتبى است كه تاكنون به نظر\r\n\r\n\r\n","description":"","footnote":"\r\n( 1 ) در مورد اين حديث و اينكه كذب در اينجا بمعنى صدق آمده ؛ تفصيلات و تحقيقاتى دارد كه حق مقام در مقدمهء جلد اول « جامع الانساب : 15 » با دقت و توضيح هرچه تمام‌تر أداء شده و لازم است كه بدان مراجعه شود .\r\n","page_name":" مقدمه 21 ","page_number":25},
  {"content":"\r\n\r\nرسيده ، اما از بابت اينكه واسطهء آن تقريبا مطابق قاعده است ، درست‌تر به نظر مىآيد ، و ما اينك قول مشهور را ؛ چنان‌كه در جلد يكم كتاب اول « ناسخ » در صفحات مختلفه نوشته ، و اندك فرقى با « عمده » دارد ؛ آورده و پس از آن قول « عمده » را ذكر مىكنيم ؛ و آن قول مشهور اين است :\r\nعدنان 7 بن ادد 6 بن ازد 5 بن هميسع 4 بن نبت 3 بن حمل 2 بن قيذار 1 ، و اما در « عمدة الطالب » ، پس از قول كلبى نسابه چنين آورده : عدنان 40 بن ادد 39 بن هميذع 38 بن سلامان 37 بن عوض 36 بن ثور 35 بن قوال 34 بن أبى 33 بن عوام 32 بن ناشد 31 بن حذار 30 بن تدلاس 29 بن تدلاف 28 بن صالح 27 بن حاجم 26 بن ناخش 25 بن ماحى 24 بن عبقى 23 بن عبقر 22 بن عبيد 21 بن الدعاء 20 بن احمد 19 بن سنتين 18 بن تيرز 17 بن بحرز 16 بن لمحس 15 بن ارغون 14 بن عبق 13 ابن ريسان 12 بن عبصر 11 بن اقتاد 90 بن ابهامى 9 بن مقصر 8 بن ناحث 7 بن رازخ 6 ابن شما 5 بن يزى 4 بن عوض 3 بن عرام 2 بن قيذار 1 .\r\nكه عدنان نسبت بقيذار چهلم بشود ، و بعد از آن از قول ديگرى طورى باختلاف اسماء ذكر كرده كه عدنان نسبت به او سى و نهم مىشود ، و اين دو روايت هرچند ( چنان كه گفتيم ) مخالف مشهور و مسطورات كتب فن است ، ليكن از بابت اينكه تقريبا مطابق با شمار آباء برخى از معاريف بنى اسرائيل كه نسبشان درست ضبط شده ، نسبت به حضرت ابراهيم عليه السلام مىباشد ، به نظر درست‌تر مىآيد ، و خود صاحب « عمده » هم به همين دليل اين دو قول را درست‌تر از مشهور مىداند .\r\nمثلا در « ناسخ التواريخ » چنان‌كه اينك مىنويسيم ، وفات حضرت اسماعيل عليه السلام را در سنه 3548 هبوطى ، و ظهور عدنان را در سنه 4821 نوشته ، كه فاصلهء آن دو 1273 سال مىشود ، و نشايد در اين مدت پنج نفر ميان آنها فاصله باشد ، بدليل اينكه باز در همان « ناسخ » جلوس يواخين را كه يكى از ملوك بنى اسرائيل است در سنه 4825 نوشته كه معاصر عدنان بوده ، و نسبش را اين‌طور ذكر نموده :\r\nيواخين 32 بن يوياقيم 31 بن يوشيا 30 بن آمون 29 بن منشه 28 بن حزقيا 27 بن احاز 26 بن يوئام 25 بن عوريا 24 بن اموصيام 23 بن يواش 22 بن اخريا 21\r\n\r\n","description":"","footnote":"","page_name":" مقدمه 22 ","page_number":26},
  {"content":"\r\n\r\nابن يهورام 20 بن يهوشافاط 19 بن آسا 18 بن ابيا 17 بن رحبعام 16 بن سليمان 15 بن داود 14 بن ايسا 13 بن عوبيد 12 بن باعاز 11 بن سالان 10 بن نحسون 9 بن عميناداب 8 بن ارام 7 بن حصرون 6 بن فارس 5 بن يهودا 4 بن حضرت يعقوب 3 بن اسحاق 2 بن حضرت ابراهيم الخليل 1 عليه السلام .\r\nكه يواخين نسبت به حضرت ابراهيم عليهما السلام نفر 32 مىشود ، و تقريبا قريب به آن است كه ما از « عمده » در آباء عدنان آورديم .\r\nاز آن طرف عدنان بناء بقول مشهور ؛ نسبت به حضرت ابراهيم عليه السلام نهم مىشود و ازاين‌رو تقريبا در طبقهء حضرت موسى بن عمران عليه السلام يا وصى او حضرت يوشع 11 مىافتد ، چه حضرت موسى كليم نسبت به حضرت ابراهيم ؛ هفتم ، و يوشع ؛ يازدهم خواهند شد ، بدين نحو :\r\nموسى 7 بن عمران 6 بن قهاث 5 بن لاوى 4 بن يعقوب 3 بن اسحاق 2 بن ابراهيم عليه السلام .\r\nو يوشع 11 بن نون 10 بن اليشاماع 9 بن عميهود 8 بن اعداد 7 بن سولايح 6 ابن افرائيم 5 بن حضرت يوسف 4 بن يعقوب 3 عليه السلام .\r\nدر صورتى كه در « ناسخ » با ذكر نسب آنها بدين نحو ؛ وفات موسى را در سنه 3868 و وفات يوشع را در 3892 نوشته كه تقريبا هريك ؛ هزار سال جلوتر از عدنان بوده‌اند ، و نشايد گفت كه قعود و طرافت موجب اين تفاوت شده ، چه آنها خيلى كم اتفاق مىافتد ، و آن گهى نه در يك عمود اين ، و در ديگرى آن همواره بهم رسد تا موجب اين تفاوت در عصر و نسب گردد .\r\nبه‌هرحال ، اينك از حضرت ابراهيم عليه السلام گرفته ؛ و تا حضرت آدم أبو البشر نسب او را مطابق « ناسخ التواريخ جلد هبوط ، صفحات متفرقه » پيوند مىدهيم ، و آن هم اگرچه كم است ليكن ؛ با اختلافاتى كه در ساير كتب به نظر رسيده چندان تفاوتى نمىكند ، و مىشود حمل بر طول عمر در آن ازمنه نمود ، كه بنص « كلام اللّه مجيد » حضرت نوح عليه السلام مدت نهصد و پنجاه سال در قوم خود مانده .\r\nپس گوئيم كه : حضرت أبو محمد ابراهيم 20 خليل اللّه عليه السلام فرزند تارخ 19 ابن ناحور 18 بن شروع 17 بن راغو 16 بن قالع 15 بن هود نبى عليه السلام عابر 14 بن شالخ\r\n\r\n","description":"","footnote":"","page_name":" مقدمه 23 ","page_number":27},
  {"content":"\r\n\r\n13 بن ابو الانبياء ارفحشد 12 بن سام 11 بن نوح 10 بن لمك « 1 » 9 بن متوشلخ 8 ابن اخنوخ ادريس نبى 7 بن يا رد 6 بن مهلائيل 5 بن قنيان 4 بن انوش 3 بن شيث 2 ابن حضرت صفى اللّه آدم ابو البشر 1 عليه السلام است ، كه حضرت ابراهيم نسبت به حضرت آدم عليه السلام چنان‌كه شماره نهاديم بيستم مىشود ، و چون حضرت رسول نسبت بعدنان بيست و دويم ، و وى بقول مشهور نسبت بابراهيم نهم است ، پس حضرت رسول نسبت بآدم چهل و نهم خواهد شد . و بقول غير مشهور كه عدنان نسبت به حضرت ابراهيم چهل و دويم باشد ؛ حضرت رسول نسبت بآدم هشتاد و دويم مىشود .\r\nاكنون اشاره بتاريخ تولد و وفات بعضى از اين بزرگواران با ساير خصوصيات آنها كه معرف عصر و زمان آنها اجمالا باشد و موضع قبر ايشان تا آنجا كه اطلاع داريم بسنوات هبوطى نموده ، و بطورىكه مذكور شد ؛ در عقب أسماء آنها شماره مىنهيم ، يعنى از حضرت آدم را يك و تا پدر عدنان كه ادد باشد هرچه شد ؛ بقول مشهور شماره مىنهيم كه ادد بيست و هفتم بشود ، و بعدنان كه رسيديم ؛ باز او را يك گرفته و تا حضرت رسول و حضرت امير عليهما السلام كه بيست و دويم مىشود هرچه بشود شماره را تجديد مىنمائيم ، و به همين طريق در أنساب سايرين رفتار خواهد شد ، و مأخذ اين تواريخ چنان‌كه گذشت جلدين كتاب اول « ناسخ التواريخ » مىباشد .\r\nپس گوئيم : حضرت آدم 1 عليه السلام وفاتش روز جمعه 11 محرم سنه 930 قبرش در حرم نجف . حضرت شيث 2 تولدش سنه 130 مدت عمرش 912 سال وفاتش 3 تشرين الاول سنه 1230 . حضرت ادريس 7 ، تولدش سنه 830 مدت مكثش در زمين 865 سال رفعش به آسمان سنه 1695 . حضرت نوح 10 تولدش سنه 1642 مدت عمرش 950 سال وفاتش 2592 قبرش در حرم نجف . و او فرزندان چندى داشته كه ما دو نفر از آنها را در اين كتاب مىنويسيم ، يكى : حضرت سام 11 ( ع ) كه در عمود اين نسب است ، و ديگر :\r\nيافث 11 كه در 1203 نوشته خواهد شد . حضرت سام 11 تولدش سنه 2142 مدت عمرش 601 سال وفاتش سنه 2743 قبرش در قصبهء نوا در ناحيه حوران دمشق . حضرت\r\n\r\n\r\n","description":"","footnote":"\r\n( 1 ) لمك بفتح اول و سكون ثانى است - متوشلخ بفتح ميم و تشديد مثناة فوقيه مضموم و سكون واو و فتح شين معجمه و لام و خاء معجمه است .\r\n","page_name":" مقدمه 24 ","page_number":28},
  {"content":"\r\n\r\nارفخشد 12 تولدش سنه 2244 مدت عمرش 462 سال وفاتش سنه 2706 . حضرت هود 14 ، عليه السلام تولدش سنه 2648 مدت عمرش 464 سال وفاتش سنه 3112 قبرش بناء بر أصح در غار كوه حضرموت ، و در اين كتاب ما دو فرزند از او مىنويسيم ، يكى : قالع 15 كه در عمود اين نسب است و ديگرى : قحطان 15 كه در 1205 نوشته مىشود . حضرت قالع 15 تولدش سنه 2793 . حضرت ابراهيم الخليل 20 عليه السلام تولدش غرهء ذىالحجه سنه 3323 وفاتش روز 5 شنبه 9 محرم سنه 3508 قبرش در مغاره‌اى در زير زمين در قصبهء قدس خليل يك منزلى بيت المقدس . فرزندش حضرت ابو العرب اسماعيل ذبيح اللّه 21 عليه السلام تولدش سنه 3418 مدت عمرش 130 سال وفاتش سنه 3548 قبرش در حجر اسماعيل در مسجد الحرام در شهر مكه ، فرزندش حضرت قيذار 22 قبرش در كوه ثبير نزديكى مكه ، ( ثبير بر وزن امير و بتقديم مثلثه بر موحده نام چندين كوه است در اطراف مكه و حول و حوش آن ) .\r\nحضرت عدنان 1 عليه السلام ظهورش سنه 4821 . نواده‌اش حضرت نزار 3 را ما دو فرزند از او در اين كتاب مىنويسيم ، يكى : ربيعه 4 كه در 1206 بيايد ، و ديگر : مضر 4 كه در عمود اين نسب است .\r\nحضرت نضر 9 عليه السلام مشهور بقريش است ، ظهورش سنه 5282 .\r\nحضرت كعب 14 وفاتش سنه 5644 ، حضرت قصى 17 قبرش در كوه حجون مكه .\r\nحضرت عبد مناف 18 قبرش در قبرستان معلا در مكه . حضرت هاشم 19 قبرش در زمين غزه بر دوفرسنگى شهر عسقلان شام .\r\nحضرت عبد المطلب 20 وفاتش 10 ع 1 سنه 579 مسيحى ، قبرش نزد جدش عبد - مناف و او فرزندان چندى داشته ، يكى : حضرت عبد الله 21 تولدش سنه 6138 مدت عمرش 25 سال وفاتش سنه 6163 قبرش در دار التابعهء مدينه .\r\nفرزندش حضرت رسول صلى اللّه عليه و آله ، تولدش وقت طلوع صبح شب جمعه 17 ع 1 سنهء 571 مسيحى ، مدت عمرش 62 سال و 11 ماه و 11 روز ، وفاتش نزديك غروب آفتاب روز 2 شنبه 28 صفر سنه 11 هجرى قمرى ، قبرش در حرم مدينه .\r\nفرزندش حضرت أم الحسنين فاطمه زهرا 23 سلام اللّه عليها ، تولدش روز جمعه 20 ج 2 سنه 615 مسيحى ، مدت عمرش 17 سال و 11 ماه و 7 روز ، وفاتش روز 3 شنبه 27\r\n\r\n","description":"","footnote":"","page_name":" مقدمه 25 ","page_number":29},
  {"content":"\r\n\r\nج 1 سنه 11 ، قبرش نزد پدرش .\r\nفرزند ديگر حضرت عبد المطلب 20 ، حضرت أبو طالب عمران 21 عليه السلام است ، وفاتش 26 رجب سنه 620 مسيحى ، قبرش در مقبره‌ئى بنام خودش در مكه .\r\nفرزندش حضرت أمير المؤمنين أبو الحسن على 22 عليه السلام ، تولدش روز جمعه 13 رجب سنه 600 مسيحى ، مدت عمرش 62 سال و 2 ماه و 8 روز ، وفاتش پس از گذشتن ثلثى از شب يك‌شنبه 21 رمضان سنه 40 ، قبرش در حرم نجف . و آن جناب چندين نفر فرزند داشته كه ما از سه نفر آنها در اين كتاب ذكرى مىنمائيم ، يعنى حضرت حسنين عليهما السلام را در اينجا و حضرت أبو الفضل العباس عليه السلام را در 1223 .\r\nآنچه تاكنون در تواريخ اين بزرگواران نوشته‌ايم كه خارج از جلدين كتاب اول « ناسخ » است ؛ در كتب بسيارى ديگر در هريك بأقوال مختلفه نوشته ، و ما مختار خود را از آنها ؛ و آنچه از آنها خارج بوده ؛ از كتاب « بحار الانوار » علامهء مجلسى مجلدات متفرقه و صفحات متشتته گرفته‌ايم ، چنان كه تواريخ باقى حضرات ائمه عليهم السلام را كه اينك مىنويسيم نيز از مجلدات « بحار » كه در هريك أقوال مختلفه دارد ؛ يك قول را اختيار نموده و مىنويسيم ، و آنچه تاريخ مسيحى نوشته‌ايم ، از تبديل تواريخ قبل از هجرت بدان اختيار كرده‌ايم ، بنا بر اينكه هجرت در سال 622 مسيحى واقع شده باشد ؛ چنان‌كه مرحوم حاج نجم الدوله در « تطبيقيه » فرموده ، و الاطبق « ناسخ التواريخ » ؛ هجرت در سال 631 مسيحى بوده ، چه در آن كتاب ؛ تولد حضرت عيسى را كه مبدا آن تاريخ است ؛ در سال 5585 هبوط ، و هجرت را در سال 6216 نوشته .\r\nبه‌هرحال حضرت أبو محمد الامام حسن المجتبى 23 عليه السلام فرزند حضرت أمير المؤمنين عليه السلام ، تولدش روز 3 شنبه 15 رمضان سنه 3 ، مدت عمرش 46 سال و 5 ماه و نيم ، وفاتش روز 5 شنبه آخر صفر سنه 50 ، قبرش در قبرستان بقيع مدينه در بقعه‌ئى معروف به چهار امام عليهم السلام ، و آن جناب با اينكه فرزندان متعدد داشته ، بطورىكه در « عمدة الطالب : 32 » نگاشته ؛ از أولاد ذكور از دو نفر عقب بازگذاشته كه نسل از آنها باقى مانده .\r\nاول : زيد . دويم : حسن المثنى ، و ما شعبه‌اى از أعقاب آنها را در اين كتاب به ترتيب در\r\n\r\n","description":"","footnote":"","page_name":" مقدمه 26 ","page_number":30},
  {"content":"\r\n\r\n1295 و 1195 مىنويسيم .\r\nفرزند ديگر حضرت امير المؤمنين 22 ، حضرت أبو عبد الله سيد الشهداء الامام حسين 23 عليه السلام ، تولدش روز 5 شنبه 3 شعبان سنه 4 مدت عمرش 56 سال و 5 ماه و 7 روز ، شهادتش عصر جمعه 10 محرم سنه 61 ، قبرش در حرم معروف در كربلاى معلا .\r\nو ازاين‌پس براى سهولت ضبط أسماء علماء سادات و غيره و أجداد آنها ؛ حضرت أمير المؤمنين عليه السلام را ، شماره يك گرفته و از آن قرار در عقب أسماء ائمه و غيره شماره نهاده و چنين گوئيم :\r\nحضرت امام زين العابدين ابو الحسن على 3 بن الحسين 2 بن على امير المؤمنين 1 عليه السلام ؛ تولدش روز يك‌شنبه 15 ج 1 سنه 38 ، مدت عمرش 56 سال و 8 ماه و 10 روز ، وفاتش روز 5 شنبه 25 محرم سنه 95 ، قبرش نزد عمش امام حسن عليه السلام ، و آن حضرت به‌طورىكه در « عمدة الطالب : 183 » فرموده از شش پسر عقب باز نهاده بدين‌ترتيب :\r\n1 - حضرت امام محمد الباقر . 2 - عبد اللّه الباهر . 3 - زيد الشهيد . 4 - عمر الاشرف .\r\n5 - حسين الاصغر . 6 - على الاصغر . و ما در اين كتاب حضرت باقر 4 عليه السلام را اينجا ، و عبد اللّه الباهر 4 را در 1272 ، و زيد الشهيد 4 را در 1194 ، و عمر الاشرف 4 را در 1329 ، و حسين الاصغر 4 را در 1193 ، و على الاصغر 4 را در 1202 مىآوريم و چنين گوئيم كه :\r\nحضرت أبو جعفر امام محمد الباقر 4 عليه السلام ، تولدش روز جمعه غرهء رجب سنه 57 ، مدت عمرش 57 سال و 5 ماه و 7 روز ، وفاتش روز 2 شنبه 7 ذىالحجه سنه 114 ، قبرش نزد پدرش\r\nفرزندش حضرت أبو عبد الله امام جعفر الصادق 5 عليه السلام تولدش وقت طلوع صبح شب 2 شنبه 17 ع 1 سنه 83 ، مدت عمرش 65 سال و 3 ماه و 28 روز ، وفاتش روز 2 شنبه 15 رجب سنه 148 ، قبرش نزد پدرش ، و او از چندين نفر عقب باز نهاده كه ما در اين كتاب چهار نفر را مىآوريم بدين نحو : 1 - حضرت امام موسى الكاظم 6 عليه السلام را در اينجا 2 - حضرت اسماعيل 6 در 1218 . 3 - حضرت محمد الديباج 6 در 1243 . 4 -\r\n\r\n","description":"","footnote":"","page_name":" مقدمه 27 ","page_number":31},
  {"content":"\r\n\r\nحضرت على العريضى 6 در 1262 ، و چنين گوئيم كه .\r\nحضرت أبو الحسن امام موسى الكاظم 6 عليه السلام ، تولدش روز يك‌شنبه 7 صفر سنه 128 ، مدت عمرش 55 سال و 5 ماه و 18 روز ، وفاتش چاشت روز جمعه 25 رجب سنه 183 ، قبرش در حرم كاظمين ، و او از چندين پسر عقب بازنهاد كه ما در اين كتاب پنج نفر را مىآوريم بدين‌ترتيب : 1 - حضرت امام رضا 7 عليه السلام در اينجا 2 - عبد اللّه 7 3 - ابراهيم الاصغر 7 هر دو را در 1193 . 4 - احمد شاه چراغ 7 در 1223 . 5 - محمد العابد 7 در 1229 ، و چنين گوئيم كه :\r\nحضرت امام أبو الحسن على الرضاء 7 عليه السلام ، تولدش روز 5 شنبه 11 ذىالقعده سنه 148 ، مدت عمرش 54 سال و 3 ماه و 19 روز ، وفاتش روز جمعه آخر صفر سنه 203 ، قبرش در حرم مشهد .\r\nفرزندش حضرت أبو جعفر امام محمد تقى 8 عليه السلام ، تولدش روز جمعه 10 رجب سنه 195 ، مدت عمرش 25 سال و 4 ماه و 20 روز ، وفاتش روز شنبه سلخ ذىالقعده سنه 220 ، قبرش نزد جدش حضرت كاظم عليه السلام .\r\nفرزندش حضرت أبو الحسن امام على النقى 9 عليه السلام ، تولدش روز 3 شنبه 15 ذىالحجه سنه 212 ، مدت عمرش 41 سال و 6 ماه و 11 روز ، وفاتش روز 2 شنبه 26 ج 2 سنه 254 ، قبرش در حرم سامره .\r\nو فرزند ديگر حضرت امام محمد التقى 8 عليه السلام ؛ حضرت موسى المبرقع 9 عليه السلام است كه در 1218 بيايد .\r\nو فرزند حضرت امام على النقى 9 عليه السلام ؛ حضرت أبو محمد امام حسن عسكرى 10 عليه السلام است ، تولدش روز جمعه 8 ع 2 سنه 232 ، مدت عمرش 27 سال و 11 ماه وفاتش روز جمعه 8 ع 1 سنه 260 ، قبرش نزد پدرش .\r\nو فرزند ديگر حضرت امام على النقى 9 عليه السلام ؛ جعفر 10 مىباشد كه در 1235 بيايد .\r\nو فرزند حضرت امام حسن عسكرى 10 عليه السلام ؛ حضرت بقية اللّه تعالى فى الارضين و حجة اللّه على خلقه اجمعين ابو القاسم ( م ح م د ) مهدى صاحب الزمان 11 عليه السلام\r\n\r\n","description":"","footnote":"","page_name":" مقدمه 28 ","page_number":32},
  {"content":"\r\n\r\nاست ، تولدش وقت طلوع صبح شب جمعه 15 شعبان سنه 255 ، و او هنوز زنده و مهدى منتظر و موعود است ؛ عجل اللّه تعالى فرجه الشريف .\r\n\r\nفصل چهارم در ترجمه و تفسير بعضى از كلماتى كه در اين كتاب مكررا استعمال مىشود ، منقسم به چند قسمت .\r\n\r\nقسمت اول : در كلماتى كه در جلو أسماء در مىآيد ، و آنها چندين كلمه مىباشد\r\nبدين شرح : 1 - آخوند 2 - آقا 3 - أمير 4 - بابا 5 - پير 6 - حاج 7 - حاجى 8 - خان 9 - خواجه 10 - سيد 11 - شيخ 12 - ملا 13 - مولى 14 - مير 15 - ميرزا .\r\nو اينك تفسير آنها به ترتيب فوق :\r\n\r\n1 - آخوند :\r\nدر « حبيب السير » در احوال ملا فصيح الدّين محمد نظامى ، مىفرمايد :\r\nمقرب حضرت سلطانى ، أكثر متداولات را در شاگردى مولانا فصيح الدّين مطالعه نموده ، و از آن جناب به آخواند تعبير نموده انتهى .\r\nو همانا مقصود از مقرب حضرت سلطانى ؛ أمير عليشير وزير معروف است ، و از اين كلمات چنين برآيد كه او در نزد ملا فصيح الدّين درس خوانده و او را آخواند مىگفته ، و آنچه ما تاكنون فهميده‌ايم اين نخستين وقتى است كه كلمهء آخواند بر أهل علم گفته شده ؛ و ظاهرا واو آن معدوله و ألف بعد از آن مكتوبهء غير ملفوظه باشد ، كه در اين أيام غير مكتوبه نيز شده ، و به صورت آخوند نوشته و بواو معروف تلفظ مىشود ، و خود واضح است كه اين كلمه مشتق از خواندن فارسى و ظاهرا به صرف نظر از ألف ممدوده در اول ؛ صيغه مفرد مغايب از فعل ماضى باشد ، و مقصود استاد درس است كه بر شاگرد چيزى را خوانده باشد ، و كلمهء مير خواند و خواند مير مؤلفان « روضة الصفا » و « حبيب السير » نيز از همين ماده و اشتقاق است .\r\n\r\n2 - آقا :\r\nدر مجلهء « الهلال سال 11 جلد 8 » گويد : آغا لفظى است فارسى بمعنى رئيس و مهتر ، و مانند آن است ، آقا انتهى .\r\nو در « فرهنگ‌نامهء پارسى 1 : 182 » فرمايد :\r\n\r\n","description":"","footnote":"","page_name":" مقدمه 29 ","page_number":33},
  {"content":"\r\n\r\nلفظ آغا اصلا تركى مغولى و بغين است ، و معنى خواجه و سرور را مىدهد ، و بعدا آقا بقاف شده انتهى .\r\nو شايد بمناسبت همين اصالت آن در غين در بسيارى از جاها آن را بغين مىنويسند چنان‌كه در « الفيض القدسى » از اول كتاب تا آخر هرچه دارد همه را بغين نوشته ، لكن أكثر و أشهر در اين أوقات بقاف است ، و بعضى آغاى بغين را دربارهء زنان و خواجگان ( خصيان ) استعمال مىكنند ؛ تا فرقى ميان مردان و غير آنان داشته باشد ، و از معنى لفظ آقا ؛ آغا و ألفاظ ديگر كه اينك مىنويسيم چنين برآيد ، كه همهء الفاظى كه آنها را در أوائل اسماء اهل علم درآورده‌اند ؛ بمعنى بزرگتر و رئيس و سرور و مهتر بوده و مىباشد ، كه براى احترام ؛ آن الفاظ را پيش از اسماء آنان در مىآورده‌اند . منتهى در هر عصر و زمانى و مملكت و زبانى اين ألفاظ مختلف شده .\r\nو ظاهرا نخستين وقتى كه اين كلمه در جلو أسماء علماء شيعه و مملكت ايران در آمده ؛ مائهء يازدهم هجرى بوده ، كه مىبينيم آقا حسين خوانسارى و فرزندانش آقا جمال و آقا رضى را بدين كلمه خوانده‌اند ، و قبل از آنها در أسماء علماء و غيره ؛ در نظر نمىآيد كسى را بدين نام خوانده باشند ، و بعد از آن شايع شده تا به آقا محمد باقر هزارجريبى و آقا محمد باقر بهبهانى و غيرهما رسيده ، و هلم جرا تا اين زمان ما كه بر تمام مردم از وضيع و شريف و اهل علم و غيره در مكالمات و مكاتبات و ساير محاورات عرفيه گفته مىشود ، حتى اينكه قائم‌مقام لفظ سيد نيز شده ، و بجاى آن در جلوى اسماء سادات بدون لفظ سيد و مير و ميرزا نيز در مىآورند ، بلكه در اين زمان براى احترام ببعضى اشخاص ، اين كلمه را در اواخر أسماء آنها درآورده و حسين آقا و هكذا غير آن مىگويند ، ليكن در اسماء سادات جلوى اسم و در غير آنها كه براى احترام است در عقب در مىآورند .\r\nدر « تذكرة القبور : 32 » در احوال آقا محمد باقر هزارجريبى كه در 1205 بيايد فرمايد كه : آقاى مطلق در كربلا اول او بوده و بعد آقاى بهبهانى انتهى .\r\nبراى مأخذ اين كلام رجوع شود برساله ميرزا محمد حسين نجفى در احوال پدرش آقا محمد على .\r\n\r\n","description":"","footnote":"","page_name":" مقدمه 30 ","page_number":34},
  {"content":"\r\n\r\n\r\n3 - أمير :\r\nاين كلمه صفت مشبهه از امر يأمر از باب نصر ، و بمعنى آمر بصيغهء اسم فاعل آن مىآيد ، يعنى كسى كه متولى كار گروهى باشد ، اگرچه اصالت و شرافت نداشته باشد ، و همچنين كسى كه اصالت و شرافتى داشته باشد ، اگرچه فرمان‌فرمائى بر گروهى نداشته باشد ، چنان‌كه در « أقرب الموارد » فرموده ، پس امير ، فرمانده مردمانى چند زيردست خود مىباشد ، و آن هماره در أعراب معمول بوده ، و از صدر اسلام تا عقب‌تر بر بزرگان و بخصوص خلفاء اطلاق مىشده ، ليكن بر پادشاهانى كه عنوان خلافت اسلامى نداشته‌اند گفته نمىشده ، تا قرن هشتم كه ظاهرا در آن ايام براى نخستين‌بار بپادشاهان ؛ امير گفته‌اند ، مانند أمير تيمور و غيره ، و در اين اواخر تا اين زمان قائم‌مقام لفظ سيد نيز شده كه آن را با لفظ سيد يا بدون آن بر سادات اطلاق مىكنند .\r\nدر « مستدرك 3 : 410 » فرمايد كه : أمير مخفف ( امير زائيده ) است ، و ازاين‌رو كه آن اشاره به اين است كه صاحب آن از اولاد امير المؤمنين عليه السلام است ؛ بر سادات اطلاق مىشود ، و از خصائص ألقاب آنها مىباشد انتهى .\r\nليكن هرگاه در جلو اسماء علماء درآورند بايد آن‌كس سيد باشد ، مانند مير كه مخفف آن است ، بخلاف ميرزا كه آن بر سيد و غيره اطلاق مىشود ، و تحقيق حق در اين مقام موقوف بمراجعه مقدمه « جامع الانساب 1 : 36 » است .\r\n\r\n4 - بابا :\r\nدر « برهان قاطع » فرمايد : با ثالث بألف كشيده ؛ پدر و جد را گويند كه پدر پدر و پدر مادر باشد انتهى .\r\nو در « انجمن‌آرا » بعد از ذكر اين معنى فرمايد : اين لفظ را بر پيران كامل اطلاق كنند كه بمنزلهء پدر باشند ، چنان كه بابا افضل كاشى و بابا طاهر همدانى و امثال ايشان ، و أتراك نيز آتا گويند ، مانند زنگى آتا و ادون آتا كه نام دو نفر از مشايخ خوارزم بوده و قبر ايشان زيارتگاه است ، من نيز در آنجا فاتحه خواندم ، و مردم اولاد خود را بنام ايشان نذر كنند و مبارك دانند و آتا نياز خوانند ، و در بلاد روم پيران و مرشدان خود را دده گويند ، و هركس را كه در كارى بزرگ باشد تعظيما بابا خوانند انتهى .\r\n\r\n5 - پير :\r\nدر « برهان قاطع » فرمايد : پير ، بر وزن و معنى پدر است ، كه به عربى أب خوانند انتهى . و در « انجمن‌آرا » فرمايد : پير بر وزن سير بمعنى پدر است چنان‌كه مار\r\n\r\n","description":"","footnote":"","page_name":" مقدمه 31 ","page_number":35},
  {"content":"\r\n\r\nبمعنى مادر ؛ و بكسر پا و فتح ياء ؛ چنان‌كه مولوى گفته :\r\n مگذر ز سر عشق كه گر در يتيمى * مانندهء اين عشق ترا مار و پير نيست \r\nو اين لغت درى ، و در تبرستان مستعمل است ، و بتغيير لهجه اين دو لغت در ميان أهالى فرنگ نيز به همين معنى مستعمل و متداول است انتهى .\r\nو از « فرهنگ آنندراج » چنين برآيد كه اين كلمه هرگاه بمعنى پدر استعمال شود ؛ بر همان وزن پدر ، و هرگاه بمعنى سالمند اطلاق شود ؛ به سكون ياء بر وزن تير است انتهى .\r\nو بنابراين آن بكسر اول و فتح ثانى بمعنى پدر است ، و مانند بابا كه آن هم بمعنى پدر است بر مشايخ أهل طريقت نيز گفته مىشود .\r\nو در « برهان قاطع » گويد : پيره بر وزن خيره ؛ خليفه و جانشين و مشايخ ارباب طريقت و خانقاه باشد انتهى .\r\n\r\n6 - حاج :\r\nدر « المنجد » گويد : حجه حجا ، كنصر أطال الاختلاف اليه ، كه معلوم مىشود حج بفتح اول و تشديد ثانى ؛ بسيار رفت و آمد كردن بسوى كسى است ، و فعل آن متعدى و از باب نصر آمده . بعد از آن گويد : حج كرد أماكن مقدسه را ، يعنى زيارت كرد آن را ، و اسم فاعل آن : حاج ، و جمع حاج : حجاج بضم و حجيج بفتح و حج بضم اول و تشديد ثانى است انتهى .\r\nو در « تاج العروس » فرمايد : نخست حاج را بر واردين مكه بهر قصد كه بوده گفته‌اند ، براى اينكه هر سال بدان رفت و آمد مىنموده‌اند ، و بعد از آن اطلاق شده بر رفتن مكه به قصد عبادت و بجا آوردن أعمال مقرره انتهى .\r\nو گاهى همين لفظ حاج كه اسم فاعل و مفرد است ؛ بمعنى جماعت حج‌كنندگان مىآيد ، قال فى « أقرب الموارد » : يأتى الحاج اسم جمع بمعنى الحجاج و عليه قول النحاة :\r\nقدم الحاج حتى المشاة انتهى . و كلمه حاجى منتزع از حاج بدين معنى است .\r\n\r\n7 - حاجى :\r\nدر « كنز اللغات » گويد : حاج : حج‌كننده و جمع حاجى هم آمده ؛ همچه يهود كه جمع يهودى آمده انتهى .\r\nو كلمه حاج را كه در اينجا آورده ؛ مقصودش بتشديد جيم است ، هرچند تصريح نكرده ، زيراكه حاج بتخفيف را بمعنى ديگر با تصريح بتخفيف پس از اين آورده .\r\n\r\n","description":"","footnote":"","page_name":" مقدمه 32 ","page_number":36},
  {"content":"\r\n\r\nپس معلوم شد كه حاج ، بيك معنى جماعتى از مردم را گويند كه حج كرده باشند ، مانند زنج و يهود و غيره ، و يك نفر از آن را كه خواهند نام ببرند حاجى با ياء گويند ، البتّه بتخفيف جيم براى سهولت تلفظ مانند زنجى و يهودى كه اطلاق بر يك نفر از اين اقوام و جماعت مىشود ، و بنابراين نشايد گفت كه ؛ اينكه بيك نفر از زائرين مكه حاجى مىگويند غلط است ، زيراكه چنان‌كه اسم فاعل حج ، حاج بتشديد جيم مىآيد ، اسم جمع حج‌كننده نيز حاج آمده ، مانند جان كه اسم جمع جن است ، و از اينكه شيخ سعدى و خواجه حافظ ، در اشعار خود آن را استعمال كرده‌اند اگرچه اين دو نفر فارسى ايرانى بوده‌اند ، و پيشتر از آنها ناصر خسرو نيز استعمال كرده ، حجتى در صحت استعمال آن تواند بود ؛ زيراكه اين بزرگواران ، اساتيد مسلم زبان و زمان خود بوده‌اند ، و در زمان آنها اين كلمه چنان شايع و كثير الاستعمال بوده كه بمنزلهء يكى از كلمات فارسى صحيح شده ، و آنها را در عبارات فارسى الاسلوب به كار برده‌اند .\r\n\r\n8 - خان :\r\nاز « فرهنگ آنندراج » چنين برآيد كه : خان بر وزن كان لفظى است تركى بمعنى شاه ، و ازاين‌رو سلاطين ترك را خان گويند انتهى . ليكن در اين دوسه مائهء اخيره در عقب أسماء مردم ايران براى احترام در مىآورند .\r\n\r\n9 - خواجه :\r\nدر « برهان قاطع » نوشته : با ثانى معدوله بر وزن راجه ، كدخدا و رئيس خانه را گويند ، و بمعنى معظم باشد ، و شيخ و پير و مال‌دار و حاكم و صاحب جمعيت را نيز گفته‌اند انتهى . و خواجهء مساح اشارهء به حضرت رسالت صلى اللّه عليه و آله است ، چنان كه در « برهان » و غيره گفته‌اند .\r\nو فعلا در نظر ندارم كه قبل از خواجه نظام الملك وزير ، كسى را بدين كلمه خوانده باشند ، و در كتاب « الفوائد البهية : 244 » نوشته كه : آن گاهى اطلاق مىشود بر اعزّهء مردم به قصد تعظيم ، انتهى .\r\n\r\n10 - سيد :\r\nصفت مشبهه است ، بر وزن فيعل بفتح فاء و سكون ياء و كسر عين از ساديسود أجوف واوى ، از باب نصر مثل قال يقول ، كه چون واو و ياء در يك‌كلمه پهلوى هم افتاده و أولى آنها ساكن است ، واو قلب بياء و يائين درهم إدغام شده ، و اين قياسى است كلى مانند مرموى و غيره .\r\n\r\n","description":"","footnote":"","page_name":" مقدمه 33 ","page_number":37},
  {"content":"\r\n\r\nدر « تاج العروس » چندين مصدر براى اين فعل ذكر كرده ، از اين قرار : 1 - سود بضم . 2 - سودد باضافه دال دويم با ضم سين 3 - همين‌طور با فتح سين 4 - بفتح سين و همزه بجاى واو 5 - بضم سين و همزه روى واو 6 - سيادت بكسر 7 - سيدودة بفتح و پس از آن سكون ، و به اين هفت وزن ؛ همه بمعنى شرافت و بزرگوارى و مهترى آمده ، و سودد اسم مصدر نيز هست ، و نيز وصف از اين فعل ، سائد هم آمده كه در معنى پائين‌تر از سيد ، و جمع آن سادة است . و اما جمع سيد ؛ پس آن بواو و نون مصححا آمده ، و بسا باشد كه مكسر هم بيايد بر غير فعله بفتحتين ، مانند هم‌وزنهايش : هين و ميت و جيد ، كه أهوناء و أموات و جيايد آمده ؛ كه اين أخير بدون همزه بر قياس و با همزه بدون قياس است ، و فيعل بر فعله بفتحتين جمع بسته نمىشود ، تا اينجا مستفاد از « تاج العروس » بود كه مصدر اول ( سود ) را هم فرموده غريب است ، و بنابراين سادات جمع ساده خواهد بود نه جمع سيد . و اين كلمهء سيد از دير زمانى ميان اعراب متداول و معمول بوده ، و بر بزرگان ؛ از هر طايفه‌ئى بوده‌اند گفته مىشده ، چنان‌كه سيد اسماعيل حميرى از معاريف شعراء در عصر حضرت امام جعفر صادق عليه السلام ملقب به سيد بوده ، با اينكه از طايفه حمير بوده ، و ربطى ببنى هاشم و اولاد حضرت رسول صلى اللّه عليه و آله نداشته ، و در مائهء سيم و چهارم هجرت أولاد ائمه عليهم السلام را براى امتياز از ديگران شريف مىگفته‌اند و ظاهرا نخستين زمانى كه بر آنها سيد گفته‌اند ، و اين اصطلاحى معهود و مخصوص ببنى - هاشم شده ، أواخر مائهء چهارم و اوائل پنجم بوده ، كه براى اولين مرتبه سيد مرتضى و سيد رضى را با اينكه شريف مىگفته‌اند ، سيد گفتند و پس از آن توسعه در ديگران پيدا كرده تا شايع و معمول گرديد . و در مقدمهء جلد اول كتاب « جامع الانساب : 30 تا 36 » تحقيقات مبسوط و مفصلى دربارهء كلمه سيد و شريف دارد كه شايان مراجعه و توجه است .\r\n\r\n11 - شيخ :\r\nصفت مشبهه است بر وزن فعل بفتح از شاخ يشيخ ، أجوف يائى از باب ضرب مثل باع يبيع ، بمعنى مرد پير ، و جمع آن شيوخ بضم و كسر ، و اشياخ و شيخه بكسر شين با فتح و سكون ياء و شيخان بكسر و مشيخه بر وزن مرحمة ، و بكسر شين و سكون ياء ، و مشيوخاء بفتح و مد ، و مشيخا بدون واو و مشايخ است ؛ كه بجمله يازده كلمه بشوند ، چنان‌كه در « شرح ملا محمد حسين طالقانى بر نصاب » أبو نصر فراهى نوشته . و در\r\n\r\n","description":"","footnote":"","page_name":" مقدمه 34 ","page_number":38},
  {"content":"\r\n\r\n« اقرب الموارد » مشايخ را جمع مشيخه و آن را جمع شيخ ، چنان‌كه هم اشاييخ را جمع أشياخ نوشته ، و در « المنجد » گويد : آن بر استاد و عالم و بزرگ قوم اطلاق مىشود ، و در « اقرب » فرمايد : اطلاق آن بر اين سه فرقه و رئيس صناعت همانا باعتبار بزرگى در علم و فضيلت و مقام و مانند اين‌ها است انتهى .\r\n\r\n12 - ملا :\r\nدر نظر چنين دارم كه در « غياث اللغات » گويد : آن مخفف ملاء به صيغه مبالغه از ملأ يملأ بمعنى پربودن است ، يعنى اين كس پر از علم مىباشد ، ليكن فعلا حاضر نيست كه مراجعه كنم ، و بعضى آن را مخفف مولى دانند ، و اشكالى در آن است كه استعمال مولى چنان‌كه مىنويسيم بعد از استعمال ملا بوده ، الا اينكه بگوئيم نخست آن را بمعنى مولى مخففا و مصحفا استعمال ، و بعد از آن خود مولى را استعمال كرده‌اند ، و ظاهرا آغاز استعمال آن در مائه هشتم هجرى بوده كه ملا قطب شيرازى و غيره گفته‌اند ، و در بعضى از مواضع بعضى از اشخاص را بمنلا ( يا ابن المنلا ) بنون بين ميم و لام مخففه وصف كرده‌اند . قال فى « اقرب الموارد » فى مادة مل : الملا و المنلا ( بضم الميم فيهما ) : الكاهن ؛ بلغة التتر ، و منه : الملا لصنف من القضاة ، أو أصلها مولى بالعربية ، فحرفها الاتراك الى ملا ، يقولون : قاضى ملا ، و أصله قاض مولى ؛ أى يلقب بمولانا عند الكلام عنه او اليه انتهى .\r\n\r\n13 - مولى :\r\nدر كتب لغت و رجال و درايت و كلام و غيره ، زياده برده معنى براى لفظ مولى نوشته‌اند ، كه يكى از آنها بزرگتر و رئيس و صاحب اختيار باشد ، و استعمال اين كلمه در جلو اسماء علماء بيشتر در مائهء يازدهم و در كتاب « رياض العلماء » به نظر مىرسد يا كتبى كه از آن نقل نموده‌اند .\r\n\r\n14 - مير :\r\nمخفف أمير زائيده است به شرحى كه اينك مىنويسيم ، و مختص است بسادات ، چنان‌كه در « مستدرك 3 : 410 » فرمايد بنقل از « برهان » كه : ميرزا مخفف امير زائيده است ، بلكه أمير و مير نيز مخفف از آن است انتهى .\r\nو شايد اين نقل از « برهان جامع » باشد ، زيراكه در « برهان قاطع » در نسخه‌اى خطى كه فعلا حاضر است اصلا مادهء ميرزا را ندارد ، و « برهان جامع » حين تحرير حاضر\r\n\r\n","description":"","footnote":"","page_name":" مقدمه 35 ","page_number":39},
  {"content":"\r\n\r\nنيست كه مراجعه بدان شود ، و نخستين وقتى كه اين كلمه استعمال شده ، مائهء هشتم هجرت بوده .\r\n\r\n15 - ميرزا :\r\nدر « حبيب السير » در ضمن سلاطين سربداران فرمايد : امير لطف اللّه را ميرزا مىگفتند ، و معلوم نيست كه پيش از او اين لفظ را بر كسى اطلاق كرده باشند انتهى .\r\nو اين ميرزا لطف اللّه در سنه 757 كشته شده ، و بعد از آن در مائهء نهم متداول شده كه فرزندان أمير تيمور گوركانى و أعقاب آنها را ميرزا گفته‌اند ؛ مانند ميرزا شاهرخ و غيره كه تا اين زمان هنوز شايع است ، منتهى وقتى بأواخر زمان آنها و أوائل زمان صفويه رسيده كلمهء ميرزا را در عقب أسماء شاهزادگان درآورند ، و مثلا : سلطان حسين ميرزاى بايقرا و طهماسب ميرزا و غيره گفتند ، و بعد از آن در اولاد و احفاد نادر شاه و قاجاريه نيز همين‌طور رفتار شده تاكنون ، و هرچند كه شاهزاده‌اى از أحفاد بسيار دور شاه هم باشد و در تمول و تشخص و شهرت و اهميت نيز چندان قابل توجه نباشد ، اين قاعده تاكنون برقرار است ، و فرقى در أعقاب اين سه سلسله سلاطين هنوز به عمل نيامده .\r\nبر خلاف لفظ شاه كه در صفويه آن را در جلو اسم درآورده و شاه‌عباس و غيره گفته‌اند ، و در نادر و قاجاريه در عقب اسم درآورده و نادر شاه و فتحعلى شاه و غيره گفتند ، و شايد وجه اينكه لفظ ميرزا را در صفويه و ما بعدها در عقب اسم درآورده‌اند اين باشد كه بعد از عصر تيموريه اين كلمه بأسماء غير از شاهزادگان نيز ملحق شده ، بنابراين مىخواسته‌اند امتيازى بين خانوادهء سلطنتى و غيره در ميان باشد ، چنان‌كه مىبينيم از چندين قرن پيش از اين تاكنون لفظ ميرزا ملحق بأسماء اغلب مردم مىشود ، از خانوادهء سلاطين و سادات و علماء و عوام و غيره . لكن در « مستدرك 3 : 410 » فرمايد : در هند لفظ ميرزا را بر علماء غير سيد اطلاق نمىكنند ، حتى اينكه آنها ميرزاى قمى را هم ملا ابو القاسم مىگويند انتهى . و تحقيق كلام در مقدمهء « جامع الانساب 1 : 36 » شده .\r\n\r\nقسمت دويم - در ساير كلماتى كه در احوال علماء و غيره بسيار بدانها برخورد مىشود\r\nو آنها نيز چند كلمه است بدين شرح : 1 - اجازه 2 - استاد 3 - بياض 4 - بيت 5 - تأليف 6 - ترجمه 7 - تصنيف 8 - تعليقه 9 - تلميذ 10 - حاشيه 11 - ديوان\r\n\r\n","description":"","footnote":"","page_name":" مقدمه 36 ","page_number":40},
  {"content":"\r\n\r\n12 - رساله 13 - شاگرد 14 - شرح 15 - عنوان 16 - كتاب 17 - متن 18 - هامش و اينك تفسير آنها به ترتيب مذكور :\r\n\r\n1 - اجازه :\r\nمصدر باب افعال است ، از جاز يجوز ، أجوف واوى ، از باب نصر بمعنى دستورى و اذن دادن به كسى براى كارى ، و اجازه علماء به يكديگر ؛ يا بدين است كه يكى اذن به ديگرى مىدهد در ورود در أمور شرعيه كه وظيفهء مجتهد است ، و آن را اجازهء تصديق اجتهاد گويند ، و اين چندان مقصود ما نيست . ديگر اينكه كسى به ديگرى اذن بدهد در روايت كردن حديث كه خود او هم از ديگرى اين اجازه را داشته باشد ، يا از زيادتر و آن هم بدين‌طريق اجازه داشته باشد ، و هكذا تا برسد بيكى يا بيشتر از ائمهء اثنى عشر عليهم السلام ، كه آن را اجازهء روايتى گويند ، و بيشتر ، ما در اين كتاب در مقام ذكر اين نوع اجازه هستيم .\r\n\r\n2 - استاد :\r\nدر « برهان قاطع » گويد : استاد بضم اول و سكون دال ، آموزگار و آموزاننده باشد ، و دانندهء صنعتى را در امور كليه و جزئيه نيز استاد گويند انتهى\r\nو در « المنجد » گويد : الاستاذ : المعلم المدبر العالم ( ج ) أساتذة و أساتيذ انتهى .\r\nو از اينكه آن را در اين دو كتاب لغت فارسى و عربى ذكر كرده‌اند ، معلوم مىشود اين كلمه اصلا فارسى باهمال دال است ، و در عبارات عربى آن را بعنوان تعريب به كار برده و دال مهمله را ذال معجمه نموده‌اند .\r\n\r\n3 - بياض :\r\nدر « الذريعة 3 : 166 » فرمايد : بياض غالبا أجزائى را گويند كه أوراق آن از طرف پهنا باز شود ، زيراكه يكى از طرفين عرض آن هماره دوخته مىشود ، و از طرف ديگر باز مىگردد ، بر خلاف سائر كتب كه يكى از طرفين طول آن دوخته و از طرف ديگر باز مىشود ، چنان‌كه غالبا دفتر و سفينه هم آن را گويند كه مانند بياض باشد ، و گاه باشد كه بياض را مطلقا يا مقيدا بر كتابى اطلاق كنند ، و اگرچه دوختن و بازشدنش از طرف طول باشد . آن‌گاه چندين كتاب را نام برده كه أسماء آنها را بياض نهاده‌اند ، و همانا وجه تسميه اين نوع از مكتوبات به بياض اين است كه ، چندين ورق كاغذ سفيد ( مقصود ننوشته است نه رنگ مخصوص ) را اين‌طور بهم دوخته و همراه خود\r\n\r\n","description":"","footnote":"","page_name":" مقدمه 37 ","page_number":41},
  {"content":"\r\n\r\nمىبرده‌اند كه هرگاه چيزى بيابند ، در آن بنويسند ، و پس از آنكه از بياض بسواد آمده و أوراق آن هم نوشته شده به همين اسم اولى بياض باقى مىمانده انتهى .\r\n\r\n4 - بيت :\r\nدر لغت بمعنى خانه است ، و نيز دو مصراع كلامى كه موزون باشد يك بيت خوانند ، و در احوال علماء ؛ براى تعيين بزرگى و كوچكى تأليفات آنان استعمال مىشود ، بدين نحو كه هر پنجاه حرفى را يك بيت مىگويند ، چنان‌كه در « قصص العلماء : 162 » فرموده ؛ و طريق تعيين آن اين است كه عدد حروف يك سطر را شمرده ، و حاصل را در عدد سطور يك صفحه ضرب مىكنند . آنگاه عدد حاصل را در عدد صفحات كتاب ضرب مىكنند ، و بدين‌طريق شمارهء أبيات يك كتاب تقريبا بدست مىآيد .\r\n\r\n5 - تأليف :\r\nتأليف مصدر باب تفعيل است ، از ألف يألف مهموز الفاء ، از باب ضرب يضرب ، چون أزر يأزر ، و مصدر مجرد آن ألفت بضم مىآيد ؛ يعنى فراهم شدن ، و چون كتاب فراهم شده از كلماتى است آن را مؤلف بفتح لام و مجازا تأليف ، و فراهم‌كنندهء آن را مؤلف بكسر خوانند .\r\n\r\n6 - ترجمه :\r\nدر « الذريعة 4 : 72 » در مقدمهء ذكر ترجمه كتب فرمايد : ترجمه بناء رباعى است ، زيراكه فعلش ترجم چون دحرج است ، و أصل معناى آن تفسير و كشف و بيان است ، چنان‌كه گويند : ترجمه : يعنى تفسير و بيان كرد آن را ، و ترجم لسانه ؛ يعنى تفسير كرد آن را بزبانى ديگر ، و ترجمان ؛ تفسيركنندهء زبان است ، چنان‌كه در « صحاح » و « قاموس » نوشته ، و مترجم كتاب ؛ كسى است كه آن را بلغت ديگرى ترجمه كند . پس كتاب مفسر بفتح ، اصل ، و كتاب مفسر به آن ، ترجمه آن اصل ؛ و وجودش مترتب بر آن و متفرع از آن است و آن كتابى تازه و مغاير با اصل خود خواهد بود انتهى . و در نزد بيان تراجم اشخاص ؛ ذكرى از ترجمه احوال كسى نفرموده ؛ و در « مقياس الهداية » بعد از تفسير ترجمه به اين كه : آن تفسير لغتى به ديگرى است ، فرمايد : اطلاق ترجمه بر شرح حال مرد ؛ مجازى است كه اصطلاح بر آن نموده‌اند ، زيراكه آن تفسير نام مرد بمرادفش در لغت ديگرى نمىباشد بلكه شرح حال او است انتهى .\r\nو در « اقرب الموارد » و « المنجد » نوشته‌اند كه : ترجمه ، تفسير و ذكر سيرت\r\n\r\n","description":"","footnote":"","page_name":" مقدمه 38 ","page_number":42},
  {"content":"\r\n\r\nشخصى و اخلاق و نسب و زندگانى او است ، و جمع آن تراجم مىآيد . و ترجمهء كتاب ؛ فاتحه آن است و در « اقرب » اين زيادتى را دارد كه : جوهرى اين كلمه را در رجم بناء بزيادتى تاء و در « قاموس » در ترجم ذكر كرده است ؛ در فصل تاء از باب ميم انتهى .\r\nو در « مستدرك الوسائل 3 : 614 » احوال حضرت شاه عبد العظيم عليه التحية - و التسليم را از رساله‌ئى كه مرحوم صاحب ابن عباد مخصوص احوال آن جناب تأليف كرده ، و نسخه‌اى خطى قديمى از آن به خط بعضى از بنى بابويه كه تاريخ خط سنه 516 و در نزد حاجى بوده نقل مىكند به عين عبارت ؛ تا مىرسد بتأليفات او و مىفرمايد :\r\n( له كتاب يسميه كتاب يوم و ليلة ، و كتب ترجمتها : « روايات عبد العظيم بن عبد اللّه - الحسنى » تا آخر .\r\nو از اين عبارت صاحب كه خود در قرن چهارم ، و از فحول ادباء و أهل لغت در زمان خود بوده ، چنين برمىآيد كه ترجمه در آن قرن براى عنوان استعمال مىشده ، زيرا مدلول اين عبارت چنين است كه حضرت شاه عبد العظيم عليه السلام كتابهائى دارد كه عنوان آنها « روايات عبد العظيم - الخ » است ، يعنى در اوائل آنها كه مىخواسته‌اند كتاب معرفى شود ، اين عبارت را مىنوشته‌اند ، و عن‌قريب در لفظ عنوان ؛ ما ذكر مىكنيم كه معنى لغوى عنوان ، هر چيزى است كه ترا بر غير خودش آگاه نمايد ، و فاتحهء كتاب كه در « أقرب » و « المنجد » براى معنى ترجمه نوشته‌اند همين است ، و بنابراين ترجمه بر ذكر سيرت و اخلاق و احوال كسى ، معنى مىدهد و اطلاق آن بر مدلول و مفهوم عنوان درست است .\r\n\r\n7 - تصنيف :\r\nصنف بكسر و فتح صاد يعنى نوع ، چنان‌كه در « أقرب الموارد » است ، و گويد : اينكه گويند چيزى را تصنيف كرد ، يعنى آن را نوع نوع نمود ، و بعضى را از بعضى ديگر جدا كرد ، و اگر گويند : كتاب را تصنيف كرد ، يعنى : آن را تأليف كرد ، انتهى .\r\nو ما قريبا معنى تأليف را بيان كرديم ، و اينك گوئيم كه برحسب لغت ، چون مطالب يك كتاب از جاهائى فراهم مىشود آن را تأليف ، و چون اين فراهم‌شده‌ها هريك در تحت أنواع و اقسامى درمىآيد تصنيف خوانند .\r\nو اما اصطلاحا فرق تصنيف و تأليف اين است كه . تأليف كتابى است كه فقط مؤلف آن مطالبى از مواضع متفرقه در آن جمع كند ، و از خود تحقيقات و مطالبى علمى\r\n\r\n","description":"","footnote":"","page_name":" مقدمه 39 ","page_number":43},
  {"content":"\r\n\r\nنداشته باشد ، و تصنيف آن است كه : فراهم‌كنندهء آن از خود مطالب علمى و تحقيقات و نتايج افكار و معلومات خود را در آن بياورد .\r\n\r\n8 - تعليقه :\r\nدر « المنجد » گويد : تعليقه چيزى است كه آويخته شود بر كنار كتاب يا دور و كنار آن ، و جمع آن تعاليق است انتهى .\r\nو در « الذريعة 4 : 223 » فرمايد : تعليقه ، شرح و بيان بر بعضى از مواضع هر كتابى است كه غالبا در دور و كنار آنجاى كتاب نوشته مىشود و تقريبا چندان فرقى با حاشيه ندارد ، الا اينكه نوشتن اطراف كتب معقول را غالبا تعليقه مىگويند ، پس شايد كه بعضى از اين نوع نوشتن‌ها را تعليقه گويند تا اشاره بدقت مطالب و تحقيقات عقليهء آن بوده باشد ، و در ( ج 6 ص 7 ) فرمايد : گويا أهل علوم عقليه نخواستند تعليقات فلسفى خود را بحاشيه بنامند براى اينكه معنى حشو ( يعنى زيادتى ) از آن نمايان است انتهى .\r\n\r\n9 - تلميذ :\r\nدر « رياض العلماء » ( على ما نقل عنه ) فرمايد : تلميذ بكسر اول چو قطمير خادم و غلام صانع و يادگيرندهء صنعتى است ، و تاء آن اصلى و وزنش فعليل است و إهمال دال ؛ لغتى در آن است انتهى .\r\nو در « اقرب الموارد » فرمايد : بعضى گفته‌اند : آن كسى است كه وامىگذارد خودش را بر معلمى تا او صنعت خود را به ياد وى بدهد ، چه علم باشد يا غير آن ؛ پس مدتى او را خدمت مىكند تا آن صنعت را از او ياد گيرد انتهى .\r\nو در « كنز اللغات » آن را بكلمهء شاگرد معنى كرده .\r\nپس از اين كلمات معلوم شد كه : تلميذ بكسر در اصل لغت بمعنى خدمتكار است ، و چون كسى مىخواهد چيزى يا كارى را از كسى ياد گيرد و چندى در خدمت او مىباشد ، آن يادگيرنده را تلميذ ياددهنده گفته‌اند ، و بعد از آن براى اينكه بگويند كسى اين‌طور بوده ؛ فعلى جعلى براى آن اختيار و برطبق آن فعل مصدر و اسم فاعل و غيره درست كرده‌اند ، و آن را مانند بسيارى ديگر از أفعال جعلى ، فعل رباعى مجرد گرفته‌اند و گفته‌اند : تلمذ چو دحرج . قال في « رياض العلماء » : تلمذه تلمذه ، كدحرجه دحرجة بمعنى خدم انتهى .\r\n\r\n","description":"","footnote":"","page_name":" مقدمه 40 ","page_number":44},
  {"content":"\r\n\r\nو بناء براين كه فعل رباعى مجرد ، متعدى ؛ و مطاوعهء آن ؛ رباعى مزيد تفعلل است ، روا باشد كه اگر كسى ديگرى را بشاگردى خود بگيرد گويند : تلمذ ، و آنكه آن را قبول مىكند بگويند : تتلمذ .\r\nقال في « المنجد » : تلمذ الولد فتتلمذ ، اتخذه تلميذا . ( ج ) : تلاميذ و تلامذة ، و هو من تعلم منك علما أو صنعة انتهى . و روا باشد كه همين رباعى مجرد متعدى را مانند مزيد آن لازم گرفته و فاعل تلمذ را خود شاگرد را گيرند .\r\nقال فى « أقرب الموارد » : تلمذ له و تتلمذ : صار تلميذا له انتهى .\r\nو قال فى « رياض العلماء » : و أخطا من ظن أن تاء . مزيدة و يجعله مشتقا من لمذ ، بل رباعى انتهى .\r\nو در اين زمان ما ؛ بر تمام ألسنه و مكتوبات اهل علم و ادب حتى فحول ادباء ( الا ما شذ و ندر ) اين غلط ؛ دائر ، و همه آن را از لمذ بباب تفعل دانسته و تلمذ بتشديد ميم با فتح در فعل ماضى ، و ضم در مصدر ، و متلمذ بكسر در اسم فاعل استعمال مىكنند ، و اين غلطى سخت ناشايسته و زشت است .\r\n\r\n10 - حاشيه :\r\nدر « كنز اللغات » فرمايد : حاشيه : طرف و كناره ، و در « كشف الظنون 1 : 415 » فرمايد : حاشيه عبارت از اطراف كتاب است ، و بعد از آن ؛ عبارت از چيزى شده كه در آن اطراف نوشته مىشود انتهى .\r\nو در « الذريعة 6 : 7 و 8 » شرحى مستوفى دربارهء حاشيه نگاشته كه ما را ازهرجهت از بحث در اطراف آن بىنياز مىنمايد . و اينك ترجمهء آن چنين است كه مىفرمايد :\r\nحاشيه ، زيادات و إلحاقات و شروحى است كه در اطراف كتابها مىنويسند ، و آن از حشو بمعنى زائد ، يا از حاشيه بمعنى كناره از باب تسميه حال بنام محل است ، و چندان فرقى با تعليقه ندارد . ( تا اينكه فرمايد ) : همانا تاريخ تعليق حواشى بر كتب در اسلام برمىگردد به زمان انتشار خود آن كتب ، زيرا هركسى كه چيزى از علم خوانده و مىتوانسته بنويسد ؛ اين نوع تصنيف را از دست نداده ، چه إبداء رأى براى هركسى كه مىتواند ؛ امرى طبيعى خواهد بود ، و همانا قبل از قرن عاشر ، حاشيه نوشتن منحصر بوده بكشف غوامض مسائل و شرح بعضى از عبارات پيچيده ، و از حواشى بعد از اين تاريخ\r\n\r\n","description":"","footnote":"","page_name":" مقدمه 41 ","page_number":45},
  {"content":"\r\n\r\nممتاز بوده باينكه آنها واضح‌تر از متون خود كه براى توضيح آنها مىنوشته‌اند بوده ، و بعد از آن در عهد صفويه و قاجاريه نوشتن حواشى زياد شده ، و با إغلاق و تعقيدى سخت بظهور رسيده كه دست كمى از مشكلات متن خود نداشته . و هرچه پيشتر آمده اين اثر بيشتر از سابق در آن بوضوح پيوسته ، و مىتوان گفت در اين تاريخ حواشى بر سه قسم گرديده :\r\nاول : حواشى بر كتب ادبيه و خصوصا آنهائى كه مورد تدريس قرار گرفته ، كه حواشى آن كتب بغايت زياد ، و همه براى تشريح و تنقيح و بسط و تعليلات زائده و استدراك نكاتى كه ما تن براى اختصار حذف كرده به عمل آمده ، و اندكى از اين امور تجاوز بانتقاد نموده .\r\nدويم : حواشى بر كتب دينيه ، و آنها يا در مسائل اصليه است يا فرعيه .\r\nاما اول ، پس حواشى آنها همانا توضيح مراد ما تن و استدلالات عقليه يا نقليه براى او ، يا رد و انتقاد است ، و در اين مورد بحاشيه اكتفاء نكرده بلكه رسالات مستقله در آن نوشته شده . و اما مسائل فرعيه ، پس حواشى آنها يا مختصر و فتوائى است كه محشى چيزى را كه در مسئله بر خلاف استنباط ماتن استنباط كرده مىنويسد ، يا مفصل و مبسوط و متضمن بحث در أسناد اخبارى است كه مورد استدلال قرار گرفته ، يا در كيفيت استدلال و استنباط ، يا انتقاد خفيفى است .\r\nسيم : حواشى علوم عقليه ، و آن در عهد تيمورى أخير ؛ بالا گرفت ، و بواسطهء آنكه اصحاب آن نظريات خود را حق مىدانستند ؛ معركه آراء متخالفه گرديد ، و به مجرد اينكه كسى رساله يا كتابى مىنوشت به اندك وقتى حواشى چندى بر آن وارد مىشد ، و چيزى نمىگذشت كه آن حواشى ؛ خود بمنزلهء متنى مفروض ، و مورد حواشى ديگر چندى مىگرديد ، كه يا نصرت از مؤلف اصل بود ، يا نصرت از محشى آن ، يا إبداء رأى ثالثى ، يا محاكمهء بين آنها ، و اينك ما مىبينيم كه هر كتابى بضميمه حواشى از وضع اولى خود بيرون رفته و باهم تأليفى از محشى مىگردد ، زيراكه وى بعضى از اين كتاب حاشيه شده را كه حاشيه نكرده امضاء نموده و بعضى را كه حاشيه كرده ، إبداعى از خود آورده ، چنان كه اكثر تصانيف مستقله نيز همين‌طور است كه مؤلف آن بعضى از مطالبى را كه ديگرى متعرض شده و بعضى را كه خود ابداع كرده در آنها جمع مىكند ، منتهى در حاشيه نوشتن ؛ محشى مطالب غير خود را به همان كه آن غير آورده اكتفاء مىكند و زحمت وانوشتن آن را به خود نمىدهد\r\n\r\n","description":"","footnote":"","page_name":" مقدمه 42 ","page_number":46},
  {"content":"\r\n\r\nو هرچه خود ابداع مىكند مىآورد ، و ازاين‌رو عدد حواشى چندان شده كه از حيز احصاء بيرون رفته ، و تمام آنها اهميتى تاريخى دارد ، از اينكه مورد بحث ؛ تطور عقلى آن كسى است كه اين افكار در او بهم رسيده ، تا اينجا نقل از « الذريعة » شد .\r\nو اين حواشى گاهى در همان اطراف كتاب باقى مىماند كه آن را بتعبير « مجالس المؤمنين » حاشيه كنار كتابى ، و در اين ازمنه غير مدونه مىگويند ، و گاهى در جايى جمع شده و بحاشيه مدونه مذكور مىگردد .\r\n\r\n11 - ديوان :\r\nاين كلمه مشتق است از دان بدون ؛ أجوف واوى از باب نصر ، مثل قال يقول ، و آن بكسر و فتح فاء هر دو آمده ، و در أصل دوان ( بتشديد واو ) بوده كه يكى از واوهايش تبديل بياء شده .\r\nدر « كنز اللغات » گويد : ديوان كتاب حساب و كتاب شعر . و قال فى « تاج العروس » قال أبو عبيدة : هو فارسى معرب ، و أورده الجواليقى « فى المعرب » ، و كذا الخفاجى فى « شفاء الغليل » و قال الكسائى : هو بالفتح لغة مولدة . و قال سيبويه : انما صحت الواو فى ديوان ؛ و إن كانت بعد الياء و لم تعتل كما اعتلت فى سيد ؛ لأن الياء فى ديوان غير لازمة و انما هو فعال من دونت و الدليل على ذلك قولهم : دواوين ، فدل ذلك على أنه فعال ، و انك انما أبدلت الواو بعد ذلك . قال : و من قال ديوان فهو عنده بمنزلة بيطار .\r\nو بالاخره در « تاج » پس از چند سطر ديگر نوشته كه : ديوان اطلاق شده بر دفتر ، پس از آن بر هر كتابى ، و گاهى مخصوص مىشود بشعر شاعرى معين ، و اين معنى بر ديوان نخست مجاز بوده ، و پس از آن حقيقت در آن شده . آن‌گاه فرموده كه : خلاصه ، ديوان پنج معنى دارد : 1 - نويسندگان 2 - جاى آنها 3 - دفتر 4 - هر كتابى 5 - مجموعه شعر .\r\nتا اينجا نقل از « تاج العروس » است ، و در « اقرب الموارد » دياوين بياء را در جمع آن نقل كرده و آن دليل بر لزوم و اصالت ياء خواهد بود .\r\n\r\n12 - رساله :\r\nدر « المنجد » گويد : رسل كعلم يرسل رسلا بالتحريك و رسالة بالفتح :\r\nتدلى ( يعنى پائين رفت ) . و رساله بفتح و كسر ؛ اسم از أرسل است ، و صفحه چه‌ئى است كه كلام مرسل در آن نوشته مىشود ، و جمع آن رسائل و رسالات است انتهى .\r\n\r\n","description":"","footnote":"","page_name":" مقدمه 43 ","page_number":47},
  {"content":"\r\n\r\nو در « كشف الظنون 1 : 537 » فرمايد : رساله مجلدى است مشتمل بر كمى از مسائلى كه بر يك نوع باشد ، و أصل آن نامه‌ئى است كه از بزرگى فرستاده شده باشد انتهى .\r\nو در اصطلاح اين ايام ، هر كتابى را گويند كه چندان بزرگ نباشد ، و بخصوص اگر نام معينى براى آن معلوم نكرده باشند ، و بسيارى كسان ؛ كتبى را كه براى مسائل عمليهء مقلدين نوشته باشند ؛ رساله خوانند .\r\n\r\n13 - شاگرد :\r\nمعروف است ، يعنى كسى كه از ديگرى چيزى را ياد گيرد ، چه علم باشد و چه كارى ، و اين كلمه با اينكه فارسى است ، در « برهان قاطع » و « انجمن‌آرا » به نظر نرسيد ، فقط در « برهان » دارد كه : شاگردى ، معروف است ؛ كه در مقابل استادى باشد انتهى .\r\n\r\n14 - شرح :\r\n« در كنز اللغات » نوشته : شرح آشكارا كردن انتهى . و آن از باب منع مستعمل ، و اصطلاحا اين است كه كسى مطالب كتاب ديگرى را مانند حاشيه ؛ توضيح و تفسير و تسهيل كرده و أقرب بفهم نمايد . يا علل و وجوه استدلالات و مطالبى ديگر از اين قبيل در آن بياورد ؛ كه غرض او تقريب بأذهان نباشد ، بلكه بسا فهم آنها مشكل‌تر باشد .\r\nو فرق آن با حاشيه اين است كه اين شارح اين مطالب خود را در اصل متن كتاب بنويسد آن‌گاه بسا باشد كه تمام كلام متن را ذكر نكند ، بلكه هرجا را كه مىخواهد شرح بدهد ذكر مىكند ، و بعد ؛ از خود كلماتى در شرح آن بياورد ، مانند « تفسير كشاف » و بسا باشد كه تمام كلمات متن را ذكر كرده ، و در شرح و توضيح آنها از خود كلماتى بياورد .\r\nو اين قسم اخير نيز دو نوع است : يكى اينكه يك مقدارى از عبارات اصل را ( چه كم باشد يا زياد ) ذكر كند ، و بعد از آن ؛ آنها را شرح نمايد ، و در اين صورت كلمات متن از شرح مجزى و ممتاز باشد ، مانند « شرح أنموذج » و غيره . ديگر اينكه عبارات اصل را با شرح ممزوج نموده و درست يك كتابى بوجود آورد كه هرگاه خود امتيازى بكلمات اصل ندهد ؛ از خط روى آنها كشيدن ، يا برنگى غير از رنگ مداد اصل نوشتن ، يا درشت و جلى نوشتن ، و غيره ؛ امتياز دادن اصل و شرح چندان واضح نباشد الا براى قليلى كه خيلى آشنا بعبارت اصل باشند . و هرچه مهارت و قدرت اين شارح در ادب و\r\n\r\n","description":"","footnote":"","page_name":" مقدمه 44 ","page_number":48},
  {"content":"\r\n\r\nلغت و تصرف در كلمات و فصاحت و بلاغت بيشتر ، و در احاطت بألفاظ و معانى ؛ استادتر باشد ؛ امتياز كلمات متن و شرح از يكديگر مشكل‌تر گردد ، و اغلب شروح از اين نوع أخير است از شيعه و سنى مانند « شرح تصريف » و « شرح الفيهء » سيوطى و « شرح لمعه » و « تاج العروس » و « رياض المسائل » و « جواهر الكلام » و غيره كه مؤلفين اين شروح ؛ نهايت زبردستى و استادى را در مزج عبارات اصل با شرح در آنها به كار برده‌اند ، و اگر بواسطهء امتيازات مرقومه نباشد ؛ بعسرت توان امتياز بين آنها داد ، و خصوصا « تاج العروس » كه امتياز كلمات متن از شرح بوقوع متن در درون پرانتز مىباشد ، و اين را شرح مزجى نامند .\r\nدر « اخبار الاوائل 34 » نوشته كه : اول كسى كه شرح مزجى نوشت از علماء اماميه خواجه نصير طوسى بود ، و اكنون آن شرح حاضر است انتهى . و ليكن اينجا معين نكرده كه خواجه بر چه كتابى اين شرح مزجى را نوشته ، و در أحوال خواجه از « روضات » و غيره ملاحظه مىكنيم كه وى چندين كتاب از خود و ديگران را شرح كرده .\r\nو نيز در « اخبار الاوائل : 106 » گويد كه : اول كتابى كه در شرح مزجى از اماميه نوشته شد « شرح فصول » خواجه است ، نسخه‌اى از آن ديده شد انتهى .\r\nو باز اينجا نام شارح را معلوم نكرده . و نيز در « روضات : 295 » بعد از ذكر « شرح ارشاد » علامه از شهيد ثانى فرموده كه : كسى در طريقه شرح مزجى بمتن بر شهيد ثانى سبقت نگرفته ، و بعد از ذكر چندين شرح مزجى از آن مرحوم ، فرموده : همانا رغبت او در شروح مزج براى اين بوده كه چون ديد عامه همه آن را دارند و اصحاب ما ندارند ، حميت ، وى را بشروح مزجى واداشت ، بااين‌كه خود آن بنفسه چيزى نيكو است .\r\n\r\n15 - عنوان :\r\nدر « كنز اللغات » گويد : يعنى ديباچهء كتاب ، و در معنى ديباچه گويد :\r\nاول كتاب ، و روى آدمى انتهى .\r\nو در « اقرب الموارد » فرمايد : عنوان و عنيان كتاب ( بواو و ياء در ثالث ) بكسر و ضم اول : نشانه و ديباچهء آن است ، و اصل آن عنان بر وزن رمان بوده ، و وجه تسميه آن اين است كه اين كلمه از عن يعن از باب ضرب بمعنى رخ آوردن است ، و چون نخستين چيزى كه از دو طرف كتاب پيدا مىشود همانا آن است كه مىرساند آنچه كتابى است ؛\r\n\r\n","description":"","footnote":"","page_name":" مقدمه 45 ","page_number":49},
  {"content":"\r\n\r\nازاين‌رو آن را عنوان گفته‌اند ، زيرا هرچه تو بدان استدلال نموده و غير خودش را بر تو آشكار كند ؛ آن عنوان آن چيز خواهد بود ، يقال : الظاهر عنوان الباطن . و از اين كلمه فعلى جعلى بر وزن رباعى مجرد بناء نهاده و گفته‌اند : عنون الكتاب عنونة : كتب عنوانه ، و يقال : عنونه و عنه و عننه و عناه ، و الاسم العنوان انتهى بخلاصة ما فيه .\r\n\r\n16 - كتاب :\r\nدر « المنجد » گويد : كتاب چيزى است كه نوشته در آن نوشته شود ؛ و جمع آن : كتب ، بضمتين است . و هم آنجا گفته : كتب الكتاب كنصر كتبا بالفتح و كتابا و كتابة و كتبة بالكسر فى الثلاثة ، صور فيه اللفظ بحروف الهجاء انتهى .\r\nو در اين زمان معروف است ، و فرق آن با رساله اين است كه كتاب تقريبا تا اندازه‌اى بايد بزرگ باشد ، و كتب كوچك را در اصطلاح علماء غالبا رساله گويند ، چنان‌كه در رساله گفتيم .\r\n\r\n17 - متن :\r\nدر « قاموس » چندين معنى براى متن نوشته كه يكى از آنها زمين سخت بلند است ، و فعل آن از باب شرف آمده ، و در « المنجد » فرمايد : متن كتاب ، خلاف شرح و حواشى است انتهى . و آنچه منظور ما در اين كتاب است ؛ همين معنى منقول از « المنجد » مىباشد .\r\n\r\n18 - هامش :\r\nدر « المنجد » گويد : همش الشىء ، من أبواب منع و نصر و ضرب ؛ همشا بالفتح : جمعه ، و اهتمش القوم : اختلطوا ، و هامش اسم فاعل و حاشيهء كتاب ، و به اين معنى اخير مولد است انتهى .\r\n\r\nقسمت سيم : در كلماتى كه بعنوان لقب و منصب بر اشخاصى داده شده و آنها بدان كلمات مخاطب و معروف گرديده‌اند ،\r\nو در اين كتاب گاهى بدانها برخورد مىشود ؛ به ترتيب حروف ، و نقل از كتاب « تذكرة الملوك » با اشارهء بصفحات آن ؛ و هرچند آنچه در آن كتاب نوشته مربوط بدربار دولت سلاطين صفويه و خصوصا اواخر آن است ؛ ليكن چون تا دير زمانى بعد از آن بلكه تا اين زمان نيز بسيارى از آنها به همان معانى و مفاهيم باقى مانده ؛ ازآن‌جهت آن را مأخذ نقل قرار داديم .\r\n\r\n1 - اعتماد الدوله :\r\nدر وزير اعظم بيايد .\r\n\r\n","description":"","footnote":"","page_name":" مقدمه 46 ","page_number":50},
  {"content":"\r\n\r\n\r\n2 - أمير :\r\nبه غير از معنائى كه از پيش گذشت ، در « تذكرة الملوك : 4 و ما بعدها » تفصيلى نوشته بخلاصهء اينكه : امراء ايران مطلقا دو نوع بوده‌اند : امراء سرحد ، و امراء دولت‌خانه . و امراء سرحد چهار قسم است ، اول : ولات . دويم : بيگلر بيگيان . سيم : خوانين چهارم : سلاطين ، و هريك از اين چهار طبقه به ترتيبى كه نوشته شد در مرتبهء منصب و درجه اعتبار بيشتر و پيشتر از ما بعد خود مىباشند ، يعنى ؛ والى مقدم بر بيگلربيگى ، و هكذا ، و والى عربستان باعتبار سيادت و شجاعت و زيادتى ايل و عشيرت از والىهاى ديگر بزرگتر و عظيم‌الشأن‌تر است ، و بعد از آن والى لرستان فيلى است ، كه باعتبار اسلام أعز از والى گرجستان است ، و بعد از مرتبهء والى گرجستان ، والى كردستان است ، و بعد از او حاكم ايل بختيارى .\r\nبيگلربيگى كسى بوده كه فرمانفرماى يكى از اين سيزده ولايت بوده . اول :\r\nقندهار . دويم : شروان . سيم : هرات . چهارم : آذربايجان . پنجم : چخورسعد . ششم :\r\nقراباغ و گنجه . هفتم : استرآباد . هشتم : كوه گيلويه . نهم : كرمان . دهم : مرو - شاهى جهان . يازدهم : قلمرو عليشكر . دوازدهم : مشهد مقدس معلى . سيزدهم : دار - السلطنه قزوين .\r\nاما امراء دولتخانه چهار نفر بوده‌اند كه آنها را اركان دولت قاهره مىگفته‌اند اول : قورچىباشى . دويم : قوللر آقاسى . سيم : ايشيك آقاسىباشى . چهارم : تفنگچى آقاسى . و اين چهار نفر با وزير اعظم و ديوان‌بيگى و واقعه‌نويس كه مجموع هفت نفر مىشوند در قديم داخل امراء جاقى بوده ، و در اواخر زمان شاه سلطان حسين در مجمع ناظر و مستوفى الممالك و امير شكارباشى داخل شدند انتهى مختصرا .\r\n\r\n3 - امير آخورباشى :\r\nدر « تذكره : 14 » نوشته كه : نظم و نسق طوايل سركار خاصهء شريفه و دواب پيشكشى كه باسطبل خاصه مىآورده‌اند با او بوده انتهى .\r\n\r\n4 - ايشيك آقاسىباشى :\r\nدر « تذكره : 8 » فرمايد : وى ريش‌سفيد كل يساولان صحبت و ايشيك آقاسيان و قاپوچيان ديوان و نسق مجلس و ترتيب مجلس‌نشينان و ايستادگان مجلس از أعلى تا أدنى با او است انتهى مختصرا .\r\n\r\n","description":"","footnote":"","page_name":" مقدمه 47 ","page_number":51},
  {"content":"\r\n\r\n\r\n5 - ايشيك آقاسىباشى حرم :\r\nدر تذكره : 27 » نوشته كه : وى كسى بوده كه پيرتر و قديمىتر مردمان دربار پادشاهى بوده ، و شب و روز در حرم حاضر و قاپوچيان و ايشيك آقاسيان حرم ؛ تا بين و تابع فرمان او بوده‌اند .\r\n\r\n6 - ايشيك آقاسىباشى مجلس :\r\nدر « تذكره : 27 » شرحى نوشته بخلاصه اينكه : از امراءزادگان و غير ايشان هركس لياقت خدمت حضور شاه را در مجالس عام داشته ، وى را ايشيك آقاسى مجلس مىگفته‌اند ، و آنها تابع و تابين يك نفر بعنوان ايشيك آقاسىباشى مجلس بوده‌اند انتهى .\r\n\r\n7 - بيگلربيگى :\r\nدر ضمن مقرب الخاقان بيايد .\r\n\r\n8 - تفنگچى آقاسى :\r\nدر « تذكره : 9 » فرمايد : وى ريش‌سفيد مين‌باشيان و يوزباشيان و جارچيان و ريكايان و قاطبهء تفنگچيان است ، و تيول و مواجب ايشان بتجويز و تصديق او برقم وزير ديوان اعلى مىرسيده انتهى .\r\n\r\n9 - حكيم‌باشى :\r\nدر ضمن مقرب الخاقان بيايد .\r\n\r\n10 - خليفة الخلفاء :\r\nدر « تذكره : 18 » نوشته كه : شغل وى آن بوده كه بدستور زمان شيخ صفى الدّين در شبهاى جمعه درويشان و صوفيان را در توحيدخانه مباركه جمع و بذكر كلمه طيبه لا إله إلّا الله بطريق ذكر جلى اشتغال نمايند ، و در شبهاى جمعه نان و حلوا و طعام و در ساير أوقات نان و طعام مقررى درويشان را صرف نمايند ، و دو نفر خليفه و خادم‌باشى و چند نفر عملهء توحيدخانه و خليفه در كل ممالك محروسه به جهت امر بمعروف و نهى از منكر از طرف او تعيين مىشده .\r\n\r\n11 - خواجه‌سرا :\r\nدر ضمن مقرب الخاقان بيايد .\r\n\r\n12 - دوات‌دار :\r\nدر ضمن مقرب الخاقان بيايد .\r\n\r\n13 - ديوان‌بيگى :\r\nدر « تذكره : 13 ، فرموده : وى در هفته‌ئى دو روز مرجع شكايات مردمان خارج از دربار بوده ، چه از اهل شهر و ديهات و چه از مردمان شهرهاى ديگر كه اگر از بيگلر بيگيان و فرماندهان خود شكايتى داشتند به او مىگفتند تا بعرض\r\n\r\n","description":"","footnote":"","page_name":" مقدمه 48 ","page_number":52},
  {"content":"\r\n\r\nپادشاه برساند و رسيدگى بدان شود .\r\n\r\n14 - صدارت خاصه و عامه :\r\nدر « تذكره : 2 » فرمايد : لازمهء منصب مطلق صدارت ؛ تعيين حكام شرع و مباشرين اوقاف تفويضى و ريش‌سفيدى جميع سادات و علماء و مدرسان و شيخ‌الاسلامان و پيش‌نمازان و قضاة و متوليان و حفاظ و ساير خدمهء مزارات و و مدارس و مساجد و بقاع الخير و وزراى أوقاف و نظار و مستوفيان و ساير عملهء سركار موقوفات و محرران و غسالان و حفاران با او است ، و ديوان أحداث اربعه را كه عبارت از قتل و ازالهء بكارت و شكستن دندان و كور كردن است ، و حكام شرع ديگر را مدخليت در أحداث اربعه نيست ، و امور شرعى سركار فيض آثار متعلق و مختص عاليجاه صدرخاصه است و صدر ممالك را مدخليتى در آن نيست ، و صدر خاصه روز شنبه و يك‌شنبه با ديوان‌بيگى در كشيك‌خانهء عالىقاپو بديوان مىنشيند . آن‌گاه چندين شهر كوچك را در ايران نام برده و گفته : حكام شرع آنها را صدر خاصه تعيين و امور متعلق بصدر خاصه را در اين ولايات نايب الصداره و ساير مباشرين صدر خاصه متوجه مىشده‌اند .\r\nعاليجاه صدر ممالك ، صاحب اختيار تعيين حكام شرع و مباشرين موقوفات از مزارات و مدارس و مساجد و غيرهم از كل ممالك محروسه از آذربايجان و فارس و عراق و خراسان مىباشد سواى آنچه در تحت اسم صدارت تفصيل يافته با صدر ممالك است ، و در بعضى از أزمنهء سلاطين صدارت خاصه و عامه با يك شخص بوده و مجملا عزل و نصب مباشرين موقوفات اگر تفويضى بوده باشد ، بصدور خاصه و عامه متعلق است ، و اگر شرعى باشد هيچ‌يك از حكام شرع و صدور را مدخليتى در آن نيست ، بلكه شرعا هركس را واقف اوقاف ، متولى و صاحب اختيار قرار داده مباشر خواهد بود ، و تغيير آن مخالف شريعت مقدسهء نبوى است انتهى .\r\nاز آنچه نوشتيم معلوم شد كه صدارت ؛ تصرف در امور موقوفات بوده ، و آن بكلمهء عامه و خاصه مقيد مىشده ، صدر عامه كه او را صدر ممالك هم مىگفته‌اند صاحب اختيار تعيين متولى چهار ولايت مذكور در ايران ، و صدر خاصه ؛ صاحب اختيار تعيين متولى شهرهاى ديگر كه ذكر شد بوده ، كه در اين شهرها هر موقوفه‌ئى كه واقف آن قرار مىداده كه توليت آن با حاكم شرع باشد ؛ اين‌ها آن حاكم شرع را تعيين مىكرده‌اند ، و اين صدر خاصه يا عامه خود در پايتخت كه اصفهان بوده مىنشسته و جاى جلوس صدر خاصه در چند روزى معين در هر هفته‌اى براى رسيدگى به اين امور در عمارت عالىقاپو بوده ، و اين‌ها هركس را براى رسيدگى به اين امور در شهرهاى ديگر معين مىكرده‌اند او را نايب الصدر مىگفته‌اند .\r\n\r\n","description":"","footnote":"","page_name":" مقدمه 49 ","page_number":53},
  {"content":"\r\n\r\n\r\n15 - صدر خاصه :\r\nو 16 - صدر عامه و 17 - صدر الممالك : در ضمن صدارت گذشت .\r\n\r\n18 - قاپوچىباشى خلوت يا ديوان :\r\nچندين نفر در خلوت ، و چندين نفر ديگر در ديوان ، سمت قاپوچىگرى داشته ، و رئيس فرقه اول را قاپوچىباشى خلوت ، و رئيس فرقهء ديگر را قاپوچىباشى ديوان مىگفته‌اند .\r\n\r\n19 - قاضى :\r\nدر « تذكره : 3 » فرمايد : قاضى اصفهان به غير از جمعه در خانهء خود بتشخيص دعاوى شرعيه مردم موافق قانون شريعت غرا و ملت بيضا مير سيد ، و ضبط مال غايب و يتيم را بعد از زمان شيخ جعفر قاضى بهركس قاضى اصفهان مىشد رجوع مىنمودند انتهى .\r\n\r\n20 - قاضى عسكر :\r\nدر « تذكره الملوك : 3 » فرمايد : قاضى عسكر ، در كشيك‌خانه ديوان بيگان به حكم شرعى عساكر منصوره مىرسيده ، و بعد از آنكه صدر در اصفهان تعيين ، و مقرر شد كه ديوان‌بيگى در حضور صدر بمرافعهء شرعيهء عباد اللّه رسد ، آمدن قاضى عسكر به كشيك‌خانهء ديوان‌بيگى متروك گرديد ، و شغل قاضى عسكر در أواخر زمان سلاطين صفويه ؛ منحصر به آن شد كه عساكر نصرت مآثر ؛ سواد ارقام تنخواه مواجب خود را كه بممالك محروسه مىفرستادند ، به مهر قاضى عسكر مىرسانيدند ، و مادام كه سواد أرقام تنخواه مواجب قشون به مهر قاضى عسكر نمىرسيد ؛ بيگلربيگيان و حكام ولايات ؛ سواد مزبور را اعتبار و اعتماد ننموده تنخواه نمىدادند .\r\n\r\n21 - قورچىباشى :\r\nمشار اليه ؛ عمده‌ترين أمراء دولت ، و تيول ، و همه‌ساله و تنخواه قاطبه قورچيان بعد از تصديق قورچىباشى برقم وزير اعلى رسيده و پرداخت مىگردد .\r\n\r\n22 - قوللر آقاسى :\r\nيعنى سركردهء غلامان شاهى ، چه قول در تركى بمعنى غلام و قوللر جمع آن است ، و صاحب منصب ايشان قوللر آقاسى است .\r\nبعد از عاليجاه قورچىباشى ؛ وى عمده‌ترين امراء و اركان دولت است ، و تيول و مواجب همه‌ساله و إنعام قاطبه غلامان ؛ بعد از تجويز او برقم وزير ديوان اعلى مىرسيده ، و او از امراء جانقى است .\r\n\r\n23 - مجلس‌نويس :\r\nجواب نامه‌هائى كه از پادشاهان بپادشاه ايران نوشته مىشده بايد واقعه‌نويس انشاء نموده ، و مجلس‌نويس بنويسد .\r\n\r\n24 - مستوفى الممالك :\r\nمشار اليه از جمله امراء عظام ، و شغل و عمل وى\r\n\r\n","description":"","footnote":"","page_name":" مقدمه 50 ","page_number":54},
  {"content":"\r\n\r\nبغايت عظيم است ، تعيين دخل و خرج مملكت از ماليات هر ولايت و تيولات و سائر عوائد و مخارج ؛ همه بايد بتصويب او باشد .\r\n\r\n25 - معير الممالك :\r\nدر ضمن مقرب الخاقان بيايد .\r\n\r\n26 - مقرب الخاقان :\r\nاين طايفه دو نوع بوده‌اند : يكى خواجه‌سرايان كه در اندرون حرم رفت و شد داشته ، و اين‌ها از جنس سياه‌پوست و همه با ريش‌سفيد بوده‌اند . و ديگر اشخاصى غير از اين‌ها كه براى احتياجاتى گاهى وارد حرم‌سرا مىشده‌اند ، و آنها هشت فرقه بوده‌اند :\r\nاول : حكيم‌باشى كه ريش‌سفيد اطباء خاصه بوده . دويم : منجم‌باشى كه رئيس منجمانى بوده كه هرروزه بدر دولت‌خانه حاضر بوده‌اند كه اگر پادشاه بناى امرى و اختيار كارى مىخواهد نمايد ، تحقيق سعد و نحس و تعيين ساعت آن را بنمايند . سيم :\r\nمعير الممالك كه بايد كاركنان ضراب‌خانه ؛ طلا و نقره را بعيار و وزن مقرر بدون غل و غش بتعيين ايشان سكه بزنند .\r\nچهارم : منشى الممالك و او موظف به اين بوده كه پروانجات و حكم‌هائى كه ديوان‌بيگى مىداده آنها را بسرخى آب و طلا ؛ بدين الفاظ برحسب اقتضاء مقام طغرا مىكشيده : حكم جهان‌مطاع شد ، فرمان همايون شد ، فرمان همايون شرف نفاد يافت .\r\nپنجم : مهردار مهر همايون كه ارقام وزارت‌ها و استيفاها و كلانترى و امثال آن را بعد از ثبت دفاتر وى در گوشه عنوان بدين مهر ممهور مىنموده .\r\nششم : مهردار مهر شرف نفاد كه احكام قاطبه ارباب مناصب جزء و كل را كه در اردوى معلى با ممالك محروسه بوده‌اند ، در برابر مهر همايون مهر مىكرده ، و اين مهر كوچكتر از سابق بوده .\r\nهفتم : مهردار مهر مهر آثار كه ارقامى را كه واقعه‌نويسان طغرا مىكشيده‌اند ، دارندهء اين مهر ، طبق مقرراتى كه معمول بوده وجهى مىگرفته و اين مهر را بدان مىزده و او هماره در پهلوى دوات‌دار پروانجات مىايستاده .\r\nهشتم : دوات‌دار كه وى پهلوى قورچىباشى در صف قورچيان مىايستاده ، و از ارقام حوالجات ؛ تنخواهى كه صادر مىشده ، از هر تومانى نيم‌شاهى مىگرفته انتهى .\r\nو مقصود از دوات‌دار در اينجا همان است كه در اين أعصار منشى مىگويند و چون دوات نويسندگى را داشته او را دوات‌دار و يا براى تخفيف دوادار مىگفته‌اند . قال فى « المنجد : 226 » فى مادة دود : الدوادار و الدويدار : الكاتب انتهى .\r\n\r\n27 - ملاباشى :\r\nدر « تذكره : 1 » فرمايد : مشار اليه سركردهء تمام ملاها ، در ازمنهء سابقهء سلاطين صفويه ، ملاباشيگرى منصب معينى نبود ، بلكه افضل فضلاى هر\r\n\r\n","description":"","footnote":"","page_name":" مقدمه 51 ","page_number":55},
  {"content":"\r\n\r\nعصرى در معنى ملاباشى ، در مجلس پادشاهان نزديك بمسند ، مكان معينى داشته ، احدى از فضلاء و سادات نزديك‌تر از ايشان در خدمت پادشاهان نمىنشستند ، و ايشان به غير از استدعاء وظيفه به جهت طالب علمان و مستحقين و رفع تعدى از مظلومين و شفاعت مقصرين و تحقيق مسائل شرعيه و تعليم ادعيه و امور مشروعه ؛ به‌هيچ‌وجه به كار ديگرى دخل نمىكردند انتهى .\r\n\r\n28 - منجم‌باشى\r\nو\r\n\r\n29 - منشى الممالك\r\nو\r\n\r\n30 - مهردار مهر شرف نفاد\r\nو\r\n\r\n31 - مهردار مهر مهر آثار\r\nو\r\n\r\n32 - مهردار مهر همايون :\r\nدر مقرب الخاقان گذشت .\r\n\r\n33 - ناظر بيوتات ،\r\nمخارج بيوتات خاصهء سلطنتى را كه همه‌ساله وزير بيوتات تعيين مىكرده ناظر بيوتات تصديق و مهر نموده و حوالهء تأديهء آن را بوزير اعظم مىنموده و صاحب اختيار كل سى و سه كارخانه بيوتات معموره بود .\r\n\r\n34 - نايب الصدر :\r\nدر ضمن صدارت گذشت .\r\n\r\n35 - نقيب :\r\nنقب در لغت بمعنى شكافتن و نقيب بمعنى شكافنده است . و در اصطلاح علماء نسابه ، نقيب كسى است كه متولى امور سادات بوده و أنساب قدماء و مولدين را ضبط كند تا سيد اصلى از داخلى تميز يابد . در مجله مباركه « المرشد سال 4 جزء 4 » شرحى در موضوع نقابت نوشته كه با ملاحظهء مقدمه جلد اول كتاب مستطاب ( جامع - الانساب : 38 ) خلاصهء آن اين مىشود كه : نخستين كسى كه پيشنهاد تأسيس نقابت بر سادات را بدربار خليفه وقت المستعين بالله عباسى نمود ؛ سيد جليل حسين بن احمد بن محمد بن يحيى بن حسين ذى الدمعة ابن حضرت زيد شهيد عليه السلام بود ، و خليفه اين تقاضا را از او پذيرفته و خود وى را بنقابت منصوب نمود ، و از آن زمان باز تاكنون در شهرهاى متعدده ؛ نقباء كثيره منصوب و همى يكى بعد از ديگرى بدين سمت برقرار مىگردد ، بلكه در بسيارى از اعصار و أدوار در عصر واحد ؛ نقباء كثيره معين بوده كه هركدام نقيب شهرى يا قريه‌اى يا طايفهء ديگرى دون ديگرى ، و غير آنها از خصوصيات بوده‌اند ، و او كه سمت رياست بر همه آنها داشته ، يا بعضى از آنها را خودش نصب نموده درحالىكه خود منصوب از قبل خليفه وقت يا سلطان عصر بوده ؛ وى را نقيب الممالك يا نقيب النقباء مىگفته‌اند ، و اين جريان هم در سلاطين و ممالك شيعه و هم در سنى هر دو معمول و سادات هر دو فرقه آن را مشمول بوده‌اند .\r\n\r\n36 - وزير اعظم - اعتماد الدوله :\r\nدر « تذكرة الملوك : 5 » فرمايد : عاليجاه وزير اعظم ديوان أعلى و اعتماد الدوله ، عمده‌ترين أركان دولت ، و قاطبهء امراء درگاه و سرحدات ولايات ، و دادوستد كل ماليات بدون تعليقه و امر عالىجاه معظم اليه ، دادوستدى نمىشود انتهى . مقدمه بهمين‌جا پايان يافته و اينك شروع در اصل مطلب مىشود\r\n\r\n","description":"","footnote":"","page_name":" مقدمه 52 ","page_number":56},
  {"content":"\r\n\r\n\r\nسنهء 1193 قمرى مطابق سنهء 1157 شمسى غرهء محرم الحرام . . . جدى ماه برجى سنهء 1158 شمسى . . . ربيع المولود أول حمل ماه برجى\r\n\r\n* ( 1 - وفات سيد أبو الحسن 22 شوشترى ) *\r\nوى فرزند مرحوم سيد عبد اللّه 21 بن سيد نور الدّين على 20 بن سيد نعمت اللّه 19 جزائرى ابن سيد عبد اللّه 18 بن سيد محمد 17 بن سيد حسين 16 بن سيد أحمد 15 بن سيد محمود 14 بن سيد غياث الدّين 13 بن سيد مجد الدّين 12 بن سيد نور الدّين 11 بن سيد سعد الدّين 10 بن سيد عيسى 9 بن موسى 8 بن الامامزاده عبد اللّه 7 بن الامام موسى الكاظم 6 عليه السلام است « 1 » .\r\nدر اين نژاد نيز مانند عدنان تا قيذار ( چنان كه در مقدمه گذشت ) چند نفر افتاده دارد .\r\nزيراكه در اين دورهء چهارده مائهء اسلامى بتجربه و تفحص كسانى كه درست أنساب و تواريخشان مضبوط است در هر صدسالى تقريبا سه نفر بايد باشد ، و از زمان تولد سيد نعمت اللّه 19 مذكور در اين سلسله تا أواسط زمان حضرت كاظم عليه السلام كه نهصد سال مىشود سيزده نفر هستند كه تقريبا نصف ميزان معمول باشد . و دليل ديگر اينكه از تولد سيد نعمت اللّه مرقوم تاكنون كه تقريبا سيصد سال است در حدود هشت نفر مىباشند ، چنان كه در سنهء 1211 « 2 » بيايد ؛ و لكن خود سيد نعمت اللّه در « الأنوار النعمانيه : 127 » و بسيارى ديگر اين نسب را همين‌طور نوشته و درست دانسته‌اند . بلكه نواده‌اش\r\n\r\n\r\n","description":"","footnote":"\r\n( 1 ) لفظ سيد كه در جلوى اين أسماء گذارده شده مطابق « تحفة العالم » و غيره است . و اعدادى كه در عقب هر نامى گذارده شده مشعر بر اين است كه فاصلهء صاحب نام تا حضرت أمير المؤمنين كه شمارهء 1 تعيين شده چقدر است ، چنان كه در مقدمه نيز گذشت .\r\n( 2 ) مقصود از سنوات غير مقيد ، از أول تا آخر اين كتاب ؛ هجرى قمرى است .\r\n","page_name":" 1 ","page_number":57},
  {"content":"\r\n\r\nسيد عبد اللّه 21 مذكور در « تذكرهء شوشتريهء » فرمايد : اين‌چنين نسب قليل الواسطه را علماء أنساب ، عالى گويند .\r\nبه‌هرحال ؛ حضرت امام موسى الكاظم 6 عليه السلام در فصل دوم مقدمه ذكر شد .\r\nفرزندش ؛ حضرت امام‌زاده عبد الله 7 از امام‌زادگان بزرگ و قبرش در آبه كه آن را آوه نيز گفته‌اند و قصبه ايست از ساوه ، معروف است ، چنان‌كه در « بعض - مثالب النواصب - معروف بكتاب النقض : 170 » نوشته ؛ و دو فرزند ما از او در اين كتاب مىنويسيم . يكى : سيد موسى 8 كه در اينجا ذكر شده و ديگر : سيد حسن 8 كه در 1238 بيايد .\r\nو مرحوم سيد نعمت اللّه 19 مزبور از بزرگان علماء و صاحب مؤلفات كثيرهء عاليه و تحقيقات وافيه است ، از آن جمله : كتاب « الأنوار النعمانيه » در معرفت نشئهء انسانيه - دو جلد - كه حاوى بسى از مطالب جليله و تحقيقات علميه است . انجام تأليف آن شب 22 ماه رمضان سنهء 1089 . تولدش سنهء 1050 . وفاتش شب جمعهء 23 شوال سنهء 1112 در منزل جايدر از دهات لرستان فيلى ، و قبرش نيز در همان‌جا است .\r\nيكى از فرزندان او : سيد ولى الله 20 از أفاضل علماء بوده چنان‌كه در « لباب - الألقاب : 38 نخ » فرموده .\r\nو فرزند ديگرش : مرحوم سيد نور الدّين أبو عبد اللّه على 20 ، كه در عمود اين نسب ذكر شده و بلقب خود نور الدّين مشهور گرديده ، و او را سيد نور الدّين جزائرى گويند ؛ نيز از علماء و داراى تأليفات چندى است ، از آن جمله : « كتاب الفروق » در فرق لغات مترادفهء عربى كه آن را « فروق اللغات » ناميده ، و خيلى براى فقهاء و أدباء نافع و مغنى از كتب ديگر است ، تولدش سنهء 1088 . وفاتش شب ششم ذىالحجهء سنهء 1158 . قبرش در جوار مسجد جامع شوشتر .\r\nسيد نور الدّين هشت نفر پسر داشته ، كه ما چهار نفر از آنها را در اين كتاب مىآوريم ؛ يعنى : 1 - فرزند أول او سيد عبد اللّه 21 را در اين سال . و 2 - فرزند هشتم سيد رضى 21 را در 1194 . و 3 - فرزند هفتم سيد طالب 21 را در 1220 . و 4 - فرزند چهارم\r\n\r\n","description":"","footnote":"","page_name":" 2 ","page_number":58},
  {"content":"\r\n\r\nسيد محمد 21 را در 1283 .\r\nفرزند أول : مرحوم سيد عبد الله 21 شوشترى ( ره ) از اجلهء علماء محققين و أفاضل رجال أهل اسلام است ، و در ميان علماء ؛ معدودى چون او در تحقيقات علميه و فنون عديده بهم رسيده‌اند ، و تأليفات چندى دارد كه همه در موضوع خود نادر و نافع و از جلايل مؤلفات و نفايس آثار بشمار آيند .\r\nاز آن جمله : كتاب « الذخر الرائع » در شرح « مفاتيح الشرائع » ملا محسن فيض در فقه ؛ كه متن و شرح هر دو بغايت جليل و مفيد مىباشد . و شعر هم مىگفته و تخلص فقير مىنموده ، و همانا فقير تخلص چند نفر ديگر غير از او است ؛ أول : فقير عباسى دهلوى كه نامش شمس الدّين از أولاد بنى عباس و معاصر همين سيد عبد اللّه بوده و در سنهء 1179 وفات نموده ، چنان كه در « الذريعة 8 : 40 » فرموده . دويم : فقير نوقانى ، كه او حاج ميرزا على أكبر خراسانى است و در 1300 بيايد .\r\nتولد سيد عبد اللّه 21 در شعبان سنهء 1104 و وفاتش سنهء 1173 و قبرش نزد پدرش مىباشد . و او چندين نفر پسر داشته ، از آن جمله ؛ يكى : سيد محمد هادى 22 كه نواده‌اش مرحوم سيد نور الدّين محمد 24 بن سيد نعمة اللّه 23 بن سيد محمد - هادى مذكور ، از أهل علم و أدب بوده ، و كتابى بنام « الاسماعيلية » در أنساب سادات مرعشيهء شوشتر براى ميرزا اسماعيل خان مرعشى كه در 1209 بيايد ، تأليف نموده و در روز دوشنبه 16 شعبان سنهء 1238 از تأليف آن فارغ شده و چندين نفر بر آن تكمله نوشته‌اند . أول : سيد محمد برادر ميرزا اسماعيل خان مذكور . دويم : سيد أحمد شوشترى و اين دو نفر در 1209 و 1356 بيايند .\r\nسيد نور الدّين 24 مذكور خود در حدود 1245 وفات كرده ، چنان كه در « الذريعة 2 : 69 » فرموده .\r\nو ديگر : سيد محمد جواد 22 كه در 1215 بيايد .\r\nو ديگر از جمله فرزندانش : مرحوم سيد أبو الحسن 22 صاحب اين عنوان است ، كه از علماء دوران و فضلاء أوان بوده ، و در نزد پدر بزرگوار خود سيد عبد الله درس خوانده ، و بعد از وفات وى از جانب كريم خان شيخ الاسلام شوشتر گرديده ، و بافاضت\r\n\r\n","description":"","footnote":"","page_name":" 3 ","page_number":59},
  {"content":"\r\n\r\nو افادت اشتغال ورزيد ، و در أيام جوانى بحيدرآباد دكن رفت و با همه فضائل در علوم طب و رياضى سرآمد أقران خود بوده ، و چندين رساله در اين دو فن تأليف فرموده و هم شرحى مبسوط بر « مفاتيح الشرائع » نوشته كه تمام نشده . و مير عبد اللطيف خان كه در 1220 بيايد در نزد او درس‌خوانده و آخر در ماه شوال المكرم اين سال ، چنان كه در « تحفة العالم : 75 » فرموده ، مطابق ( ميزان - عقرب ) ماه برجى وفات كرده و در شوشتر در مقبره‌ئى مخصوص دفن شده . و فرزندان و اعقابى چند از او مانده ، و يكى از آنها مرحوم حاج سيد محمد 25 بن سيد محمد تقى 24 بن سيد محمد 23 بن سيد أبو الحسن 22 مسطور است كه در ماه رمضان سنهء 1309 تعداد پانصد و بيست و يك جلد كتاب بنام او وقف بر كتابخانه آستان‌قدس رضوى گرديده ، چنان كه در پشت هريك از آنها نوشته شده .\r\nدر « فهرست كتابخانه مباركه 4 : يا » فرمايد كه او در آغاز جوانى از شوشتر بيرون رفت و پس از پانزده سال تحصيل به منظور تبليغ و ترويج أصول و شعائر مذهبى و دينى به بمبئى رفت و تا آخر عمر پيشواى فرقهء اماميه آن شهر بوده و هماره بتقوى و وعظ و ترويج أحكام اشتغال داشت ، تا در 12 رجب سنه 1309 وفات كرد انتهى .\r\n\r\n* ( 2 - وفات ميرزا أبو الحسن بحرينى ) *\r\nميرزا أبو الحسن فرزند محمد ، و خود از علماء و فقهاء و شعراء با إعزاز ، و ساكن شيراز بوده ، و كتب چندى تأليف نموده . أول : « تفسير » بزرگى بنام كريم خان كه برخى از جلدهاى آن در شيراز نزد أحفاد او موجود است . دويم : « شرح نهج البلاغة » .\r\nسيم : « شرح كتاب الآداب الدينية » تأليف شيخ أبو على طبرسى . چهارم : « شرح - كتاب الاحتجاج » تأليف شيخ أبو طالب طبرسى . پنجم : « شرح صحيفهء سجاديه » .\r\nو او در اين سال وفات كرده ، و در شاه چراغ دفن شده .\r\n\r\n* ( 3 - تولد سيد أحمد 37 زوين نجفى ) *\r\nزوين ظاهرا تصغير زين ، و مقصود ، جدش زين الدّين كه اينك ذكر مىشود باشد ، چنان كه در « أعيان الشيعة » نوشته .\r\nسيد أحمد 37 فرزند سيد حبيب 36 بن سيد أحمد 35 بن سيد مهدى 34 بن سيد\r\n\r\n","description":"","footnote":"","page_name":" 4 ","page_number":60},
  {"content":"\r\n\r\nمحمد 33 بن سيد عبد العلى 32 بن سيد زين الدّين 31 بن سيد رمضان 30 بن سيد صافى 29 بن سيد جواد 28 بن سيد محمد 27 بن سيد عطيس 26 بن سيد حبيب اللّه 25 بن سيد صفى الدّين 24 بن سيد جلال 23 بن سيد موسى 22 بن سيد على 21 بن سيد حسين 20 بن أبو الحسن عمران 19 الهاشمى بن أبو على حسن 18 بن سيد رجب 17 بن سيد طالب 16 بن عماد ( عمار خ ا . حماد خ ا ) 15 بن سيد فضل ( مفضل خ ا ) 14 بن محمد 13 بن صالح 12 بن أبو العباس أحمد البن 11 بن الأمير أبو الحسين محمد الأشتر 10 بن عبيد اللّه الثالث 9 بن أبو الحسين على 8 بن أبو على عبيد اللّه الثانى 7 بن أبو الحسن على الزوج الصالح 6 بن أبو على عبيد اللّه الأعرج 5 بن أبو عبد اللّه حسين الأصغر 4 بن الامام زين العابدين على عليه السلام است .\r\nحضرت امام زين العابدين 3 عليه السلام در صفحه 27 مقدمه ذكر شد .\r\nفرزندش حضرت حسين الأصغر عليه السلام امامزاده‌ئى بزرگوار بوده و روايت از پدر و برادرش حضرت باقر عليهما السلام نموده . قبرش در نزديكى قريهء گرماب بلوك بار معدن نيشابور . و او چنان كه در « عمدة الطالب : 305 » نوشته از پنج نفر عقب بازنهاد كه ما در اين كتاب نام سه نفر آنها را مىآوريم . يكى : على 5 كه در 1199 بيايد . و ديگر : أبو محمد حسن المحدث 5 كه در 1204 بيايد . و ديگر : جناب عبيد اللّه الأعرج 5 كه از رجال بزرگ و از أصحاب حضرت صادق عليه السلام بوده ، و سرسلسله جماعتى كثيره از سادات بزرگ است كه آنها را اعرجى خوانند و بدين كلمه از ساير سادات حسينى متميز گردند . او در مزرعهء ذى امران ( يا ذى امان ) وفات كرد .\r\nو به‌طورىكه در « عمدة الطالب : 312 » نوشته از چهار مرد عقب بازنهاد . 1 : جعفر الحجه 6 ، 2 : على الزوج الصالح 6 ، 3 : محمد الجوانى 6 ، 4 : حمزه مختلس الوصيه 6 .\r\nو ما در اين كتاب از محمد الجوانى و حمزه مختلس الوصيه عقبى نياوريم ، و جعفر الحجه را در 1205 آورده ، و در اينجا فقط گوئيم كه :\r\nجناب على الزوج الصالح 6 كه او را على الصالح هم گفته‌اند از روات حضرت كاظم عليه السلام بوده .\r\nفرزندش عبيد اللّه ثانى 7 از پدر خود روايت نموده .\r\n\r\n","description":"","footnote":"","page_name":" 5 ","page_number":61},
  {"content":"\r\n\r\nفرزندش على 8 مردى محدث و از أهل كوفه بوده .\r\nنواده‌اش محمد الأشتر 10 از معاريف عصر خود بوده .\r\nسيد حبيب 36 از علماء و شاگرد شيخ جعفر نجفى بوده ، و « كتابى در كبائر » تأليف كرده .\r\nفرزندش سيد أحمد 37 صاحب عنوان ، از علماء و عرفاء و أدباء و أعلام عصر خود بوده كه در اين سال ، مطابق ( 1157 - 1158 ) در رماحيه « 1 » متولد شده ، و در سنهء 1232 بايران آمده و چندى در مدرسه صدر طهران مانده ، و آنجا علوم و آداب عربيه را تدريس و خود نيز در علوم غريبه نزد بعضى تدرس نموده ، بعد از مدتى بمشهد رفت و سفرنامه‌ئى نغز در مشاهدات خود در آن سفر نگاشت . و در سنهء 1242 از راه بيابان به قصد حج از نجف بحجاز رفت ، و « ارجوزه‌ئى در مناسك » و تعيين امكنهء مقررات حج در آن سفر بنظم آورد .\r\nسيد أحمد نخست مايل بوحدت وجود بوده و آخر از آن برگشت و رساله‌ئى در رد قائلين آن تأليف كرد ، و اينك صورت تاليفات او :\r\nأول : كتاب « أنيس الزوار » در ادعيه و زيارات . دويم : كتاب « رائق المقال » در فائق أمثال ، كه در آن امثلهء شايعه را به ترتيب حروف تهجى جمع و شرحى مختصر بر هريك نوشته . سيم : « رساله‌ئى در رد وحدت وجود » . چهارم : كتاب « سفرنامهء حجاز » . پنجم : كتاب « سفرنامه خراسان » . ششم : كتاب « مستجاب الدعوات » در آنچه متعلق است بجميع اوقات ، برسك « عدة الداعى » ابن فهد ؛ ولى مفصل‌تر از آن ، و تأليف آن در سالى بوده كه طاعون در عراق عرب واقع و خود پس از سبك شدن آن به همان مرض وفات كرد . يعنى پس از مدت هفتاد و چهار سال قمرى عمر در سنهء هزار و دويست و شصت و هفت در نجف اشرف وفات كرد ، چنان كه در مجله مباركهء « المرشد : 83 و 84 سال 4 جزء 2 صادرهء در ذىالقعدهء 1347 » نوشته ، و آنجا گفته كه بنا بر مشهور عقبى از وى باز نماند .\r\n\r\n\r\n","description":"","footnote":"\r\n( 1 ) رماحيه جايى است در عراق عرب كه نامش در اصل روم ناحيه بوده و از كثرت استعمال واو محذوف و ميم و نون در يكديگر إدغام شده‌اند ، چنان‌كه در پاورقى ص 81 مجله مرقوم « المرشد » سال 4 نوشته\r\n","page_name":" 6 ","page_number":62},
  {"content":"\r\n\r\n\r\n* ( 4 - وفات شيخ محمد عبادهء عدوى ) *\r\nوى از علماء أهل سنت و « حاشيه‌ئى بر شرح شذور الذهب » ابن هشام در نحو دارد ، و در اين سال وفات كرده ، چنان كه در « كنز العلوم : 662 » نوشته .\r\n\r\n* ( 5 - تولد آقا سيد صدر الدّين 35 عاملى ره ) *\r\nوى سيد محمد 35 بن سيد صالح 34 بن سيد محمد كبير 33 بن سيد شرف الدّين ابراهيم 32 بن سيد زين العابدين 31 بن سيد نور الدّين على 30 بن سيد نور الدّين على 29 بن سيد عز الدّين 28 بن سيد أبو الحسن محمد 27 بن سيد حسين 26 بن سيد على 25 بن سيد محمد 24 بن سيد تاج الدّين أبو الحسن العباس 23 بن سيد شمس الدّين محمد 22 بن سيد جلال الدّين عبد اللّه 21 بن سيد أحمد 20 بن حمزة الأصغر 19 بن سعد اللّه 18 بن حمزة الأكبر 17 بن أبو السعادات محمد 16 بن أبو محمد عبد اللّه 15 بن أبو الحارث محمد 14 بن أبو الحسن على 13 ( معروف بابن الديلمية ) ابن أبو طاهر عبد اللّه 12 بن أبو الحسن محمد المحدث 11 بن أبو الطيب طاهر 20 بن حسين القطعى 9 بن أبو سبحه موسى الثانى 8 بن أبو محمد ابراهيم الأصغر المرتضى 7 بن الامام موسى الكاظم 6 عليه السلام است .\r\nحضرت كاظم عليه السلام در صفحه 28 مقدمه گذشت . فرزندش حضرت ابراهيم الأصغر 7 از بزرگان امامزاده‌ها است ، و نزد حضرت سيد الشهداء عليه السلام در كربلا دفن است ، ليكن أثر قبرش اكنون نمايان نيست ، چنان‌كه در « أعيان الشيعة جزء 5 جلد 6 » فرموده . و در « ترياق المحبين » وفات وى را در بغداد بشهادت ذكر كرده ، و تاريخش را به ظن غالب در سنهء 205 نوشته و او را أمير يمن دانسته ، و گويد قبرش در نزديكى قطيعه كه محله‌اى است در بغداد مشهور است ، انتهى . و همانا قطيعه فعيل بمعنى مفعول ، و تأنيث آن به جهت اين است كه وصف ارض واقع شده ، و آن از قطع از باب منع در لغت بمعنى جدا كردن جزئى را است از كلش ، و در اصطلاح اين است كه امام يا خليفه زمينى بدون مالك را به كسى بدهد كه او آن را آباد و تحجير نمايد و ملك خود او باشد ، و طلبيدن چنين زمينى را از خليفه استقطاع و دادن او آن را به كسى إقطاع گويند كه دو مفعول بگيرد ، أول آن كسى كه زمين را به او مىدهند ، و دوم خود آن زمين و آن زمينى كه داده مىشود قطعه بضم قاف و جمع آن قطع بضم و بعد از آن فتح و قطعات به دو ضمه است . و چون\r\n\r\n","description":"","footnote":"","page_name":" 7 ","page_number":63},
  {"content":"\r\n\r\nمنصور دوانيقى بغداد را ساخت بسيارى از أراضى اطراف آن را بأشخاص معين داد و پس از آباد شدن آنها را قطيعه باضافهء آن بأسماء مالكينش يا كلمات ديگر گفتند . و در اين صورت قطيعه نام چندين محل است در بغداد كه تميز هريك به مضاف‌اليه‌هاى آنها مىباشد ، چنان‌كه در « معجم البلدان » و « تاج العروس » و غيره آنها را ذكر كرده‌اند .\r\nبنابراين نمىتوان معلوم كرد كه اين قطيعه كه مدفن ابراهيم الأصغر است كدام يك مىباشد ، و نسبت به آن قطعى بتحريك است ؛ چنان‌كه قياس نسبت بفعليه بفتح فا مىباشد در صورت عدم اضافه و صحت عين ؛ اگرچه در حين نسبت مضاف اليه ذكر نشود .\r\nو به‌همين‌جهت در « تاج العروس » اشخاصى را كه منسوب به اين محل هستند به قطيعى باثبات ياء وصف كرده .\r\nمجملا ، فرزندش أبو سبحه موسى الثانى 8 كه كنيهء او را أبو الحسن نوشته‌اند ؛ در ع 2 سنهء 220 در بغداد وفات كرده چنان‌كه در « ترجمهء تاريخ قم : 222 » نوشته ، و در مقابر قريش دفن‌شده ، چنان‌كه در « ترياق المحبين » است . و در پاورقى « عمدة الطالب : 190 » فرمايد كه او را أبو سبحه گفتند براى اينكه از تسبيحى كه در دستش رنگين شده بود بسيار تسبيح مىگفت ، و سبحه بضم سين بمعنى تسبيح است ، انتهى .\r\nولى چندان اعتمادى بمرقومات « ترياق المحبين » در مورد اين دو نفر نمىباشد ، و ما چندين فرزند از او در اين كتاب مىآوريم . يكى : أحمد 9 الأكبر الصالح كه در 1213 بيايد . و ديگر : على 9 كه در 1250 بيايد . و ديگر : حسين 9 القطعى كه در عمود اين نسب ذكر شد .\r\nبه‌هرحال سيد عز الدّين حسن 28 از علماء بوده . تولدش سنهء 906 . وفاتش شب 9 رجب سنهء 963 . قبرش در قريهء جبع جل عامل .\r\nفرزندش سيد نور الدّين على 29 از علماء بزرگ و شاگرد و شوهر دختر مرحوم شهيد ثانى بوده .\r\nفرزندش سيد نور الدّين على 30 دويم ، از علماء معروف و صاحب تأليفاتى است .\r\nاز آن جمله : كتاب « الأنوار البهيّة » در شرح « اثنىعشريهء صلاتيهء » شيخ بهائى ( ره ) .\r\n\r\n","description":"","footnote":"","page_name":" 8 ","page_number":64},
  {"content":"\r\n\r\nانجام تأليف آن 8 ج 1 سنهء 1024 تولدش سنهء 970 وفاتش 17 ذىالحجهء سنهء 1068 .\r\nفرزندش سيد زين العابدين 31 از علماء و فضلاء بوده ، وفاتش سنهء 1073 .\r\nفرزندش سيد شرف الدّين ابراهيم 32 از علماء با تعظيم است ، و از موقعيت و مقامى كه داشته جماعتى از أولاد او در اين أعصار خود را بوى منتسب نموده كه آنها را آل شرف الدّين مىخوانند ، يا أسماء آنها را بلقب او ( شرف الدّين ) اضافه مىنمايند و از جملهء آنها سيد عبد الحسين 38 شرف الدّين است كه در 1290 بيايد ، و كتابى بنام « بغية الراغبين » در أحوال آل شرف الدّين تأليف كرده كه گذارش تاريخى اين خانواده را در آن بشرح ذكر نموده .\r\nتولدش سنهء 1030 . مدت عمرش 50 سال . وفاتش سنهء 1080 در شحور از قراى جبل عامل .\r\nفرزندش سيد محمد كبير 33 شاگرد شيخ حر عاملى صاحب « وسائل » و « أمل الآمل » بوده و هم از آن جناب روايت نموده و دختر او را بزوجيت داشته ، و فرزندش سيد صالح از او روايت نموده ، و فرزندانى داشته . يكى : سيد محمد 34 كه در 1290 در آباء سيد عبد الحسين مرقوم بيايد . و ديگر : سيد صالح 34 كه در عمود اين نسب است .\r\nاين سيد صالح نوادهء دخترى شيخ حر است ، چنان كه معلوم شد . و خود دختر شيخ على بن محيى الدّين بن شيخ على ( صاحب « الدر المنثور » ) ابن شيخ محمد بن شيخ حسن ( صاحب « معالم » ) ابن شيخ زين الدّين شهيد ثانى را بزوجيت داشته ، و از علماء عصر خود و مرجع أمور اماميه در بلاد شاميه بوده . و همانا وى در سنهء 1122 متولد شده ، و در سنهء 1197 در أثر ظلم أحمد جزار كه در 1219 بيايد ؛ از ولايت جبل عامل هجرت و در كاظمين سكونت نموده ، و پس از 95 سال عمر در سنهء 1217 وفات كرده ، و چندين فرزند ما از او در اين كتاب مىآوريم . يكى : سيد محمد على 35 كه در 1237 ، و ديگر :\r\nسيد أبو الحسن 35 كه در 1275 بيايند . و ديگر : آقا سيد صدر الدّين محمد 35 صاحب اين عنوان كه بلقب خود شهرت گرفته و او را آقا سيد صدر الدّين عاملى گويند . و همانا وى از علماء و فقهاء عصر خود بوده ، و در علوم ادبيه و سرودن أشعار عربيه تبحرى غريب داشته .\r\n\r\n","description":"","footnote":"","page_name":" 9 ","page_number":65},
  {"content":"\r\n\r\nشرح احوالش در « روضات الجنات : 333 » و بعضى از مواضع ديگر نوشته ، و از آنها چنين برآيد كه او در اين سال در قريهء جب شيث از بلاد بشارهء جبل عامل ، چنان كه در « الاسناد المصفى : 23 » نوشته ؛ از بطن دختر شيخ على مرقوم متولد شده : و در « روضات » فرموده كه وى خود براى من فرمود كه در قلعه قشيب نزديك معمرك از دهات جبل عامل متولد شده ، انتهى .\r\nبه‌هرحال ، وى با پدر خود بتاريخى كه ذكر شد بعراق عرب آمد و سالها در كاظمين و نجف أشرف ماند ، و در نزد سيد بحر العلوم ، و شيخ جعفر نجفى ، و سيد جواد عاملى ، و آقا سيد محسن كاظمينى ، و سيد سليمان بن معتوق عاملى ، و غير آنها در فقه و أصول درس خواند تا خود از علماء و فقهاء گرديد ؛ و هماره با أدباء عراق بمحاورات شعريه و مجالس ادبيه بسر مىرسانيد ، و بخصوص سيد بحر العلوم در فنون أدب و معرفت بأشعار و أسلوب كلام عرب اعتمادى تمام بوى داشت . و در آن سرزمين مخدرهء جان‌جان خانم دختر شيخ جعفر نجفى را تزويج كرد ، و از چندين نفر اجازت روايت يافت . أول : پدرش سيد صالح .\r\nكه روايت مىكند از پدرش سيد محمد كبير . دويم : شيخ سليمان مذكور ، از سيد محمد كبير مرقوم ، از شيخ حر عاملى از جماعتى . من‌جمله علامه مجلسى كه سلسله سندش در أحوال آقا محمد باقر بهبهانى در 1205 بيايد . سيم سيد بحر العلوم كه در 1212 بيايد . چهارم : آقا سيد محسن كاظمينى . پنجم : شيخ جعفر نجفى . ششم : آقا سيد على كربلائى . هفتم : ميرزا مهدى شهرستانى .\r\nآقا سيد صدر الدّين ، بعد از سالها كه در عراق عرب مانده بود باصفهان آمد و آنجا سكونت نمود ، و شهرت و اهميتى تمام بهم‌رسانيد ؛ و از جملهء علماء آن شهر معدود گرديد .\r\nاگرچه در آن زمان بواسطهء شهرت و رياست مرحوم سيد حجة الاسلام رشتى ؛ ساير علماء اصفهان ؛ چنان‌كه در « قصص العلماء : 107 » نوشته در تحت الشعاع او واقع شده بودند .\r\nو آنجا بتدريس و افاضت پرداخت ؛ و چندين نفر از فيض تدريس و روايت از او سرافراز و بمقامات عاليه ممتاز گرديدند .\r\nأول : مرحوم سيد محمد حسن موسوى ؛ كه در 1263 بيايد . دويم : مرحوم حاج ميرزا زين العابدين خوانسارى كه در 1275 بيايد . سيم : مرحوم شيخ أنصارى كه در 1214 بيايد و اين سه نفر مخصوصا از او اجازت روايت داشته‌اند . چهارم : مرحوم آقا ميرزا محمد -\r\n\r\n","description":"","footnote":"","page_name":" 10 ","page_number":66},
  {"content":"\r\n\r\nباقر چهارسوئى ، كه در « روضات » در أحوال او فرمايد : وى را با من شفقتى تمام بود و مرا در تأليف اين كتاب يارى فرمود . و در بعضى از تراجم ديگر اشارت بدان دارد كه از وى استفاده‌هائى نموده . پنجم : آقا ميرزا محمد هاشم چهارسوئى ، كه نزد او درس خوانده و هم از او روايت مىكند .\r\nمرحوم آقا سيد صدر الدّين چندين كتاب نيز تأليف نموده . أول : كتاب « أسرة العترة » در فقه استدلالى كه مجلدى بزرگ است . دويم : « حاشيه بر كتاب نقد الرجال » مير مصطفى تفريشى . سيم : « رساله‌ئى در أحوال محمد بن أبى عمير » كه در « قصص - العلماء : 108 » فرموده . چهارم : « رساله‌ئى در حجيت مظنه » انجام تأليف آن سنهء 1242 . پنجم : « رساله‌ئى در شرح مقبولهء عمر بن حنظله » ششم : « رساله‌ئى در - مسائل ذو الرأسين » بر طريقه‌ئى كه شيخ جعفر نوشته . هفتم : كتاب « قرة العين » در نحو كه آن را در أواخر عمر خود در مدت بيش از يك ماه براى فرزندش سيد محمد تقى تأليف كرده و شواهد مباحث و مسائل آن را از آيات مباركهء قرآن مجيد آورده با بعضى شواهد منظوم و منثور ديگر . و اين كتاب با اختصارش از جلائل كتب نحويه و داراى مطالب نادره و فوائد نافعهء بسيارى است . هشتم : كتاب « القسطاس المستقيم » در أصول فقه .\r\nنهم : « قصائد و أشعار » فاخرهء بسيارى مطولا و مختصرا كه بعضى از آنها را هم خود شرح نموده . دهم : كتاب « قوت لا يموت » كه رساله‌ئى است عمله براى مقلدين .\r\nيازدهم : كتاب « المجال » در رجال ، كه در « الاسناد المصفى : 24 » و جاهاى ديگر نوشته‌اند . دوازدهم : كتاب « المستطرفات » . سيزدهم : « منظومه‌ئى - در رضاع » بوضعى لطيف با شرح آن . چهاردهم : « حواشى متفرقه بر منتهى المقال » كه مرحوم آقا سيد حسن صدر آنها را تدوين نموده و بنام « نكت الرجال » بر منتهى المقال ، موسوم فرموده .\r\nمرحوم آقا سيد صدر الدّين به‌طورىكه در « روضات » نوشته در أواخر ماه شوال سنهء 1262 از اصفهان كه موطن أهل و عيالش بود با بعضى از فرزندان صغار خود بعزم سفر عتبات بيرون رفت ، و مىفرمايد : بواسطه ضعف بنيه و غلبهء أمراض بر بدن وى بسى دربارهء اين سفر من با او سخن گفتم و قبول نفرمود و سفر كرد ، تا در أوائل ذىالحجه\r\n\r\n","description":"","footnote":"","page_name":" 11 ","page_number":67},
  {"content":"\r\n\r\nبكاظمين رسيد و چندين ماه مجاور تربت جد بزرگوار خود بود ، و بعد از آن بكربلا و از آنجا بنجف رفت و بعزم مجاورت بقيهء عمر در نجف ، بخانهء برادر خود سيد أبو الحسن كه مجاور غرى سرى بود منزل نمود . تا اينكه در شب جمعهء چهاردهم ماه محرم سنهء هزار - و دويست و شصت و سه كه صباح آن روزى بسيار سرد بود و باران مىباريد وفات نمود .\r\nو شيخ محمد بن شيخ على بن شيخ جعفر نجفى بر او نماز گذارد ، و در يكى از حجرات صحن مقدس كه طرف بالاسر و روبروى قبلهء حضرت مقدسه است دفن شد ، انتهى . و آن حجره بر طرف راست كسى است كه از در سلطانى وارد صحن مىشود . و همانا شب چهاردهم محرم مذكور مطابق يازدهم جدى ماه برجى بوده ، ليكن اشكالى چند بر اين كلمات وارد است . يكى اينكه در همين « روضات : 155 سطر 15 » دهم صفر اين سال ( 1263 ) را نيز جمعه نوشته ، و اين‌ها باهم نمىسازد ؛ چه محرم ناقص باشد و چه تمام .\r\nو از ملاحظهء بعضى قرائن چنين برآيد كه جمعه بودن چهاردهم محرم درست و دهم صفر غلط است . و مرحوم آقا سيد حسن صدر در « طبقات الاجازات بالروايات : 6 نخ » وفات را در شب أول صفر همين سال ( 1263 ) نوشته .\r\nديگر اينكه آقاى ألفت در كتاب « نسب‌نامه » وفات را در 1264 ، بدون تعيين ماه و روز نوشته و شفاها مىفرمود أصلا 1263 غلط است ، بدليل همين عبارت خود صاحب « روضات » كه مىفرمايد : وى در اوايل ذىالحجهء 1262 بكاظمين رسيده و چندين ماه مانده و بعد بكربلا و ازآنجا بنجف رفته ؛ نتواند بود كه در محرم 1263 وفات كرده باشد ، انتهى .\r\nو بدين دليل و اختلافى كه در وفات او در مواضع عديده ديده شده نتوان وفات را در 1263 دانست ، مضافا باينكه در نسخه‌اى از « روضات » چاپى ، همين چاپ أول كه مورد نقل ما است ؛ و آن را مرحوم آقا ميرزا مسيح فرزند مؤلف تصحيح نموده و در نزد أحفاد او موجود است و چاپ دويم از روى آن چاپ شده ، 1263 را در اينجا به 1264 تصحيح فرموده . و در خلاصهء تقويم آن سال كه در دست داريم ، غرهء محرم 1264 را جمعه نوشته كه چهاردهم هم نتواند جمعه باشد . الا اينكه چون ذىالحجه 1263 را ندانيم ناقص يا تمام گرفته‌اند ، ممكن است كسى كه غرهء محرم 1264 را جمعه دانسته ، ذىالحجه\r\n\r\n","description":"","footnote":"","page_name":" 12 ","page_number":68},
  {"content":"\r\n\r\nرا ناقص گرفته باشد و طبق آن جمعه غرهء محرم باشد ، و اگر ذىالحجه را تمام بگيرند غرهء محرم ، شنبه و چهاردهم ، جمعه باشد .\r\nدر « مستدرك 3 : 397 » نيز وفات را سنهء 1264 ، و در « الذريعة 2 : 57 » و 6 : 228 و 278 » و « الاسناد المصفى : 23 » در سنهء 1263 نوشته‌اند ، و همهء اين‌ها بدون تعيين روز و ماه است . و در حاشيهء آقا نجفى مرعشى بر « هداية الأنام » أول صفر 1262 نوشته ، كه على التحقيق غلط است ، و ظاهرا همان 1263 درست باشد ؛ منتهى در غير ماه محرم آقا سيد صدر الدّين در حيات خود زنان عديده تزويج كرد ، و از آنها فرزندانى ذكورا و إناثا بهم‌رسانيد كه عدد آنها بيازده نفر مىرسد ، بدين شرح :\r\nأول : سيد محمد على 36 آقا مجتهد كه در 1274 بيايد . دويم : سيد أبو جعفر 36 كه در 1324 بيايد . سوم و چهارم و پنجم و ششم : چهار نفر دختر كه به ترتيب زوجات ملا محمد صالح جويباره‌اى ، كه در 1285 بيايد ، و حاج شيخ محمد باقر نجفى ، و آقا ميرزا محمد هاشم چهارسوئى كه هر دو در 1235 بيايند ، و ميرزا محمد تقى حسين‌آبادى بوده‌اند . و مادر اين شش نفر ، دختر شيخ جعفر نجفى بوده . هفتم : حاج سيد اسماعيل 36 صدر كه در 1258 بيايد ، از زوجه‌اى دائميهء يزدى . هشتم : سيد أبو الحسن 36 . نهم :\r\nسيد حسين 36 كه در سنهء 1331 وفات كرده ، از مادر سيد أبو الحسن . دهم : دخترى كه زوجهء شيخ عبد الهادى قاضى بوده . يازدهم : دخترى كه زوجهء شيخ محمد شريف دزفولى بوده ، و مادران اين چهار نفر أخير ، بلكه حاج سيد اسماعيل نيز ، باحتمالى كه در « نسب‌نامهء ألفت : 3 و 216 » داره همه منقطعه بوده‌اند . و در آنجا در صفحات متفرقه أولاد و أحفاد هريك از اين يازده نفر فرزند ذكورا و إناثا بتفصيل ذكر شده ، ليكن از سيد محمد تقى 36 كه « قرة العين » بنام او تأليف شده و سيد اسماعيل 36 كه مرحوم آقا سيد صدر الدّين در شوال 1232 ده جلد از مجلدات « بحار الأنوار » را براى او و چند نفر از دختران خود وقف كرده ، اسمى نبرده ، و وجه آن ظاهرا اينست كه مقصود از ضبط أولاد هركسى در آن كتاب أولادى بوده كه از آنها فرزندى بوجود آمده يا خود اهميتى تمام داشته ؛ و اين دو نفر ظاهرا در كودكى يا در جوانى وفات كرده‌اند ؛ چنان كه بعد از وفات سيد اسماعيل مرقوم ؛ حاج سيد اسماعيل صدر متولد و بنام او ناميده شده .\r\n\r\n","description":"","footnote":"","page_name":" 13 ","page_number":69},
  {"content":"\r\n\r\nاينك اين دو بيت از آقا سيد صدر الدّين در وصف كتاب « مغنى » اينجا آورده شد چنان كه در « روضات : 456 » نقل كرده :\r\n « مغنى اللبيب » تصفح و تتبع * و تفكر و تدبر و تذكر\r\nفاجعل لها مغنى اللبيب ذريعة * و لشرح بدر الدّين شأن أكبر \r\n\r\n* ( 6 - تولد سلطان مصطفى خان 84 چهارم عثمانى ) *\r\nوى فرزند سلطان عبد الحميد خان 83 أول است كه در 1203 بيايد ؛ و خود از سلاطين سلسلهء عثمانى است كه در اين سال متولد شده و در سنه 1222 جلوس بسلطنت نمود ، و در سنه 1223 پس از سى سال قمرى عمر وفات كرد ؛ چنان كه در « احسن التواريخ » نوشته\r\nسنهء 1194 قمرى مطابق سنهء 1158 شمسى شنبه غرهء محرم . . . جدى ماه برجى\r\n\r\n* ( 7 - وفات ميرزا باباى جوهرى تبريزى ) *\r\nوى فرزند حاجى كاظم ، و خود مردى فاضل و عالم و رياضىدان و مهندس بوده و طبعى عالى داشته ، و سالها در خدمت مرحوم شيخ يوسف بحرينى و آقا محمد باقر بهبهانى كه در 1205 بيايد درس‌خوانده . و تأليفاتى دارد . أول : كتاب « روضة الواعظين » در موعظه . دويم : « نظم قصهء يوسف و زليخا » . و آخر در شب شنبه أول ماه محرم الحرام اين سال در تبريز از زلزلهء زمين وفات كرد ؛ چنان‌كه در « دانشمندان آذربايجان : 100 و 354 » نوشته . و در آن كتاب در صفحهء 100 فرمايد كه از مشاهير آذربايجان در اين زلزله چندين نفر در زير خاك مانده و وفات كردند ، مانند علامة العلماء أبو على مراغه‌اى و ملا اسماعيل و فضلعلى بيك ، برادر عبد الرزاق بيك مفتون ( كه در 1243 بيايد ) ، و ميرزا فضل اللّه طبيب ، كه همه از فضلاء بزرگ بودند ، انتهى .\r\nجوهرى ، تخلص چندين نفر ديگر غير از اين جوهرى صاحب عنوان است . أول :\r\nجوهرى تبريزى ديگر ، كه او ميرزا مقيم بن ملا بايندرو در مائهء يازدهم بوده ، و در « تذكرهء - نصرآبادى : 401 » ذكر شده . دويم : جوهرى تبريزى ديگر ، كه او نيز ميرزا مقيم و فرزند ميرزا على أكبر بوده ، و در « دانشمندان آذربايجان : 100 » ذكرشده . و در اين\r\n\r\n","description":"","footnote":"","page_name":" 14 ","page_number":70},
  {"content":"\r\n\r\nدو كتاب دربارهء هريك از اين دو نفر غير از اختلاف نام پدر چيزهاى ديگر هم نوشته‌اند كه نتوان درست حكم باتحاد آنها نمود . سيم : جوهرى هراتى ، كه در 1253 بيايد .\r\nسنهء 1159 شمسى . . . ربيع المولود أول حمل ماه برجى\r\n\r\n* ( 8 - وفات سيد رضى 21 شوشترى ) *\r\nوى فرزند هشتم سيد نور الدّين 20 جزايرى است ، كه در 1193 شمارهء 1 گذشت و خود از أفاضل أهل علم و أصحاب عرفان بوده ، و شعر هم مىگفته و تخلص أقدس مىنموده .\r\nو به‌طورىكه در « تحفة العالم : 73 » فرموده ؛ وى چندى در خدمت پدر بزرگوار و برادر والاتبار خود درس‌خوانده تا بدرجهء كمال رسيد و جامع علوم ظاهر و باطن و وارسته‌ئى غريب و عجيب گرديد ، و در جوانى با برادرش سيد حسين بهند افتاد ، و بعد از آمدن برادر مدتى در شاه‌جهان‌آباد ، خدمت وزير أبو المنصور خراسانى بود ، و بالاخره عازم وطن شد ، و چون در آن روزگار راه كابل و قندهار مسدود بود ناچار بحيدرآباد دكن آمد كه از آنجا روانهء وطن شود . چون بدانجا رسيد نظام الملك آصف جاه او را نگاه داشته و آنچه خواست به وطن برگردد ميسرش نشد ، و ليكن مناصب ديوانى بلكه شرعيه را هم آنچه گفتند نپذيرفت ، و پانزده شانزده سال پيش از وفات ، خلوت بر مزاجش غالب آمده در صومعه‌اى كه داشت منزوى گرديد و پا از آنجا بيرون نكشيد ، تا در شب دوشنبهء بيست و چهارم ماه جمادى الأولى اين سال ؛ مطابق ( . . . ) جوزا ماه برجى در همان‌جا وفات كرد ، و جنازه‌اش را بيرون آورده دفن كردند .\r\nسيد رضى ، « ديوانى در أشعار » و « حواشى و تعليقاتى بر بسيارى از كتب علمى » دارد . و فرزندش مير عالم بهادر 22 در 1223 بيايد ، و فرزند ديگرش : سيد زين العابدين 22 در سنهء 1213 در سريرنك پتن ، چنان كه در « تحفة العالم : 105 » نوشته ؛ وفات كرد و فرزندانى باز نهاد .\r\n\r\n* ( 9 - تولد حاج ميرزا زين العابدين شروانى ، مستعلى شاه ) *\r\nشروان : بكسر شين و سكون راء بدون ياء در بين آنها ، ولايتى است معروف در ايران\r\n\r\n","description":"","footnote":"","page_name":" 15 ","page_number":71},
  {"content":"\r\n\r\nكه اينك در تصرف روسيه است ، چنان‌كه در « روضات : 644 » بدان تصريح فرموده ، و نيز در صفحهء 78 منسوب بدان را بكسر شين ضبط كرده ؛ و در « معجم البلدان 5 : 258 » آن را بفتح شين ضبط كرده ، و ظاهرا آن براى تعريب بوده كه مىخواسته لاأقل اندك فرقى بين أسلوب عربى و تلفظ فارسى موجود باشد . و اين ولايت محدود است از طرف شمال بجبال البرز و ملك داغستان ، و از جانب جنوب برود كروموغان ، و از سمت مشرق بدرياى خزر ، و از جهت مغرب بگرجستان ؛ چنان‌كه در « رياض السياحه : 51 » تأليف صاحب عنوان نوشته . و قصبهء اين ولايت ، يعنى قاعده و حكومت‌نشين آن ، شهر شماخى بفتح شين و تخفيف ميم است ؛ چنان‌كه در « معجم : 291 » و « رياض : 53 » فرموده‌اند .\r\nو اين شهر را يزيديه نيز مىگويند ، چنان‌كه در « معجم 8 : 507 » نوشته . و در بعضى از مواضع نام اين ولايت را شيروان بياء بعد از شين نوشته‌اند ، و آن غلط است . عجب اينكه صاحب عنوان با آنكه خود از آن ولايت بوده ، در « رياض » در دو صفحهء مذكور و ما بين آنها در مواضع عديده ؛ آن را بعنوان شيروان ؛ بادخال ياء در بين شين و راء ذكر كرده . و در « روضات : 644 » فرموده : گويا كسى كه آن را بياء گفته اشتباه به شيروان بفتح راء بر وزن ايروان نموده ، و آن ؛ چنان‌كه در « قاموس » نوشته ، قريه - اى است ببخارا ، انتهى . و در « معجم : 324 » نوشته كه شيروان ، بكسر شين و سكون ياء قريه‌اى است در پهلوى بمجكث ( بفتح باء و سكون ميم و كسر جيم و فتح كاف و سكون ثاء مثلثه ) از نواحى بخارا . و سپس چندين نفر از علماء را از آن آورده ، چنان‌كه اين شروان مورد بحث نيز مولد و موطن جماعتى از علماء و عرفاء و شعراء بوده ، از آن جمله :\r\nحكيم خاقانى ، و ملا ميرزاى شروانى ، و صاحب عنوان ، و غيره .\r\nبه‌هرحال ، مرحوم حاج ميرزا زين العابدين ، صاحب عنوان ، فرزند ملا اسكندر است كه وى مردى عالم بوده و فرزندانى داشته . يكى : صاحب عنوان ، و ديگرى : حاجى محمد على كه از معاريف زمان بوده و كتابى بنام « شرافة الانسان » تأليف نموده ، كه ألحق خوب كتابى است ؛ چنان‌كه در « طرائق الحقائق 3 : 128 » نوشته .\r\nصاحب عنوان ، خود از عرفاء و فضلاء و مردى دانشور و كامل و مطلع بر أحوال بلاد و رجال بوده ، و بواسطهء تأليف « بستان السياحه » و « رياض » و حسن معاشرتى كه با فرق\r\n\r\n","description":"","footnote":"","page_name":" 16 ","page_number":72},
  {"content":"\r\n\r\nأنام نموده و سياحت كاملى كه كرده و معلوماتى از آن بدست آورده ؛ مشرب تصوف و عرفان و طريقهء نعمت‌اللهيهء نور عليشاهى را رونقى بسزا بخشيده ، و خود پيشوا و مرشد جماعتى از معاريف اين فرقه گرديده ، و در بين اين طائفه شهرتى وافر بهم رسانيده ، و او داراى أخلاق حميده و أحوال پسنديده بوده .\r\nدر « طرائق الحقائق 3 : 127 » شرحى در آداب و أخلاق وى نوشته ، بخلاصهء اينكه :\r\nدر مأكول و مشروب بأقل ما يقنع قناعت و با وجود فقر و فاقت ، نهايت سخاوت و مناعت را داشته . غالبا روبروى قبله نشستى ، و در به روى مساكين و فقراء نبستى . سحرها قبل از طلوع فجر بيدار و تا گاه ظهور خورشيد بأوراد و أذكار در كار بودى . شهور رجب و شعبان و رمضان را همه‌ساله صائم و با تقليل طعام و ذكر دائم بسر مىآورد ، و در أحوال مريدين و مخلصين در عين قدرت تصرفات غريب مىكرد . انتهى .\r\nشرح احوالش را خود در دو كتاب مذكور بتفصيل هرچه تمام‌تر نوشته ، و بعد از آن بنقل و اختصار از آنها و اضافات ديگر ، در چندين كتاب ؛ مثل « مجمع الفصحا 2 : 83 » و « رياض العارفين » و « فارس‌نامهء ناصرى 2 : 144 » و « طرائق الحقائق 3 : 124 » كه نسبة مفصل و جامع‌تر است ، و « شمس التواريخ : 55 » و غيره . نوشته‌اند . و آنچه از همهء آنها برمىآيد اينكه : وى در پانزدهم ماه شعبان المعظم اين سال مطابق ( . . . ) أسد ماه برجى متولد شده ، و در پنج‌سالگى بهمراه پدر خود و ساير متعلقين بعتبات عاليات آمده ، و در كربلا مجاور شدند ، و وى مدت دوازده سال در آن سرزمين در نزد پدر خود و بعضى از علماء ديگر به تحصيل علوم رسميه پرداخت و فيض صحبت جماعتى از علماء و عرفاء را دريافت ، مانند : آقا محمد باقر بهبهانى ، و سيد بحر العلوم ، و ملا عبد الصمد همدانى ، و ميرزا محمد مهدى شهرستانى ، و شيخ جعفر نجفى ، و آقا سيد على كربلائى ، و شيخ موسى بحرينى ، و حاج ميرزا محمد أخبارى ، و سيد معصوم عليشاه دكنى ، و نور عليشاه و حسينعلى شاه اصفهانيان ، و رضا عليشاه هراتى ، و رونق عليشاه بمى كرمانى ، و غيرهم .\r\nو از تأثير نفس اين بزرگواران قائد توفيق گريبان‌گيرش شده و جذبه‌اى از حق او را ربود كه لجذبة من جذبات الحق يوازى عمل الثقلين . و من عند اللّه ملهم به اين شد كه وراء علوم ظاهرى علومى باطنى نيز هست كه بايد آن را تحصيل كرد و خود نوشته كه از\r\n\r\n","description":"","footnote":"","page_name":" 17 ","page_number":73},
  {"content":"\r\n\r\nاين انديشه انقلاب أحوال بهم رسيد ، و كار به سرحد پريشانى كشيد ، و عزم جزم نمود كه به خدمت أهل تحقيق هر ديار برسد ، و حقيقت طوائف أمم را برأى العين ببيند .\r\nپس بدين اراده ببغداد رفت و از آنجا وارد عراق عجم گرديد و أكثر بلاد آن را ديد و بصحبت طوائف مختلفه رسيد . پس بدار المرز گيلان وارد ؛ و خود نوشته كه از كثرت باران و قلت ياران ترآمده برآمد ؛ و چندگاه در بلاد شروان و مغان و طالش و آذربايجان سياحت كرد ، و لوازم مجالست و معاشرت با هر فرقه را به عمل آورد . و بعد از آن بكشور هند رفت ، و بملك پنجاب و بنگاله و گجرات و دكن درآمد . آنگاه بكشتى نشسته و بسيارى از جزاير هندوستان و سودان را ديد ، و عجائب بحار و غرائب روزگار را مشاهده نمود .\r\nو از تلاطم أمواج درياها و تراكم أفواج راجه‌ها زحمت بسيار كشيد ، و رنج بيشمار ديد ؛ تا آخر الأمر بولايت سند افتاد ، و از راه مولتان و جبال بكشمير رسيد ، و مدتى در آن ديار توقف نمود . و بعد از ديدن آن ولايت از راه مظفرآباد و كابل بولايت طخارستان و توران و جبال بدخشان افتاد ، و از آنجا بخراسان آمده ، و از راه عراق بفارس وارد شد . آنگاه از راه دارابجرد و هرمز بعمان و از راه حضرموت و بنادر يمن و بر حبش بجده رسيد ، و از آنجا بصوب حجاز رفت . و بعد از أداء مناسك حج و عمره بمدينهء طيبه آمد ، و به زيارت حضرت خير الأنام و ائمهء بقيع عليهم السلام تشرف حاصل كرد . سپس از راه دريا بكشور صعيد مصر آمد و شام و روم و ارمنيهء كبرى و صغرى و ديار بكر و جزاير روملى و بلاد أنا - طولى را سياحت نمود . و از راه آذربايجان بطهران رسيد ، و مدتى در آنجا مكث كرد ، و بعد از آن عزيمت همدان نمود ، و از همدان باصفهان ، و از آنجا بفارس ، و از فارس بكرمان رفت ، و بعد از چندى بشيراز ، و از آنجا ببغداد رفت ، و در سنهء 1235 تأهل اختيار كرد ، و بعد از وفات مجذوب‌علىشاه كه در 1238 بيايد ؛ خليفه و جانشين وى و قطب سلسلهء عليه باصطلاح صوفيه گرديد ، و در شيراز سكونت گزيد . و بواسطهء مسئلهء تصوف علماء آن شهر بمعادات او برخاستند . و حسينعلى ميرزا فرمانفرما به حكم محكم علماء وى را در سنهء 1241 از آن شهر بيرون كرد ، و او بآذربايجان رفت . و بعد از آن مطابق ميل خود بشيراز باز آمد ، و در آنجا بر وفق دلخواه مسكن نمود ، و قريهء كشن از بلوك حومهء شيراز كه در يك فرسخى آن شهر به طرف مغرب واقع است بتيول وى برقرار شد ، و او\r\n\r\n","description":"","footnote":"","page_name":" 18 ","page_number":74},
  {"content":"\r\n\r\nچندين دست خانه و حمام در شيراز پرداخت ، و در آن شهر تا آخر عمر بسر آورد . و در طول مدت عمر چندين كتاب تأليف كرد :\r\nأول : كتاب « بستان السياحة » انجام تأليف آن 27 رجب سنهء 1248 در شيراز .\r\nدويم : كتاب « حدائق السياحه » . سيم : كتاب « رياض السياحه » بنام نواب محمد رضا ميرزا ابن فتحعلى شاه ، انجام تأليف آن در قمشهء اصفهان سنهء 1237 ؛ و اين سه كتاب همه بعنوان مسالك و ممالك ، و أول و سيم مطبوع و منتشر گرديده ، و دويم تاكنون به نظر نرسيده . و « رياض » به ترتيب أقاليم و ممالك و « بستان » به ترتيب حروف هر شهر و مكانى است . و در هر دو در بسيارى از مواضع شرح حالى از رجال ذكر شده و بعدا مسئلهء تصوف عنوان و بأقصى الغايه در إثبات حقيت آن سعيى موفور به عمل آمده ، و مخصوصا « بستان » گنجينه‌ئى است نفيس از فوائد متفرقه و علوم عديده ، و مشتمل است بر بسيارى أخبار و ادلهء حقيت مسئله تصوف و عرفان .\r\nحاج ميرزا زين العابدين شعر هم مىگفته ، و تخلص تمكين مىنموده ، چنان‌كه در تصوف هم ملقب به مست‌علىشاه بوده . و هم تمكين تخلص سيد رضاء بمى بوده و اينك اين أشعار از اين تمكين صاحب عنوان بنقل از « مجمع الفصحاء 2 : 83 » و « فارسنامه ناصرى 2 : 144 » اينجا آورده شد :\r\n در فقر بديده‌ايم ما شاهى را * و اندر غم عشق راه آگاهى را\r\nهر سلسله و طريقه ديديم ولى * جستيم طريق نعمت اللهى را \r\nو هم از او است :\r\n اندر پى إنسان همه آفاق بگشتم * بسيار بگشتم من و بسيار نديدم\r\nتمكين ، بكه گويم غم دل را كه بگيتى * جز يار نديدم من و آن يار نديدم\r\nآنكه در دور جهان در طلبش گرديدم * از أزل همره من بود چو نيكو ديدم\r\nشمس چون جلوه كند ذره شود سرگردان * منم آن ذره كه سرگشتهء آن خورشيدم\r\nنيستم معتقد تقوى خود در ره دوست * ليك بر لطف ويم هست بسى اميدم \r\nو هم از او است :\r\n گفتم كه جهان و همه أوضاع جهان چيست ؟ * پير خردم گفت كه خوابى و خيالى !\r\nبس راه سپرديم و كمال همه‌كس را * ديديم و بجز عشق نديديم كمالى ! \r\n\r\n","description":"","footnote":"","page_name":" 19 ","page_number":75},
  {"content":"\r\n\r\n تمكين ، ديدى كه جمله ديدى و گذشت * رفتى و رساندى و رسيدى و گذشت\r\nغمگين نشوى كه واعظت كافر خواند * فردا است كه اين نيز شنيدى و گذشت !\r\nاز تهمت و طعنم چو از اين شهر برانى * زاهد ز تو اين خانه ، كه من خانه بدوشم ! \r\nاز كلمات مرقومه معلوم شد كه مرحوم حاج ميرزا زين العابدين از خدمت مرحوم مجذوب‌علىشاه كسب تصوف و عرفان نموده و ارشاد و تربيت يافته . و اينك گوئيم كه هم او در طول مدت سياحت و نيز در أوقات توقف در شيراز جماعتى را ربوده و مجذوب خويش نموده و در طريقت تصوف تربيت فرموده ، و آنان از جملهء مخلصين و مريدين وى معدود مىگردند ، و اينك أسماء چندين نفر از آنها بنقل از « طرائق الحقائق - ج 3 » در مواضع متفرقه ( از ص 130 تا 145 ) نوشته خواهد شد :\r\nأول : مرحوم ميرزا اسحاق محلاتى كه از سالكين آگاه و عارفين باللّه بوده ، و شعر هم مىگفته و تخلص أنور مىنموده ، و فهرست كسانى كه أنور تخلص دارند در 1216 بيايد ، و اين رباعى از اين أنور ( ميرزا اسحاق مرقوم ) است :\r\n أنور كه ز سر وحدت آگاهى يافت * از دولت فقر ملكت شاهى يافت\r\nشد خاك گدايان در مستعلى * تا ره ببساط نعمت اللهى يافت \r\nو او در حدود سال 1260 در طهران وفات يافته .\r\nو اين ميرزا اسحاق خواهرى داشته كه وى از عارفات عهد و مادر ميرزا كاظم خان محلاتى است كه او سال‌ها در پاريس در فيزيك و شيميائى درس‌خوانده ، و در مدرسهء دار الفنون طهران معلم كل علوم طبيعى بوده ، و بااين‌حال در طريقت غلوى داشته ، و در روز 21 شوال سنهء 1313 وفات كرده .\r\nو فرزندش جناب مقرب الخاقان ، محمود خان از أطباء حاذق فن جديد ، و درويشى را به ارث دارا بوده ، چنان كه در « طرائق 3 : 131 » فرموده . دويم : مرحوم رضاء قلى خان هدايت كه در 1215 بيايد . سيم : مرحوم حاج ميرزا كوچك رحمتعلى شاه ، زين العابدين شيرازى كه در 1208 بيايد . چهارم : حاج ميرزا آقاسى عباس ايروانى كه در 1198 بيايد . پنجم : مرحوم ميرزا عبد الحميد بن ملا عبد الغفار شيرازى كه پدرش از مقدسين\r\n\r\n","description":"","footnote":"","page_name":" 20 ","page_number":76},
  {"content":"\r\n\r\nآن ديار ، و خود از عرفاء و شعراء بوده ، و تخلص بهجت مىنموده .\r\nميرزا عبد الحميد ، در ريعان جوانى و عنفوان زندگانى از علوم رسميه بهره‌مند شده ، و بمفاد الخط لأهل العلم جمال ، خط نسخ تعليق را نيكو نوشتى و از زحمت بنان ؛ بنان رسيدى ، و بمحنت نويسندگى معيشت نموده و منت از حاتم طائى نكشيدى ، و هميشه مايل بصحبت أرباب حال و أصحاب كمال بودى ، و مدت‌ها با صاحب عنوان طريق معاشرت و مجالست پيمودى ، و إظهار خلوص عقيدت نمودى ، و چندى با مرحوم حاج محمد - حسين حسينى كه در 1249 بيايد أبواب آمد و شد گشودى ، و گاهى برحسب حال و مقال أشعار نيكو سرودى . و از آن جمله اين چند شعر نوشته شد :\r\n چه جلوه كرد ندانم نگار عشوه گرم * كه هركه را نگرم روى او است در نظرم\r\nأسرار خرابات و رموز دل عشاق * گفتن بر بيگانه سزاوار نباشد\r\nرندى به راه عشق سبكبار مىرود * كاول قدم بخانهء خمار مىرود \r\nو او در حدود هزار و دويست و پنجاه و اندى وفات كرده ، چنان‌كه در « فارسنامه - 2 : 133 » فرموده . و فهرست أسماء شعرائى كه بهجت تخلص دارند در 1223 بيايد .\r\nششم : مرحوم حاجى عبد الرسول اشتهاردى كه در 1230 بيايد . هفتم : مرحوم ميرزا على ، ثابتعلى قهفرخى ( ره ) .\r\nقهفرخ معرب كوه فرخ ، و نام قريه‌اى است در بلوك چهارمحال اصفهان ، و مرحوم ميرزا على چنان‌كه نيز در « طرائق 3 : 131 » نوشته ، مردى عارف و شاعر بوده ، و أشعارى در أسماء أقطاب سلسلهء نعمت‌اللهيه از زمان خود تا امام عليه السلام بنظم آورده كه اين چند بيت از آنها است :\r\n گفت پيغمبر كه دانش كن طلب * خواه در چين خواه در شام و حلب\r\nكن طلب از مهد تا وقت لحد * علم روزان و شبان با جهد و جد\r\nعلم را ز افواه مردان ياد گير * هرچه غير از قول مردان ؛ بادگير\r\nمرد كبود ؟ آنكه از دنيا گذشت * آنكه از دنيا و ما فيها گذشت\r\nجز خدا از هركه بينى پا كشيد * رخت از خشكى سوى دريا كشيد\r\nآنكه از ياد خدا آتش فروخت * أولين دم هستى خود را بسوخت \r\n\r\n","description":"","footnote":"","page_name":" 21 ","page_number":77},
  {"content":"\r\n\r\n آرزوى خويش بر يكسو نهاد * بر بساط لطف حق پهلو نهاد\r\nاين گروه رند ربا نيستند * ديگران مردان اين ره نيستند\r\nبيشهء شيران نه جاى روبه است * خرمن آتش نه مأواى كه است\r\nخود نه جولانگاه خفاش است اين * منظر مهر ضياپاش است اين\r\nچون‌كه منزلگاه رندان است اين * بهر زاهد طرفه زندان است اين\r\nچون سخن از حلقهء مردان رسيد * پس قلم بايد بهر دفتر كشيد\r\nهركه در راه طريقت ره رود * بايد از مردان ره آگه شود\r\nپس نگارم نسبت اين سلسله * از دل شيران برآرم ولوله\r\nگرچه از مردان اين ره نيستم * پيرو پيران ربا نيستم\r\nتا بود جان چاكر أهل دلم * مهر ايشان است در آب و گلم\r\nبر در پيران اين ره بنده‌ام * من سگ اين آستان تا زنده‌ام\r\nگر بخوانندم سگ اين آستان * پاى بگذارم بفرق فرقدان\r\nبندهء درگاه سلطان ولى * چاكر أهل صفا ثابتعلى\r\nچون رخ از هر دوجهان برتافتم * اين لقب از پير كامل يافتم\r\nپير كامل قطب گردون كمال * مظهر حق در درياى وصال\r\nدر شريعت پيشواى أهل دين * در طريقت مرجع أهل يقين\r\nآنكه از جام وفا مست على است * در گشاد كارها دست على است \r\n( تا آخر )\r\nهشتم : مرحوم آقا محمد تقى عارف اصفهانى ( ره ) كه بناء بمسطورات ( ص 131 ) نيز در شيراز متولد شده ، و امر معيشت از تجارت مىگذرانيده ، و در أوائل حال بكمند عشق جوانكى عطار گرفتار ، و ببوى محبت او مشام جان را معطر مىكرد ، و آخر بمفاد المجاز قنطرة الحقيقة ، جذبات شوق إلهى در كانون دلش جلوات نموده و به خدمت صاحب عنوان رسيد ، و حلقهء ارادتش را در گوش جان و دل كشيد ، و در زمرهء فقيران صداقت كيش و درويشان ارادت‌انديش درآمد ، و اين أشعار آبدار از أفكار أبكار اوست :\r\n تا دلم با درد عشقت كرد خوى * دردهايم جمله درمانى گرفت \r\n\r\n","description":"","footnote":"","page_name":" 22 ","page_number":78},
  {"content":"\r\n\r\n تا كه شور عشق او در سر فتاد * اين سر شوريده سامانى گرفت \r\n بر روى مهت زلف سيه ريخته ديدم * روز و شب خود را بهم آميخته ديدم\r\nاين بود اميدم كه كشى زارم و افسوس * در كوى تو خون ديگران ريخته ديدم\r\nدر زير پر خويش كشيده است سر از غم * هر مرغ كه از دام تو بگريخته ديدم \r\nو اين آقا محمد تقى در أشعار تخلص عارف داشته ، و فهرست أسماء شعرائى كه عارف تخلص داشته‌اند ، در 1300 بيايد .\r\nنهم : مرحوم آقا محمد تقى منصور على خوئى كه در 1274 بيايد . دهم : نواب محمد رضا ميرزا أفسر كه در 1211 بيايد . يازدهم : سيد محمد صالح كرمانى . دوازدهم :\r\nسيد محمد على منير عليشاه سيرجانى ، و شرح أحوال اين هر دو در 1303 بيايد . سيزدهم :\r\nسيد محمد على عزت عليشاه كه در 1219 بيايد .\r\nمرحوم حاج ميرزا زين العابدين بااين‌كه مكرر بمكهء معظمه و مدينهء منوره مشرف شده بود ؛ در أواخر عمر باز آرزوى حج بيت اللّه الحرام نمود ، و بدين قصد روانه شده و پس از مراجعت در سنهء هزار و دويست و پنجاه و سه ، چنان‌كه در « شمس التواريخ : 55 » فرموده ؛ در نزديكى جده بر روى دريا وفات كرده و سياح عالم ملكوت گرديد ، و هم در جده در قبرستان حضرت حواء عليها السلام دفن شد . و فرزندانى از او باز ماند .\r\nيكى : ميرزا جلال الدّين محمد كه در سنهء 1248 متولد شده ، و پس از پدر در نزد رحمتعلى شاه تربيت يافت ، و چندى در بلوك دشتى فارس متوطن و با خوانين آنجا مصاهرت بهم رسانيد ، و براى دوستى آنها صدمات بسيار كشيد ، و سى با صدق و صفاء و محبت و وفاء بوده ، و در حدود سال 1290 ، از رنج اين خاكدان فراغت يافت ، و خلفى از او بازنماند ؛ چنان‌كه در « طرائق 3 : 128 » نوشته .\r\nديگر : ميرزا على صدر العرفاء كه در 1253 بيايد . و در « تذكرة العارفين : 109 » عنوانى دارد بنام ميرزا أحمد شيروانى و در آن فرمايد : از نبيرهء مست‌علىشاه است كه بدست حاج شيخ عماد الدّين حكيم إلهى تشرف در فقر حاصل نموده ، انتهى .\r\nو ما ندانستيم كه وى از نسل كدام يك از فرزندان صاحب عنوان است .\r\n\r\n","description":"","footnote":"","page_name":" 23 ","page_number":79},
  {"content":"\r\n\r\n\r\n* ( 10 - تولد ابن جميل سنى بغدادى ) *\r\nوى عبد الغنى افندى معروف بابن جميل و مكنى بأبو محمود و از بزرگان علماء أهل سنت بوده و شعر هم مىگفته ، و سيد عبد اللّه آلوسى كه در 1248 بيايد كتابى بنام « الروض - الخميل » در مدايح عبد الغنى جميل در أحوال وى تأليف كرده كه فرزندش سيد محمود شطرى از آن را در « المسك الأذفر » نقل نموده ، و از آن چنين برآيد كه وى در بيستم ماه ذى القعدة الحرام اين سال ، مطابق ( . . . ) عقرب ماه برجى متولد شده ، و كسب كمالات و تحصيل علوم عربيت نموده تا بمقامى سامى رسيد ، و در سخن‌سرائى بدرجه‌ئى عالى ارتقاء گزيد و از غايت علو همت همواره بطريق حماسه أشعارى مىسرود ، چنان‌كه در قصيده‌ئى گويد :\r\n أ يذهب عمرى هكذا بين معشر * مجالسهم عاف الكريم حلولها\r\nو أبقى وحيدا لا أرى ذا مودة * من الناس لا عاش الزمان ملولها\r\nو كيف أرى بغداد للحر منزلا * اذا كان مفرى الأديم نزيلها\r\nفما منزل فيه الهوان به منزل * و فى الأرض للحر الكريم بديلها \r\nو او مكرر به طرف شام سفر نمود ، و در آنجا از شيخ عبد الرحمن كزبرى و شيخ حامد عطار استجازت بجميع كتب حديث بهم رسانيد ، و در سنهء 1247 رضاء پاشا ، وى را از شام ببغداد طلبيد ، و إفتاء فرقهء حنفيه را بوى مفوض گردانيد ؛ و پس از چندى نفرتى ميانهء ايشان بهم رسيد ؛ و در أثر آن أموال افندى كه از آن جمله هفت هزار جلد كتب قليل النظير بود عرضهء نهب و غارت گرديد . و بعد از آن باز پاشاى مرقوم باستمالت خاطر وى گرائيد . و بالاخره ؛ افندى پس از مدت هشتاد و پنج سال قمرى و نوزده روز عمر ؛ در نهم ماه ذى الحجة الحرام سنهء هزار و دويست و هفتاد و نه ؛ مطابق ( . . . ) جوزا ماه برجى بسراى باقى شتابيد ؛ و چندين نفر از شعراء براى وى مرثيه‌ها سرودند ؛ از آن جمله سيد عبد الغفار أخرس كه در 1291 بيايد قصيده‌ئى طولانى گفته كه اين چند شعر از آن است :\r\n سأبكى و أستبكى عليك المعاليا * و أسكب من عينى الدموع الجواريا \r\n\r\n","description":"","footnote":"","page_name":" 24 ","page_number":80},
  {"content":"\r\n\r\n و أصلى لظى نار الأسى كلما أرى * مكانك ما قد كان بالأمس خاليا\r\nو إن لم يكن يجدى البكاء و لم يعد * على الأسى من ذلك العهد ماضيا\r\nو من حق مثلى أن يذوب حشاشة * من الحزن أو يبكى الديار الخواليا\r\nخلت من أبى محمود دار عهدتها * تضىء به أرجائها و النواحيا \r\n( إلى آخر القصيدة )\r\n\r\n* ( 11 - وفات زبيدهء شاعرهء اسلامبولى ) *\r\nوى بطورىكه در « خيرات حسان 2 : 14 » نوشته دختر محمد اسعدى افندى ابن اسماعيل افندى شيخ الاسلام مشهور اسلامبول ، و خود از فضلاء و شعراء و نساء مشهورهء آن شهر بوده ، و در علوم فقه و لغت و ادب مهارتى تمام داشته ، و شعر فارسى و تركى را نيكو مىسروده ، و سلاطين و وزراء اواخر مائهء دوازدهم را مدح نموده و بيشتر وقت خود را بمطالعهء كتب مىگذرانيده ، و اشعار خود را مدون كرده ، و چون پدرش محمد اسعد افندى ، و برادرش شيخ الاسلام شريف افندى نيز شعر مىگفته‌اند ؛ ديوان او را بديوان خود ملحق كرده يعنى آنها را در يك مجلد قرار داده‌اند ، و بعد از آن ناسخين ؛ اين وضع را رسم كرده كه در استكتاب اشعار اين پدر و پسر و دختر ، اول گفتهء اسعد افندى و بعد ابيات شريف افندى و در آخر ، ديوان زبيده را مىنويسند . و اين زبيده بزوجيت درويش افندى نقيب الأشراف كه از صدور آن عصر بود درآمد ، و پسرش كه فطنت تخلص داشته نيز از مشاهير شعراء شمرده مىشود ، چنان‌كه در « تاريخ مرادى » فرموده ليكن در كتاب « مشاهير النساء » گفته كه فطنت تخلص همان زبيده است ، و ترتيبى را هم كه در استنساخ دواوين گفتيم ؛ گويد خلاف مشهور است . و بدين بيان كه فطنت تخلص همان زبيده باشد ، در « خيرات حسان 2 : 30 » ثانيا در حرف فاء عنوانى براى او بسته ؛ و اين چند شعر تركى را از او آورده :\r\nغزل :\r\n كللر قزارر شرم ايله اول غنجه كولنجه * سنبل خم اولور رشك ايله كاكل بوكولنجه\r\nعنقاد خى اولورسه دوشر پنجه عشقه * صيد دل شهباز نگاهك سوزولنجه\r\nاول غنچه نشكفته اولور گل كبى خندان * شبنم كبى اشك دل شيدادو كولنجه \r\n\r\n","description":"","footnote":"","page_name":" 25 ","page_number":81},
  {"content":"\r\n\r\n هر تارى بر رمار اولور گنج حسنده * رخسار كه زلف سيهك شانه بولنجه\r\nجان ويرمك ايسه قصدك اگر عشق ايله فطنت * خاك در دلدار دن آيرلمه اولنجه \r\nو هم اين دو بيت از برادر او بنقل از همان « خيرات حسان 2 : 30 » آورده شد :\r\n حق ، عليم است ندانى بحقيقت أحكام * چون بتحقيق در أفلاك مقوم باشى\r\nعالم الغيب خداوند حكيم است همان * سخنت كذب بود گر تو منجم باشى \r\nو اين فطنت كه اينجا ذكر شد غير از فطنت طرابزونى است كه در 1258 بيايد .\r\nو بالاخره ، زبيدهء صاحب عنوان در ماه ذى القعدة الحرام اين سال ، چنان‌كه در « خيرات حسان » نوشته مطابق ( عقرب - قوس ) ماه برجى وفات كرده ، و در اسلامبول در محلهء أيوب در قبرستان در كوشك إدريس دفن شد .\r\n\r\n* ( 12 - وفات مرحوم سيد أبو الحسن 24 عاملى ره ) *\r\nوى مرحوم سيد موسى 24 بن سيد حيدر 23 بن سيد أحمد 22 بن ابراهيم 21 بن أحمد 20 بن قاسم 19 بن أبو عبد اللّه حسين المقرى 18 بن محمد 17 بن عيسى 16 بن طاهر 15 بن أبو طاهر محمد 14 بن أبو الحسن على 13 ( معروف بابن هيفا ) بن محمد 12 بن أحمد الناصر 11 بن أبو الصلت يحيى 10 بن ابو العباس احمد 9 بن ابو الحسن على 8 بن عيسى 7 بن ابو الحسين يحيى 6 بن ابو عبد اللّه ذو الدمعه حسين 5 بن ابو الحسين زيد شهيد 4 بن الامام زين العابدين 3 عليه السلام است .\r\nحضرت امام زين العابدين عليه السلام در صفحه 27 مقدمه گذشت .\r\nفرزندش حضرت زيد شهيد 4 عليه السلام ، از اجلهء امامزادگان و شهداء و روات و بزرگان دين است . تولدش را در « الشيعة و فنون الاسلام » در سنهء 80 نوشته ، چنان‌كه در ترجمهء آن « شيعه يا پديدآورندگان فنون اسلام : 27 » ذكر كرده . و در « ايمان زيد بن - على : 8 » بنقل از « الحدائق الورديه » در سنهء 75 نوشته است . شهادتش روز 2 شنبه 2 صفر سنهء 122 در كوفه ، و جسدش را مدت‌ها مصلوب نموده و بعد از آن سوزانيدند .\r\nو وى را چهار نفر پسر بوده ، أول : حضرت شاهزاده يحيى 5 كه پس از پدر خروج كرده ، و در عصر جمعه اواخر سنهء 125 در حوالى جوزجان شهيد و در ارغونه از توابع جوزجان دفن\r\n\r\n","description":"","footnote":"","page_name":" 26 ","page_number":82},
  {"content":"\r\n\r\nشد كه هم‌اكنون قبرش در نزديكى گنبد قابوس ميانهء جرجان و استرآباد معروف و زيارتگاه است و از او عقبى بازنمانده . دويم : جناب أبو يحيى عيسى 5 مؤتم الأشبال كه در سنهء 109 متولد شده و پس از مدت 60 سال عمر در سنهء 169 در كوفه وفات كرد ؛ و گرچه اعقابى از او بازمانده ، لكن ما اعقابى متصل از او در اين كتاب نياوريم . سيم : حسين 5 ذو الدمعه كه اينك اينجا ذكر مىشود . چهارم : محمد 5 كه در 1199 بيايد .\r\nپس اينك در اينجا گوئيم كه : حضرت حسين 5 ذو الدمعه كه او را ذو العبره هم گفته‌اند ، سيدى بزرگوار و از روات أخبار بوده كه در سنهء 116 متولد شده . و وفاتش را در سنهء 140 نوشته‌اند ، ولى ظاهرا غلط مىنمايد . فرزندش يحيى عليه السلام در سنهء 207 در بغداد وفات كرده . و مادر او خديجه 5 دختر عم پدرش حضرت باقر عليه السلام يا عم ديگرش جناب عمر الأشرف 4 بن الامام زين العابدين عليه السلام است .\r\nو سيد أحمد 22 يا پدرش سيد ابراهيم 21 اول كسى است از اين سلسله كه در حدود سال 1080 از شهر حلهء عراق بجبل عامل آمده و آنجا در قريهء كفره از أعمال صور و تنبين توطن نمود ، و پس از آن بمجدل سلم از اعمال ناحيهء هونين آمد . آن‌گاه او يا يكى از اولادش بشقراء از ناحيهء هونين آمدند . و تاكنون أعقاب او در آنجا مىباشند .\r\nو از جملهء ايشان سد حيدر 23 است كه در عمود اين نسب افتاده ، و دو فرزند ما از او در اين كتاب مىنويسيم . يكى : سيد محمد 24 كه در 1226 بيايد . و ديگر : سيد أبو الحسن 24 صاحب اين عنوان ، و چنين گوئيم كه :\r\nسيد أبو الحسن 24 به‌طورىكه در « أعيان الشيعة » نوشته از علماء بزرگ و سادات جليل القدر جبل عامل بوده ، و در آنجا مجلس درسى داشته و چندين نفر ؛ از شاگردان او مىباشند . أول : برادرزاده‌اش مرحوم سيد جواد 25 عاملى كه در 1226 بيايد .\r\nدويم : فرزندش سيد حسين 25 كه در 1230 بيايد . سيم : شيخ ابراهيم بن يحيى عاملى كه در 1214 بيايد .\r\nمرحوم سيد أبو الحسن در سنهء 1182 مسجد جامع بزرگى در قريهء شقراى جبل عامل بناء نهاده و شاگردش شيخ ابراهيم مذكور در تاريخ آن گفته :\r\n يا عصبة الدّين الا فانظروا * ما شاده مولى الموالى لكم \r\n\r\n","description":"","footnote":"","page_name":" 27 ","page_number":83},
  {"content":"\r\n\r\n أبو الأمين العلوى الذى * صبر من كسب العلى كسبكم\r\nأمسى خطيب الدّين فى جامع * قد جمع اللّه به شملكم\r\nيقول فى تاريخه : آمرا * يا أيها الناس اتقوا ربكم \r\nسيد أبو الحسن در اين سال وفات كرد ، و شاگردش شيخ ابراهيم قصيده‌ئى در مرثيهء وى گفته كه در آن فرزندانش سيد محمد أمين و سيد حسين را تعزيت نموده و اين چند بيت از آن است :\r\n أتعجب من دمعى السخى اذا جرى * لأنت خلى ما سمعت بما جرى\r\nأ لم تر أن المجد حب سنامه * و أن فؤاد المكرمات تفطرا\r\nو أن رياض الفضل صوح نبتها * و كان لعمرى بالفضائل مزهرا\r\nو أن عقود العلم من بعد جيدها * أبى الحسن الماضى محللة العرى\r\nفقدنا به بدر السماء و نوره * يشق الدياجى و الربيع منورا\r\nفدمعى ياقوت و قد كان لؤلؤا * و فودى كافور و قد كان عنبرا\r\nفيا قبره واريت منه مهندا * صقيلا بأسرار العلوم مجوهرا\r\nو يا قبره واريت و اللّه موردا * لكل جميل فى الوجود و مصدرا\r\nو يا قبره واريت أفضل عالم * تستر نور العلم لما تسترا\r\nو يا قبره واريت شمسا منيرة * لها كان ينجاب الظلام عن الورى\r\nفديت الذى أمسى رهين جنادل * ظفرن بخير الناس مرئى و مخبرا\r\nفديت الذى أمسى رهين جنادل * سلبن من العافين منتجع القرا\r\nو ما كنت أدرى قبل ما غاب تبنها * محياه أن البدر يغرب فى الثرى\r\nفمن لأصول الدّين يفصح روحها * بتحقيقه حتى ترى الحق مزهرا\r\nو من لمعانى الذكر يبدى بديعها * بأورى زناد فى البيان و أسورا\r\nو من لأحاديث النبى و آله * يميط غطاها موضحا و مقررا\r\nو من لفنون النحو يبدى عويصها * و يظهر من معناه ما كان مضمرا\r\nو من للمعانى و البيان مبين * بأفصح ما قال البليغ و أخصرا\r\nلقد أفصح الدّين الحنيفى بعده * ذليلا فيا للّه من حادث عرا \r\n\r\n","description":"","footnote":"","page_name":" 28 ","page_number":84},
  {"content":"\r\n\r\n تحول عن دار الشقاء مكرما * و صار الى دار النعيم مطهرا\r\nو ما زال ذاك النور حتى أفادنا * هلالين بل بدرين لن يتسترا\r\nو لا جف ذاك البحر حتى أفادنا * بوبلين بل بحرين لن يتكدرا\r\nرضيعى لبان العلم و الحلم و الندى * و أفضل من فوق البسيطة عنصرا\r\nلقد زال عنا بالأمين و صنوه * حسين فولى الحزن عنا و أدبرا \r\n( الى آخر القصيدة )\r\nو چنان‌كه ضمنا معلوم شد ، وى را فرزندان چندى بوده ، از آن جمله يكى :\r\nسيد محمد أمين 25 ، و فرزندان او يكى سيد على أمين 26 است كه در 1249 ، و ديگرى سيد أحمد أمين 26 كه در 1254 بيايند . و فرزند ديگر صاحب عنوان ؛ سيد حسين 25 است كه در 1230 بيايد .\r\nسنهء 1195 قمرى مطابق سنهء 1159 شمسى غرهء محرم الحرام . . . جدى ماه برجى\r\n\r\n* ( 13 - وفات مير سيد على 32 نائينى طباطبائى ) *\r\nوى فرزند مير محمد رفيع 31 بن محمد مهدى 30 بن أبو الحسن ملقب ببهاء الدّين محمد 29 بن رفيع الدّين محمد 28 معروف بميرزا رفيعاء بن حيدر 27 زين الدّين على 26 بن مير حيدر 25 بن حيدر 22 على 21 بن بهاء الدّين حيدر 20 ملقب بأبو الفتوح بن كمال الدّين حسن 19 بن شهاب الدّين على 18 نقيب ابن فتوح الدّين أحمد 16 بن عباد 15 بن شهاب الدّين على 14 بن حمزه 13 بن طاهر 12 أبو الحسن شهاب الدّين على 11 فتوح الدّين احمد 9 مكنى به ابو المحمود بن ابو جعفر 8 ملقب بزين العابدين بن عباد احمد 7 شهير برئيس بن ابراهيم 6 طباطباء بن ابو ابراهيم الامامزاده اسماعيل الديباج الأكبر 5 بن ابو اسماعيل ابراهيم الغمر 4 بن ابو محمد حسن المثنى 3 عليه السلام است .\r\nاين نسب بطورىكه اينجا آورده شده ، غير از وضع اعداد بر آنها ؛ نقل از « تاريخ نائين 3 : 93 و 96 » است ، و ما را از مير سيد على 32 صاحب عنوان تا ميرزا رفيعا 28 ترديدى در صحت آن نمىباشد . لكن از ميرزا رفيعا 28 تا حضرت حسن المثنى 3\r\n\r\n","description":"","footnote":"","page_name":" 29 ","page_number":85},
  {"content":"\r\n\r\nعلى التحقيق اشتباهات و اسقاطات عديده در آن رخ داده كه ما با ملاحظهء آن اشتباهات روى آنها شماره نهاديم ، و اكنون تا آنجا كه مىتوانيم آن را در دو قسمت تصحيح مىنمائيم .\r\nيكى : از حضرت حسن المثنى 3 عليه السلام تا شهاب الدّين على 18 نقيب ، و ديگر : از شهاب الدّين مرقوم تا ميرزا رفيعا ؛ پس چنين گوئيم كه :\r\nحضرت حسن المثنى 3 عليه السلام در مقدمه ذكر شد ، و آنجا وعده داديم كه أعقاب او را در اين سال ذكر كنيم . اينك گوئيم كه :\r\nآن جناب امامزاده‌اى بزرگوار و از روات أحاديث و أخبار بوده . و در سنهء 97 چنان‌كه در « عمدة الطالب : 86 در پاورقى » نوشته وفات نموده ، و به‌طورىكه در « منتخب التواريخ - خراسانى : 139 » فرموده در بقيع دفن شده ، و در « عمده : 87 » عقب او را از پنج نفر نوشته : عبد اللّه المحض 4 . ابراهيم الغمر 4 . حسن مثلث 4 ؛ كه اين هر سه از بطن فاطمه دختر حضرت سيد الشهداء عليه السلام بوده‌اند ، و داود 4 و جعفر 4 ؛ كه مادرشان ام‌ولدى بنام حبيبهء روميه بوده . و در اين كتاب ما فقط اولاد عبد اللّه المحض 4 را در 1205 و اولاد حضرت ابراهيم الغمر 4 را اينجا آورده و چنين گوئيم كه :\r\nحضرت ابراهيم الغمر 4 عليه السلام بطورىكه در « عمدة الطالب : 149 » نوشته سيدى شريف بوده ، و بواسطهء جودى كه داشته ملقب بغمر شده ؛ و حديث هم روايت كرده .\r\nو غمر چنان‌كه از « أقرب الموارد » برآيد : صفت مشبهه مانند صعب و بمعنى كريم است .\r\nو در « عمده : 150 » فرمايد : وى در سنهء 145 در حبس منصور بسن شصت و نه وفات كرد ، و او همان صاحب صندوق در كوفه است كه قبرش را زيارت مىكنند ، انتهى .\r\nو در پاورقى اين صفحه نوشته كه قبر او نزديك كراى سعد بن أبى وقاص معروف ، بر طرف چپ كسى است كه از راه‌آهن بشريعهء كوفه برود و تاكنون مزار وى معروف است ، انتهى .\r\nو هم در اين صفحه و پاورقى آن دارد كه اين ابراهيم با اينكه چندين نفر پسر و دختر داشته ، فقط اعقابش از فرزندش حضرت اسماعيل الديباج 5 باقىمانده ، و هم آنجا نوشته كه وى را شريف خلاص مىگفتند ، و در وقعهء فخ حاضر بوده ، انتهى . و حضرت امامزاده اسماعيل مذكور ملقب به الديباج الأكبر ، و بنا بر آنچه مشهور بلكه در بعضى از\r\n\r\n","description":"","footnote":"","page_name":" 30 ","page_number":86},
  {"content":"\r\n\r\nكتب نيز مسطور است در اصفهان مدفون مىباشد . و اينك قبر وى در كنار شرقى خيابان هاتف نزديك بفلكهء شكرشكن واقع ، و بر آن گنبد و بارگاه و حرم و صحن و دستگاهى مجلل بر پا است كه آن را بنام وى امامزاده اسماعيل مىگويند ؛ لكن مدرك درستى در وقوع قبر وى در اين محل به نظر نرسيده .\r\nفرزندش حضرت ابراهيم 6 ملقب بطباطبا است ، و در وجه تلقب وى بدين كلمه در « عمده : 161 » فرموده كه پدرش وقتى در كودكى وى خواست جامه‌ئى برايش ببرد و او را مخير بين پيراهن و قبا نمود و او گفت طباطبا يعنى قباقبا ، انتهى .\r\nو اين ابراهيم طباطبا به‌طورىكه در « تاريخ نائين 3 : 94 » نوشته ، دختر أحمد ابن رستم معاصر مرداويج حكمران اصفهان را بزوجيت داشته ؛ و أحمد مرقوم رقباتى بعنوان وقف أولادى بر سادات طباطبائى وقف نموده كه آنها عبارت است از : زواره و جوزان ، و سروشنان ، و كشه ، و طرق ، و تار ، و قدرى از ورامين ؛ و تاكنون دودانگ از زواره و جوزان بوقفيت باقى و اين سلسله از آن استفاده مىكنند ، انتهى .\r\nو اين أحمد واقف را ما ندانستيم كيست . اگر چنان كه آنجا نوشته معاصر مرداويج بوده نتواند پدرزن ابراهيم طباطبا باشد ، زيراكه مرداويج بطورىكه در « تاريخ - اصفهان » جابرى نوشته ، در سنه 323 بقتل رسيده ، و ابراهيم طباطبا از رجال مائهء دويم و در طبقهء حضرت كاظم عليه السلام بوده ، و فرزندش محمد 7 برادر أحمد الرئيس مذكور در عمود اين نسب ، چنان‌كه در « عمدة الطالب : 161 » در پاورقى نوشته در سنهء 199 وفات نموده ، و در « شجره‌نامه سادات وهابىها » قضيه وقف كردن و دختر أحمد داشتن را دربارهء على الشهاب شاعر 11 مىنويسد ، و ما بنام او كه مىرسيم مىنويسيم ، و آنجا درست و در « تاريخ نائين » اشتباه است .\r\nبه‌هرحال ابن ابراهيم سرسلسله جماعتى از سادات حسنى است كه همه را بنام و نسبت وى طباطبائى مىخوانند ، و آنها قومى عظيم و گروهى انبوه و در أقطار عالم از ايران و عراق عرب و شام و حجاز و هند و مصر و يمن و غيره موجوداند ، و جماعتى از رجال از علماء و معاريف و شعراء و غيره در هر عصرى از آنها بهم رسيده‌اند كه در اين كتاب ببسيارى از آنها برمىخوريم ، و در « مجله المرشد سال 1 شمارهء 2 : 46 » قبر او را در چملان\r\n\r\n","description":"","footnote":"","page_name":" 31 ","page_number":87},
  {"content":"\r\n\r\nاصفهان نوشته كه معلوم نيست مدرك درستى داشته باشد .\r\nو از حضرت حسن المثنى 3 تا اين ابراهيم 6 طباطبا مرقومات « تاريخ نائين 3 :\r\n93 » كه نسب صاحب عنوان از آن نقل شد با « عمدة الطالب » موافق است ، و بعد از آن در اسماء و عناوين بعضى ديگر كه در « عمده » هستند و چند نفر ديگر كه در آنجا نيستند و در « مستدرك الوسائل 3 : 383 » و « مجله المرشد » و غيره ذكر شده ، اختلافاتى موجود است كه نظر بعدم اعتبار تاريخ مذكور نسبت بدانها ، ما آن اسماء را ثانيا از آن مواضع نقل نموده ، و چنين گوئيم كه : بطور صحيح از شهاب الدّين على 18 نقيب تا ابراهيم طباطبا اين نحو است :\r\nشهاب الدّين ابو المكارم على 18 بن عباد 17 بن ابو المجد احمد 16 بن عباد 15 ابن على 14 بن حمزه 13 بن طاهر 12 بن ابو الحسين على الشهاب الشاعر 11 بن ابو الحسن محمد الشاعر 10 بن ابو الفتوح احمد 9 بن ابو جعفر محمد الأصغر 8 بن ابو عبد اللّه احمد الرئيس 7 بن ابراهيم طباطباء 6 .\r\nأبو جعفر محمد الأصغر 8 را در « عمدة الطالب : 163 » در پاورقى نوشته كه نزد جدش در چملان اصفهان دفن است ، انتهى . و فرزندش أبو الفتوح أحمد 9 مرقوم را در « مجله المرشد ، شمارهء مذكور » نوشته كه در محله جويبارهء اصفهان در حدود بازار غازى دفن است .\r\nو فرزندش أبو الحسن محمد الشاعر 10 از معاريف شعراء عصر خود در اصفهان بوده ، و كتابى بنام « نقد الشعر » تأليف فرموده ، و در سنه 322 وفات نموده ، چنان‌كه در « پاورقى - صفحه 163 عمده » ذكر كرده و وفات او در اصفهان بوده .\r\nفرزندش أبو الحسين ( يا أبو الحسن ) على الشهاب 11 از معاريف سادات و داماد أحمد بن مطيار بوده .\r\nدر « شجره‌نامه سادات وهابىها : 8 » نوشته : كه مطيار مرقوم نسب بطوس ابن نوذر مىرسانيده ، و از أمراء اكاسره بوده ، و منصب سپهدارى داشته ؛ و أحمد بن محمد بن رستم نوادهء وى بكرم و سماحت معروف و حكومت اصفهان را داشته ؛ و بعد از آنكه بشرف اسلام مشرف شده ؛ دختر خود أميره فاطمه را به اين سيد أبو الحسين تزويج كرده و أملاك و مستغلات و قنوات بسيارى وقف بر أولاد أميره فاطمه نمود كه تا اين\r\n\r\n","description":"","footnote":"","page_name":" 32 ","page_number":88},
  {"content":"\r\n\r\nنزديكىها بعضى از آنها باقى بود ، انتهى . و اين قضيهء موقوفات أولادى و تزويج دختر أحمد حاكم اصفهان ، همان است كه نوشتيم در « تاريخ نائين » دربارهء ابراهيم 6 ذكر كرده ، و آنجا با آن تفصيل غلط ، و اينجا به اين إجمال درست است . و در كتاب « هدية لآل العباء : 27 » گويد : قبر اين على الشهاب در زواره است .\r\nو ما دو فرزند از اين على الشهاب 11 در اين كتاب مىنويسيم :\r\nيكى : سيد عماد الدّين 12 در 1213 ، و ديگر : طاهر 12 كه در عمود اين نسب است . و اين طاهر را در « أخبار الأوائل : 69 » نوشته كه در خوزستان دفن است و آنجا بواسطهء سقطاتى كه در ميان اين طاهر 12 و على 18 واقع شده ؛ يك نفر عباد بيشتر ندارد و او را وصف بنسابه نموده ، كه ما ندانستيم وى عباد 15 در اينجا يا عباد 17 است .\r\nبه‌هرحال ، چنان‌كه اشاره نموديم ، در « تاريخ نائين » از بالا به پائين تا اين شهاب - الدّين أبو المكارم على را ما توانستيم با مرقومات « مستدرك » و غيره تطبيق كنيم ، و نام محمد الشاعر 10 را هم كه از آنها افتاده بود آورديم ، و اينك در مورد ميرزا رفيعا 28 تا شهاب الدّين على نقيب 11 گوئيم : بطورىكه از « تاريخ نائين 1 : 58 و 59 و 3 : 93 » معلوم مىشود با نظريه‌اى كه ما خود در إسقاط كلمهء ( ابن ) بين يكى دوتا از اين أسماء داريم : ميرزا رفيعا 28 فرزند حيدر 27 بن زين الدّين على 26 بن مير حيدر 25 بن مرتضى 24 بن على 23 بن حيدر 22 بن على 21 بن بهاء الدّين حيدر 20 بن كمال الدّين حسن 19 ابن شهاب الدّين على 18 نقيب مذكور است ، كه از حضرت حسن المثنى 3 تا ميرزا رفيعا 28 بيست و شش نفر مىشوند ، و چون بناء بر قاعده‌اى كه در مقدمه گفتيم حضرت حسن المثنى شمارهء نسبش 3 مىشود ؛ ميرزا رفيعا 28 خواهد بود ، و در نتيجه : مير سيد على صاحب عنوان نسبت به حضرت أمير عليه السلام ، نفر 32 مىشود ، چنان‌كه در صدر عنوان و نيز در اين سطور شماره بر آنها نهاديم .\r\nاكنون سخنى چند در أطراف اين أسماء مىنويسيم ، و چنين گوئيم كه :\r\nبراى شهاب الدّين على 18 نقيب مذكور كه بناء بتوضيح و تصحيح ما ، شهاب الدّين أبو المكارم على 18 باشد ؛ ما دو فرزند در اين كتاب مىآوريم . يكى : عباد 19 كه در 1204 بيايد . و ديگر : كمال الدّين حسن 19 مذكور در عمود اين نسب ، كه فرزندش\r\n\r\n","description":"","footnote":"","page_name":" 33 ","page_number":89},
  {"content":"\r\n\r\nبهاء الدّين حيدر 20 را در « تاريخ نائين 3 : 98 » نوشته كه در زمان هلاكو شهيد شده و در زواره دفن است ، انتهى . و برحسب طبقهء بالا تواند بود كه اين بهاء الدّين حيدر در مائهء هفتم و معاصر هلاكو بوده باشد . لكن برحسب طبقهء پائين نتواند بود ، كه از وى تا ميرزا رفيعا هفت نفر فاصله باشد بتصحيحى كه ما گرديم ( و الا آنچه در صفحهء - مذكور نوشته سه نفر فاصله مىباشد ) در صورتى كه چنان‌كه در مقدمه و جاهاى ديگر گفتيم ، بايد در هر صدسالى سه نفر باشند ، و در بسيارى از انسابى كه در اين كتاب مىنويسيم اين اسقاطات به عمل آمده ، و خود مؤلف تاريخ مذكور نيز پى بدين اسقاطات و اغتشاشات اين أنساب برده و در ( ج 4 ص 57 ) بدان اشاره نموده . و اين بهاء الدّين حيدر در 1329 بار ديگر بعنوان صدر الدّين بن حسن ذكر مىشود كه ظاهرا غلط ؛ و صحيح آن همان حيدر باشد .\r\nبه‌هرحال ، مير حيدر 25 بن مرتضى 24 را در اين كتاب ما دو فرزند برايش مىنويسيم يكى : مرتضى 26 در 1279 . و ديگر : زين الدّين على 26 مذكور در عمود اين نسب كه در اين صفحه فرزند او حيدر زين الدّين على را بتعبير خود او ( كه ما آن را حيدر بن زين الدّين على نوشتيم ) گويد : همان امامزاده حيدر مدفون در نائين است . و نيز در ( ج 1 ص 66 ) قبر او را در محلهء گلوان نائين نوشته ؛ و در ( ص 101 ) عنوانى مخصوص بنام او آورده ؛ و در ( ج 3 ص 78 ) تصريح كرده كه امامزاده حيدر پدر ميرزا رفيعا است .\r\nو مرحوم ميرزا رفيعا 28 أعلى اللّه مقامه ؛ از اجلهء علماء محققين و حكماء و متكلمين در مائهء يازدهم بوده ؛ و چندين كتاب تأليف نموده ، از آن جمله كتاب « شجرهء الهيه » در أصول دين ، كه آن را در سنهء 1047 تأليف فرموده . و ميرجمله محمد سعيد اردستانى كه در سنهء 1072 در هند وفات كرده و هم در آن ولايت دفن است ؛ رقباتى را در أردستان بر أولاد و غيره وقف نموده و توليت آن را به اين ميرزا رفيعا داده و تاكنون آن رقبات در دست أولاد واقف است ؛ چنان‌كه در « تاريخ نائين 3 : 94 » گفته . و ميرزا رفيعا در 7 شوال سنهء 1082 چنان‌كه در « روضات : 641 » فرموده وفات كرده ، و در تخت پولاد دفن شده ، و بر قبرش گنبدى رفيع و تكيه‌اى وسيع ساخته‌اند كه تاكنون برقرار و بنام خود او تكيهء ميرزا رفيعا مىگويند . و أعقاب آن جناب تاكنون در أردستان و زواره و نائين و غيره موجود . و طايفهء بزرگى از آنها تشكيل شده . و جماعتى از علماء و رجال\r\n\r\n","description":"","footnote":"","page_name":" 34 ","page_number":90},
  {"content":"\r\n\r\nو معاريف از آنها بهم رسيده ، كه بسيارى را هم ما در اين كتاب ذكر خواهيم كرد .\r\nبعضى كه نسبشان را نتوانيم بوى متصل نمائيم اشارهء ببودن آنها از أعقاب او مىنمائيم ، و بعضى ديگر را نسبشان را تا او متصل مىكنيم . و از قسم دويم همين اندازه اينجا گوئيم كه :\r\nفرزند آن جناب ، مرحوم ميرزا أبو الحسن 29 كه در عمود اين نسب واقع شده بطورىكه در « تاريخ نائين 3 : 95 » نوشته ، در أواسط شوال سنهء 1098 وفات كرده .\r\nو نواده‌اش ميرزا رفيع الدّين محمد 31 از علماء بوده ، و ما دو پسر از او در اين كتاب مىآوريم .\r\nيكى : مير محمد حسين 32 در 1279 .\r\nو ديگر : مرحوم مير سيد على 32 صاحب اين عنوان كه از علماء و فقهاء عصر خود بوده ، و در نجوم و طب و رياضيات تسلط داشته ، و شعر هم مىگفته ، و در نزد پدر خود درس خوانده ، و چندين كتاب تأليف كرده . أول : « حاشيه بر تفسير بيضاوى » . دويم :\r\n« رساله‌ئى در إثبات اينكه رجعت از ضروريات مذهب شيعه است » . سيم : « رساله‌ئى - در حرمت ريش تراشيدن » . چهارم : « رساله‌ئى در وجوب نماز جمعه عينا » .\r\nو او در دهم ماه محرم الحرام اين سال مطابق ( . . . ) جدى ماه برجى وفات كرده چنان‌كه ما خود قمرى آن را بر روى سنگ قبرش مقارن تحرير اين ورقه ديديم ، و نيز آقا نجفى مرعشى در « حاشيهء هداية الأنام : 35 » و همچنين در « تاريخ نائين 1 : 123 » همين‌طور نوشته‌اند . لكن در كتاب « جواهر الكلام : 495 » فرموده كه آقا نجفى مذكور در حاشيهء هدايه 10 محرم سنهء 1095 نوشته ، و بعد از آن گويد : خودم در قم خدمت آن جناب رسيده ، و أحوال مير سيد على را از او خواستم و او نوشت و داد ، و در آخر آن وفات او را در 10 محرم سنهء 1198 نوشته بود ، انتهى . و گويا نظر مؤلف « تاريخ نائين » به همين بوده ، كه در « جلد 3 ص 96 » او نيز 10 محرم سنهء 1198 نوشته ، و اين‌ها همه اشتباه در اشتباه است . يعنى آقا نجفى چنان‌كه گفتيم در حاشيهء مزبور ( 10 محرم 1195 ) گفته و وفات هم نتواند در 1095 باشد . و در اين همه مواضع فقط روز و ماه و سال قمرى نوشته شده و تطبيق آن با برجى و شمسى از خود ما مىباشد .\r\nبه‌هرحال ، قبر اين مير سيد على در امامزادهء ستى فاطمه در اصفهان موجود\r\n\r\n","description":"","footnote":"","page_name":" 35 ","page_number":91},
  {"content":"\r\n\r\nاست . بدين شرح : كه از فلكهء چهارسو به طرف دروازهء طهران كه برود ، پس از صد قدم تقريبا از سمت راست ، بكوچه‌ئى مىرسد ، و چند قدم معدودى كه رفت قبرستان سابق جلوى مقبره نمايان ، و قبر مير سيد على در لب جوى آب أول قبرستان واقع و آن را مقدارى از زمين با سنگ برآورده ، و لوحى بر آن موجود ، و ما را چنان‌كه گفتيم مقارن تحرير بر آن ورود رو نمود ، و آنچه اينجا در أحوال او و تأليفات و غيره نوشتيم مأخوذ از همين « جواهر الكلام » بنقل از آقا نجفى است .\r\n\r\n* ( 14 - تولد ميرزا حسن مستوفى الممالك آشتيانى ) *\r\nآشتيان ، بألف ممدوده و شين معجمه و تاء مثناة فوقيه با ألف ديگر و نون : قصبه‌ئى است تابع شهر سلطان‌آباد در عراق عجم « 1 » و اين خانوادهء مستوفى الممالك ، چنان‌كه در كتاب « رجال آذربايجان : 177 » نوشته از نسل حضرت مالك الأشتر رضى اللّه عنه مىباشند .\r\nو مقدمة در اينجا بايد بگوئيم كه :\r\nشتر ، بفتح شين و سكون تاء بمعنى قطع است . و أشتر بفتح همزه و سكون شين و فتح تاء أفعل وصفى از آن است ، و چون مالك مرقوم لب پائينش شكافته شده بود بدين كلمه ملقب و معروف گرديده . و وى فرزند حارث از قبيلهء نخع و ساكن كوفه و از اجلهء تابعين و أصحاب حضرت أمير المؤمنين عليه السلام بوده ، و در سنهء 38 در شهر قلزم سه منزلى مصر بعسل مسموم كه بكيد و كين معاويه به او خورانيده بودند وفات نموده ، و به‌طورىكه در « مجالس المؤمنين 1 : 289 » نوشته جسد او را از آنجا بمدينه آورده و دفن نمودند . و أولاد و أعقاب او در قرون عديده و ولايات بعيده هماره موجود بوده و مىباشند ، و در بعضى از أعصار بعضى از معاريف و رجال از آن‌ها بهم رسيده‌اند ، از آن جمله اين خانوادهء مستوفى الممالك مىباشند .\r\nو ميرزا حسن صاحب اين عنوان فرزند ميرزا محمد كاظم و برادر كهتر ميرزا محمد - على مايل شاعر آشتيانى است ، و برادر ديگر ايشان ميرزا عبد اللّه خلف است كه در 1254 بيايد . و ما نخست اجمالى از أحوال ميرزا محمد على مذكور را در اينجا مىآوريم و بعد از آن أحوال برادرش ميرزا حسن صاحب عنوان را مىنويسيم ، و چنين گوئيم كه :\r\n\r\n\r\n","description":"","footnote":"\r\n( 1 ) سلطان‌آباد در اين أعصار به أراك مشهور شده است .\r\n","page_name":" 36 ","page_number":92},
  {"content":"\r\n\r\nمرحوم ميرزا محمد على مرقوم ، بطورىكه در « مجمع الفصحاء 2 : 483 » فرموده از معاريف رجال و أعيان ايران در عصر خود بوده ، و در مراتب شاعرى پايه‌اى اعلى و درجه‌اى قصوى داشته ، و سال‌ها وزير و مستوفى و پيشكار محمد شاه در آذربايجان و طهران بوده ، و در زمان حيات او بدرود جهان نموده . آن‌گاه در « مجمع » أشعار بسيارى از او آورده كه ما فقط چند بيت از آن را اينجا نقل مىكنيم ، و تخلص او مايل بوده .\r\nدر مدح حضرت فاطمهء معصومه بنت حضرت امام موسى الكاظم عليه السلام :\r\n اى بانوى بهشتى ، اى زادهء پيمبر * فر فراخ كيوان ، نور بزرگ داور\r\nرخشنده اختر جان ، زيبنده گوهر دل * فرخنده دخت موسى ، فرخ سليل جعفر\r\nمعصومهء دوعالم ، مجموعهء دو گيتى * بانوى هفت حجله ، خاتون هفت كشور\r\nآنجا كه مسند تو ؛ ميران برند سجده * آنجا كه معجر تو ؛ شاهان نهند افسر\r\nبا رأى روشن تو ، بر چهر مهر برقع * با فر حشمت تو ، بر فرق ماه معجر\r\nدر عرصه‌گاه امكان ، فرخ سير نياكان * ميران ملك‌آرا ، شاهان دادگستر\r\nفرمان بران يزدان ، فرماندهان كيهان * پروردگان زهرا ، نوباوگان حيدر \r\nو همانا مايل تخلص چند نفر ديگر از شعراء غير از اين مايل آشتيانى است كه اينك فهرست آنها به ترتيب مضاف‌اليه‌هاى كلمهء مايل اينجا نوشته مىشود : 1 - مايل استرآبادى كه نامش اسماعيل بيك و در شعراء معاصرين « آتشكده » نوشته . 2 - مايل اصفهانى كه در « مجمع الفصحاء 2 : 446 » ذكر شده و نامش شيخ رحيم و نيز از شعراء همان مائهء دوازدهم بوده . 3 - مايل افشار كه نامش ميرزا حسن و در « المآثر و الآثار : 207 » نوشته . 4 - مايل تويسركانى كه نامش يد اللّه خان و در 1369 بيايد . 5 - مايل شاملو كه نامش قليج و در شعراء سلاطين « آتشكده » نوشته و از رجال مائهء يازدهم بوده . 6 - مايل شيرازى كه نامش ملا مهدى و در « آثار عجم : 566 » است . 7 - مايل طهرانى نامش شاطر غلامحسين . 8 - مايل قزوينى نامش محمد . 9 - مايل مشهدى كه در « مطلع - الشمس 2 : 442 » نوشته . 10 - مايل همدانى . 11 - مايل هندى كه نامش لاله متهن - لال بوده . 12 - مايل هندى ديگر كه نامش مير شير على است . و 4 و 7 و 8 و 10 و 11 و 12 كه\r\n\r\n","description":"","footnote":"","page_name":" 37 ","page_number":93},
  {"content":"\r\n\r\nشش‌تن بشوند در « جنگ بهترين أشعار » ذكر شده . و 4 و 7 از معاصرين‌اند و اين‌ها همه با ميرزا محمد على مذكور ؛ سيزده نفر شاعر مايل تخلص خواهند شد .\r\nبالجمله ، ميرزا حسن صاحب عنوان هم مانند برادر از رجال معاريف عصر خود بوده و همانا در هيجدهم ماه محرم الحرام اين سال ، چنان‌كه در « تاريخ سرتيپ » نوشته ، مطابق ( . . . ) جدى ماه برجى متولد شده ، و پس از وفات برادرش ميرزا محمد على كه پيش از وفات محمد شاه بوده ، محمد شاه در أول سلطنت خود ، وى را مستوفى الممالك نمود ؛ و او در سنهء هزار و دويست و شصت وفات كرد و در صحن قديم قم در بقعه‌ئى قرينهء بقعهء فتحعلى شاه دفن شد و فرزند وى ميرزا يوسف آشتيانى صدر أعظم در 1303 بيايد .\r\nسنهء 1160 شمسى . . . ربيع المولود أول حمل ماه برجى\r\n\r\n* ( 15 - وفات شيخ ابراهيم آل سليمان ( يا ابن سليمان ) عاملى ) *\r\nدر جزء پنجم ( جلد ششم ) « أعيان الشيعة » از اينكه شيخ محمد نحوى حلى نجفى و سيد صادق فحام كه هر دو از شعراء و أدباء بزرگ مىباشند ، أشعارى در مرثيه و تاريخ وى گفته‌اند ؛ استدلال كرده كه او از علماء بوده و سپس أشعار سيد صادق را در مرثيه و مادهء تاريخ وى نقل كرده كه وفات او را در اين سال مىرساند ، و آنها اين است :\r\n أ ضريح ما أرى أم روضة * بعثت نشر عرار و خزامى\r\nجدث ضاء به الكون كما * مزق البارق من جنح ظلاما\r\nأيها الزائر قف مستعبرا * ناضحا بالدمع ذياك الرغاما\r\nمهديا فى البدء و العود إلى * ذلك القبر صلاة و سلاما\r\nتاليا فاتحة الذكر له * ناعشا بالختم هاتيك العظاما\r\nثم أنشد بعد تعدادك من * فضله تاريخه بيتا تماما\r\nحل ابراهيم فى دار علا * و كساه الله بردا و سلاما \r\n\r\n","description":"","footnote":"","page_name":" 38 ","page_number":94},
  {"content":"\r\n\r\n\r\n* ( 16 - وفات شيخ اسماعيل قونوى سنى ) *\r\nوى فرزند محمد بن مصطفى است و « حاشيه‌ئى بر تفسير بيضاوى » دارد ، و در اين سال وفات كرده ؛ چنان‌كه از كتاب « كنز العلوم و اللغة : 63 و 753 » مستفاد مىشود .\r\n\r\n* ( 17 - وفات ابن مغيزل طبيب دمشقى ) *\r\nوى سيد عبد الفتاح بن مغيزل بن مصطفى بن عبد الباقى بن عبد الرحمن بن محمد و خود از أهل علم و أدب و حكمت و طب و معروف به ابن مغيزل بوده . و همانا در سنهء هزار و صد و بيست و دو ، مطابق 1088 يا 1089 شمسى در دمشق متولد شده و در بزرگى بعد از تأهل به تحصيل علم گرائيد . و در نزد جد خود سيد عبد الباقى و جماعتى ديگر ؛ و بخصوص شيخ عبد الغنى نابلسى و شيخ مصطفى صديقى درس خوانده ، و در أواخر عمر ملازم خدمت شيخ عمر بغدادى نزيل دمشق گرديده ، و هماره با بنى حمزه كه نقباء دمشق بودند رفت و آمد مىكرد ، چندان‌كه از خواص آنان بشمار آمد و بالاخره خود در علم طب و معالجهء مرضى و سرائيدن أشعار و حكمت متعاليه و أخلاق فاضله شهرتى بسزا بهم رسانيد ، و اينك اين أشعار از او نوشته شد :\r\n و روض بهيج قد تفتق نوره * كسته يد التدبيج أحسن ملبس\r\nبأحمر منثور و أزرق سوسن * و أخضر ريحان و أصفر نرجس \r\nو هم او گفته :\r\n و رب ليل بدر الغيث جادلنا * و قد كسى حلة التدبيج للأفق\r\nفأبيض البرق وضاح بأسوده * و أزرق الغيم غطى أحمر الشفق \r\nسيد عبد الفتاح در آخر كار با مهارتى كه در طب داشت به درد مفاصل گرفتار ، و هماره از آن در آزار بود ، و روز بروز بر شدت آن مىافزود تا پس از مدت هفتاد و سه سال قمرى عمر ، در اين سال چنان‌كه در « معجم أدباء الأطباء : 1 : 247 » فرموده وفات كرد . و در مرج دحداح در تربت ذهبيه دفن شد ، و فقط چند نفر دختر از او بازماندند ، انتهى .\r\nأنشد السيد الميناثى فى « الاثنىعشريه » فى الفصل الثامن من الباب الرابع :\r\n ألا يا ايها المغرور تب من غير تأخير * فان الموت قد يأتى و لو صيرت قارونا \r\n\r\n","description":"","footnote":"","page_name":" 39 ","page_number":95},
  {"content":"\r\n\r\n فكم قد مات ذو طب و كم قد مات ذو مال * تلاقى بطشة الجبار ذا عقل و مجنونا\r\nبسل مات رسطاليس ، أفلاطون ببرسام * و بقراط بافلاج و جالينوس مبطونا \r\nقال فى « أقرب الموارد » ما يستفاده منه : البرسام بالكسر و الفتح : التهاب يعرض للحجاب الذى بين الكبد و القلب ، فارسى معناه : التهاب الصدر . برسمه : أحدث فيه البرسام .\r\nبرسم بالبناء للمفعول : أخذه البرسام ، فهو مبرسم ، انتهى .\r\n\r\n* ( 18 - وفات حاجى لطف‌على بيك آذر بيگدلى ) *\r\nبيگدلى : نام طايفه‌ئى است از أتراك از نژاد بيگدل خان بن ايلدگز خان بن آغوز خان ، كه در زمان هلاكو خان بأمر وى از تركستان بشام آمده ، و بعد از آن در زمان أمير تيمور ، هم بفرمان وى از آنجا بايران آمده‌اند ( چنان‌كه در مقدمه گفته شد ) و بدين جهت آنها را بيگدلى شاملو مىخوانند .\r\nحاجى لطف‌على بيك صاحب عنوان ، فرزند آقا خان است كه از أعيان عصر خود در اصفهان بوده و مقارن فتنهء أفغان از آنجا با خانوادهء خويش بقم رفت و چهارده سال در آن ديار بسر آورد ، و در سنهء 1148 از جانب نادر شاه بحكومت خطهء لار و سواحل فارس سرافراز گرديد ، لا جرم با أهل و عيال بدان ولايت انتقال داد ، و پس از دو سال در حوالى بندر عباس وفات كرد ، چنان‌كه فرزندش صاحب عنوان در « آتشكده » در ضمن شرح أحوال خودش ذكر كرده ، و او را چندين نفر برادر بوده كه أعمام صاحب عنوان مىشوند .\r\nاز آن جمله ، يكى حاج محمد بيك كه در أحوال صاحب عنوان عن‌قريب نامش برده مىشود .\r\nو ديگر : مرحوم ولى محمد خان مسرور كه از أهل أدب و شعر بوده ، و تخلص مسرور مىنموده ، و همانا وى در اصفهان تحصيل كمالات لايقه كرده و در عهد شاه‌طهماسب ثانى به سمت قونسولگرى به سمت روم رفته ، و چندى حكومت كرمان و آذربايجان نموده ، و شوق بسيار بنظم أشعار داشته و شعر را خوب مىفهميده ، و در سنهء 1145 در شهر لار فارس بقتل رسيد ، چنان‌كه برادرزاده‌اش صاحب عنوان در « آتشكده : مجمرهء دويم ، پرتو أول » در حروف ميم نوشته ، و هم آنجا اين أشعار را از او آورده :\r\n\r\n","description":"","footnote":"","page_name":" 40 ","page_number":96},
  {"content":"\r\n\r\n ما از كجا ، نشستن بزم تو از كجا ؟ ! * بر روى ما همين‌كه نبندند در ، بس است !\r\nخوشم كه آبلهء پا چنان به سنگ آيد * كه احتياج به دردسر مغيلان نيست\r\nگريه بر بيگانگىهاى كسى مىآيدم * از زبان هركه حرف آشنائى سرزند\r\nزبان تيشه به سنگ آشنا نبود هنوز * كه لوح سينهء فرهاد نقش شيرين داشت \r\nو مسرور تخلص چند نفر ديگر از شعراء است كه فهرست أسماء آنها در ( 1308 ) بيايد .\r\nو هم آقا خان خود فرزندانى چند داشته يكى : صاحب عنوان كه اينجا نوشته مىشود ، و ديگر : اسحاق بيك عذرى كه هم در « آتشكده : پرتو أول از مجمرهء دويم » در حرف عين ، و نيز در « مجمع الفصحاء 2 : 344 » نوشته و در « آتشكده » فرمايد : برادر كهتر فقير و جوانى محجوب و منصف بوده ، و دلش از رموز عشقبازى آگاه و طبعش شكفته و دلخواه ، و در سنهء 1185 وفات كرده ، و مرحوم صباحى شاعر كه در 1207 بيايد به خواهش صاحب عنوان در تاريخ وى گفته :\r\nگفت : بادا در بهشت جاودان اسحاق بيك و صاحب عنوان اين اشعار را از او آورده :\r\n شاد سازيد پس از مرگ دل زار مرا * بر سر تربتم آريد دل‌آزار مرا\r\nچه خوش آنكه از پى قتل من ، * ز ستمگرى خبرى رسد\r\nز پى رساندن آن خبر ، * دگرى پى ديگرى رسد\r\nدهقان پسرى كه بر سرم هوش نهشت * امروز برغم بخت اندوه سرشت\r\nبا جامهء سبز ديدمش بر لب كشت * چون سرو كه رسته باشد از باغ بهشت\r\nآن به كه چو من بچهره گردى دارد * رنگ زردى از دم سردى دارد\r\nپيداست ز رنگ او كه دردى دارد * دردى دارد كه رنگ زردى دارد\r\nدلاك پسر دل از غمت مىنالد * مىنالد وزين ناله به خود مىبالد\r\nتو دست خضاب كرده بر سينهء من * مىمالى و در سينه دلم مىمالد\r\nافسوس كه شد باد خزان باز وزان * شد فصل بهار و آمد ايام خزان\r\nآنان كه بدند روز و شب گرد رزان * انگشت زنان شدند و انگشت‌گزان \r\n\r\n","description":"","footnote":"","page_name":" 41 ","page_number":97},
  {"content":"\r\n\r\nو اين اسحاق بيك كتاب « آتشكدهء » برادر خود صاحب عنوان را مختصر كرده و تذكره‌اى ترتيب داده .\r\nو اين عذرى بيگدلى غير از عذرى تبريزى است كه از شعراء مائهء يازدهم بوده ، و شرح‌حالش را در « دانشمندان آذربايجان : 272 » نوشته ، و در « ملحقات تذكرة - القبور : 187 » قبر اين عذرى بيگدلى را در اصفهان در ايوان مقبرهء درب امام ذكر كرده .\r\nاينك پس از اين تطويل ، شروع بأحوال صاحب عنوان نموده و گوئيم كه :\r\nوى از شعراء معروف و رجال مشهور علم و أدب بوده ، و در سخن‌سرائى و شعرشناسى و اطلاع بر أحوال و أشعار شعراء متقدمين و متأخرين تتبعى كافى و تبحرى وافى داشته ، و شرح احوالش را خود در « آتشكده : مجمرهء دويم پرتو دويم » نوشته ، و بعد از وى هم ديگران بنقل از آنجا و غيره در تذكره‌ها او را عنوان نموده‌اند ؛ و از آن جمله در « تحفة العالم : 141 » و « مجمع الفصحاء 2 : 73 » شرحى از أحوال او آورده‌اند و از آنها همه چنين برآيد كه :\r\nوى در يك ساعت و كسرى برآمده از صبح روز شنبه بيستم ماه ربيع الآخر سنهء هزار و صد و سى و چهار ، مطابق ( . . . ) دلو ماه برجى سنهء 1100 شمسى در اصفهان ، بطالع حوت متولد شده ؛ چنان كه مفهوم از « آتشكده » در هر دو پرتو از مجمرهء دويم است .\r\nبدين توضيح كه وى تاريخ تولد خود را در اول احوال خود از پرتو دويم در نسخه‌اى كه در نزد ما است و در سنهء 1270 چاپ شده و حاوى بسيارى از اغلاط مىباشد پس از ذكر ماه و روز و ساعت اين‌طور نوشته بأرقام هندى : سنهء 1123 ، و بعد از آن بلافاصله شرحى نوشته بدين مضمون كه :\r\nمقارن اين حال فتنهء محمود غلجائى أفغان در اصفهان رخ داد ، و پدرم با اهل‌وعيال بقم حركت كرد و مدت چهارده سال در آن ديار بوديم ، تا در اول جلوس نادر شاه كه پدرم بعنوان حكومت لار از طرف نادر حركت بفارس نموده ، و من در شيراز متوطن شدم .\r\nو در پرتو اول در اوائل مقدمهء مفصله‌ئى كه در خلاصهء وقايع پنجاه سالهء ايران ،\r\n\r\n","description":"","footnote":"","page_name":" 42 ","page_number":98},
  {"content":"\r\n\r\nاز آمدن افغان باصفهان تا حدود تأليف كتاب نوشته ، نيز بدين عبارت تولد خود را آورده ( صبح شنبه ربيع الثانى در سنه 1136 ) و بعد از آن بدين مضمون گويد :\r\nمقارن اين حال فتنهء افغان رو داد ، كه از قندهار باصفهان آمده در چهار فرسنگى طرح محاربه انداختند و بعد از نه ماه در اواسط شهر محرم الحرام در سنه 1130 آن مردود بىحجاب وارد اين شهر خراب و خود را سلطان ناميد و سكه زده خطبه خواند ؛ كه نص دارد كه در همان ايام تولد ، محمود باصفهان رسيده ، و پس از نه ماه از تولد ، اصفهان را گرفته ، و در هر دو موضع تصريح بوقوع تولد در اصفهان دارد ، و در پرتو دويم نوشته :\r\nبطالع جودت ؛ كه آن هم غلط ، و صحيح آن حوت است .\r\nو چون ما از خارج مىدانيم كه ورود افغان باصفهان و محاصره نمودن شهر را در سنه 1134 بوده ، و در 11 محرم سنه 1135 شاه سلطان حسين از محاصره به تنگ آمده و از شهر بيرون رفت و تاج و طرهء سلطنت را بمحمود مردود داد ( و اينكه نوشته در اواسط محرم سنه 1130 ، از اغلاط نسخه چاپى است كه بجاى رقم پنج نقطه گذاشته شده ) و جلوس نادر ، در 8 ساعت و 1 دقيقه برآمده از روز 5 شنبه 24 شوال سنه 1148 بوده ، و همچنين با ملاحظه تطبيق شهور و سنوات قمرى و شمسى به يكديگر ، در بيستم ربيع الآخر سنه 1134 ، آفتاب در دلو بوده كه در يك ساعت و كسرى برآمده از روز برج حوت طلوع مىنموده ، و در ع 2 دو سال مرقوم ديگر كه 1123 و 1136 باشد در 20 ماه ع 2 آفتاب به ترتيب در ( جوزاء ) و ( اواخر جدى يا اوائل دلو ) بوده . و بناء براين در 1123 ، حتما و در 1136 ، احتمالا نتواند بود كه در يك ساعت و كسرى برآمده از روز آن ؛ برج حوت طالع باشد ، و نيز در « الذريعة : 1 : 4 » تولد او را بدون ماه و روز از همين « آتشكده » در سنه 1134 نقل كرده ، لذا تاريخ تولد بسال و ماه و روز همان خواهد شد كه گفتيم .\r\nبه‌هرحال مرحوم آذر ، چنان‌كه ضمنا معلوم شد ، در شيرخوارگى از اصفهان بقم رفته ، و در حدود 1148 از آنجا بشيراز آمده ، و پس از قتل پدرش با حاجى محمد بيك عم خود به قصد حج بيت اللّه الحرام به مكه معظمه و مدينه طيبه مشرف شد ، و از آنجا بعراق عرب آمد . و فيض زيارت مشهدين غروى و حايرى و سامره و كاظمين را دريافت و\r\n\r\n","description":"","footnote":"","page_name":" 43 ","page_number":99},
  {"content":"\r\n\r\nعزيمت عراق عجم و فارس را نموده و پس از يك سال با جماعتى از دوستان جانى و برادران روحانى به زيارت آستان مقدس سلطان خراسان فيض‌ياب شد و در آن ايام اردوى نادرى كه در اواخر شوال سنه 1153 از هند برگشته در آن ارض أقدس مقيم و عازم جبال لكزيه بوده پس وى بعد از چند روز توقف در آن زمين برين دوشنبه 26 ذىالحجه بهمراهى اردو از راه مازندران حركت كرده بآذربايجان رفت ، و از آنجا عزيمت عراق نموده ، و در اصفهان كه وطن آباء و اجدادى او بود توطن فرمود و پس از قتل نادر شاه چندى مستوفى و نويسندهء على عادل شاه و در سلك ملازمان ركاب وى و ابراهيم شاه برادرزادگان نادر منسلك بود ، چنان كه در اول ورود ابراهيم ميرزا بعراق سمت داروغگى دفتر داشت ، و يك روز قبل از اينكه وى در قم با ميرزا سيد محمد شاه سليمان ثانى جنگ كند أسير فوجى از سپاه عليشاه شده ، و بدستيارى حفظ الهى از بازخواست شاهى نجات يافته و آزاد گرديد ، و در جلوس شاه اسماعيل ثالث كه در سنه 1164 بوده به خدمتگزارى او مقرر شد ، و در جنگ كنار آب كرن كه در سنه 1165 ميانه علىمردان خان بختيارى و كريمخان واقع شد حاضر و محبوسا آن قضيه را ناظر بود ، و بعد از جنگ خلاص شد ، و در سنه 1167 تأهل اختيار كرد .\r\nمرحوم آذر ، در طول مدت چندين سال اين مائه دوازدهم كه متجاوز از نصف آن در سرتاسر ايران قحط و غلا و گرانى و ناامنى و جنگ و جدال و فتنه و آشوب و زدوخورد در كار بود و هيچ‌كس به هيچ كار نمىتوانست بپردازد ، و بخصوص أهل علم و ادب و فضل و كمال همه پژمرده و افسرده بودند ، مانند بسيارى ديگر از بزرگان آن زمان دنبال علم و ادب را رها نكرده ، و خدمت جمع كثيرى از علماء و عرفاء و شعراء و ظرفاء و ارباب فضل و كمال و اصحاب وجد و حال رسيده ، و از فيض صحبت هريك بهره‌مند گرديد و علوم متداوله را دريافت ، و بخصوص هماره با چندين نفر از شعراء آن عصر كه خود در « آتشكده : پرتو اول از مجمرهء دويم » شرح احوال و آثار ايشان را بعنوان معاصرين ذكر كرده محشور و معاشر و بمجالست و مصاحبت و محاورت و مشاعرت مىپرداختند و در آن دوره كه طرز سخن‌سرائى شعراء متقدمين داشت تجديد مىشد ، و رسم شعر گفتن دورهء صفوى كه بسبك هندى مىنمود از بين مىرفت ؛ چندين نفر\r\n\r\n","description":"","footnote":"","page_name":" 44 ","page_number":100},
  {"content":"\r\n\r\nاز اين أساتيد سخن در اصفهان و شيراز انجمن شده و اشعار يكديگر را تصحيح مىنمودند ، و او خود بطورىكه در پرتو دويم تصريح كرده بيشتر رسوم و آداب شعر و شاعرى را از يگانه آفاق مرحوم مير سيد على مشتاق شاعر حسنى ( كه در محله عباس‌آباد اصفهان ساكن بوده و در سنه 1171 وفات نموده ) ياد گرفت ، و بسيارى از اوقات با هاتف اصفهانى كه در 1198 و صباحى كاشانى كه در 1207 بيايند به وطن يكديگر بمهمانى مىرفتند ، و بسا بود كه تا يك سال طول مىكشيد ؛ يعنى سالى در اصفهان بودند كه وطن آذر بود ، و ديگرى در كاشان وطن صباحى ؛ و سيمى را در قم بسر مىبردند .\r\nحاجى لطف‌على بيك تخلص خود را در شعر نخست واله و پس از آن نگهت و آخر آذر را اختيار كرده و بدان باقىمانده بلكه شهرت گرفت ؛ و نيز بطورىكه خود نوشته در سلك عرفاء و صوفيه و درويشى هم منسلك بوده ؛ و در پرتو دويم سنه در آمدن خود را در اين طايفه و پوشيدن لباس فقر را نوشته لكن عدد سال را ذكر نكرده و همچنين نام بزرگى را كه در خدمت او مشرف به فقر شده نياورده ، اگرچه ظاهرا چنين مىنمايد كه در آن زمان چون هنوز مرحوم سيد معصوم عليشاه دكنى از هند بايران نيامده بود و سلسله نعمت اللهى در آن مملكت شهرت و كثرتى نداشت و از فرقه ذهبيه جماعتى كثيره در فارس بودند ؛ بايد وى خدمت يكى از آنان سرسپرده باشد .\r\nمرحوم آذر در طول مدت عمر تأليفاتى پرداخته اول : كتاب « آتشكده » در احوال شعراء متقدمين و متأخرين و معاصرين خودش كه آن را در مدت قرنى بنص « مجمع الفصحاء » جمع‌آورى نموده و بنام كريمخان زند تأليف فرموده و در سنه 1180 انجام يافته و آن مشتمل است بر دو مجمره مجمرهء اول : در شعراء متقدمين . مجمره دويم : در معاصرين و مجمرهء اول شامل يك شعله در شعراء ملوك و سه اخگر است .\r\nاخگر اول : در شعراء ايران اخگر دويم : در شعراء توران اخگر سيم : در شعراء هندوستان ، و بعد از آن فروغى عنوان كرده در شعراء زنان ، و هر اخگرى بمقتضاى مقام و لزوم مشتمل است بر چند شراره ؛ و هر شراره‌اى در صورت لزوم منقسم بر شعاع‌هائى است ؛ چنان كه اخگر اول مشتمل است بر پنج شراره 1 : در شعراء آذربايجان 2 : در\r\n\r\n","description":"","footnote":"","page_name":" 45 ","page_number":101},
  {"content":"\r\n\r\nشعراء خراسان 3 : در شعراء طبرستان و جرجان و آن حوالى 4 : در شعراء عراق مشتمل بر دو شعاع ، اول : در عراق عرب دويم : در عراق عجم 5 : در فارس ، و چنان كه ولايات اين شراره‌ها به ترتيب حروف است اسامى شهرهاى هر شعاعى نيز به ترتيب حروف و اسامى شعراء يعنى تخلصات آنها نيز در هر شهرى به همان ترتيب است و مجمرهء دويم فقط منقسم است بر دو پرتو . پرتو اول : در شعراء عصر غير از خودش نيز به ترتيب حروف تهجى نسبت بتخلصات آنها پرتو دويم : در احوال خودش . و گذشت كه برادر وى اسحاق بيك اين كتاب را مختصر نموده ، و ما ؛ در اين كتاب در بسيارى از مواضع ، از اين كتاب « آتشكده » نقل نموده و مىنمائيم .\r\nو در « الذريعة 1 : 4 و 5 » چندين كتاب بنام « آتشكده » ذكر كرده . دويم : كتاب « دفتر نه آسمان » در شعراء معاصرين خودش كه در « الذريعة 8 : 226 » ذكر كرده سيم : « ديوان اشعار » زياده بر ده هزار بيت ، چنان كه در « تحفة العالم » فرموده و خود در « آتشكده » در ضمن پرتو دويم نوشته كه هفت هشت هزار بيت از افكار خويشتن را تدوين كرده و در تاراج اصفهان مفقود شد . لا جرم مدتى طوطى ناطقه لال ، و طبعش شكسته‌بال بود ، تا باز گاه‌گاهى بتكلف احباب بآرايش گلشن خيال پرداخت انتهى .\r\nچهارم : كتاب « قصه يوسف و زليخا » كه آن منظومه‌ئى مثنوى بر وزن « گلشن - راز » است در دوازده هزار بيت ؛ و اينك اين اشعار از آن نقل شد :\r\n بنام آنكه نامش كرد يغما * دل از يوسف چو يوسف از زليخا\r\nتعالى اللّه خداوند يگانه * كه بود و هست و باشد جاودانه\r\nشب و روزآور روزان و شبها * به هم آميز غم‌ها و طرب‌ها\r\nچراغ‌افروز پيران سحرخيز * نواآموز مرغان شب‌آويز\r\nشكرپاش دهان نوشخندان * خردبخش دماغ هوشمندان\r\nثرياساى فرق كج كلاهان * فسون‌فرماى چشم خوش‌نگاهان\r\nخرامان‌ساى كبك كوهسارى * نواپرداز مرغ مرغزارى\r\nورق‌گردان هر شاخ و گياهى * جرس جنبان هر گم‌كرده‌راهى\r\nبجستجوى آن يكتا در پاك * ز سطح خاك تا بالاى افلاك \r\n\r\n","description":"","footnote":"","page_name":" 46 ","page_number":102},
  {"content":"\r\n\r\n فلك ز انجم ، زمين از چشمه روشن * در آن نيلىچمن و اين سبزه گلشن\r\nبروز و شب شده محو نظاره * يكى از ديده آن يك از ستاره\r\nفلك را شوق ، كورا جويد از خاك * زمين را ذوق ، كش بيند در افلاك\r\nز هر سو چشمها برهم گشاده * نديده آنچه مىبينى زياده\r\nباسطرلاب جستن راز افلاك * خبر دادن ز رمل از طينت خاك\r\nترا پيمودن از كف آب دريا است * شدن از پا بر ايوان ثريا است \r\nمرحوم آذر در اين سال بتصريح « تحفة العالم » وفات كرده و فرزندش مرحوم حسينعلى بيك هم از شعراء و مادحين دربار فتحعلى شاه بوده كه در شعر تخلص شرر داشته و پايهء نظم بتارك شعرى مىگذاشته ، و در « مجمع الفصحاء 2 : 261 » او را عنوان نموده ، و فرمايد ساكن قم بوده ، و اشعارى از او نقل كرده كه اين چند بيت از آنها است :\r\n در بهاران ديگر از جستن برقم چه زيان * هركجا شعله‌اى افروخته از خرمن ما است\r\nاز مددكارى اشك آنكه به من دشمن بود * اين زمان قطرهء خونى است كه در دامن ما است\r\nسوختن خون شدن اى دل بفراقش خوشباش * جستم آخر ز پى درد تو درمانى چند\r\nجز خيال تو كه در هر دلى آمد وطنش * يوسفى كس نشنيده است بزندانى چند\r\nدل چو جاى آن زنخدان شد برويت در گشادم * از پى طيب مشامت سيب در آذر نهادم\r\nگفت در راح است اگر راحت درين عالم گزينى * كاندر آن عالم براحت باد جان اوستادم\r\nجز منت سحابم حاصل نه در بهاران * تا تخم مىفشانم در راه اين سواران\r\nنشگفت اگر ز خطت بار دزديده اشگم * چون ماه هاله گيرد باشد دليل باران\r\nبه زير حلقه‌هاى زلف پيدا عارضش گوئى * دكان گل‌فروشان است در بازار عطاران \r\nو همانا شرر تخلص چند نفر ديگر غير از او است : 1 - شرر شيرازى كه نامش ميرزا محمد هادى و در « آتشكده در مجمرهء اول ، اخگر اول ، شرارهء پنجم » در شيراز نوشته 2 - شرر مشهدى كه در 1211 بيايد . و فرزند اين شرر بيگدلى كه نوادهء صاحب عنوان باشد ، مرحوم حاج رشيد خان است كه از شعراء زمان ناصر الدّين شاه بوده و در\r\n\r\n","description":"","footnote":"","page_name":" 47 ","page_number":103},
  {"content":"\r\n\r\nشعر تخلص اخگر مىنموده ، و ديوانى در اشعار دارد ؛ چنان كه در « الذريعة 9 : 357 » فرموده و در « المآثر : 204 » او را عنوان نموده و در آن چنين گويد :\r\nاز شعراء و خطاطين اين دوره معدود بود ، و در شكسته‌نويسى و خط تحرير استادى بزرگ محسوب مىگرديد ، و رؤساء دوائر عظيمه دولتى در طلب وابستگى وى همگان جدى تمام داشتند ، و با يكديگر بخل مىورزيدند ، تا اينكه در آخر عنوان وفاتش را بدون تاريخ در مشهد رضوى ( ع ) نوشته ، و در « منتظم ناصرى » فرموده كه وى در سنه 1283 مستوفى درجه سيم دولت ناصر الدّين شاه شده انتهى .\r\nو چند نفر ديگر نيز اخگر تخلص دارند : 1 - اخگر اصفهانى نامش ميرزا احمد خان 2 - اخگر اصفهانى ديگر نامش ميرزا حسين خان 3 - اخگر بختيارى نامش محمد حسين 4 - اخگر همدانى نامش عبد المحمد كه در « مجمع الفصحاء 2 : 71 » است ، و دويم در « دانش‌نامه است » ؛ و با سيم هر دو از همين مائه چهاردهم‌اند . و فرزند اين شرر ؛ باز شاعرى بوده بتخلص آذر كه ديوانى هم دارد ؛ چنان كه در « الذريعة : 9 : 3 » فرموده\r\n\r\n* ( 19 - وفات ميرزا محمد رفيع سوداى شاعر هندى ) *\r\nوى چنان كه در « ريحانة الادب 2 : 240 » نوشته از مشاهير شعراء هند ؛ و در اصل از اهالى دهلى بوده ، و در لكهنو سكونت داشته و قصائد و غزليات و هجويات بسيارى به زبان فارسى و هندى گفته ، و در اين سال وفات كرده انتهى .\r\nو در « رساله احوال سيد عبد الحى حسنى » كه در ( 1286 ) بيايد در ( ص ع ) وى را از شعراء زبان اردو نيز نوشته .\r\n\r\n* ( 20 - وفات انصاف شاعر هندى ) *\r\nوى ميرزا تقى خان بن نقد عليخان از شعراء هندوستان است كه نخست بتخلص نظم راه نظم مىپيموده ؛ و پس از آن انصاف را اختيار فرموده ، و در اين سال چنان كه در « الذريعة 9 : 108 » نوشته وفات نموده ؛ و او غير از انصاف قاجار است كه در ( 1222 ) بيايد .\r\n\r\n","description":"","footnote":"","page_name":" 48 ","page_number":104},
  {"content":"\r\n\r\nسنهء 1196 قمرى مطابق سنهء 1160 شمسى غرهء محرم الحرام . . . قوس ماه برجى سنهء 1161 شمسى . . . ربيع الآخر اول حمل ماه برجى\r\n\r\n* ( 21 - وفات شيخ برهان الدّين حنفى حمصى ) *\r\nوى چنان كه در « ريحانة الادب 1 : 157 » نوشته : ابراهيم بن على بن حسين ؛ از علماء و فقهاء حنفيهء اهل سنت است كه از بلدهء حمص براى تحصيل علوم و تكميل آن بمصر رفته ، و پس از آن بحمص برگشت و اخيرا مفتى طرابلس گرديد ، تا در اين سال هم در آنجا وفات كرد .\r\n\r\n* ( 22 - وفات سيد جعفر صادقى دهلوى ) *\r\nبطورىكه در « ريحانة الادب 2 : 450 » نوشته ؛ وى از مشاهير شعراء دهلى بوده و كتابى بنام « بهارستان جعفرى » تأليف نموده و در اين سال وفات كرده ، و اين شعر از اوست :\r\n ترك من دست چو بر خنجر بيداد برد * تشنه را ذوق زلال خضر از ياد برد \r\n\r\n* ( 23 - تولد ايتين كاترمر فرانسه‌ئى ) *  Etienne Quatremere \r\nوى از مستشرقين فرانسه است كه در علوم اسلام و عربيت دستى داشته .\r\n« گاهنامه 1310 : 136 » شرحى دربارهء وى نوشته كه با ملاحظهء بعضى از مواضع ديگر بخلاصه اين مىشود كه او در نزد سيلوستر دساسى كه در 1253 بيايد ؛ درس خوانده چندان‌كه از مبرزين شاگردان وى بشمار آمد و بعد از او پيشواى مستشرقين و فضلاء عصر خويش گرديد ، و علاوه بر مقامات علمى و ادبى داراى ملكات حسنه و اخلاق فاضله بوده ، و بواسطه همين مزايا وجاهت و محبوبيتى مخصوص بهم رسانيد ، تا آنكه در سنه 1267 بعضويت آكادمى فرانسه نائل شد ، و در مدارس علوم شرق بتعليم پرداخت\r\n\r\n","description":"","footnote":"","page_name":" 49 ","page_number":105},
  {"content":"\r\n\r\nو بعد از وفات دساسى در ميان رفقاء و همكاران خود در مراتب علميه برجسته گرديد ، و چندين كتاب مربوط باسلام و عرب تأليف نموده يا همت بطبع آنها گماشت و تصحيح و تحشيه نمود ، مانند :\r\nاول : « ترجمه كتاب تاريخ ممالك مقريزى » بفرانسه در چهار جلد با حواشى بر آن .\r\nدويم : « كتابى در انتقاد و انتخاب و ملاحظات تاريخى و جغرافيائى » . سيم : « مقالات - متعدده در آداب عرب و اسلام » كه اغلب در مجله آسيائى منتشر شده . چهارم : « كتابى - در آثار مصر قديم و بين النهرين و سامره » و آخر پس از مدت هفتاد و هفت سال قمرى عمر در سنه هزار و دويست و هفتاد و سه وفات كرد .\r\n\r\n* ( 24 - وفات شيخ محمد بكرى صديقى ) *\r\nوى فرزند مصطفى بن كمال الدّين بن على بن كمال الدّين بن عبد القادر بن محيى الدّين حنفى غزى است كه پدرش شيخ مصطفى از أجلاء علماء حنفيه و عرفاء خلوتيه بوده ، و كتب بسيارى تأليف نموده . تولدش سنه 1099 ، مدت عمرش 63 سال ، وفاتش سنه 1162 .\r\nشيخ محمد صاحب عنوان نيز از علماء اهل سنت بر طريقهء حنفيه و از بزرگان اهل علم و أدب بوده ، و همانا وى در سنه 1143 مطابق ( 1114 يا 1115 ) شمسى متولد شده ، و در حجر پدر خود تربيت يافته ، و نه‌سالگى قرآن عظيم را حفظ كرد و به تحصيل علوم پرداخت ، و در نزد جماعتى درس خواند و از پدر خود طريقت صوفيهء خلوتيه را فراگرفت و چندين كتاب نافع و نفيس تأليف كرد ، اول : « شرح منظومهء » پدرش . دويم : « صلوات شريفه‌اى » كه انشاء كرده . سيم : كتاب « كشف الظنون » در اسماء شروح و متون كه در اسماء كتب بطرزى غريب ، و غير از « كشف الظنون » در اسامى كتب و فنون تأليف كاتب چلبى است كه زياده بر صدسال پيش از او بوده ، و همانا « كشف الظنون » مطلق مشهور اين « كشف الظنون » چلبى مىباشد . چهارم : كتاب « النفحات العواطر » در شرح رساله « الكلمات الخواطر » . و او پس از مدت پنجاه و سه سال قمرى عمر در اين سال در شهر غزهء شام كه مدفن حضرت هاشم بن عبد مناف عليه السلام است وفات كرد ، و هم آنجا دفن شد ، چنان كه در « معجم المطبوعات : 580 » نوشته .\r\n\r\n","description":"","footnote":"","page_name":" 50 ","page_number":106},
  {"content":"\r\n\r\nسنه 1197 قمرى مطابق سنه 1161 شمسى غرهء محرم الحرام . . . قوس ماه برجى سنه 1162 شمسى پانزدهم ربيع الآخر اول حمل ماه برجى\r\n\r\n* ( 25 - تولد واشينگتن آروينك آمريكائى ) *\r\nوى از مشاهير ادباء مملكت امريكا است ، و شرح‌حالش را آقاى حاج سيد نصر اللّه تقوى در آخر « ترجمهء تاريخ مقدس » وى ( ص 324 ) نوشته ، و خلاصه آن بتغييرى اندك و ملاحظهء بعضى از مواضع ديگر چنين مىشود كه او در أواخر ماه ربيع الآخر اين سال مطابق حمل ماه برجى در شهر نيويورك متولد شده ، و پدرش تاجرى بوده اصلا اسكتلندى ، و مادرش زنى انگليسى ، و اروينك تحصيلات خود را در مدرسه كلومبيا بپايان رسانيد و با اينكه ضعف بنيه غالبا او را از كار باز مىداشت ، اطلاعاتى عميقه و دقيقه فرا گرفت ، و بعد براى اصلاح احوال مزاجى مسافرت نموده و در ممالك فرانسه ، ايتاليا ، سويس ، هلند ، انگلستان ، سير نموده ، و در اقاليم مختلفه اطلاعاتى مبسوطه بدست آورد ، و همانا اول قدم او در ادبيات در سن هيجده‌سالگى بود كه يك سلسله مكاتيب مطايبه‌آميز در روزنامه‌ئى كه برادرش اداره مىكرد انتشار داد ، و آنها بسرعت هرچه تمام‌تر جالب انظار و موجب اشتهار وى گرديد ، سپس تصنيفات متعددهء ديگر حسن قريحت و پايهء شهرتش را مستحكم ساخت ، و در ابتداء ؛ شغل وكالت ترافع در آوكارا اختيار كرد ، و ليكن به زودى اين عمل پرقيل و قال را ترك نمود و با برادر خود بتجارت پرداخت و در همان اوان جنگ امريكا و انگلستان شروع شد ، و وى به سمت آجودانى ( ژنرال تومپكن ) داخل جنگ گرديد ، و در حدود سال 1230 با منصب سرهنگى از قشون خارج شد ، ليكن كشمكش جنگ رشتهء تجارت او را به كلى پاره كرد ، و مجبور شد از راه ادبيات در تحصيل معاش كار كند ، لذا مجددا به مسافرت انگلستان و پاريس و آلمان شتافت ، و در اين ممالك از مشهودات و تحقيقات خود تصانيفى انتشار داد ؛ و چون در ضمن تحقيقات خود در تبيين و تشريح مسائل تاريخى جودت ، مخصوص بروز داده بود ، وزير مختار امريكا در اسپانيا او را باسپانيا دعوت\r\n\r\n","description":"","footnote":"","page_name":" 51 ","page_number":107},
  {"content":"\r\n\r\nنمود ، تا در اسنادى كه راجع بتاريخ كريستوف كلمب در آن مملكت سراغ كرده بود فحص نمايد ، آروين نيز باشتياق هرچه تمام‌تر قبول دعوت نموده و بتفحص و تفصيل آن اسناد پرداخت ، و در نتيجه پس از دو سال زحمت از اواسط سال 1243 تا اواسط 1245 « تاريخ زندگانى و مسافرت كريستوف كلمب » انتشار يافت ، بطورىكه از عذوبت گفتار و حسن تركيب عبارات سرآمد سائر تأليفات مصنف گرديد ، و او هم خود در ضمن اين تأليف در حدود سال 1244 داخل خدمت دولت شده و به سمت منشىگرى سفارت امريكا در لندن منصوب گرديد ؛ و تا حدود 1247 در آنجا اقامت گزيد و در آن وقت بامريكا برگشت ؛ و در شهر واشينگتن سكونت نموده و طرف توجه و احترام عموم قرار گرفت و بعدا از آنجا بممالك شرقى دول متحده مسافرت كرد ، و شرح مسافرت خود را در كتاب « تشريح و توصيف نوحى شرقى » نگاشته ، و در حدود 1257 به سمت نمايندگى امريكا در دربار اسپانيا انتخاب شد و تا حدود 1259 آنجا بود .\r\nدر اين وقت يك نفر از مخلصين وى مالى هنگفت به دو بخشيد كه امور معاشش را اداره مىكرد و وى از آن ببعد خدمت دولتى را ترك كرده و در سال 1262 دوباره به نيويورك برگشت ، و در حوالى آن شهر مسكن گرفت تا وفات كرد .\r\nو اينك صورت تأليفات او ، اول : كتاب « تاريخ احوال حضرت رسول صلى اللّه - عليه و آله و خلفاء او » در چند جلد كه آن را در حدود سال 1265 تأليف كرده ، و ميرزا محمد ابراهيم شيرازى جلد اول آن را كه در احوال حضرت رسول صلى اللّه عليه و آله است ، در سال 1271 شروع بترجمه نموده و در روز 4 شنبه 4 ع 2 سنه 1275 باتمام رسانيده ، و بنام « تاريخ مقدس » معروف شده ، و اين شرح احوال چنان كه بدان اشاره نموديم از آخر آن نقل گرديد ، و مير عماد نقيب‌زادهء مشايخ كه در 1301 بيايد ؛ اين ترجمه را مطبوع و منتشر نموده ، و حواشى چندى در پاورقى از خود بر آن نوشته .\r\nدويم : كتاب « تاريخ زندگانى كريستوف كلمب » كاشف امريكا ، و ظاهرا كتابى كه ميرزا محمد بن احمد منشى در ماه صفر 1328 در احوال كريستف كلمب تأليف كرده مأخوذ از اصل يا ترجمه همين كتاب باشد . سيم : كتاب « تشريح و توصيف نوحى شرقى » .\r\nچهارم : تصنيفات متعددهء ديگر . پنجم : « مكاتيب متفرقه » كه گفتيم در روزنامه‌ئى كه\r\n\r\n","description":"","footnote":"","page_name":" 52 ","page_number":108},
  {"content":"\r\n\r\nبرادرش منتشر مىكرده درج شده .\r\nو بالاخره ، وى پس از مدت هفتاد و نه سال قمرى و چند روز عمر در اوائل ماه جمادى الاولى سنه هزار و دويست و هفتاد و شش مطابق اوائل قوس ماه برجى وفات كرد\r\n\r\n* ( 26 - وفات شيخ ابراهيم صايحانى حنفى ) *\r\nوى شيخ برهان الدّين ابو اسحاق ، و چنان كه در « ريحانة الادب 2 : 454 » نوشته از اكابر فقهاء حنفيه ، و در علوم دينيه مردى متمهر بوده ، و در قاهره از شيخ حسن مقدس و ديگر بزرگان تحصيل مراتب علميه نموده ، و در رياضيات و فلكيات دستى توانا داشته ، و كتب چندى تأليف كرده ؛ اول : « رساله‌ئى در ربع مقنطر » دويم :\r\n« رساله‌ئى در عروض » . سيم : « شرح فرائض ابن شحنه » . و در اين سال در دمشق وفات كرد .\r\n\r\n* ( 27 - وفات مرحوم شيخ ابراهيم حويزه‌اى ) *\r\nحويزه ، چنان كه در « روضات الجنات : 511 » نوشته بصيغهء تصغير ناحيه‌ئى است در ميانه بصره و خوزستان در وسط ريگزار ؛ و در غايت بدهوائى كه زمين آن خاك ؛ و آسمانش گرد ، و ابرش بىآب ؛ و باد سمومش زهر ، و آبهايش تيرها ؛ و خواصش عوام ، و عوامش فرومايه‌اند ؛ انتهى .\r\nشيخ ابراهيم صاحب اين عنوان فرزند خاجا عبد اللّه بن شيخ كرم اللّه بن شيخ محمد حسن بن شيخ حبيب بن شيخ فرج اللّه بن شيخ محمد بن شيخ درويش بن شيخ محمد بن شيخ حسين بن شيخ جمال الدّين ابن اكبر حويزه‌اى است .\r\nاين اشخاصى كه در اينجا نوشته شدند بطورىكه در كتاب « الحياة الروحية » نوشته همه از علماء و روحانيون بوده‌اند ، و شيخ جمال الدّين مرقوم نامش موافق همان كتاب تحرير شد ؛ لكن در « روضات الجنات » در صفحه مرقومه نامش را جمال ؛ و در « الذريعة 2 : 487 » حماد نوشته ؛ و به‌هرحال از ميانه رجال مذكورين ؛ مرحوم شيخ فرج اللّه مخصوصا از علماء و فقهاء عصر خود در مائه يازدهم بوده ، و در علوم رجال و تاريخ و ابتكار در طرز تأليف تتبعى غريب و تبحرى عجيب داشته ، و چندين كتاب تأليف كرده ؛ از آن جمله كتاب « ايجاز المقال » در معرفت رجال ؛ و غيره ؛ و در « روضات » در صفحهء\r\n\r\n","description":"","footnote":"","page_name":" 53 ","page_number":109},
  {"content":"\r\n\r\nمذكوره شرح احوال او را در عنوانى مخصوص ذكر كرده .\r\nو شيخ كرم اللّه مذكور فرزندانى داشته ؛ يكى : شيخ محمد كه در 1317 بيايد ؛ و ديگر : خاجا عبد الله كه پدر شيخ ابراهيم صاحب اين عنوان است ؛ و شيخ ابراهيم خود از بزرگان علماء در مائه دوازدهم بوده و روايت مىكند از مرحوم سيد عبد اللّه شوشترى قدس اللّه تعالى سره كه در ( ص 3 ) گذشت ، و همانا وى از جملهء چهار نفرى است كه سيد عبد اللّه مرقوم اجازهء كبيرهء معروفه را براى آنها نوشته ؛ و در آن شطرى وافر و مهم از احوال علماء مائهء دوازدهم آورده كه داراى فوائد كثيره مىباشد ، و شيخ ابراهيم در اين سال وفات كرده چنان كه در « أعيان الشيعة : جزء 5 يا جلد 6 » نوشته ، و مرحوم سيد محمد زيناء نجفى كه در 1216 بيايد در مرثيه و ماده تاريخ وى فرموده :\r\n ترى أى خطب قد ألم جليل * و اى مصاب قد أتيح مهول\r\nأجل فجع الناعى المبكر معولا * فهاج عويلا موصلا بعويل\r\nنعى اليوم ابراهيم افضل من نعى * و أوفى خليل للاله جليل\r\nموارد علم جف سائغ وردها * و روضة فضل آذنت بذبول\r\nألا فى سبيل اللّه من سد بعده * لطالب دين اللّه كل سبيل\r\nفيا راحلا قد غادر الهم قاطنا * يريع قلوبا آذنت برحيل\r\nمقامك ابراهيم أصبح عامرا * بخير سليل قد نجلت نبيل\r\nمناقبها الحسنى على دليلها * فأكرم بمدلول و خير دليل\r\nو ما صاح روض قد نمت فى بقاعه * زواكى فروع طيبات اصول\r\nعلى وان جلت و جمت مصيبة * فأنت اذا حلت اجل حمول\r\nأ ندعوك للصبر الجميل جهالة * و لم نر خلقا منك غير جميل\r\nأتى أول الباكين ينعى مورخا * بكى فقد ابراهيم كل خليل \r\n1197 2 + 1195\r\nدر اين اشعار معلوم شد كه وى فرزندى داشته بنام على كه طرف خطاب در اين مرثيه قرار گرفته .\r\n\r\n","description":"","footnote":"","page_name":" 54 ","page_number":110},
  {"content":"\r\n\r\n\r\n* ( 28 - وفات شيخ أحمد رسمى اقريطشى ) *\r\nرسمى ، منسوب است بر سمو كه نام ديگرى است براى جزيرهء اقريطش .\r\nو شيخ أحمد فرزند ابراهيم بن أحمد و كنيه‌اش أبو الكمال و از أهل علم و ادب و فضل و كمال بوده ، و بطورىكه در كتاب « لغت‌نامهء دهخدا 3 : 1101 » نوشته در سنهء هزار و صد و شش مطابق ( 1073 يا 1074 ) شمسى در جزيرهء اقريطش متولد شده ، و هم آنجا مقدمات علوم عربيه را ياد گرفت ، و در سنهء 1147 باسلامبول رفت و فقه و منطق را آنجا خواند ، و معلومات ادبيه خود را تكميل كرد ، و در انشاء و ترسل و حفظ وقايع و أشعار و حسن خط بر همگان تفوق يافت ، و در مشاغل دولتى درآمد ، و در أمور جنگى كه ميانهء سلطان مصطفى خان و روسيه واقع شد حاضر بود و مناصب مهمه داشت ، و در آخر عمر چشمش ضعيف گشت ، و او را تأليفات چندى است ، اول : كتاب « حديقة الرؤساء » در تراجم رؤساء كتاب دولت عثمانى . دويم : كتاب « الخميلة الكبرى » در تراجم خواص و مقربان آن دولت . و آخر پس از مدت نود و يك سال قمرى عمر در اين سال وفات كرد انتهى . و « خميله » كه نام كتاب او است بخاء معجمه بر وزن سفينه بمعنى درخت پربرگ و بار است ، و پوشيده نباشد كه در « لغت‌نامه » تاريخ وفات صاحب عنوان را بأرقام هندى در سنه 1097 نوشته ، و آن اشتباه است ، زيراكه اولا تولد وى را چنان كه گفتيم در سنة هزار و صد و شش و رفتنش را باسلامبول در سنهء 1147 ذكر كرده ، و اگرچه آنها هم أرقام هندى است نشايد گفت آنها غلط و اين درست است ، و علاوه بر آن سلطان مصطفى خان كه در اين جنگ طرف با روسيه بوده ، همانا سلطان مصطفى خان سيم بوده كه در سنه 1171 جلوس نموده ، و در سنه 1182 روسيه بعثمانى اعلان جنگ داده ، و جنگ در كار بود تا در سنه 1188 صلح واقع شد ، و در « لغت‌نامه همين جلد : 1429 » عنوانى ديگر براى احمد رسمى آورده كه ظاهرا آنها را دو نفر دانسته و تولد او را در سنه 1133 و وفاتش را در سنه 1203 ذكر كرده ، و شرح مختصرى از وى نوشته ، كه به نظر ما هر دو يكى هستند و آنجا اشتباه شده ، و بدين جهت ما در آن سال عنوانى براى او نمىآوريم ، و همين اندازه گوئيم كه : تأليفاتى كه آنجا نوشته و اينجا نيست ، يكى :\r\n« تاريخ جنگهاى روس و عثمانى » ، و ديگر « سياحت‌نامه » و سفرهاى خودش است كه\r\n\r\n","description":"","footnote":"","page_name":" 55 ","page_number":111},
  {"content":"\r\n\r\nهر دو را هامر بآلمانى ترجمه كرده .\r\n\r\n* ( 29 - تولد حاجى أسد الله خان بالاكفتى شيرازى ) *\r\nبالا گفت ، بطورىكه در « فارسنامه 2 : 22 و 46 » فرموده محله‌اى است از پنج محلهء حيدرى خانهء شيراز كه در ميانهء مشرق و جنوب آن شهر واقع شده ، و در زمان كريم خان با محله‌اى كه سابقا باغ‌نو مىگفته‌اند يكى گشته و همه را بالا گفت گويند چنان‌كه مزارات و بقاعى كه در كتب ، آنها را نوشته‌اند در محلهء باغ نو است اينك همه در محلهء بالا گفت مىباشد ، و كفت بكسر كاف عربى و سكون فاء و تاء دونقطه ، در لغت فارسى : دوش و سر دوش را گويند كه به عربى كتف بتقديم تاء بر فاء باشد ، و اين محله را بالاكت و بال‌كت و بال‌كد نيز مىگويند انتهى مختصرا .\r\nحاجى أسد اللّه خان صاحب عنوان فرزند مرحوم حاجى ابراهيم خان اعتماد الدوله ابن حاجى هاشم خان بن حاجى محمود بن حاجى محمد على تاجر از نژاد مرحوم حاجى قوام الدّين حسن ممدوح مرحوم خواجه حافظ شيرازى است .\r\nحاجى محمود مردى خيرمند بوده ، و در سنه 1130 مدرسه و مسجد هاشميه را در محلهء بالاكفت شيراز بنام فرزندش حاجى هاشم خان بناء نموده .\r\nفرزندش حاجى هاشم خان از معاريف شيراز و در زمان نادر شاه كدخداباشى پنج محله حيدرى خانه آن شهر بوده ، و فرزندان چندى داشته ، 1 حاجى طالب كه در 1255 بيايد . 2 : عبد الرحيم خان كه در غرهء ذىالحجه سنه 1215 بقتل رسيده ، و فرزندش حسن خان از شعراء زمان و فصحاء دوران بوده ، و تخلص طاير مىكرده ، و در حدود 1244 در كرمانشاه وفات نموده . 3 : حاجى ابراهيم خان كه از اجلهء رجال و أعيان دولت آقا محمد خان قاجار و فتحعلى شاه بوده ، و در سنه 1209 صدر أعظم آقا محمد خان و ملقب باعتماد الدوله شده ، و در حدود سال ( 1215 - 1216 ) بفرمان فتحعلى شاه در طالقان بجهان ديگر رفت ، و فرزندان چندى بازنهاد ، از آن جمله : پسر چهارم او حاجى ميرزا على اكبر قوام الملك است كه در 1203 بيايد ، و پسر دويم او مرحوم حاجى أسد الله خان صاحب اين عنوان است كه از فضلاء عصر و ادباء زمان خود بوده ، و در « فارسنامه ناصرى 2 : 48 » شرح أحوال او نوشته ، و از آن چنين برآيد كه :\r\n\r\n","description":"","footnote":"","page_name":" 56 ","page_number":112},
  {"content":"\r\n\r\nوى در اين سال در اصفهان متولد شده ، و با اينكه در سنه 1215 در موقع نكبت پدر و خانوادهء خود از هر دو چشم نابينا شده كسب كمالات و علوم نموده و فاضلى گرانمايه گرديد ، و « رساله‌ئى » در احوال خود از حين تولد تا سنه 1262 نوشته كه در آن از آيات و اخبار و اشعار و امثال و كلمات حكماء و غيره شطرى وافر باقتباس آورده ، و گنجينه‌ئى نفيس ترتيب داده ، و به‌طورىكه در « گلشن وصال : 294 و 299 و 340 » ؛ نوشته داورى شيرازى زبان و ادبيات تركى را نزد او تحصيل نموده ، و آخر الامر پس از مدت هشتاد و سه سال قمرى عمر در سنه هزار و دويست و هشتاد وفات كرده .\r\n\r\n* ( 30 - وفات سجاعى نحوى مصرى ) *\r\nوى از علماء نحو و ادب است كه شرحى بنام « فتح الجليل » بر شواهد « شرح ابن - عقيل » بر « الفيه » ابن مالك در نحو تأليف فرموده ، و در اين سال وفات نموده ، چنان كه در « كنز العلوم : 544 » نوشته .\r\n\r\n* ( 31 - تولد مرحوم مير سيد على نياز شيرازى ) *\r\nوى فرزند مرحوم ميرزا حسنعلى طبيب شيرازى است كه در 1225 بيايد .\r\nو خود از شعراء و فضلا بوده ، و بطورىكه در « فارسنامهء ناصرى 2 : 118 » فرموده در اين سال از بطن دختر مرحوم ميرزا جانى فسائى كه در 1212 بيايد متولد شده ، و در خدمت والد ماجد خود كسب مراتب حكمت و طب نموده ؛ و از خالوى بزرگوار خود مرحوم حاجى ميرزا ابراهيم حجة الاسلام كه در 1255 بيايد مطالب كتب فقه و اصول را آموخت ، و مرتبه شاعرى را از طبع نقاد و ذهن وقاد خود دريافت ، و رموز خوشنويسى را از خواجه ابو الحسن فسائى شاگرد بلاواسطه درويش عبد المجيد شكسته نويس اصفهانى فراگرفت .\r\n( درويش عبد المجيد استاد بسيار مهم و معروف در خط شكسته بوده و در سنه 1185 وفات نموده و در قبرستان كوچكى كه در تخت پولاد نزديك تكيه ميرفندرسكى است دفن شده و بواسطه سنگ لوحى كه بر قبرش افتاده و نام و تاريخ وفاتش بر آن نوشته مىتوان قبرش را پيدا نمود ) .\r\nمرحوم نياز چندان كسب فضائل و كمالات نموده كه در حكمت و طب بدرجه اعلى\r\n\r\n","description":"","footnote":"","page_name":" 57 ","page_number":113},
  {"content":"\r\n\r\nارتقاء وصيت شعرش از شعرى گذشت ، و خط شكسته‌اش در درستى خط نسخ بر خطوط خوشنويسان كشيد ، و در شعر تخلص نياز نمود ، و در خط بخوشنويس مشهور شد ، و در سال هزار و دويست و سى و اندى بسياحت هندوستان رفته و بعد از دو سال باز بشيراز برگشت .\r\nو از آنجا كه هميشه ارباب فضل و كمال و اصحاب وجد و حال از مال دنيا تهىدست و بپريشانى و سختى بايد بسر برند ( الا ما شذ و ندر ) مرحوم نياز نيز بعد از چندى پريشان و مقروض شده ، و خانه‌نشين و تكيه جدش حاجى آقاسى بيك و ضياع و عقار خود را در شيراز فروخت و قروض خويش را اداء نمود ، و مدتى بسرپرستى املاك خود در قريهء نوبندگان فسا توقف فرمود ، و بعد از آن عود بشيراز كرد و تا آخر عمر در آن شهر بسر آورد .\r\nمرحوم نياز در طب درس هم مىگفته ، و مرحوم حاجى ميرزا حسن خان فسائى مؤلف « فارسنامه » در اين علم در نزد او درس خوانده ، و نيز چندين نسخه از « ديوان حافظ » و « خسرو و شيرين » وحشى و « خمسه » نظامى و « شاهنامه » فردوسى را به خط خوش خويش كتابت كرد ، و خود هم كتبى دارد ، اول : « ديوان غزليات » نزديك بپنج هزار بيت . دويم : كتاب « راز و نياز » كه آن مثنوى بر وزن « گلشن راز » و در قصه فيروز و نسرين خياليه است ، نزديك به دو هزار و پانصد بيت ؛ و اينك اين اشعار از او در اينجا نوشته مىشود :\r\n اى ز شوقت در دل من خارها * وى ز لطفت خارها گلزارها\r\nگر اميد وصل باشد عاقبت * سهل باشد در رهت دشوارها\r\nبر سرم بگذر كه دارم در نظر * غير جان دادن براهت كارها\r\nدر ميان ما و شادى جهان * روزگار از غم كشد ديوارها\r\nمىكشد بهر تو اى گل‌رخ نياز * از رقيبان اين همه آزارها\r\nتا نگيرد لشكر غم سربه‌سر ملك جهان * ره نيابد در دل ، اين رندان عشرت پيشه را\r\nهر دلى را كاندر او غم ريشه محكم كرده است * جزمى از جا برنيارد كند هيچ اين ريشه را\r\nكى بعشق افسانه گشت از چاره‌پردازى نياز * گر نمىزد عاقبت فرهاد بر سر تيشه را\r\nافغان كه چون نهال اميدم ببر رسيد * جانم رسيد بر لب و عمرم بسر رسيد \r\n\r\n","description":"","footnote":"","page_name":" 58 ","page_number":114},
  {"content":"\r\n\r\n سيلاب اشك سد رهم شد بكوى دوست * بنگر چها كه بر من از اين چشم تر رسيد\r\nاى مرغ دل ، ز بىپرى آسوده‌اى كنون * پروانه را نگر كه چه از بال‌وپر رسيد !\r\nره‌زن من زلف يار ، رهبر من ، بوى او است * بتكده‌ام كوى دوست ، قبله من روى او است\r\nزاهد و طوف حرم ، برهمن و سومنات * سجده‌گه عاشقان ، طاق دو ابروى او است\r\nروضه دارالسلام ، گر نبود ميكده * چشمه كوثر روان ، بهرچه از جوى او است\r\nدام دل هوشمند ، دانه خال وى است * گردن جان را كمند ، سلسله موى او است\r\nيار ندارد نياز ، ميل بخشم و بناز * با تو اگر شد چنين ، از تو نه از خوى او است\r\nامروز كه يار ، يار ما نيست * جز مرگ ، علاج كار ما نيست\r\nدر وادى عشق خوبرويان * جز كشته شدن شعار ما نيست\r\nبرق ار چه بسوزد عالمى را * همچون دل پرشرار ما نيست\r\nبا لاله‌رخان وفا نبوده است * يا بوده بروزگار ما نيست\r\nبا خسته‌دلان تفقد و لطف * رسم است كه در ديار ما نيست\r\nصيدى چو نياز لاغر و زار * شايستهء شهسوار ما نيست\r\nاكنون كه گل نشست بر اورنگ خسروى * مىخور به روى يار به آهنگ پهلوى\r\nساقى بيار باده كه هردم نسيم باغ * خوش مىكند حكايت أنفاس عيسوى\r\nپر كن قدح ز باده كه شايد دمى مرا * بخشد فراغتم ز امل‌هاى دنيوى\r\nاى دل ز فكر تفرقه خاطر نگاه‌دار * خواهى ملول گشت گر اين نكته بشنوى\r\nغافل مشو ز پنجهء شاهين روزگار * اى كبك خوش‌خرام كه سرمست مىروى\r\nآزاد از غم دوجهان گشت آنكه او * از جان و دل بپير مغان كرد پيروى\r\nآن تخم دوستى كه فشاندى بدل نياز * جز غم نداده حاصلى اكنون كه بدروى \r\nو چند نفر ديگر از شعراء نيز تخلص نياز دارند اول : نياز شيرازى ديگر كه در 1234 بيايد . دويم : نياز طباطبائى كه نامش آقا سيد حسين و از أحفاد مير شاه تقى جوشقانى است كه در زمان شاه سليمان و از محترمين آن زمان بوده ، و شطرى از أحوال آقا سيد حسين كه از شعراء مائه سيزدهم بوده با أشعار او در « مجمع الفصحاء :\r\n\r\n","description":"","footnote":"","page_name":" 59 ","page_number":115},
  {"content":"\r\n\r\n2 : 497 » و « دانش‌نامه » ذكر شده ، و اين چند شعر از او نوشته شد :\r\n دل پريشان زخم طرهء او شد آرى * در چنين تيره شبى جاى پريشانى بود\r\nجز آرزوى آنكه زنى تير ديگرش * مطلب ز دست و پا زدن بسمل تو نيست\r\nنيست معلوم كه دلها ز غم او چون شد * اين قدر هست كه پرخون شده دامانى چند\r\nبىقدريم نگر كه بهيچم خريد و من * شرمنده‌ام هنوز خريدار خويش را\r\nبگو چگونه فروشم غم ترا به دو عالم * كه شادى دوجهان دادم و غم تو خريدم\r\nشانه كمتر زن كه ترسم تار زلفت بگسلد * تار زلف تو است اما رشته جان من است \r\nو بمضمون اين بيت اخير ، حزينى شاشى اين بيت را گفته ، كه در « طرائق ج 3 » فرموده آن بهتر است :\r\n بس‌كه دلهاى كسان بستهء آن زلف دوتا است * شانه را راه گذر نيست ز بسيارى دل \r\nبه‌هرحال ، مرحوم نياز صاحب عنوان ، پس از مدت شصت و شش سال قمرى عمر در سنه هزار و دويست و شصت و سه وفات كرد ، و پسرش مرحوم حاجى ميرزا بزرگ وفا در 1224 بيايد ، و دخترش زوجهء مرحوم حاج ميرزا حسن خان مؤلف « فارسنامه » است كه گفتيم شاگرد او بوده .\r\n\r\n* ( 32 - وفات خرد ، شاعر نورى مازندرانى ) *\r\nمرحوم خرد ، نامش ميرزا على مردان ، و از اهل شهر نور مازندران است ، و به‌طورىكه در « مجمع الفصحاء 2 : 111 » نوشته ، در اصفهان كسب كمال نموده ، و بناء اشعار خود را بر قدح و مدح نهاده ، و عمر را به اهاجى ركيكه بسر رسانيد ، و آخر توبه كرده ، و در اين سال در نخجوان بجهان ديگر خراميد ، چنان كه در « منتظم ناصرى » است ، و در « مجمع » در سنه 1098 گفته و آن اشتباه است ، كه مىخواسته 1198 بنويسد ، زيراكه وى احوال او را در قسمت چهارم كتاب كه بعنوان شعراء معاصرين است آورده و در آن از شعراء زمان صفويه بعد از مائه يازدهم هيچ‌كس را ذكر نكرده ، بلكه آنان را در قسمت سيم بعنوان شعراء متوسطين تذكره نموده و آنجا اين چند شعر را بهترين اشعار او دانسته :\r\n\r\n","description":"","footnote":"","page_name":" 60 ","page_number":116},
  {"content":"\r\n\r\n دلم خلد برين است و خيال يار رضوانش * خيابانش طريق عشق و سامان بيش از امكانش\r\nشراب خوش‌گوارش ز هر غم مستيش هشيارى * نعيمش محنت و قطع علايق حور و غلمانش\r\nجداول جوى خون و چشم گريان چشمه كوثر * مقاصد دورى از مقصود و راحت رنج دورانش\r\nخدا خلاق خلق است و نبى اللّه مقصودش * نبى جان جهان است و ولى اللّه جانانش\r\nمسلمانى است از او باقى ، كسى كز نامسلمانى * جز اين داند ، شوى كافر اگر خوانى مسلمانش\r\nتكاور چون بهر ميدان دهد جولان به كف چوكان * شود جرم زمين غلطان چو گو ، در پيش چوكانش\r\nبدانسان كز شهان احسان گدايان را طمع باشد * بود چشم كرم دايم ، شهان را از گدايانش\r\nموحد مؤمنى كاو را نباشد مهر او ، باشد * شريك شرك توحيدش ، قرين كفر ايمانش \r\n\r\n* ( 33 - تولد مرحوم وصال شاعر شيرازى ) *\r\nوى مرحوم ابو أحمد ميرزا كوچك ، محمد شفيع بن محمد اسماعيل بن محمد شفيع بن محمد اسماعيل اصفهانى ( رحمه اللّه ) است .\r\nشرح احوال درياى فضل و كمال مرحوم وصال و خانواده جليلهء وصاليه ، در بسيارى از كتب باختصار و تفصيل نوشته ، از آن جمله آنچه در نزد ما اينك حاضر و در نظر است :\r\n« مجمع الفصحاء 2 : 526 » و « فارسنامهء ناصرى 2 : 64 » و « طرائق الحقائق 3 :\r\n165 - 186 » و از همه بهتر « گلشن وصال » كه آن را مخصوص احوال آن خانواده نوشته‌اند ص 22 ؛ و از همه آنها چنين برآيد كه ميرزا اسماعيل جد اعلاى وصال در دوران صفويه عامل گرمسيرات فارس بوده .\r\nفرزندش ميرزا محمد شفيع چون خطى خوش داشته ، دبير نادر شاه بوده ، و چهار نفر فرزند داشته : ميرزا اسماعيل ، ميرزا محمد تقى ، ميرزا ابراهيم . ميرزا قاسم و اين پسران بعد از وفات پدر ، ترك علاقه از اصفهان نموده بشيراز آمدند . و ميرزا ابراهيم و ميرزا بگوشه‌گيرى و انزواء عمر را بسر رسانيدند ، بلكه ميرزا قاسم از مشايخ سلسلهء ذهبيه بشمار مىآمد ، و ميرزا محمد تقى بهندوستان رفته آنجا مقيم شد ، و ميرزا اسماعيل چون در فن سياق و استيفاء استاد بود يكى از اعضاء مهم دفتر استيفاء كريمخان زند گرديد ، و بعد از چندى از آن كار استعفاء داده و بآذربايجان رفت ، و آنجا زنى را تزويج نموده و از او دخترى آورده ، و چون بزرگ شد وى را بزناشوئى به تاجرى داده\r\n\r\n","description":"","footnote":"","page_name":" 61 ","page_number":117},
  {"content":"\r\n\r\nو خود بشيراز برگشت و بگوشه‌گيرى پرداخت . و آنجا دختر ميرزا عبد الرحيم شاعر شروانى را بزوجيت اختيار كرد ، و از آن مخدره مرحوم وصال صاحب عنوان در اين سال متولد شد .\r\nمرحوم وصال ( عليه‌الرحمه ) از اجله و اعاظم شعراء و اهل علم و ادب و فضل و كمال و وجد و حال و تصوف و عرفان بوده ، خطى خوش و صوتى دلكش و صورتى زيبا و سيرتى ملكوتى و اخلاقى روحانى و نفسى رحمانى داشته ، و در نقاشى و حسن سليقه و ابتكار در ظرايف فنون خطوط سبعه و ساير صنايع و اعمال يدى ؛ نظيرى برايش بهم نمىرسيده ، در حكمت الهى و علوم رياضى بخصوص موسيقى مرتبه‌اى رفيع و مقامى منيع بهم رسانيده ، و چون متولد شد ، چندى نگذشت كه پدرش وفات كرد ، و جد مادريش ميرزا عبد الرحيم بپرورش وى پرداخت ، و بعد از دو سال او نيز بسراى ديگر رفت ، و ميرزا عبد الله فرزندش كه كاتب كلام اللّه مجيد مىبود بتربيت خواهرزاده قيام نمود .\r\nمرحوم وصال در آغاز جوانى طبعى سرشار پيدا كرد و ميرزا عبد اللّه خالوى وى او را از گفتن شعر جلوگيرى مىنمود و هماره بكتابت كلام اللّه و دعواتش امر مىفرمود ، و با اين وصف كه اشعار خود را پنهان مىداشت و براى اصلاح آنها و راه افتادن طبع به انجمن شعراء نمىتوانست برود ، باز طبع روان وى كار خود را كرد و در سخن‌سرائى بدرجه‌ئى رسيد كه در « تذكرهء دلگشا » و « رياض العارفين » و « مجمع الفصحاء » چندان در تعريف وى مبالغه نموده‌اند كه ادوارد براون انگليسى در « تاريخ ادبيات - ايران » آنها را حمل باغراق نموده ، ولى الحق كه وى سزاوار آن بوده .\r\nوصال چون به حد رشد و تميز رسيد به فقر و درويشى گرائيد ، و در جستجوى مردى كامل برآمد تا به خدمت پير بزرگوار مرحوم ميرزاى سكوت كه در 1239 بيايد رسيد ، و از فيض صحبت آن عارف ربانى و مرشد حقانى بدرجات عاليه علم و عمل فائز آمد ، و نخست در شاعرى مهجور تخلص مىكرد ، و چون از وصال آن زبدهء ارباب حال زمان مهجورى سرآمده باشارت وى وصال تخلص فرمود ، و به علت اينكه همنام جد خود بود ، بميرزا كوچك معروف شد ، و سالها در شيراز مرجع اهل شعر و ادب ، و مجلس ارم مونسش مجمع دوستان جانى و برادران روحانى بود ، و هيچ‌كس هيچ‌وقت از ملاقات\r\n\r\n","description":"","footnote":"","page_name":" 62 ","page_number":118},
  {"content":"\r\n\r\nو مقالات وى سير نمىشد ، و بميل ؛ آن محفل انس را ترك نمىكرد .\r\nمرحوم رضا قلى خان هدايت كه در اوقات حيوة وى چندين سال در شيراز بوده و هماره با او حشر و معاشرت داشته ، در « مجمع الفصحاء » در وصف آن جناب نوشته :\r\n عجب دارم از آن دل وز ملالش * كه باشد راه در بزم وصالش \r\nمرحوم وصال يك بدست زمين نداشته و هماره امور معاش را از كتابت كلام اللّه مجيد مىگذرانيده و غالبا آن صحايف مكرمات يا قطعه‌هاى خط و دعوات را براى بزرگان هديه مىنمود ، و امر معاش را بدانها منظم مىفرمود ، و در سى و دوسالگى زنى از خويشان خود را تزويج كرد ، و در مدت عمر كتب و تأليفات چندى بعرصهء ظهور و بروز آورد از اين قرار : اول : كتاب « بزم وصال » كه آن منظومه‌يى است مثنوى بر وزن « شاهنامه » شامل چهل بزم در حكايات شيرين و دلنشين و آن را در زمانى كه با خوانين قشقائى مسافرت كوتاهى نموده ، و چهل شب هر شبى را در منزلى بسر مىبرده سروده . دويم : « تتميم مثنوى شيرين و فرهاد » يا « خسرو و شيرين » وحشى .\r\nمرحوم كمال الدّين محمد بافقى كرمانى متخلص به وحشى ، كه در سنه 991 وفات نموده ، و قبرش در يزد معين و معروف بوده ، و در اين چند سالهء نزديك بسبب احداث خيابان مهدوم و معدوم گرديده و از بين رفت ، كتابى منظوم در قصهء اين عاشق و معشوق به وزن « گلشن راز » آغاز نهاده و شطرى گفته و ناتمام مانده ، مرحوم وصال آن را تمام كرده و در « گلشن وصال : 25 » نوشته كه مرحوم هدايت اشعار وى را بر وحشى برترى داده ، ليكن خود مرحوم وصال فرموده :\r\n غرض عشق است و أوصاف كمالش * اگر وحشى سرايد يا وصالش \r\nسيم : « ديوان اشعار » بالغ بر سى هزار بيت ، مشتمل بر قصائد و غزليات و مراثى و ترجيعات و مثنويات ؛ و غزليات آن بر سه نوع است ، قسمتى به طرز غزليات سعدى در دفترى جدا ، و قسمتى در جواب غزليات حافظ در دفترى جدا ، و قسمتى متفرق در دفترى جدا ، و از آن جمله نزديك دو هزار بيت در مراثى حضرت سيد الشهداء عليه السلام و غيره است كه نهايت جانسوز و دلربا و شامل مضامين بكر است و مكرر چاپ خورده و در اطراف و اكناف عالم منتشر شده ، و مخصوصا از قصائد او چندين قصيدهء طولانى در\r\n\r\n","description":"","footnote":"","page_name":" 63 ","page_number":119},
  {"content":"\r\n\r\nحكمت الهى و توحيد و عرفان و مراتب سير و سلوك است كه يكى بنام آب زندگانى در مدح ميرزاى سكوت رحمه اللّه است .\r\nدر « گلشن وصال : 26 » نوشته : در هرجا كه باستقبال استادان سخن رفته به همان مسلك گرائيده ، با آنكه لطافت مخصوص را دارا است . در غزلى مىفرمايد :\r\n مرا نه طالع سعد است و نه اتابك سعد * خدا نخواست كه خيزد دو سعدى از شيراز انتهى \r\nچهارم : كتاب « سفينه » در شرح احاديث قدسيه نظما و نثرا . پنجم : « شرح كتاب - أطواق الذهب » زمخشرى در مواعظ و آداب و حكم و اخلاق أيضا بنظم و نثر . ششم :\r\nكتاب « صبح وصال » به طرز گلستان سعدى . هفتم : « كتابى در ادبيات و قوانين عروض » هشتم : « كتابى در حكمت و كلام » بنثر و نظم . نهم : « كتابى در گفتار حكيم - فارابى » در علم موسيقى ، و ديگر از آثار او خطوط و نوشتجاتى است كه از او بأقسام مختلفه خط باقى مانده ، و از آن جمله قرآن‌هاى مجيد و كتب دعوات است كه در « گلشن - وصال : 32 » نوشته : شصت و هفت قرآن و هفتصد دعوات و چند جلد از « مثنوى » مولوى و « ديوان حكيم خاقانى » و « انورى » و « كليات شيخ سعدى » و « كتاب خواجه حافظ - شيرازى » به خط برجسته نستعليق و شكسته است ، و بعضى از قرآنها بقطع وزيرى و هيكلى بوده ، و صفحه‌اى را به چندين خط و چندين رنگ مىنوشته ، و تذهيب و نقاشى مىكرده ، و در آخر هر قرآنى نوشته كه قرآن چندم از مكتوبات او است .\r\nو هرچند نتوان از اشعار او چيزى انتخاب كرد ، چون همه در اعلا درجهء شيوائى و دلربائى است ، ليكن ما ؛ در اينجا از « فارسنامه ناصرى 2 : 65 » اين چند شعر را در مدح حضرت رسول صلى اللّه عليه و آله از او آورديم :\r\n ماه فلك را كلف مگوى كه لاف است * اين اثر آن بنان ماه شكاف است\r\nكاهكشان پهلوى دريدهء چرخ است * اى كه ترا خرق و التيام گزاف است\r\nاختر گردون كه شد زريك روان بيش * شاهد تسبيح سنگ‌ريزه ، كفاف است\r\nديدهء شبكور نفس اگر ز چه طبع * شب‌رو افلاك را نديده معاف است\r\nمه چو شكافد كسى فلك بشكافد * آن سخنان حكيم بيهده‌باف است\r\nطوف سماوات كرد يك شب و عمرى است * هفت سماوات گرد او بطواف است \r\n\r\n","description":"","footnote":"","page_name":" 64 ","page_number":120},
  {"content":"\r\n\r\n ره نزند عرض صافنات جيادش * كش به همه حال با خدا دل صاف است\r\nزان كه كسى با خدا شريك نسازد * گر بصلاة است يا بصف مصاف است\r\nگر صلوات آرى آورم به تو نامش * اين خلف بىخلاف عبد مناف است\r\nقاعدهء مردمى محمد مرسل * كش ز خداوند عصمت است و عفاف است\r\nآن نبى السيف كز كمال جهادش * تا بأبد تيغ انبيا بغلاف است\r\nأطلس گردون كجا و جامهء قدرش * هيچ كفاف ار كند براى سجاف است\r\nشعر فصيحان زوحى زير گليمش * سربه‌سر افسانه‌هاى زير لحاف است\r\nتا بعزيزى رسد بخواب زمانه * هفت فلك در شمار سبع عجاف است\r\nشد بتر ازو شبى چو يوسف و اين زال * در هوسش بر كف از مجره كلاف است\r\nبيهده از بهر مثل او كه محال است * هفت پدر را بچار مام زفاف است \r\nاين قصيده از حيث وزن و قافيه و مضامين و الفاظ ، از جياد قصائد بشمار آيد ؛ و اتفاقا نشاطى هزارجريبى كه معاصر همين وصال بوده و در سال وفات او وفات نموده ، قصيده‌ئى به همين وزن و قافيه در مدح حضرت امير المؤمنين عليه السلام دارد كه ضمن شرح حال او در ( شمارهء 57 ) بيايد .\r\nمرحوم وصال شاگردان چندى داشته ، از آن جمله شش نفر فرزندانش ، هرچند كه در مورد غير داورى كه در « گلشن وصال : 294 » تصريح بشاگردى او نسبت به پدر نموده درباره ديگران جايى مصرحا نديده‌ام كه در نزد او درس خوانده باشند . و ديگر آقا فتحعلى حجاب كه در 1269 بيايد ، و او را در « گلشن وصال : 279 » نوشته كه فن خطاطى و سخنورى را از او آموخت . و به‌هرحال وى را يك‌دو سال پيش از وفات آبى در چشم پديد آمد كه يك سال نابينا بماند ، و از نوشتن و خواندن روى خط محروم گرديد و پس از يك سال مردى كحال از كرمانشاه بشيراز آمد و چشمش را ميل زد و باز روشنى يافت و شهرى بلكه خلقى را شادمان نمود . و چون مادهء مرض دفع نشده و چشم را زياده از حد به نوشتن و خواندن واداشت ؛ پس از چندى ديگرباره آب آورد ، و اين دفعه علاج‌پذير نبود ، و مدتى ماند تا در ماه رجب الفرد سنه هزار و دويست و شصت و دو\r\n\r\n","description":"","footnote":"","page_name":" 65 ","page_number":121},
  {"content":"\r\n\r\nمطابق سرطان ماه برجى وفات كرد ، و در شيراز در بقعهء شاه چراغ در جوار مرشد بزرگوار خود مرحوم ميرزاى سكوت دفن شد ، كه هم‌اكنون قبرش آنجا زيارتگاه ، و أشعارى به عربى و فارسى در مادهء تاريخ او بر آن نوشته شده ، و از وى شش پسر باز ماند كه هريك در جهات ستهء فضل و كمال مانند خود وصال كلى منحصر در فرد بودند .\r\nاول : ميرزا احمد وقار . دويم : ميرزا محمود حكيم ، سيم . ميرزا محمد داورى ، چهارم : ميرزا ابو القاسم فرهنگ ، پنجم : ميرزا اسماعيل توحيد ، ششم : ميرزا عبد الوهاب يزدانى ، و شرح أحوال اين بزرگواران به ترتيب در 1232 و 1234 و 1238 و 1242 و 1246 و 1252 بيايد .\r\nما در همهء اين بزرگواران به‌طورىكه از « گلشن وصال : 26 و 134 » برمىآيد ، زنى بنام سكينه از خويشاوندان خود وصال بوده كه وى را در سى و دوسالگى خود تزويج نموده ، و او در سنه هزار و دويست و هشتاد و نه وفات كرده و در بقعه شاه چراغ نزديك قبور اولاد خود دفن شد .\r\nسنهء 1198 قمرى مطابق سنهء 1162 شمسى پنجشنبه غره محرم الحرام . . . قوس ماه برجى\r\n\r\n* ( 34 - وفات مرحوم آقا محمد بيدآبادى قدس سره ) *\r\nوى فرزند ملا محمد رفيع گيلانى است كه پدرش ملا محمد رفيع از اهل علم و فضل و ورع و اجتهاد بوده ، چنان‌كه در « روضات الجنات : 652 » فرموده ، و ظاهرا وى از گيلان باصفهان آمده و آنجا توطن كرده و هم در آن شهر وفات نموده ، چنان كه قبرش هم تا اين ايام در تخت پولاد در پشت تكيه خوانسارىها معين و معلوم است كه بعدها فرزندش صاحب عنوان در نزد او دفن شد .\r\nمرحوم آقا محمد ، خود از أجله حكماء متألهين و افاضل اهل سير و سلوك و زهد و تقوى و رياضت و عبادت و يقين بوده ، بلكه وى را از صاحبان مقامات عاليه و كرامات زاكيه مىشمرند .\r\nشرح احوالش در چندين كتاب نوشته ، و از آن جمله « روضات الجنات : 651 »\r\n\r\n","description":"","footnote":"","page_name":" 66 ","page_number":122},
  {"content":"\r\n\r\nو از آنها همه چنين برآيد كه وى در اصفهان متولد شده ، و هم آنجا در نزد ميرزا محمد تقى الماسى كه در 1214 و آخوند ملا اسماعيل خاجوئى كه در 1282 بيايند درس خوانده و خدمت سيد قطب الدّين نيريزى كه در 1199 در احوال آقا هاشم ذهبى بيايد ، بموجب مسطورات « طرائق الحقائق 3 : 98 » ارادت بهم‌رسانيده و سالها در آن شهر بتدريس كتب حكمت الهى مشغول و اهل سير و سلوك را هدايت و ارشاد مىنمود ، و خود برياضت و عبادت و تهذيب اخلاق بسر مىآورد ، بلكه در « تذكرة العارفين : 104 » فرموده كه وى در مدرسهء حكيم درس تفسير هم مىگفته ، و در « ووضات » نوشته كه وى مدت شش ماه در يكى از سنوات قحطى اصفهان هماره بأكل زردك بسر برده كه گاهى آن را پخته و گاهى خام تناول مىفرمود ، و هيچ اظهار انزجار نمىكرد و همى با شعف و نشاط بدان نحو گذران مىنمود و با اينكه سلاطين آن عصر اظهار ارادت به او مىكردند ، وى اعتنائى بدانها نداشته ، و از غايت تواضع از سوار شدن بر الاغ رعيتى با پالانهاى معمولى امتناعى نمىكرده ، و چون نماز جمعه را واجب عينى مىدانسته و بايد ميان دو نماز جمعه حد اقل يك فرسخ شرعى فاصله باشد ، و در آن سنوات طبقهء امام جمعه‌هاى اصفهان همى نماز جمعه در آن شهر مىخواندند ، لذا وى همهء جمعه‌ها را بقريه رنان بلوك ماربين اصفهان رفته و آنجا نماز جمعه بجا مىآورد ، و معروف است كه وى علم كيميا داشته ، و چنان در آن صفت ماهر بوده كه طلائى را كه وى مىساخته اگر به اندازه سه برابر آن طلاى مغشوش و معيوب داخلش مىكردند همه را به عمل آورده خوب مىنمود انتهى .\r\nمانند اينكه در مسئله ارشاد و هدايت و سير و سلوك نيز نفسش تأثير كيميا را داشته ، و جمعى كثير از مريدين و مستعدين را بدرجات عاليه علم و عمل ارتقاء داد و بسيارى هم از فيض مجلس درس او در حكمت الهى از حكماء ابرار و نقاوهء روزگار گرديدند ، و خود تصنيفاتى در معارف حقه الهيه پرداخته ، و بر بسيارى از كتب محققين از علماء يا حكماء تعليقاتى نوشته ، و اينك اسامى چند نفرى از شاگردان او اينجا آورده مىشود :\r\nاول : آقا ميرزا ابو القاسم مدرس خاتون‌آبادى كه در 1202 بيايد . دويم :\r\nسيد اسماعيل 22 بن سيد مرتضى 21 بن سيد نور الدّين على 20 جزايرى ، كه اين سيد نور الدّين در ( ص 2 ) گذشت . سيم : ملا عبد الكريم اشراق قاينى . چهارم : آخوند\r\n\r\n","description":"","footnote":"","page_name":" 67 ","page_number":123},
  {"content":"\r\n\r\nملا على بن جمشيد نورى . پنجم : آقا مير سيد على 38 بن مير محمد باقر 37 مير محمد - صادقى . ششم : ملا محراب گيلانى . هفتم : آقا سيد صدر الدّين محمد دزفولى . هشتم :\r\nحاج محمد ابراهيم كرباسى . نهم : ميرزا محمد مهدى شهيد ، كه به ترتيب از نفر سيم ببعد در 1229 و 1246 و 1210 و 1217 و 1258 و 1261 و 1218 بيايند .\r\nنوشته‌اند كه حاجى كرباسى بعد از فوت پدر خود صغير ، و آقا محمد قيم او و وصى پدرش بوده و وى حاجى را در حجر تربيت خود پرورش داده و اول بلوغ وى را به سفر حج فرستاده ، و خود بعد از دو سال تقريبا وفات كرد ، و مرحوم حاج آقا منير الدّين كه در 1269 بيايد ، مىفرمود كه آقا محمد مدت يك سال اين مصرع را براى سرمشق حاجى مىنوشته : ( كسب كمال كن كه عزيز جهان شوى ) و بارها اين شعر را بر او مىخوانده :\r\n هزار سال بود از تو تا مسلمانى * هزار سال ديگر تا به شهر انسانى \r\nو نيز بيشتر اوقات مىفرموده :\r\n آنچه مىگويم به قدر فهم تست * مردم اندر حسرت فهم درست \r\nانتهى .\r\nدر كتاب « نابغهء علم و عرفان : 410 » نوشته كه پس از سيد قطب الدّين نيريزى سه نفر دعواى جانشينى وى نمودند : ملا محراب گيلانى ، و آقا محمد بيدآبادى ، و آقا محمد هاشم شيرازى . و جانشين آقا محمد بيدآبادى سيد صدر الدّين دزفولى بود انتهى .\r\nمرحوم آقا محمد در دو ساعت مانده به ظهر روز جمعه نهم ماه محرم الحرام اين سال مطابق ( . . . ) قوس ماه برجى وفات كرده ، و در تخت پولاد در پشت تكيه خوانسارىها در نزديكى قبر پدر خود دفن شد ، و به‌طورىكه از « تذكرة القبور : 51 » برمىآيد ، وى خودش فرموده بود كه تكيه و عمارتى بر قبرش بناء نكنند و زياده بر صد و بيست سال به همان منوال باقىمانده بود ، تا در اين أواخر مرحوم ركن الملك كه در 1254 بيايد فرمود تا عمارت چهارطاقى مختصرى بر آن مرقد منور بناء كردند ، و در اين صفحه « تذكره » نوشته كه مردمان بزرگ در زيارت قبر او استمدادات و توسلات مىجويند ، بلكه مواظبت به زيارت وى از ختومات مجربه گرديده انتهى .\r\nتاريخ وفات آقا محمد به‌طورىكه نوشته شد به ماه و روز و ساعت و سال قمرى در\r\n\r\n","description":"","footnote":"","page_name":" 68 ","page_number":124},
  {"content":"\r\n\r\nپشت نسخه‌اى از جلد دويم كتاب « حيوة القلوب » خطى كه در سنه 1118 نوشته شده ، و در كتابخانه آقاى كلباسى كه در 1295 بيايد موجود بوده به خط كسى كه نشناختم به نظر رسيد ، مانند تاريخ وفات بعضى ديگر از بزرگان كه هريك بجاى خود نوشته و اشاره بدانها خواهد شد ، و ما را قطع بر صحت آنها بهم رسيد ، ليكن در « روضات الجنات » و بسيارى از كتب ديگر هرجا تاريخ وفات او ديده شده در سال 1197 بدون تعيين ماه و روز گفته‌اند ، و ظاهرا همه بىواسطه يا بواسطه منقول از « روضات » بوده باشد و مأخذ او هم اشعار مرثيه و ماده تاريخى است كه از مرحوم آقا محمد كاظم و آله بر روى سنگ لوح قبر او نقر شده بدين قرار :\r\n از جفاكارى چرخ و از ستمكارى دهر * رفت از اين دنياى دون و شد از اين دار زبون\r\nحضرت آقا محمد آنكه در هر فن علم * طفل مكتب‌خانه او بود عقل ذوفنون\r\nماحى كفر و ضلال و حامى اسلام و دين * عرف از قهرش مخوف و شرع از لطفش مصون\r\nچونكه بود او چار ركن علم و عرفان رفت و شد * خانهء دين قصر علم و كاخ رفعت سرنگون\r\nشاه‌بازش چون همائى بود قدسىآشيان * كرد پرواز او ز شاخ عالم ناسوت دون\r\nموجى از درياى وحدت بود و رفت و باز شد * متصل با بحر و از چاه طبيعت شد برون\r\nعارف سر إله آن نظم وحدت آنكه بود * قطب الاقطاب جهان و كاخ گردون را ستون\r\nگشت پران بر سپهر و شد روان اندر زمين * از دل و چشم خلائق تير آه و سيل خون\r\nمرغ روح او ز تن چون طائر از قيد قفس * رفت و طيران كرد اندر گلشن لاهوت دون\r\nكرد و آله از پى تاريخ او بيتى رقم * تا بود هر مصرعى بر سال فوتش رهنمون\r\nقبله ارباب علم آقا محمد شد ز دهر * برگزيده عارفى عالم شد از دنياى دون \r\nو اين اشعار و ماده هيچ حجيتى ندارد ، چه مكرر ديده شده شعرائى كه ماده تاريخ مىگويند ، وقتى كه تاريخى جستند كه يكى كمتر يا زيادتر از سال واقعى است همان را درج در يادداشت‌ها و روى سنگ قبر نموده و سال وفات را طبق آن قرار مىدهند ، بلكه از چندين نفر از شعراء معاصرين كه ماده تاريخهاى كم و زياد گفته بودند شنيديم كه اين مسامحات را مغتفر مىدانستند ، و به‌هرحال از أعقاب او ما همين اندازه مىدانيم كه\r\n\r\n","description":"","footnote":"","page_name":" 69 ","page_number":125},
  {"content":"\r\n\r\nمرحوم ميرزا يحيى بيدآبادى شاعر مدرس ، خود به اين فقير فرمود كه نسب او از طرف مادر بوى متصل مىشود .\r\nسنهء 1163 شمسى . . . ربيع الآخر اول حمل ماه برجى\r\n\r\n* ( 35 - وفات ميرزا محمد على ميرزا مظفر اصفهانى قدس سره ) *\r\nميرزا محمد على فرزند ميرزا مظفر و خود مردى حكيم و عارف و گوشه‌گير و زاهد و مرتاض بوده . و در اصفهان در مسجد على نزديك قبهء هارونيه در محله ميدان كهنه امامت مىنموده ، و ظاهرا بعد از وفات او مرحوم ملا على اكبر اجيه‌ئى كه در 1232 بيايد ، امام آن مسجد شده كه تاكنون زياده بر صد و هفتاد سال مىشود كه در اعقاب او بازمانده و به‌هرحال در تذكرة القبور ( ص 43 ) دربارهء ميرزا محمد على نوشته كه : گويند هيزم و روغن چراغ خود از بازار مىگرفته ، وقت امامت كنار محراب مىگذارده ، من بعد به خانه مىبرده ، و با وضع فقر كمال مواظبت در آداب شريعت داشته ، از بىاعتنائىهاى او به دنيا وضع‌هاى غريب نقل مىكنند .\r\nگويند وقتى پادشاه آقا محمد خان قاجار بديدن او مىرفته ، نوكرها ديده بودند ميرزا از بيرون مىآيد در حالتى كه زيرجامه يا لباس ديگر خود را شسته و سرچوبى كرده كه بخشگد و مىآيد توى خانه ، و از اين‌گونه زهدها خيلى از او واقع شده ، و از مردمان عارف و بزرگ اظهار كمال اعتقاد به آن بزرگوار شده و مىشود انتهى .\r\nو او در اقسام حكمت و خصوصا الهيات استادى كامل بوده ، و بطورىكه در « طرائق الحقائق 3 : 115 » نوشته ، مرحوم مجذوب‌علىشاه كه در 1238 بيايد ، نزد او درس خوانده ، چنان‌كه هم حاجى كرباسى بطورىكه در « البدر التمام » گفته از دامن تربيت او پرورش يافته ، و بالاخره وى يك ساعت مانده بغروب آفتاب روز سه‌شنبه سيزدهم ماه شوال المكرم اين سال چنان‌كه بر سنگ قبرش نوشته مطابق ( . . . ) سنبله ماه برجى وفات كرده ، و در تخت پولاد بيرون تكيه ميرزا رفيعا دفن شد بطورىكه قبر او\r\n\r\n","description":"","footnote":"","page_name":" 70 ","page_number":126},
  {"content":"\r\n\r\nدر بيرون برابر قبر ميرزا رفيعا كه در اندرون تكيه است بفاصله كمى واقع شده و سنگى سياه با خط رقاع برآن افتاده ، و دخترش زوجه ملا مصطفى قمشه‌اى است كه در 115 بيايد .\r\n\r\n* ( 36 - تولد فاضل خان راوى كروسى ) *\r\nكروس ، از اعمال ولايت همدان ، و فاضل خان نامش محمد و لقبش فاضل و اصلا بطورىكه در « الذريعة 2 : 365 » نوشته از طايفه بايندرى تركمان بوده ، و پدرانش در حدود چهارصد در كروس سكونت داشته‌اند ، و فاضل خان خود از أعيان شعراء و اهل علم و ادب در عصر خويش بوده .\r\nشرح احوالش در « مجمع الفصحاء 2 : 141 » نوشته ، و از آن چنين برآيد كه وى در چهاردهم ماه ذى الحجة الحرام اين سال مطابق ( . . . ) عقرب ماه برجى در كروس متولد شده ، و همى در حجر تربيت پدر خويش بسر آورد تا وى در سنه 1214 وفات كرد ، و او پس از فوت پدر در وطن نمانده ، و ببلاد عراق و غيره هجرت كرده و تحصيل علوم و فضائل را وجههء خود ساخته تا در انواع علوم حظى وافر يافت . و بعد از آن بطهران رفت ، و بوسيلهء فتحعلى خان ملك‌الشعراء در دربار فتحعلى شاه راه بهم رسانيد و ملك‌الشعراء شطرى از فصاحت و بلاغت و حسن روايت او را گوشزد پادشاه نمود ، و او مورد اشفاق خاقانى شده و بروايت مدايح او اختصاص يافت ، و بيش از پيش در تحصيل قواعد عربيت كوشيد و بزرگ جارچيان دربار شاهى گرديد ، و بروايت اشعار ملك‌الشعراء سرافراز شد ، و بدين جهت تخلص راوى نمود ، و چون در آن اوقات جماعتى از شعراء بدربار فتحعلى شاه جمع شده بودند ، فرمان رفت تا تذكره‌اى در احوال آنها نوشته شود ، نخست احمد بيك اختر گرجى دست بدين كار زده و شطرى نوشت ليكن بپايان نرسانيده كه وفات كرد ، و بعد از آن برادر كهترش محمد باقر بيك نشاطى دنبال آن را گرفت و هم باتمام نياورده وفات كرد ، و شرح احوال اين دو نفر برادر ، در 1232 بيايد سپس بامر حضرت خاقان ، مرحوم فاضل خان صاحب عنوان شروع بدان نمود ، و تذكره‌اى بنام « انجمن خاقان » نظما و نثرا تأليف كرد كه مورد قبول شاهى قرار گرفت ، و ليكن چندان مشهور نشد ، و آن را « تذكره انجمن خاقان » نيز مىگويند و تاليف آن در سنه\r\n\r\n","description":"","footnote":"","page_name":" 71 ","page_number":127},
  {"content":"\r\n\r\n1234 بوده ، چنان كه در « الذريعة 9 : 273 » فرموده .\r\nفاضل خان ، بعد از وفات فتحعلى شاه بعزلت پرداخت ، و محمد شاه ، راتبه‌اى در حقش برقرار ساخت ، و آخر در سنه هزار و دويست و پنجاه و نه ، چنان كه در « منتظم - ناصرى » نوشته وفات كرد . و در « روضة الصفاء » در ضمن احوال او وفاتش را در سنه 1252 ، و در ضمن وقايع سنين در سنه 1258 و در « مجمع الفصحاء » در سنه 1253 آورده ؛ و اين هر دو كتاب از مرحوم رضا قلى خان هدايت است كه در يكى از آنها در دو جا وفات يك نفر معين را مختلف ، و در ديگرى با هر دو مخالف نوشته ، و در « مرات البلدان 1 : 58 » كه نيز از اعتماد السلطنه مؤلف منتظم است در سنه 1258 آورده كه مخالف با « منتظم » و موافق با يك جاى « روضه » است . و به‌هرحال در « مجمع الفصحاء » اين اشعار را از او نقل كرده :\r\n دل ديوانه كجا پند پذيرد مگرش * شكن زلف بتى نام كنم زندان را\r\nگرنه از آتش دل خشك شدى ديده تر * خلق را گفتمى آماده شدن طوفان را\r\nشايد ار ديده گريان مرا عذر نهد * هركه بيند نظرى آن دهن خندان را\r\nترا تا زلف بر رخ برشكستند * جهانى دل به يكديگر شكستند\r\nاز خوشىها همه آغوش تهى بايد داشت * با غم رويش اگر دست در آغوش كنى\r\nيار از يار فرامش نكند جهدى كن * كه بآزار نه از يار فراموش كنى \r\n\r\n* ( 37 - تولد شيخ ابراهيم باجورى شافعى ) *\r\nباجور كه آن را بيجور نيز مىنويسند قريه‌اى است در ناحيه منوفيه مصر .\r\nشيخ ابراهيم فرزند محمد بن احمد ، و خود از عظماء علماء شافعيه مصر است كه در اين سال چنان‌كه در « معجم المطبوعات : 507 » نوشته در باحور متولد شده ، و در حجر تربيت پدر خود پرورش يافته ، و « قرآن مجيد » را از او ياد گرفته ، و در سنه 1212 براى طلب علم بجامع الازهر رفت و چون در سنه 1213 فرنسيس بمصر آمد ، وى بجيزه رفت و آنجا ماند تا فرنسيس از مصر بيرون شد ، و او باز بجامع الازهر آمده و شروع باشتغال علم كرد ، و جمعى از بزرگان را همچون امير كبير كه در 1232 و شيخ عبد الله شرقاوى كه در 1227 بيايند و غير آنها را دريافت ، و در اندك مدتى آيات بزرگى در او ظاهر شده و بتدريس و تأليف پرداخت ، و در سنه 1263 رئيس جامع الازهر گرديد ،\r\n\r\n","description":"","footnote":"","page_name":" 72 ","page_number":128},
  {"content":"\r\n\r\nو هماره بتدريس و شئون شيخيت مىپرداخت و عباس پاشا خديو مصر بدرس او مىآمد ، و شيخ ابراهيم براى او به پا نمىشد ، بلكه بيرون مدرس كرسيى از چوب براى او مىنهاد و او بر آن كرسى مىنشست ، و تا كبر سن به همين نحوها بود ، تا در جامع الازهر حوادثى رخ داد كه موجب اقامت چهار نفر وكيل براى وظائف مقرره در تحت رياست شيخ مصطفى عروسى گرديد ، و اينك صورت تأليفات او نوشته مىشود :\r\nاول : كتاب « التحفة الخيرية » در حاشيه بر كتاب « الفوائد الشنشورية » در شرح « المنظومة الرجبية » كه منظومهء مرقومه نامش « بغية الباحث » از جمل موارث در ميراث و فرائض بر مذاهب اربعه است ، از ابن المتفننه رجبى ، و شرح مذكور آن از شيخ عبد اللّه شنشورى است ، انجام تاليف تحفهء مذكوره سنه 1236 . دويم : كتاب « تحفة - المزيد » در شرح « جوهرة التوحيد » تأليف شيخ برهان الدّين ابراهيم لقانى . سيم :\r\nكتاب « تحقيق المقام » در حاشيه بر كتاب « كفاية العوام » استادش فضالى كه در 1236 بيايد ، انجام تأليف آن سنه 1223 . چهارم : « حاشيه بر كتاب ام البراهين » در عقائد ، تأليف شيخ ابو عبد اللّه سنوى در توحيد . پنجم : « حاشيه بر كتاب فتح القريب - المجيب » در شرح الفاظ « تقريب » تأليف ابن قاسم غزى كه آن را « القول المختار » در شرح « غاية الاختصار » نيز گويند ، و اين تقريب يا غاية الاختصار تأليف ابو شجاع اصفهانى در فقه شافعى است . ششم : « حاشيه بر رساله فضالى » مرقوم در لا إله إلّا اللّه ( يا كلمه توحيد ) . هفتم : « حاشيه بر شرح سنوسى » مذكور بر مختصر خودش در منطق . هشتم : « حاشيه بر قصيده برده » بو صيرى . نهم : « حاشيه بر كتاب السلم - المرونق » در علم منطق ، منظوم اخضرى الجزائرى . دهم : « حاشيه بر الرسالة السمرقندية » تأليف شيخ ابو القاسم سمرقندى در استعارات از علم بلاغت . يازدهم : « حاشيه بر كتاب - مولد النبى » شيخ احمد در دير كه در 1201 بيايد . دوازدهم : « رساله در توحيد » سيزدهم : كتاب « فتح الخبير اللطيف » بشرح متن ترصيف كه آن شرحى است بر ارجوزه « الترصيف » در فن تصريف از ابن عيسى مرشدى حنفى . چهاردهم : كتاب « فتح - رب البرية » بر « الدرة البهية » در نظم « آجروميه » منظوم شيخ عمر بسطى . پانزدهم :\r\nكتاب « المواهب اللدنية » در حاشيه بر كتاب « الشمائل النبوية و الخصال المصطفويه »\r\n\r\n","description":"","footnote":"","page_name":" 73 ","page_number":129},
  {"content":"\r\n\r\nتأليف امام ترمذى صاحب صحيح .\r\nشيخ ابراهيم پس از مدت هفتاد و نه سال قمرى عمر در سنه هزار و دويست و هفتاد و هفت وفات كرد .\r\n\r\n* ( 38 - وفات هاتف شاعر اصفهانى عليه‌الرحمه ) *\r\nنام وى مرحوم سيد احمد حسينى ، و چنان كه در « دانشمندان آذربايجان : 396 » نوشته ؛ جدش در زمان سلاطين صفويه از اردوباد آذربايجان باصفهان آمده متوطن شد انتهى .\r\nو خود از اعاظم شعراء و ادباء عصر خويش بوده و طبابت هم مىنموده و بااين‌همه در مراتب توحيد و عرفان زبدهء همگنان و سرآمد اهل زمان بشمار مىآمده ، و ترجيعات بند او در اين موضوع قبولى تام و شهرتى تمام يافته ، به حدى كه هيچ‌يك از ترجيعات بپايه آن نرسيده .\r\nشرح احوالش در « آتشكده : مجمرهء دويم ، پرتو اول » و « تحفة العالم : 56 » و « مجمع الفصحاء 2 : 567 » و غير اين‌ها نوشته ، و از همه اين مواضع چنين برآيد كه وى بفيض صحبت جماعتى از علماء و بزرگان رسيده ، و از علوم عربيت بهره‌اى تمام بهم رسانيده و زمانى چند در نجف اشرف سكونت گزيد و آخر با حاجى لطف‌على بيك آذر و صباحى كاشانى طرح رفاقت ريخت ، و سالى را چنان‌كه در احوال آذر گفته شد در اصفهان ، و ديگرى را در كاشان و سيمى را در قم با هم بسر مىبردند ، و او شعر را بهر دو زبان عربى و فارسى نيكو مىسرود ، و ديوانى در اشعار فارسى دارد ، و در اواخر عمر در كاشان سكونت نمود چنان كه در « تذكرهء سفينة المحمود » بعنوان هاتف كاشانى ذكر شده ، و آخر در اين سال در قم وفات كرد ، و مرحوم صباحى در تاريخ وى گفته :\r\n به آيين دعا گفتا صباحى بهر تاريخش * كه : يا رب منزل هاتف بگلزار جنان بادا \r\nو اين هاتف اصفهانى غير از هاتف قزوينى است كه نامش عبد الله بوده و در « جنگ - بهترين اشعار » ذكر شده .\r\nو اينك يك بند از ترجيعات صاحب عنوان نوشته مىشود :\r\n چشم دل باز كن كه جان بينى * آنچه ناديدنى است آن بينى \r\n\r\n","description":"","footnote":"","page_name":" 74 ","page_number":130},
  {"content":"\r\n\r\n گر باقليم عشق رو آرى * همه آفاق گلستان بينى\r\nبر همه أهل آن زمين بمراد * گردش دور آسمان بينى\r\nآنچه بينى دلت همان خواهد * وانچه خواهد دلت همان بينى\r\nبىسروپا گداى آنجا را * سر بملك جهان ، گران بينى\r\nهم در آن ، پابرهنه جمعى را * پاى بر فرق فرقدان بينى\r\nهم در آن ، سربرهنه قومى را * بر سر از عرش ، سايبان بينى\r\nگاه وجد و سماع ، هريك را * بر دو كون ، آستين‌فشان بينى\r\nدل هر ذرّه‌اى كه بشكافى * آفتابيش در ميان بينى\r\nهرچه دارى اگر بعشق دهى * كافرم گر جوى زيان بينى\r\nجان گدازى اگر به آتش عشق * عشق را كيمياى جان بينى\r\nاز مضيق جهات درگذرى * وسعت ملك لامكان بينى\r\nآنچه نشنيده گوش ، آن شنوى * و آنچه ناديده چشمى آن بينى\r\nتا به جائى رساندت كه يكى * از جهان و جهانيان بينى\r\nبا يكى عشق‌ورز از دل‌وجان * تا به عين اليقين عيان بينى\r\nكه يكى هست و هيچ نيست جز او * وحده لا إله الا هو \r\nمرحوم هاتف فرزندان چندى داشته ، يكى ميرزا محمد سحاب كه در 1222 بيايد .\r\nو ديگر : دخترى بنام بيگم كه شاعره‌اى شيرين كلام بوده ، و تخلص رشحه مىنموده ، و در « مجلهء ارمغان 15 : 14 » او را ذكر كرده ، و تعريفى بليغ از او نموده ، و نوشته كه وى بهتر از برادرش سحاب شعر مىگفته ، و لختى از أشعار او را آورده كه اين چند فرد از آنها است :\r\n پى وصل تو ما را زور و زر نيست * نگاه حسرتى داريم و آهى\r\nبه مقصد پى برم كى ، رشحه چون نيست * به غير از بخت كمره خضر راهى !\r\nجدا از زلف و رخسار تو جان دادم بناكامى * نه خرم از تو در صبحى ، نه دلشاد از تو در شامى\r\nندارم غم ز قرب مدعى رشحه ، كه در كويش * كنون قربى كه هست او را ، مرا هم بود أيامى \r\n\r\n","description":"","footnote":"","page_name":" 75 ","page_number":131},
  {"content":"\r\n\r\n شهنشاه جوان شهزاده محمود آن جوان بختى * كه عقل پير باشد پيش عقل پخته‌اش خامى \r\nرشحه ، زوجهء على اكبر نطنزى بوده ، و فرزندى داشته بنام ميرزا أحمد همنام جد خود صاحب عنوان كه او هم شاعر بوده ، و تخلص كشته مىنموده ، و اين مادر و پسر هماره در دستگاه همايون ميرزا و محمود ميرزا فرزندان فتحعلى شاه بوده ، و مداحى اين دو برادر و ضياء السلطنه خواهر أبوينى آنها را مىنموده‌اند ، و أعقاب آنها هم‌اكنون در نطنز سكونت دارند .\r\n\r\n* ( 39 - وفات خواجه مير درد ، شاعر دهلوى ) *\r\nوى چنان‌كه در « رسالهء أحوال سيد عبد الحى حسنى » كه در 1286 بيايد ، در ( ص : ع ) نوشته ، از شعراء اردو زبان در مملكت هند بوده ، و در اين سال وفات نموده .\r\n\r\n* ( 40 - تولد حاجى ميرزا آقاسى فخرى ايروانى ) *\r\nوى عباس خان بن ميرزا مسلم بن ميرزا عباس است كه پدرانش اصلا از طايفهء بيات ايروان بوده‌اند ، و خود حاج ميرزا آقاسى از معاريف رجال ايران و مردى عارف و شاعر و صوفى و درويش مسلك بوده ، و در علوم حكمت الهى و رياضيات تبحرى تمام داشته و با اين حال چندين سال وزارت محمد شاه را نموده ، و شعر هم مىگفته و تخلص فخرى مىفرموده .\r\nشرح احوالش در چندين كتاب نوشته ، از آن جمله « مجمع الفصحاء 2 : 387 » و « المآثر : 157 » و « طرائق الحقائق 3 : 132 » و غيره ، و علاوه بر آن چون وى از اول تا آخر سلطنت محمد شاه ، وزير او بوده در كتب تاريخى قاجاريه كه وقايع زمان محمد شاه را نوشته‌اند ، شطرى از أحوال او برمىآيد ، و خلاصهء همه آنها اينكه وى در اين سال متولد شده ، و چون همنام جدش بوده ، براى احترام وى او را بنام نخوانده و آقاسى گفتند ، و او بدين كلمه مشهور شد ، چنان كه بسيارى ديگر از اين قبيل پسر و نواده را آقا يا آقا كوچك و غيره مىگويند .\r\nبه‌هرحال پس از طى زمان كودكى او ، پدرش كه خود از أهل علم بود وى را به عتبات آورد و در كربلاء او را به خدمت مرحوم ملا عبد الصمد همدانى كه در 1216 بيايد\r\n\r\n","description":"","footnote":"","page_name":" 76 ","page_number":132},
  {"content":"\r\n\r\nواگذاشت ، و او از فيض تربيت و صحبت آن عارف ربانى بدرجات انسانى ارتقاء نمود و بعد از شهادت او حسب الوصية زوجهء او را بهمدان آورده و خود بايروان رفت ، و با پاى پياده به سفر مكه رهسپار شد ، و در آن سفر با حاج ميرزا زين العابدين شروانى برخورد و ميان آنها آشنائى كامل حاصل گرديد ، و در بعضى از سفرهاى وى همراه او بود ، و بعد از چندى بآذربايجان باز آمد ، و چون داراى علوم عقليه و نقليه و حكمت الهى و رياضى و تصوف و عرفان گرديده بود ، بزرگان آن عصر در آن ملك صحبتش را غنيمت شمردند ، و ميرزا عيسى قائم‌مقام وى را بتعليم فرزندش حاج ميرزا موسى خان كه در 1220 بيايد برگماشت ، و بعد از چندى در پيشگاه نايب‌السلطنه معروف شد ، و وى او را بتربيت و تعليم فرزندان خود خصوصا محمد شاه مأمور گردانيد ، و حاج ميرزا آقاسى مدتها بتعليم آن شاهزاده روز گذرانيد ، و در ضمن وى را بتصوف و عرفان آشنا نمود ، و بطورىكه خود از بزرگان شنيده بود وعدهء سلطنت به او داد ؛ و بعد از آنكه محمد شاه جلوس نمود و ميرزا أبو القاسم قائم‌مقام را معزول و معدوم كرد ، حاج ميرزا آقاسى را بوزارت خود برگزيد ، و او در تمام مدت سلطنت آن پادشاه به سمت وزارت اعظم وى برقرار بود ، و در آن مدت علاوه بر ساير تصرفات در امور ملكى ، در تهيهء توپ و تنقيهء قنوات و احداث قرى و مزارع جدى تمام داشت ، چنان‌كه در سنه 1263 ، هزار و چهارصد و سى و هشت قريه كه خود آنها را احداث يا احياء نموده بود ، و به پول آن زمان در حدود دو كرور تومان قيمت داشت به شخص پادشاه واگذار نمود .\r\nدر « قصص العلماء : 118 » نوشته كه ملا قربانعلى بيدل شاعر قزوينى اين رباعى را براى حاجى ميرزا آقاسى گفته :\r\n نگذاشت براى شاه ، حاجى درمى * شد صرف قنات و توپ ، هر بيش‌وكمى\r\nنه مزرع دوست را از آن آب نمى * نه خايه خصم را از آن توپ غمى ! \r\nچون محمد شاه وفات كرد ، مرحوم حاجى اوضاع را دگرگون ديده بعتبات عاليات رفت و مجاورت گزيد ، و چندان طولى نكشيد تا وقتى بدون مرض صورى از رحلت خود خبر داد ، و پس از يك هفته ، در شب جمعه دوازدهم ماه رمضان المبارك سنه هزار و دويست و شصت و پنج مطابق ( . . . ) أسد ماه برجى در عتبات عاليات وفات كرد ، و او تأليفاتى دارد\r\n\r\n","description":"","footnote":"","page_name":" 77 ","page_number":133},
  {"content":"\r\n\r\nاول : اشعار چندى كه « در مجمع الفصحاء 2 : 288 » تصريح كرده كه آنها جمع نشده . دويم كتاب « سهام عباسيه » در فقه . سيم : كتاب « شيم فخرى » كه مطالب مهمهء شريعت و حقيقت را در نهايت وضوح و اختصار در آن درج كرده . چهارم :\r\nكتاب « نگارنامه » در جغرافيا .\r\nحاجى در اشعار نسبت بلقب استاد خود ملا عبد الصمد كه فخر الدّين بوده ، تخلص فخرى مىنموده ، گرچه لقب خود او را نيز در « مجمع » فخر الدّين نوشته ، و اينك اين دو شعر از او اينجا نوشته شد :\r\n ساقى بده رطل گران زان مى كه دهقان پرورد * انده برد ، غم بشگرد شادى دهد جان پرورد\r\nدر خم دل پير مغان ، در جام ؛ مهر زرفشان * در دست ساقى قوت جان ، رخسار جانان پرورد \r\nدر « مجمع الفصحاء 2 : 160 » غزلى از مرحوم ميرزا محمد تقى سپهر كاشانى كه اين مطلع را گرفته و تعقيب نموده آورده ، و نيز مرحوم فروغى بسطامى كه در 1213 و حكيم قاآنى كه در 1222 بيايند هريك غزلى گفته كه اين بيت صاحب عنوان را مطلع آن قرار داده‌اند .\r\nو همانا فخرى كه تخلص او بوده ، تخلص چند نفر ديگر از شعراء نيز مىباشد كه فهرست أسماء آنها در 1298 بيايد .\r\nحاج ميرزا آقاسى بعد از وفات موسى خان فرزند حسينقلى خان ثانى برادرزادهء فتحعلى شاه ، زوجه او عزت نساء خانم دختر فتحعلى شاه را بزوجيت گرفت ، و فرزند او شيخ محمد جعفر از جمله علماء بوده ، كه در « المآثر : 162 » او را عنوان كرده ، و فرمايد : در نجف سكنى داشت ، و نامش در عداد مجازين از حاج سيد محمد شفيع جاپلقى مسطور است انتهى .\r\nبرادرزادهء او نيز كه پسر عم شيخ محمد جعفر مىشود و نامش على آقا بوده ، به‌طورىكه در « طرائق 3 : 142 » فرموده از جمله عرفاء زمان و ساكن شهر خوى آذربايجان بوده ،\r\n\r\n* ( 41 - وفات شيخ عبد الرحمن بنانى مغربى ) *\r\nوى فرزند جار اللّه و خود از علماء اهل سنت بوده كه حاشيه‌ئى بر شرح شيخ\r\n\r\n","description":"","footnote":"","page_name":" 78 ","page_number":134},
  {"content":"\r\n\r\nجلال الدّين محلى بر كتاب « جمع الجوامع » در اصول فقه تأليف شيخ تاج الدّين سبكى نوشته ، و در اين سال وفات نموده چنان‌كه در « معجم المطبوعات : 591 » ذكر نموده .\r\n\r\n* ( 42 - وفات حاج مير سيد محمد سبزوارى - ره ) *\r\nوى فرزند مرحوم مير شاه قاسم است كه از علماء و أجلاء بوده ، و در أواسط مائه ثانيه بعد الالف وفات نموده ، چنان كه در « مطلع الشمس 2 : 414 » فرموده .\r\nمرحوم حاج مير سيد محمد ، خود هم از علماء معروف خراسان بوده كه در سبزوار متولد شده و بعد از تكميل علوم در مشهد توطن نموده ، و آنجا اعتبارى تمام بهم رسانيده تا نصر اللّه ميرزا ابن نادر شاه وى را امام جمعه آن شهر نمود ، و آخر در اين سال بسن هشتاد سال تقريبى وفات كرد ، و در يكى از حجرات شماليهء صحن جديد دفن شد ، چنان كه در ( ص 415 ) جلد مرقوم نوشته ، و پس از وى مرحوم ميرزا محمد مهدى شهيد امام جمعهء آن شهر گرديد ، و دو نفر خواهرزادگان او هم از معاريف آن عصر و آن شهر بوده‌اند يكى : مرحوم سيد جعفر سبزوارى كه از علماء و فقهاء عصر آقا محمد خان قاجار بوده ، و چندين كتاب تأليف نموده : اول : كتاب « أسرار الصلاة » . دويم : « رسالهء در - اثبات حرمت شرب توتون » . سيم : « رسالهء در علم قرائت » . چهارم : كتاب « رياض الأنوار » در أحوال ائمهء اطهار عليهم السلام ، و او هم مجاور مشهد مقدس و پس از وفات در نزد خال مفضال مرقوم خود دفن شده ، چنان كه در ( ص 416 ) جلد مرقوم فرموده ، و ديگر : حاج ميرزا عبد اللّه كه در 1280 بيايد .\r\nو چون در اينجا ذكرى از امام‌جمعگى بميان آمد ، بالمناسبه گوئيم كه امامت جمعه منصبى است كه در دول و ملل اسلامى از صدر سلف تاكنون هماره از طرف سلاطين عهد و ولات وقت بيكى از علماء كه لياقت اقامت آن را داشته واگذار مىشده و وى آن را برگذار مىنموده .\r\nدر كتاب « نقباء البشر 1 : 176 » شرحى در اين موضوع نوشته ، بخلاصهء اينكه امامت حكمى وضعى و منصبى إلهى است كه آن را شارع مقدس در صدر اسلام مقرر كرده بدين معنى كه مقرر اين ملت ميمون حضرت رسول صلى اللّه عليه و آله در ابتداء علو اسلام براى هر ناحيه و شهرى از مسلمين امامى تعيين مىفرمود كه براى آنها نماز بخواند ، چه\r\n\r\n","description":"","footnote":"","page_name":" 79 ","page_number":135},
  {"content":"\r\n\r\nفرائض يوميه و چه غير آنها از عيدين و غيره ، و پس از آن حضرت ؛ خلفاء آن جناب به همين نحو رفتار مىكردند ، تا دولت بنى أميه و بنى عباس و هكذا فاطميه و زيديه هريك تا برسد بسلاطين عثمانى ، همه بر اين روش استمرار داشتند كه ائمهء جماعات و خطباء و مؤذنين را آنها تعيين مىنمودند ، و مناصب هريك را از ديگرى تفكيك مىكردند ، و وظائف و مستمريات و رواتب براى آنها از دولت مقرر مىداشتند ، و هلم جرا ، تا زمان دولت صفويه .\r\nچون آن دولت ظهور كرد ، و رياست مطلقهء علماء شيعه بر محقق كركى شيخ نور - الدّين على بن عبد العالى كه در 1229 بيايد مستقر شد ، و فتواى وى بر وجوب عينى نماز جمعه در زمان غيبت به شرط وجود فقيه جامع‌الشرائط كه نايب امام است بود ، ( زيراكه وى مىگفت ، شرط وجوب نماز جمعه همانا وجود نايب امام عليه السلام است ، چه نايب خاص مانند زمان غيبت صغرى ، و چه نايب عام واجد شرايط مانند زمان غيبت كبرى ) .\r\nو خود نيز هماره در نجف در مسجد خودش بر جبل نور ، آن را به پا داشته و بجا مىآورد و همانا جبل نور در آن زمين مبارك منسوب به همان جناب است كه لقب نور الدّين داشته ، و اينك آن مسجد مشهور به مسجد طريحى مىباشد ) . پادشاه وقت در آن زمان كه شاه‌طهماسب صفوى بود باطاعت امر وى براى هر شهرى امام‌جمعه‌ئى تعيين مىكرد كه اين رأى و فتواى محقق بمورد عمل گذاشته شود ، و اين قاعده نصب امام جمعه هماره در سلاطين آن خانواده برقرار بود ، انتهى .\r\nو بالاخره ما مىبينيم كه در أواسط آن دولت كه مائه يازدهم بود ، با صدور فتاواى بسيارى از علماء آن عصر بر عدم وجوب عينى نماز جمعه ، بلكه بر حرمت آن در زمان غيبت ، باز نظر بوجوب عينى به فتواى بعضى ديگر ، اين قاعده برقرار بوده كه پادشاه وقت يك نفر را براى امامت جمعه در هر شهرى و حتى در قصبات بزرگ جدا جدا تعيين مىنموده ، تا اينجا كه مىبينيم نصر اللّه ميرزا براى مشهد امام جمعه تعيين كرده ، و اين قاعده جارى بوده تا به زمان قاجاريه رسيده ، كه فتحعلى شاه مسجدى براى اين امر در طهران و ديگرى در سمنان ، چنان‌كه در « نقباء » مذكور فرموده بناء نموده ، و براى هريك امامى معين كرده ، و همچنين در « المآثر و الآثار » بسيارى از امام جمعه‌هاى زمان ناصر الدّين شاه\r\n\r\n","description":"","footnote":"","page_name":" 80 ","page_number":136},
  {"content":"\r\n\r\nدر بلاد مختلفهء ايران مذكور و در اين كتاب بعضى از آنها بموقع خود مسطور خواهند شد .\r\nبعد از انقراض آنان هم تا حين تحرير ، اين قاعده برقرار است و ما ، در 1207 أسماء امام جمعه‌هاى اصفهان را در حدود سه قرن مرتبا ذكر مىنمائيم .\r\n\r\n* ( 43 - تولد ابن عابدين دمشقى سنى ) *\r\nوى شيخ محمد أمين بن عمر بن عبد العزيز بن احمد بن عبد الرحيم بن نجم الدّين بن صلاح الدّين محمد مشهور بعابدين ، از عظماء علماء اهل سنت در شام ، و به نسبت جد اعلاى مذكور خويش معروف بابن عابدين است .\r\nو همانا خود در اين سال ، چنان‌كه در « معجم المطبوعات : 150 » نوشته در دمشق متولد شده ، و در حجر تربيت پدر خود پرورش يافته ، و در كودكى قرآن مجيد را حفظ كرد ، و بعد از آن بجاى پدر خويش در حجرهء تجارت نشست ، تا روزى در آنجا قرآن مىخواند كه مردى ناشناس بر وى درآمد ، و گفت به دو جهت تو نبايد در اينجا قرآن بخوانى يكى اينكه اينجا جاى تجارت است و مردم استماع قرآن نمىكنند ، و تو و آنها همه گناه كار مىشويد ؛ و ديگر اينكه اين قرائت تو غلط است . وى پس از شنيدن اين سخن فورا از جا برخواست ؛ و از بزرگترين قراء عصر سؤال نمود ، او را بر شيخ سعيد حموى دلالت كردند و او كه هنوز به حد بلوغ نرسيده بود ، نزد شيخ سعيد رفته ، و نخست در قرائت أراجيز و قصايد مىدانى و جزرى را ، و بعد از آن علوم نحو و صرف و فقه امام شافعى را در نزد او خواند ، آنگاه در نزد سيد محمد شاكر سالمى عمرى عقاد علم معقول و حديث و تفسير را خواند ، و بالزام اين استاد از طريقهء شافعى بمذهب أبو حنيفه تحول نمود و كتب فقه و اصول را هم در نزد او خواند ، تا خود علامهء زمان و بارع بر أقران گرديده و هم چندى در نزد شيخ أمير مصرى درس خواند ، و از شيخ محمد كزبرى محدث ديار شام باجازت روايت نائل گرديد .\r\nجمعى از علماء نيز كه أجل آنها سيد عبد الغنى غنيمى مىدانى ، صاحب كتاب « اللباب در شرح الكتاب » يعنى شرح مختصر قدورى ، و شيخ حسن بيطار ، و حاج احمد افندى اسلامبولى صاحب كتاب « تحفة الناسك » در بيان مناسك مىباشند ، از وى أخذ حديث نموده‌اند ؛ و اينك اسامى تأليفات كثيرهء نافعهء او كه همه بر مذهب ابو حنيفه است :\r\n\r\n","description":"","footnote":"","page_name":" 81 ","page_number":137},
  {"content":"\r\n\r\nاول كتاب « الابانة » از أخذ اجرت بر حضانة . دويم : كتاب « اتحاف الذكى النبيه » بجواب آنچه مىگويد فقيه . سيم : كتاب « اجابة الغوث » به بيان حال نقيب و نجباء و أبدال و أوتاد و غوث . چهارم : كتاب « اجوبهء محققه » از اسئلهء متفرقه . پنجم : كتاب « إعلام الاعلام » بأحكام إقرار عام ششم : كتاب « الاقوال الواضحة الجلية » در مسئله نقض قسمت و مسئلهء درجه جعلية . هفتم : كتاب « بغية الناسك » در ادعيه مناسك . هشتم :\r\nكتاب « تحبير التحرير » در ابطال قضاء بفسخ بر غبن فاحش بلا تقرير نهم : كتاب « تحرير العبارة » در كسى كه أولى است به اجاره . دهم : كتاب « تحرير النقول » در نفقه فروع و اصول . يازدهم : كتاب « تنبيه ذوى الافهام » بر احكام تبليغ در پشت سر امام . دوازدهم : ايضا كتاب « تنبيه ذوى الافهام » بر بطلان حكم بنقض دعواى بعد از إبراء عام . سيزدهم : كتاب « تنبيه الغافل الوسنان » بر أحكام هلال رمضان . چهاردهم كتاب « تنبيه الوقود » بر مسائل نقود . پانزدهم : كتاب « تنبيه الولاة و الحكام » بر أحكام شاتم خير الانام يا يكى از اصحاب كرام . شانزدهم : « حاشيه بر تفسير بيضاوى » .\r\nهفدهم : « حاشيه بر مطول » . هيجدهم : ذيلى بر كتاب « سلك الدرر » كه در 1206 بيايد . نوزدهم : كتاب « الرحيق المختوم » در شرح كتاب « قلائد المنظوم » در فرائض مذاهب اربعه . بيستم : كتاب « رد المختار بر كتاب الدر المختار » كه آن حاشيه بر « الدر المختار » مذكور تأليف شيخ علاء الدّين حصكفى در شرح كتاب « تنوير الابصار و جامع البحار » تأليف شيخ محمد تمرتاشى در فقه حنفى و معروف بحاشيه ابن عابدين است ، و فرزندش شيخ علاء الدّين كه در 1306 بيايد تكمله‌ئى بر آن نوشته بنام « قرة عيون الاخيار » . بيست و يكم : كتاب « رفع الاشتباه » از عبادت أشباه . بيست و دويم : كتاب « رفع الانتقاض و دفع - الاعتراض » بر قول معروف ( الأيمان مبنية على الالفاظ لا على الاغراض ) . بيست و سيم :\r\nكتاب « رفع التردد » در عقدا صانع در نزد تشهد . بيست و چهارم : كتاب « سل - الحسام الهندى » براى نصرت ملا خالد نقشبندى . بيست و پنجم : كتاب « شفاء العليل و بل الغليل » در حكم وصيت بختمات و تهاليل . بيست و ششم : كتاب « العقود الدرية » در تنقيح كتاب « الفتاوى الحامدية » تأليف شيخ حامد افندى عمادى در فقه حنفى .\r\nبيست و هفتم : ايضا كتاب « العقود الدرية » در قول واقف بر فرائض شرعيه . بيست و\r\n\r\n","description":"","footnote":"","page_name":" 82 ","page_number":138},
  {"content":"\r\n\r\nهشتم : كتاب « عقود اللآلى » در أسانيد عوالى ، باصطلاح حديث . بيست و نهم : كتاب « العلم الظاهر » در نفع نسب طاهر . سىام : كتاب « غاية البيان » در اينكه وقف دو نفر بر نفس خود يك وقف است نه دو وقف . سى و يكم : كتاب « غاية المطلب » در اشتراط واقف برگشتن بهرهء وقف را بأهل درجهء : الاقرب فالاقرب . سى و دويم : كتاب « الفوائد العجيبة » در اعراب كلمات غريبه . سى و سيم : كتاب « الفوائد المخصصه » به احكام داغ كردن حمصه . سى و چهارم : كتاب « مناهل السرور » براى جويندگان حساب كسور . سى و پنجم : كتاب « منحة الخالق » بر : « البحر الرائق » كه آن حاشيه است بر كتاب « البحر الرائق » تأليف ابن نجيم مصرى در شرح كتاب « كنز الدقائق » حافظ الدّين نسفى ، كه در فقه حنفى و ملخص از « وافى » است . سى و ششم : كتاب « منة الجليل » براى بيان اسقاط ما على الذمة از كثير و قليل . سى و هفتم : كتاب « منهل - الواردين من بحار الفيض » بر ذخر متأهلين از مسائل حيض . سى و هشتم : كتاب « نسمات - الاسحار » بر شرح « المنار » كه حاشيه‌ئى است بر كتاب « افاضة الانوار » تأليف علاء - الدّين حصكفى در شرح كتاب « منار الانوار » حافظ الدّين نسفى در اصول فقه ، انجام تأليف « نسمات » مذكور سنه 1222 . سى و نهم : كتاب « نشر العرف » در بناء بعض احكام بر عرف . چهلم : كتاب « الهدية - العلائية » براى شاگردان مدارس ابتدائيه .\r\nابن عابدين پس از مدت پنجاه و چهار سال قمرى عمر ، در سنه هزار و دويست و پنجاه و دو در دمشق وفات كرد ، و هم آنجا بمقبره باب الصغير دفن شد ، و فرزندش ، ابن عابدين ثانى در 1306 بيايد .\r\n\r\n* ( 44 - تولد مرحوم حاج ملا محمد جعفر استرآبادى - ره ) *\r\nاسترآباد بفتح همزه در أول و سكون سين مهمله و فتح تاء مثناة در بالا وراء و ألف و باء موحده و ألف و ذال معجمه ، چنان‌كه در « معجم البلدان 1 : 224 » نوشته شهرى است از طبرستان . و در « طرائق 3 : 309 » نوشته كه آن را استارباد بكسر همزه نيز گفته‌اند و شهرى است در ولايت طبرستان انتهى .\r\nو از مسطورات « انجمن‌آرا » در حرف همزه و نيز گاف فارسى و « روضات الجنات :\r\n443 » چنين برمىآيد كه گرگان بضم گاف فارسى بصيغهء جمع گرگ ( حيوان معروف )\r\n\r\n","description":"","footnote":"","page_name":" 83 ","page_number":139},
  {"content":"\r\n\r\nكه آن را معرب نموده و جرجان به دو جيم گويند ، ولايتى است مشهور در ايران كه قاعده و حكومت‌نشين آن ولايت را استرآباد خوانند ، و گاهى به عكس ؛ يعنى نام آن ناحيت يا ولايت را جرجان و نام شهر حكومت‌نشين را استرآباد خوانند ، و چنان‌كه نص « طرائق » است شهرى كه در قديم آن را جرجان مىگفته‌اند در اين ازمنه خراب و غير از گنبد قابوس وشمگير علامتى از آن نيست . و شهر أعظم و أشهر اين ولايت امروز همان استرآباد است .\r\nمرحوم حاج ملا محمد جعفر صاحب اين عنوان ( عليه‌الرحمه ) فرزند ملا سيف الدّين و خود از علماء و فقهاء و فضلاء عصر خويش بوده ، و در علوم عديده و فنون متفرقه از فقه و اصول و كلام و رجال و حديث و تفسير و رياضيات و هيئت و علوم نجوم و أفلاك و أدب و أخلاق و وعظ و خطابت و ادعيه و زيارات در هريك جدا جدا تبحرى تام و تبرزى بغايت داشته ، و شعر هم مىگفته و تخلص والى مىنموده . شرح احوالش در « روضات الجنات : 154 » و « قصص العلماء : 81 » و مجلدات متفرقهء « الذريعة » و « الكرام البررة : 253 » كه اين آخرى مفصل‌تر و مغنى از همه است به نظر رسيده ، و آنچه از همهء اين‌ها و بعضى از مواضع ديگر برمىآيد اينكه وى در اين سال بنص « الكرام البررة » در قريهء نوكنده از قراى بلوك انزان استرآباد متولد شده و پس از رشد و بلوغ ، پدرش كه از أتقياء و أخيار بود وى را بطلب علم واداشت ، و او چندى در همان بلاد خود تحصيل نمود و پس از آن بدين‌منظور ببارفروش رفت ، و هر كتابى را كه درس مىخواند به خط خود مىنوشت از آن جمله كتاب « مطول » كه در سنهء 1217 از كتابت آن فارغ شده ، و در همين اوقات كتابى هم تأليف مىكرد .\r\nآنگاه بعتبات عاليات رفت و بدرس آقا سيد على كربلائى كه در 1231 بيايد حضور بهم رسانيد ، و چندى در نزد وى درس خوانده و كتاب « ملاذ الاوتاد » را كه در تأليفات او بيايد در تقريرات درس آن استاد راد تأليف كرد و آن را بر وى عرضه داشت و مورد تحسين او واقع شد ، و بعد از آن كتاب « شوارع » را در شرح « قواعد » تأليف نموده و به نظر استاد مرقوم رسانيد و او برايش اجازه‌اى در ظهر آن نوشت .\r\nبالاخره دو سال قبل از وفات آقا سيد على ببلاد خود بازگشت و در آن‌وقت رياست\r\n\r\n","description":"","footnote":"","page_name":" 84 ","page_number":140},
  {"content":"\r\n\r\nعلمى آن ولايت با ملا محمد رضاء استرآبادى شاگرد آقا محمد باقر بهبهانى بود ، وى چندى در آنجا مانده و كتاب « مشكاة الورى » را در آن اوقات تأليف كرد ، و چون اقامت در آنجا برايش ناگوار بود بقزوين رفت و آن‌وقت ملا عبد الوهاب قزوينى تازه در آن شهر رياست يافته بود ، حاج ملا محمد جعفر به منزل وى وارد و مورد اكرام و ترويج او قرار گرفت ، چندى نگذشت كه فتحعلى شاه بقزوين آمد و وى در آن شهر با شاه ملاقات نمود و پادشاه پى بفضيلت و فضل او برده و بآمدن طهرانش امر كرد و او حسب الامر بطهران آمد و شاه براى وى منزلى در نزديكى عمارات سلطنتى در جنب مدرسهء حكيم هاشم كه آن را مادر پادشاه ساخته و به‌همين‌جهت بمدرسهء مادر شاه معروف بود تعيين فرمود و خود هماره وى را احترام نموده و لا أقل در ماهى يك‌مرتبه بديدن او مىرفت . حاج ملا محمد جعفر آنجا مقامى سامى بهم‌رسانيد و بتأليف و تدريس مشغول شد و چندين نفر از علماء در اين اوقات از مجلس درس او برخاسته‌اند كه عن‌قريب نام آنها نوشته مىشود ، و بعد از چند سال در سنهء 1241 با سيد محمد مجاهد بجهاد روس رفت و پس از مراجعت به سفر حج مشرف شد و از راه نجف برگشته و بكربلا كه رسيد به قصد توطن در آن زمين برين اقامت نمود ، ظاهرا در همين ايام بوده كه بنص « الكرام البررة :\r\n254 » وى با شيخ أحمد احسائى كه در 1241 بيايد اظهار مناقضاتى نموده ، چنان‌كه بعد از وفات او هم با حاجى سيد كاظم رشتى كه اعظم تلامذهء شيخ مرقوم بوده و ساير اصحاب و تلامذهء وى هماره طرف مناقضه و معارضه بوده ، و بطورىكه در « قصص العلماء :\r\n38 » نوشته وى بمعيت شريف العلماء در محضر آقا سيد محمد مهدى فرزند آقا سيد على كربلائى با حاج سيد كاظم مناظره نموده و آقا سيد محمد مهدى بشهادت اين دو نفر حكم بتكفير شيخ كرد .\r\nدر سنه 1246 كه طاعون معروف در بلاد عراق عرب بهم رسيد ، چندين نفر از اهل و اولاد صاحب ترجمه وفات كردند و او در شبى كه آقا سيد محمد مهدى كربلائى براى أخذ تربت مقدسه جهت استشفاء بدرون ضريح مطهر حضرت ، سيد الشهداء عليه السلام رفت ، دختر حاج محمد على خان را كه صاحب موقوفات كثيره در كربلاء بوده تزويج نمود ، و فرزندش شيخ محمد حسن از آن مخدره متولد شد .\r\n\r\n","description":"","footnote":"","page_name":" 85 ","page_number":141},
  {"content":"\r\n\r\n« قصص العلماء » نوشته كه وى دو درس مىگفت . يكى اصول و يكى هم فقه كه از تأليفات خودش بود و پيش از درس در هر روز خطبه مىخواند و بعد از درس دعاء مىكرد و طريقه‌اش آن بود كه هروقت ناخن مىگرفت آنها را جمع مىكرد و پس از آن مىفرستاد كه در كربلاء دفن كنند انتهى .\r\nمختصر ، وى بعد از دو سال به علت اينكه داود پاشا آن بلدهء مطهره را محاصره نمود چنان‌كه در « روضات : 155 » نوشته از كربلاء به قصد زيارت حضرت رضا عليه السلام با نهايت ترس و وحشت از فرقه شيخيه كه همى مىخواستند وى را هلاك كنند و دومرتبه بر سر او ريخته و خداوند نجاتش داده بود در حركت آمد . در اين سفر مدتى در كرمانشاه و چندى در طهران و زمانى در استرآباد مكث كرد ، و چون بمشهد رسيد بعزم مجاورت مدتى آنجا ماند ، و ملا عبد الخالق يزدى از وجوه تلامذه و تبعه شيخ احمد احسائى با او بمعارضت برخواست ، تا در سنه 1255 ، كه محمد شاه از جنگ هرات برگشت او را ترغيب بآمدن طهران نمود و وى عهود و مواثيقى از شاه گرفته و باز بطهران آمد و اين دفعه از پادشاه و خواص و عوام اقبالى تمام برايش فراهم شد و مرجعيتى تامه در نماز جماعت و غيره بهم رسانيد ، و بالاخره رئيس دين و دنياى مردم آن شهر گرديد و بلقب شريعتمدار مشهور شد و تا آخر عمر خود در آن شهر بماند ، و كليه مدت اقامت او در طهران بنص « روضات : 155 » قريب به بيست سال رسيد . و بطورىكه هم آنجا نوشته تا او در طهران اقامت داشت امور شريعت را رواجى بغايت بود ، چنان كه هم امور دينى عتبات عاليات در ايام توقف وى در آنجا در غايت انتظام بود و هيبتى از وى در صدور حكام و صدور و أرباب مذاهب فاسده و ملاحده جا گرفته و همه پاس احترام و بزرگى او را مىداشتند .\r\nحاج ملا محمد جعفر در طول مدت عمر خود كتب قيمه و مؤلفات نافعه چندى در فقه و اصول و ساير علوم اسلاميه از كلام و رجال و حديث و تفسير و رياضيات و هيئت و نجوم و فلك و علوم ادب و اخلاق و وعظ و خطابت و ادعيه و زيارت و غير آنها تأليف نموده كه عدد آنها در حدود هفتاد است ، و اينك أسماء هريك به ترتيب حروف اوائل آنها نوشته مىشود :\r\n\r\n","description":"","footnote":"","page_name":" 86 ","page_number":142},
  {"content":"\r\n\r\nاول : كتاب « آب حياة » كه رساله‌ئى است مختصر در اصول دين به فارسى ، چنان كه در « الذريعة 1 : 1 » نوشته و آنجا چندين كتاب ديگر كه بدين نام تأليف شده ذكر كرده و در شمارهء ( 3 ) فرموده كه يكى از شاگردان صاحب عنوان ؛ اين كتاب « آب حيات » را خلاصه نموده و بنظم آورده و نيز به « آب حيات » موسوم كرده ، و در آخر آن اشاره باينكه أصل آن از آن جناب است نموده ( انتهى ) . دويم : كتاب « أجوبة المسائل » كه در « الكرام البررة : 255 » فرمايد آنها به عربى و فارسى مىباشد . سيم : كتاب « الاشارات » بسوى كيفيت نيت عبادات بطريق رمز و اشارات . چهارم : كتاب « اصل الأصول » در اصول دين به فارسى كه خود آن را ترجمه كرده چنان‌كه بيايد ، و شرحى هم بر آن نوشته شده بنام « فصل الفصول » . پنجم : كتاب « اصل العقائد الدينية » كه خود آن را مختصر كرده چنان‌كه بيايد . ششم : كتاب « اعمال العلوم » در قواعد علوم ادبيه و منطقيه براى انتفاع به آن در استنباط احكام شرعيه . هفتم : كتاب « أعمال مسجد الكوفة » . هشتم :\r\nكتاب « أنيس الزاهدين و جليس العابدين » در نوافل و تعقيبات و ادعيه ساعات و مناجات .\r\nانجام تأليف آن سنه 1238 چنان‌كه در « الذريعة 2 : 455 » فرموده . و خود آن را مختصر كرده كه بيايد . نهم : كتاب « انيس الواعظين و جليس الفائزين » در مواعظ قرآنيه مشتمل بر سى مجلس كه در هر مجلسى آيه‌اى از جزئى از قرآن كه مطابق عدد آن مجلس است عنوان نموده ؛ يعنى در مجلس أول آيه‌اى از جزء اول و در دويم از جزو دويم و هكذا و هم در هر مجلسى در پنج مقام گفتگو مىكند ، به ترتيبى كه خود در اين بيت فرموده :\r\n نصيحت است و اصول و فروع دين أخلاق * ديگر فضيلت در يگانهء خلاق \r\nو اين كتاب تمام نشده . دهم : كتاب « الايجاز » در قواعد درايت و رجال كه آن مختصر كتاب « لب اللباب » خود او است كه بيايد ، قريب سه‌هزار بيت . يازدهم : كتاب « ايقاظ النائمين » در حكايات مضحكه و مطايبات طريفه شامل موعظه و اعتبار نيز .\r\nدوازدهم : كتاب « البراهين القاطعة » در شرح « تجريد العقائد » الساطعة كه آن شرحى است بر تجريد خواجه نصير در علم كلام ، نزديك به شصت هزار بيت در شش جلد كه جلد اول آن در امور عامه و پنج جلد ديگر در اصول خمسه ( توحيد - عدل - نبوت - امامت - معاد ) است ، چنان‌كه در « الذريعة 3 : 83 » فرموده . سيزدهم : كتاب « تحفة العراق » در علم\r\n\r\n","description":"","footnote":"","page_name":" 87 ","page_number":143},
  {"content":"\r\n\r\nاخلاق . چهاردهم : كتاب « جامع الرسائل » كه در آن اكثر رسائل أصحاب را با فوائدى از خود جمع كرده در حدود چهل هزار بيت . پانزدهم : كتاب « جامع الفنون » در دوازده علم كه بعقيدهء او شرط اجتهاد مىباشد بطريقى كه خود در اين دو بيت انشاد كرده :\r\n چهار علم ادب على الكفاية * ميزان و رجال و هم درايه\r\nفقه است و اصول فقه اخيار * تفسير و كلام و علم اخبار \r\nتتمه‌ئى هم برآن در علم اخلاق نوشته . و مراد از چهار علم ادب ، صرف و نحو و بلاغت و لغت مىباشد . شانزدهم : كتاب « الجامع المحمدى » در طهارت و نماز و زكات و بعضى از تجارت كه آن را « الجامع المحمدى » صغير مىگويند در قبال « الجامع المحمدى » ديگرى از او كه بزرگتر است و بيايد . هفدهم : « حاشيه بر كتاب انوار التنزيل و - أسرار التأويل » يعنى « تفسير قاضى بيضاوى » . هيجدهم : « حاشيه بر تجريد » كه آن مختصرى از « أصل العقائد الدينية » و اساس كتاب « البراهين القاطعة » كه هر دو از خود او است و آنها را ذكر كرديم مىباشد ، چنان‌كه در « الذريعة 6 : 31 » فرموده .\r\nنوزدهم : « حاشيه بر كتاب تحرير القواعد المنطقيه » در شرح رسالهء « شمسيه » كاتبى قزوينى در منطق ، تأليف قطب الدّين رازى . بيستم : « حاشيه بر حاشيه مير سيد - شريف بر تحرير القواعد » مذكور . بيست و يكم : « حاشيه بر كتاب الروضة البهية » در شرح كتاب « اللمعة الدمشقية » در فقه اماميه كه أصل متن از شهيد اول و شرح آن از شهيد ثانى است ، و اين حاشيه بر مبحث طهارت تا آخر نماز است . بيست و دويم :\r\n« حاشيه بر شرح قاضىزادهء رومى » بر كتاب « ملخص » در هيئت تأليف محمود چغمينى بيست و سيم : « حاشيه بر كتاب الفوائد الضيائية » در شرح « كافيه » ابن حاجب در نحو تأليف ملا جامى . بيست و چهارم : « حاشيه بر كتاب المطول » در شرح كتاب « تلخيص المفتاح » خطيب دمشقى كه آن تلخيص قسم سيم كتاب « مفتاح العلوم » امام سكاكى است در معانى و بيان تأليف محقق تفتازانى . بيست و پنجم : كتاب « حيوة الارواح » در رد شيخ أحمد أحسائى و عقايد او نزديك به پنج هزار بيت . بيست و ششم . كتاب « خزائن العلوم » كه مختصرى است از « موائد العلوم » خودش كه اينك ذكر مىشود\r\n\r\n","description":"","footnote":"","page_name":" 88 ","page_number":144},
  {"content":"\r\n\r\nنزديك بسه‌هزار بيت و شامل 332 أصل و قاعده . بيست و هفتم : كتاب « دلائل - المرام » در آيات أحكام كه تمام نشده . بيست و هشتم : « رساله‌ئى در اصول دين » به فارسى . بيست و نهم : « رساله‌ئى در صفات بارى تعالى » . سىام : « رساله‌ئى فارسى در طهارت و نماز » . سى و يكم : « رساله‌ئى در مقدار زمان نوافل ظهرين » در هرروزى از فصول اربعه . سى و دويم : « رساله‌ئى در نجوم » . سى و سيم : « رساله‌ئى در هيئت و تشخيص قبله » . سى و چهارم : كتاب « زينة الصلاة » كه مختصرى است از « انيس الزاهدين » كه گذشت . سى و پنجم : كتاب « سفينة النجاة » در حقيقت وباء و طاعون و احراز و ادعيه منجيهء از آنها . سى و ششم : كتاب « سلك البيان » در اصطلاح و تفسير كلمات مشكله و حل مشاكل قرآن . سى و هفتم : كتاب « شاخ نبات » در ترجمه « أصل الاصول » خودش كه ذكر شد . سى و هشتم : « شرح خلاصة الحساب » بطريق مزج . سى و نهم : « شرح درج المضامين » در تجويد . چهلم : « شرح مشيخهء - تهذيب و استبصار » كه هر دو از شيخ طوسى و در حديث و أخبار است . چهل و يكم :\r\nكتاب « شفاء الصدور » در تفسير آيات موعظه و اخلاق . چهل و دويم : كتاب « شوارع - الانام » در شرح « قواعد » علامه كه متفرقا بر آن نوشته و در أوائل عنوان ذكر شد .\r\nچهل و سيم : كتاب « الفلك المشحون » در اصول دين كه معروف به « آب حيوة كبير » در قبال كتاب « آب حيوة صغير » او است كه گذشت . چهل و چهارم : كتاب « القواعد - الفقهية » به ترتيب كتب فقه در حدود پانزده هزار بيت . چهل و پنجم : « كتابى در ادعيه » چهل و ششم : « كتاب « لب الالباب » در قواعد رجاليه مبسوطتر از « الايجاز » كه گذشت چهل و هفتم : كتاب « مائدة الزائرين » در زيارات . چهل و هشتم : كتاب « مائدة - الزائرين » أيضا ، كه يكى از آنها عربى و ديگرى فارسى است . چهل و نهم : « مختصر موازين الاحكام » خودش كه اينك ذكر مىشود ، و آن بمنزلهء فهرست « موائد » او است كه نيز ذكر مىشود . پنجاهم : كتاب « مدائن العلوم » در لغت و نحو و صرف و منطق و معانى و بيان . پنجاه و يكم : كتاب « مشارع القاصدين » در سلوك بسوى معالم دين ، يعنى در شرح « معالم » نزديك به صد هزار بيت . پنجاه و دويم : ايضا كتاب « المشارع » در حدود پانزده هزار بيت كه مختصرى است از آن و آن را « المشارع الصغير » گويند .\r\n\r\n","description":"","footnote":"","page_name":" 89 ","page_number":145},
  {"content":"\r\n\r\nپنجاه و سيم : كتاب « مشكلات القرآن » . پنجاه و چهارم : كتاب « مشكاة الورى » در شرح « الفيهء » شهيد اول در فقه شامل فروع كثيره كه آن را در استرآباد در مدت 14 ماه تأليف كرده و در سنهء 1231 از آن فارغ شده . پنجاه و پنجم : كتاب « مصابيح - الدجى » در اصول فقه نزديك بهفتاد هزار بيت . پنجاه و ششم : كتاب « مصباح الهدى » در بيست هزار بيت . پنجاه و هفتم : كتاب « مظاهر الاسرار » در وجوه اعجاز قرآن ، كه تفسير أم الكتاب و كمى ديگر از آن بيرون آمده در حدود دوازده هزار بيت . پنجاه و هشتم :\r\nكتاب « المغنيه » در اصول دين شبيه « واجب الاعتقاد » علامه . پنجاه و نهم : أيضا كتاب « المغنيه » در مباحث وقت و قبله و صبح و شفق . شصتم : كتاب « ملاذ الاوتاد » در تقريرات سيد استاد ، يعنى آقا سيد على در اصول . شصت و يكم : كتاب « موازين الاحكام » در كيفيت استدلال و استنباط . شصت و دويم : كتاب « مواليد الاحكام » در فقه بر مذاهب خمسه تا كتاب خمس . شصت و سيم : كتاب « موائد العوائد » در بيان قواعد و فوائد اصوليه در چهل هزار بيت . شصت و چهارم : « كتاب نجم الهدايه » در احكام متفرقه كه تمام أبواب فقه در آن جمع و معروف به « الجامع المحمدى الكبير » است . شصت و پنجم : كتاب « نخبة الزاد » در مختصر « زاد المعاد » و ادعيه أسابيع و شهور . شصت و ششم : كتاب « نخبهء غريبه » در اصول دين ، و ديگرى كه بزرگتر از آن است . شصت و هفتم : كتاب « ينابيع الحكمه » در شرح « نظم اللمعهء » ميرزا قوام الدّين قزوينى كه كتاب « اللمعة الدمشقية » را كه ذكر شد بنظم درآورده ، و اين شرح تا كتاب وقف متصلا و پس از آن متفرق مىباشد . شصت و هشتم : كتاب « ينبوع الدموع » عربى . شصت و نهم : ايضا كتاب « ينبوع الدموع » فارسى .\r\nاين تأليفات همه از « روضات » و « الكرام البررة » با عدد أبيات بعضى از آنها نقل ، و در بسيارى از آنها عدد ابيات را در اين دو كتاب مختلف نوشته بودند و ما اكثر را گرفتيم .\r\nاز جملهء نظريه‌هاى مخصوص صاحب عنوان چنان‌كه بدان اشاره كرديم و نيز در ( روضات : 155 ) فرموده ، شرط داشتن دوازده علم در تحقق اجتهاد مجتهد است . و هم آنجا اين دو بيت را از او آورده كه در مقام افتخار خود به نيل بمرتبه اعلاى اصول فقه فرموده :\r\n\r\n","description":"","footnote":"","page_name":" 90 ","page_number":146},
  {"content":"\r\n\r\n تخم اصول فقه در ايام اندراس * آقاى بهبهانى از آن كشت با أساس\r\nدر وقت آب ، سيد دامادش آب داد * والى نمود خرمنش اى خوشه‌چين بداس \r\nدر « قصص العلماء » فرموده كه وى در « مداين العلوم » گفته كه از مصدر پانزده وجه بازمىگردد ؛ و هم در باب قضايا از « مداين » قضاياى مركبات را بيشتر از سيزده شمرده ، و ظاهرا در اين باب متابعت مير غياث الدّين را نموده كه او نيز چند قضيه از مركبات بر سيزده قضيهء مشهوره افزوده . تمام شد كلام « قصص » .\r\nو چندين نفر از علماء بزرگ از مجلس درس او برخواسته و شاگردان آن جناب مىباشند .\r\nاول : مرحوم ميرزا محمد تنكابنى ، چنان‌كه خود در « قصص العلماء : 61 و 81 » فرموده . دويم : مرحوم سيد نصر اللّه استرآبادى نزيل طهران . سيم : مرحوم ملا ميرزا محمد اندرمانى طهرانى . چهارم : ملا محمد جعفر نورى كه در 1296 بيايد ، و اين سه نفر أخير را در « الكرام البررة » نوشته ، دو نفر اول در ( ص 252 ) و سيم در ( ص 260 ) .\r\nمرحوم حاج ملا محمد جعفر پس از ماندن سال‌ها در طهران و گذرانيدن عمرى را در آنجا برياست و امامت و تدريس و تأليف و قضاء و افتاء ، هم در آن شهر در شب جمعه دهم ماه صفر المظفر سنه هزار و دويست و شصت و سه ، چنان‌كه در « روضات : 155 » فرموده مطابق ( . . . ) دلو ماه برجى به مرض سل و ضيق النفس و ذات الجنبى كه بر آنها رخ داده بود وفات كرد و نعش او را حمل بنجف نموده و در ايوان مطهر نزد مرقد علامه دفن كردند انتهى .\r\nو در « الكرام البررة : 255 » فرمايد كه وى خود آنجا را براى مدفن خويش تعيين نموده ، و آن در نزد پله‌هائى است كه از آنها بر بام كيشوانيه شمالى بالا مىروند انتهى .\r\nاين تاريخى كه قمرى آن بتعيين ماه و روز و هفته در « روضات » نوشته ، منافى با اين است كه در همان ( روضات : 333 ) وفات آقا سيد صدر الدّين عاملى را هم در شب جمعه 14 محرم اين سال نوشته ، چه مستلزم اين است كه غرهء محرم شنبه ، و غرهء صفر 4 شنبه باشد ،\r\n\r\n","description":"","footnote":"","page_name":" 91 ","page_number":147},
  {"content":"\r\n\r\nو اين خود نتواند درست بيايد ، چه محرم تمام باشد و چه ناقص ، و يكى از آنها اشتباه است . و ما را از بعضى قرائن چنين يقين شد كه غرهء محرم آن سال ؛ شنبه بوده و غرهء صفر اينجا اشتباه شده ، هرچند وفات آقا سيد صدر الدّين در محرم اين سال مورد اشكال است ، چنان كه در احوال او اشاره شد ؛ لكن وفات مرحوم حاج ملا محمد جعفر در اين تاريخ بىاشكال است . زيراكه در « الكرام البررة : 255 » وفات او را بدون تعيين روز هفته در 9 صفر اين سال نوشته كه تقريبا با شب دهم يكى خواهد شد .\r\nمرحوم حاج ملا محمد جعفر ، چنان‌كه گذشت دختر حاجى محمد على خان را بزوجيت اختيار نموده و فرزندانى چند داشته :\r\nاول : مرحوم شيخ على شريعتمدار كه در 1315 بيايد . دويم : مرحوم شيخ محمد - حسن كه در 1318 بيايد . سيم : دخترى كه زوجهء آقا ميرزا جعفر بن آقا سيد محمد - صادق طهرانى كه در 1303 بيايد بوده ، چنان‌كه در « الكرام البررة : 257 » فرموده .\r\nسنهء 1199 قمرى مطابق سنهء 1163 شمسى غرهء محرم الحرام . . . عقرب ماه برجى\r\n\r\n* ( 45 - تولد سيد محمد 33 دلدارى هندى ) *\r\nوى فرزند مرحوم سيد دلدار على 32 هندى است كه در 1235 بيايد ، و خود از أجله و أعيان فقهاء و فضلاء و ملقب بسلطان العلماء بوده ، و در حكمت و كلام مهارتى تمام داشته ، و با اينكه از مردم هند بوده در تحرير و تقرير ؛ علم تفوق بر همگنان خود برافراشته .\r\nشرح احوالش در « أحسن الوديعه 1 : 52 تا 54 » و « الذريعة » مجلدات متفرقه و بعضى از مواضع ديگر نوشته ، و از آنها چنين برآيد كه او در هفدهم ماه صفر الخير اين سال مطابق ( . . . ) جدى ماه برجى متولد شده ، و در نزد پدر خود و مرحوم سيد محمد قلى هندى كه در 1260 بيايد درس خوانده تا بمراتب عاليهء علوم و فضائل نائل گرديد ، چندان كه در نوزده‌سالگى ؛ دور و نزديك بفضيلت او اذعان نمودند و پدرش اجازتى مبسوط براى او نوشت ، و در روزگار سلطان أبو المظفر محمد مصلح الدّين أمجد عليشاه ، حكومت شرعيه و قضاوت آن سامان به دو قرار گرفت و پادشاه هيچ از أوامر او كناره\r\n\r\n","description":"","footnote":"","page_name":" 92 ","page_number":148},
  {"content":"\r\n\r\nنمىكرد . و چون سلطان مذكور در 26 صفر سنه 1263 وفات كرد ، پس از او پسرش ناصر الدّين محمد واجد عليشاه نيز بر طريقهء پدر تاجور در تنفيذ أحكام وى جدى بليغ داشت ، و مرحومان حاج شيخ محمد حسن صاحب « جواهر » و آقا سيد ابراهيم قزوينى صاحب « ضوابط » كلماتى بالغه دربارهء او دارند ، و وى كتب چندى تأليف كرد .\r\nاول : كتاب « أحكام الكفار و الارضين » كه در آن زمين‌ها را باعتبار احكام به چهار قسم نموده ، و آن غير از كتاب « احكام الارضين » پدرش مىباشد . دويم : كتاب « احياء الاجتهاد » براى ارشاد عباد در أصول فقه ، آنچه مربوط بتقليد أحياء و أموات است . انجام تأليف آن نيمهء محرم سنه 1236 : سيم : كتاب « اصل الاصول » در رد بر أخباريين ، و در « الذريعة : 2 شماره 618 تا 622 » كه آن هم مكرر شده و بايد 623 باشد كتبى كه از شيعه بدين نام تأليف شده نوشته و بجمله شش كتاب است . چهارم :\r\nكتاب « البارقة الضيغمية » در رد بر كتاب « التحفة الاثنىعشريه » در رد بر اماميه تأليف عبد العزيز فاروقى دهلوى در حليت متعتين .\r\nاين كتاب « البارقة » ملقب به « الحملة المختاريه » مىباشد ، زيراكه صاحب عنوان آن را بأمر نواب معتمد الدوله مختار الملك سيد محمد بهادر خان ضيغم جنگ وزير سلطان غازى الدّين حيدر پادشاه غازى تأليف كرده . و مولوى رشيد الدّين شاگرد مؤلف « التحفة » مذكور كتابى در رد آن نوشته بنام « الشوكة العمرية » و سيد محمد قلى هندى استاد صاحب عنوان كتابى بنام « الشعلة الظفرية » در رد « الشوكة » مذكور نوشته و بعد از آن خود صاحب عنوان هم كتابى در رد آن بنام « الضربة الحيدرية » نوشته كه عن‌قريب ذكر مىشود . پنجم : كتاب « البرق الخاطف » در قصهء إفك عايشه كه در « بحار الانوار 6 : 551 » چاپ كنپانى ذكر شده ، ششم : كتاب « بشارة محمدية » .\r\nهفتم : كتاب « البوارق الموبقه » در رد باب هشتم : كتب « التحفة الاثنىعشريه » مذكور كه در امامت است . نهم : كتاب « ثمرة الخلافه » در اينكه شهادت حضرت سيد الشهداء عليه السلام بناء بر اصول عامه اثبات نخواهد شد ، و مولوى حيدر على فيض‌آبادى از علماء سنى كتابى در رد آن نوشته بنام « اثبات الخرافة » براى صاحب « ثمرة - الخلافه » و سيد محمد باقر فرزند صاحب عنوان در انتصار براى پدر خود كتابى در رد\r\n\r\n","description":"","footnote":"","page_name":" 93 ","page_number":149},
  {"content":"\r\n\r\nاين « اثبات الخرافة » و كتاب « ازالة الغين » از بصارة العين تأليف ديگر مولوى مرقوم نوشته بنام « تشييد مبانى الايمان » . نهم : « حاشيه بر شرح صغير » آقا سيد على كربلائى بر « نافع » . دهم : « حاشيه بر شرح كتاب السلم المنورق » در علم منطق كه آن شرح از ملا حمد اللّه است . يازدهم : « رساله‌ئى در عدم نجاست عرق جنب از حرام » . دوازدهم :\r\n« رساله‌ئى در مواسعه و مضايقه » . سيزدهم : « رساله‌ئى در نماز جمعه » . چهاردهم :\r\nكتاب « السبع المثانى » در قرائت ، و چندين كتاب ديگر نيز بدين نام تأليف شده :\r\n1 - « سبع المثانى » شيخ نجيب الدّين رضاء زرگر تبريزى متوفى در سنه 1085 كه آن منظومه مثنوى است . 2 - « السبع المثانى » مير محمد حسين خاتون‌آبادى كه در 1207 بيايد و در زيارات است .\r\nپانزدهم : كتاب « سم الفار » . شانزدهم : كتاب « السيف الماسح » در اثبات مسح رجلين . هفدهم : « شرح كتاب زبدهء » شيخ بهائى در اصول فقه . هيجدهم : كتاب « الصمصام القاطع » در رد بعضى از فرق عامه . نوزدهم : كتاب « الضربة الحيدرية » كه آنفا ذكر شد در دو جلد ضخيم . بيستم : كتاب « طعن الرماح » در نقد بر بعضى از مواضع « التحفة » مذكوره . بيست و يكم : كتاب « العجالة النافعة » در كلام . بيست و دويم :\r\nكتاب « الفوائد النصيريه » در زكات و خمس . بيست و سيم : « كتابى در امامت » در رد بر « التحفة » مذكور غير از « البارقة » كه ذكر شد . بيست و چهارم : كتاب « كشف - الغطاء » ؛ و چند كتاب ديگر نيز بدين نام تأليف شده :\r\n1 و 2 - « كشف الغطاء » شيخ جعفر نجفى كه در 1228 بيايد و وى دو كتاب بدين نام دارد . 3 - « كشف الغطاء » حاج محمد حسن قزوينى كه در 1240 بيايد . 4 - « كشف الغطاء » فاضل قندهارى كه در 1227 بيايد .\r\nبيست و پنجم : كتاب « گوهر شاهوار » در فضل ائمه أطهار عليهم السلام .\r\nسيد محمد روايت مىكند از پدرش كه نوشتيم وى به نوزده‌سالگى از او اجازت يافته ، و در « الذريعة 1 : 191 » تصريح كرده كه آن در سنه 1218 نوشته شده و اجازهء روايتى است .\r\nچندين نفر هم در نزد او درس خوانده يا از او روايت مىكنند . اول : فرزندش\r\n\r\n","description":"","footnote":"","page_name":" 94 ","page_number":150},
  {"content":"\r\n\r\nسيد بندهء حسين كه در 1292 بيايد ( ش و ر ) . دويم : برادرش سيد حسن كه در 1205 بيايد ( ش ) . سيم : برادر ديگرش سيد حسين كه در 1211 بيايد ( ش ) . چهارم :\r\nفرزند ديگرش سيد على محمد كه در 1260 بيايد ( ش ) . پنجم : برادرزاده‌اش سيد محمد تقى كه در 1234 بيايد ( ر ) . ششم . برادرزادهء ديگرش سيد محمد هادى كه در 1228 بيايد ( ر ) .\r\nبالاخره مرحوم سلطان العلماء پس از مدت هشتاد و پنج سال قمرى و بيست و پنج روز عمر در دوشنبه دوازدهم ماه ربيع المولود سنه هزار و دويست و هشتاد و چهار ، چنان كه در مجلهء مباركه « المرشد » و نيز « حاشيهء آقا نجفى مرعشى بر هداية الانام » حاج شيخ عباس قمى در ( ص 48 ) البتّه هر دو بدون تعيين روز هفته نوشته‌اند ، مطابق ( . . . ) سرطان ماه برجى وفات كرد و در نزد پدرش دفن شد ، و در ماده تاريخ او مات مجتهد العصر گفتند كه مطابق سال مرقوم است ، لكن در « احسن الوديعه » مات مجتهد العصر - و الزمان نوشته و ملتفت زيادى كلمهء و الزمان نشده كه بسى بيشتر از سال وفات خواهد شد .\r\nصاحب عنوان چندين نفر فرزند داشته . اول : سيد محمد باقر 34 كه در 1234 بيايد . دويم : سيد محمد صادق 34 كه در 1258 بيايد . سيم : سيد مرتضى 34 كه بنا بر آنچه در « احسن الوديعه 1 : 55 » نوشته از علماء معقول و منقول بوده ، و مرحوم مير حامد حسين كه در 1306 بيايد در آنها بر وى شاگردى نموده ، و در حيوة پدر بجوانى وفات كرده ، و فرزند او مرحوم سيد اصطفى 35 از جملهء علماء بوده و كتابى دارد بنام « الافادات » به زبان اردو در عروض و قوافى ؛ چنان كه در « الذريعة 2 : 253 » فرموده .\r\nچهارم : سيد بندهء حسين 34 كه در 1292 بيايد . پنجم : سيد على اكبر 34 كه در 1327 بيايد . ششم : سيد على محمد 34 كه در 1260 بيايد .\r\n\r\n","description":"","footnote":"","page_name":" 95 ","page_number":151},
  {"content":"\r\n\r\nسنهء 1164 شمسى . . . جمادى الاولى اول حمل ماه برجى\r\n\r\n* ( 46 - تولد سلطان محمود خان ثانى عثمانى 84 ) *\r\nوى فرزند سلطان عبد الحميد خان 83 اول است كه در 1203 بيايد .\r\nسلطان محمود خان در سيزدهم ماه رمضان المبارك اين سال مطابق ( . . . ) سرطان ماه برجى متولد شده ، و در سنه 1223 بسلطنت نائل و معروف بسلطان محمود خان دويم گرديد ( در قبال سلطان محمود خان ديگرى كه پسر عم پدرش بود ) . و پس از مدت پنجاه و پنج سال و هفت ماه قمرى و شش روز عمر در نوزدهم ماه ربيع الآخر سنه هزار و دويست و پنجاه و پنج مطابق ( . . . ) سرطان ماه برجى وفات كرد ، و دو نفر فرزندانش سلطان عبد المجيد خان 85 در 1237 و سلطان عبد العزيز خان 85 در 1245 بيايند .\r\n\r\n* ( 47 - تولد شيخ ابراهيم قفطان نجفى ) *\r\nقفطان بر وزن قربان ، نام لباسى است كه يكى از أجداد شيخ ابراهيم هميشه آن را مىپوشيده ، و ازآن‌رو بأبو قفطان معروف شده ( در عرب رسم است كه هركس خيلى علاقه به چيزى دارد وى را پدر آن چيز مىگويند و آن را كنيه آن‌كس قرار مىدهند ، مانند ابو تراب براى حضرت امير المؤمنين عليه السلام چون خيلى بر روى خاك مىنشسته و ابو هريره براى صحابى معروف ) . و در اثر آن أولاد و اعقاب او بدين كلمه معروف ، و اينك آل قفطان خانواده‌ئى بزرگ در نجف مىباشند . شيخ ابراهيم فرزند شيخ حسن بن شيخ على بن شيخ عبد الحسين بن نجم سعدى رياحى است كه پدرش شيخ حسن از أهل علم و أدب و مردى شاعر بوده ، و ديوانى در أشعار دارد ، و چندين فرزند داشته كه همه از علماء و أجلاء بوده‌اند ، يكى بنام شيخ ابراهيم كه ( صاحب عنوان است ) و ديگران : شيخ احمد و شيخ على و شيخ محمد و شيخ مهدى و شيخ حسين كه در حدود سال 1255 در حيوة پدر خود وفات كرده ؛ چنان كه در « الذريعة 9 : 240 » فرموده ، و صاحب عنوان خود از علماء و ادباء و معاريف نجف است .\r\n\r\n","description":"","footnote":"","page_name":" 96 ","page_number":152},
  {"content":"\r\n\r\nوى در اين سال در نجف متولد شده ، و هم آنجا نشو و نما نموده و در نزد شيخ عبد الحسين طريحى و شيخ جعفر نجفى و فرزندانش شيخ على و شيخ حسن ، و حاجى شيخ محمد حسن صاحب جواهر و قدرى هم در أواخر نزد شيخ انصارى درس خواند ، و نيز از آنها اجازت روايت بهم رسانيد ، و چندين نفر هم در نزد او درس خواندند ، و « كتابى در رهن » تأليف كرد كه از مسوده خارج نشد ، و اينك اين چند شعر را از او در مرثيهء حضرت سيد الشهداء عليه السلام اينجا آورديم :\r\n سفه وقوفك بين تلك الأرسم * و سؤال رسم دارس مستعجم\r\nيا ربع مالك موحشا من بعد ما * قد كنت للوفاد محشد موسم\r\nأ فكلما بالغت فى كتم الهوى * غلبتك زفرة حسرة لم تكتم\r\nهلا وفيت بأن قضيت كما وفى * صحب ابن فاطمة به شهر محرم\r\nمن كل وضاح الفخار لها شم * يعزى علا و لآل غالب ينتمى\r\nو اذا هم ، سمعوا الصريخ تواثبوا * ما بين سافع مهره او ملجم\r\nنفر قضوا عطشا و من أيمانهم * رى العطاش بجنب نهر العلقمى\r\nأسفى على تلك الجسوم تقسمت * بيد الضبا و غدت سهام الأسهم \r\nشيخ ابراهيم مردى أحص بوده ، يعنى سرش بىموى و فقط بر روى او دو يا سه تار مو روئيده بود ، و پس از مدت هشتاد سال عمر در سنه هزار و دويست و هفتاد و نه در نجف وفات كرد ، و هم آنجا در صحن شريف نزد درب طوسى ، پهلوى پدر و برادر خود دفن شد ، چنان كه در « أعيان الشيعة : جزء 5 جلد 6 نوشته » .\r\n\r\n* ( 48 - وفات مرحوم سيد أحمد 25 قزوينى - ره ) *\r\nوى فرزند مرحوم سيد محمد 24 بن سيد حسين 23 بن أبو القاسم 22 بن محمد - باقر 21 بن آقا جعفر 20 بن أبو الحسين 19 بن على 18 بن زيد 17 بن ابو الحسن على الغراب 16 بن يحيى العنبر 15 بن ابو القاسم على 14 بن أبو البركات محمد 13 بن ابو جعفر احمد 12 بن محمد 11 بن زيد 10 بن على الشاعر 9 الحمانى بن محمد الخطيب 8 بن جعفر الشاعر 7 بن الامامزاده ابو جعفر محمد المحروق 6 بن أبو عبد اللّه محمد 5 بن زيد شهيد 4 عليه السلام است .\r\n\r\n","description":"","footnote":"","page_name":" 97 ","page_number":153},
  {"content":"\r\n\r\nحضرت زيد شهيد 4 عليه السلام در ( ص 26 ) گذشت . فرزندش محمد 5 از اصحاب حضرت صادق عليه السلام بوده . فرزندش امامزاده محمد محروق 6 در بيرون شهر نيشابور به طرف مشهد بقعه و بارگاهى معروف دارد . فرزندش جعفر الشاعر 7 از سادات بزرگوار بوده ، و ما دو فرزند از او در اين كتاب مىآوريم : يكى احمد السكين 8 در 1210 ، و ديگر محمد الخطيب 8 كه در عمود اين نسب است ، و فرزند او على الشاعر 9 الحمانى از أجله و معاريف شعراء بوده و در سنه 301 وفات نموده ؛ چنان كه در پاورقى « عمدة الطالب : 294 چاپ نجف » نوشته ، و على الغراب 16 از معاريف زمان خود بوده ، و اولاد و فرزندش زيد را به نسبت وى بنى غراب مىخوانند ، چنان كه در « عمدة الطالب : 295 » نوشته ، و از بعد او تا صاحب عنوان ظاهرا چند نفر افتاده باشد ، زيراكه أعقاب وى را تا سال تأليف « عمده » كه 812 بوده ، چنان كه مذكور شد ذكر كرده ؛ و از آن زمان تا عصر صاحب عنوان تقريبا سيصد سال و نبايد بدين كمى واسطه باشد ، و ما اين‌طور كه نوشتيم از « اعيان الشيعة : جزء نهم - جلد دهم » چنين ديده و نقل نموديم .\r\nبه‌هرحال ، مرحوم سيد احمد 25 صاحب عنوان از رجال بزرگ عصر خود بوده ، و نخستين كس است از اين سلسله كه در مائهء دوازدهم از قزوين بنجف آمده . و آنجا دختر سيد مرتضى بروجردى را كه در 1204 بيايد تزويج كرده ، و اولاد او طايفهء سادات قزوينىها را تشكيل داده ، و آنها جماعتى كثيره و در نجف و حله سكونت دارند ، و چندين نفر از علماء و مردان مهم از آنها بهم رسيده‌اند كه ببرخى از ايشان در محال خود اشاره مىشود ، و گذشته از فضائل علمى همواره مروج شعر و ادب بوده‌اند ، و در اثر تشويق شعراء و ادباء و اعطاء صلات وافره به آنها فن شعر و ادب در عراق عرب رواجى كامل بهم رسانيد ، و بالاخره سيد احمد پس از چندين سال از نجف به زيارت مشهد رفت ، و در برگشتن براى ديدن ارحام خود بقزوين آمد ؛ و در آنجا در اين سال وفات كرد ، و وصيت نمود تا جسدش را بنجف حركت دهند ، ليكن اهل قزوين اطاعت نكرده و براى تبرك ؛ هم در قزوين او را دفن كردند ، و چون خبر وفات وى بنجف رسيد مجالس فاتحه براى او تشكيل و چندين نفر از علماء و شعراء معروف براى او مرثيه و ماده تاريخ گفتند ، از آن جمله مرحوم سيد محمد زينا كه در 1216 بيايد فرموده :\r\n\r\n","description":"","footnote":"","page_name":" 98 ","page_number":154},
  {"content":"\r\n\r\n أ كذا المعالى فى التراب توسد ؟ ! * أ كذا المفاخر فى الحفائر تلحد ؟ !\r\nأ كذا شموس المجد بعد بهائها * تطفى و يكسف نورها المتوقد\r\nأ كذا جبال العز تنسف بعد ما * سمقت علا ينحط عنه الفرقد\r\nبكر النعى بضد ما نهوى فلم * يعبأ به فانصاع و هو مفند\r\nخبر أتاح لكل قلب حسرة * فى كل قلب نارها تتوقد\r\nفمن الذى يحيى الدجى مهما سجى * و اليوم أودى القائم المتهجد\r\nأسفى عليه قضى غريبا مفردا * بأبى و غير أبى الغريب المفرد\r\nعظم المصاب فأى قلب لم يذب * أسفا عليه و أى عين تجمد\r\nهل أحمد الأيام بعدك أحمد * و يطيب لى عيش و يحلو مورد\r\nلا يشجينك أن قبرك شاحط * ناء و عن مثوى الأئمة مبعد\r\nفلقد رءاك بخير رؤيا مرتضى * من قومه و بقوله لا ينفد\r\nو افاك و العلماء حولك ضمكم * عند الوصى الطهر ذاك المشهد\r\nو رآك ملحودا هنالك راقدا * برواقه يا نعم ذاك المرقد\r\nتلك البشارة لا بشارة مثلها * كم كنت قاصدها فتم المقصد\r\nصبرا بنيه ! و إن تعذر صبركم * فتصبروا فى ما جرى و تجلدوا\r\nجلت مصيبتكم و حسب جلالها * ان المعزى اليوم فيها السيد\r\nإنى لأعجب من مصاب فاقد * يأوى حمى المهدى ما ذا يفقد\r\nمتكفل الأيتام عن آبائهم * فكأنما الايتام منه تولدوا\r\nأو هل ترى احدا سواه يكشف ال * - كربات أو عند الحوائج يقصد\r\nلا و الذى هو عالم بصفاته * و بذاته و بما يحيط و يحشد\r\nقد حير الاحلام أحلام الورى * فرد بكنه صفاته متفرد\r\nفاسعد و فز و اهنأ بأعلى جنة * بنعيمها الموصول أنت مخلد\r\nو حبيت أقصى ما تشاء فأرخوا * لك منزل فى الخلد أزهر أحمد \r\nدر اينجا باشارهء ( حبيت اقصى ما تشاء ) منتهاى تشاء ، كه همزه است جزو مصرع\r\n\r\n","description":"","footnote":"","page_name":" 99 ","page_number":155},
  {"content":"\r\n\r\nاخير و ماده 1199 مىشود ، و در شعر يازدهم و عقب‌تر اشاره بخوابى است كه مرحوم سيد بحر العلوم ديده مبنى بر اينكه جسد او در نجف دفن شده .\r\nمرحوم سيد احمد پس از خود پنج نفر پسر برجا نهاد ، و آنها : سيد حسن 26 و سيد محمد باقر 26 كه در 1222 و 1246 بيايند ، و ديگر سيد محمد على 26 و سيد على 26 و سيد حسين 26 مىباشند كه از هريك اولاد و اعقابى بازمانده .\r\n\r\n* ( 49 - وفات ابن سعيد تونسى مالكى ) *\r\nوى شيخ ابو عبد اللّه محمد بن على بن سعيد ، و از علماء اهل سنت است كه كتابى بنام « زواهر الكواكب » براى بواهر مواكب كه حاشيه‌ئى است بر شرح شيخ ابو الحسن اشمونى بر « الفيه » ابن مالك تأليف كرده ، و در اين سال با سنى كمتر از سى وفات نموده چنان كه در « معجم المطبوعات : 117 » ذكر كرده .\r\n\r\n* ( 50 - وفات ملا محمد حسن لكهنوى هندى ) *\r\nوى به‌طورىكه در « رسالهء احوال سيد عبد الحى » حسنى كه در 1286 بيايد ، در ( ص : ى ) نوشته از علماء هند بوده ، و « شرحى بر كتاب سلم العلوم » قاضى محب اللّه بهارى نوشته ، و در اين سال وفات نموده . قاضى نامبرده نيز چنان كه در ( ص : ط ) رسالهء مزبوره گفته بسال 1119 وفات كرده .\r\n\r\n* ( 51 - وفات آقا محمد هاشم ذهبى شيرازى ) *\r\nوى فرزند آقا محمد اسماعيل ، و خود از اهل علم و ادب و از جمله عرفاى بزرگوار و صوفيه فرقه ذهبيه بوده و شعر هم مىگفته ، و شرح احوالش در چندين كتاب نوشته ، از آن جمله : « فارسنامه ناصرى 2 : 152 » و « طرائق الحقائق 3 : 98 » و غيره ؛ و آنچه از همهء آنها برمىآيد اينكه : او در اوائل جوانى بشغل نويسندگى و استيفاى خوانين زنديه روز مىگذارده و در اواسط حال استعفا نموده و يك‌مرتبه ترك دنيا كرد و رو بجانب آخرت آورد ، و به خدمت مرحوم شاه كوثر هندى ( رحمه اللّه ) از مشايخ سلسله طيفوريهء شطاريه رسيد و ملتمس ذكرى گرديد ، و بعد از آن بفيض صحبت جناب عارف فاضل و عالم عامل و مرشد كامل مرحوم سيد قطب الدّين نيريزى قدس اللّه تعالى روحه الشريف رسيد و سر ارادت بر پاى مبارك او نهاد .\r\n\r\n","description":"","footnote":"","page_name":" 100 ","page_number":156},
  {"content":"\r\n\r\nو از بركات تربيت و توجه وى بدرجات عاليه ممتاز و بدامادى او سرافراز گرديد ، و اذن ارشاد و دستگيرى يافت و بتكميل نفوس شتافت و خود هماره بعبادات قلبيه و رياضات بدنيه مبادرت مىفرمود ، و كرامات عظيمه و مكاشفات غريبه از او ظهور مىنمود ، و درگاهش مرجع طالبان طريقت و مجمع عالمان شريعت مىبود ، و آقا محمد كازرونى در ارشاد و هدايت از او نيابت مىكرد ، و همانا تأليفات چندى هم دارد ؛ اول :\r\nبعضى از غزليات و رباعيات مشهور . دويم : كتاب « مناهل التحقيق » . سيم : كتاب « ولايت‌نامه » كه آن منظومه‌ئى مثنوى است ، و اينك اين اشعار از او آورده شد :\r\n بر چهرهء مرآت تو تا هست غبار * كى عكس بگيرد اندر آن جاى قرار\r\nآيينهء دل ز زنگ أغيار بشوى * تا جلوه كند در آن جمال رخ يار\r\nاى دوستان اى دوستان ، رفتم ز خود من بارها * تا آنكه ديدم يار را ، در كسوت أغيارها\r\nوحدت چو آمد در نظر ، كثرت شد از پيش بصر * بت‌ها شكستم سربه‌سر ، وارستم از زنارها\r\nچون بتابد بر دل ، آن نور خدا * زنگ باطل‌ها شود از وى جدا\r\nشبهه و شك نيست در ذات قديم * كه بود محتاج اثبات اى حكيم \r\nگفتيم كه مرشدين او دو نفر بوده‌اند ، و هم چندين نفر از اصحاب فضل و كمال و أرباب وجد و حال از فيض تربيت و ارشاد او بشاهراه هدايت رسيده و از مريدان او مىباشند . اول : مرحوم آقا خليل معروف بآقا بزرگ مدرس شيرازى كه در 1244 بيايد . دويم : دامادش ميرزا عبد النبى كه در 1286 بيايد . سيم : آقا لطف‌على خاكى خراسانى كه در 1234 بيايد . چهارم . آقا محمد كازرونى مذكور . پنجم : ملا محمد اسماعيل ازغدى خراسانى كه در 1232 بيايد ، و بطورىكه در كتاب « نابغه علم و عرفان :\r\n410 » نوشته اين دو نفر اخير دعواى جانشينى او را داشته‌اند .\r\nآن جناب بنص « طرائق » در اين سال بعمرى در قرب نودسالگى وفات كرد ، و در تكيه مرحوم خواجه حافظ در شيراز دفن شد و بر قبرش سنگ لوحى به خط نستعليق مرحوم ميرزا محمود خوشنويس پدر ميرزاى شيرازى كه در 1230 بيايد افتاده ، و در « فارسنامه » وفاتش را در هزار و دويست و اندى نوشته كه ظاهرا اشتباه باشد ، و اينك مضجع مقدس وى زيارتگاه اهل راز و مرجع اصحاب نياز است و گذشت كه وى دختر مرشد خود\r\n\r\n","description":"","footnote":"","page_name":" 101 ","page_number":157},
  {"content":"\r\n\r\nمرحوم سيد قطب الدّين نيريزى را داشته ، و همانا فرزند او از آن مخدره ؛ مرحوم آقا محمد رضاء نياز است كه در 1234 بيايد ، و ديگر دخترى كه زوجهء مريدش مرحوم ميرزا عبد النبى ذهبى شيرازى بوده ، چنان كه اشاره بدان نموديم .\r\nاينك بمناسبت گوئيم كه سيد قطب الدّين نيريزى مرقوم نامش محمد 30 ، و او است فرزند سيد أبو طالب 29 بن سيد عز الدّين يوسف 28 بن سيد قطب الدّين حيدر 27 بن سيد شهاب الدّين أحمد 26 بن سيد قطب الدّين حيدر 25 بن سيد شهاب الدّين أحمد 24 بن سيد جلال الدّين ، عبد اللّه 23 بن سيد قطب الدّين محمد 22 بن سيد جلال الدّين عبد اللّه 21 بن سيد قطب الدّين محمد 20 بن سيد عبد اللّه مكرانى 19 بن سيد هادى 18 ابن سيد محمد 17 بن سيد حسن 16 بن سيد ابو الفتوح 15 بن سيد حسان 14 بن سيد حسن 13 بن سيد معتوق 12 بن سيد ادريس 11 بن سيد حسن 10 بن سيد عبد اللّه 9 بن سيد عيسى 8 بن احمد الأكبر الكوكبى 7 المشهور بعقيقى ابن عيسى الكوفى 6 بن على 5 بن الحسين الاصغر 4 عليه السلام كه در ( ص 5 ) گذشت ؛ و خود از عرفاء بزرگوار و أهل علم و ادب و سير و سلوك و رياضت و تهذيب نفس و ارشاد و هدايت بوده ، و با اين وصف در علوم ادبيت و عربيت يدى طولى داشته ، و چندين كتاب تأليف نموده ، و به عربى و فارسى شعر هم مىگفته و تخلص قطب مىنموده ، و منظومات كثيره و اراجيز عديده در صرف و نحو و غيره بنظم آورده ، و چندين نفر از بزرگان از فيض صحبت و ارادت او تربيت شده‌اند و خود مريد مرحوم شيخ علينقى اصطهباناتى بوده ، و در 18 شعبان سنه 1173 وفات كرده و در نجف دفن شده ، و فرزندش آقا سيد على 31 جانشين پدر بوده ، و در ( ص 68 ) گذشت كه بعد از وى سه نفر دعواى جانشينى او را نمودند كه يكى همين آقا محمد هاشم صاحب عنوان بوده . و او هم شعر مىگفته ؛ و فرزند ديگرش مخدره ام سلمه 31 هم از أهل علم بوده ، و كتابى بنام « جامع الكليات » در ترجمه مختصرى از كتاب « فصل - الخطاب » پدرش كه در توحيد و حكمت بوده تأليف نموده ، و گفته شد كه زوجهء صاحب عنوان نيز دختر سيد قطب بوده ، ليكن ندانستيم كه وى همين ام سلمه است يا دختر ديگرى از او .\r\n\r\n","description":"","footnote":"","page_name":" 102 ","page_number":158},
  {"content":"\r\n\r\nسنهء 1200 قمرى مطابق سنهء 1164 شمسى غرهء محرم الحرام . . . عقرب ماه برجى\r\n\r\n* ( 52 - تولد مرحوم ملا أبو الحسن طهرانى - ره ) *\r\nوى فرزند مرحوم ملا ابو القاسم بن عبد العزيز بن محمد باقر بن نعمت اللّه مازندرانى است كه مقام قديمى و موطن اصلى اجداد ايشان ، چنان‌كه در « نامه دانشوران : ج 1 » نوشته همانا ولايت مازندران بوده ، و در اوايل سلطنت كريم خان از آنجا بطهران آمده مسكن گزيدند . و ملا ابو القاسم پدر صاحب عنوان در زمرهء اصحاب قدس معدود و در سلك ارباب علم منظوم بوده ، و مرحوم ملا ابو الحسن خود از علماء عظام و فقهاء فخام طهران در عصر خويش بوده ، و در « المآثر : 181 » ضمن احوال فرزندش ملا غلامحسين نامش برده شده ، و ترجمهء او را حوالهء به « نامهء دانشوران » نموده ، و در نامهء مذكور ( ج 1 : 761 تا 763 ) شرح احوال او را نوشته ، بخلاصهء اينكه : وى در چهاردهم ماه صفر الخير اين سال مطابق ( . . . ) قوس ماه برجى در طهران متولد شده ، و در عهد صبا و خوردى آثار رشد و تميز و آيات هوش و ذكاء از ناصيه‌اش هويدا بود ، و از اين روى پدر بر تربيتش همت گماشت تا از موائد علوم و فوائد فنون حظى وافر يافت ، و مدرس أفاضل را شايسته گشت ، و در مجلس درس مرحوم حاجى سيد آقا كه خود از سلسلهء سادات اخوى و حاوى معقول و منقول بود و در مدرسه ملا آقا رضاء بعنوان مدرسى تدريس مىفرمود باكتساب أصول و تحصيل فروع اقامت گزيد و چندى نگذشت كه از همگنان در طى مقامات فضل و أدب بگذشت ، و چون در آن أوان دار السلطنه اصفهان بوجود اعيان فقهاء و اصوليين و اركان حكماء متألهين مجمع علوم و آداب و مرجع علماء و طلاب بود ؛ لاجرم توقف آن سامان را نصب العين كرده و باصفهان رفت ، و آنجا در خدمت مرحوم حاجى كرباسى كه در 1261 بيايد بأخذ معارف و اكتساب معالى مشغول گشت ، و يك‌چند بدين منوال بسر برد ، و بعد از آن بتقبيل عتبات عاليات سعادت‌اندوز گرديد ، و در آن خاك پاك كه سرچشمه معارف و ادراك است خدمت مرحوم آقا سيد على كربلائى كه در 1231 بيايد يك‌دو سال استفاضت نمود ، و چون كما ينبغى اسباب اقامت\r\n\r\n","description":"","footnote":"","page_name":" 103 ","page_number":159},
  {"content":"\r\n\r\nبرايش فراهم نبود دوباره باصفهان بازگشت ، و عهد تحصيل و تكميل را خدمت حاجى مرقوم تجديد كرد ، و بالجمله دقيقه‌اى از طلب ننشست تا رتبهء اجتهاد يافت و با اجازت‌نامه بموطن و مسكنش رخصت انصراف بخشيد ، و چون در طهران بساط حكومت و قضاوت بگسترانيد جمعى اجتهادش را إنكار نمودند ، و خواطر عوام را بدان شبهت آلوده كردند . مردم طهران محض تحقيق ، ما جرى را خدمت مرحوم حاجى نوشتند . آن جناب در جواب نوشت كه اجتهاد را درجات بسيار است ، و ملا ابو الحسن طهرانى از حضيض تقليد و تجزى رسته و بأوج اجتهاد قدم نهاده ، و در نزد من معتمد و مقبول القول است . بعد از حصول اين جواب بيش از پيش در انظار عموم وقعى يافته و مرجع خاص و عام شد ، به حدى كه اكثر مرافعات و مشاجرات طهران در محضر وى مىگذشت ، و هركس صحبتش را درمىيافت مىفهميد كه احكامش بهواى نفسانى آلوده نبوده . و اين بزرگوار زهدى خشك داشت و پيوسته در امر بمعروف و نهى از منكر اقدام مىنمود ، چنان‌كه هرگاه أوباش و مقامر او را در شوارع و معابر مىديدند فرار مىكردند ، و هم وى تأليفاتى دارد ؛ اول : « كتابى در فروع » دو هزار بيت . دويم : كتاب « لمعات » در اصول شش هزار بيت .\r\nوى در اواخر عمر با حالت انزواء و اعتزال خوش بود ، و از مراودات و مرافعات كناره مىجست تا در سنه هزار و دويست و هفتاد و دو در طهران وفات كرد ، و نعش او را حمل بنجف نموده و آنجا در قبرستان وادى السلام بين مقام هود و صالح عليهما السلام دفن كردند ، و پنج نفر فرزند ذكور از او بازماند :\r\nاول : مرحوم ملا غلامحسين كه در 1313 بيايد . دويم : ملا محمد حسين . سيم :\r\nشيخ موسى . چهارم : شيخ بهاء الدّين . پنجم : حاجى شيخ محمود « 1 » .\r\nسنهء 1165 شمسى نوزدهم جمادى الاولى أول حمل ماه برجى\r\n\r\n* ( 53 - وفات شيخ حسين خالدى قدسى ) *\r\nابو عبد اللّه بن محمد بن موسى بن محمود بن صالح حنفى از أهل بيت المقدس كه در نسبت به آن\r\n\r\n\r\n","description":"","footnote":"\r\n( 1 ) شرح حال صاحب عنوان در « الكرام البررة : 32 و 33 » نيز مذكور است .\r\n","page_name":" 104 ","page_number":160},
  {"content":"\r\n\r\nمقدسى بر وزن مجلسى و نيز قدسى مىگويند ، و خود از اهل علم و ادب و انشاء و كتابت بوده و خط را خوش مىنوشته و شعر را خوب مىگفته ، و در أثر تفتين حساد از بيت المقدس بدمشق احضار و محكوم بحبس و تأديب گرديد ، و بشفاعت سيد محمد خليل مرادى آزاد شده و باز ببيت المقدس برگشت ، و او تأليفاتى دارد :\r\nاول : كتاب « البشائر النبويه » . دويم : كتاب « غاية الوصول » در مدح حضرت رسول صلى اللّه عليه و آله ، و در آخر ماه شعبان المعظم اين سال مطابق ( . . . ) سرطان ماه برجى به پنجاه‌سالگى وفات كرده ؛ چنان كه در « ريحانة الادب 1 : 375 » فرموده .\r\n\r\n* ( 54 - تولد سيد على 33 دلدارى هندى ) *\r\nوى فرزند مرحوم سيد دلدار على 32 است كه در 1235 بيايد ، و خود از أعيان علماء و معاريف فقهاء است ، و در تجويد و قرائت بسى مهارت داشته ، و همانا او در هيجدهم ماه شوال المكرم اين سال ، چنان‌كه در « احسن الوديعه 1 : 10 » فرموده متولد شده ، و در نزد پدر خود درس خوانده و در سنه 1245 به زيارت عتبات عراق عرب مشرف شد ، و آنجا علماء اعلام همگى مقدمش را بتأهيل و ترحاب تلقى كردند ، و پس از يك سال به وطن خود بازگشت و ببحث و تأليف پرداخت ، و در سنه 1256 به زيارت مشهد مقدس رفت و بعد از آن باز بعتبات آمد ، و وى چندين كتاب تاليف كرده :\r\nاول : « رساله‌ئى در اقامه تعزيت حضرت سيد الشهداء » عليه السلام . دويم :\r\n« رساله‌ئى در تجويد » . سيم : « رساله‌ئى در رد اخباريين » . چهارم : « رساله‌ئى در كلام » . پنجم . « رساله‌ئى در متعه » . ششم : نيز « رساله‌ئى در متعه » . هفتم :\r\n« رساله‌ئى در مسئلهء فدك » . هشتم : كتاب « التوضيح المجيد » در تفسير كتاب اللّه حميد در دو جلد بزرگ به زبان اردو ، كه آن را براى سلطان مصلح الدّين أمجد عليشاه تأليف كرده ، و در سنه 1253 از تاليف آن فارغ شده ، چنان‌كه در « الذريعة 4 : 495 » فرموده .\r\nآخر پس از مدت پنجاه و هشت سال و يازده ماه قمرى عمر ، در هيجدهم ماه رمضان المبارك سنه 1259 مطابق ( . . . ) ميزان ماه برجى در كربلا وفات كرد ، و در پهلوى قبر مرحوم آقا سيد محمد كربلائى كه در 1242 بيايد دفن شد ، و ادباء عراق مراثى بسيارى براى او گفتند كه آنها را مرحوم ملا هادى استرآبادى كه در 1214\r\n\r\n","description":"","footnote":"","page_name":" 105 ","page_number":161},
  {"content":"\r\n\r\nدر ضمن شاگردان صاحب « ضوابط » بيايد ؛ در كتابى بنام « المراثى الخليلية » جمع كرده ،\r\n\r\n* ( 55 - وفات مرحوم ميرزا محمد كلانتر شيرازى ) *\r\nوى از أحفاد مرحوم مير سيد شريف زين الدّين ابو الحسن على بن محمد بن على حسينى جرجانى حنفى است كه از اجله و اعاظم علماء فريقين و صاحب مؤلفات نافعه و كتب جليلهء چندى بوده كه همه از زمان خودش تاكنون مرجع تدريس و تدرس مبتدئين تا علوم عاليه و مطرح انظار فضلاء قرون خاليه است ، از آن جمله « شرح كتاب المواقف - السلطانية » قاضى عضد الدّين ايجى در علم كلام ؛ انجام تاليف آن أوائل شوال سنه 807 . تولدش سنه 740 ، وفاتش 4 شنبه 6 ع 2 سنه 816 ، قبرش در بقعه كوچكى بنام دارالشفا در محلهء لب آب شيراز .\r\nمرحوم ميرزا محمد ، خود از عظماء معاريف شيراز و فضلاء ممتاز در مائهء دوازدهم هجرى است و روزنامه‌ئى در گذران عمر خود و وقايع فارس در نيمهء آخرى آن مائه نوشته كه داراى بسى از فوائد جليله است ، و در ع 1 اين سال آن را تمام كرده و خود هم در اواخر اين سال در اصفهان وفات نموده و در نجف دفن شده ، چنان‌كه در « فارسنامه - ناصرى 1 : 227 » فرموده ، و يكى از فرزندان او است مرحوم ميرزا محمد حسين كه از شعراء بوده و عالى تخلص مىنموده ، و ديوانى دارد ، و در حدود سال هزار و دويست و چهل و اندى وفات كرده ، چنان‌كه در « فارسنامه 2 : 40 » فرموده ، و مرحوم هدايت در « مجمع الفصحاء 2 : 350 » در حدود سال 1236 گفته و آن غلط است ، زيرا در سنه 1243 كه ضريح شاه چراغ را نقره نموده‌اند ، او زنده بوده و ماده تاريخى براى آن فرموده . و همانا عالى تخلص چندين نفر ديگر غير از او است : 1 - عالى بخارائى نامش ملا شاه محمد . 2 - عالى بدخشانى كه هر دو را در « جنگ بهترين - اشعار » نوشته . 3 : عالى شيرازى نامش ميرزا على صدر العلماء كه در 1238 بيايد .\r\n4 - عالى شيرازى ديگرى نامش نور الدّين محمد ملقب بنعمت خان كه نيز در جنگ مرقوم است . 5 - عالى صفوى ايضا در جنگ مرقوم . 6 - عالى كردستانى كه نامش ميرزا محمد - حسين و در « مجمع الفصحاء » ذكر شده .\r\nيكى از فرزندان اين عالى كه فرزند صاحب عنوان بوده ، مرحوم ميرزا احمد روشن است\r\n\r\n","description":"","footnote":"","page_name":" 106 ","page_number":162},
  {"content":"\r\n\r\nكه در 1215 بيايد ، و اينك اين اشعار از مرحوم عالى فرزند صاحب عنوان اينجا نوشته مىشود :\r\n اى داده روى و موى تو از روز و شب نشان * وى لاله‌ات ز سنبل تر كرده سايبان\r\nخد تو أرغوان و قدت سرو ، اى عجب ! * هرگز نبود بار سهى سرو ، ارغوان\r\nگشته خجل ز نور جبين تو مشترى * تا سوده‌ئى به خاك در خسرو زمان\r\nكسرى نشان حسينعلى ميرزا كه چرخ * در آستان بارگهش گشته پاسبان\r\nبينا ، ز فيض مكرمتش هركه را بصر * گويا بذكر محمدتش هركه را زبان\r\nگردون بآستان رفيعش كند نظر * ز انسان كه از زمين نگرد كس به آسمان\r\nعمر را خواهيد اگر بر گردن افكندن كمند * با سهىقدان دلكش دست در گردن كنيد\r\nرسد چو تير قضاى خدا پناهى نيست * اگرچه هست سراى جهان وسيع فضا\r\nتو نيز باش رضا گر أمان همىخواهى * كه نيست تير قضا را سپر به غير رضا\r\nتا توانى عالى از بىدانشان دورى گزين * زان كه جز بىحاصلى ز ايشان نگردد حاصلت\r\nمشكلى را صحبت ايشان كجا آسان كند * بلكه هر ساعت فزايد مشكلى بر مشكلت \r\n\r\n* ( 56 - تولد شيخ محمد أمين سويدى بغدادى ) *\r\nوى فرزند شيخ على سويدى است كه در 1237 بيايد .\r\nشيخ محمد امين از نوابغ علماء اهل سنت است كه در اواخر اين سال در بغداد متولد شده ، چنان‌كه در پاورقى صفحه 133 كتاب « تاريخ مساجد بغداد » نوشته ، و در نزد پدر خود و ديگران درس خوانده و كتب چندى تأليف كرده ، اول : كتاب « التوضيح و التبيين » در شرح كتاب « العقد الثمين » تأليف پدرش . دويم : كتاب « سبائك الذهب » در أنساب عرب . سيم : كتاب « الصارم الحديد » در دو جلد بزرگ . چهارم : « نقد كتاب احياء العلوم غزالى » . و او در سنه 1239 مدرسه‌اى در بغداد ساخته كه بنام وى معروف و همان‌جا محل سكونت او بوده ، و آخر پس از برگشتن از سفر حج در سنه هزار و دويست و چهل و شش در قريهء بريدهء نجد وفات كرد و هم آنجا دفن شد ، و فرزندى از خود باقى ننهاد .\r\n\r\n","description":"","footnote":"","page_name":" 107 ","page_number":163},
  {"content":"\r\n\r\n\r\n* ( 57 - تولد مرحوم ميرزا أحمد شروانى ) *\r\nوى فرزند ميرزا محمد تقى بن ميرزا محمد على بن ميرزا ابراهيم خان انصارى همدانى است .\r\nشرح احوالش در كتاب « دانشمندان آذربايجان : 31 » و « أعيان الشيعة : جزء 10 - جلد 11 » در دو جا به گمان تعدد و احتمال اتحاد و برخى از مجلدات متفرقه « الذريعة » و « مجلهء يادگار 5 : 4 و 5 : 143 - 145 » به نظر رسيده ، و از آنها همه خلاصه چنين مىشود كه ميرزا ابراهيم خان بنص « الذريعة 5 : 291 » وزير نادر شاه بوده ، و پس از آن استعفاء داده و در نجف تا آخر عمر مجاورت گزيده ، فرزندش ميرزا محمد على كه وى را در « الذريعة » ( على ) نوشته بنص مجله ( ص 143 ) مستوفى الممالك نادر شاه بوده .\r\nفرزندش ميرزا محمد تقى بنص مجله ( همان صفحه ) پس از اقامت در شروان بشيخ محمد شروانى معروف شده ، و بعد از اقامت در يمن در شهر حديده با دختر سيد حيدر بغدادى از تجار و دلالان عراق وصلت نموده انتهى .\r\nو شايد به‌همين‌جهت نام او را در « الذريعة » ( محمد ) نوشته ، و به‌هرحال ميرزا احمد صاحب عنوان از علماء و اهل فضل و ادب در عصر خود بوده و شعر هم مىگفته .\r\nوى در اين سال در حديده از بطن دختر سيد حيدر مرقوم متولد شده و بعد از تحصيلات در يمن ، در سنه 1220 بهندوستان رفته و در كلكته ساكن شد ، و آنجا اولياء انگليسى شركت تجارتى شرق ، وى را در حدود سال 1224 بمعلمى عربى مدرسهء فرويليام انتخاب نمودند .\r\n( فرويليام ، نامى است كه انگليسيان بسه قريه حومه كلكته بافتخار ويليام پادشاه خود داده و در آنجا مدرسه‌اى براى تعليم عربى ساختند ) .\r\nميرزا احمد چندى در اين مدرسه بتعليم و تصحيح چندين كتاب عربى براى چاپ بسر برد و پس از آن استعفاء داده ، و نزد غازى الدّين حيدر ملقب بشاه زمان پادشاه ولايت أود رفت و در نزد او منزلتى تمام يافت ، و دختر سيد اسماعيل نامى را آنجا تزويج نمود ، و پس از وفات شاه زمان بكاونپور و بنارس و حيدرآباد و بهوپال و بمبئى سفر نمود ، و در مدت عمر چندين كتاب تأليف فرموده ، اول : كتاب « بحر النفائس » . دويم كتاب « ناج -\r\n\r\n","description":"","footnote":"","page_name":" 108 ","page_number":164},
  {"content":"\r\n\r\nالاقبال » . سيم : كتاب « جوارس التفريح » . چهارم : كتاب « الجوهر الوقاد » در شرح « بانت سعاد » ( قصيدهء معروفه كعب بن زهير ) . پنجم : كتاب « حديقة الأفراح لازالة - الأتراح » در احوال ادباء عصر خود . ششم : كتاب « العجب العجاب » در آنچه مفيد است براى كتاب . هفتم : كتاب « المناقب الحيدرية » در أشعارى كه در مدح غازى الدّين حيدر مرقوم گفته شده . هشتم : كتاب « منهاج البيان الصافى » در علم عروض و قوافى . نهم :\r\nكتاب « نفحة اليمن فى ما يزول بذكره الشجن » در پنج باب در حكايات لطيفه ، كه آن را بتشويق لمسدن خاورشناس انگليسى تأليف كرده ، و فيلوت خاورشناس آن را بانگليسى ترجمه نموده ، و ميرزا حاجى آقاى واعظ تفريشى كه دو 1347 بيايد سه باب آن را بپارسى ترجمه كرده . دهم : كتاب « المكاتيب » در مراسلاتى كه بعنوان مولوى رشيد الدّين خان نوشته . يازدهم : كتاب « شمس الاقبال » در مناقب ملك بهوپال . و اين چند شعر را محمدصادق خان أختر معاصر وى در كتاب « آفتاب عالمتاب » از او آورده :\r\n باد نو روزى وزيد اندر ز من * گل چراغ افروخت در بزم چمن\r\nناله‌هاى بلبل فصل بهار * شوق را افزود بهر وصل يار\r\nمن بهجران نگار گل عذار * گل فشانم دائما از چشم زار\r\nبىجمالش اين بهارم دشمن است * نيست دشمن در نگاهم گلخن است \r\nو بالاخره وى در نوزدهم ماه ربيع المولود سنه هزار و دويست و پنجاه و شش مطابق ( . . . ) جوزا ماه برجى در شهر پونه هند وفات كرد ، چنان‌كه نص مجله ( ص 144 ) است و در جلد چهارم « الذريعة : 143 » در سنه 1250 بدون تعيين ماه و روز نوشته كه ظاهرا اشتباه باشد . و وى را فرزندى است بنام شيخ محمد عباس كه در 1241 بيايد .\r\n\r\n* ( 58 - تولد نشاطى شاعر هزارجريبى ) *\r\nوى ميرزا عباس از أهل هزار جريب مازندران ، و خود از شعراء عصر و رجال دهر خويش و معروف بميرزا بابا و نيز نشاطى خان بوده ، و شرح احوالش را ميرزا محمد بن فتحعلى لواسانى در مقاله‌ئى شامل پانزده صفحه در مقدمهء ديوانش نوشته ، و از آن چنين برآيد كه وى بنص اين مقاله ( ص 4 ) در اين سال در قريه سرخ ده واقعه در سرحد سمنان و دامغان بمحاذات چشمه‌سار مشهور به چشمه على متولد شده و چون پدرانش\r\n\r\n","description":"","footnote":"","page_name":" 109 ","page_number":165},
  {"content":"\r\n\r\nهمه مردم زراعت پيشه و چوپان بوده‌اند ، او هم چندى بدين نوع كارها مشغول بود ، و سپس برحسب استعداد فطرى سر از آنها باززده و بمكتب رفت و به اندك وقتى قرآن مجيد را ياد گرفت . و در همان ايام طبع غيورى داشت كه از هركس رنجش ديدى هجوش نمودى ، و نخست شعرى كه گفته اين فرد بوده كه آن را در هجو يكى از شاگردان كه سرش را شكسته بود سروده :\r\n اى آنكه مرا به سنگ سر مىشكنى * روباهى و مغز شير نر مىشكنى \r\nو بعد از چندى از مكتب بمدرسه رفت و علوم صرف و نحو و منطق و معانى و بيان و فقه و اصول و تفسير را نيك ياد گرفت و هم از علوم رياضى و حسن خط شطرى وافر فراهم كرد ، تا موقعى كه فتحعلى شاه سفر مازندران نموده و بسارى آمد ، وى در آنجا بخدمتش بار يافت و شعرى در مدحش خواند كه پسند خاطر او افتاد و وى را همراه خود بطهران آورد و ملازم ركاب نمود ، و نشاطى در طهران نيز هماره بشعر گفتن مىپرداخت ، و با مراعات تهذيب اخلاق ، بعضى از اشخاص را هجوهاى ركيك نمودى ، و از نوال شاهنشاه بهره‌هاى كافى بردى و زندگانى مرفهى برايش آماده گرديد و دوازده پسر بهم رسانيد كه هريك را بمناسبت حال و كار اسمى و تخلصى بود از اين قرار : خيالى ، كمالى ، جمالى ، جلالى ، مجالى ، جدالى ، قتالى ، وصالى ، خصالى ، فلكى ، ملكى ، عرشى ؛ و دختر هيچ برايش نماند ، و اشعار او به شصت هزار بيت رسيد ، و در حدود 1261 ، ديوان او را جمع نموده و بأمر محمد شاه در حدود شش هزار بيت آن را كه شامل مدايح و مراثى و توحيد بوده با مقدمهء مذكوره باهتمام منوچهر خان معتمد الدوله كه در آن روزگار صنعت چاپ را تازه بايران آورده بود بطبع رسانيدند .\r\nنشاطى در « مجمع الفصحاء 2 : 513 » نيز عنوانى دارد ، و آنجا درباره وى شرحى نوشته بخلاصه اينكه او طبع خوبى داشته ، ليكن تتبع كم كرده ، و سال‌ها است كه نظير او شاعر طامع سخنورى ديده نگرديده ، در شعر صاحب قانونى است طبيعى ، و در بىساختگى و بىاستكبارى معروف ، و بمحبت أهل بيت عصمت موصوف است . غالب اشعارش حقايق و شرايع و مناقب و مراثى ائمه دين است ، و هم در مدح فتحعلى شاه و محمد شاه و غيره اشعارى گفته و اهاجى مليحه و قطعات فصيحه بسيار دارد ، و اشعار او در ديوانى\r\n\r\n","description":"","footnote":"","page_name":" 110 ","page_number":166},
  {"content":"\r\n\r\nجمع آمده ، و در سنه هزار و دويست و شصت و دو وفات كرده انتهى .\r\nبنا بر تولد او كه ما نوشتيم ، مدت عمرش شصت و دو سال قمرى خواهد بود ، و اينك اين قصيده در مدح حضرت امير المؤمنين عليه السلام از او نوشته شد بنقل از « مجمع : 513 و 514 » :\r\n مرد معما شكاف ، بيهده‌لاف است * مرد كسى كو ز تيغ ، موى شكاف است\r\nموى شكافى كسى ز تيغ نداند * غير يكى كو ، ز آل عبد مناف است\r\nدست خدا آنكه دست او ز پى حرب * يا بسر ذو الفقار يا بغلاف است\r\nفرض ، حرم را طواف سالى و هردم * از حرمش جان انس و جان بطواف است\r\nدر صف او با كفن ، عدوى عجب نيست * صف ، صف حشر است تا كه او بمصاف است\r\nمستى اگر بايدت پياله از او خواه * كايچ در او درد نيست يكسر وصاف است\r\nخون اگر از زخم او است باز نه استد * كشتهء شمشير او برنج رعاف است\r\nاز دم گرزش چو شين شكسته سرآمد * گر تن خصمش بزرگ چون سر قاف است\r\nهرچه بنفى خلافتش حجج آيد * از خلفاى ثلاث ، محض گزاف است\r\nكاين خلف ، ابن عم نبى و خلافت * حق وى است و در اين سخن نه خلاف است\r\nمهر على از عمر مجوى كه گويند : * بىپدر از مهر اهل بيت معاف است\r\nپادشها ! خصم تو ز قدر تو غافل * زان كه تو رخشنده مهرى ، او چو خشاف است\r\nتار تنى ، كوز پود مهر تو عارى * طاعت او بيهده كه بيهده‌باف است\r\nطاعت جزئى ، كند كفايت كلى * مهر تو در دل اگر به قدر كفاف است\r\nمن به تو زين مدح كى رسم كه جلالت ، * يوسف و من زال و شعر من چو كلاف است\r\nتا كه علامات قحط مصر مبرهن * از أخر يابسات و سبع عجاف است\r\nمرده عدويت بسال قحط ، بخوارى * گر همه شيخ ثقال و شاب خفاف است \r\nو همانا در 1197 در احوال مرحوم وصال قصيده‌ئى به همين وزن و قافيه از آن جناب در مدح حضرت رسول صلى اللّه عليه و آله آورديم ، و اينك تمييز ما بين مضامين اين دو قصيده با ناظرين است ، گرچه هر دو از حيث الفاظ و مضامين و وزن و قافيه از جياد قصايد بشمار آيند و اتفاقا گويندگان آنها در يك سال وفات كرده‌اند . و بسال تولد اندكى پس\r\n\r\n","description":"","footnote":"","page_name":" 111 ","page_number":167},
  {"content":"\r\n\r\nو پيش مىباشند ، و از وطن و مسكن بونى بعيد و بعدى كثير در بين آنها بوده ، مانند مراتب علمى و عرفانى و ساير مقامات عاليه كه سالها و قرن‌ها مانند وصال به دنيا نخواهد آمد .\r\n\r\n* ( 59 - وفات شيخ عبد الرحمن سويدى شافعى ) *\r\nوى شيخ زين الدّين أبو الخير فرزند ملا عبد اللّه است كه ذكر او با وجه تسميه سويد در 1203 بيايد .\r\nشيخ عبد الرحمن از علماء اهل سنت بوده ، و در تراجم رجال سنن و آثار و زهد و تقوى مقامى سامى داشت ، و همانا او در سنه هزار و صد و سى و چهار مطابق ( 1100 يا 1101 ) شمسى متولد شده ، و در نزد پدر خود و شيخ فصيح الدّين هندى و شيخ يسن هيتى درس خوانده ، و كتب چندى تأليف كرده ، اول : كتاب « إرواء المحتسى » . دويم : « حاشيه بر شرح تشريح الافلاك » فخرىزاده . سيم : « حاشيه بر شرح قطر » عصامى . چهارم :\r\n« حاشيه بر كتاب تحفة أهل التحديث » از شيوخ حديث تأليف ابن حجر عسقلانى .\r\nپنجم : « شرح تحفهء مرسله » . ششم : « شرح كتاب العقائد الشيبانية » كه آن قصيده‌ئى است از محمد أبو عبد اللّه شيبانى ، هزار بيت . هفتم : « شرح كلمات رسلان » در تصوف .\r\nوى پس از مدت شصت و شش سال قمرى عمر در اين سال وفات كرده و در تربت معروف كرخى در بغداد دفن شد ، و پسرى بنام شيخ محمد و دخترى برجا نهاد ، و فرزند اين شيخ محمد ، شيخ عبد الرحيم است كه در 1237 بيايد .\r\n\r\n* ( 60 - وفات تحسين شاعر لكهنوى ) *\r\nوى مير عطاء حسين خان فرزند محمد باقر خان متخلص بشوق و ملقب بمرصع قلم بوده و كتب چندى تأليف نموده . اول : « انشاء تحسين » . دويم : « تواريخ قاسمى » .\r\nسيم : « ضوابط انگريزى » . چهارم : « نوطرز مرصع » ، و اين شعر از او است :\r\n شد بوقت شهادتم معلوم * زندگى هم به كار مىآيد \r\nو او در اين سال وفات كرده ، چنان‌كه در « ريحانة الادب 1 : 207 » فرموده ، و دو نفر شاعر تحسين تخلص در 1294 و 1297 بيايند .\r\n\r\n","description":"","footnote":"","page_name":" 112 ","page_number":168},
  {"content":"\r\n\r\n\r\n* ( 61 - وفات مير سيد على شاعر مشهدى ) *\r\nوى از شعراء و خطاطين بوده ، و شعرهاى چندى سروده و تخلص سيد مىنموده ، و در اين سال در هندوستان وفات كرده ، چنان‌كه در « مطلع الشمس 2 : 433 » فرموده .\r\nو همانا سيد تخلص چند نفر ديگر نيز غير از او است ، اول : سيد تبريزى كه نامش سيد محسن و معروف بآقا مير گلستان و از مشاهير نقاشان بوده ، و كتابى دارد بنام « مرآة البكاء » در مرثيه حضرت سيد الشهداء عليه السلام ، و در حدود سال هزار و سيصد و سى وفات كرده ، و آقا مير مصور و برادرانش ارژنگ و رسام هر سه برادرزادگان او هستند ، چنان‌كه در كتاب « دانشمندان آذربايجان » نوشته . دويم : سيد عاملى كه او نيز نامش سيد على و در مائهء يازدهم بوده و در « تذكره نصرآبادى » ذكر شده . سيم :\r\nسيد قزوينى كه در جنگ بهترين اشعار نوشته شده . چهارم : سيد كرمانى كه او مرحوم شاه نعمت اللّه ولى است و در 1218 در ضمن ميرزا مهدى شهيد اشاره‌ئى به او مىشود .\r\nاينك اين دو شعر از اين سيد صاحب عنوان اينجا آورده شد :\r\n در بحر وجودش دوجهان نقش بر آب است * با هستى او هستى ما موج سراب است\r\nمعمارى اقليم دل ما نتوان كرد * چندان‌كه در آن ديده كند كار خراب است \r\n\r\n* ( 62 - وفات شيخ غلامحسين طباطبائى هندى ) *\r\nوى از علماء عصر خود در هند بوده ، و كتابى بنام « سير المتأخرين » تأليف كرده ، و در اين سال وفات نموده ، چنان‌كه در رساله « احوال سيد عبد الحى » حسنى ، كه در 1286 بيايد در ( ص ن ) فرموده .\r\n\r\n* ( 63 - وفات سيد غلامعلى آزاد بلگرامى - ره ) *\r\nبلگرام در 1250 در احوال شيخ أوحد الدّين بلگرامى بيايد .\r\nسيد غلامعلى فرزند سيد نوح حسينى واسطى و خود از معاريف شعراء و اهل ادب و تاريخ و شرح حال رجال در هندوستان بوده شرح احوالش در كتاب « فرهنگنامهء پارسى 1 : 125 » تأليف آقاى سعيد نفيسى و « الذريعة 7 : 157 » نوشته ، و خلاصهء آنها اينكه او در روز يكشنبه بيست و پنجم ماه صفر الخير سنه 1116 مطابق ( . . . ) سرطان ماه برجى سنه 1083 شمسى متولد شده ، و پس از سفرهاى بسيار در هندوستان ، در سنه\r\n\r\n","description":"","footnote":"","page_name":" 113 ","page_number":169},
  {"content":"\r\n\r\n1151 به حج رفت ، و پس از چندى در سنه 1152 بهند برگشته و در اورنگ‌آباد سكونت گزيد و داخل سلسلهء صوفيه چشتيه گرديد و تا آخر عمر در همان‌جا بسر برد .\r\nمير غلامعلى در نظم و نثر پارسى و بخصوص در ادبيات اين زبان دستى دراز داشته و چندين كتاب تأليف كرده ، از آن جمله ، اول : « تدوين كتاب مآثر الامراء » صمصام - الدوله از دوستان او در احوال بزرگان هندوستان در دوره سلاطين مغول كه مؤلف اصل آن در سنه 1171 كشته شده و نسخ آن پراكنده بوده و مير غلامعلى آن را جمع كرده .\r\nدويم : كتاب « خزانه عامره » در احوال شعراء فارسى زبان مديحه‌گوى ، آغاز تأليف آن سنه 1176 ، و آن را براى برادرزاده‌اش أولاد محمد بن غلام امام كه در سنه 1151 متولد شده تأليف كرده . سيم : « ديوان أشعار پارسى » . چهارم : « ديوان اشعار تازى » .\r\nپنجم : كتاب « روضة الأولياء » در أحوال صوفيه هند . ششم : كتاب « سبحة المرجان » در آثار هندوستان در أحوال علماء و فقهاء هند . انجام تأليف آن سنه 1177 . هفتم :\r\nكتاب « سرو آزاد » كه جلد دويم « مآثر الكرام » او است ، در احوال شعراء فارسى و هندى مائه يازدهم و دوازدهم ، تأليف آن سنه 1166 . هشتم : « قصائد غراء » كه آن را هم مىشود ديوانى گرفت ، و با دو ديوان كه از پيش گذشت سه ديوان بشود كه يكى از آنها را در سنه 1187 تمام كرده . نهم : كتاب « مآثر الكرام در تاريخ بلگرام » در احوال بزرگان اين شهر . دهم : كتاب « يد بيضا » در تذكرهء شعراء پارسى زبان . يازدهم :\r\nكتاب « حظيرة الجنان » براى اهل ايمان . دوازدهم : كتاب « دلگشانامه در خونخواهى مختار بنظم ، تأليف آن سنه 1131 . سيزدهم : كتاب « سند السعادات » در حسن خاتمه سادات . چهاردهم : كتاب « السبع السيارة » .\r\nسيد غلامعلى در اين سال در اورنگ‌آباد وفات نموده ، و در أشعار تخلص آزاد مىفرموده . و اينك چند شاعر آزاد تخلص غير از او را به ترتيب كلمات مضاف اليه آزاد ، اينجا ذكر مىكنيم :\r\n1 - آزاد بريلى . نامش أمير الدّين ، مقيم شهر بريلى هند در قرن سيزدهم . 2 - آزاد جهان‌گيرنگرى ، سيد محمود بن سيد أسد الدّين حيدر بن سيد على مهدى خان بهادر هندى نيز در آن قرن . 3 - آزاد حبشى ، نامش ، ألماس ، غلام ميرزا سيد محمد سحاب\r\n\r\n","description":"","footnote":"","page_name":" 114 ","page_number":170},
  {"content":"\r\n\r\nكه در 1223 بيايد . 4 - آزاد خاتون‌آبادى ، كه وى ميرزا حسين اصفهانى و در 1316 بيايد . 5 - آزاد دهلوى ، و او شمس العلماء محمد حسين مؤلف كتاب « آب حياة » در تراجم شعراء هند ، و « سخندانان فارس » در تراجم شعراء عجم و نيز صاحب ديوانى در اشعار بوده ، و در حدود سال : 133 وفات كرده ، چنان‌كه در « الذريعة 1 : 1 و 9 : 6 » فرموده . 6 - آزاد سود هره‌ئى ، كه در 1209 بيايد . 7 - آزاد شيرازى ، نامش مير آزاد از قرن يازدهم .\r\n8 - آزاد قزوينى از قرن دوازدهم . 9 - آزاد كشميرى ، ميرزا ارجمند از شعراء قرن دوازدهم در هند . 10 - آزاد كشميرى ، محمد آزادخان كه در 1297 بيايد . 11 - آزاد كشميرى ، ميرزا محمد على از شعراء قرن سيزدهم هندى در ايران . 12 - آزاد كشميرى محمد مقيم ، و او شاگرد سليم كشميرى و ساكن اكبرآباد هند بوده ، وفاتش سنه 1150 .\r\n13 - آزاد لكهنوى كه در 1264 بيايد . 14 - آزاد يزدى ، بنام محمد صديق كه شاگرد ملا شرف الدّين على يزدى بوده ، چنان كه در « الذريعة 9 : 6 » فرموده . 15 - آزاد يزدى ديگر در قرن دهم ، وفاتش سنه 950 ؛ و اين دو بيت را در « الذريعة 7 : 157 » از صاحب عنوان در استدلال بر تشيع وى آورده :\r\n بر در شهر نبى رحل اقامت ريختم * تا برآيم از طفيل آن جناب از ششدرى\r\nشاه عالم‌پرورا ، ظل عنايت گسترا * جانب درگاه أقدس كرد بختم رهبرى \r\nو فرمايد مشار اليه ( آن ) در كلمه آن جناب ( در ) است نه ( شهر ) ، و اشاره به آن است كه غير از حضرت امير عليه السلام شش نفر ديگر اعضاء شورى را ترك كردم انتهى .\r\nو نوادهء او امير حيدر در 1293 بيايد .\r\n\r\n* ( 64 - وفات سيد صفى الدّين حنفى بخارى ) *\r\nوى سيد أبو الفضل محمد بن احمد أثرى حسينى است كه در أصل از اهل بخارا بوده و به‌همين‌جهت ببخارى معروف شده و ليكن در شام حكومت داشته ، و همانا خود از مشاهير محدثين اهل سنت و اكابر مسندين آن حرفه بوده ، و نخست در بلده طيبه قدس خليل نازل و سپس بنابلس شام مقام و توطن نموده ، و از جماعتى كثيره از شيوخ بخارا و يمن و مصر و شام و حجاز مجاز بروايت گشته ، و خود بشيخ محمد بن عبد الرحمن كزبرى شافعى اجازت داده و در حفظ حديث و معرفت رجال سند آن آيتى بوده ، و آن‌قدر كتاب از كتب حديث جمع نموده\r\n\r\n","description":"","footnote":"","page_name":" 115 ","page_number":171},
  {"content":"\r\n\r\nكه كمتر نزد ديگرى جمع شده ، و كتابى بنام « القول الجلى » در ترجمه اين تيميهء حنبلى تأليف فرموده و در اين سال بطاعون وفات كرده و در مقابر نابلس دفن شد ، چنان‌كه در « معجم المطبوعات : 537 » نوشته .\r\nسنهء 1201 قمرى مطابق سنهء 1165 شمسى غرهء محرم الحرام . . . عقرب ماه برجى سنهء 1166 شمسى . . . جمادىالاولى . . اول حمل ماه برجى\r\n\r\n* ( 65 - تولد مرحوم ميرزا محمد تقى نورى ، نور الله روحه ) *\r\nنور شهرى است مشهور در مازندران ، و نيز چنان‌كه در « تاج العروس » فرموده قريه‌اى است در بخارا ، و صاحب اين عنوان از نور مازندران ، و خود فرزند ميرزا علىمحمد نورى از نژاد بهزاد بن كيومرث بن كاوس است ؛ و ميرزا على محمد مرقوم مردى مستوفى بوده ، و چندين نفر فرزند داشته كه أولاد آنها هفت شعبه شده و در طهران و غيره موجوداند ، و به نسبت جد اعلاى خود بهزاد مذكور ببهزادى معروف مىباشند ، و غالبا مانند آباء و اجداد خود از أعوان سلطان و أعضاء ديوان بوده و مىباشند ، و چندين نفر از اين خانواده كتابى بمعاونت يكديگر در شرح أنساب و أعقاب آنها نوشته‌اند كه به « دفتر - خانوادگى » معروف است و در طهران بطبع رسيده .\r\nمرحوم ميرزا محمد تقى صاحب عنوان از علماء أعيان و فقهاء زمان خود بوده ، و در فقه و اصول و علوم معقول و منقول مهارتى تمام داشته و شعر هم مىگفته .\r\nشرح احوالش را فرزند بزرگوارش مرحوم حاجى نورى ( نور اللّه روحه الشريف ) در كتاب « دارالسلام 1 : 295 » نوشته ، و خلاصهء آن با ملاحظه بعضى از مواضع ديگر اينكه او در روز شنبه يازدهم ماه شوال المكرم اين سال مطابق ( . . . ) أسد ماه برجى متولد شده و بر خلاف آباء و أقارب دست از محاسبى دفتر و ديوان برداشت ، و راه مدارس علماء و محافل فضلاء را گرفت ، و آن چند كه از آن راهش باز داشتند ؛ دوباره گريزان بدانها برمىگشت ، و چون امر تحصيل را در وطن متوقف ديد از مازندران هجرت\r\n\r\n","description":"","footnote":"","page_name":" 116 ","page_number":172},
  {"content":"\r\n\r\nگزيده و باصفهان آمد و چند سال در آنجا در نزد آخوند ملا على نورى و حاجى كرباسى علوم عقلى و نقلى را تحصيل كرد ، و پس از آن بعتبات رفت و در خدمت آقا سيد على كربلائى و فرزندش آقا سيد محمد اندوخته‌هاى خود را بكمال رسانيد ، و پس از فراغت به وطن بازگشت و بتأليف و تصنيف و ترويج شرع شريف و دين حنيف پرداخت ، و در سىسالگى مجمع كمالات صورى و معنوى گرديد و در تحقيق مرام و زهد تمام و بحث و مرافعه آيتى گشت ، و زياده بر سيصد نفر از طلاب را رعايت نموده و از انديشه معاش فارغ البال مىساخت ، و در تعليم مسائل بعوام و نشر آداب و أحكام همى اقدام مىكرد ، چنان‌كه در هريك از ديهات آن حدود كسى را معين كرده بود كه مسائل لازمه و تجويد قرائت را بأهل آن بياموزد ، و محاضره‌اى خوش و زبانى دلكش و خطى زيبا و بيانى شيوا داشت ، و هماره با دلى نازك و چشمى گريان و زهدى نمايان بسر مىبرد ، و از اعمال و اخلاق خود مردم را موعظت مىكرد ، و در امر بمعروف و نهى از منكر و گرفتن اموال ظلمه و فساق و بخش كردن آن را بمستحقين خوددارى نداشت . تا اينجا كلام « دارالسلام » بود .\r\nو در « قصص العلماء : 116 » در احوال حاج سيد محمد باقر حجة الاسلام بيدآبادى شرحى دربارهء او نوشته بدين عبارت :\r\nميرزا محمد تقى نورى از شاگردان حاجى كلباسى بود وحدت ادراكى داشت و فىالجمله تلمذى نيز در خدمت آقا سيد على نموده و در اصول راجل بود ، و تقويت از أقوال ضعاف مىنمود ، مانند اينكه در مضاف قائل است به اين كه نجاست از أسفل بأعلا سرايت مىكند ، و حال اينكه اين قول بر خلاف فتواى مشهور ، بلكه دو اجماع منقول بر خلاف آن است ، و ايضا تسبيحات اربع را در دو ركعت آخر ظهر و عصر و عشا و يك ركعت آخر مغرب ، سه مرتبه واجب عينى نمىدانست ؛ و در ماه رمضان غليان بر بالاى منبر مىكشيد و دخان را مفطر نمىدانست . اگرچه مفطر نبودن دخان صوم را فتواى شيخ حسن بن شيخ جعفر نجفى و صاحب « مدارك » و جمعى ديگر است ، و قاعده نيز اقتضاء عدم افطار مىكند ، و تمسك به اولويت خالى از صعوبت نيست ، ليكن فتوى دادن و علانيه كشيدن خلاف طريقهء فقهاء است . مجملا ميرزاى مزبور را فتاواى غريبه كه خارج از قانون فقاهت است بسيار است ، ليكن در امر بمعروف أوحد زمان و نادر دوران بود ، پس\r\n\r\n","description":"","footnote":"","page_name":" 117 ","page_number":173},
  {"content":"\r\n\r\nجماعتى از أهالى نور در خدمت حجة الاسلام شهادت بر فسق او دادند ، پس سيد او را تفسيق نموده ، و فتحعلى شاه او را به جهت فتواى غليان بطهران آورد ، براى اينكه تأديبش كند ، در حضور با او محاجه كرد ، و سخنان ناشايسته بميرزا گفت . ميرزا عرض كرد كه أعلم العلماء شما آقا سيد محمد باقر است ، بفرستيد بيايد در طهران و در باب غليان با من گفتگو كند . سلطان گفت : آخوند تو مخبوط و مصروعى ؛ آقا سيد محمد باقر كذائى از اصفهان از براى من و تو مىآيد بطهران ؟ ! پس بعضى از اعيان توسط نمودند و سلطان از او گذشت انتهى .\r\nو شايد مراد صاحب « قصص » از تفسيق سيد ، صاحب عنوان را ؛ كلامى باشد كه در « البدر التمام : 19 » از كتاب « سؤال و جواب » سيد نقل كرده بدين عبارت : و اما آنچه در اين اوقات استماع شده كه در بلاد طبرستان كسى ادعاء نموده كه غليان كشيدن در ماه مبارك رمضان جايز و بىعيب ، بلكه خود مىكشد و ترغيب مردم در كشيدن آن مىنمايد ، اگر اصل داشته باشد ، چنين كسى قابل تصرف در احكام خلاق جهان جلت عظمته نيست ، بلكه چنين أشخاص مخرب شريعت پيغمبر آخر الزمان و مطرود درگاه وهاب على الاطلاق مىباشند . بر كافه اهل ايمان اجتناب از ايشان بلكه اهانت آنها لازم است انتهى .\r\nو اينك تأليفات و ساير حالات او از « دارالسلام » :\r\nاول : كتاب « تشويق العارفين » در موعظه بنظم . دويم : « جواب مسائل و حاشيهء كتب و رسائل متفرقه » . سيم : كتاب « دلائل العباد » در شرح ارشاد ، يعنى كتاب « ارشاد - الاذهان » در احكام ايمان تأليف مرحوم علامه حلى ( ره ) در فقه از طهارت تا أطعمه كه جامع اقوال و اخبار و تحقيقات بيرون از شمار وجودت الفاظ و حسن عبارات است ، در چند جلد بدين تفصيل : 3 جلد در طهارت ، 4 جلد در صلاة ، جلدى در زكات و خمس و روزه ، جلدى در مكاسب ، جلدى در دين و توابع آن ، جلدى در اجاره و ملحقاتش ، جلدى در ميراث و قضاء . جلدى در صيد و ذباحه و أطعمه و أشربه ؛ كه بجمله سيزده جلد بشود و باقى ابواب فقه از آن ظاهر نشده . چهارم : « رساله‌ئى در اشتقاق و تصريف » . پنجم :\r\n« رساله‌ئى در امامت » ، ششم : « رساله‌ئى در جواز هبهء ولى » مدت زوجه منقطعهء مولى عليه را . هفتم : « رساله‌ئى در رضاع » . هشتم : « رساله‌ئى در روزه » . نهم :\r\n\r\n","description":"","footnote":"","page_name":" 118 ","page_number":174},
  {"content":"\r\n\r\n« رساله‌ئى در صيد و ذباحه و اطعمه و اشربه » . دهم : « رساله‌ئى در فور و تراخى » قريب پنج هزار بيت . يازدهم : كتاب « كشف الاوهام » در حلال بودن قليان در ماه صيام .\r\nدوازدهم : كتاب « كشف الحقائق » در معذور نبودن مخطى در عقليات . سيزدهم : كتاب « ماتمكده » در مصيبت بنظم و نثر . و « ماتمكده » نام كتاب ديگرى هم هست تأليف مرحوم ملا قربانعلى بن رمضان بادشتى رودبارى قزوينى كه آن نيز در مصيبت است ، و انجام تأليفش در سنه 1266 بوده ، و مؤلف آن متخلص به بيدل مىباشد ، و در 1285 اشاره‌ئى به دو مىشود . چهاردهم : « مجموعه‌اى در اشعار قصائد مديحه » . پانزدهم : « مجموعه‌اى در اشعار قصايد مرثيه » . شانزدهم : « مجموعه‌اى در أشعار مجالس تعزيه » . هفدهم :\r\nكتاب « مدارج » در اصول ، دو جلد : 1 - تا بحث مشتق قريب 4000 بيت . 2 - در قليلى از أوامر . هيجدهم : كتاب « مخزن الصلاة » . نوزدهم : « نظم كتاب تهذيب منطق » محقق تفتازانى . بيستم : كتاب « هداية الأنام » در مسائل حلال و حرام در دو جلد . و چندين كتاب ديگر نيز بدين نام تأليف شده : 1 - « هداية الانام در شرح شرايع الاسلام » از شيخ محمد حسين كاظمينى كه در 1308 بيايد . 2 - « هداية الأنام » حاج شيخ عبد اللّه مامقانى كه در 1290 بيايد . 3 - « هداية الأنام » بسوى وقايع أيام از حاج شيخ عباس قمى ( ره ) كه در 1359 بيايد . 4 - « هداية الأنام » سيد حسين عرب باغى كه در 1369 بيايد .\r\nمرحوم ميرزا محمد تقى ، بطورىكه در « دارالسلام » نوشته در أواخر عمر خيلى از أبناء دهر بتنگ آمده و از وقوع ناملايمات آسوده نبود ، تا اينكه در ماه ربيع المولود سنه هزار و دويست و شصت و سه مطابق ( دلوياحوت ) ماه برجى در قريه سعادت‌آباد نور وفات كرد ، و جسد او را بنجف آورده و در وادى السلام دفن كردند ، و فرزندش مرحوم حاجى نورى مرقوم در 1254 بيايد ، و ديگر دخترى كه زوجهء ملا عباس نورى بوده كه در 1259 بيايد .\r\n\r\n* ( 66 - وفات شيخ احمد در دير مالكى ) *\r\nوى ابو البركات فرزند محمد بن احمد بن ابو حامد عدوى أزهرى خلوتى مشهور بدردير و خود از علماء عصر و عرفاء عهد خويش بوده ، و بطورىكه در « معجم المطبوعات :\r\n869 ، نوشته . در سال هزار و صد و بيست و هفت مطابق ( 1093 يا 1094 ) شمسى در بنى عدى\r\n\r\n","description":"","footnote":"","page_name":" 119 ","page_number":175},
  {"content":"\r\n\r\nاز صعيد مصر متولد شده و آنجا قرآن مجيد را حفظ كرد و تجويد آن را ياد گرفت ، و بواسطه طلب علم بجامع الازهر رفته و وارد مدرس علماء گرديد ، و از شيخ حفنى طريقهء خلوتيه و تلقين ذكر را تلقى نمود و از بزرگترين خلفاء وى شد ، و علم فقه را در نزد شيخ صعيدى خواند .\r\nشيخ احمد مردى سليم الباطن خوش‌نفس كريم الاخلاق بوده و پس از وفات شيخ على صعيدى ، شيخ مالكيه و مفتى و ناظر اوقاف صعيدىها گرديد و نه تنها شيخ طايفهء رواق بلكه شيخ اهل مصر بتمامه در ظاهر و باطن شد ، و در امر بمعروف و نهى از منكر و سعى در امور خيريه اقدامى تمام داشت ، و در اواخر عمر مدتى بيمار و بسترى بود تا بالاخره در اين سال وفات كرد و در زاويه‌ئى كه خود بناء كرده بود دفن شد ، و اينك صورت تأليفات او :\r\nاول : كتاب « أقرب المسالك » بسوى مذهب امام مالك . دويم : كتاب « تحفة - الاخوان » در اصول و آداب تصوف و عرفان . سيم : ايضا كتاب « تحفة الاخوان » در علم بيان كه خود هم شرحى بر آن نوشته چنان‌كه بيايد . چهارم : « حاشيه بر قصه معراج » نجم الدّين غيطى كه در سنه 1284 در بولاق با قصه مذكوره در حاشيه آن چاپ شده . پنجم : كتاب « الخريدة البهيّة » در عقائد توحيديه كه آن منظومه‌ئى است در فقه مالك . ششم : شرح كوچكى بر « اقرب المسالك » كه تا باب جنابت رسيده و شاگردش شيخ مصطفى عقباوى آن را تمام كرده و در سنه 1220 از تكميل آن فارغ شده هفتم :\r\nشرح بزرگى بر مختصر سيدى خليل در فقه مالك . هشتم : « شرح رساله بيان » تأليف خودش كه ذكر شد . نهم : « شرح فوائد الفرائد » كه آن منظومه‌ئى است در ضابط عقائد از شيخ مصطفى بكرى صديقى . دهم : كتاب « مولد النبى » صلى اللّه عليه و آله كه شيخ أحمد باجورى كه در ( ص 72 ) گذشت حاشيه‌ئى بر آن نوشته .\r\n\r\n* ( 67 - وفات بى خود ، شاعر دهلوى ) *\r\nوى از شعراء اين عصر ، و اصلا از كشمير بوده ، و در اين سال در عظيم‌آباد وفات نموده ، چنان كه در « الذريعة 9 : 152 » فرموده .\r\n\r\n","description":"","footnote":"","page_name":" 120 ","page_number":176},
  {"content":"\r\n\r\n\r\n* ( 68 - تولد شيخ حسن نجفى - ره ) *\r\nوى فرزند سيم مرحوم شيخ جعفر نجفى ( ره ) است كه در 1228 بيايد ، و خود از أعاظم علماء و أفاضل فقهاء شيعه در عصر خويش بوده ، و هماره بر مواظبت آداب و سنن همت مىگماشت ، و در تعظيم شعائر اللّه و دعوت خلق به حق بأعمال و أقوال خويش سعيى بليغ داشت . شرح احوالش را فرزند بزرگوارش شيخ عباس صغير در كتابى مخصوص بنام « نبذة الغرى » در احوال حسن جعفرى نوشته كه تاكنون آن نسخه شريفه به نظر ما نرسيده ؛ ليكن در چندين كتاب ديگر أحوال او ديده شده بدين تفصيل : « روضات الجنات :\r\n182 » ، « قصص العلماء : 145 تا 148 » و بعضى از صفحات ديگر آن كتاب ، « المآثر - و الآثار : 145 » ( با اينكه وى از دو جهت نبايد در « المآثر » بيايد ، يكى اينكه بقول مؤلف آن وى ايرانى نيست ، ديگر اينكه اصلا او قبل از سلطنت ناصر الدّين شاه وفات كرده ) ، « مستدرك الوسائل 3 : 402 » ، « أحسن الوديعه 1 : 95 » ، « الكرام البررة :\r\n316 تا 320 » ؛ و آنچه از همهء آنها با ملاحظه بعضى از مواضع ديگر برمىآيد آنكه وى در اين سال بنص « الكرام : 317 » در نجف متولد شده ، و شيخ محمد رضاء نحوى در مادهء تاريخ آن اين بيت را گفته :\r\n أهلا بمولود له التاريخ ( قد * أنبته اللّه نباتا حسنا ) \r\nو در كودكى و جوانى در حجر تربيت پدر بزرگوار و دو برادر بزرگ خود شيخ موسى و شيخ حسن پرورش يافت ، و هم در نزد اين سه نفر و نيز سيد جواد عاملى و شيخ قاسم محيى الدّين و شيخ اسد اللّه شوشترى و سيد عبد اللّه شبر و شيخ على بحرانى و شيخ سليمان قطيفى و غير آنها از علماء بزرگ درس خواند تا حظى وافر از فقه و اصول فراهم نمود ، و هنوز بسن بيست‌سالگى نرسيده در احكام شرعى بپايهء اجتهاد نائل و در مسائل برأى خويش عمل مىنمود ، و اين را نتوان أمرى كوچك و آسان گرفت . بلكه آن دليل مكائنى بزرگ و نبوغى غريب مىباشد ، چندان‌كه شيخ محسن خنفر وى را بر پدرش تفضيل مىدهد .\r\nبه‌هرحال ؛ شيخ حسن بعد از وفات برادرش شيخ محمد چندى در حله ماند و پس از وفات او باز بنجف آمد . تبيين اين كلام بطورىكه در « الكرام البررة : 317 » در پاورقى نوشته اينكه : رياست دينى و أدبى شهر حله همانا سال‌ها با سيد سليمان حلى\r\n\r\n","description":"","footnote":"","page_name":" 121 ","page_number":177},
  {"content":"\r\n\r\nو فرزندانش سيد داود و سيد حسين كه به ترتيب در 1211 و 1223 و 1236 بيايند بوده ، و پس از انقراض خانواده آنها ، شيخ محمد فرزند چهارم شيخ جعفر نجفى كه برادر اين شيخ حسن صاحب عنوان باشد بدان شهر شيعه‌نشين رفت و برياست و هدايت آنان پرداخت ، و چون وى در سنه 1247 بطاعون وفات كرد مردمان آن شهر از شيخ على برادر بزرگ آنها كه فرزند دويم شيخ جعفر بود تقاضاى ارسال عالمى بدانجا براى ارشاد و هدايت نمودند ، و وى اين شيخ حسن صاحب عنوان را فرستاد ، و چون شيخ على خود در نجف وفات كرد شيخ حسن بنجف آمد و رياست خانوادهء خود را در نجف تحمل نموده و بنيكوتر وجهى أمور و لوازم آن را اداره فرمود و در حسن خلق و وجاهت و ادب در نزد مؤالف و مخالف و شيعه و سنى اهميتى تمام بهم‌رسانيد ، و در مسجد پدر بزرگوار بامامت و در منزل خود بتدريس مشغول شد ، و با بيانى دلكش و شيوا به زبان عربى در فقه درس مىگفت ، و جماعتى كثيره فيض آن مدرس مقدس را مغتنم شمرده و بدان مجلس ارم مونس حاضر شده مستفيض مىگرديدند كه ازاين‌پس أسماء ايشان ذكر خواهد شد .\r\nدر « قصص العلماء : 146 » شرحى نوشته بخلاصه اينكه : در زمانى كه مير علىمحمد باب طلوع نمود ، قرآن جعلى خود را بهمراه دو نفر نزد بعضى از أصدقاء خويش بعربستان فرستاد و آن دو نفر ببغداد وارد شدند . پاشاى بغداد اطلاع پيدا كرد ، و آن را از ايشان گرفت و آن دو نفر را حبس نمود ، و قضاة و مفتيان و افنديان عامه را جمع نمود و بر اين قضيه ايشان را اطلاع داد و آنها فتوى بقتل آن دو نفر دادند ، ليكن چون آنها از عجم بودند ، خواست كه قتل آنها باستحضار علماء اماميه باشد ، و علماء اماميه با علماء عامه مناظره كنند ، و چون شيخ جعفر و اولادش در بلاد عرب مطاعيت و رياست عامه داشتند ، چنان‌كه اليوم نيز چنين است ، و مقدم بر همهء علماء مىباشند ، بخصوص شيخ حسن كه در آن زمان أفقه بوده ؛ پس پاشا تخت روانى براى شيخ حسن بنجف و ديگرى براى استادم آقا سيد ابراهيم بكربلاء فرستاد و اين دو بزرگوار را احضار كرد ، پس روزى كه خواست اجلاس شود و علماء عامه و خاصه حاضر شوند و مكالمه نمايند ، در اول علماء عامه و مفتيان و افنديان حاضر شدند ، پس شيخ حسن حاضر شد و آقا سيد ابراهيم نيز در جنب شيخ حسن قرار گرفت ، پس مسئله را عنوان كردند . علماء عامه گفتند كه اين قرآن\r\n\r\n","description":"","footnote":"","page_name":" 122 ","page_number":178},
  {"content":"\r\n\r\nبدعت و آورنده‌اش مبدع در دين و از مفسدين فى الارض باشد ، و قتلش لازم است .\r\nشيخ حسن گفت كه اين قرطاس است ، و لا عمل فى القرطاس حاكم بر عدم اعتناء كتاب و عدم لزوم اعتقاد صاحب كتاب برآن كتب است ، و اما امر بكتب در آيهء فليكتب بينكم كاتب ، و إملال در آيهء فليملل وليه محمول برآن است كه صاحب كتب چون خط خود را ببيند بخاطرش بيايد و علم حاصل كند و شهادت خود را أداء نمايد ، نه اينكه اين‌گونه كتب بنفسه حجت باشند ، و اين دو نفر كه آورندهء اين كتاب مىباشند عالم نيستند به آنچه در او است ، و مطالب آن را اعتقاد ندارند ، اكنون ايشان را احضار نمائيد و اعتقاد آنها را استفسار كنيد .\r\nپس آن دو نفر را احضار كردند ، و اعتقاد ايشان را استفسار نمودند ، ايشان گفتند كه ما را به آنچه در اين كتاب است خبرت و آگاهى نيست و اعتقاد ما اعتقاد عامهء مسلمانان است ، پس شيخ گفت : قتل ايشان چگونه روا باشد و ايشان رسول بوده‌اند و آقا سيد ابراهيم نيز در اين احكام تصديق شيخ حسن نمود ، و آقا سيد ابراهيم نهايت جبن داشته و بسيار مراعات تقيه مىنمود . پس پاشا كتاب را گرفت ، و آن دو نفر را مرخص ساختند و هداياى بسيار بشيخ و سيد عطاء نمود ، از آن جمله به آقا سيد ابراهيم ساعتى داد كه مبلغ شصت تومان به قيمت درآمد ، و باعزاز تمام شيخ و سيد را بتخت روانى نشانيد و بنجف و كربلاء روانه ساخت انتهى .\r\nاينك صورت تأليفات او : اول : كتاب « انوار الفقاهه » در فقه در چندين جلد كه جميع كتب فقهيه به ترتيب از آن بيرون آمده ، غير از كتاب صيد و ذباحه ، و سبق و رمايه و حدود و ديات ، چنان‌كه در « الذريعة 2 : 437 » فرموده ، با ذكر كتاب ديگرى كه بدين نام تأليف شده ، و در « مستدرك » نام آن را « انوار الفقه » آورده ، و در « روضات » نوشته كه :\r\nگويا ديده‌ئى مانند آن را در كثرت تفريع و احاطت بنوادر فقه و استقامت در طريق استدلال نديده باشد انتهى .\r\nو در « قصص : 148 » فرمايد : از جمله فتاواى او اين است كه غليان كشيدن مفطر صوم نيست ، و عبارتش اين است : لا بأس بدخان التنباك انتهى .\r\nدويم : « شرح اصول كتاب كشف الغطاء » تأليف پدر بزرگوار خويش . سيم :\r\n\r\n","description":"","footnote":"","page_name":" 123 ","page_number":179},
  {"content":"\r\n\r\nكتابى براى عمل مقلدين ، و اين هر سه را در « روضات » نوشته . چهارم : رسائلى ديگر ، چنان‌كه در « الكرام : 320 » فرموده در تتميم شرح كتاب « بيع قواعد » تأليف پدرش و غير آنها از مباحث فقه .\r\nمرحوم شيخ حسن روايت مىكند از پدر خود ، چنان‌كه نيز در « مستدرك » نوشته ، و هم از دو برادر بزرگ خود شيخ موسى و شيخ على ، چنان‌كه در « الذريعة 1 : 254 » نوشته .\r\nو هم چندين نفر در نزد او درس خوانده يا از او روايت مىكنند ، و يا اينكه هم شاگرد درس و هم مجاز بروايت‌اند كه حسب المعهود در آخر اسماء هريك كه به ترتيب حروف أوائل آنها ذكر مىشود به حرف ( ش ) يا ( ر ) علامت مىنهيم :\r\nاول : مرحوم حاج ميرزا ابراهيم بن اسماعيل شريعتمدار سبزوارى كه در 1315 بيايد ( ش ) . دويم : مرحوم شيخ ابراهيم بن حسن قفطان كه در ( ص 96 ) گذشت ( ش و ر ) .\r\nسيم : شيخ ابراهيم بن صادق طيبى كه در 1221 بيايد ( ش و ر ) . چهارم : ميرزا ابو تراب قزوينى در 1281 . ( ر ) پنجم : حاج ميرزا ابو القاسم امام جمعه در 1215 ( ر ) .\r\nششم : حاج شيخ جعفر شوشترى در 1303 ( ش ) . هفتم : حاج سيد حسين بن سيد رضاء بروجردى در 1238 ( ش ) . هشتم : حاجى سيد حسين بن سيد محمد ترك كوه‌كمرى در 1299 ( ش ) . نهم : شيخ راضى نجفى در 1290 ( ش ) . دهم : ملا زين العابدين گلپايگانى در 1218 ( ش ) . يازدهم : سيد على عطيفه در 1244 ( ر ) . دوازدهم : شيخ قاسم نجفى در 1290 ( ش ور ) . سيزدهم : شيخ محمد بن ابراهيم مشهدى در 1281 ( ش و ر ) .\r\nچهاردهم : ميرزا محمد بن سليمان تنكابنى در 1302 ( ش ) . پانزدهم : حاج آقا محمد ابن محمد ابراهيم كرباسى در 1292 ( ر ) . شانزدهم : خواهرزاده‌اش مرحوم حاج شيخ محمد باقر اصفهانى در 1235 ( ش و ر ) . هفدهم : شيخ محمد حسين كاظمينى در 1230 ( ر ) .\r\nهيجدهم : حاج سيد محمد مهدى قزوينى در 1222 ( ر ) . نوزدهم : سيد مهدى بن سيد حسن كاظمينى در 1227 ( ر ) . بيستم : برادرزاده‌اش حاجى شيخ مهدى بن شيخ على در 1289 ( ر ) . و بيست و يكم : شيخ نعمت طريحى كه در 1207 بيايد ( ر ) .\r\nدر « الكرام البررة : 319 » نام چندين نفر از شاگردان شيخ حسن را از كتاب « نبذة الغرى » نقل كرده ، و بعد از آن خود فرمايد : حق اينكه شاگردى حقيقى در حق\r\n\r\n","description":"","footnote":"","page_name":" 124 ","page_number":180},
  {"content":"\r\n\r\nبعضى از اين‌ها صدق نمىكند انتهى .\r\nو بدين جهت ما نام چندين نفر ديگر را كه در اين صفحهء از « الكرام » از شاگردان او بنقل از « نبذة القرى » نقل كرده اينجا نياورديم .\r\nمرحوم شيخ حسن در شب چهارشنبه بيست و هشتم ماه شوال المكرم سنه هزار و دويست و شصت و دو ، چنان كه در « الكرام » نوشته مطابق ( . . . ) ميزان ماه برجى ؛ به مرض وباء وفات كرد ، و در نجف نزد پدر خود دفن شد و در « الكرام » بعد از شوال بترديد ذىالقعده را نيز ذكر كرده و شايد نظرش بروضات بوده كه آنجا در ذىالقعده فرموده ، و در « الذريعة 1 : 169 » در شوال بدون تعيين روز آن نوشته ، و در ( 2 : 436 ) در 1262 بدون تعيين ماه و روز آن هر دو نوشته ، مانند « مستدرك 3 : 402 » ، و در « شهداء - الفضيله : 383 » در پاورقى ، بيست و هشتم شوال بدون تعيين روز هفته نوشته .\r\nو بالجمله ؛ در نزد ما ترديدى نيست كه وى در اين سال ( 1262 ) در ماه شوال وفات كرده ، پس در « قصص العلماء » كه در ( ص 148 ) نوشته : وى در سال وفات استادم آقا سيد ابراهيم وفات كرده ، و در ( ص 17 ) وفات آقا سيد ابراهيم را در سنه 1264 گفته اشتباه است . يعنى اين دو نفر هر دو به چند روزى فاصله در يك سال وفات كرده‌اند ، ليكن آن سال سال 1262 بوده نه 1264 ، و در احوال آقا سيد ابراهيم در 1214 نيز اشاره بدانچه اينجا نوشته شد مىنمائيم .\r\nبه‌هرحال ؛ مرحوم شيخ حسن فرزندانى داشته ، يكى مرحوم شيخ عباس كه در 1253 بيايد ، و ديگر دخترى كه زوجه برادرزاده‌اش شيخ محمد بن شيخ على بوده .\r\n\r\n* ( 69 - وفات تائب شاعر آذربايجانى ) *\r\nوى حاجى خدا وردى و اصلش از قصبه چورس از أعمال بلدهء ماكو بوده ، و ديوانى دارد مركب از پارسى و تركى ، و تاريخ‌هاى بسيار مناسب بنظم آورده ، و اينك اين اشعار از او نوشته شد :\r\n در دل ما غم خوبان وطنى ساخته‌اند * خوش مكانى است ، در او انجمنى ساخته‌اند\r\nدر ره عشق ، دل و دين شده تاراج از آنك * چشم جادوى ترا راهزنى ساخته‌اند \r\n\r\n","description":"","footnote":"","page_name":" 125 ","page_number":181},
  {"content":"\r\n\r\n كرده است آنكه چنين طبع ترا عهدشكن * متحمل بجفا همچو منى ساخته‌اند\r\nگل تائب بسرشتند ز درد غم عشق * ببلا و بعنا ممتحنى ساخته‌اند \r\nو آخر در اين سال در چورس وفات كرد ، چنان‌كه در « دانشمندان آذربايجان : 84 » نوشته ، و در « الذريعة 9 : 163 » چندين نفر شاعر بدين تخلص ذكر كرده .\r\n\r\n* ( 70 - وفات سيد غلام حسن شاعر دهلوى ) *\r\nوى بطورىكه در « رسالهء احوال سيد عبد الحى حسنى ص : ع » نوشته از شعراء اردو زبان در ولايت هند بوده ، و در اين سال وفات نموده .\r\n\r\n* ( 71 - تولد شيخ محمد بيرم ثالث تونسى ) *\r\nوى فرزند بيرم ثانى است كه در 1247 بيايد ، و خود از اهل علم و ادب بوده و در اين سال ، چنان‌كه در « معجم المطبوعات : 612 » نوشته متولد شده ، و در ذىالقعده سنه 1229 بفتوى دادن منصوب گرديد ، و در 15 ج 1 سنه 1247 شيخ الاسلام و نقيب أشراف شد ، و « شرحى برايساغوجى » دارد كه در 18 ذىالحجه سنه 1258 از تأليف آن فارغ شده ، و در ماه ربيع المولود سنه هزار و دويست و پنجاه و نه ، مطابق ( حمل - ثور ) ماه برجى وفات كرد ، و فرزندش بيرم رابع در سنه 1220 بيايد .\r\nسنهء 1202 قمرى مطابق سنهء 1166 شمسى غرهء محرم الحرام . . . ميزان ماه برجى\r\n\r\n* ( 72 - وفات سيد عليم الله چشتى هندى ) *\r\nوى فرزند سيد عتيق اللّه و چنان‌كه در « ريحانة الادب 2 : 270 » فرموده ؛ خود از عرفاء هند ، و علاوه بر علم حقيقت در علوم ظاهرى نيز مقامى سامى داشته ، و كراماتى بوى نسبت داده‌اند ، و چندين كتاب تأليف كرده ، اول : كتاب « بهار الأسرار » در شرح « بوستان » سعدى . دويم : كتاب « زبدة الروايات » در فقه . سيم : كتاب « نثر الجواهر » به فارسى .\r\nچهارم : كتاب « نزهة السالكين » در شرح « اخلاق ناصرى » خواجه نصير ( ره ) . او در شانزدهم ماه صفر الخير اين سال ، مطابق ( عقرب - قوس ) ماه برجى بسن نود و سه وفات كرد ، و تاريخ او عبارت : شيخ الكرام شد ، انتهى .\r\n\r\n","description":"","footnote":"","page_name":" 126 ","page_number":182},
  {"content":"\r\n\r\n\r\n* ( 73 - وفات مرحوم آقا محمد شيخ زين الدّين - ره ) *\r\nمرحوم شيخ زين الدّين على بن عينعلى خوانسارى ( أعلى اللّه مقامه ) از أعاظم علماء و أفاضل فقهاء عصر خود در مائه دوازدهم بوده و اصلا از خوانسار و در اصفهان اقامت ، و چنان‌كه در « بستان السياحه » نوشته جنبهء شريعت و طريقت هر دو را داشته ، و در آن شهر چنان‌كه نيز در « بستان » و هم در « تذكرة الأنساب : 101 » نوشته ، امام جمعه بوده و نماز جمعه مىگذاشته ، و فهرست أسماء امام جمعه‌هاى اصفهان در 1207 بيايد . و در دوسه موضع از « روضات الجنات » نامش برده شده : در أحوال آخوند ملا اسماعيل خاجوئى ( ص 33 ) و أحوال مير محمد حسين خاتون‌آبادى ( ص 198 ) و آخر احوال شهيد ثانى ( ص 299 ) ؛ و او چنان‌كه در « الفيض القدسى - فصل چهارم » به نظر رسيده ، و نيز در « فوائد » بحر العلوم در حرف زاى در عنوانى مخصوص نوشته تأليفاتى دارد :\r\nاول : « رساله‌ئى در رد رساله ملا حيدر على شروانى » در اينكه فرق غير امامى نجس و از اسلام بيرون‌اند ، انجام تأليف آن شعبان سنه 1133 . دويم : « رساله‌ئى در آنچه از ابريشم نماز در آن تمام نمىشود » در رد ملا محمد شفيع تبريزى ، انجام تأليف آن سنه 1150 .\r\nو روايت مىكند وى از چند نفر ، اول : مرحوم مير محمد حسين خاتون‌آبادى مذكور در 1207 كه او كتابى بنام « مناقب الفضلاء » در اجازه براى شيخ زين الدّين نوشته و آن از كتب نفيسه نافعه و فوائد تاريخى و رجالى چندى دارد . دويم : مرحوم ملا محمد - صادق كه در سنه 1082 متولد شده فرزند ملا محمد فاضل سراب كه در 1285 بيايد ، و ظاهرا پس از مرحوم مير محمد حسين مرقوم ، مرحوم شيخ زين الدّين امام جمعه اصفهان شده ، و پس از او فرزندان مير محمد حسين ، مرحومان آقا مير محمد مهدى كه در 1215 و آقا مير عبد الباقى كه در 1207 بيايند ؛ به ترتيب مذكور امام جمعه شده‌اند .\r\nشيخ زين الدّين در سنه 1167 وفات كرده ، چنان‌كه در « ديوان مير سيد على مشتاق : 170 » از مادهء تاريخى كه مشتاق براى او گفته برمىآيد ؛ و آن اين است :\r\n بسوى بزم جنان رفت قدوهء علما \r\nليكن اين ماده ، اگر همزه بعد از ألف علماء حساب نشود 1167 ، و اگر حساب\r\n\r\n","description":"","footnote":"","page_name":" 127 ","page_number":183},
  {"content":"\r\n\r\nشود 1168 مىشود ؛ و ظاهرا ( بملاحظه اينكه آخر بعضى از أشعار اين مرثيه مختوم به الفات فارسى است كه قطعا بىهمزه مىباشد ، و اكثر آنها هم كه عربى است اگر بعد از آنها يا واجب الهمزه يا جايز الوجهين باشد بايد بىهمزه گرفت ) 1167 أصح مىنمايد ، و در ديوان كه در زير مصرع 1176 نوشته ؛ غلط ، و ظاهرا ناشى از قلب مكانى رقمين آحاد و عشرات مىباشد ، و چون ما غير از اين ديوان در جاى ديگر تاريخ وفات او را نديده‌ايم در تعيين آن چيزى بطور قطع نمىتوانيم بگوئيم . و قبر او در قبرستان آب‌بخشان اصفهان و بر آن بقعه‌ئى كوچك از چهار ديوار گلين و طاقى مختصر ساخته بودند كه تا چند سال قبل از اين بر لب جاده معين و معلوم بود ، و پس از آن در أثر امتداد خيابان چهارباغ به طرف اين قبرستان و بيرون بردن آن را از شهر به طرف بلوك برخوار ، اين قبرستان تسطيح و قبور آن غير از قبر جوهرى كه در 1253 بيايد نيست و نابود گرديد . و مرحوم آقاى گزى أعلى اللّه مقامه مىفرمودند : من در حين تاليف « تذكرة القبور » نمىدانستم اين قبر از او است كه ذكر كنم انتهى . و مدرك ما در محل قبر او همين قول آن مرحوم است و بس .\r\nبالاخره ؛ پس از شيخ زين الدّين اولادش طايفه‌ئى را تشكيل داده كه أسماء آنها را بنام او اضافه و تلفظ مىنمايند ، و آنها از دو رشته پسرى و دخترى بهم رسيده‌اند ، چنان‌كه در « طرائق الحقائق 3 : 99 » نوشته ، و از جمله سلسلهء پسرى مرحوم طاوس - العرفاء است كه در 1293 بيايد ، و از دخترى : مرحوم حسينعلى شاه كه در 1234 بيايد ، و او را حاجى شيخ محمد حسين شيخ زين الدّين مىگويند و فرزند بلاواسطهء دختر او بوده ، و پسر بلاواسطهء او مرحوم آقا محمد صاحب عنوان است كه او نيز از علماء عصر خود در اصفهان بوده و وى را آقا محمد شيخ زين الدّين مىخوانده‌اند ، و خواهرزاده‌اش حسينعلى شاه مرقوم در نزد او درس خوانده ، و او در نهم ماه ربيع الاول اين سال ، چنان‌كه از روى قبرش به نظر رسيد مطابق ( . . . ) جدى ماه برجى وفات كرد ، و قبر او در تخت پولاد بيرون بقعه آقا محمد بيدآبادى كه در ( ص 66 ) گذشت به اندك فاصله‌اى به طرف مشرق شمالى معلوم و معين است ، و بر روى آن چندين فرد شعر از رفيق شاعر كه در 1212 بيايد ؛ در مرثيه و ماده تاريخ نوشته كه از آن جمله در ماده تاريخ وى گويد :\r\n\r\n","description":"","footnote":"","page_name":" 128 ","page_number":184},
  {"content":"\r\n\r\n بهر تاريخش به آيين دعا گفتا رفيق * گفت : دايم باد خلد آقا محمد را مكان \r\nمرحوم آقا محمد ، چنان‌كه در « تذكرة الأنساب : 101 » نوشته ؛ دختر 30 مير سيد رضاء 29 بن ميرزا زين العابدين 28 بن مير محمد صالح 27 خاتون‌آبادى را كه در 1207 بيايد بزوجيت داشته ، و از وى پسرى بنام ميرزا محمد على و دخترى را كه زوجه ميرزا جعفر طبيب بوده بهم رسانيده ، و مادر مير سيد رضاء مذكور دختر علامه مجلسى از عتيقه‌اى معقوده بوده انتهى . و ديگر از اين طايفه شيخ زين الدّين در اصفهان جناب حاجى ميرزا على حصه‌ئى واعظ معروف در اين زمان است .\r\nسنهء 1167 شمسى جمادى الآخرة أول حمل ماه برجى\r\n\r\n* ( 74 - وفات مرحوم ميرزا ابو القاسم 29 مدرس خاتون‌آبادى - ره ) *\r\nخاتون‌آباد نام قريه‌اى است در بلوك جى اصفهان كه در مائه يازدهم هجرى اهميت و عظمتى شايان داشته ، و در فتنه أفغان مانند بسيارى ديگر از ديهات اين شهر خراب شده و اينك معدودى خانوار در آن سكونت دارند .\r\nمرحوم ميرزا أبو القاسم 29 صاحب اين عنوان فرزند مرحوم مير محمد اسماعيل 28 ابن مير محمد باقر 27 بن مير محمد اسماعيل 26 بن مير محمد باقر 25 بن مير اسماعيل 24 ابن مير عماد الدّين محمد 23 بن الامير حسن 22 بن سيد جلال الدّين 21 بن سيد مرتضى 20 ابن أمير حسن 19 بن سيد حسين 18 بن سيد شرف الدّين على 17 بن سيد مجد الدّين محمد 16 بن سيد تاج الدّين حسن 15 بن سيد شرف الدّين حسين 14 بن مير عماد الشرف 13 ابن سيد عباد 12 بن سيد محمد 11 بن أمير حسين 10 بن سيد محمد 9 بن أبو عبد اللّه امير - حسين القمى 8 بن أبو الحسن على 7 بن عمر الاكبر 6 بن أبو محمد حسن الافطس 5 بن ابو الحسن على الاصغر 4 بن الامام زين العابدين 3 عليه السلام است .\r\nحضرت امام زين العابدين 3 عليه السلام در صفحه 27 مقدمه ذكر شد .\r\nفرزندش حضرت على الاصغر 4 عليه السلام در ينبع كه در شش‌منزلى مدينه\r\n\r\n","description":"","footnote":"","page_name":" 129 ","page_number":185},
  {"content":"\r\n\r\nبر كنار دريا افتاده دفن است . نواده‌اش عمر الاكبر 6 در سنه 169 در زمين فخ شهيد شده و هم آنجا دفن است . نواده‌اش امير حسين القمى 8 در قم دفن است . و سيد شرف - الدّين حسين 14 در مدينه دفن است . و مير عماد الدّين محمد 23 در دامنهء كوه قريه گورت بلوك قهاب اصفهان دفن و قبرش زيارتگاه مردم آن سامان است ، و چون آن مقبره در پهلوى قريهء خاتون‌آباد افتاده و خود او هم چندى در خاتون‌آباد ساكن بوده ازاين‌رو او را خاتون‌آبادى و در أثر آن أعقاب او بسادات خاتون‌آبادى مشهور شده و سلسله بزرگى را در اصفهان تشكيل داده‌اند ، و شعبه‌هائى از آنها جدا شده ، و در طهران و مازندران و گيلان و غيره متفرق شده‌اند ، و چندين شجره‌نامه در أعقاب و شعب و فروع و أنساب و احوال بعضى از آنان تأليف شده كه در 1219 اشاره ببعضى از آنها خواهد شد .\r\nدر اين كتاب ، ما دو فرزند از اين مير عماد الدّين مىآوريم ، يكى مير سيد على 24 در 1244 ، و ديگر مير اسماعيل 24 كه در عمود اين نسب افتاده و اين دو برادر رحلت بگورت نزد قبر پدر خود نمودند ، و در آنجا ماندند تا وفات كردند ، و مير اسماعيل نزد پدر خود مدفون شد و بر قبر او بقعه‌ئى ساختند و آنجا معروف بشاه مراد و محل نذورات و برآمدن حاجات است ، و در اين كتاب ، ما دو فرزند از او مىآوريم ، يكى مير محمد صالح 25 در سال 1207 ، و ديگر مير محمد باقر 25 كه در عمود اين نسب است ، و او عالمى با زهد و ورع بوده ، و دو مجموعه به خط خود در اخبار و فوائد متفرقه ديگر نوشته ، هريك قريب بسى هزار بيت ، و در قبرستان قريه گورت دفن است ، و سه نفر فرزند ، ما از او در اين كتاب مىنويسيم ، يكى : مير عبد الحسين 26 در 1219 . و ديگر : مير عبد اللّه 26 در 1314 ، و ديگر : مير محمد اسماعيل 26 كه عالمى جليل و در زهد و عبادت بىعديل بوده ، و در روز 2 شنبه 16 ع 2 سنه 1031 متولد شده ، و كتب چندى تأليف نموده ، از آن جمله :\r\nتفسيرى در 14 جلد ، و الحاقاتى بر كتاب « وقايع السنن » برادر خود مير عبد الحسين ، و غيره ، و در سنه 1116 وفات كرده ، و در تخت پولاد در تكيه‌اى مشهور در اطاق اول سمت غربى تكيه كه محل تهجد و عبادت او در حياتش بوده دفن شده ، و آن تكيه بنام وى معروف كه آن را تكيه مير محمد اسماعيل و نيز تكيهء خاتون‌آبادىها مىگويند .\r\nفرزندش مير محمد باقر 27 در زمان شاه سلطان حسين ، ملاباشى ؛ و از علماء\r\n\r\n","description":"","footnote":"","page_name":" 130 ","page_number":186},
  {"content":"\r\n\r\nمعقول و منقول ، و فاضلى مقدم بر همهء فحول بوده و اول كسى است كه در مدرسه چهارباغ اصفهان پس از اتمام ساختمان آن به سمت مدرسى آن مدرسه برقرار ، و چندين كتاب تأليف نموده ، از آن جمله « شرح كتاب عيون الحساب » ملا محمد باقر يزدى ( ره ) . وفاتش ع 1 سنه 1127 ، قبرش در اطاق دويم شرقى تكيه مذكوره .\r\nفرزندش مير محمد اسماعيل مدرس 28 در فقه و حديث و تفسير بىنظير بوده ، و در مسجد شاه امامت و در مدرسه چهارباغ تدريس مىنموده ، و در عشر 1160 وفات كرده ، و در نزد پدرش دفن شده ؛ و ما دو فرزند از او در اين كتاب مىآوريم ، يكى : ميرزا أبو المحسن 29 در 1294 ، و ديگر مرحوم ميرزا ابو القاسم 29 صاحب اين عنوان ، أعلى اللّه مقامه .\r\nمرحوم ميرزا أبو القاسم ( قدس سره ) ، حكيمى بزرگوار و مدرسى شهرهء روزگار بوده ، و در حكمت الهى و علوم شرعيه از فقه و حديث و تفسير اهميتى بسزا داشته ، و قريب بسى سال در مسجد شاه امامت ، و در مدرسه چهارباغ تدريس مىنموده ، و از علو مقام و مرتبهء تدريسى ، به كلمه مدرس مشهور شده ، و ساليانى دراز خود وى ، و در اثر آن أعقاب و احفادش بدين كلمه مشهور بوده‌اند ، تا اينكه مرحوم آقا مير سيد حسن مدرس ( رحمه اللّه ) كه در 1210 بيايد ، طلوع و ظهور نمود ، و هم در تدريس مقامى مهم بهم رسانيد ، و او و خانواده‌اش نيز بدين كلمه ( مدرس ) شهرت قهرى و طبيعى گرفتند ، و در چند سال قبل از اينكه اتخاذ نام خانوادگى در ايران معمول گرديد ، بسيارى از افراد اين هر دو خانواده در اصفهان اين كلمه را نام خانوادگى خود قرار داده‌اند ، و بعضى از آنها براى تمييز آن را به كلمه ديگرى اضافه مىكنند .\r\nبه‌هرحال ، مرحوم آقا ميرزا ابو القاسم صاحب اين عنوان كتب چندى تاليف كرده ، أول : « شرح نهج البلاغة » . دويم : « تعاليقى بر كتب اربعه » در حديث . سيم : « تعليقه بر تفسير كاشى » . چهارم : « تفسيرى به فارسى » . و همانا وى در نزد مرحوم آخوند ملا - اسماعيل خاجوئى كه در 1282 بيايد و آقا محمد بيدآبادى كه در ( ص 66 ) گذشت در علوم عقليه از حكمت و كلام و غيره ، و در نزد سيد بحر العلوم كه در 1212 بيايد در فقه و اصول و حديث و ساير علوم شرعيه درس خوانده ، و سيد نيز در نزد او حكمت و كلام را خوانده ،\r\n\r\n","description":"","footnote":"","page_name":" 131 ","page_number":187},
  {"content":"\r\n\r\nو چهار سال اين دوعالم بىمثال در نزد يكديگر درس خوانده‌اند . اينك اسامى بعضى از شاگردان او :\r\nاول : مرحوم آقا مير عبد الباقى امام جمعه كه در 1207 بيايد . دويم : همين سيد بحر العلوم ( رحمة اللّه عليه ) . سيم : مرحوم آقا سيد جعفر ثانى خوانسارى كه در 1240 بيايد .\r\nچهارم : مرحوم آخوند ملا على نورى ( نور اللّه روحه ) كه در 1246 بيايد .\r\nصاحب عنوان ؛ در ماه ذى الحجة الحرام اين سال ، چنان‌كه نواده‌اش مرحوم حاج ميرزا حسين نايب الصدر كه در 1326 بيايد در « شجره‌نامه خاتون‌آبادىها » نوشته ، مطابق ( سنبله - ميزان ) ماه برجى در اصفهان وفات كرده و جسدش را حمل بنجف نمودند ، و آنجا در سردابى نزديك مضجع منور دفن كردند . و در « أعيان الشيعة : جزء 8 جلد 9 » عنوانى براى او قرار داده و آنجا نسب او را تا به امام عليه السلام ، و نيز وفات او را به ماه و سال قمرى همين‌طور نوشته ، و قبلا در جلد هشتم عنوانى ديگر بنام ميرزا ابو القاسم حسينى خاتون‌آبادى بدون نسب حتى نام پدر آورده ، و تأليفاتى كه نوشته شد بوى نسبت داده ، و وفاتش را بدون ذكر ماه در سنه 1203 نوشته ، و ظاهرا آنها را دو نفر دانسته ، يا اينكه در جلد هشتم اطلاعاتى پيدا كرده و نوشته ، و بعدا اطلاعاتى بيشتر بهم رسانيده و در جلد نهم نوشته ، و غفلة متذكر نشده كه چنين عنوانى را قبلا ذكر كرده ، و بهر حال اين دو نفر ميرزا ابو القاسم كه در « اعيان » آورده هر دو يكى هستند و وفات نيز در همين سال 1202 بوده ، و در جلد هشتم اشتباه شده ، و مرحوم حاجى ميرزا حسين نايب الصدر در « شجره‌نامه خاتون‌آبادىها » در احوال پدر خود ، مرحوم مير محمد - صادق خاتون‌آبادى كه در 1207 بيايد ، نوشته كه وفات او بشش ساعت بعد از تحويل شمس بحمل واقع شده ، و همچنين وفات پدرش مير محمد رضا و پدر او ميرزا ابو القاسم مدرس انتهى .\r\nو در أحوال ميرزا محمد رضاء مرقوم ، پسر صاحب عنوان نيز همين‌طور گفته ؛ ليكن اين سخن درباره صاحب عنوان اشتباه است ، چنان‌كه ديدى ما اينجا ماه ذىالحجه را مطابق سنبله يا ميزان نوشتيم ، و اين تطبيقات ما در اين كتاب مطابق « رساله تطبيقيه » مرحوم حاجى نجم الدوله و بعضى از مواضع ديگر است كه هيچ ترديدى در آن نداريم\r\n\r\n","description":"","footnote":"","page_name":" 132 ","page_number":188},
  {"content":"\r\n\r\nمگر در بعضى از موارد بيكى دو روز پس و پيش ، ليكن درباره دو نفر ديگر ميرزا محمد - رضا و مير محمد صادق اجمالا درست است ، چنان‌كه در احوال آنها بيايد ، و مرحوم ميرزا ابو القاسم بطورىكه از « تذكرة الانساب : 100 » برمىآيد ؛ دختر مرحوم مير محمد صالح 29 مشهور بآقا تكمه‌دوز ابن مير محمد جعفر 28 بن مير محمد صالح خاتون‌آبادى 27 را كه در 1207 بيايد بزوجيت داشته ، و از وى دو پسر بنام مير محمد رضا كه در 1238 و حاج ميرزا محمد كه در 1311 بيايند و دو دختر بهم رسانيده ؛ كه يكى از دختران زوجه مير محمد اسماعيل معروف بآقا ميرزاى مدرس بوده ، و از آنها فرزندانى ذكورا و اناثا بهم رسيده ، و ديگرى زوجهء ميرزا ابراهيم بن مير محمد صادق بروجردى بوده .\r\n\r\n* ( 75 - وفات شيخ حسن كفراوى شافعى ) *\r\nوى فرزند على ، و خود از علماء اهل سنت از فرقه شافعيه است كه در بلدهء كفراشيخ در نزديكى محلهء كبرى متولد شده ، و در محله ، متون معموله را حفظ نمود ، آنگاه بقاهره رفت و بدروس شيوخ وقت ، مانند شيخ احمد سجاعى و شيخ عمر طحلاوى و شيخ محمد حفنى حاضر شد و بفصل دعاوى و قضايا بين متخاصمين پرداخت ، و مردمان اقبالى تمام بوى نمودند ، و هدايا و جعالات كثيره برايش بردند ، و وى بملابس حسنه و ركوب بغالات عادت گرفت ، و قبل از استقلال أمير محمد بك أبو الذهب بامارت ، همى با او رفت و شد مىنمود و امير مرقوم در ماه رمضان در مشهد حسينى هماره بدرس او حاضر مىشد ، و چون مسجد جامع خود را بناء نمود وى را بتدريس و إفتاء در آن تعيين كرد ، و مشيخه فرقه شافعيه بر وى قرار گرفت و همانا او يكى از سه نفرى بود كه آنها را أمير مرقوم بافتاء تعيين نموده و اين منصب را بر آنها مقصور داشت ، و آن دو نفر ديگر يكى شيخ احمد در دير مالكى كه در ( ص 119 ) گذشت ، و ديگرى شيخ عبد الرحمن عريشى حنفى بودند .\r\nشيخ حسن شرحى دارد بر كتاب « آجروميه » تأليف شيخ محمد صنهاجى در نحو ، و در اين سال در قاهره وفات كرد ، و در جامع الازهر در مجلسى حافل بر او نماز خوانده شد و در تربت مجاورين مدفون گرديد ، چنان‌كه در « معجم المطبوعات : 1563 » آورده\r\n\r\n* ( 76 - تولد مرحوم سيد الاطباء تبريزى - ره ) *\r\nوى مرحوم شرف الدّين سيد على 35 فرزند سيد محمد فلكى 34 است كه در 1264\r\n\r\n","description":"","footnote":"","page_name":" 133 ","page_number":189},
  {"content":"\r\n\r\nبيايد ، و خود از علماء و فقهاء و طبيبى بغايت مشهور ، و ملقب به سيد الاطباء بوده .\r\nدر كتاب « دانشمندان آذربايجان : 10 » او را عنوان كرده و از سادات موسوى نوشته ، ( هرچند كه در احوال سيد محمد فلكى مرقوم كه نسب اين سلسله بيايد ؛ منتهى به حضرت امام زين العابدين عليه السلام مىشود كه حسينى باشند ) ، و بعد از آن شرحى درباره او آورده كه خلاصه آن با ملاحظه بعضى از مواضع ديگر از آن جمله « ريحانة الادب 2 : 255 » چنين مىشود كه سيد الاطباء در اين سال در تبريز متولد شده ، و هم در آن شهر علوم ادبى را درس خوانده ، آن‌گاه از تبريز مسافرت كرده و علوم معقول را در نزد ملا على نورى و حاجى سبزوارى و منقول را از صاحب « جواهر » فراگرفت ، و علم طب را نزد ميرزا حسن شروانى خواند ، و هم در مطب او بمزاولت عمل اشتغال داشت ، و چندين كتاب تأليف نموده بيادگار گذاشت ، اول : كتاب « تاريخ تبريز » . دويم : « ترجمه آداب - المتعلمين » خواجه ( ره ) . سيم : كتاب « تعيين قبله » . چهارم : كتاب « جامع العلل » .\r\nپنجم : كتاب « جدرى » . ششم : « حاشيه بر جواهر » . هفتم : « حاشيه بر شرح لمعه » .\r\nهشتم : « حاشيه بر شرح منظومه حاجى سبزوارى » . نهم : حاشيه بر شرح نفيسى » در طب .\r\nدهم : « حاشيه بر كليات قانون » شيخ الرئيس . يازدهم : كتاب « زاد المسافرين » . دوازدهم :\r\nكتاب « قانون العلاج » .\r\nمرحوم سيد الاطباء در دوشنبه دوازدهم ماه شعبان المعظم سنه هزار و سيصد و شانزده ، چنان‌كه نواده‌اش جناب آقا نجفى مرعشى در « حاشيه وقايع الايام » حاجى شيخ عباس قمى ( ص 78 ) بدون روز هفته نوشته ، مطابق ( . . . ) جدى ماه برجى در تبريز وفات كرد ، و حمل بنجف شد ، و فرزندانش ميرزا جعفر 36 و ميرزا محمود 36 و شريف الاسلام 36 در 1318 و 1279 و 1354 بيايند ؛ و ديگر مير سيد ابراهيم 36 مرعشى كه در « روزنامه كيهان سال 9 شماره 2209 » صادره در شنبه 11 ذىالقعده 1369 خبر وفات او را كه در همان دوسه‌روزه واقع شده بود نوشته بودند .\r\nبه‌هرحال ؛ مرحوم صاحب عنوان چنان‌كه در اجازهء آقا نجفى مرقوم براى آقاى ميرزا احمد روضاتى نوشته شده روايت مىكند از پدرش ، و روايت مىكند از او فرزندش ميرزا محمود مرقوم .\r\n\r\n","description":"","footnote":"","page_name":" 134 ","page_number":190},
  {"content":"\r\n\r\n\r\n* ( 77 - تولد راغب شاعر هندى ) *\r\nوى مير مبارك اللّه خان و از شعراء زمان خود بوده ، و چنان‌كه در « ريحانة الادب 2 :\r\n67 » نوشته در اين سال متولد شده ، و تأليفاتى دارد ، اول : ديوانى مرتب در اشعار .\r\nدويم : « منظومه ساقىنامه » . سيم : « منظومه فراق‌نامه » . و اين شعر از او است :\r\n ز اضطراب خود آرام يافتم راغب * بسان جنبش گهواره شد تپيدن من \r\nانتهى .\r\nسنهء 1203 قمرى مطابق سنهء 1167 شمسى غرهء محرم الحرام . . . ميزان ماه برجى\r\n\r\n* ( 78 - تولد محمد على ميرزاى دولتشاه قاجار * )\r\nوى فرزند مرحوم فتحعلى شاه خاقان است كه در 1250 بيايد ، و خود شاهزاده‌اى بغايت شجاع و رشيد و دلاور و عادل و باكفايت و رؤف و مهربان بوده ، و اگر بجوانى وفات نمىكرد شايد سروصورتى بسلطنت اين خانواده مىداد .\r\nشرح احوالش در « مجمع الفصحاء 1 : 26 » بملاحظه اينكه شعر هم مىگفته در عنوانى مخصوص ذكر شده . و همچنين در بسيارى از تواريخ قاجاريه كه فعلا حاضر و در نظر است گذران زندگى او بتفاريق تحرير يافته ، مانند : « ناسخ التواريخ » جلد قاجاريه و « مرآة البلدان » ج 1 و « منتظم ناصرى » ج 3 و « فارسنامه » گفتار 1 ، و غيره ؛ بلكه در « الذريعة 9 : 331 » از اينكه در « مجمع الفصحاء » فرموده كه : تفصيل غلبه او را بر كهياى بغداد و محمود پاشا در تاريخ دولت نوشته‌ام ، چنين استظهار كرده كه : وى تاريخ مستقلى در احوال او نوشته ، نه اينكه مقصود از تاريخ دولت ؛ جلد نهم « روضة الصفاء » باشد ، و بعد از آن فرمايد : وى سزاوار اين است كه تاريخى مستقل برايش نوشته شود انتهى .\r\nو ليكن ظاهر به نظر قاصر چنين است كه مقصود همان « روضة الصفا » در تاريخ دولت قاجاريه است ، نه كتاب مستقلى در احوال اين دولت صاحب عنوان . و به‌هرحال از كتب اربعهء مذكوره كه به نظر رسيده چنين برآيد كه وى در شب يك‌شنبه هفتم ماه ربيع الآخر\r\n\r\n","description":"","footnote":"","page_name":" 135 ","page_number":191},
  {"content":"\r\n\r\nاين سال بنص « مجمع » ، مطابق ( . . . ) جدى ماه برجى در قصبهء نوا از توابع مازندران از بطن مخدره زيباچهرخانم گرجيه تفليسيه متولد شده ، و همانا يك‌شنبه بودن هفتم ربيع الآخر اين سال ؛ مفهوم از « تاريخ زنديه » تأليف ميرزا عليرضا شيرازى مىباشد در صفحه 63 از نسخه خطى « كتابخانه شهردارى » اصفهان ؛ كه در 6 ج 2 - 1240 كتابت آن تمام شده . و اينكه مادر او زيباچهر خانم گرجيه بوده نص جلد قاجاريه « ناسخ :\r\n254 » است .\r\nمرحوم محمد على ميرزا نخستين فرزند فتحعلى شاه و در شعر تخلص دولت داشته ، و در ألسنه و أفواه بلقب دولتشاه معروف بوده ، و در كوچكى آثار بزرگى از ناصيه‌اش ظاهر و بحاضر جوابى دلها را به خود جذب مىنموده ؛ چنان‌كه وقتى پدرش بوى ملاطفت فرموده و بدست خود كلاهى درويشى بر سر او نهاد و گفت : اين كلاه بر سر تو خيلى خوب مىآيد ، او در جواب گفت : بعد درويشى اگر هيچ نباشد شاهى است !\r\nگذران عمر او اجمالا چنين است كه : وى در محرم سنه 1212 كه عم پدرش آقا محمد خان بقتل رسيده بود و پدرش از شيراز بطهران مىرفت ، بايالت مملكت فارس منصوب ، و بعد از سه ماه معزول شد ، و در سنه 1213 بحكومت قزوين شتافت ، و در 1215 در آنجا دختر أحمد خان مراغه‌اى را به ازدواج خود درآورد ، و در 1217 در مقدمهء لشكر پدر بمحاصره مشهد مقدس روان شد ، و در 1221 بحكومت حدود بصره تا خرم‌آباد و كرمانشاه تا خاك بغداد مقرر گرديد ، و در 1224 كه پدرش با روسيان جنگ داشت ، اين شاهزاده در محل حمانلو سه منزلى ايروان با قشون روس جنگى كرده و بر ايشان غالب آمد ، و بعضى اسراء از آنها گرفته به اردوى پدر فرستاد و خود بجانب تفليس رانده لشكر او آن صفحات را نهب كردند .\r\nبالاخره ، بسبب حسن گفتار و نيكى رفتار و همت مردانه و اخلاق كريمانه و فتوت و مروت در اندك روزگارى صيت حشمت و شوكتش از ايران بتوران و روس و روم انتشار يافت ، و آثار شجاعت و كاردانيهاى او در عراق عرب شهره گرديد ، و بااين‌همه ؛ او در حسن شمايل و علو فضائل نيز بىنظير بوده و بذل و بخششى بسزا داشته ، و هماره دور و نزديك و تازى و پارسى از خوان احسانش بهره‌ها مىبردند ، و همه‌ساله صره‌هاى سربسته\r\n\r\n","description":"","footnote":"","page_name":" 136 ","page_number":192},
  {"content":"\r\n\r\nپر از زرناب بهريك از أعيان دربار خاقان ارسال مىداشت ، و در صلهء مدايح ؛ جوايز خطير مىداد . و از آثار معروفه‌اش شادروان شوشتر است كه ناسخ سد شاپور ذو الاكتاف گرديده ، و در احترام علماء و عقيده دينى رسوخى سخت داشته .\r\nدر « قصص العلماء : 33 » فرمايد كه وى سالى هفتصد تومان در أيامى كه شيخ احمد أحسائى در كرمانشاه بوده به او مىداد ، و در ( ص 32 ) نوشته كه : وقتى شيخ را قروضى بهم رسيد . محمد على ميرزا گفت يك باب خانه در بهشت به من به فروش ؛ من هزار تومان به تو مىدهم ! پس شيخ يك باب خانه به دو فروخت ، و وثيقه نوشته و مهر نمود و داد و هزار تومان گرفت . و همچنين وقتى سيد محمد رضا بحر العلوم مقروض شده و از نجف بكرمانشاه آمد و درخواست وجه نمود ، و شاهزاده گفت كه يك باب بهشت به من به فروش بهزار تومان . سيد گفت از كجا كه من مالك آن باشم ؟ شاهزاده گفت تو قباله در باب آن نوشته و علماء نجف و كربلاء آن را مهر كنند من قبول دارم و از خداى تعالى خواهم گرفت ! پس سيد چنين كرد و هزار تومان گرفت ، و شاهزاده در زمان وفات وصيت كرد كه هر دو قباله را در كفن او بگذارند ، و البتّه حق تعالى عطاء خواهد فرمود انتهى .\r\nو اين شاهزاده بزرگوار تأليفاتى دارد . اول : كتاب « تذكرهء دولتشاهى » در مآثر دنيا و تواريخ آن ، چنان كه در « الذريعة 4 : 33 » فرموده . دويم : « ديوان أشعار » كه دريائى است پر از لؤلؤ ناب ، و بسيارى از آن در تذكره‌ها مذكور و در أفواه مسطور است ، و اينك اين چند شعر از آنها بنقل از « مجمع الفصحاء » اينجا آورده مىشود :\r\n حالت مجنون ديگر شد كارش از سودا گذشت * هودج ليلى مگر روزى از اين صحرا گذشت\r\nشكوهء شام غمش گفتم بمحشر سركنم * ساعتى افزون نبود آن هم به صد غوغا گذشت\r\nيك‌دو روزى پيش و پس بود ار نه از جور سپهر * بر سكندر نيز بگذشت آنچه بر دارا گذشت\r\nنيست دولت بىسبب اين اضطراب دل مرا * در دل بيگانه آن ناآشنا گويا گذشت\r\nبر هركه در اين بتكده ديديم بتحقيق * در خرقه توحيد نهانش صنمى هست\r\nصد كشته فزون دارد وزان باك ندارد * بىباك يكى بستهء فتراك ندارد\r\nنه بيم ز برقى و نه منت ز سحابى * خوش آنكه چو من دانه در اين خاك ندارد \r\n\r\n","description":"","footnote":"","page_name":" 137 ","page_number":193},
  {"content":"\r\n\r\nبالاخره وى قصائد و غزليات عاشقانه و فصيحانه بسيار دارد ، و چنان‌كه در « منتظم - ناصرى » نوشته ، در سنه 1237 ميانه دولت ايران و عثمانى اختلافى درگرفت كه در اثر آن عساكر عثمانى براى جنگ با ايران در كنار آب سيروان اردو زدند ، و شاهزاده با پانزده سواره و پياده و ده عراده توپ از كرمانشاه براى مقابلى با آنها حركت نمود ، و حسن خان فيلى نيز با جمعى الوار لرستان به او ملحق شد و جنگى سخت ميان فريقين واقع شد ، تا آخر الامر قشون عثمانى شكست خورده و فرار كردند ، و شاهزاده بسليمانيه آمد ، و از آنجا به سرمن‌رأى رفته و عزيمت تسخير بغداد نمود ، ولى در منزل دلو عباس به مرض اسهال مبتلا گرديد ، و بااين‌حال عساكر وى هرروزه اطراف بغداد را تاخت‌وتاز مىكردند تا اينكه داود پاشا بضراعت و شيخ موسى نجفى بشفاعت برخواستند و شاهزاده مراجعت بايران نمود ، و چون بطاق‌گرا رسيدند مرض شدت كرد و طبسى انگليسى از بغداد بمعالجه آمد ولى مفيد نيفتاد ، و شاهزاده در سحر شب پنج‌شنبه بيست و ششم ماه صفر المظفر سال مرقوم ( هزار و دويست و سى و هفت ) ، مطابق ( . . . ) قوس ماه برجى در طاق‌گرا وفات كرد ، و نعش او را با تخت روان بكرمانشاه آورده ، و بعد از چندى ، چنان‌كه در جلد دويم « تحفة العالم » تأليف سيد جعفر آل بحر العلوم نوشته آن را بكربلاء حمل و در رواق حسينى ( ع ) دفن نمودند ، و در 6 ع 1 خبر بطهران رسيد ، و نه تنها دربار خاقان ، بلكه تمام مردم ايران در آن مصيبت ابراز تأسف و اندوه نمودند ، و مراثى جانگداز چندى در فوتش گفته شد ؛ از آن جمله ميرزا محمد تقى علىآبادى كه در 1256 بيايد قصيدهء بزرگى گفته كه اين چند بيت از آن است ، بنقل از « مجمع الفصحاء 2 : 302 » :\r\n دولتشه جوان كه بدى باختر خداى * از امر كدخداى جهان شاه نامور\r\nچون برفراختى قد ، يك جويبار سرو * چون بر فروختى رخ ، يك بوستان زهر\r\nآن جويبار سرو ، كه‌اش بيخ و شاخ عدل * آن بوستان ، زهر كه در اورنگ و بوهنر\r\nبر عزم روميان سوى موصل زمين كشيد * لشكر بساز رزم ز كرمانشهان بدر \r\nتا آنكه فرمايد :\r\n زان پس كه نام جست ز فتح سپاه روم * آمد پى گشادن بغداد پى سپر\r\nتنگى گرفت كار دوعالم از آن گشاد * تلخى گرفت كام دو گيتى از آن شكر \r\n\r\n","description":"","footnote":"","page_name":" 138 ","page_number":194},
  {"content":"\r\n\r\n باز جهان ربودش و معدوم از آن نشان * گرگ أجل دريدش و محروم از او نظر\r\nزى تخته‌اش ز تخت كشاندند ناگهان * بگذشت از آن گذر كه نبودش از آن گزر \r\nو نيز در قصيده‌ئى ديگر كه در ( ص 314 ) نوشته چنين گفته :\r\n جهانا ! طرفه بىمهر و وفا ، بدخو جهانستى * همى با مهربانان بىسبب نامهربانستى\r\nبپيمان تو دل بستم ، همه عهدت خلافستى * بدكان تو ره جستم ، همه سودت زيانستى\r\nخزانى را بهار آرى ، نهالى را ببار آرى * كه بارش بىزيان ، گوئى بهارش را خزانستى\r\nنه زان آرايش بستان ، نه زين آرامش مستان * ببادش بردهى ناگه ، چه نيكو باغبانستى !\r\nنه از شاهان ترا بيم است و نز ميران ترا پروا * همىبينم كه اندر خون ميران و شهانستى\r\nپرير ، آن دولت محمود بود و شوكت سنجر * خراب اكنون ز تو غزنى و مروشاه‌جانستى جانستى\r\nپس از دوران دولتشه ، يكى بگذر بكرمانشه * چنان بينى مداين را ، كه بىنوشيروانستى\r\nخورنق مانده بىنعمان ، تهى ايوان نوشروان * نشان از طاقديسى ماند و خسرو بىنشانستى\r\nبجايش برنشاندى بر فرازگاه ، شاهى را * كه بينى آفتابى بر سرير خاورانستى ! ! \r\nآن‌گاه شروع در مدح حشمة الدوله فرزند او كرده ، و چند فردى درباره او گفته .\r\nمرحوم دولتشاه را بعد از خود چندين پسر بيادگار مانده كه همه بكمالات صورى و معنوى آراسته ، و از معايب و نقايص نفسانى و روحانى پيراسته و مانند عقول عشره ده نفر بودند ، چنان‌كه در « مرآة البلدان 1 : 541 » نوشته بدين‌ترتيب :\r\nاول : محمد حسين ميرزا حشمة الدوله كه در 1262 بيايد . دويم : مرحوم طهماسب ميرزا مؤيد الدوله كه شاهزاده‌اى رشيد و فقيه و عارف و شاعر بوده و در فقه فقيه القاجار لقب داشته ، و در عرفان خدمت مرحوم رحمتعلى شاه ارادت درست كرده ، و در شاعرى سرور تخلص مىنموده ، و سال‌ها با كمال كفايت و درايت و عدالت در ايالات مختلفه و مهمه حكومت نموده ، و در سنه 1250 بعد از وفات فتحعلى شاه ؛ محمد شاه لقب مؤيد الدوله بوى داده و بحكومت كاشانش فرستاد ، و در « المآثر : 190 » عنوانى براى او آورده ، و در آن فرمايد : از فحول فضلاء ايل جليل قاجار و در سير و أدب و أخبار عجم و عرب يگانهء روزگار بود انتهى .\r\n\r\n","description":"","footnote":"","page_name":" 139 ","page_number":195},
  {"content":"\r\n\r\nمؤيد الدوله فرزندان چندى داشته از آن جمله يكى : مرحوم عبد الباقى ميرزا كه مانند پدر از أهل علم و ادب و عرفان و شعر بوده ؛ و تخلص عشرت مىنموده و هم در « المآثر : 201 » بعنوان عبد الفاضل ميرزا عنوانى مخصوص دارد ، و در آن نوشته كه : در كامهء آن فضيلت‌ها و مزيتها كه مرحوم طهماسب ميرزا مؤيد الدوله داشت ، تالى پدر فضيلت‌پرور هنرگستر بود انتهى .\r\nو همانا چون وى هميشه زياده از دخل خود در حكومت خرج مىكرده و پيوسته باقى كار ديوان بوده ؛ مرحوم ناصر الدّين شاه نام او را عبد الفاضل ميرزا نهاده و گفته تا ديگر باقى كار ديوان نشود ، و ازاين‌رو در « المآثر » بدين نام عنوان شده ، و او هم مانند پدر ؛ خدمت مرحوم رحمتعلى شاه ارادت داشته ، و اشعارى بغايت نيكو دارد و از آن جمله اين دو بيت نوشته شد :\r\n ساقى بيار بادهء خاموشى * غم را بده بباد فراموشى\r\nآهنگ سبز خيمهء رستم كن * تا كى أسير خون سياووشى \r\nدر « طرائق 3 : 193 » در آخر احوال طهماسب ميرزا و اولادش نوشته كه :\r\nسبحان اللّه ! كه با همهء نيكى مرحوم مؤيد الدوله ( ره ) غالب نوادگان و اولادش أسير پنجه فقر و فاقت بوده‌اند انتهى .\r\nو فهرست نام كسانى كه تخلص عشرت دارند در 1210 بيايد . و مادر اين عبد الباقى ميرزا ، دختر نايب‌السلطنه عباس ميرزا ، و مادر او زنى از احفاد زنديه بوده ، و عبد الباقى ميرزا در حدود سال هزار و دويست و هشتاد و اندى ، چنان‌كه در « مجله يادگار 5 : 1 و 2 :\r\n144 » نوشته وفات كرده ، و نبيره طهماسب ميرزا ، عبد الحسين ميرزا است كه در 1241 بيايد .\r\nسيم : نصر الله ميرزاى والى . چهارم : اسد الله ميرزا . پنجم : فتح الله ميرزا .\r\nششم : امامقلى ميرزا عماد الدوله كه در 1292 بيايد . هفتم : جهانگير ميرزا . هشتم :\r\nنور الدهر ميرزا . نهم : محمد رحيم ميرزا كه در 1266 بيايد . دهم : ابو الحسن ميرزا .\r\nاين ده نفر فرزند بدين نامها چنان‌كه نوشتيم ، در « مرآة البلدان 1 : 541 » و نيز جلد قاجاريه « ناسخ : 243 » و « منتظم ناصرى سال 1237 » نوشته ، كه مخصوصا در\r\n\r\n","description":"","footnote":"","page_name":" 140 ","page_number":196},
  {"content":"\r\n\r\n« ناسخ » دارد ، وى چهارده دختر و ده پسر داشته بدين اسماء ؛ و در آن شبهتى نباشد ، پس اينكه در فهرست « گلچين جهانبانى - حرف خ » خسروى شاعر را كه در 1298 بيايد ؛ بنام محمد ناصر ميرزا و فرزند او نوشته غلط است ، و شايد فرزند يكى از فرزندان او باشد .\r\nسنهء 1168 شمسى 22 جمادى الآخرة أول حمل ماه برجى\r\n\r\n* ( 79 - وفات سلطان عبد الحميد خان اول 83 عثمانى ) *\r\nوى فرزند سلطان أحمد خان سيم 82 بن محمد خان چهارم 81 بن ابراهيم خان اول 80 بن احمد خان اول 79 بن محمد خان سيم 78 بن مرادخان سيم 77 بن سليم خان دويم 76 بن سليمان خان دويم 75 بن سليم خان اول 74 بن بايزيد دويم 73 بن ابو الفتح سلطان محمد خان دويم ( فاتح ) 72 بن مرادخان دويم 71 بن محمد خان اول 70 بن ايلدرم بايزيد اول 69 بن سلطان مراد غازى اول 68 بن آورخان 67 بن أبو الملوك سلطان عثمان 66 بن أرطغرل 65 بن سليمان شاه 64 بن قبا الب 63 بن قزل بوغا 62 بن بايندر - خان 61 بن ايقوتلوغ 60 بن تورغار 59 بن بايسنقر خان 58 بن باقىآو 57 بن سورغادجاق 56 بن توقتمور خان 55 بن باسوق 54 بن كوكب الب خان 53 بن اغوز خان 52 بن قراخان 51 بن ايقوتلو خان 50 بن توراق خان 49 بن قراخان 48 بن پايسوب خان 47 بن يلواج خان 46 بن باىبك خان 45 بن طغرل خان 44 بن آىطوغمش خان 43 بن كوج بك خان 42 بن ارتوق خان 41 بن قمارى خان 40 بن پكتمور خان 39 بن طواچ خان 38 بن قمرى خان 37 بن قزل بوغا 36 بن يماق خان 35 بن باش‌بوغا خان 34 بن قاى خان 33 بن حمور ميرخان 32 بن پلىسوب خان 31 بن طغرل خان 30 بن سونج خان 29 بن چارپوغا خان 28 بن قورتلمش خان 27 بن قراجاد خان 26 بن بالجق خان 25 بن قرماش خان 24 ابن قره‌اوغلان خان 23 بن سليمان شاه خان 22 بن قره‌خول خان 21 بن قورلوغان خان 24 ابن قره‌اوغلان خان 23 بن سليمان شاه خان 22 بن قره خول خان 21 بن قور لوغان خان 20 ابن پلىتمور خان 19 بن تورمش خان 18 بن قويخان 17 بن چين 16 بن ماجين 15 بن بولجاس 14 بن ترك 13 بن كومر 12 بن يافث 11 بن حضرت نوح نبى 10 عليه السلام است .\r\nسلسله اين نژاد بطورىكه اينجا آورديم ، از سلطان عبد الحميد خان 83 صاحب\r\n\r\n","description":"","footnote":"","page_name":" 141 ","page_number":197},
  {"content":"\r\n\r\nعنوان تا سليمان شاه 64 در بسيارى از كتب و تواريخ سلاطين عثمانى نوشته ، و جاى ترديد و شبهه‌اى در آن نمىباشد . ليكن از سليمان شاه 64 تا بولجاس 14 فقط در كتاب « سبائك - الذهب : 93 » بدين‌طور ديده شده « 1 » ؛ و بقيه مأخوذ از جلد هبوط « ناسخ » است .\r\nبه‌هرحال ، حضرت نوح نبى 10 عليه السلام در فصل دويم مقدمه گذشت . و سليمان شاه 64 در نزد قلعهء جعبر دفن است . فرزندش ارطغرل 65 در سنه 687 وفات كرده . فرزندش سلطان عثمان 66 سرسلسله اين خانواده ، و به نسبت وى أحفاد او را سلاطين عثمانى خوانند ، تولدش سنه 645 ؛ وفاتش 21 رمضان سنه 726 ، قبرش در شهر بورصه كه آن را بروسا هم مىگويند . فرزندش اورخان 67 ، تولدش سنه 680 ، مدت عمرش 81 سال وفاتش سنه 761 ، قبرش در بورصه . فرزندش سلطان‌مراد غازى 68 ، تولدش سنه 726 ، مدت عمرش 65 سال ، وفاتش سنه 791 ، قبرش در بورصه . فرزندش ايلدرم بايزيد 69 تولدش سنه 761 ، وفاتش روز 5 شنبه 14 شعبان سنه 805 ، قبرش در بورصه . فرزندش محمد خان اول 70 ، تولدش سنه 781 ، مدت عمرش 43 سال ، وفاتش سنه 824 . فرزندش مراد خان دويم 71 ، تولدش سنه 806 ، وفاتش محرم سنه 855 ، قبرش در بورصه .\r\nفرزندش محمد فاتح 72 ، تولدش 26 رجب سنه 833 ، مدت عمرش 52 سال و 7 ماه و 8 روز ، وفاتش 4 ع 1 سنه 886 ، قبرش در آستانه . فرزندش بايزيد دويم 73 ، تولدش سنه 851 ، وفاتش 10 ع 1 سنه 918 . فرزندش سليم خان اول 74 ، تولدش سنه 875 ، وفاتش 9 شوال سنه 926 ، قبرش در جامع سليميهء اسلامبول . فرزندش سليمان خان دويم 75 ، تولدش غره شعبان سنه 900 ، مدت عمرش 73 سال و 6 ماه و 20 روز ، وفاتش 20 صفر سنه 974 در پشت شهر زى جست . فرزندش سليم خان دويم 76 ، تولدش 6 رجب سنه 930 ، مدت عمرش 52 سال و يك ماه و 21 روز ، وفاتش 27 شعبان سنه 982 . فرزندش مراد خان سيم 77 ، تولدش 5 ج 1 سنه 952 ، مدت عمرش 51 سال و 3 روز ، وفاتش 8 ج 1 سنه 1003 . فرزندش محمد خان سيم 78 ، تولدش 7 ذىالقعدهء سنه 974 ، مدت عمرش 37 سال و 8 ماه و 5 روز ، وفاتش 12 رجب سنه 1012 .\r\n\r\n\r\n","description":"","footnote":"\r\n( 1 ) راجع به اين قسمت از نژاد ، مؤلف « سبائك » گويد : هذه الاسماء التى تذكرها بلغة الترك القديم و هى غير مضبوطة ؛ فهذا الذى قدرنا على ضبطه انتهى .\r\n","page_name":" 142 ","page_number":198},
  {"content":"\r\n\r\nفرزندش احمد خان اول 79 ، تولدش 12 ج 2 سنه 998 ، مدت عمرش 28 سال و 5 ماه و 14 روز ، وفاتش 26 ذىالقعده سنه 1026 . فرزندش ابراهيم خان اول 80 ، تولدش 12 شوال سنه 1024 ، مدت عمرش 33 سال و 9 ماه و 16 روز ، كشته شدنش 28 رجب سنه 1058 . فرزندش محمد خان چهارم 81 ، تولدش 29 رمضان سنه 1051 ، مدت عمرش 54 سال و 6 ماه و 9 روز ، وفاتش 8 ع 2 سنه 1106 ، قبرش نزد مادرش ، فرزندش احمد خان سيم 82 ، تولدش 3 رمضان سنه 1082 ، وفاتش سنه 1149 .\r\nفرزندش سلطان عبد الحميد خان 83 صاحب عنوان كه بعدا در قبال سلطان عبد الحميد خان 86 ديگرى كه در 1258 بيايد بعبد الحميد اول معروف است ، از سلاطين مشهور اين خانواده است كه در سنهء هزار و صد و سى و هفت ، مطابق ( 1103 - 1104 ) شمسى متولد شده ، و در سنه 1187 بسلطنت جلوس نموده ، و از سيد محمد مرتضى زبيدى معروف كه در 1205 بيايد ، اجازت روايت گرفته ، و در دوازدهم ماه رجب الفرد اين سال بنا بر آنچه در « احسن التواريخ : 222 » نوشته ؛ مطابق حمل ماه برجى وفات كرد ، چنان كه تواريخ باقى سلاطين اين خانواده كه در اين عنوان نوشته شد نيز همه مأخوذ از همان « احسن التواريخ » در صفحات متفرقه است . و فرزندانش سلطان مصطفى خان چهارم 84 و سلطان محمود خان دويم 84 در ( ص 14 و 96 ) گذشتند .\r\n\r\n* ( 80 - تولد محمد قلى ميرزاى ملك‌آراى قاجار ) *\r\nوى فرزند فتحعلى شاه خاقان است كه در 1250 بيايد .\r\nمحمد قلى ميرزا از شاهزادگان زمان خود بوده و شعر هم مىگفته و تخلص خسروى مىنموده و در عناوين دولتى ملك‌آرا لقب داشته ، و او در چهارشنبه بيست و دويم ماه رمضان المبارك اين سال ، چنان‌كه در جلد قاجاريهء « ناسخ : 243 » نوشته ، مطابق جوزا ماه برجى در شهر نواى دماوند از آسيه خانم دختر محمد خان قاجار قوانلو كه در 1220 در ضمن عزت شاعر قاجار بيايد متولد شده . و اين آسيه خانم از نخست زوجه مهدى قلى - خان بن محمد حسن خان ، عم فتحعلى شاه بوده ، و از او ابراهيم خان ظهير الدوله را كه در 1240 بيايد آورده ، و پس از وى فتحعلى شاه او را تزويج نموده ، پس محمد قلى ميرزا برادر مادرى ابراهيم خان خواهد بود .\r\n\r\n","description":"","footnote":"","page_name":" 143 ","page_number":199},
  {"content":"\r\n\r\nبه‌هرحال ؛ وى چنان‌كه در « مجمع الفصحاء 1 : 25 » و جلد قاجاريهء « ناسخ » نوشته ، در زمان پدر در سنه 1214 بحكومت مازندران برقرار ، و در 1228 بحكمرانى استرآباد منصوب ، و هم در عهد پدر بملك‌آرا ملقب شد ، و تا آخر زمان حيات وى بحكومت آن ولايت برقرار بود ، و در اول سلطنت محمد شاه بفريب قائم‌مقام كه : تو فرزند بزرگ پدر هستى بطهران بيا و اذن جلوس ببرادرزاده بده ! بطهران آمد و ديگر روى برگشتن نديد و بتوقف همدان مأمور شد و تا آخر عمر هماره در همدان بطاعات و عبادات بسر مىبرد ، تا در سنه هزار و دويست و شصت و چهار ، هم در همدان وفات كرد ، چنان‌كه در « طرائق الحقائق 3 : 306 » از پسرش عبد اللّه ميرزا نقل كرده ، و در « روضة الصفاء » در سنه 1265 نوشته ، و در « معاريف » ملك المورخين در سنه 1260 در همدان ، و در « تاريخ سرتيپ » 1289 است كه اين دو قول أخير ظاهرا غلط باشد .\r\nخسروى تخلص چند نفر ديگر نيز غير از او است . اول : خسروى بختيارى ، نامش رستم خان كه در « جنگ بهترين اشعار » نوشته شده . دويم : خسروى بختيارى ديگر ، نامش صالح خان كه در 1321 بيايد . سيم : خسروى دولتشاهى كه در 1298 بيايد . چهارم :\r\nخسروى ماوراءالنهرى كه وى جمال الدّين ابو المشاهد بخارائى است ، و در « مجمع - الفصحاء 1 : 199 » نوشته است . و اين خسروى صاحب عنوان ديوانى در اشعار دارد كه در « مجمع الفصحاء » اين چند شعر را از آن نقل كرده :\r\n شد آن محمل‌نشين از چشم وز آه حسرت‌آميزم * زمام ناقه‌اش چون دل بدست ساربان لرزد\r\nدل من مضطرب شد در خم زلف چو چوگانش * چو آن طفل مشعبد كز فراز ريسمان لرزد\r\nچنان لرزد ز باد مشكبو زلف سياه او * كه از بيم شهنشه راى در هندوستان لرزد\r\nجهان مكرمت فتحعلى شه آنكه از جودش * دل خورشيد در گنجينهء دريا و كان لرزد\r\nز سوداى غمش در عشق اين معنى يقينم شد * كه خواهد چاك شد از غم اگر صد پيرهن دارم\r\nبجنت خسروى از ياد كويش گريد و گويد * كه بس دلگيرم از غربت تمناى وطن دارم\r\nخوش آنكه خط برخت اى مه آشكار نبود * ميان عشق من و حسنت اين غبار نبود\r\nمران بيگانه وارم از در خويش * كه اين بيگانه روزى آشنا بود \r\n\r\n","description":"","footnote":"","page_name":" 144 ","page_number":200},
  {"content":"\r\n\r\nمرحوم محمد قلى ميرزا در مدت حكمرانى مازندران با اهل علم و فضل معاشر و از آنها احترامى تمام مرعى مىداشت ، چنان‌كه مرحوم ميرزا سليمان تنكابنى را كه در 1302 بيايد ، بطورىكه در « قصص العلماء : 60 » براى شهرتش در علم طب بمازندران خواست ، و مدتها وى را در دربار خود نگاه داشت .\r\nبالاخره ، اين شاهزاده فرزندان چندى داشته ، از آن جمله يكى : سام ميرزا كه در سنه 1309 بيايد ، و ديگر : شاهزاده عبد الله ميرزاى نظام العلماء كه از اهل علم بوده ، و در هفدهم ماه شوال المكرم سنه هزار و دويست و سى و هشت متولد شده ، و در « طرائق - الحقائق 3 : 306 » ذكرى از او كرده ، و اينكه در 5 شنبه 28 رجب سنه 1315 در سارى با او ملاقات نموده ، و او هم فرزندانى داشته ، از آن جمله : دخترى كه زوجه آقا سيد كاظم بن سيد مصطفى خراسانى الاصل ساروى المسكن بوده ، و اين دو نفر پدر و پسر نيز از سادات بزرگوار و علماء أبرار بوده ، و شعر هم مىگفته‌اند .\r\nديگر از فرزندان محمد قلى ميرزا ، شاهزاده بديع الزمان ميرزاست ، پدر مرحوم شاهزاده ابو محمد نادر ميرزا ، كه از ادباء عصر و فضلاء دهر بوده ، و « كتابى در انواع اطعمه و اغذيه » تأليف نموده ، و آن را بآيات و اخبار و امثال و نوادر عديده موشح كرده ، چنان‌كه در « المآثر : 197 » در عنوانى مخصوص كه براى وى آورده فرموده . و در « دانشمندان آذربايجان : 368 » چندين كتاب ديگر نيز از تأليفات او ذكر كرده از اين قرار :\r\nاول : كتاب « نوادر نادرى » در امثال عرب . دويم : « كتابى در لغات تشريح اعضاء آدمى » به عربى . سيم : « كتابى در تاريخ تبريز » به فارسى خالص ، و گويد همه اين كتب نزد اولادش موجود است .\r\nديگر از فرزندان محمد قلى ميرزا : دخترى است كه زوجه حاج محمد كريم خان قاجار كه در 1225 بيايد بوده .\r\n\r\n* ( 81 - تولد حاجى محمد ولى ميرزاى قاجار - ره ) *\r\nوى نيز فرزند مرحوم فتحعلى شاه است كه در 1250 بيايد .\r\nمرحوم حاجى محمد ولى ميرزا شاهزاده‌اى با علم و فضل بوده ، و مخصوصا در نجوم و أحكام تسلطى تمام داشته ، و به‌همين‌جهت در « المآثر : 198 » عنوانى مخصوص براى\r\n\r\n","description":"","footnote":"","page_name":" 145 ","page_number":201},
  {"content":"\r\n\r\nاو آورده ، و او در روز آدينه عيد فطر اين سال ، چنان‌كه در جلد قاجاريه از « ناسخ :\r\n243 » نوشته ، مطابق ( . . . ) سرطان ماه برجى از بطن مستورهء شاه بىبى كوچك خانم خواهر صادق خان بروجردى متولد شده ، و چندين سال بحكومت برخى از شهرها و كارهاى ديگر دولت پرداخته ؛ و از آن جمله : در سنه 1236 حاكم يزد شده ، و در مدتى كه حكومت آن ولايت را داشت ؛ چندين نفر از علماء آنجا را مأمور بتأليف و ترجمه كتب چندى در فقه و اخبار و ادعيه و اخلاق و آداب و عبادات نمود ، و از جمله آنها سيد احمد اردكانى بود كه وى ظاهرا مؤلف كتاب « شجرة الاولياء » باشد . و ديگر سيد أبو الحسن فيروزآبادى . و ميرزا سليمان يزدى كه در 1252 بيايد . و ميرزا علينقى امام ( جد آيتى مؤلف « تاريخ - يزد » ) بوده‌اند . بالاخره پس از مدت هفتاد و هفت سال و هشت ماه قمرى و بيست و سه روز عمر ؛ در شب آدينه بيست و چهارم ماه جمادى الآخرة سنه هزار و دويست و هشتاد و يك ، مطابق ( . . . ) عقرب ماه برجى وفات كرد ، و در مشهد مقدس در صفهء شمالى مسجد بالاسر حرم مطهر دفن شد . و فرزندش عباسقلى ميرزا در 1307 بيايد ، و ديگر محمد ولى ميرزا كه در 1333 ذكرى از او خواهد شد .\r\n\r\n* ( 82 - تولد نايب‌السلطنه عباس ميرزاى قاجار ) *\r\nوى نيز فرزند فتحعلى شاه است كه در 1250 بيايد .\r\nنايب‌السلطنه از شاهزادگان بزرگوار و رشيد قاجاريه است ، و خدماتى از او بدولت و ملت ايران بظهور رسيده ، و او در روز چهارشنبه چهارم ماه ذى الحجة الحرام اين سال ، مطابق ( . . . ) سنبله ماه برجى در شهر نوا از بطن آسيه خانم دختر فتحعلى خان قاجار دولو متولد شده ، و در طول مدت عمر لشكركشىها و جهان‌گيرىها نموده و غالبا با دولت روس در زدوخورد و بر روى هم مغلوب آن گروه بوده و در نتيجه چندين ايالت و ولايت از مملكت ايران جزء آن دولت گرديد . تا آخر پس از مدت چهل و پنج سال و شش ماه قمرى و شش روز عمر در شب پنج‌شنبه دهم ماه جمادى الآخرة سنه هزار و دويست و چهل و نه ، چنان‌كه در « مطلع الشمس 2 : 361 » با تاريخ تولدش هر دو نوشته ، مطابق ( . . . ) حمل ماه برجى وفات كرده ، و در مشهد مقدس در دار الحفاظ مبارك در سكوى شاه‌نشين پيوسته به ديوار مسجد گوهرشاد دفن شده و از وى چندين نفر فرزند ذكور و اناث كه از آن جمله بيست\r\n\r\n","description":"","footnote":"","page_name":" 146 ","page_number":202},
  {"content":"\r\n\r\nو شش نفر پسر بوده‌اند ، بازمانده كه در اين كتاب اسامى برخى بدين قرار نوشته خواهد شد :\r\nاول : مرحوم محمد شاه كه در 1222 بيايد . دويم : مرحوم بهرام ميرزا معز الدوله كه در 1299 بيايد . سيم : مرحوم جهانگير ميرزا ، ركن الدوله ( ره ) كه او كتابى بنام « تاريخ نو » در تتميم كتاب « مآثر سلطانى » نوشته كه حاوى وقايع سال 1240 تا 1267 مىباشد و شايد نقل قولى كه در « منتظم ناصرى » در سال 1251 در وفات قائم‌مقام از « تاريخ جهانگير ميرزا » نموده ، مقصود همان كتاب باشد . و اين جهانگير ميرزا دو نفر فرزند فاضل داشته ، يكى : مرحوم حاجى محمد طاهر ميرزا ( رحمه اللّه ) كه در « المآثر : 190 » در عنوانى مخصوص وى را مذكور ، و در آن او را باستحضار در علوم عربيت و ادبيت و برخى از فنون جديده و ألسنه اجنبيه وصف نموده ، و دو نفر نوادگانش شاهزاده سليمان ميرزا و يحيى ميرزا فرزندان مرحوم محسن ميرزا كفيل الدوله ابن حاجى محمد طاهر ميرزا در دورهء دويم مشروطه سمت نمايندگى داشته‌اند ، و سليمان ميرزا در 1263 بيايد .\r\nو ديگر از فرزندان جهانگير ميرزا ، مرحوم شاهزاده علىبخش ميرزا است كه در « المآثر : 193 » عنوانى مخصوص برايش آورده ، و در آن وى را بمهارت در علوم ادبيه و ألسنه اروپيه و مترجمى حضور مظفر الدّين شاه موصوف داشته « 1 » .\r\nچهارم : مرحوم بهمن ميرزا كه در 1301 ، و پنجم : فريدون ميرزا كه در 1272 ، و ششم : قهرمان ميرزا كه در 1255 بيايند . هفتم : مرحوم اردشير ميرزا ركن الدوله كه شاهزاده‌يى عالم و فاضل و شاعر بوده ، و تخلص آگاه مىنموده ، و در « مجمع الفصحاء 1 : 25 » او را عنوان كرده و در آن فرمايد : در كلمات منقول و معقول ، و مراتب عربيه و مقامات ادبيه و رياضى و حكمت و اخبار و تواريخ و سير و اخلاق و سلوك و خطوربط و نظم و نثر و عروض و بديع ماهر و كامل مىباشد .\r\nآن‌گاه در ( ص 26 تا 28 ) شطرى از اشعار او را آورده كه از آن جمله اين\r\n\r\n\r\n","description":"","footnote":"\r\n( 1 ) كتاب « تاريخ نو » را ميرزا عباس خان اقبال آشتيانى بسال 1327 شمسى در در طهران بطبع رسانيد ، و شرح حال جهانگير ميرزا در 1269 كه سال فوت او است مجددا خواهد آمد .\r\n","page_name":" 147 ","page_number":203},
  {"content":"\r\n\r\nابيات است :\r\n اى شهرهء شهر و فتنهء برزن * بنما رخ و آتشم بجان برزن\r\nدر مشگين زلف پرخمت كرده * مسكين دل بىقرار من مسكن\r\nآن قامت و زلف و چهره در چشمم * گوئى سرو است و سنبل و سوسن \r\nهشتم : مرحوم احمد ميرزا معين الدوله كه در 1310 ، و نهم : مرحوم حاجى حسام السلطنه و دهم : مرحوم حاجى معتمد الدوله كه هر دو در 1233 بيايند . يازدهم : مرحوم حمزه ميرزا حشمة الدوله ( ره ) كه در پنجم ماه ذى الحجة الحرام سنه هزار و دويست و نود و هفت وفات كرده ، و در ضلع شمالى گنبد حاتم خان در مشهد دفن است . دوازدهم : مرحوم مصطفى قلى ميرزا كه در سنه هزار و دويست و هفتاد و يك وفات كرده . سيزدهم : مرحوم خانلر ميرزا احتشام الدوله كه دخترش زوجهء ميرزا حسن خان نائينى و مادر ميرزا رضا خان كه در 1290 بيايد بوده ، و در سنه هزار و دويست و هفتاد و هشت در اصفهان وفات نموده . چهاردهم :\r\nمرحوم بهادر ميرزا ، وفاتش سنه هزار و دويست و شصت و هشت . پانزدهم : خسرو ميرزا كه در سنه هزار و دويست و نود و دو در همدان وفات كرده ، چنان‌كه در كتاب « امير كبير :\r\n33 ط 2 » نوشته . شانزدهم : منوچهر ميرزا كه حاكم لرستان و گلپايگان بوده ، و در سنه هزار و دويست و پنجاه و پنج وفات نموده ، چنان‌كه در جلد قاجاريه « ناسخ : 330 » نوشته . هفدهم : مهدى قلى ميرزا سهام الدوله كه در سنه 1229 كيفيت جنگ او با فرقهء بابيه بيايد .\r\nخلاصه از اين بيست و شش نفر پسر ، هفده نفر اينجا بنام نوشته شدند كه شرح احوال هشت نفر پس از اين در سالهاى معين بيايد ، و براى نه نفر هم اجمالا چيزى نوشتيم و از ذكر نام نه نفر ديگر در اين كتاب مانند أسماء و احوال دختران او كه بيست و يك نفر بوده‌اند ؛ صرف‌نظر نموديم كه بجمله فرزندان وى چهل و هفت نفر مىباشند .\r\n\r\n* ( 83 - تولد مرحوم حسينعلى ميرزا ، فرمانفرما - ره ) *\r\nوى نيز فرزند فتحعلى شاه است كه در 1250 بيايد .\r\nحسينعلى ميرزا از معاريف شاهزادگان آن دوره است كه شعر هم مىگفته ،\r\n\r\n","description":"","footnote":"","page_name":" 148 ","page_number":204},
  {"content":"\r\n\r\nو در روز سه‌شنبه دهم ماه ذى الحجة الحرام اين سال ، چنان‌كه در « فارسنامه 1 : 231 » بدون تعيين روز هفته گفته ( و تعيين آن مفهوم از تعيين روز هفتهء تولد نايب‌السلطنه مىباشد ) مطابق ( . . . ) سنبله ماه برجى در نوا از بطن بدرجهان‌خانم دختر جعفر خان بن قادر خان عرب عامرى بسطامى متولد شده ، و در نيمه ج 1 سنه 1214 دختر أمير گونه خان كرد زعفرانلو حاكم خبوشان را تزويج نمود ، و در همين سال به سمت حكومت فارس و لقب فرمانفرما منصوب و ملقب گرديد ، و چندين سال بايالت آن مملكت منصوب بود و با كمال كامروائى فرمانفرمائى مىنموده ، تا آخر پس از مدت چهل و هفت سال و سه ماه قمرى و شانزده روز عمر ، در بيست و ششم ماه ربيع المولود سنه هزار و دويست و پنجاه و يك ، چنان‌كه نص گفتار اول « فارسنامه » است ، مطابق ( . . . ) سرطان ماه برجى در طهران وفات كرده و در كربلاء دفن شد ، و تاريخ وفات وى در ع 1 اين سال علاوه بر « فارسنامه » در بسيارى از كتب ديگر چون « مرآة البلدان » و غيره نوشته ، ليكن در جلد قاجاريه « ناسخ » در ع 1 - 1252 ذكر كرده ، و آن ظاهرا اشتباه است .\r\nمرحوم فرمانفرما را چندين فرزند پسر و دختر بوده كه در « فارسنامه 2 : 110 » عدهء پسران را نوزده نفر نوشته ، و از آن جمله يكى از پسران كه سيم بوده مرحوم نجفقلى ميرزا والى است كه در 1222 بيايد . و ديگر كه پنجم بوده تيمور ميرزاى حسام الدوله است كه در 1291 بيايد . و يكى از دختران زوجه مرحوم آقا اكبر نواب كه در 1263 بيايد .\r\nو ديگرى زوجه مرحوم ميرزا ابو الحسن خان مجتهد كه در 1221 بيايد ؛ بوده‌اند .\r\nاينك اين چند شعر از صاحب عنوان بنقل از « فارسنامه 2 : 110 » اينجا آورده شد :\r\n در بر اهل نظر روى ترا نيست نظير * فردى از دفتر خوبى است ولى منتخب است\r\nيار اگر بر سر كين است چه سود از ديگران * دوست گر بر سر مهر است چه باك از دشمن\r\nدشمن تو است اگر دوست ، چه هجران چه وصال * باز اگر با تو بود يار ، چه گلخن چه چمن\r\nاى شير خدا تو آگهى از دل ما * كز روز أزل هم تو سرشتى گل ما\r\nبا مهر خود آميخته‌اى آب و گلم * مهر تو كجا برون رود از دل ما \r\n\r\n","description":"","footnote":"","page_name":" 149 ","page_number":205},
  {"content":"\r\n\r\n\r\n* ( 84 - تولد مرحوم شيخ حسن كجائى - ره ) *\r\nكجا ، ديهى است در ناحيه كهدم از بلاد گيلان كه آن را نه من گويند .\r\nشيخ حسن مذكور فرزند محمد على بن حسين بن محمود بن محمد أمين بن پير أحمد كجائى ، و از علماء و أفاضل عصر خود بوده .\r\nوى در اين سال متولد شده ، و كتابى بنام « ارشاد المتعلمين » در سنه 1245 در كربلاء تأليف كرده ، و در آن خود را بشانزده واسطه از نژاد زراقه حاجب متوكل عباسى ، و پير أحمد مذكور را استاد معقول شيخ بهائى نوشته ، و آنجا گويد كه : زراقه چون اجابت دعاء حضرت هادى عليه السلام را در هلاكت متوكل ديد از شيعيان خاص او گرديد ، و حضرت هادى قرآنى به خط حضرت أمير عليه السلام بوى داد كه وزن آن بناء بر مشهور نه من است ، و پس از وى بفرزندش ابو الحسن بن زراقه ، و هكذا بطنا بعد بطن از هر پدرى بپسرى رسيد تا اينك كه در نزد من است ، و چون اين قرآن در قريه كهدم مذكور بوده ، اين قريه را نه من گفته‌اند ، و ظاهرا اين پير أحمد همان مؤلف كتاب « جمع - القواعد » در تجويد باشد ، چنان كه اين همه را در « الذريعة 1 : 519 » نوشته و در ( ج 5 : 139 ) نيز اشاره‌ئى بدان نموده ، ليكن به نظر ما اشكالى در آن بهم مىرسد ، و آن اينكه از زمان متوكل تا صاحب عنوان تقريبا در حدود هزار سال فاصله است ، و بايد دو برابر اين اندازه فاصله در نسب موجود باشد ، و علاوه بر دليل كلى كه در مقدمه بدان اشاره نموده‌ايم ، از مقايسهء واسطه بين او و پير أحمد كه استاد شيخ بهائى بوده نيز معلوم مىشود كه بايد واسطه تا زراقه بيشتر باشد ، اگرچه واسطه بين آنها نيز بقاعدهء كلى تقريبا قدرى كم مىباشد .\r\n\r\n* ( 85 - وفات مرحوم ملا عبد النبى طسوجى - ره ) *\r\nطسوج چنان‌كه در « الذريعة 4 : 281 » نوشته ، در هشت فرسنگى شهر خوى از توابع آذربايجان است .\r\nملا عبد النبى ، بنقل از همان‌جا فرزند اوجاق‌قلى ؛ و طبق « دانشمندان آذربايجان :\r\n267 » فرزند شرف الدّين محمد ، و خود از أجله علماء عهد و فضلاء عصر خويش بوده ، كه در سنه هزار و صد و هفده ، مطابق ( 1083 - 1084 ) شمسى در شهر خوى متولد شده ،\r\n\r\n","description":"","footnote":"","page_name":" 150 ","page_number":206},
  {"content":"\r\n\r\nو مدتى در لاهيجان در خدمت سيد محمد لاهيجانى و غير او درس خوانده ، تا در علوم نقليه و فنون عربيه و ادبيه تبحرى تام بهم رسانيده آنگاه بمشهد مقدس رفت ، و آنجا در نزد ملا رفيعا گيلانى علوم فقه و اصول و رياضى و معقول و غيره را تكميل كرد . پس در سنه 1196 بنجف رفت و آنجا توطن اختيار نمود ؛ و وى كتابى دارد در تفسير كه حاوى نكات بديعه مىباشد ، و در اين سال پس از مدت هشتاد و شش سال قمرى عمر در كربلاى معلى برياض اعلا خراميد ، و شاگردش مرحوم ميرزا حسن زنوزى كه در 1223 بيايد در تاريخ وى فرموده :\r\n چو شد عبد النبى آن معدن فضل * از اين وحشت‌سرا بر خلد هارب\r\nز فوتش گشت غارب مهر افضال * ازآن‌رو سال فوتش گشت : غارب \r\nو فرزندانش آقا احمد و آقا نقى در 1232 و 1264 بيايند .\r\n\r\n* ( 86 - تولد مرحوم حاجى ميرزا على اكبر قوام الملك - ره ) *\r\nوى فرزند مرحوم حاجى ابراهيم خان اعتماد الدوله شيرازى است كه در ( ص 56 ) گذشت ، و خود از اعيان و رجال كاردان و خيرمند زمان خويش بوده كه در اين سال ، چنان‌كه در « فارسنامه 2 : 49 » نوشته متولد شده ، و در سنه 1273 ، چنان‌كه در جلد قاجاريه « ناسخ :\r\n695 » نوشته لقب صاحب‌ديوان يافت ، و در سنه 1279 متولىباشى مشهد گرديد ، و پس از مدت هفتاد و نه سال قمرى عمر ، در سنه هزار و دويست و هشتاد و دو در مشهد مقدس وفات كرد ، و در مسجد پشت‌سر در درگاه طرف شمال شرقى دفن شد ، و پس از خود فرزندان چندى باز نهاد .\r\nاز آن جمله : يكى مرحوم ميرزا على محمد خان قوام الملك كه در 1268 بيايد . و ديگر : ميرزا فتحعلى خان صاحب ديوان كه وى در سنه 1236 متولد شده ، و در سنه 1308 چنان‌كه در « منتخب التواريخ : 426 » نوشته متولى مشهد گشته ، و پس از مدت 78 سال عمر در سنه 1314 وفات كرده و در مشهد دفن شد ، و نواده‌اش خان بابا خان فرزند ميرزا محمود خان صاحب ديوان فرزند فتحعلى خان مرقوم ؛ در دورهء سيم مجلس شوراى ملى وكيل بوده ، و فرزند ديگر ميرزا فتحعلى خان كه برادر ميرزا محمود خان باشد ؛ ميرزا حسين خان مؤتمن الملك است كه در « فارسنامه 2 : 50 » عنوانى دارد ، و مادر او خرم بهار\r\n\r\n","description":"","footnote":"","page_name":" 151 ","page_number":207},
  {"content":"\r\n\r\nخانم احترام الدوله است كه در 1331 بيايد ، و فهرست اسماء متوليان مشهد مقدس نيز در 1220 بيايد .\r\n\r\n* ( 87 - تولد سيد محمد افندى سنى طبقجلى بغدادى ) *\r\nوى فرزند سيد احمد طبقجلى است كه در 1213 بيايد ، و خود از معاريف علماء اهل سنت بوده ، و همانا در اين سال متولد شده ، چنان‌كه در « المسك الاذفر » فرموده ، و در جوانى چندان مايل به تحصيل نبوده ، و پس از گذشتن شطرى از عمر رغبت به تحصيل علوم نمود ، و در نزد شيخ عبد الرحمن روزبهانى و غيره درس خواند ، و بعد از تكميل تحصيل ؛ خود از نخست در مدرسه عليه ، و سپس در خانهء خويش بتدريس پرداخت ، و شرحى بر شرح پدر خود بر كلمهء شهادة و توحيد تأليف كرد ، و پس از مدت شصت و دو سال قمرى عمر در سنه هزار و دويست و شصت و پنج بسراى سپنج شتافت ، و در بغداد در دروازهء ازج در مقبرهء شيخ عبد القادر دفن شد ، و از خود فرزندى برجا ننهاد ، و كتب خود را بر خانه‌اى كه در طرف رصافه نزديك مسجد عاقولى داشت وقف كرد ، و املاكى كه داشت هم بر آن وقف نمود ، و شيخ داود نقشبندى را بتدريس در خانه خود منصوب ساخت .\r\n\r\n* ( 88 - وفات مرحوم آقا محمد جعفر هرندى - ره ) *\r\nهرند بفتح هاء هوز و راء مهمله و بعد از آن نون ساكن قبل از دال مهمله ، به‌طورىكه در « تاريخ اصفهان : 89 » فرموده قريه‌اى است در ناحيه قهپايهء اصفهان كه صفارى آن مشهور است انتهى .\r\nآقا محمد جعفر صاحب عنوان فرزند مرحوم ملا محمد مهدى بن حاج محمد ظهير بن حاجى محمد سميع بن حاج خدابخش ؛ است كه او پسر پسر ملا بديع الزمان هرندى از نژاد جناب ابو الحسن زراره عبد ربه بن أعين بن سنسن شيبانى كوفه‌اى رحمهم اللّه بوده .\r\nشيبان نام قبيله‌اى است معروف در عرب ، و سنسن بضم دو سين كه ما بين آنها نون ساكنه است و بعد از سين دويم نون ديگرى است از مردم روم بوده و فرزندش أعين ، چنان‌كه در « رجال نجاشى » نوشته مولاى آل عبد اللّه 23 بن عمرو السمين 22 بن أسعد 21 بن همام شيبانى بوده و بدان قبيله منسوب شده ، و نسب همام مرقوم در 1206 بيايد . و أعين أفعل وصفى است از عين بمعنى نيكو و فراخ چشم و مؤنث آن عيناء و جمع عيناء عين بكسر عين\r\n\r\n","description":"","footnote":"","page_name":" 152 ","page_number":208},
  {"content":"\r\n\r\nو سكون ياء است . و اين أعين بواسطهء آنكه يكى از پدرانش آزاد كردهء قبيله شيبان بوده بدان قبيله منسوب شده . و زراره از أهل كوفه و از أجله رواة حضرت صادق عليه السلام و از طبقه اول أصحاب اجماع و نامش عبد ربه ، و زرارة لقب او بوده و بدان شهرت يافته . وفاتش سنه 150 ؛ و بر ما معلوم نشد كه در چه زمانى أعقاب او بايران آمده‌اند كه در اين مآت أخبره اين خانوادهء صاحب عنوان از آنها در هرند پيدا شده‌اند .\r\nو مرحوم ملا بديع الزمان از علماء مائه يازدهم هجرت بوده ، و شرحى بر « صحيفهء سجاديه » دارد بنام « رياض العابدين » كه آن مشهور و در « روضات الجنات : 197 » نام ملا بديع مرقوم در عداد شراح « صحيفه » ذكر شده ، و او در سنه 1049 وفات كرده ، و فرزند او كه جد اين خانواده بوده ، و همچنين فرزند او نامشان از ما مستور است ، و فقط نام حاج خدابخش كه پسر پسر او چنان كه نوشتيم بوده بما رسيده ، و نوادهء او حاجى محمد ظهير مردى مقدس و گوشه‌گير بوده و فرزندانى داشته .\r\nيكى : حاج محمد هادى كه در 1256 بيايد . و ديگر : ملا محمد مهدى كه از علماء بزرگ عصر خويش بوده و از مير محمد حسين خاتون‌آبادى اجازت روايت داشته . وفاتش 9 ج 2 سنه 1180 . قبرش در صندوق چوبى واقع در كنار ايوانچهء غربى بقعهء سر قبر آخوند در دالان درب قبله‌اى مسجد جمعه اصفهان .\r\nفرزندش آقا محمد جعفر صاحب عنوان ؛ در ميان اين طايفه معروف به آقا محمد - جعفر بزرگ و هم از علماء زمان خود بوده ، و امور شرعيه اردستان و هرند از مناصب او ، و همچنين توليت مدرسه جدهء كوچك اصفهان به او واگذار شده تا در اين سال وفات كرده ، و در بقعه‌ئى معروف بنام خودش در محلهء جولاباد هرند دفن شده .\r\nفرزند او مرحوم حاجى محمد حسين نايب الصدر از معاريف رجال اصفهان و در زمان خود مرجع أحكام و قضاوت شرعيه بوده ، و او دو پسر داشته ، يكى : مرحوم ميرزا محمد باقر كه شيخ الاسلام اردستان بوده ، و برخى « حواشى بر شرح لمعه » نوشته ، و پس از خود فرزند پسر نداشته ، و ديگر : مرحوم حاجى ميرزا محمد تقى كه در 1222 بيايد .\r\nاين شرحى كه ما در اين عنوان نوشته و هم در بعضى از عناوين ديگر راجع باحوال علماء هرند مىنويسيم منقول از ورقه‌ئى است كه آن را در سنه 1345 مرحوم آقا ميرزا\r\n\r\n","description":"","footnote":"","page_name":" 153 ","page_number":209},
  {"content":"\r\n\r\nعباس نحوى كه در 1302 بيايد ، به خواهش سيد جناب كه در 1287 بيايد ؛ براى درج در « تاريخ اصفهان » در احوال اين خانواده كه آنها را نحوىهاى هرند مىگويند نوشت ، و ما همان سال آن را از روى نسخهء اصل خط وى در كتاب « أمالى » نقل كرديم ، و بعد از آن در عصر 5 شنبه 4 ع 2 سنه 1360 ملاقات حضورى ديگرى با او به عمل آمد ، و توضيحات و تغييراتى در آن رخ داد كه در حاشيه صفحات « أمالى » اشاره بدانها نموده‌ايم و اينك نقاوه و مهذب آن در اينجا نقل شد .\r\n\r\n* ( 89 - وفات شيخ محمد سعيد سويدى بغدادى ) *\r\nخانوادهء سويديان جماعتى از علماء معروف بغدادند ، و نخستين كسى كه اين كلمه ( سويدى ) بر او گفته شده ، ملا عبد اللّه پدر صاحب اين عنوان است ، و آن‌چنان بوده كه ملا عبد اللّه با ملا حسين افندى راوى در نزد ملا نوح حديثى در مدرسه عمريه كه برابر جامع قمريه بوده و اينك خراب است ؛ باهم درس مىخوانده‌اند ، و پس از مفارقت يكديگر ، هرگاه ملا حسين نامه بوى مىنوشته ، در پشت آن عنوان مىكرده كه : ( بملا عبد اللّه برادرزاده ملا احمد بن سويد برسد ) چون ملا احمد هم ملا عبد اللّه متولى موقوفه معروف كرخى بوده ؛ و بمشيخه و خدمتگزارى آستان وى شهرت داشته ، ملا حسين راوى اين را بلفظ سويدى مختصر مىكرده .\r\nبه‌هرحال ، شيخ محمد سعيد ، كنيه‌اش أبو السعود و فرزند شيخ ابو البركات عبد اللّه بن شيخ حسين بن شيخ مرعى بن شيخ ناصر الدّين عباسى بغدادى است .\r\nشيخ عبد الله از بزرگان علماء اهل سنت در مائه دوازدهم بوده و در نزد چندين نفر از علماء عصر خويش از آن جمله عمش شيخ احمد درس خوانده ، و هم جماعتى از علماء عراق و غيره در نزد او درس خوانده‌اند ؛ و تأليفات چندى دارد ، از آن جمله : « شرحى بر صحيح بخارى » ، تولدش سنه 1104 ، مدت عمرش 66 سال ، وفاتش سنه 1170 ، قبرش در مقبرهء معروف كرخى در بغداد ، و او فرزندانى داشته :\r\nيكى : شيخ احمد كه در 1210 بيايد . و ديگر : شيخ محمد سعيد صاحب اين عنوان و او از علماء اين طايفه است و شعر هم مىگفته ، و همانا خود در سنه هزار و صد و چهل و يك ، مطابق سال ( 1107 - 1108 ) شمسى در بغداد متولد شده ، و در نزد پدر خود و شيخ على\r\n\r\n","description":"","footnote":"","page_name":" 154 ","page_number":210},
  {"content":"\r\n\r\nانصارى درس خوانده ، و اجازت حاصل كرد ، و چندين سفر بمصر رفت ، و آنجا با سيد محمد مرتضى زبيدى كه در 1205 بيايد ملاقات نمود ، و هم از وى اجازت روايت كتب او را بهم رسانيد ، و اينك اين اشعار از او در اينجا نوشته مىشود :\r\n يا ليلة الكرخ عودى لى بذى سلم * لا زال يدرك مع ظلماك فى سلم\r\nأفدى سويعة بشرفيك إذ رجعت * كرائم المال من خير و من نعم\r\nيا ليلة فى أراضيك الشموس سمت * الى السما فمحت ما فيك من ظلم\r\nجعلت ذكراك ذكرى كى أذكر ما * بى من مذكر تأنيث الجوى السقم\r\nان لم تعودى و ان العود أحمد فى * باقى البقا فبقائى فيه كالعدم\r\nيا ليلة بحمى بغداد ذات حمى * سقى أديمك هطال من الديم \r\nدر « المسك الأذفر » فرمايد كه : وى وقتى از بام خانه خود افتاد و المى سخت به دو رسيد ، پس شروع بتشطير « قصيدهء برده » نمود ، و هنوز آن تشطير تمام نشده بود كه او عافيت يافت و اين أشعار از آن است :\r\n ( أمن تذكر جيران بذى سلم ) * أسلمت قلبك فى سلم بلا سلم\r\nو دل فى صدق هذا الحال انك قد * ( مزجت دمعا جرى من مقلة بدم )\r\n( أم هبت الريح من تلقاء كاظمة ) * تثير ما فى الحشا للوجد من ضرم\r\nفأرعد الرعد من صوت الحداة دجى * ( و أومض البرق فى الظلماء من أضم ) \r\nشيخ محمد سعيد ، پس از مدت شصت و دو سال قمرى عمر در اين سال وفات كرد ، و در مقبرهء معروف كرخى دفن شد و سه پسر بعد از خود برجا نهاد ، يكى : شيخ على كه در 1237 بيايد ، و ديگر شيخ حسين و ملا عبد الله كه آنها هم از اهل علم بوده‌اند .\r\n\r\n","description":"","footnote":"","page_name":" 155 ","page_number":211},
  {"content":"\r\n\r\nسنهء 1204 قمرى مطابق سنهء 1168 شمسى غرهء محرم الحرام . . . سنبله ماه برجى\r\nسنهء 1169 شمسى دويم رجب المرجب أول حمل ماه برجى\r\n\r\n* ( 90 - تولد شاهزاده حسنعلى ميرزاى شجاع السلطنه قاجار ) *\r\nوى فرزند فتحعلى شاه است كه در 1250 بيايد ، و خود شاهزاده‌اى شجاع و دلاور و رشيد و شاعرى سخنور بوده ، و در أشعار شكسته تخلص مىنموده ، و همانا او در جمعه غرهء ماه ذى الحجة الحرام اين سال ، چنان‌كه در « منتظم ناصرى 3 : 159 » نوشته ، از بطن مادر حسينعلى ميرزاى فرمانفرما كه در ( ص 249 ) گذشت متولد شده ، و در آن كتاب و همچنين « مجمع الفصحاء 1 : 35 » و « مرآة البلدان » و جلد قاجاريه « ناسخ » و غير آنها شرح ؛ احوالش بتفاريق نوشته شده ، و خلاصه آن اينكه : او در سنه 1229 ايالت يزد و بسطام و نيابت طهران را يافت ، و در سنه 1231 چون خوانين خراسان اختلالى در آن ولايت انداخته بودند ، وى ملقب به شجاع السلطنه و بايالت خراسان منصوب شد كه در 17 محرم سنه 1232 وارد مشهد گرديد ، و خوانين بجاى خود آرام گرفتند ، و در همان سال بعزم تدمير حاجى فيروز الدّين ميرزا فرزند تيمور شاه افغان كه در 1209 بيايد ، آهنگ هرات نمود كه در اوائل ج 1 بخبوشان رسيد ، و در هر منزلى هركه سر بطغيان برآورده بود وى را سركوبى مىنمود تا بهرات وارد شد ، و حاجى فيروز الدّين ميرزا را نيز باطاعت درآورد و برگشت . و در سنه 1233 ميان رباط كافر و كوسويه با فتيح خان افغان جنگ كرد و فاتح شد ، و در سنه 1235 تربت حيدريه را فتح كرد ، و خواهر محمد خان قرائى را بنكاح خود درآورد ، و در سنه 1236 در قلعهء كأريز باخرز ، با بنياد خان هزاره‌ئى جنگ كرده و غالب شد و تا حوالى هرات راند ، و در سنه 1238 به جهت بعضى از تهمت‌ها در 5 رجب بطهران آمد و به خواهش خود از حكومت خراسان درگذشت ، و براى معالجهء كسالتى كه داشت با برادر خود فرمانفرما باصفهان رفت ، و در سنه 1239 باز بايالت خراسان منصوب\r\n\r\n","description":"","footnote":"","page_name":" 156 ","page_number":212},
  {"content":"\r\n\r\nشد ، و در رجب 1241 چنان‌كه در جلد قاجاريه « ناسخ : 163 » نوشته از مشهد بيرون شده و در دامنه كوه اژدر كوه با تركمان‌ها و اوزبيك‌ها جنگ كرده و غالب آمد ، و در سنه 1242 بتدمير شاه محمود افغان بهرات رفت و برگشت ، و در اين مدت‌هاى حكومت خراسان ، سركشان آن سامان از بيم تيغ تيزش خواب و آرام نداشتند ، و آوازهء دليرى و دلاوريش بهر مرزوبوم پراكنده گرديد . و بالاخره در سنه 1243 حاكم كرمان شد ، و در سنه 1245 كه موكب فتحعلى شاه به طرف فارس حركت كرد ، وى بدان سرزمين باستقبال پدر رفت ، و در سنه 1246 بدون رضاء پدر با شفيع خان راورى در يزد جنگ كرد ، و از حكومت كرمان معزول شد ، و در سنه 1249 باز بكرمان رفت ، و در سنه 1250 بعد از فوت پدر با برادر أعيانى خود حسينعلى ميرزا همدست شده و بر محمد شاه ياغى گرديدند ، و هرچند خود او لياقت سلطنت داشت ؛ زيراكه در فرزندان بلاواسطهء فتحعلى شاه ، يكى دو تن بدلاورى و رشادت و كفايت او بهم رسيده‌اند ، ليكن چون براى احترام فرمانفرما كه برادر بزرگ‌تر بود هماره بدستور او رفتار مىكرد ، و او هم آن درايت و كفايت سلطنتى را نداشته ، يا براى پابست قوانين مذهبى بعضى كارها را نمىكرده ، بالاخره لشكر محمد شاه بفارس آمده ، و در أثر آن شجاع السلطنه در شيراز مغلوب و مأخوذ ، و در طهران مكحول گرديد ، و سالها با عالم نابينائى زندگى كرد ، و مدتها در تبريز ماند ، و در زمان ناصر الدّين شاه بطهران آمد ، و آخر در سنه هزار و دويست و هفتاد وفات كرد ؛ و در « مجمع » اين اشعار را از آورده :\r\n درد تو در دل نهفته‌ايم و طبيبان * دردسر ما دهند كاين خفقان است\r\nساقى مىخانه داد جام شرابم * خانه‌اش آباد باد ، ساخت خرابم \r\nمرحوم حسنعلى ميرزا بطورىكه در صفحه مذكوره جلد قاجاريه « ناسخ » نوشته ؛ شانزده نفر فرزند داشته ، كه هفت نفر آنها پسر بوده‌اند بدين‌ترتيب :\r\nاول : هلاكو ميرزا كه در 1271 بيايد . دويم : آباقا خان فروغ الدوله كه تخلص فروغى شاعر كه در 1213 بيايد بمناسبت نسبت بوى بوده كه هماره مداحى او را مىنموده .\r\nسيم : شاهزاده ارغون ميرزا كه در شجاعت و شهامت ثانى و تالى پدر بوده و سال‌ها حكومت شهرهاى مختلف و با دشمنان جنگ كرده ، و آخر در اواسط سنه 1248 در محاصره\r\n\r\n","description":"","footnote":"","page_name":" 157 ","page_number":213},
  {"content":"\r\n\r\nشهر كرمان كه بامداد عم خود فرمانفرما بمحاصرهء آن رفته بود ؛ بقتل رسيد ، چنان‌كه در « فارسنامه 1 : 282 » فرموده . چهارم : منكوقاآن ميرزا . پنجم : حاجى اوكتاىقاآن - ميرزا كه در 1308 بيايد ؛ و مادر اين پنج نفر دختر مرتضى قلى خان بن محمد حسن خان بوده كه دختر عم فتحعلى شاه بشود . ششم : أبو سعيد ميرزا كه مادرش از اهل قم بوده .\r\nهفتم : قهرمان ميرزا از دختر اسحاق خان قرائى و اين اسحاق خان از مشاهير خوانين خراسان بوده ، و با پسرش حسنعلى خان در سنه 1231 در مشهد به حكم شاهزاده محمد ولى ميرزا ، مقتول شدند . و پسر ديگرش محمد خان در دولت‌آباد ، علم ياغىگرى برافراشت ؛ چنان‌كه در « مطلع الشمس : ج 2 » در وقايع آن سال نوشته .\r\n\r\n* ( 91 - تولد ابراهيم پاشاى خديوى مصرى ) *\r\nوى فرزند محمد على پاشا است كه در 1265 بيايد ، و خود از مشاهير رجال زمان و مردى كافى و كاردان بوده ، و همانا وى در اين سال در قوله مصر متولد شده ، و علاوه بر دلاورى و تبحر در رموز و أمور كشورگيرى و كشوردارى ، در زبان عربى و فارسى و تركى مهارتى تمام داشته ، و در سنه 1264 كه پدرش بأواخر عمر رسيده و بيمار شد ؛ وى بزمامدارى مملكت مصر نائل گرديد . ليكن بيش از يازده ماه بدان برقرار نبود ، و در ماه ذى الحجة الحرام همان سال هزار و دويست و شصت و چهار ، مطابق ( اسد يا سنبله ) ماه برجى در حيوة پدر وفات كرد ، و فرزندان چندى برگذار نمود .\r\nاول : پرنس احمد تولدش ( 1240 يا 1241 ) . دويم : اسماعيل پاشا كه در 1279 بيايد . سيم : پرنس مصطفى تولدش ( 1247 يا 1248 ) .\r\n\r\n* ( 92 - تولد شيخ حسن خليلى شافعى ) *\r\nوى فرزند على قويدر مغربى است و بناء بر آنچه در « معجم المطبوعات : 1534 » نوشته ؛ يكى از أجداد او در خليل از بلاد فلسطين متولد شده ، و پدرش از آنجا براى تجارت بقاهره آمد و در آن شهر اقامت نمود ، و شيخ حسن خود در اين سال در مصر متولد شده و آداب و علوم را بر شيوخ وقت ؛ مانند شيخ حسن عطار و باجورى درس خواند ، آنگاه بانشاء فصول و قصائد پرداخت ، و با ادباء وقت بمكاتبه مشغول شد و كتاب و شعراء ازهرجهت رو بوى آورده و مورد استفاده قرار گرفتند ، و او خود كتب چندى تأليف كرده\r\n\r\n","description":"","footnote":"","page_name":" 158 ","page_number":214},
  {"content":"\r\n\r\nاول : « شرح منظومهء عطار » در نحو . دويم : « قصيده‌ئى مزدوجه » كه آغاز آن اين است :\r\n حمدا لمن أودع فى الأحداق * سواد ما سار الى الآفاق\r\nو زين الحدود بالاشراق * مصونة بصبغة الخلاق\r\nكفضة قد موهت بالتبر \r\nو در اين مزدوجه شرح احوال خود را هم ذكر كرده . سيم : كتاب « نيل الارب » در مثلثات عرب .\r\nشيخ حسن پس از مدت پنجاه و هشت سال قمرى عمر در سنه هزار و دويست و شصت و دو در مصر وفات كرد ، و شاگردش صفوت ساعاتى مرثيه‌اى دربارهء او گفته كه اين دو بيت از آن است :\r\n بكت عيون العلاء و انحطت الرتب * و مزقت شملها من بعدك الكتب\r\nو نكست رأسها الاقلام باكية * على القراطيس لما ناحت الكتب \r\n\r\n* ( 93 - وفات سلطان داود ميرزاى مرعشى 33 - ره ) *\r\nوى فرزند مرحوم ميرزا سيد محمد 32 بن ميرزا محمد داود 31 بن ميرزا عبد اللّه 30 بن ميرزا محمد شفيع 29 بن ميرزا رحمة اللّه 28 بن ميرزا ابو الحسن 27 بن ميرزا قوام الدّين محمد 26 بن مير عبد القادر 25 بن الأمير قوام الدّين محمد 24 بن سيد نظام - الدّين على 23 بن سيد قوام الدّين محمد 22 بن تاج الدّين ابو محمد الامير حسن 21 بن سيد مرتضى خان 20 بن الامير سيد عليخان 19 بن الامير كمال الدّين احمد 18 بن الامير قوام الدّين 17 ( مير بزرگ ) بن سيد كمال الدّين احمد 16 معروف بصادق بن سيد أبو صادق عبد اللّه 15 بن سيد محمد 14 بن السيد ابو محمد هاشم 13 بن سيد أبو الحسن على 12 النقيب بطبرستان ابن ابو عبد اللّه حسين النسابة 11 بن سيد على 10 بن أبو عبد اللّه حسن - المحدث 9 بن ابو الحسن على المرعش 8 بن أمير العراقين عبد اللّه 7 بن ابو الحسن محمد الاكبر السيلق 6 بن ابو محمد حسن المحدث 5 عليه السلام است .\r\nحضرت حسن المحدث 5 عليه السلام در ( ص 5 ) گذشت ، و او نزيل مكه معظمه بوده و در روم وفات نموده . فرزندش جناب محمد السيلق 6 كه وى را محمد الاكبر هم نوشته‌اند\r\n\r\n","description":"","footnote":"","page_name":" 159 ","page_number":215},
  {"content":"\r\n\r\nاز محدثين و فقهاء و زهاد عصر خود بوده ، و بواسطه تندى زبان به كلمه سيلق بر وزن حيدر كه وصف از سلاقت كه بمعنى تندى زبان است مشهور شده ، چنان‌كه در « عمدة - الطالب : 305 ببعد » كه چندين مرتبه نام او ذكر شده بلفظ سيلق بتقديم ياء بر لام آورده ، لكن در چندين كتاب ديگر كه نام او برده شده اين كلمه را سليق بر وزن أمير نوشته‌اند .\r\nو در اثر آن جماعتى كثيره از أعقاب وى را نسبت او سيلقى يا سليقى مىخوانند ، و ما دو فرزند از او در اين كتاب مىآوريم . يكى : ابو عبد اللّه جعفر 7 در 1316 . و ديگر : عبد اللّه 7 مذكور در عمود اين نسب ، و جناب على المرعش 8 از مشاهير سادات حسينى است و بواسطه علو مقامى كه داشته بكلمهء مرعش كه بمعنى كبوتر بلندپرواز است ملقب شده ، و سلاسل كثيره از أعقاب او در ايران و عراق و غيره ؛ منتشر شده كه همه را به نسبت او مرعشى مىخوانند ، و جماعتى بسيار از علماء و سلاطين و ساير معاريف از آنها بهم رسيده كه بعضى هم در اين كتاب ذكر شده و مىشوند ، و بطورىكه در « الذريعة 4 : 411 » فرموده چهار طايفه از آنها بهم رسيده : مرعشيه مازندران ، و شوشتر ، و اصفهان و قزوين ، انتهى . و اين خانواده صاحب عنوان از مرعشيه مازندران‌اند .\r\nمرحوم مير بزرگ 17 نخستين كس از سلاطين مرعشيه مازندران ، بعلاوه بزرگوارى عارف و مرشد بوده ، و چندين سال خود و اعقابش در مازندران سلطنت كرده‌اند ، وفاتش محرم سنه 781 ، قبرش در آمل مازندران در بقعه‌ئى معروف و زيارتگاه است . فرزندش سيد كمال الدّين 18 والى سارى بوده . وفاتش سنه 801 ، قبرش در سارى . فرزندش امير سيد عليخان 19 در سنه 820 وفات كرده ، و در سارى مدفون است . فرزندش أمير مرتضى خان 20 والى مازندران و فيروز كوه بوده ، و در 4 صفر سنه 837 وفات نموده ، و دو فرزند ما از او در اين كتاب مىنويسيم ، يكى : سيد محمد خان 21 در 1264 ، و ديگر امير حسن 21 كه در عمود اين نسب است ، و ميرزا محمد شفيع 29 مستوفى كل موقوفات ممالك ايران بوده .\r\nفرزندش ميرزا عبد اللّه 30 ، مخدرهء عز شرف بيگم دختر سيمون خان والى گرجستان كارتيل را بزوجيت داشته ، و اين سيمون خان بطورىكه در « مجمع التواريخ :\r\n92 و پاورقى آن » نوشته فرزند باگراتى ششم ابن داود خان بن لوارصاب خان پادشاه\r\n\r\n","description":"","footnote":"","page_name":" 160 ","page_number":216},
  {"content":"\r\n\r\nشمال غربى تفليس است كه پدرش باگراتى در سنه 1025 ، از جانب شاه‌عباس بسلطنت اين ناحيه برقرار ، و پس از وفات وى در سنه 1028 شاه‌عباس مقام او را بسيمون مذكور فرزند خردسالش داد ، و او هم پس از ده سال در گرجستان بقتل رسيد ، و زوجهء سيمون خان كه مادر عز شرف بيگم باشد ، جهان‌بانو بيگم دختر عيسى خان قورچىباشى ابن سيد عليخان مشهور به سيد بيك صفوى ابن معصوم خان ابن عم شاه‌طهماسب ماضى بوده ، و زوجه عيسى خان ( مادر جهان‌بانو بيگم ) مخدره زبيده بيگم دختر شاه‌عباس كبير بوده ، و مادر زبيده بيگم ( زوجه شاه‌عباس ) فخرجهان بيگم دختر باگراتى مذكور و خواهر سيمون خان مرقوم بوده ؛ كه در « مجمع التواريخ : 92 و پاورقى آن » چنان‌كه گفتيم نسب هريك از اين زنان را بطورىكه ذكر شد نوشته . ليكن بدين‌طريق مستلزم آن مىشود كه زوجهء سيمون ( جهان‌بانو بيگم ) نوادهء خواهرش بشود ، و اين در شرع اسلامى حرام است ، و اگر گوئيم آنها نصرانى بوده و اين نكاح‌ها را جايز مىدانسته‌اند ؛ چرا اين سادات و عظماء دولت صفوى كه مسلمان متشرع بوده‌اند با اين‌ها دادوستد دخترى مىنموده‌اند ؟ ! با اينكه حليت اين‌گونه نكاح هم در مذهب نصارى معلوم نيست .\r\nبه‌هرحال ، ميرزا عبد اللّه 30 از شعراء و متخلص بعشقى بوده و از عز شرف بيگم فرزندش ميرزا محمد داود 31 را بهم رسانيده ، و ميرزا محمد داود 31 هم از شعراء و متخلص بعشق و مستوفى خاصهء شاه سلطان حسين بوده و در سنه 1065 متولد شده ، و كتابى بنام « خمسه داود » بنظم آورده ، و در سنه 1109 متولىباشى مشهد گرديد ، چنان‌كه در « مطلع الشمس 2 : 337 » نوشته ؛ و در سنه 1121 بطورىكه در « مجمع : 92 » گفته به هفت‌سالگى پسرش ميرزا سيد محمد وفات كرد انتهى .\r\nو اين نشايد ، زيراكه اينك مىنويسيم كه تولد سيد محمد در سنه 1128 بوده و هفت‌سالگى او در سنه 1135 خواهد بود ، نه 1121 ؛ و يكى از اين دو تاريخ اشتباه است ، و ظاهرا تاريخ تولد درست و وفات اشتباه باشد ، زيراكه آنجا سال تولد را قوىئيل تركى نوشته و از تطبيق با شمسى درست مىشود ، و وفات در غير 1121 بوده .\r\nمجملا ، ميرزا محمد داود ، مخدره شهربانو بيگم دختر شاه سليمان صفوى را بزوجيت داشته و از وى فرزندش ميرزا سيد محمد 32 بوجود آمده ، و فرزند ديگر\r\n\r\n","description":"","footnote":"","page_name":" 161 ","page_number":217},
  {"content":"\r\n\r\nميرزا محمد داود 31 مرحوم ميرزا ابو القاسم 32 است كه در سنه 1136 در فتنه افاغنه مقتول شد . و فرزند او ميرزا سيد احمد 33 است كه در همين سال 1136 فرمانى مجعول بنام و مهر شاه‌طهماسب درست كرد ؛ و آن را بشيراز آورد ، و ادعاى فرمانروائى نمود ، و پس از زدوخوردها در ربيع الاول 1140 جلوس نمود و به سيد أحمد شاه معروف شد ، و طولى نكشيد كه اسير سپاه اشرف افغان شده و او را باصفهان بردند و آنجا ره‌سپر سفر آخرت شد .\r\nبه‌هرحال ؛ مرحوم ميرزا سيد محمد ، از اجلهء سادات و عظماء رجال زمان خود بوده و شرح احوالش در كتاب « مجمع التواريخ » تأليف نواده‌اش خليل ميرزاى 34 صفوى ( از ص 90 تا آخر كتاب ) بتفصيل ، و هم در مقدمه‌ئى كه آقاى ميرزا عباس اقبال بر آن كتاب نوشته باجمال ذكر شده ، و از آنها و برخى از مواضع ديگر چنين برآيد كه : وى در سنه هزار و صد و بيست و هشت مطابق سنه 1094 شمسى در اصفهان از بطن مخدرهء مرقومه متولد شده ، و در ايام صبى كه مقارن سلطنت دائى خود شاه سلطان حسين بوده ؛ بملاحظه اينكه پدرش داود و جد مادريش سليمان بوده ؛ بنام جد مادرى خود شاه سليمان ملقب شده و او را سليمان ميرزا گفتند ، و به همين لقب عند الخواص مشهور بود ، و بعد از وفات پدر خود كه گفتيم وى هفت‌ساله بوده با مادر خود در نزد دائى خود شاه سلطان حسين بسر مىبرد ، تا در سنه 1134 كه محمود افغان اصفهان را محصور نمود و شاه سلطان حسين فرزند خود شاه‌طهماسب را بپنهانى براى مدد آوردن از اصفهان بيرون فرستاد ؛ چون اوضاع را آشفته ديد ، شهربانو بيگم خواهر خود را با ميرزا سيد محمد و دو دختر خود را كه يكى زوجه ميرزا سيد مرتضى ابن ميرزا سيد على ابن ميرزا سيد حسين خليفه سلطان ، و ديگرى زوجهء ميرزا محمد مقيم ابن ميرزا محمد نصير بن ميرزا سيد حسن بن خليفه سلطان مرقوم بودند ، و هر دو از زنان صالحه و فاضله بشمار مىآمدند ، بعد از رفتن شاه‌طهماسب بهمراهى عنايت سلطان بافقى مخفيا بيزد روانه كرد ، و ميرزا سيد مرتضى مرقوم ؛ در زمان شاه سلطان حسين صدر الممالك بوده و يكى از فرزندانش ميرزا ابو تراب است كه بعد از قتل نادر ، كريم خان زند و أبو الفتح خان بختيارى وى را دست‌آويز سلطنت كرده و بشاه اسماعيل ثالثش ملقب نمودند . و ديگرى احمد ميرزاى نيازى است كه شاعرى معروف\r\n\r\n","description":"","footnote":"","page_name":" 162 ","page_number":218},
  {"content":"\r\n\r\nو داماد دائى خود ؛ شاه‌طهماسب ثانى بوده ، و در سنه 1187 وفات نموده ، و ميرزا محمد مقيم در زمان شاه سلطان حسين صدر الصدور و هم از علماء بوده ، و چندى از طرف شاه سليمان ثانى مرقوم خواهرزادهء جد خود توليت مشهد مقدس را داشته ، و نايب‌التوليهء او ميرزا محمد شفيع بوده و قبرش در قبرستان ستى فاطمه اصفهان است .\r\nو يك دختر ديگر شاه سلطان حسين كه فاطمه سلطان بيگم و خواهر أبوينى شاه‌طهماسب بوده ؛ در شب جمعه 17 رجب سنه 1143 به ازدواج رضا قلى ميرزا فرزند نادر درآمده كه در روز يك‌شنبه دوازدهم شوال سنه 1146 شاهرخ ميرزا از وى متولد شد .\r\nو دختر ديگر او چنان‌كه اينك مىنويسيم زوجه ميرزا سيد محمد مرقوم بوده .\r\nمختصر ، چون شاه‌طهماسب خبردار شد كه عمه و خواهرانش از اصفهان بيزد آمده‌اند ؛ محمد خان تركمان اوغلى را فرستاد تا آنها را از راه جندق و بيابانك بقزوين آورده و از آنجا بأردبيل كه در آن وقت مضرب خيام بود رسانيد ، و در وقتى كه خود بعزم استخلاص مشهد مقدس از ملك محمود سيستانى بخراسان رفت ، ميرزا سيد محمد را با متعلقان حرم‌سرا در بارفروش مازندران و رستمدار گذاشت ، و اللّه قلى خان قاجار را بمحافظت آنها مأمور نمود .\r\nميرزا سيد محمد در طى اين انقلابات و انتقالات هماره به تحصيل علوم و آداب كوشيده ، و در اندك مدتى جامع كمالات صوريه و معنويه و محل عقيدت و اخلاص قزلباش و صوفيه گرديد ، و شاه‌طهماسب از بزرگوارى وى متوحش شده ، لكن به جهت رعايت خاطر عمهء خود آزارى بوى نمىتوانست نمايد ، و بعد از اينكه خراسان را گرفت و باصفهان برگشته افاغنه را بيرون كرد ؛ ميرزا سيد محمد را باصفهان خواست ، و خواهر خود را بوى تزويج نمود ، و بعد از آنكه نادر بر شاه‌طهماسب تسلط يافت و او را مقيد نموده از راه يزد بخراسان فرستاد ، ميرزا سيد محمد را با أهل حرم از راه سمنان و دامغان روانه خراسان داشته و از آنجا بسارى مازندران فرستاد ، و پس از يك سال از راه چشمه على دامغان بسمنان روانه كرد ، و پس از استقرار بسلطنت ؛ در صحراى مغان كه شاه‌طهماسب و پسرش شاه‌عباس ثالث را بسبزوار فرستاد ، ميرزا سيد محمد را باصفهان اعزام داشت ، و شهربانو بيگم جانب برادرزاده را رعايت نموده با فرزند خود وداع كرد و با شاه‌طهماسب روانه\r\n\r\n","description":"","footnote":"","page_name":" 163 ","page_number":219},
  {"content":"\r\n\r\nسبزوار گرديد .\r\nبعد از اينكه نادر در سنه 1149 شاه‌طهماسب را و در سنه 1150 شاه‌عباس را بقتل رسانيد ، شهربانو بيگم از سبزوار باصفهان نزد فرزند خود آمد . و چون نادر در سنه 1153 از فتح هند برگشته و در اواخر شوال بخراسان آمد ، وى و ميرزا سيد محمد را نزد خود طلبيد ببهانهء اينكه صدارت كل ايران و توليت مشهد خراسان را به سيد محمد داده و او را نزد خود نگاه دارد .\r\nشهربانو بيگم از مقصد او مطلع شده پيغام داد كه : اگر اراده دارى پسر مرا مثل برادرزاده‌ام بقتل رسانى علنا نزد من اين كار را به عمل آور ، و الا من ضعيفهء پير را كه يك پسر دارم بفراق او هلاك مكن !\r\nنادر از اين پيغام فسخ عزيمت نمود و او را با فرزند مرخص و باصفهان باز فرستاد ، و بعد از سه سال ؛ شهربانو بيگم در اصفهان وفات كرد و ميرزا سيد محمد نعش او را بمشهد فرستاده تا در داخل درب طلا دفن كردند .\r\nو در سنه 1154 وقتى كه نادر عزيمت داغستان را داشت ، ميرزا سيد محمد را بسنه و اردلان فرستاده تا از راه همدان و فراهان و قم و طهران بعنوان توليت بمشهد مقدس رود ، و او دو ماه و نيم راه را در مدت بيست روز طى كرد و خود را بدان شهر شريف رسانيد ، و در سنه 1156 بمنصب توليت فائز گرديد ، و در ماده تاريخ آن اين مصرع را گفتند :\r\n آن آيت رحمت الهى \r\nو مدت هفت سال در كمال عزت و شوكت بدان شغل خطير بسر برد . و فهرست أسماء كسانى كه در روضه مقدسهء رضويه ( ع ) متولى بوده‌اند در 1220 بيايد .\r\nميرزا سيد محمد در اين بين ، يك‌بار ببردع سفر كرد ، و بار ديگر بشكى رفت ، و در اين سفر مجلسى مملو از أحبار يهود و پادريان نصارى و علماء اهل سنت و جماعت در باب حقيت مذهب اسلام تشكيل شد ، و چندين نفر از علماء شيعه هم در آنجا حاضر بودند و ميرزا سيد محمد گذارش مباحثات آن را كه دو ماه و نيم طول كشيد خلاصه نموده دروان بسمع نادر رسانيد و باز بمشهد برگشت ، و در سفر أخير كه نادر از كركوك و موصل برگشته بخراسان آمد و أحوال و أوضاع را منقلب ديد محافظت قلعه مشهد را بوى واگذاشت\r\n\r\n","description":"","footnote":"","page_name":" 164 ","page_number":220},
  {"content":"\r\n\r\nو خود روانه قوچان گرديد ، و ميرزا سيد محمد هفت هزار افغان را كه نادر براى حفاظت شهر در نزد او گذاشته بود از شهر بدر نمود و جماعت قزلباش را بمحافظت برج و باره تعيين فرمود ، تا نادر در شب يكشنبه 11 ج 2 سنه 1160 كشته شد و او مسرعان بسيستان بطلب عليقلى خان برادرزادهء نادر فرستاد تا وى را بسلطنت بردارد ، و هرچند نصر اللّه ميرزا و امام قلى ميرزا فرزندان نادر ، در چناران هفت فرسنگى مشهد آمده و خواهش دخول در شهر كردند ؛ وى بملاحظه اينكه تمام فرق قزلباش و رعاياى ايران از نادر و اولادش متنفر بودند و در آن وقت هم متوسل بنور محمد خان افغان و عطا خان اوزبيك كه در آن ولا با هفتاد هزار كس مجتمع در حوالى جام بودند ؛ شده بودند ، و اگر پسران نادر مسلط بر ايران مىشدند قتل و نهب عظيم در خراسان و ساير بلاد ايران رخ مىداد ، و برعكس قزلباشيه را به علىقلى خان حسن ظنى بود ، لهذا شهر را به تصرف آنها نداد تا عليقلى خان از سيستان رسيد ، و چنان‌كه رسم متوليان از دير زمانى مىبود ؛ وى باستقبال رفت و او را به شهر درآورد و بتقبيل عتبهء عليه مشرف گردانيد ، و همان روز كه 27 ج 2 بود وى را بتخت سلطنت نشانيد و او معروف بسلطان عليشاه و عادل شاه گرديد ، و پس از آن براى قلع و قمع برادر خود ابراهيم ميرزا خواست به سمت عراق و آذربايجان بيرون آيد ، ماندن ميرزا سيد محمد را بااين‌همه خدمت در مشهد مناسب ندانست و تخويف أهل غرض نيز مزيد بر علت شد و براى تأليف قلب ظاهرى ؛ صدارت خاصه و عامه كل ايران را علاوه بر توليت كه داشت به او داد ، و بهمراه خود از مشهد بيرون آورد و بمازندران و استرآباد براى دفع محمد حسن خان قاجار رفت ، و محمد حسن خان تاب مقاومت نياورده فرار كرد و عادل شاه فرمود تا فرزند وى آقا محمد خان را كه در آن وقت طفلى هفت‌ساله بود از حليهء رجوليت عارى كردند . و بميرزا سيد محمد گفت : چون خان قاجار از صوفىزادگان سلسله عليه صفويه است ، و به‌هيچ‌وجه اطاعت نادر را نكرده شما برويد و او را مطمئن نموده نزد من آريد . آن جناب فرمود : در اين موقع كه اين ظلم از تو نسبت به فرزند صغير بىگناه او بظهور رسيد ، او بقول من و هيچ‌كس ديگر اطمينان پيدا نخواهد كرد و نزد تو نمىآيد ، و مرا نيز بقول تو اطمينان نيست .\r\nعادل شاه از اين سخن از وى رنجيد ولى براى مصلحت به روى خود نياورد ، و خود\r\n\r\n","description":"","footnote":"","page_name":" 165 ","page_number":221},
  {"content":"\r\n\r\nبعزم گوشمال برادر خويش ابراهيم ميرزا به سمت آذربايجان رفت . و در ماه جمادى . . . سنه 1161 در سلطانيه از وى شكست خورده و مغلوب و مكحول و پس از چندى بأمر شاه‌رخ بدست زنان در ماه ج 2 سنه 1162 مقتول گرديد ، و در مشهد در قتلگاه برابر غسالخانه دفن شد ، و ابراهيم ميرزا در 17 ذىالحجه اين سال جلوس بتخت سلطنت نمود و خود را ابراهيم شاه خواند ، و ميرزا سيد محمد را بأمور و مناصب سابقه مأمور و منصوب داشت ، و خود براى مقابله و مقاتله با شاهرخ ميرزا فرزند رضا قلى ميرزا ابن نادر شاه كه مادرش دختر شاه سلطان حسين ، و در شوال اين سال در خراسان بتخت سلطنت نشسته بود ؛ به سمت مشهد رفت ، و او را با اثاثيه سلطنتى و توپخانه و عادل شاه مكحول بقم روانه كرد ، و در راه جماعت قزلباش بسبب اتحاد وى با افغان و اوزبيك از او روگردان شده بقم نزد ميرزا سيد محمد آمدند ، و ابراهيم شاه نيز برگشته در حوالى قم نامه‌ئى بوى نوشت و او را نزد خود طلبيد و او جواب يأسى بوى داد ، و ابراهيم شاه آنجا جنگى نموده و شكست خورد و نااميد شده برگشت ، و در راه جماعت افغان و اوزبيك هم از او برگشته شبى وى را گرفتند و بسليم خان قوتولوى افشار وكيل مطلق شاهرخ ميرزا دادند و او بأمر شاه‌رخ وى را مكحول و پس از چندى در راه مقتول نمود و نعش او را بمشهد بردند .\r\nبعد از اين وقايع جماعتى كثيره از قزلباش از اكثر ولايات ايران ، چه در قم به خدمت ميرزا سيد محمد رسيده و چه بنامه‌هاى عديده كه فرستادند اظهار داشتند كه : چون از سلسله صفويه كسى ديگر باقى نيست ، استدعاء آنكه سايه خود را بر سر مردم ايران انداخته و بقبول سلطنت منتى بر كافهء برايا و رعايا ثابت فرمائيد ، و شاهرخ ميرزا هم از مشهد نامه‌ئى نوشت مبنى بر اينكه استدعاء دارم بتقبيل روضه رضويه مشرف و تدبير امور مملكت را هرطور مىدانيد مقرر و اين يتيم را از دست اجامره و أوباش خلاص كنيد ، و اين نامه را با قرآن مجيد و مهر مبارك حضرت رضاء عليه السلام بوى ارسال داشت .\r\nپس از وصول اين نامه ، آن جناب بناء بر شرم و آزرم جبلى و صله رحم كه شاه‌رخ ميرزا نوادهء دخترى دائى و هم خواهرزاده زوجه او بود ؛ جماعت قزلباش را جواب گفته و مرخص بأوطان خود نمود ، و با اموال منقول و عادل شاه مكحول و اثاثيه سلطنتى از قم حركت بمشهد نموده و از راه كاشان و نطنز و يزد و بيابان كوير به راه افتاد تا بفيض‌آباد\r\n\r\n","description":"","footnote":"","page_name":" 166 ","page_number":222},
  {"content":"\r\n\r\nدومنزلى مشهد رسيد و از آنجا خبر آمدن خود را بشاه‌رخ داد ، و او دو نامه متضاد المضمون در يك خريطه نهاده بوى فرستاد كه در يكى امر بآمدن بتعجيل به‌طورىكه سوار بمشهد و اثاثيه سلطنت را از عقب بياورند نموده ، و در ديگرى اينكه با اثاثيه سلطنت بتأنى بيايد و ميرزا سيد محمد از اين دو نامه تفرس مكر او را نسبت به خود نمود ، و به حكم استخاره با دويست سوار بمشهد آمد و بتقبيل عتبه عليه فائز شده و با شاهرخ به چهارباغ رفت ، و چون چندين سوار ديگر هم با جماعتى قريب بهزار نفر از متعلقان وى آنجا جمع شدند ، شاهرخ مصلحت در اذيت او نديد ، و به ظاهر اظهار دوستى و كوچكترى نمود و نفاق او كاملا بظهور پيوست ، و آن جناب به حرم‌خانه خود نزد عيال و اولاد كه در غيبت او در مشهد بودند رفت ، و سواران براى محافظت خود در أطراف حرم‌خانه گماشت ، و شاهرخ چندين مرتبه بأنواع حيل و تدابير و امر به چندين نفر مصمم قتل آن جناب بااين‌همه خدمت از ترس سلطنت با استعفائى كه وى از آن داده بود ، گرديد ، و در هيچ‌يك بمراد خود نرسيد كه بعضى نتوانستند ، و بعضى قبول نكردند . لكن بر همه‌كس آشكار و يقين شد كه وى آن سيد بىگناه را خواهد كشت ! ازاين‌جهت امراء يك روز بهيئت اجتماعى بدر حرم‌خانه آمده و شانزده نفر آنها كه از آن جمله محمد حسن خان قاجار كه در 1211 بيايد و أمير علم خان خزيمه‌اى كه در 1309 بيايد ، بودند با اجازه به اندرون رفتند و تقاضاى قبول سلطنت از وى كردند ، و او فرمود : اگر با من ارادتى داريد كمك كنيد تا من از شر شاهرخ آسوده از مشهد بيرون و رهسپار عتبات گردم . ايشان گفتند : ما بسلطنت شاهرخ بواسطه انتساب از جانب مادر بصفويه تن در داده‌ايم ، و الا اگر بملاحظه پدرى بود يكى از اولاد يا برادرزاده‌هاى نادر را پادشاه مىنموديم ، و اصلا اهل ايران از نادر و نادريان منزجراند ، و بخصوص از شاهرخ كه با اين خدمتى كه شما بوى نموده‌ايد اين‌طور با ارسال قرآن و مهر حضرت رضاء عليه السلام همه را ترك كرده و در مقام قتل شما برآمده ، و اگر شما سلطنت را قبول نكنيد و وى شاه باشد بر جان ما نيز نخواهد بخشيد ، و ما هماره بايد خود را محافظت كنيم ، و مفاسد عظيم بر اين كار مترتب خواهد شد ، و چون از سلسله صفويه أحق و أولى ازهرجهت از شما يافت نمىشود ، به غير از قبول سلطنت چاره‌ئى نيست ، و يكى از امراء اسبى آورده وى را سوار و بهيئت اجتماعى با جمعيتى در حدود هشتاد هزار\r\n\r\n","description":"","footnote":"","page_name":" 167 ","page_number":223},
  {"content":"\r\n\r\nنفر وى را از حرم‌خانه بيرون آوردند و داخل چهارباغ كه مقر سلطنت است نمودند ، و نقارهء شادى نواخته و توپ‌ها و تفنگ‌ها شليك كردند ، و شاهرخ ميرزا چون اين صدا را شنيد ، گمان كرد كه امراء ؛ يكى از برادران عادل شاه و ابراهيم شاه را مىخواهند بسلطنت بردارند ، بدون تحقيق به حرم‌خانه گريخت و چندين نفر از اين برادران را كه در حرم‌خانه بودند فرمان داد تا ريسمان بگلويشان انداخته خفه كنند ، و تا اين خبر بميرزا سيد محمد رسيد و او فرستاد كه آنها را نكشند دو نفر كه حسن ميرزا و رحيم ميرزا بودند چون نفسى داشتند زنده ماندند ، و سه نفر حسين ميرزا و قاسم ميرزا و القاص ميرزا وفات كرده بودند ، و اين واقعه در 20 محرم سنه 1163 بود ، و شاهرخ از سلطنت معزول شد .\r\nليكن براى احترام ماه محرم جلوس رسمى به عمل نيامد ، و خود وى اراده ايقاع آن را در ماه ربيع الاول داشت ؛ اما امراء مصلحت در تعويق آن نديده و در يك‌ساعتى روز پنجم ماه صفر المظفر سنه 1163 ، آن جناب بتخت سلطنت جلوس كرد ، چنان‌كه در « مجمع - التواريخ 114 و 116 » فرموده ؛ و در « منتخب التواريخ » خراسانى در 3 شنبه 5 صفر سنه 1162 نوشته كه اشتباه است .\r\nبه‌هرحال ؛ پس از جلوس سكه بر زر زده و تاج بر سر نهاد و خطبه بنام او خوانده شد و ساير رسوم جلوس سلطنتى كه در شاهان صفوى معمول بود همه به عمل آمد ، و از حين تولد تاكنون كه اسما شاه سليمان ثانى بود ، اينك رسما هم شاه سليمان گرديد ، و فرزند بزرگ خود داود ميرزا صاحب اين عنوان را متولىباشى مشهد كرد ، و ميرزا محمد امين ابن ميرزا شمس الدّين محمد موسوى را نايب‌التوليه او گردانيد و صدارت ممالك را بميرزا محمد مقيم خليفه سلطانى كه گفتيم مادر او دختر شاه سلطان حسين بود واگذار نمود ، و صدارت خاصه را بميرزا شفيع خواهرزادهء خود عطاء فرمود ، و اين دو نفر در آن وقت در اصفهان بودند ، فرمان و خلاع اين مناصب را براى آنها ارسال داشت ؛ و أمير علم خان خزيمه‌اى را وكيل الدوله نمود ، و محمد حسن خان قاجار را بمنصب ايشيك آقاسىگرى مجلس و بيگلربيگى استرآباد برقرار داشت ؛ و هكذا هر كارى را به كسى سپرد ، و ماليات سه‌ساله ايران را بخشيد ، و سپاهى بقندهار و كابل فرستاد و بأحمد خان درانى كه در هرات مستقل بود اعلان جنگ داد ، و بالاخره آرزوى چندين‌ساله مردم ايران كه از جماعت\r\n\r\n","description":"","footnote":"","page_name":" 168 ","page_number":224},
  {"content":"\r\n\r\nافغان و افشار بجان آمده و بواسطه تشيع عوام و علماء و تصوف بزرگان و امراء و تمايل نادر و اعقابش به جماعت افغان و اوزبيك و مذهب تسنن ، همواره مايل بسلطنت صفويه بودند ؛ برآمده ، و همه بمراد خود رسيدند ، و پس از چند روز آن جناب براى بازديد مراتع اسبان بچمن رادكان ده‌فرسنگى مشهد رفت ، و هفت روز توقف نمود .\r\nدر غيبت او امير علم خان كه وكيل الدوله بود ، محمد رضا بيك افشار را كه از جانب ميرزا سيد محمد مأمور محافظت شاهرخ ميرزا بود كه كسى اذيتى به او نرساند ، پى كارى فرستاد ، و چند نفر ديگر باقى مستحفظين وى را فريفته ، به اندرون حرم رفتند و او را مكحول كردند . چون اين خبر بدان جناب رسيد امراء را معاتب نموده فرمود : من هيچ در مقام سلطنت نبوده و نيستم و باصرار شما قبول اين امر شگرف را نمودم بشروطى كه يكى از آنها اذيت نرسانيدن به شاه‌رخ است ، و اينك كه شما اين عمل را كرديد هيچ اطمينان بقول شما نتوان كرد ! امراء هريك عذرى آورده و بنوعى جواب دادند .\r\nاما از آن طرف هواخواهان شاهرخ ميرزا هم از پا ننشسته و در مقام تلافى اين كار بودند ، تا دختر ميرزا خان سلطان جلاير كه زوجه شاهرخ بود بيوسف على خان جلاير حاكم مشهد پيغام داد كه ميل كشيدن شاهرخ دروغ و او با چشمان بينا لايق سلطنت است و غيرت و حميت ايليت شما كجا رفته كه جمعى وى را از سلطنت خلع كرده‌اند ؟ !\r\nاز اين سخن يوسف عليخان به حركت آمده ، و نيز بعضى از امراء براى بخشيدن ماليات سه‌ساله كه راه دخل آنان مسدود بود و برخى از كارهاى ديگر ؛ از آن جناب رنجيده ، تا روزى كه مهراب خان ناظر وفات كرده و امراء خاص همه بتشييع جنازهء او رفته بودند ، يوسف عليخان فرصت يافته جماعتى از هواخواهان خود را برداشته و بتدريج داخل چهارباغ شدند ، و غفلة با شمشيرهاى كشيده بر سر آن جناب ريختند و او را از چشم نابينا كردند ؛ و شاهرخ را از محل خود درآورده و ببينائى مشهور و بسلطنت منصوبش كردند و نقاره را كوبيده توپ‌ها را شليك كردند ، و امراء هواخواه سيد چون خبردار شدند ، يوسف عليخان را معاتب نموده و بواسطه اينكه توپخانه را در دست نداشتند ، و آن جناب نيز دريد تصرف طرف‌داران شاهرخ بود ؛ از بيم آنكه مبادا آزار جانى بوى رسانند از تعقيب قضيه خوددارى نمودند ، و نامه‌ئى بأحمد خان ابدالى نوشته و او را بتسخير مشهد\r\n\r\n","description":"","footnote":"","page_name":" 169 ","page_number":225},
  {"content":"\r\n\r\nتحريص كردند ، به شرحى كه در كتب تواريخ ؛ آمدن وى و تسلط بر شاهرخ ميرزا نوشته شده ، و شاهرخ پس از اين قضيه امر كرد زبان جناب ميرزا سيد محمد را نيز بريدند .\r\nليكن پس از قطع لسان از فصاحت او چيزى كاسته نشد . و اين واقعه خلع او و نصب ثانوى شاهرخ ميرزا در 11 ع 2 رخ داد . پس مدت سلطنت وى از 5 صفر تا آن روز 66 روز بوده ، و وى پس از اين واقعه احتياط نموده فرزند اكبر خود سلطان داود ميرزا صاحب اين عنوان را با فرزند اوسط خود سلطان على ميرزا بعتبات عاليات فرستاد كه به زيارت مشغول باشند ، و خود در مشهد مقدس ماند تا در سنه هزار و صد و هفتاد و هفت ؛ بنص « مجمع التواريخ : 145 » ، مطابق ( 1142 - 1143 ) شمسى ، هم در آن ارض اقدس به مرض سل وفات كرد ، و در صحن پائين پاى مبارك در مقبره‌ئى كه پدرش براى خود ترتيب داده بود دفن شد ، و در تذييلات « مجمل التواريخ » وفات او را در ( ص 298 ) در ( 1168 - 1169 ) نوشته .\r\nاين مرحوم ميرزا سيد محمد ، پنج نفر پسر داشته كه دويم آنها سلطان على ميرزاى 33 است ، و نوشتيم كه وى پس از خلع پدر بأمر وى با برادر بزرگ خود داود ميرزا بعتبات رفت ، و پس از يك سال پدرشان نامه‌ئى بسلطان عالمگير ثانى پادشاه هند نوشت و از او مدد در استخلاص خود خواست ، و آن را بعتبات فرستاد كه اين دو نفر برادر بهند ببرند .\r\nسلطان داود ميرزا همان وقت نامه را بهند برد و سلطان على ميرزا در عتبات ماند ، و پس از مدتى او هم بهند رفت ، و در سنه 1188 در بندر هوگلى در شمال كلكته بلا عقب وفات كرد .\r\nو سه نفر ديگر : سلطان حسن ميرزا 33 و سلطان قاسم ميرزا 33 و سلطان هاشم ميرزا 33 مىباشند كه در موقع خلع پدر ؛ همه صغير و در مشهد نزد او بازماندند ، و سلطان هاشم ميرزا سالها بعد از پدر زنده بود ، و در سنه 1218 كتابى بنام « تذكرهء آل داود » يا « زبور آل داود » در أحوال پدر خود و خاندان او تأليف كرده .\r\nفرزند اكبر ميرزا سيد محمد ، مرحوم سلطان داود ميرزا صاحب اين عنوان است كه از اهل علم و أدب بوده ، و يادداشت‌هائى در سلطنت و وقايع پدر خود و ساير حوادث\r\n\r\n","description":"","footnote":"","page_name":" 170 ","page_number":226},
  {"content":"\r\n\r\nعصر خويش داشته كه ظاهرا از مدارك عمدهء « مجمع التواريخ » و « مجمل التواريخ » گرديده ، و چنان‌كه شنيدى پس از سلطنت پدر متولىباشى مشهد گرديد ، و بعد از خلع وى بعتبات و از آنجا نامهء پدر را برداشته بهند رفت ، و چون بدهلى رسيد أوضاع سلطنت عالمگير را آشفته ديد ، و دانست كه كمكى از وى نتواند به عمل آيد . بدين جهت ببنگاله آمد كه از آنجا بعتبات برگردد ، پس مهابت جنگ ، صوبه‌دار آنجا ، وى را نزد خود نگاه داشت ، و در اين بين برادرش سلطان على ميرزا هم از عتبات رسيد ، و هر دو در بنگاله ماندند ، و بتدريج كسان ديگر خود را هم بدانجا طلبيدند ، و داود ميرزا در سال ( 1195 - 1196 ) در مرشدآباد هند بوده ، و در اين سال بنص « مجمع التواريخ : 144 » در مرشدآباد وفات كرد ، و در مقدمه « مجمع ص - ج » وفات او را در سنه 1203 نوشته كه ظاهرا اشتباه است ، و سه پسر و پنج دختر از وى بازماندند .\r\nيكى از پسران ؛ مرحوم ميرزا محمد خليل ( يا خليل ميرزا 34 ) صفوى است كه از اهل علم و ادب و تاريخ بوده ، بلكه در رياضيات و حديث و تفسير نيز تبحر و تبرز داشته ، و چنان‌كه در ( ص : ج ) مقدمهء « مجمع التواريخ » نوشته در سنه 1192 بأمر پدر از اصفهان بهند رفت و آنجا سكونت نموده ، و بموجب مقدمهء « مجمل التواريخ - ص : يا ) در سنه 1209 در اصفهان بوده و چندين كتاب تأليف فرموده :\r\nاول : « حاشيه بر أنوار التنزيل » كه تفسير بيضاوى باشد . دويم : « حاشيه بر تحرير اقليدس » تأليف خواجه نصير ( ره ) . سيم : « حاشيه بر شرح تذكرهء خواجه » در هيئت .\r\nچهارم : « حاشيه بر عقائد شيخ » . پنجم : « حاشيه بر مدارك » . ششم : « حاشيه بر من - لا يحضره الفقيه » . هفتم : « كتابى در أنساب سادات مرعشيه » . هشتم : كتاب « مجمع - التواريخ » در وقايع ابتداء آشوب ايران در أواخر شاه سلطان حسين تا حين تأليف ، و بخصوص شرح مبسوطى در سلطنت جد خود كه در اين صفحات مكرر از آن نقل كرديم .\r\nتأليف آن سال ( 1207 - 1208 ) ، و آخر در حدود سال 1220 وفات كرده و در بنگاله دفن شد .\r\n\r\n","description":"","footnote":"","page_name":" 171 ","page_number":227},
  {"content":"\r\n\r\n\r\n* ( 94 - وفات شيخ سليمان جمل مصرى ) *\r\nوى فرزند عمر بن منصور عجيلى ، و خود از علماء بزرگ و عرفاء معروف شافعى در جامع الازهر و معروف به جمل بوده ، و بطورىكه در « معجم المطبوعات : 710 » نوشته در قريه منيهء عجيل كه از ديهات غربى است متولد شده و از آنجا بقاهره آمد و ملازم شيخ شمس الدّين ( يا نجم الدّين ) محمد بن سالم بن احمد حفنى ( يا خفاوى ) شافعى ( كه در 1101 متولد و در 1181 وفات كرده ) گرديد ، و از وى طريقه صوفيه خلوتيه را فرا گرفت ، و هم در فقه در نزد او و بعضى از علماء ديگر درس خواند ، و شهرتى بزهد و عفت نفس بهم رسانيد ، و شيخ حفنى مذكور اعتنائى تمام بوى داشت ، و هماره بتجليل او همت مىگماشت و او را امام و خطيب مسجد خودش كه در نزد خليج بود گردانيد ، و او در اشرفيه و مشهد حسينى در فقه و حديث و تفسير درس مىگفت ، و جمعى كثير از طلبه بدرس او مىآمدند ، و در آخر كار به لباس زاهدانه متلبس گرديد ، و عباء و عمامه و طيلسان پشم پوشيد ، و كتب چندى هم تأليف كرده .\r\nاول : كتاب « تقريرات شيخ جمل » در فقه شافعى . دويم : كتاب « الفتوحات الاحمديه » بر « همزيه » كه قصيدهء شيخ محمد بو صيرى باشد . سيم : كتاب « الفتوحات الالهية » بتوضيح « تفسير جلالين » بدقائق خفيه كه آن حاشيه‌ئى است بر « تفسير جلالين » . چهارم :\r\nكتاب « فتوحات الوهاب » بر شرح كتاب « منهج الطلاب » در مختصر « منهاج الطالبين » امام نووى در فقه شافعى ، و « منهج » و شرحش هر دو از قاضى زكرياى انصارى است . انجام تاليف اين كتاب « فتوحات » سنه 1184 و پنج جزء است .\r\nبالاخره شيخ سليمان در اين سال در قاهره وفات كرد .\r\n\r\n* ( 95 - تولد عبد الباقى افندى عمرى فاروقى بغدادى ) *\r\nوى فرزند سليمان بن احمد افندى از نژاد خليفه ثانى عمر بن الخطاب است ، و اصلا از اهل موصل ولى ساكن بغداد و از شعراء بزرگ عهد خود بوده ، و از اشعارش خلوص دوستيش بر ائمه اطهار عليهم السلام ظاهر مىشود ، و همانا او در اين سال ؛ چنان‌كه در « الذريعة 4 : 14 » و « معجم المطبوعات : 1383 » و « الاعلام : 474 » فرموده‌اند ؛ در موصل متولد شده ، و در « المسك الأذفر » در سنه 1203 نوشته ، و پس از بزرگى\r\n\r\n","description":"","footnote":"","page_name":" 172 ","page_number":228},
  {"content":"\r\n\r\nمناصب ساميه را متقلد شده و در جوانى بأدب و نظم شعر پرداخت ، و كتب منظومه چندى دارد .\r\nاول : كتاب « الباقيات الصالحات » يا « الترياق الفاروقى » كه ديوان اشعار او است ، و آن را در سنه 1270 تمام كرده ، و چندين نفر از اهل علم و ادب از شيعه و سنى برآن تقريضاتى نوشته‌اند ، و شيخ جعفر نقدى كه در 1303 بيايد ؛ شرحى بر تمام آن دارد ، و چندين نفر ديگر از شيعه و سنى بعضى ديگر از قصائد آن را شرح كرده‌اند از اين قرار :\r\n1 - حاج سيد كاظم رشتى كه در 1205 بيايد ؛ شرحى بر قصيده‌ئى از آنكه دربارهء پوش كاظمين ( ع ) گفته نوشته . 2 - سيد محمد سعيد افندى كه در 1273 بيايد ، شرحى بر قصيده‌ئى كه در مدح ابو حنيفه گفته نوشته . 3 - سيد محمود آلوسى كه در 1217 بيايد ؛ شرحى بر قصيدهء عينيه آن در مدح حضرت أمير عليه السلام و شرحى بر قصيدهء قادريهء آن در مدح شيخ عبد القادر گيلانى كه در 1261 بيايد نوشته ؛ بنام « الطرار المذهب » در شرح قصيدهء باز أشهب . دويم : « تخميس قصيدهء همزيه » شيخ محمد بو صيرى . سيم : كتاب « أهلة الافكار » در مغانى ابتكار كه معروف بديوان عبد الباقى افندى است . چهارم : كتاب « نزهة الدنيا » در تراجم بعضى از رجال موصل در مائه دوازدهم و سيزدهم . پنجم :\r\n« القصيدة العينية » در مدح حضرت امير عليه السلام كه آنفا ذكر شد . ششم : « قصيدهء - لاميه » در مدح حضرت كاظم عليه السلام . هفتم : كتاب « نزهة الدهر » در تراجم فضلاء عصر .\r\nعبد الباقى در شب 29 ج 1 در ساعت شش شب براى وضوء نماز عشاء از منزل خود بيرون شده و از طارمى حريم به پائين پرت شد ، و شب بعد از آنكه شب دوشنبه سلخ ماه جمادى الاولى سنه هزار و دويست و هفتاد و هشت بود ، مطابق ( . . . ) قوس ماه برجى در بغداد وفات كرد ؛ و همان جا در دروازه ازج نزديك قبه شيخ عبد القادر دفن شد ، و اين بيت مادهء تاريخ آن گرديد .\r\n بلسان يوحد اللّه أرخ * ذاق كأس المنون عبد الباقى \r\nاين ماده ، 1279 مىشود ، و باشارهء بلسان يوحد اللّه ، يكى از اين بيرون مىرود\r\n\r\n","description":"","footnote":"","page_name":" 173 ","page_number":229},
  {"content":"\r\n\r\nتا 1278 و مطابق سال وفات شود ، و صاحب عنوان را فرزندان چندى بوده كه بعضى در مصر و ديگرانى در موصل ساكن شدند .\r\n\r\n* ( 96 - تولد سيد محمد سنوسى صوفى ) *\r\nوى فرزند سيد على حسنى ادريسى مكى ، و خود از عرفاء و صوفيهء اهل سنت ، و سرسلسله طايفه سنوسيه صوفيه است كه در جنوب طرابلس غرب سكونت دارند .\r\nشرح احوالش در « دائرةالمعارف فريد وجدى 5 : 312 » و « فهرس الفهارس و الاثبات 1 : 68 » و « الاعلام : 954 » عنوان شده ، و از آن‌ها چنين برآيد كه او در اين سال در بيابان مستغانم از أعمال الجزاير متولد شده ، و پس از بزرگى براى طلب علم قصد فاس نمود و بطريقهء قادريه درآمد ، و ازآن‌پس به مكه رفت و به خدمت سيد احمد بن ادريس يكى از شيوخ صوفيه رسيد ، و سيد احمد وى را خليفهء خود گردانيد و اذن ارشاد داد و در كوه ابو قبيس زاويه‌ئى براى او بر پا شد ، و بعد از آن در سنه 1255 بجبل أخضر در نزديكى بنى غازى از أعمال برقه رفت ، و آنجا چندين زاويه بناء كرد و بهدايت و ارشاد پرداخت ، و در سنه 1263 به مكه برگشت ، و در زاويه كوه ابو قبيس قرار گرفت و تا هفت سال در فقه و حديث درس گفت و مردم در اطراف او جمع شدند . بعد از آن با استاد خود بيمن رفت ، و پس از وفات وى باز به مكه آمد . و چون شريف عبد المطلب بر سلطان عثمانى خروج كرد ، سنوسى متهم بهمراهى با وى گرديد ، و ازاين‌رو بمصر گريخت ، و عباس پاشا والى وقت در مصر كه در 1228 بيايد او را اكرام نمود و زاويه‌ئى در جهت قللى براى او بناء كرد . ليكن وى از نزول در آن اباء نموده و بجيزه رفت و در قريه كرداسه منزل كرد ، و بعد از آن بطرابلس رفت و قصرى را كه يكى از قدماء يونان قديما در آن ساخته بود آباد نمود و آن را عذبات ناميد ، و آنجا مريدان وى بسيار شدند و چون دولت عثمانى مراقب رياست وى بود ، در سنه 1273 در واحه جغبوب رفت ، و تا حين وفات آنجا بود .\r\nسيد محمد كتب چندى تأليف كرده از اين قرار : اول كتاب « ايقاظ الوسنان » در عمل بسنت قران . دويم : « كتاب التحفة » در اوائل كتب شريفه ، سيم : كتاب « السلسبيل المعين » در طريق اربعين . چهارم : كتاب « الشموس الشارقة » در أسماء مشايخ مغاربه و مشارقه .\r\n\r\n","description":"","footnote":"","page_name":" 174 ","page_number":230},
  {"content":"\r\n\r\nپنجم : كتاب « المنهل الرائق » در أسانيد و طرائق . ششم : كتاب « الكواكب الدرية » در أوائل كتب أتريه ( يعنى از چندين كتاب حديث أوائل آنها را جمع كرده و كتابى ترتيب داده ) ، چنان‌كه مفهوم از « فهرس الفهارس : 1 : 68 » است .\r\nو چندين نفر از او روايت مىكنند ، از آن جمله : ابو السير فالح ظاهرى مهنوى مدنى و قاضى ابو العباس احمد بن طالب بن سوده و معمر عبد الهادى بن عربى عواد فاسى ، هر سه از وى بسند عالى ؛ و از آنها سيد محمد عبد الحى ادريسى مؤلف كتاب « فهرس الفهارس و الاثبات » .\r\nبالاخره ؛ صاحب عنوان در سنه هزار و دويست و هفتاد و شش ، پس از مدت هفتاد و دو سال قمرى عمر وفات كرد .\r\nو مقصود از زاويه كه در اين موارد نوشتيم مسجد و مدرسه‌اى بوده كه در آن قرآن مجيد و بعضى از علوم ديگر را تعليم مىداده‌اند ، و هريك موقوفاتى داشته كه منافع آن عايد شيخ آن مىشده .\r\nسيد محمد صاحب عنوان چند تن فرزند داشته بدين تفصيل : يكى : سيد محمد المهدى كه در سنه 1261 در جبل أخضر متولد شده و پس از پدر جانشين وى گرديد و با برادر آتى الذكر خود سيد محمد شريف بهدايت پرداخت و مريدان بسيارى پيدا كرد ، و قريب صد زاويه برايش بناء شد ؛ و از عوائد آنها دولت سرشارى بهم زد ، و از اطراف بلاد مردم براى استشفاء بسوى وى رفته و نذورات مىبردند ، پس سلطان عبد الحميد خان او را به طرف خود خواند و سيد محمد ترسيده سر ببيابان ليبيا نهاد تا ببلاد كفره رسيد و در واحهء كباد و زاويه‌ئى ساخت ، و بعد از آن از آنجا هم رحلت كرده بماوراء كفره رفت ، و در قرو ، و عاصمه ، و اداى ، منزل نمود و آنجا معركه‌هائى ميان تبعهء او و فرنگان بر پا شد ، و فرقهء سنوسيه بغايت قوت گرفتند ، تا آنجا كه در موقعى كه دولت عثمانى بفرمانروائى دولت ايتاليا بر طرابلس اعتراف نمود ؛ سنوسى به اين اعتراف تن در نداده ، و بلكه اتباعش در برابر آنها ايستادگى كرده و همواره با آنها در زدوخورد بوده و مىباشند .\r\nسيد محمد المهدى پس از مدت 59 سال عمر در سنه 1320 در واحه قرو ؛ وفات كرده ، و هم آنجا دفن شد و پس از چندى بدن او را ببلاد كفره بردند ، و پس از وى سيد احمد شريف برادرزاده‌اش بجاى وى نشست كه هم‌اكنون در بلاد ترك مىباشد .\r\n\r\n","description":"","footnote":"","page_name":" 175 ","page_number":231},
  {"content":"\r\n\r\nديگر از فرزندان سيد محمد صاحب عنوان ؛ سيد محمد شريف است كه در سنه 1263 در جبل اخضر متولد شده ، و پدر ؛ او را با برادر بزرگش سيد محمد مهدى در خلافت شركت داد ، چنان‌كه بدان اشارت شد .\r\n\r\n* ( 97 - تولد محمد اسعدى افندى تركى ) *\r\nوى از مورخين أتراك است كه در اين سال در آستانه متولد شده .\r\nآستانه در اصطلاح دولت عثمانى بر اسلامبول ( قسطنطنيه ) كه مركز سلطنت بوده ، اطلاق مىشده ؛ چنان كه در « فرهنگ‌نامهء پارسى » و « لغت‌نامهء » دهخدا و « دائرةالمعارف » فريد وجدى و جاهاى ديگر ذكر كرده‌اند « 1 » .\r\nمحمد اسعدى بمعارف تاريخيه خود مشهور شده ، و در سنه 1246 مدير جريده « تدوين وقايع رسميه » در اسلامبول گرديد ، و در سنه 1250 سلطان محمود خان دويم كه در ( ص 96 ) گذشت ، او را بايران نزد محمد شاه فرستاد ، و ازآن‌پس بألقاب شريفه ملقب گشت ، و كتب چندى تأليف كرده از آن جمله : كتاب « أس الظفر » در نكبت انكشاريه كه آن را بفرانسه ترجمه كرده‌اند ، و غير آن ؛ چنان‌كه در « دائرةالمعارف بستانى 3 :\r\n514 » نوشته .\r\n\r\n* ( 98 - وفات ميرزا محمد صادق نامى شاعر اصفهانى ) *\r\nميرزا محمد صادق از اهل علم و أدب و از شعراء نامى عصر خود و معروف بميرزا صادق خان منشى بوده و در شعر تخلص نامى مىنموده ، و شرح احوالش در « آتشكده » جزو شعراء معاصرين و « مجمع الفصحاء 2 : 521 » نوشته ، و در هر دو جا او را برادرزادهء ميرزا رحيم حكيم‌باشى ذكر كرده‌اند ، و چون نام پدرش بر ما مجهول است ، از آوردن نسب او در اينجا خوددارى و واگذار بسال 1244 بواسطه عم مرقومش نموديم ، و اينجا همين اندازه گوئيم كه از اين دو كتاب و بعضى از مواضع ديگر چنان برآيد كه وى در جوانى مشق انشاء نموده تا در نظم و نثر وقوفى بهم رسانيد ، و از فنون نظم بيشتر بمثنوىسرائى\r\n\r\n\r\n","description":"","footnote":"\r\n( 1 ) مواضع ديگرى به همين نام و قريب به اين نام بصورتهاى مختلف هست كه براى شناسائى آنها رجوع شود بمصادر مذكور در متن ؛ و نيز : « معجم البلدان » و « مراصد - الاطلاع » و « دائرةالمعارف » .\r\n","page_name":" 176 ","page_number":232},
  {"content":"\r\n\r\nراغب گرديد و همى مىخواسته تتبع در « خمسه نظامى » را بنمايد ، و شروع در آن نموده نام هر پنج را مجتمعا « نامهء نامى » نهاد ، ليكن بنظم بيش از سه مثنوى از آنكه اينك ذكر مىشود توفيق نيافت .\r\nاول : كتاب « خسرو و شيرين » . دويم : كتاب « ليلى و مجنون » . سيم : كتاب « وامق و عذرا » . ديگر از تأليفات او : كتاب « گيتىگشا » در تاريخ زنديه است كه در « مجمع » دربارهء آن نوشته كه وى در اين كتاب در تمجيد آن طايفه بيش از اندازهء ضرورت سخن رانده كه مايه كدورت گرديده انتهى .\r\nو دو ذيل بر آن نوشته شده : 1 - « تذييل آقا محمد رضاء منشى شيرازى » كه در سنه 1220 از تأليف آن فارغ شده . 2 - « تذييل عبد الكريم بن عليرضا شيرازى » كه بنام وفاء فراهانى كه در 1212 بيايد تأليف كرده .\r\nاينك اين چند شعر از خسرو و شيرين بنقل از « مجمع الفصحاء » اينجا آورده شد :\r\n چو شيرين شهره شد در دلربائى * غرورش كرد دعواى خدائى\r\nبلى خوبان خداى عاشقانند * ولى رسم خداوندى ندانند !\r\nبه هر سو عشوه اين آواز افكند : * كه از نو حسن طرح تازه افكند ،\r\nبدل پيوسته‌اش ذوق شكار است * شكارش صيد دلهاى فكار است\r\nچو خسرو سوى شكر كرد آهنگ * شكرلب ماند تنها با دل‌تنگ\r\nسيه گرديد روز و روزگارش * بر سوائى كشيد انجام كارش\r\nعجب دردى است دور از يار بودن * صبورى كردن و ناچار بودن !\r\nچه خوش بودى كه بعد از آشنائى * نبودى در ميان رسم جدائى ! \r\nو همانا ، نامى تخلص چند نفر ديگر از شعراء غير از او است : 1 - نامى تبريزى كه در قرن دهم بوده و در « تحفهء سامى » نوشته . 2 - نامى خلجستانى ؛ نامش ميرزا عبد اللّه .\r\n3 - نامى ساوه‌اى ؛ نامش ميرزا حسن . 4 - نامى كرمانشاهى . 5 - نامى لنگرودى ، كه 2 و 4 در « مجمع » و 3 و 5 در « جنگ بهترين اشعار » نوشته شده‌اند .\r\nصاحب عنوان در اين سال ، چنان‌كه در « الذريعة 4 : 53 » نوشته وفات كرده .\r\n\r\n","description":"","footnote":"","page_name":" 177 ","page_number":233},
  {"content":"\r\n\r\n\r\n* ( 99 - تولد محمد عمر تونسى سنى ) *\r\nوى فرزند سليمان و خود از فضلاء أعيان است كه در اين سال ؛ چنان‌كه در « معجم - المطبوعات : 1683 » نوشته در تونس متولد شده ، و پس از چندى بمصر آمده و آنجا چندان در تحصيل علوم كوشيده تا توانست در خدمت ابراهيم پاشا در موقعى كه حمله بموره نموده بود بموعظه بپردازد ، و در آن ايام بتصحيح كتب طبيه و نقل آنها به زبان عربى پرداخت ، و در اين فن امتيازى بهم رسانيد و بعضى از كتب را به عربى ترجمه نمود ، و كتب چندى هم بشخصه تأليف فرمود . اول : كتاب « تشحيذ الاذهان » بسيرت بلاد عرب و سودان . دويم :\r\nكتاب « الدر اللامع » در نباتات و خواص آنها . سيم : كتاب « الشذور الذهبية » در ألفاظ طبيه انتهى .\r\n\r\n* ( 100 - وفات مرحوم سيد مرتضى 30 بروجردى - ره ) *\r\nوى فرزند مرحوم مير سيد محمد 29 بن سيد عبد الكريم 28 بن سيد مراد 27 بن شاه أسد اللّه 26 بن سيد جلال الدّين الامير 25 بن سيد حسن 24 بن محمد 23 بن مجد الدّين 22 بن قوام الدّين 21 بن اسماعيل 20 بن عباد 19 بن شهاب الدّين أبو المكارم على 18 طباطبائى است ، كه در ( ص 33 ) گذشت ، و چنان‌كه آنجا گفتيم نسب صاحب عنوان بدين‌طور در « مستدرك الوسائل 3 : 383 » نوشته ، غير از اينكه آنجا مانند « أخبار الاوائل :\r\n69 » محمد 23 را بين حسن 24 و مجد الدّين 22 ندارد ، بلكه آن را در « تاريخ نائين 4 : 58 » نوشته ، چنان‌كه هم آنجا سيد جلال الدّين الامير 25 را كه فرزند سيد حسن مذكور باشد در پاورقى نوشته كه : در قريه جشوقان كه از ديهات ناحيه كوپا مىباشد دفن است انتهى . و در بعضى از كتب أنساب ، اندك اختلافى در بعضى از اين اسماء ديده شده .\r\nبه‌هرحال ؛ سيد مراد 27 را در اين كتاب دو فرزند برايش مىنويسيم . يكى :\r\nسيد نور الدّين 28 در 1212 . و ديگر : سيد عبد الكريم 28 كه در اين عنوان است .\r\nفرزند او مرحوم مير سيد محمد بروجردى 29 أعلى اللّه مقامه از أجله و اعيان علماء مائه دوازدهم بوده ، و كتب و مؤلفات نافعه چندى دارد ، از آن جمله : « شرح كتاب مفاتيح » فيض ( كه در ص 3 نامش برده شد ) در دو جلد كه تمام نيست . و وفاتش را در مجله مباركه « المرشد 3 : 1 : 27 - صادرهء در غره رمضان 1346 » در سنه 1200 نوشته ، و آن\r\n\r\n","description":"","footnote":"","page_name":" 178 ","page_number":234},
  {"content":"\r\n\r\nاشتباه است ، زيراكه مرحوم سيد عبد اللّه شوشترى كه در ( ص 3 در ضمن فرزندش سيد ابو الحسن ) گذشت ؛ در اجازهء كبيره شرح حال او را نوشته ، و هرچند تاريخ وفات او را ندارد ليكن طورى دربارهء او سخن رانده كه از آن چنين برآيد كه وى در حين تأليف آن اجازه كه سال 1168 باشد زنده نبوده ، و در « روضات : 678 » تصريح كرده كه اين مير سيد محمد ؛ پسر خواهر علامه مجلسى ، و از جملهء اولاد دختران پدرش ملا محمد تقى بوده ، و به‌همين‌جهت نواده‌اش سيد بحر العلوم تعبير از علامه مجلسى بدائى خود نموده انتهى .\r\nو اين اشتباه است ، زيراكه هرچند سيد محمد بخانوادهء مجلسيين قرابت داشته ، ليكن از اين نبوده كه مادرش خواهر مجلسى ثانى و دختر مجلسى اول باشد ، چه ؛ دختران مجلسى اول چهار نفر بوده‌اند ، و شوهران هر چهار نفر در « تذكرة الانساب » و غيره معين و معلوم‌اند ، و هيچ‌كدام زن سيد عبد الكريم كه مادر سيد محمد بشود نبوده‌اند . و همانا از راهى كه سيد محمد بخانواده مجلسيين متصل مىشود اين است كه چنان‌كه در ( 1231 ) بيايد ؛ وى دختر ميرزا ابو طالب بن مير أبو المعالى كبير را بزوجيت داشته ، و مادر اين ميرزا أبو طالب دختر ملا محمد صالح مازندرانى ، يعنى خواهرزادهء ملا محمد باقر مجلسى بوده .\r\nو نيز : خود ميرزا أبو طالب دختر ملا عبد اللّه بن ملا محمد تقى مجلسى ، و هم دختر ملا نصير الدّين ابن ملا عبد اللّه مذكور را بزوجيت داشته ، چنان‌كه در « الفيض القدسى » نوشته .\r\nخلاصه ، مرحوم مير سيد محمد در بروجرد در مقبرهء صوفيان نزديك حصار در مزارى معروف به طرف راست آنكه از شهر بيرون رود نزديك جاده دفن است .\r\nفرزندش مرحوم سيد مرتضى 30 صاحب عنوان از علماء و فقهاء بوده ، و نخستين كس است از اين خانواده كه در سنه 1199 ترك سكونت در بروجرد را كرده و بنجف مهاجرت و آنجا توطن نموده ، و آل بحر العلوم از أعقاب وى آنجا خانواده‌ئى بزرگ را تشكيل داده‌اند ، و او شرحى بر بعضى از مباحث نماز كتاب « كفاية الفقه » محقق سبزوارى كه در 1226 بيايد تأليف كرده ، و فرزندش بحر العلوم در نزد او درس خوانده ، و در اين سال وفات نموده و در كربلاء نزديك مزار شهداء ( ع ) دفن شده ، و اينك بر قبر او صندوقى از خاتم مىباشد ، و تاريخ وفات او در اين سال نص مجلهء « المرشد » است ، و دو قصيده كه مرحوم سيد ابراهيم عطار ( كه در 1205 در ضمن سيد حيدر كاظمينى بيايد )\r\n\r\n","description":"","footnote":"","page_name":" 179 ","page_number":235},
  {"content":"\r\n\r\nدر مرثيه او گفته ؛ نيز دلالت بر آن دارد ، كه در يكى از آنها مادهء تاريخ را اين‌طور :\r\n فبشريه أن كان تاريخه : * ( تبوءا جنات عدن ديارا ) \r\nو در ديگرى اين‌طور آورده :\r\n إن رمت تاريخ الشريف المرتضى * فهلم أرخ : ( قد قضى علم الهدى ) \r\nمرحوم سيد احمد عطار كه در 1215 بيايد ، برادر سيد ابراهيم مرقوم نيز قصيده‌ئى در تعزيت و تاريخ وى گفته و در آخر آن چهار بيت آورده ، كه در هر چهار بطور تعميه تاريخ فوت او را ياد كرده ، و چهارم آنها اين است :\r\n ( الوجد ) وافى و ( المسرة ) أنتأت * اذ قال من أرخ : ( مات مرتضى ) \r\n13 700 1891 1204 700 - 1891 + 13\r\nدر « نجوم السماء » ماده ديگرى آورده كه با سال‌هاى اين ازمنه مطابق نمىشود و آن اين است :\r\n ( توى بجنات النعيم المرتضى ) \r\nو شايد در مصراع جلو اشاره به كم كردن چيزى از آن شده باشد .\r\nبه‌هرحال مرحوم سيد مرتضى را فرزندانى بوده . اول : مرحوم سيد بحر العلوم 31 كه در 1212 بيايد . دويم : سيد محمد جواد 31 كه در 1249 بيايد . سيم : دخترى كه زوجهء سيد أحمد قزوينى كه در ( ص 97 ) گذشت بوده .\r\n\r\n","description":"","footnote":"","page_name":" 180 ","page_number":236},
  {"content":"\r\n\r\nسنهء 1205 قمرى مطابق سنهء 1169 شمسى شنبه غرهء محرم الحرام . . . سنبله ماه برجى\r\nسنهء 1170 شمسى . . . رجب المرجب أول حمل ماه برجى\r\n\r\n* ( 101 - وفات سيد محمد مرتضى زبيدى حسينى ) *\r\nزبيد بر وزن سعيد ، شهرى است در يمن كه آن را محمد بن زياد مولاى مهدى عباسى در زمان هارون الرشيد بناء كرده ، و نيز ديهى است در كنار درياى مهديه در افريقيه ، و سيد محمد مرتضى از اين زبيد يمن است ، و همانا وى سيد محب الدّين أبو الفيض محمد بن ابو الغلام محمد بن القطب ابو عبد اللّه محمد بن ولى صالح خطيب ابو الضياء محمد بن عبد الرزاق حسينى معروف بمرتضى زبيدى ، از سادات واسطيهء عراق عرب است ؛ كه از آنجا ببلگرام هند ( مذكور در ص 113 ) رفته‌اند . و نسبش منتهى مىشود بأبو عبد اللّه محمد المحدث الكبير 7 ابن أحمد المختفى 6 بن عيسى مؤتم الاشبال 5 فرزند زيد شهيد عليهما السلام كه در ( ص 27 ) گذشت ، و خود در كتاب « شجرة الانساب » أسماء آباء خويش را تا عيسى مؤتم الاشبال متصلا ذكر كرده ، چنان‌كه در « تاج العروس » در مادهء زيد نوشته .\r\nو اين سيد محمد مرتضى از عجايب دهر و نوادر زمان و اجلهء علماء و فضلاء و عظماء محدثين و مؤلفين اهل سنت از فرقه حنفيه است و داراى علوم لغت و أدب و تاريخ و رجال و اخلاق فاضله و ملكات ملكوتيه و تصوف و عرفان از سلسله قادريه و نقشبنديه بوده . شرح احوالش در آخر جلد دهم « تاج العروس » بطور تفصيل نوشته ، و از آن با ملاحظه بسيارى از مواضع متفرقهء ديگر اين كتاب جليل و همچنين برخى از جاهاى ديگر ؛ از آن جمله : كتاب « فهرس الفهارس :\r\n1 : 398 ببعد » چنين برآيد كه : وى در سنه هزار و صد و چهل و پنج ؛ مطابق سال ( 1110 - 1111 ) شمسى در بلگرام متولد شده ، و هم در آن ديار نشو و نما نموده ، و در نزد علماء هند مانند شيخ محمد فاخر الله‌آبادى و محدث دهلوى درس خوانده ، و از قريب بسيصد نفر از علما تلقى علم و حديث نموده . آن‌گاه مسافرت بيمن كرد و مدتى در زبيد مانده چندان\r\n\r\n","description":"","footnote":"","page_name":" 181 ","page_number":237},
  {"content":"\r\n\r\nكه بدان منسوب و بدين نسبت مشهور گرديد ، و از علماء مذاهب اربعه و بلاد دوردست اجازت حاصل كرد و در سنه 1164 در حديده ، يكى از ثغور يمن بوده ، و آنجا « صحيح بخارى » را بر سيد مشهور اهدلى قرائت نموده ، و در خلال اين اوقات دوبار به مكه معظمه رفت و با شيخ عبد الله سندى و شيخ عمر بن احمد مكى و شيخ عبد الله سقاف « 1 » و شيخ مسند محمد مزجاجى و شيخ سليمان بن يحيى و ابن طيب ملاقات و معاشرت نمود ، و در مكه سيد عبد الرحمن عيد روس را دريافت ، و « مختصر » سعد را بر او خواند و مدتى ملازم وى بود ، و سيد عبد الرحمن او را خرقهء تصوف پوشانيد ، و اجازت بمرويات و مسموعات خودش داد ، و همچنين شطرى از كتاب « احياء علوم الدّين » امام غزالى را نزد وى خواند و بتشويق او روانه مصر گشت ، و در 9 صفر سنه 1167 بقاهره رسيد ، و آنجا در كاروانسراى صاغه منزل كرد و بدروس مشايخ وقت ؛ مانند شيخ احمد ملوى و جوهرى و حفنى و بليدى و صعيدى و مدابغى و غيرهم ؛ حاضر شده و علوم كثيره از آنها فرا گرفت ؛ و همه شهادت بفضل و علم او داده و اجازت‌ها برايش نوشتند ؛ و چندى هم ببلاد بحريه همچون رشيد و دمياط سفر كرده و از علماء آنجا سماع حديث نمود ، و هم سفرى بأسيوط و ساير بلاد صعيد رفته و از علماء آن احاديث دريافت . آنگاه متأهل گرديده و در عطفهء غسال كه محله‌اى است در مصر سكونت گزيد و بتأليف « تاج العروس » اشتغال ورزيد .\r\nبعد از چندى ؛ در اوائل سنه 1189 در بازارچهء لالا منزل گرفته بدانجا منتقل شد ، و بزرگان آن حدود بر وى گرد آمده و همواره خواهان معاشرت او بودند ، زيراكه او مردى نيكواندام پسنديده صفات بشاش باوقار محترم بود ، و مانند مردم مكه عمامهء سفيد منحرف بر سر مىنهاد و لباس پاكيزه مىپوشيد ، و استحضارى تمام از نوادر و مناسبات داشت و حفظى قوى و ذكاوتى وسيع بهم‌رسانيد . و لغت تركى و فارسى را خوب مىدانست ، و در نشر أحاديث و إلقاء آن بر مستمعين اهتمام داشت و در صليبه ( كه محله‌اى است در مصر ) بجامع شيخون ( كه مسجدى است منسوب بشيخون يكى از امراء مصر ) هر دوشنبه و پنج‌شنبه علماء الازهر ، مانند شيخ احمد سجاعى ( منسوب بسجاعيه بكسر كه قريه‌اى است در مصر ) و شيخ مصطفى طائى ( منسوب بطاء كه نيز قريه‌اى است در مصر )\r\n\r\n\r\n","description":"","footnote":"\r\n( 1 ) سقاف يعنى طاق‌زن ( كسى كه عمل سقف بجا بياورد ) .\r\n","page_name":" 182 ","page_number":238},
  {"content":"\r\n\r\nدر مجلس تحديث او جمع شده ، و سيد حسين شيخونى « صحيح بخارى » را مىخواند و او حديثى از مسلسلات أوليه يا غير آنها املاء مىكرد و در رجال و روات آن از حفظ بحثى تمام مىنمود ، و از عقب آن چند شعر مىخواند كه مورد تعجب سامعين مىگرديد و ازآن‌رو نامش مشهور و مقامش بزرگ شد ، و اكابر و أعيان رو بوى آوردند و بسيارى از اعيان مهمانىهاى عمده نموده و او را با خواص طلبه دعوت ، و وى آنجا براى آنها إقراء حديث مىكرد و صاحب‌خانه و اولاد و عيال وى و اصحاب و احبابش همه مىشنيدند و مجمره‌هاى عود براى احترام حديث همواره در اشتعال بود .\r\nو در سنه 1194 ، پادشاه وقت سلطان عبد الحميد خان اول كه در ( ص 141 ) گذشت و وزير اعظم او محمد پاشاى راغب ، او را نزد خود خوانده و او از رفتن امتناع كرد ، و همچنين ملوك نواحى ديگر ؛ از ترك و حجاز و هند و يمن و شام و مصر و عراق و مغرب و سودان و فران « 1 » و الجزائر و ساير بلاد بعيده ، همه با او مكاتبه داشتند ، و سلطان عبد الحميد خان مرقوم و محمد پاشا از او اجازت خواستند و او اجازتى بكتب حديث براى وى و محمد پاشا نوشته ارسال داشت ، و همچنين اجازه‌ها براى مردم غزه و دمشق و حلب و آذربايجان و تونس و ديار بكر و سنار « 2 » و دارفور و غير آنها كه بر او وارد شده و حديث مىشنيدند نوشت و بالاخره در ميان علماء متقدمين و متأخرين اسلام مقام بلندى از علم و عمل و شهرت و رياست بهم رسانيد .\r\nاينك أسماء برخى از تأليفات او به ترتيب حروف نوشته مىشود :\r\n[ الف 
  ] 1 - « الابتهاج » بختم صحيح مسلم بن حجاج 2 - « الابتهاج » بذكر امر حاج 3 - « إتحاف الاخوان » در حكم دخان 4 - « اتحاف الاصفياء » بسلاسل أولياء 5 - « اتحاف بنى الزمن » در حكم قهوهء يمن 6 - « اتحاف السادة المتقين » بشرح أسرار إحياء علوم الدّين ، در شرح كتاب « إحياء علوم الدّين » امام غزالى در اخلاق ، ده جلد 7 - « اتحاف سيد الحى » بسلاسل بنى طى 8 - « اجازه براى اهل راشديه » 9 - « اجازه براى مردم قسمطينه » 10 - « الاحتفال » بروزهء شش روز از ماه شوال « 3 » .\r\n\r\n\r\n","description":"","footnote":"\r\n( 1 ) فران ، بر وزن شداد بلاد وسيعى است در مغرب .\r\n( 2 ) سنار ، بكرسين ناحيه‌ئى است در بحرين .\r\n( 3 ) احتفال : ايستادگى كردن\r\n","page_name":" 183 ","page_number":239},
  {"content":"\r\n\r\n11 - « اختصار مشيخهء أبو عبد اللّه بيانى » 12 - « أربعين حديث » در رحمت 13 - « ارشاد - الاخوان » بأخلاق حسان ، صد و بيست بيت 14 - « الازهار المتناثرة » در احاديث متواتره ، و آن را مير صديق حسن مختصر كرده 15 - « أسانيد الكتب الستة الصحاح » 16 - « الاشغاف » بحديث مسلسل بأشراف 17 - « اعلام الاعلام » بمناسك حج بيت اللّه الحرام 18 - « اقرار - العين » بذكر منسوبين بحسن و حسين عليهما السلام 19 - « اكليل الجواهر الغالية » در روايت احاديث عاليه 20 - « ألفية السند » هزار و پانصد بيت 21 - « الامالى الحنفيه » 22 - « الامالى الشيخونية » دو جلد ، كه تا سال 1195 كه در آن اجازه‌اى براى محمد بن اسماعيل ربعى يمنى نوشته ، چهارصد مجلس شده بود 23 - « انالة المنى » در سركنى 24 - « إنجاز وعد السائل » در شرح حديث أم زرع از شمائل ، هشت جزء .\r\n( أم زرع زنى است از صحابيات كه حديثى از او در « صحيح بخارى » از حضرت رسول صلى اللّه عليه و آله روايت شده ، و چندين نفر از علماء شيعه و سنى غير از صاحب عنوان شروحى بر آن نوشته‌اند ؛ از اين قرار : 1 - قاضى ابو الفضل عياض بن موسى بن عياض بن عمر بن موسى بن عياض بن محمد بن موسى بن عياض يحصبى سبتى اندلسى . تولدش سنه 476 وفاتش روز جمعه 7 ج 2 سنه 544 ، قبرش در دروازهء ايلان‌شهر مراكش مغرب در اندرون شهر . نام شرحش : « بغية الرائد » از آنچه دربر دارد حديث ام زرع از فوائد 2 - شيخ تاج الدّين عبد الباقى بن عبد المجيد مكى . وفاتش سنه 743 . نام شرحش : « مطرب - السمع » در شرح حديث ام زرع . 3 - مرحوم سيد عليخان شيرازى كه در 1210 در ضمن احوال حاجى ميرزا عبد الرحيم عشرت بيايد ، و او در كتاب « أنوار الربيع » در ضمن صنعت تمثيل شرحى بر آن نوشته . 4 - مرحوم شيخ مفيد داور شيرازى كه در 1325 بيايد ) .\r\n25 - « ايضاح المدارك » از نسب عواتك .\r\n[ ب 
  ] 1 - « بذل المجهود » در تخريج حديث شيبتنى هود عليه السلام 2 - « البرنامج » كه در آن ذكر مشايخ و تأليفات خود را نموده « 1 » 3 - « بلغة الاريب » در مصطلح آثار حبيب .\r\n\r\n\r\n","description":"","footnote":"\r\n( 1 ) برنامج : معرب برنامه ، و در اينجا بمعنى طومار است .\r\n","page_name":" 184 ","page_number":240},
  {"content":"\r\n\r\n[ ت 
  ] 1 - « تاج العروس » از جواهر قاموس ، در شرح كتاب « القاموس المحيط » تأليف شيخ مجد الدّين فيروزآبادى ؛ كه در ده جلد بدين‌ترتيب چاپ شده :\r\nجلد أول : از آغاز كتاب تا حرف ( ث ) . جلد دويم : از ( ج تا ذ ) انجام تاليف آن 29 ع 1 سنه 1182 . جلد سيم : در حرف ( ر ) انجام تأليف آن سحر شب 2 شنبه 25 ماه رمضان سنه 1183 . جلد چهارم : از ( ز تا ص ) انجام تأليف آن چاشت آدينه 16 ج 1 سنه 1184 .\r\nجلد پنجم : از ( ض تا ع ) . جلد ششم : از ( غ ) تا فصل ( ظ از ق ) . جلد هفتم : از فصل ( ع از ق ) تا فصل ( ظ از ل ) . جلد هشتم : از فصل ( ع از ل ) تا فصل ( ع از م ) . جلد نهم :\r\nاز فصل ( غ از م ) تا آخر حرف ( ه ) انجام تاليف آن چاشت 4 شنبه 6 جمادى . . . سنه 1187 . جلد دهم : در حرف ( و ) و ( ى ) انجام تأليف آن ميان دو نماز روز 5 شنبه 2 رجب سنه 1188 ؛ و كلية مدت 14 سال و 2 ماه تأليف اين كتاب طول كشيده ، و آن از جلائل آثار و نفايس تآليف بشمار مىآيد كه مؤلف فاضل آن به ترتيبى خوش و روشى دلكش آن را مرتب نموده و در هر لغت ؛ اختلاف كلمات لغويين و مآخذ و شواهد معنى آن را از أشعار عربى غالبا آورده ، و گذشته از مطالب نفيسهء لغويه ؛ در ساير علومى كه مربوط بهر لغت بوده و در متن اشاره بدان كرده يا نكرده ؛ از قرائت و احوال رجال و أمكنه و طب و غيره تحقيقات وافيه و اطلاعات كافيه با بيانى مختصر و مفيد در آن آورده ، و چنان متن و شرح را باهم مزج كرده كه اگر امتيازى بوسيله علامات مقرره نبود ؛ هيچ نمىشد آنها را از هم تميز داد .\r\nو اين فاضل فرزانه روزى كه از تأليف اين كتاب جليل فارغ شد ، در قاهره مجلس ضيافتى تهيه كرده و جماعتى از بزرگان را دعوت نموده و آن را به آنها ارائه داد ، و آنها همه آن را بنيكى توصيف نموده و تقريظاتى بر آن نوشتند ، و چيزى نگذشت كه در اقطار مصر و شام و حجاز و غيره نسخ آن منتشر و حتى سلاطين آفاق از مؤلف بزرگوار نسخهء آن را خواستند ، تا بالاخره بطورىكه در « معجم المطبوعات : 1727 » نوشته ؛ اولين‌بار تا حرف ( عين ) آن بسال 1286 و 1287 در پنج جلد در مصر بطبع رسيد ، و بار ديگر در سنه 1307 تمام دورهء آن در ده جلد به شرحى كه نوشتيم در قاهره مصر بنيكوتر وجهى چاپ شده و در دسترس عموم درآمد ، و احوال مؤلف هم در آخر جلد دهم آن تحرير يافت\r\n\r\n","description":"","footnote":"","page_name":" 185 ","page_number":241},
  {"content":"\r\n\r\nكه ما هم آنچه اينجا آورديم نقل از آن با برخى از تصرفات جزئى و مراجعه بكتب ديگر كه در صدر عنوان گفتيم مىباشد . و كلمهء « تاج العروس » نام كتاب ديگرى هم هست از تاج الدّين بن عطاء اللّه اسكندرى كه آن در تصوف مىباشد . 2 - « التحبير » در حديث مسلسل بتكبير 3 - « تحفة العيد » در يك جزء 4 - « تحفة الودود » در ختم « سنن ابو داود » 5 - « تخريج احاديث الاربعين النوويه » 6 - « تخريج حديث نعم الادام الخل » 7 - « ترويح القلوب » بذكر ملوك بنى أيوب 8 - « التعريف » بضرورى علم تصريف 9 - « التعليقة الجليلة » بتعليق مسلسلات ابن عقيله 10 - « التغريد » در حديث مسلسل بيوم عيد 11 - « التفتيش » در معنى لفظ درويش ؛ و آقاى سيد ابو الفضل ابن الرضاى برقعى قمى معاصر نيز كتابى نوشته به فارسى بنام « التفتيش » در مسلك صوفى و درويش 12 - « تفسير سورهء يونس - عليه السلام » به زبان قوم 13 - « تكملة القاموس » در ذكر لغاتى كه در آن نيامده 14 - « تنبيه العارف البصير » بر أسرار حزب كبير در شرح « حزب كبير » شاذلى .\r\nمقصود از شاذلى شيخ نور الدّين أبو الحسن على بن عبد اللّه بن عبد الحميد شاذلى مغربى يمنى است كه در سنهء 656 وفات كرده و چندين كتاب در ادعيه تاليف نموده كه همه موسوم به « حزب » است ، و هريك بسبب اضافه بكلمه‌ئى يا وصفى از يكديگر متمايز مىشوند ، از آن جمله يكى معروف به « حزب كبير » است ، و صاحب عنوان اين كتاب را در شرح آن نوشته ) .\r\n[ ج 
  ] 1 - « جزئى در طريق حديث اسمح يسمح لك » 2 - « جذوة الاقتباس » در نسب بنى عباس 3 - « الجواهر المنيفه » در اصول مذهب أبو حنيفه ، از آنها كه با ائمه سته موافقت نموده .\r\n[ ح 
  ] 1 - « حسن المحاضره » در آداب بحث و مناظره ؛ و شيخ جلال الدّين سيوطى نيز كتابى دارد بنام « حسن المحاضره » در تاريخ مصر و قاهره 2 - « حكمة - الاشراق » بسوى كتاب آفاق ، كه ظاهرا مقصود كتاب « آفاق الاشراق » در حكمت ، تأليف نجم الدّين ابن اللبودى باشد 3 - « حلاوة الفانيد » در ارسال حلاوة أسانيد .\r\n[ د 
  ] 1 - « الدرة المضيه » در وصيت مرضيه ؛ دويست و بيست بيت 2 - « دلائل القرب » در شرح « هفت صيغه » از سيد مصطفى بكرى ، و احتمال دارد كه « دلائل -\r\n\r\n","description":"","footnote":"","page_name":" 186 ","page_number":242},
  {"content":"\r\n\r\nالقرب » نام هفت صيغهء بكرى باشد نه اسم شرحى كه صاحب عنوان بر آنها نوشته است .\r\n[ ر 
  ] 1 - « رساله‌ئى در اصول حديث » 2 - « رساله‌ئى در اصول معمى » 3 - « رساله‌ئى در تحقيق لفظ اجازه » 4 - « رساله‌ئى در طبقات حفاظ » 5 - « رشف سلاف الرحيق » در نسب ابو بكر صديق 6 - « رفع الشكوى » بسوى عالم سرو نجوى 7 - « رفع الكلل « 1 » » از علل - « علل » نام كتابهائى چند است كه در آنها علل حديث يا قرائت يا نحو و غيره را نوشته باشند 8 - « رفع نقاب الخفاء » از منسوبين بوفاء و أبو وفاء .\r\nوفاء جد طايفه‌ئى است كه از جمله ايشان ابو التخصيص عبد الوهاب بن يوسف وفائى ، و نواده‌اش ابو هادى محمد بن عبد الفتاح باشند 9 - « الروض المؤتلف » در تخريج حديث :\r\nيحمل هذا العلم من كل خلف .\r\n[ ش 
  ] 1 - « شجرة الانساب » كه در صدر عنوان ذكر شد 2 - « شرح كتاب ألفية السند » خودش كه ذكر شد ، در ده جزء 3 - « شرح سه صيغه » از شيخ أبو الحسن بكرى 4 - « شرح الصدر » در أسماء اهل بدر 5 - « شرح صيغه ابن مشيش » 6 - « شرح صيغه سيد بدوى » يعنى سيدى أبو الفتيان أحمد بن على بن ابراهيم بن محمد بن أبو بكر صوفى قدسى . تولدش سنه 596 ، وفاتش روز سه‌شنبه 22 ع 1 سنه 675 ، و او را بدوى گفتند براى اينكه همواره دو دهن‌بند بر خود بسته بود ، و صيغه در اين چند مورد يعنى خلقت .\r\n[ ع 
  ] 1 - « العروس المجليه » در طرق حديث أوليه 2 - « العقد الثمين » در حديث أطلبوا العلم و لو بالصين 3 - « عقد الجمان » در احاديث جان 4 - « عقد - الجوهر الثمين » در حديث مسلسل بمحمدين 5 - « العقد المكلل بالجوهر الثمين » در طرق إلباس و ذكر و تلقين 6 - « العقد المكلل بالدر العقيانى » در اجازهء اولاد غريانى ، كه شيخ او بوده 7 - « العقد المنظم » در أمهات نبى صلى اللّه عليه و آله و سلم 8 - « عقيلة الاتراب » در سند طريقه و أحزاب .\r\n[ ف 
  ] 1 - « الفجر البابلى » در ترجمه بابلى 2 - « الفوائد الجليلة » بر مسندات ابن عقيله 3 - « الفيوضات العلية » به آنچه در سوره الرحمن است از أسرار صيغهء الهيه .\r\n\r\n\r\n","description":"","footnote":"\r\n( 1 ) كلل بكسر كاف ، جمع كله نيز بكسر آن است ، بمعنى پرده‌هاى نازك .\r\n","page_name":" 187 ","page_number":243},
  {"content":"\r\n\r\n[ ق 
  ] 1 - « القول الاسد » در حكم استمناء بيد ؛ چنان‌كه در مادهء عمر « تاج العروس » است 2 - « القول المبتوت » در تحقيق لفظ تابوت - يا - ياقوت ؛ و شايد دو كتاب بدين نام تأليف كرده باشد ، يكى در تابوت و ديگرى در ياقوت . 3 - « القول - الصحيح » در مراتب تعديل و تجريح 4 - « القول النفيس » در نسب مولاى ادريس 5 - « قنسوة التاج » در بعض أحاديث صاحب اسراء و معراج .\r\n[ ك 
  ] 1 - « الكاملى » در كسانى كه روايت كرده‌اند از بابلى 2 - « كشف الغطا » از نماز وسطى . و چندين كتاب ديگر نيز بدين نام تأليف شده ؛ يعنى بنام « كشف الغطاء » از چندين نفر از علماء شيعه كه آنها را در ( ص 94 ) ذكر كرديم . 3 - « كشف اللثام » از آداب ايمان و اسلام ، و « كشف اللثام » نام كتاب ديگرى نيز هست از فاضل هندى ( ره ) در شرح « قواعد الاحكام » علامه حلى و همچنين نام كتب بسيار ديگرى از شيعه و سنى .\r\n[ ل 
  ] 1 - « لقط اللآلى » از جوهر غالى ، در اسانيد استاد حفنى ، و آن استاد در سالى كه صاحب عنوان بمصر وارد شد ، اجازه‌اى برايش در آن كتاب نوشت 2 - « لقطة العجلان » در ( ليس فى الامكان ابدع مما كان ) .\r\n[ م 
  ] 1 - « المربى الكاملى » در كسانى كه روايت كرده‌اند از شمس بابلى 2 - « مختصر - العينى » در لغت 3 - « المرقاة العلية » در شرح حديث مسلسل بأوليه 4 - « معارف الابرار » در آنچه در كنى و ألقاب است از اسرار 5 - « المعجم الاكبر » كه شامل حدود ششصد ترجمه از شيوخ او است و بازهم بسيارى از آنها را ذكر نكرده 6 - « معجم شيوخ شيخ سجادهء وفائيه » 7 - « معجم شيوخ علامه عبد الرحمن اجهورى » شيخ قراء بمصر 8 - « المعجم الصغير » 9 - « المعجم المختص » 10 - « المقاعد العندية » در مشاهد نقشبنديه 11 - « مناقب أصحاب الحديث » كه آن منظومه‌ئى است در 250 بيت 12 - « المواهب - الجلية » در آنچه متعلق است بحديث اوليه .\r\n[ ن 
  ] 1 - « نشق الغوالى » « 1 » از تخريج « عوالى » يعنى عوالى شيخش على بن صالح شاورى 2 - « نشوة الارتياح » در بيان حقيقت ميسر و قداح 3 - « النفحة القدوسيه » بواسطه بضعه عيدروسيه ، يعنى قطب عيد روس كه شيخ او بوده .\r\n\r\n\r\n","description":"","footnote":"\r\n( 1 ) نشوه و نشق هر دو بمعنى بوئيدن است\r\n","page_name":" 188 ","page_number":244},
  {"content":"\r\n\r\n[ ه 
  ] 1 - « هدية الاخوان » در شجره دخان 2 - « الهدية المرتضيه » در احاديث مسلسل بأولية .\r\nاين تأليفاتى كه ذكر شد آنهائى است كه ما از مواضع متفرقهء مصادر سابق الذكر و « الاعلام : 983 » و « معجم المطبوعات : 1726 » و « ريحانة الادب 2 : 115 » بر آنها اطلاع پيدا كرديم و كلا به صد و سه شماره بالغ مىشود ، و در « فهرس الفهارس 1 : 408 » بعد از ذكر چندين كتاب از تاليفات او در علم حديث و فروع آن فرمايد : اين عدد عديد از تصانيف در بابى واحد از أبواب حديث براى كم كسى ميسر خواهد شد و اگر همهء اجازات او جمع شود هرآينه نزديك به صد خواهد رسيد انتهى .\r\nاز آنچه نوشتيم با ملاحظهء بعضى از مواضع ديگر ، و از آن جمله : « فهرس الفهارس 1 : 402 بعد » و بعضى از مواضع متفرقه « تاج العروس » چنين برآيد كه اساتيد درس يا مشايخ روايت او چندين نفراند كه ما اينك آنها را به ترتيب حروف اوائل أسماء آنها حسب المعهود ، در اينجا مىآوريم ، و چنان‌كه مكرر گفته‌ايم بذكر حرف ( خ ) يا ( س ) در آخر هر اسمى معين مىشود كه او استاد درس بوده يا شيخ روايت يا هر دو ؛ و بعضى را كه نمىدانيم استاد يا شيخ هستند ؛ هيچ‌كدام از دو حرف را نمىنويسيم .\r\nاينك اسامى أساتيد و مشايخ :\r\n[ الف 
  ] 1 - ابراهيم بن احمد بن عيسى حسنى شافعى ( س ) 2 - ابراهيم بن احمد ابن يحيى حسينى شبانى كوكبانى ( خ ) 3 - ابراهيم بن حسين حنفى حسنى شامى ( خ ) 4 - ابراهيم بن خليل شافعى زبيدى ( س ) 5 - ابراهيم بن عبد اللّه دمياطى ( س ) 6 - ابراهيم بن عطاء اللّه أبو صيرى ( س ) 7 - ابراهيم بن على فوى ( س ) 8 - ابراهيم بن محمد بن ابراهيم زيادى حنفى ازهرى ( خ ) 9 - ابراهيم بن محمد سعيد متوفى مكى 10 - ابو بكر بن خالد جعفرى مدنى ( س ) 11 - ابو بكر بن يحيى زبيدى مدنى ( س ) 12 - ابو الحسن بن محمد صادق مدنى سندى ( س ) 13 - ابو القاسم جماعى ( س ) 14 - احمد طهطاوى شاذلى ( خ ) 15 - احمد قاطن صنعانى ( خ ) 16 - احمد بن حسن موقرى صوفى زبيدى ( خ ) 17 - احمد بن حسن ابن عبد الكريم شافعى خالدى ( س ) 18 - احمد بن حسين بن نعمة اللّه رشيدى ( خ ) 19 - احمد بن عبد الرحمن اشبولى شافعى ( س ) 20 - احمد بن عبد الفتاح ملوى شافعى ( س ) ( ملوى ظاهرا\r\n\r\n","description":"","footnote":"","page_name":" 189 ","page_number":245},
  {"content":"\r\n\r\nمنسوب باشد به هلاكه نام چندجا در ديار عرب است ) 21 - احمد بن عبد اللطيف حسنى مشهور بزروق متوطن عنابه و مفتى آن ( خ ) 22 - احمد بن عبد اللّه سوسى تونسى ( خ ) 23 - احمد بن عبد المتعال سملاوى حنفى ( خ ) 24 - احمد بن على منينى حنفى دمشقى ( خ ) 25 - احمد بن محمد سجيمى مالكى ( س ) 26 - احمد بن محمد موقت خليلى ( س ) 27 - احمد بن محمد حلوى حسنى قادرى ( خ ) 28 - احمد بن محمد بن أبى حامد عدوى ( س ) 29 - احمد بن محمد بن احمد عجمى شافعى ( س ) 30 - ادريس بن محمد عراقى ( س ) 31 - اسماعيل ابن احمد رفاعى ( س ) 32 - اسماعيل بن عبد اللّه حنفى مدنى ( س ) 33 - اسماعيل بن محمد حنفى مقرى ( س ) 34 - اسماعيل بن أبى المواهب محمد بن صالح قادرى حلبى ( خ ) .\r\n[ ج و ح 
  ] 35 - جعفر بن حسن برزنجى مدنى 36 - حسن بن ابراهيم جبرتى ( س ) 37 - ابو الفضل حسن بن احمد بن علامه ابراهيم كورانى مدنى ( خ ) 38 - حسن بن سلامة رشيدى مالكى ( س ) 39 - ابو المعارف حسن بن عبد الرحمن باعبديد مخائى حسنى 40 - ابو الاقبال حسن بن على منطاوى شافعى مدابغى ( س ) « 1 » وفاتش سنه 1177 - 41 - حسن بن منصور حسنى محلى ( س ) .\r\n[ خ 
  ] 42 - خليل بن شمس الدّين رشيدى ( س ) 43 - خير الدّين بن محمد زاهد سورتى ( س ) .\r\n[ د 
  ] 44 - داود بن سليمان بن احمد خربتاوى مالكى ( س ) 45 - درويش بن مصطفى مدنى ( خ ) .\r\n[ س 
  ] 46 - سابق بن رمضان بن عزام زعبلى شافعى ( خ ) تولدش سنه 1068 ، وفاتش سنه 1182 ( سند صاحب عنوان از اين شيخ ، عالىترين سندهاى او است ، زيراكه وى شيخ بابلى را كه در سنه 1078 وفات كرده درك نموده ) 47 - سالم بن احمد نفراوى ( س ) 48 - سعد بن عبد اللّه عناقى حنفى مكى ( س ) 49 - سعيد ابن محمد كبودى شافعى ( س ) ( كبود بر وزن صبور ، قبيله‌اى است در يمن ) 50 - سليمان ابن ابو بكر هجام حسنى شافعى اهدلى ( س ) 51 - سليمان بن مصطفى بن محمد نقيطه‌اى منصورى مفتى حنفيه در مصر ( س ) تولدش سنه 1095 ، وفاتش در حدود 1170 - 52 - سليمان بن يحيى بن عمر حسنى شافعى ( س ) .\r\n\r\n\r\n","description":"","footnote":"\r\n( 1 ) مدابغ ديهى است كوچك در مصر نقيطه بر وزن سفينه : ديهى است در مصر از أعمال مرتاحيه .\r\n","page_name":" 190 ","page_number":246},
  {"content":"\r\n\r\n[ ش 
  ] 53 - سيد شعيب بن عمر بن اسماعيل ادلبى شافعى صوفى كيالى شامى ( س ) وفاتش سنه 1171 در بين الحرمين ؛ چنان‌كه در مادهء كال « تاج العروس » فرموده ، و در « فهرس الفهارس 1 : 402 » او را شعيب بن اسماعيل حلبى شافعى ؛ و از اساتيد صاحب عنوان نوشته ، و در « الاعلام : 412 » نيز بنقل از « سلك الدرر 2 : 189 » او را شعيب ابن اسماعيل ، و تولدش را در 1116 و وفاتش را در 1172 ذكر كرده .\r\n[ ص 
  ] 54 - شيخ صبغة اللّه بن هداد حنفى خيرآبادى هندى .\r\n[ ع 
  ] 55 - عبد البارى بن نصر رفاعى عشموى ( س ) 56 - عبد الحليم بن مصطفى بن عبد العظيم بن شرف الدّين بن زين العابدين بن محيى الدّين بن ولى الدّين احمد بن يوسف بن القاضى زكرياء أنصارى ( س ) ( قاضى زكرياء أبو يحيى بن محمد بن زكرياء سنيكى مصرى از اعيان علماء شافعيه در مائهء دهم هجرت بوده و در سنه 926 وفات نموده ) .\r\n57 - عبد الحى بن حسن حسنى بهنسى مالكى ( س ) 58 - رضى الدّين عبد الخالق بن ابو بكر ابن زين بن صديق بن محمد بن مزجاجى زبيدى نمرى حنفى ( خ ) ، تولدش سنه 1102 ، مدت عمرش 79 سال ، وفاتش سنه 1181 ( مزجاجى منسوب است بمزجاجه بكسر ميم كه جايى است نزديك زبيد . و نمرى بفتحتين منسوب است بنمره بفتح نون و كسر ميم ) 59 - عبد الرحمن بن أسلم حسنى حنفى مكى ( س ) 60 - عبد الرحمن بن عبد اللّه اجهورى مقرى ( س ) 61 - عبد الرحمن بن عبد المنعم بن احمد انصارى ( س ) 62 - عبد الرحمن بن على بن حسن حسينى بزاز صاحب وادى در يمن ( خ ) 63 - عبد الرحمن بن محمد بن عبد الرحمن حسينى مكى ( خ ) 64 - سيد وجيه الدّين ابو المراحم عبد الرحمن بن مصطفى عيدروس حسينى تريمى ( س ) تولدش سنه 1135 ، وفاتش شب 3 شنبه 10 محرم سنه 1192 ، قبرش جلو مقام زينبى در مصر 65 - عبد الرحمن بن يوسف شهاوى ( خ ) 66 - عبد الغنى بن محمد بحرانى نزيل مخا ( خ ) 67 - عبد القادر راشدى قسمطينى ( خ ) 68 - عبد القادر بن احمد امام كوكبان ( خ ) 69 - عبد القادر بن احمد شكعاوى ( خ ) 70 - عبد القادر بن محمد بن احمد تونسى معمر ( خ ) 71 - عبد الكريم بن على رجراجى معمر ( خ ) 72 - عبد الكريم بن على مشيشى حسنى ( خ ) 73 - عبد الوهاب عفيفى مرزوقى ( خ ) 74 - عبد الوهاب بن احمد فيومى شناوى ( خ ) 75 - عبد الوهاب بن عبد السلام عفيفى ( س ) 76 - عبدى افندى خلوتى شارح « فصوص » ( خ )\r\n\r\n","description":"","footnote":"","page_name":" 191 ","page_number":247},
  {"content":"\r\n\r\n77 - عثمان جبلى زبيدى ( خ ) 78 - عثمان بن على شافعى زبيدى ( س ) 79 - عطاء اللّه بن احمد ازهرى نزيل حرمين شريفين ( خ ) 80 - عطاء اللّه بن احمد مصرى شافعى مكى 81 - عطية بن عطيهء اجهورى ( س ) 82 - على بن ابراهيم حنفى عطار ( س ) 83 - على بن احمد بكرى صديقى ( خ ) 84 - على بن احمد بن مكرم صعيدى عدوى مالكى ( س ) تولدش 1112 وفاتش 1189 در قاهره 85 - على بندق صوفى ابن احمد بن محمد بن محمد بن عبد القدوس بن محمد ( قبرش در محلهء روح ) بن احمد بن عبد اللّه بن عمر بن هلال شناوى ( منسوب بشنو بكسر شين و تشديد نون مضمومه كه ديهى است در غربى مصر ) روحى احمدى . تولدش در حدود 1061 . 86 - على بن خضر عمروسى مالكى ( س ) . وفاتش سنه 1173 - 87 - على بن الزين مزجاجى حنفى ( س ) 88 - على بن صادق داغستانى نزيل دمشق ( خ ) 89 - على بن صالح بن موسى شاورى ( س ) 90 - على بن عبد الباقى مالكى ( خ ) 91 - على بن العربى بن محمد سقاط ( بمعنى خرده‌فروش ) فاسى مصرى ( خ ) وفاتش سنه 1183 در مصر 92 - على بن محمد سوسى ( س ) 93 - على بن موسى حنفى حسنى ( س ) 94 - العمالجى ابن مغبش ( به صيغه اسم فاعل تفعيل ) صوفى ( خ ) 95 - عمر بن احمد بن ابو بكر بن محمد بن ابو بكر بن عقيل حسنى شافعى مكى ( خ ) و او از احفاد سيد عماد الدّين ابو الغوث عبد الرحمن ابن محمد بن على بن علوى حسينى است .\r\n96 - عمر بن احمد بن على منينى دمشقى كه شيخ او بوده ( خ ) 97 - عمر بن عبد اللّه بن عمر قاضى جماعت در فاس 98 - عمر بن على بن يحيى طحلاوى مالكى ( س ) 99 - عمر بن مختار شنجيطى ( خ ) 100 - عيسى به روى ( خ ) .\r\n[ ف 
  ] 101 - عيسى بن احمد بيرى شافعى ( س ) 102 - عيسى بن رزيق صاحب اللحية ( خ ) 103 - فيض اللّه بن وفاء علمى مقدسى ( س ) .\r\n[ م 
  ] 104 - المحجب بن عبد الرحمن مخائى ( خ ) 105 - نور الدّين محمد قبولى ( خ ) ( منسوب به قبوله بفتح كه قلعه‌اى عالى در هند بوده ) وفاتش سنه 1190 . 105 - محمد كشك شاذلى ( خ ) 106 - محمد بن ابراهيم حسينى طرابلسى نزيل حلب ( خ ) 107 - محمد بن ابو بكر حسنى بغدادى ( س ) 108 - ابو عبد اللّه محمد بن خليفه غريانى تونسى ( خ ) 109 - ابو المواهب محمد بن احمد بن صالح بن رجب حنفى حنبلى\r\n\r\n","description":"","footnote":"","page_name":" 192 ","page_number":248},
  {"content":"\r\n\r\nقادرى ( خ ) 110 - محمد بن احمد بن عبد المنعم بكرى شيخ سجاده بكريه در مصر ( خ ) 111 - محمد بن اسحاق بن امير المؤمنين صنعانى ( خ ) وفاتش سنه 1180 . 112 - محمد بن اسماعيل الامير ( خ ) 113 - محمد بن حجازى عشماوى ( س ) 114 - محمد بن حسن سمنودى ( س ) 115 - محمد بن حسن موقرى ( س ) 116 - محمد بن حسن وفائى مصرى ( خ ) 117 - محمد بن حسن بن همات ( خ ) 118 - محمد بن زين باحسن جمل اليل تريمى علوى ( خ ) 119 - محمد بن زين باسميط علوى ( خ ) 120 - محمد بن الزين بن عبد الخالق مزجاجى ( خ ) 121 - ابو عبد اللّه محمد بن سالم شريف قريشى حفنى ( كه ظاهرا منسوب است بناحيهء حفن از رستاق الصناى مصر ) ( س ) 122 - محمد بن سليمان كردى مدنى مفتى شافعيه در مدينه ( خ ) 123 - محمد بن سعيد بن سعد ظاهرى معمر ( خ ) 124 - محمد بن طالب فاسى ( س ) 125 - ابو عبد اللّه محمد بن طيب بن محمد شرفى فاسى ( س ) تولدش سنه 1110 ، مدت عمرش 60 سال ، وفاتش سنه 1170 در مدينه منوره ( احتمال دارد وى با سابقش يكى باشند ) 126 - محمد بن عبد الرحمن تادلى ( خ ) 127 - ابو عبد اللّه محمد بن عبد اللّه بن ايوب تلمسانى ( خ ) وفاتش روز يك‌شنبه 12 شوال سنه 1172 در مصر 128 - محمد بن عبد الوهاب طبرى ( س ) 129 - ابو عبد اللّه محمد بن علاء الدّين بن عبد الباقى مزجاجى ( خ ) 130 - محمد ابن على حنفى ازهرى ( س ) 131 - محمد بن على صالحى ( خ ) 132 - ابو عبد اللّه محمد بن عيسى بن يوسف دمياطى شافعى ( خ ) وفاتش 6 شعبان سنه 1179 ( دمياط ناحيه‌ئى است در مصر ) 133 - سيد محمد بن محمد حسينى بليدى ( س ) ( منسوب ببليده بتصغير كه قريه‌اى است در مصر ) 134 - ابو عبد اللّه محمد بن محمد بن محمد اندلسى ( خ ) 135 - ابو عبد اللّه محمد بن محمد بن محمد بن موسى شرفى فاسى ( خ ) 136 - محمد بن مسعود طرنباطى فاسى 137 - محمد بن مصطفى بن احمد بن بركات طنطاوى ( س ) ( اين شيخ برادرزادهء شيخ عبد الوهاب طنطاوى بوده ) 138 - محمد بن منصور حسنى محلى ( س ) 139 - محمد سعيد سمان دمشقى ( خ ) 140 - محمد سعيد سنبل مكى ( خ ) 141 - محمد سعيد بن امين الدّين مكى ( س ) 142 - محمد سعيد بن عبد اللّه سويدى بغدادى عباسى ؛ چنان‌كه نص « فهرس الفهارس 1 : 406 » است و ما ؛ در ( ص 155 ) كه احوال اين شيخ محمد سعيد را نوشتيم ، گفتيم كه شيخ محمد سعيد از سيد محمد مرتضى اجازت گرفته ، و آن مانند باقى احوال شيخ محمد -\r\n\r\n","description":"","footnote":"","page_name":" 193 ","page_number":249},
  {"content":"\r\n\r\nسعيد منقول از « المسك الاذفر » بود ، و احتمال تجازى هر دو نفر از يكديگر دارد 143 - محمد فاخر بن محمد يحيى زائر تخلص الله‌آبادى عباسى ( س ) 144 - مساوى بن ابراهيم حشبيرى ( س ) 145 - سيد مشهور بن مستريح أهدل حسينى ( س ) 146 - مصطفى بن احمد سنداوى ( س ) 147 - مصطفى بن عبد السلام منزلى ( س ) 148 - مصطفى بن عبد الفتاح نابلسى حنفى ( س ) .\r\n[ ن 
  ] 149 - نور الحق بن عبد اللّه حسنى نزيل مكه ( س ) .\r\n[ و 
  ] 150 - شيخ ولى اللّه بن عبد الرحيم محدث عمرى دهلوى صاحب كتاب « حجة اللّه البالغة » ( س ) تولدش 4 شوال سنه 1114 ، وفاتش سنه 1176 .\r\nو همچنين چندين نفر از بزرگان در نزد او درس خوانده ، يا اجازت روايت از وى دارند كه اينك أسماء آنها بدون وضع علامت معموله در آخر آنها ( چون تحقيق آن ممكن نبود ) اينجا نوشته مىشود :\r\n[ الف 
  ] 1 - شيخ ابراهيم رئيس ( رميس ) زمزمى مكى 2 - ابن بدير مقدسى شامى 3 - ابن سعد تلمسانى جزائرى 4 - ابن عبد السلام ناصرى درعى 5 - ابن قدور ، زرهونى 6 - أبو رأس المعسكرى الجزائرى ، صاحب كتاب « السيف المنتضى » در اسانيد شيخ مرتضى 7 - الشهاب احمد البربير بيروتى 8 - الشهاب احمد دمنهوجى مصرى 9 - شيخ احمد سجاعى 10 - الشهاب احمد عطار شامى 11 - احمد بن صالح عراقى 12 - أحمد بن عبد الرحمن طبولى طرابلسى 13 - أحمد بن عبد الكريم 14 - اسماعيل بن محمد سعيد ابن محمد أمين سفر المدنى 15 - أولاد النفيس سليمان بن أهدل ذكورا و اناثا 16 - أولاد غريانى كه شيخ خودش بوده و در مشايخ او ( به شماره 108 ) گذشت .\r\n[ ب ج ح 
  ] 17 - بلقاسم بن على 18 - بو طاهر نيزاوى فلالى 19 - أبو الامانة جبريل بن عمر سودانى 20 - حامد بن احمد عطار ، كه اين احمد عطار در حرف الف مشايخ او بشمارهء 6 گذشت 21 - حسونهء قصرى 22 - سيد حسين شيخونى 23 - حمدون بن الحاج 24 - سيد حمزة بن نقيب دمشقى 25 - حموده مقابسى جزائرى .\r\n[ د ز س ش ص 
  ] 26 - داود قلعى مصرى 27 - زين العابدين بن هاشم عراقى فاسى 28 - شيخ سليمان اكراشى 29 - شنوانى مصرى 30 -\r\n\r\n","description":"","footnote":"","page_name":" 194 ","page_number":250},
  {"content":"\r\n\r\nصالح فلالى مغربى .\r\n[ ع 
  ] 31 - عبد الحفيظ عجيمى قاضى مكه 32 - سلطان عبد الحميد خان عثمانى كه در ( ص 141 ) گذشت 33 - عبد الرحمن كزبرى 34 - عبد الرحمن بن حسن جبرتى مصرى 35 - عبد العزيز بن حمزه مصطاعى مراكشى 36 - عبد القادر بن دح راشدى الجزائرى 37 - عبد القادر بن شبرون 38 - عبد اللطيف بن حمزه فتح 39 - عبد المولى دمياطى حنفى مصرى 40 - عبد الواحد فاسى 41 - عثمان بن محمود هزارى قادرى بغدادى وفاتش سنه 1238 در مغرب 42 - عربى بن معطى بن صالح شرقى 43 - على ميلى مصرى 44 - على ونائى مصرى 45 - على بن محمد سعيد سويدى ، كه در حرف ميم مشايخ ( شماره 142 ) گذشت 46 - عمر آمدى ديار بكرى 47 - أبو التوفيق عمر بن جبريل ، كه در حرف جيم ( شماره 19 ) گذشت 48 - عمر بن عبد الرسول عطار مكى 49 - عمر بن المؤدب شادلى تونسى .\r\n[ م 
  ] 50 - الشمس محمد بخارى نابلسى شامى 51 - محمد بخارى بن ج 52 - محمد بنيس شارح « همزيه » 53 - محمد پاشا راغب وزير اعظم 54 - محمد السنوسى الجزائرى 55 - المعمر محمد المختار بن محمد بن على بن عثمان المعطاوى الشهير بدمراوى ساكن تازى 56 - محمد بن احمد بهى طندتائى مصرى 57 - الشمس أبو الامداد محمد بن اسماعيل ربعى اشعرى يمنى ، چنان‌كه در « فهرس الفهارس 1 : 408 » نوشته 58 - محمد بن الجندوز المستغانمى الجزائرى 59 - محمد بن حفيظ بن قاسم قادرى فاسى طرمباطى شارح « ألفه » 60 - محمد بن حموده حسنى تونسى الشهير بصقار 61 - الشمس محمد بن خليل بن محمد بن غلبون خولانى اندلسى طرابلسى 62 - محمد بن عبد الرحمن بصرى مكناسى 63 - محمد بن مصطفى عشائى مصرى 64 - شيخ محمد سعيد سويدى ، كه در ( ص 154 ) گذشت ، و نيز در ضمن مشايخ و اساتيد ( به شماره 142 ) ذكر شد 65 - شيخ مصطفى دهنى 66 - سيد مصطفى طائى 67 - سيد مصطفى بن عبد القادر الراشدى الجزائرى 68 - مهيرز المكناسى .\r\n[ ن و 
  ] 69 - التهامى بن عبد اللّه علوى 70 - وجيه أهدل ، كه در « فهرس الفهارس 1 : 400 » ذكر شده 71 - وجيه كزبرى شامى .\r\n\r\n","description":"","footnote":"","page_name":" 195 ","page_number":251},
  {"content":"\r\n\r\nاين شاگردان و روات از صاحب عنوان كه عدهء آنها زياده بر هفتاد نفر مىشود ، چنان‌كه مكرر اشاره كرده‌ايم مستخرج از « فهرس الفهارس » و بعضى از مواضع متفرقهء « تاج العروس » و غيره است . و با ملاحظه عدهء آنها با عدهء اساتيد و مشايخ و عدهء تأليفات و ساير احوال و اخلاق وى ؛ بلندى مقام او در علماء اسلام به خوبى واضح مىشود ، ليكن بااين‌همه چنان‌كه در بسيارى ديگر از بزرگان نيز ديده مىشود ، هماره در رنج و آزار حساد بوده و دعائى كه در ديباچهء « نصاب » براى أبو نصر ناظم آن شده دربارهء اين سيد جليل به عمل آمده ؛\r\nدر « فهرس الفهارس 1 : 412 » فرمايد : بعضى از معاصرين وى را حسد به جائى رسيد كه دربارهء « شرح قاموس » اين اشعار را گفته :\r\n أقول لشارح القاموس لما * أتى فيه بشبه الفارسية\r\nلقد شبهت مجد الدّين قوسا * فأحدث فيه شبه الفارسيه\r\nفليتك أن تكون امام نحو * فتحسن ما بمتن الاجرومية\r\nتفوز من الاجور بضرب عشر * بعشرتم ذاك الاجرمية ! \r\nو مسند معمر ابو محمد عبد الكبير بن مجدوب در جواب اين اشعار فرموده :\r\n أقول لشارح القاموس لما * أتى فيه بعقيان و در\r\nبه نيت وقاية للدين قوسا * وقاك اللّه من سوء و ضر \r\nانتهى .\r\nو مقصود از قوس در اين كلمات هر دو هلالى مىباشد كه وى در « تاج العروس » آنها را در طرفين عبارات متن قرار داده و بدانها متن و شرح از يكديگر متمايز شده ، و از اينجا معلوم مىشود كه وى خود اين علامت را براى امتياز قرار داده ، و احتمال اينكه خود بعلامتى ديگر تعيين نموده و ديگران در موقع استنساخ تغيير داده‌اند ؛ باطل خواهد بود .\r\nو بالاخره ، بعضى ديگر ، برعكس فرقهء اول بعلو مقام و مرتبه او اذعان نموده تا آنجا كه وى را مجدد سر مائهء دوازدهم نوشته‌اند ، و در « فهرس الفهارس 1 : 412 » فرمايد كه : شهاب مرجانى در « وفيات الاسلاف » و صاحب « عون الودود » بر « سنن ابى داود » صاحب ترجمه را از مجددين محدثين بر سر مائهء دوازدهم شمرده‌اند و شاگرد او بربير\r\n\r\n","description":"","footnote":"","page_name":" 196 ","page_number":252},
  {"content":"\r\n\r\nبيروتى در كتاب « عقود الجمان » در كسى كه ناميده شده بسليمان ؛ نيز وى را بدين سمت توصيف نموده ، و بجان من قسم كه وى هرآينه سزاوار بدان مىباشد زيراكه اغلب شروط تجديد در او متوفر بوده انتهى .\r\nو ما ، در همين سال در احوال آقا محمد باقر بهبهانى مقصود از مجدد در سر هر مائه را بيان خواهيم كرد .\r\nاينك سلسله سند بعضى از مشايخ او را تا بعضى از معاريف در اينجا ذكر مىكنيم و چنين گوئيم كه :\r\nعبد الخالق مزجاجى ( شماره 58 ) روايت مىكند از چند نفر : 1 - شيخ عبد الفتاح ابن اسماعيل خاص سراج حنفى ، از پدرش ابو الفداء اسماعيل خاص ابن عبد الفتاح ، از پدرش فخر الدّين عبد الفتاح بن صديق بن محمد خاص ؛ و عمش شيخ عبد الرحيم بن صديق ، از شرف الدّين ابو الفداء اسماعيل بن محمد خاص ؛ و پسران عم ديگرشان : وجيه الدّين ابو بكر و جمال الدّين ابو عبد اللّه محمد ؛ فرزندان صديق بن محمد خاص ، از سه نفر برادران :\r\nرضى الدّين أبو محمد صديق ، و شيخ شجاع الدّين ابو حفص عمر ، و شيخ نور الدّين ابو عمرو عثمان . هر سه نفر از پدرشان جمال الدّين محمد بن صديق بن ابراهيم خاص سراج حنفى مزجاجى زبيدى ، از شيخ شرف الدّين عبد العليم بن اقبال قريتى ( منسوب به قريتا بتحريك و تشديد ياء تحتانى كه شهرى است در فلسطين ) حنفى زبيدى ، از شيخ زين الدّين ابو العباس احمد بن عبد اللطيف شرجى ( شرجه شهرى است بساحل يمن ) حنفى زبيدى ، از شيخ مجد الدّين فيروزآبادى صاحب « قاموس » ، و اين سند مسلسل بحنفيه و زبيديين است .\r\n2 - شيخ علاء الدّين كه پدر ابو عبد اللّه محمد شيخ ديگر او بوده .\r\n3 - سيد عماد الدّين يحيى بن عمر بن عبد القادر حرار ( يعنى ابريشم‌باف مانند حريرى ) حسينى زبيدى ، از شيخ أبو البقاء ( يا ابو الاسرار ) حسن بن على بن يحيى حنفى مكى عجمى ، از چند نفر : ( 1 ) شيخ عبد الرحيم بن صديق مذكور . ( 2 ) ابو الوفاء احمد بن محمد بن عجيل ( اين كلمه تصغير عجل است ) عجيلى شافعى صوفى يمنى از اولاد احمد بن موسى بن على بن عمر ملقب بعجيل بن حامد بن زرنق بن وليد بن محمد بن حامد بن معزب معزبى از طايفه بنى عك ، كه اين احمد از شيخ شهاب الدّين سهروردى خرقه پوشيده ، و ابو الوفاء روايت\r\n\r\n","description":"","footnote":"","page_name":" 197 ","page_number":253},
  {"content":"\r\n\r\nمىكند از امام يحيى بن مكرم بن محب الدّين محمد بن محمد بن احمد طبرى ، از شيخ جلال الدّين سيوطى ، از 12 نفر : 1 - تقى محمد بن فهد ، 2 - برادرش ولى الدّين ابو الفتح عطيه ، و دو فرزندش : 3 - فخر الدّين أبو بكر ؛ و 4 - حافظ نجم الدّين عمر ، 5 - سيد اسماعيل بن ابو بكر زبيدى ، 6 - فخر ابو بكر بن محمد بن ابراهيم مرشدى ، 7 - امين الدّين سالم بن ضياء محمد بن محمد بن سالم قرشى مكى ، 8 - علم الدّين شاكر بن عبد الغنى بن جيعان ، 9 - محب محمد بن على بن محمد معروف بابن الالواحى ، 10 - رضى الدّين أبو حامد محمد بن ظهيرهء مكى و 11 - برادرش ولى الدّين ، 12 - محمد بن مقبل حلبى ؛ هر دوازده نفر از صاحب « قاموس » .\r\nو بعلاوه ، ابن فهد روايت مىكند از ابن حجر ؛ كه از صاحب « قاموس » روايت مىكند ، و از جمال الدّين أبو عبد اللّه محمد بن ابو بكر بن محمد بن صالح همدانى معروف بابن خياط تفرى جيلى .\r\nو شيخ عمر بن أحمد بن ابو بكر ( شماره 94 ) روايت مىكند از دائيش عبد اللّه بن سالم بصرى .\r\nو محمد بن اسحاق بن امير المؤمنين ( شماره 111 ) نيز روايت مىكند از عبد اللّه مذكور .\r\nو ابو عبد الله ابن طيب ( شماره 125 ) روايت مىكند از حسن بن على عجمى كه ذكر شد .\r\nو ابو عبد الله منور ( شماره 127 ) روايت مىكند از شيخ ابو عبد البر محمد بن محمد مرابط دلائى .\r\nو أبو عبد الله مزجاجى ( شماره 129 ) روايت مىكند از پدرش علاء الدّين ، از برادرش عفيف الدّين عبد اللّه بن عبد الباقى ، از شيخ عبد الهادى بن عبد الجبار بن موسى بن جنيد قرشى ، از شيخ برهان الدّين ابراهيم بن محمد بن جعمان ، از شيخ شريف طاهر بن حسين أهدل « 1 » ، از شيخ وجيه الدّين عبد الرحمن بن على بن ديبع شيبانى زبيدى ، از حافظ سخاوى ؛ از ابن خياط مذكور در سابق ؛ و از ابن حجر .\r\n\r\n\r\n","description":"","footnote":"\r\n( 1 ) أهدل : آنكه لبش پائين آمده باشد .\r\n","page_name":" 198 ","page_number":254},
  {"content":"\r\n\r\nو ديبع بر وزن حيدر ، لقب على بن يوسف بن احمد بن عمر بن عبد الرحمن بن على ابن عمر بن يحيى بن مالك بن حرام بن عمرو بن مالك مطرف بن شريك بن عمرو بن قيس بن شراحيل بن همام بن مرة بن ذهل بن شيبان ؛ و معنى آن بلغت نوبى ؛ سفيد است .\r\nو جعمان بر وزن سحبان ، فرزند يحيى بن عمرو بن محمد بن احمد بن على ؛ و بطن بزرگى است از صريف بن ذؤال بن شبوه ، كه آن صريف پدر قبيله‌اى است از عك در يمن و خود جعمان ؛ پدر خانوادهء بزرگى است در يمن كه فقهاء و محدثين بسيارى از آنها بهم رسيده و آنها را بنى جعمان گويند . و صاحب عنوان « صحيح بخارى » را مسلسلا از آنها روايت كرده .\r\nو از جمله آنها رئيس زبيد و قاضى آن ، امام محدث اسحاق بن محمد بن ابراهيم بن ابو القاسم بن اسحاق بن ابراهيم بن ابو القاسم بن ابراهيم بن ابو القاسم بن عبد اللّه بن جعمان است كه در سنه 1014 در زبيد متولد شده و از پدر خود و پسر عمش طيب بن ابو القاسم اخذ نموده و در زبيد چندين‌بار « صحيح بخارى » را بر ديگران خوانده و آن را كرارا بپايان رسانيده و مشايخ بسيارى به او اجازه داده‌اند ، و در حرمين شريفين چندين نفر مانند : شيخ ابراهيم كردى و عيسى جعفرى و محمد بن رسول برزنجى و غيره از او استماع حديث نموده‌اند ، و پس از مدت 62 سال عمر در سنه 1076 در زبيد وفات كرده . و برزنج بر وزن فرزند ، شهرى است از نواحى اران آذربايگان .\r\nو فرزندش شهاب الدّين ابو العباس احمد ، كه قاضى زبيد و محدث آن بوده و از پدر خود روايت كرده ، و از وى شيوخ مشايخ صاحب عنوان ؛ چون : سيد يحيى بن عمر كه در طبقه مشايخ وى بوده و شيخ مصطفى بن فتح اللّه حموى در سنه 1094 و غير آنها روايت نموده‌اند .\r\nو نيز علاء الدّين مزجاجى مذكور روايت مىكند از شيخ اسماعيل بن عبد الفتاح خاص ، كه در ( شماره 58 ص 197 ) ذكر شد .\r\nو ابو عبد الله شرفى ( شماره 135 ) روايت مىكند از ( 1 ) شيخ ابو عبد اللّه محمد ابن أحمد مناوى ، و ( 2 ) ابو عبد اللّه محمد بن احمد شاذلى ، و ( 3 ) ابو العباس احمد بن على و جارى اندلسى ؛ هر سه از شيخ ابو عبد اللّه محمد صغير بن أبو زيد عبد الرحمن بن امام\r\n\r\n","description":"","footnote":"","page_name":" 199 ","page_number":255},
  {"content":"\r\n\r\nعبد القادر فاسى ، از امام أبو زيد محمد بن احمد فاسى ، از أبو عبد اللّه محمد بن قاسم مشهور بقصار غرناطى قيسى ، از ابو عبد اللّه محمد يسيتنى ، از ابو عبد اللّه محمد بن غازى مكناسى ، از دو نفر : 1 - حافظ سخاوى ، و 2 - شيخ الاسلام زكريا ؛ هر دو از ابن حجر مذكور در سابق . و نيز يستينى روايت مىكند از ابو عبد اللّه محمد حطاب ، از سخاوى .\r\nو منيه بكسر ، اسم چندين ديه در مصر است كه هركدام بكلماتى اضافه مىشود ، و نسبت به همه منياوى است ، از آن جمله : منيهء أبو الخصيب در كنار رود نيل بصعيد بالا ، ولى نسبت به آن مناوى بضم است . و شايد اين مناوى مذكور منسوب به آن باشد .\r\nو سقاط ( شماره 91 ) روايت مىكند از پدرش .\r\nو محمد بن عيسى ( شماره 132 ) روايت مىكند از ابو عبد اللّه محمد بن محمد بن محمد دمياطى .\r\nو نقيطه‌اى ( شماره 51 ) روايت مىكند از ابو الحسن على بن محمد عقدى ، و شاهين منصور بن عامر ارمنازى حنفيين . و عقد چو صرد ، و نيز بفتح و سكون ، جايى است ميان بصره و ضريه ، و شايد اين شخص منسوب بدان باشد .\r\nو اما سلسله روايت از وى تا معاصرين پس براى نمونه ، معدودى از آن را اينجا آورده و گوئيم كه بناء بمرقومات « فهرس الفهارس 1 : 411 » روايت مىكند از عمر آمدى ديار بكرى ، و عبد الرحمن كربزى ، و عبد اللطيف بن حمزه ( كه هر سه در جزو شاگردان و روات صاحب عنوان نوشته شدند ) : عبد الله سكرى . و از او : سيد محمد عبد الحى ادريسى حسنى كتانى مؤلف « فهرس الفهارس » .\r\nو نيز روايت مىكند از حامد عطار ( كه نيز در جزو شاگردان و روات نوشته شد ) : نصر الله جيلى و سعيد حبال . و از هر دو : سيد محمد عبد الحى مرقوم .\r\nو نيز روايت مىكند از محمد بن احمد بن يوسف طندتائى ( مذكور در جزو شاگردان و روات ) : الشهاب احمد الجمل نهيطى مصرى . و از او : سيد محمد - عبد الحى مرقوم .\r\nو نيز روايت مىكند از عبد الحفيظ عجيمى ( كه جزو مذكورين گذشت ) : شيخ نور الحسنين بن محمد حيدر انصارى حيدرآبادى . و از او سيد محمد عبد الحى مرقوم .\r\n\r\n","description":"","footnote":"","page_name":" 200 ","page_number":256},
  {"content":"\r\n\r\nو روايت مىكند از سيد محمد عبد الحى مرقوم ، آقاى روضاتى مؤلف كتاب « جامع الانساب » چنان‌كه در مقدمهء جلد اول كتاب مذكور ( در ص 80 ) فرموده .\r\nبالاخره ؛ اين فاضل بزرگوار ؛ پس از گذرانيدن عمرى در علم و عمل و رياست و شهرت ، در اواخر عمر از مردم كناره گرفت و كمتر از خانه بيرون مىآمد و ترك درس و إقراء را نمود ؛ تا در اين سال طاعون عمومى در قاهره واقع شد ، و او پس از نماز روز آدينه در مسجد كردى برابر خانهء خود بدان مبتلا گرديد . پس او را به خانه آوردند ، و همان شب زبانش بند آمد ، و روز يك‌شنبه در ماه شعبان المعظم اين سال ؛ مطابق ( حمل - ثور ) ماه برجى وفات كرد ، و از شدت طاعون در آن روز كسى ملتفت مردن او نشد ؛\r\nپس از آن جنازهء او را برداشته و در مقبره ستى نفيسه در قبرى كه براى خود آماده كرده بود دفن كردند ، و او بلا عقب درگذشت ، و هيچ فرزندى پسر و دختر بجا ننهاد .\r\nو ابن ستى نفيسه دختر حسن الامير بن زيد بن الامام حسن المجتبى عليه السلام است ، كه در سنه 145 متولد شده ، و پس از مدت 63 سال قمرى عمر در سنه 208 وفات كرده ، و قبرش در قاهره معروف است ، و برخى ابن نفيسه مدفون در مصر را دختر زيد بن الامام حسن عليه السلام گفته‌اند ، كه عمهء نفيسه مذكوره بشود ، و در « عمدة الطالب : 55 » اين را درست دانسته ، و در « تحفة الاحباب و بغية الطلاب : 122 » نوشته كه قبر صاحب عنوان در فضاء مسجد مشهور بسيده رقيه دختر حضرت امير المؤمنين عليه السلام مىباشد ، و در ( ص 121 و چند صفحه بعد ) شرحى در متن و پاورقىهاى آن نوشته ، بخلاصهء اينكه در قاهره مشهدى است كه از قديم تاكنون مشهور بسيده رقيه دختر حضرت امير المؤمنين عليه السلام است كه عبد الرحمن كتخدا در سنه 1175 بقعهء آن را تجديد نموده ، و در ايام خديو عباس پاشا عمارت و مسجدى بر آن بناء كردند و بعد از آن مسجد را وسعت دادند و سيد محمد مرتضى در طرف قبلى آن مسجد ، زاويه‌ئى براى قبر زوجهء خود سيده أم الفضل زبيده ( كه قبل از وى ؛ چنان‌كه در پاورقى ( ص 123 ) نوشته در سنه 1196 وفات كرده ) ؛ بناء نموده ، و قبر سيد محمد مرتضى بر طرف راست كسى است كه داخل زاويه شود در پهلوى قبر زوجهء مذكوره‌اش ، و خود پرده‌ها و فرش‌هائى براى آن تهيه نموده ، و در « تحفة الاحباب » مذكور ( ص 123 ) فرمايد : آن زاويه تاكنون باقى و برقرار است ، و\r\n\r\n","description":"","footnote":"","page_name":" 201 ","page_number":257},
  {"content":"\r\n\r\nنسبت اين قبر بسيده رقيه بنت حضرت امير المؤمنين على عليه السلام محل بحث و نظر مىباشد ، و اگر آن از مشاهدى نباشد كه در خواب ديده مىشود ؛ پس همانا بناء بر آنچه ابن زيات روايت مىكند ، آن از سيده رقيه دختر حضرت امام على بن موسى الرضاء عليه السلام است ، و نظر به ادله كثيره ؛ اين قول مورد تصويب باحث در اين امور قرار گرفته ، انتهى .\r\nو در ( ص 122 ) تصريح كرده كه تربت سيده رقيه قريب بمشهد نفيسى است كه مخصوصا اين عبارت ، تعدد مشهد رقيه و مشهد نفيسه را مىرساند .\r\n\r\n* ( 102 - تولد مرحوم سيد حسن 33 دلدارى - ره ) *\r\nوى فرزند مرحوم سيد دلدار على 32 هندى ( ره ) است كه در 1235 بيايد ، و خود از بزرگان علماء مشاهير و فقهاء نحارير است ، كه در بيست و يكم ماه ذى القعدة الحرام اين سال ؛ چنان‌كه در « احسن الوديعه 1 : 11 » و « الكرام البررة : 325 » نوشته مطابق ( . . . ) اسد ماه برجى در لكنهو متولد شده ، و در نزد پدر بزرگوار و برادر بزرگ خود سيد محمد كه در ( ص 92 ) گذشت درس خوانده ، و كتب چندى تأليف كرده بدين قرار :\r\nاول : كتاب « الباقيات الصالحات » در علم كلام و اصول دين . دويم : كتاب « تذكرة الشيوخ و الشبان » در مواعظ . سيم : « حواشى بر تحرير اقليدس » . چهارم : « رساله‌ئى در احكام أموات » . پنجم : « رساله‌ئى در تجويد » . ششم : « رساله‌ئى در تحقيق كلمهء ان‌شاءالله » هفتم : كتاب « رشحهء فيض » نيز در تجويد ، چنان‌كه در « احسن الوديعه » آن را با پنجم ذكر كرده ، و در « الكرام » آنها هر دو را يك كتاب دانسته .\r\nو آخر پس از مدت پنجاه و چهار سال و ده ماه قمرى و بيست روز عمر در پنج‌شنبه يازدهم ماه شوال المكرم سنه هزار و دويست و شصت ؛ مطابق 2 عقرب ماه برجى وفات كرد ، و در حسينيهء پدرش پهلوى قبر برادرش سيد مهدى دفن شد ، و اين دو بيت را در تاريخ او گفته‌اند .\r\n سيد حسن آن مفخر عباد زمن * در خلد برين رفت بگلگشت چمن\r\nمعنى حديث از سر إلهام بخوان : * سردار جوانان جنان است حسن \r\nدر اينجا بايد سر إلهام كه الف و در عدد يكى است بر مصراع اخير افزوده شود .\r\n\r\n","description":"","footnote":"","page_name":" 202 ","page_number":258},
  {"content":"\r\n\r\nاز صاحب عنوان فرزندانى بازماند ؛ يكى : سيد حسن مثنى ( 34 ) و ديگر : سيد مهنا ( 34 ) و ديگر : دخترى كه وى را سيد مرتضى فرزند عمش سيد محمد تزويج كرد .\r\n\r\n* ( 103 - وفات ميرزا ابو الفتح كلنبوى ) *\r\nوى از علماء اهل سنت بوده كه در « معجم المطبوعات : 1565 » شرح احوالش نوشته بخلاصه اينكه او تأليفات چندى دارد .\r\nاول : « حاشيه بر كتاب ميزان الادب » تاليف محمد تبريزى كه آن شرحى است بر « آداب البحث » قاضى عضد ايجى . دويم : « شرح ايساغوجى » انتهى .\r\n\r\n* ( 104 - وفات دبير شاعر هندى ) *\r\nوى منشى ترائن بن منشى رام بن جسونت ، شاگرد سراج الدّين آرزو ( متوفى در سنه 1169 ) و خود از شعراء بوده ، و در اين سال وفات نموده ؛ چنان كه در « الذريعة 9 : 320 » فرموده ، و دبير ديگرى در 1292 بيايد .\r\n\r\n* ( 105 - تولد مرحوم سيد حيدر 38 كاظمينى - ره ) *\r\nوى فرزند مرحوم سيد ابراهيم عطار 37 بن سيد محمد 36 بن سيد على 35 بن سيد سيف الدّين 34 بن رضاء الدّين 33 بن سيف الدّين 32 بن رميثه 31 بن رضاء الدّين 30 بن محمد على 29 بن عطيفه 28 بن رضاء الدّين 27 بن علاء الدّين 26 بن مرتضى 25 ابن محمد 24 بن الامير عز الدّين ابو شقرا حميضه 23 بن نجم الدّين أبو نمى الاول محمد 22 امير مكه بن ابو محمد سعد الدّين حسن 21 بن على 20 بن ابو عزيز قتادة 19 بن ادريس 18 بن مطاعن 17 بن عبد الكريم 16 بن عيسى 15 بن حسين 14 بن ابو عبد اللّه سليمان 13 بن على 12 ( معروف بابن السليمه ) بن ابو محمد عبد اللّه القود 11 بن أبو جعفر محمد 10 معروف بتغلب بن أبو محمد عبد اللّه الاكبر 9 بن ابو جعفر محمد الاكبر الثائر الحرانى 8 ابن ابو عمر الثانى الابرشى 7 بن ابو محمد عبد اللّه الرضى 6 بن ابو الحسن ( ابو عبد اللّه خ ) موسى الجون 5 بن أبو محمد عبد اللّه المحض 4 بن الحسن المثنى 3 عليه السلام است .\r\nحضرت حسن المثنى 3 عليه السلام در ( ص 30 ) گذشت . فرزندش حضرت عبد اللّه - المحض 4 عليه السلام در 10 ذىالحجه سنه 145 شهيد شده و در كوفه دفن است ، و فرزندان چندى داشته ؛ يكى : حضرت محمد نفس زكيه 5 كه در 1286 بيايد ، و ديگر :\r\n\r\n","description":"","footnote":"","page_name":" 203 ","page_number":259},
  {"content":"\r\n\r\nحضرت موسى الجون 5 كه اينجا ذكر شد ، و او در سويقه وفات كرده . نواده‌اش جناب موسى الثانى 7 كه كنيه او را ابو الحسن نيز نوشته‌اند در سنه 256 شهيد شده . و قتاده 19 در سنه 618 وفات كرده . نواده‌اش حسن 21 ، وفاتش سنه 651 . فرزندش محمد 22 أمير مكه بوده ، وفاتش سنه 701 . فرزندش حميضه 23 ، وفاتش سنه 720 .\r\nسيد محمد 36 از علماء و اجلاء و معروف به عطار بوده ، زيراكه در بازار عطاران بغداد سكونت داشته ، وفاتش در همان‌جا سنه 1171 قبرش در كاظمين ( ع ) .\r\nفرزندش سيد ابراهيم 37 اديب و شاعر بوده كه در ( ص 179 ) نوشتيم براى سيد مرتضى بروجردى مرثيه گفته ، و خود در ماه شعبان سنه 1230 وفات نموده ، چنان كه در مقدمه كتاب « عمدة الزائر » فرزندش صاحب عنوان كه اينك بيايد نوشته .\r\nفرزندش سيد حيدر 38 صاحب عنوان از معاريف علماء كاظمين ( ع ) بوده ، و شرح احوالش در مجله مباركه « المرشد : سال 2 جزء 8 » صادره ( در ع 1 - 1346 ص 302 ) و « احسن الوديعه 1 : 21 » و « الكرام البررة : 447 » نوشته و از آنها چنين برآيد كه وى در اين سال متولد شده ، و در نزد چندين نفر از علما از آن جمله شيخ جعفر نجفى درس خوانده ، اگرچه در مجله گويد كه : وى نزد سيد بحر العلوم هم درس خوانده ، ليكن با تاريخ وفات بحر العلوم كه سيد حيدر در آن وقت هفت‌ساله بوده نمىسازد .\r\nبه‌هرحال ؛ سيد حيدر تأليفاتى دارد . اول : كتاب « البارقة الحيدرية » در نقض مبرمات كشفيه و رد طريقه شيخيه ، انجام تأليف آن سنه 1255 ، و همانا وى چنان‌كه در « احسن الوديعه 1 : 22 » نوشته از نخست اعتقادى عظيم بشيخ احمد أحسائى داشته و رساله‌ئى در رفع شبهاتى كه بوى وارد آورده بودند تأليف كرده كه اينك ذكر مىكنيم ، و بعد از چندى از اين عقيده برگشت و اين كتاب را در رد او نوشت . دويم : همين « رساله رد شيخ احمد » . سيم : كتاب « العقائد الحيدرية » در حكمت نبويه . چهارم : كتاب « عمدة - الزائر و عدة المسافر » در ادعيه و زيارات ، انجام تاليف آن 3 ع 1 سنه 1233 . پنجم : كتاب « المجالس الحيدرية » در تعزيت حسينيه ، تاليف آن سنه 1257 . ششم : مجموعه‌اى در جمله‌اى از حكم و مواعظ مفيده و نوادر لطيفه و حكايات ظريفه . هفتم : كتاب « النفحة - القدسية » در اجوبهء حيدريه كه در جواب شاهزاده هلاكو ميرزا ( كه در 1271 بيايد )\r\n\r\n","description":"","footnote":"","page_name":" 204 ","page_number":260},
  {"content":"\r\n\r\nدر مسئله ربوبيت و محل اهل عصمت در آن حضرت در سنه 1260 تأليف كرده . هشتم :\r\nايضا كتاب « النفحة القدسية » در جواب ميرزا أحمد بن ميرزا محمد شفيع اصفهانى نزيل محلات ، تأليف آن سنه 1262 . نهم : رساله‌ئى ديگر غير از رساله رد شيخ احمد كه نوشتيم و آن را در سنه 1246 تأليف كرده ؛ چنان‌كه در مقدمه « عمدة الزائر » فرموده . دهم :\r\n« حواشى بر كتاب تحقيق » تأليف عمش سيد احمد كه در 1215 بيايد .\r\nبالاخره ، سيد حيدر پس از شصت سال قمرى عمر در سنه هزار و دويست و شصت و پنج وفات كرد و در كاظمين بر در روضهء مطهره نزديك قبر شيخ مفيد ( ره ) دفن شد .\r\nو وى را از دختر عمش سيد احمد 37 هفت نفر پسر بوده ( كه از اعقاب آنها طايفه بزرگى در عراق عرب تشكيل شده و همه را به نسبت او آل سيد حيدر مىخوانند ) بدين قرار :\r\nاول . سيد احمد 39 كه در 1222 بيايد . دويم : سيد ابراهيم 39 كه در 1250 بيايد .\r\nسيم : سيد باقر 39 كه در 1290 بيايد . چهارم : سيد جواد 39 كه عالمى با تقوى بوده و در سنه 1321 وفات نموده ، و چهار پسر بنام سيد صادق 40 و سيد صالح 40 و سيد عبد الحسين 40 و سيد محسن 40 داشته . پنجم : سيد عبد الرسول 39 وفاتش ذىالقعده سنه 1322 ؛ و او را يك فرزند بوده كه نام او را در مآخذ مذكوره ننوشته‌اند . ششم : سيد عبد اللّه 39 هفتم : سيد حسن 39 كه در جوانى قبل از تزويج وفات كرده .\r\n\r\n* ( 106 - وفات مرحوم سيد صادق فحام 30 - ره ) *\r\nوى مرحوم سيد ابو احمد 30 بن سيد محمد 29 بن سيد حسن 28 بن سيد هشام 27 بن سيد عبد اللّه 26 بن سيد هاشم 25 بن سيد عبد اللّه 24 بن سيد هاشم 23 بن سيد عبد اللّه 22 بن سيد هاشم 21 بن سيد قاسم 20 بن سيد شمس الدّين سنان 19 بن سيد عبد الوهاب قاضى 18 بن سيد نميلة قاضى 17 بن سيد محمد قاضى 16 بن امير ابراهيم 15 قاضى مدينه بن أمير عبد الوهاب 14 قاضى مدينه بن أمير أبو عمارة حمزة المهنى الاكبر 13 بن أبو هاشم داود 12 بن ابو احمد قاسم 11 بن ابو على عبيد اللّه 10 بن ابو القاسم طاهر 9 بن ابو الحسين يحيى النسابة 8 بن أبو محمد حسن 7 بن جعفر الحجة 6 بن عبيد اللّه - الاعرج 5 عليه السلام است ؛ چنان‌كه در مجلهء مباركه « المرشد : جزء 1 از سال 3 » نوشته ، و در « الذريعة 3 : 320 » وى را فرزند سيد على بن حسن بن هاشم نوشته .\r\n\r\n","description":"","footnote":"","page_name":" 205 ","page_number":261},
  {"content":"\r\n\r\nبه‌هرحال حضرت عبيد اللّه الاعرج 5 در ( ص 193 ) گذشت ، و آنجا باز نموديم كه يكى از فرزندان او جناب جعفر الحجه 6 عليه السلام است ؛ كه در اين سال بيايد ، اينك گوئيم كه :\r\nجناب جعفر الحجة از سادات بزرگوار و رواة اخبار و از كبار ائمه زيديه بوده ، تا آنجا كه آن طايفه وى را ( حجت آل محمد ) گفته‌اند و ازاين‌رو بدين كلمه مشهور شده ، و وى بطورىكه در « عمدة الطالب : 323 » نوشته از دو مرد : حسن 7 و حسين 7 عقب باز نهاد ، كه ما حسين 7 را در 1277 مىآوريم ، و در اينجا دربارهء حسن گوئيم كه او مردى با منزلت و جواد بوده و در سنه 221 وفات نموده .\r\nفرزندش حضرت يحيى النسابة 8 از عظماء علماء و محدثين اماميه است ، و نخستين كسى است كه « كتابى در أنساب آل أبو طالب » عليهم السلام نوشته ، تولدش سنه 214 مدت عمرش 63 سال وفاتش سنه 277 .\r\nفرزندش طاهر 9 از محدثين بزرگ و رجال مشهور عصر خود بوده ؛ و ازآن‌رو أولاد برادرانش را همه بنام او ابن أخى طاهر مىخوانده‌اند .\r\nفرزندش عبيد اللّه 10 امارت مدينه و نقابت آن را داشته ، و سالها در أعقاب او باقى بوده ، و امير عبد الوهاب 14 قاضى مدينه و أعقاب وى تا چندين پشت قاضى آنجا بوده‌اند ، و يك شعبه از اعقاب وى كه أجداد صاحب عنوان باشند در قريه الحصين بصيغهء تصغير حصن كه از ديهات حله و در حدود ده ميل به طرف جنوب آن افتاده سكونت داشته‌اند ، و در مجله مباركه « المرشد : سال 3 جزء 1 » كلمه الحصين را تشكيلى غريب نموده كه به هيچ وزنى از أوزان عربى درست نمىآيد ، يعنى آن را بفتح همزه و كسر لام و سكون حاء و فتح صاد و سكون ياء و ضم نون نوشته ، در صورتى كه در « تاج العروس » و « اقرب الموارد » و « معجم البلدان » آن را به همين وزن معروف مصغر تشكيل نموده‌اند ، و ظاهرا تشكيلى كه در « المرشد » نوشته مطابق تلفظ معمولى امروزى أهل عراق عرب است .\r\nدر مجله مرقومه فرمايد كه : وقتى يكى از سادات أجداد صاحب عنوان با دزدان چندى دچار شده و براى دفاع عصاى خود را آتش زده و با آن جد انها حمله نمود تا عصاى او سوخته و زغال شد و ازاين‌رو اولادش را آل فحام گفتند ، و از اينجا يك خانواده از آل -\r\n\r\n","description":"","footnote":"","page_name":" 206 ","page_number":262},
  {"content":"\r\n\r\nأعرج جدا شده .\r\nمرحوم سيد صادق صاحب عنوان از علماء و ادباء بزرگ عصر خويش بوده و شعر هم مىگفته . و او در سنه 1145 ؛ مطابق سال ( 1110 - 1111 ) شمسى در الحصين متولد شده و در ميان طايفه خود نشو و نما نموده ، و از بعضى از آنها فنون قرائت و كتابت را ياد گرفت و بعد از چندى بنجف رفت ، و آنجا خدمت جماعتى از علماء و فقهاء و ادباء و شعراء رسيد ، و تحصيلات خود را تكميل كرد تا خود از علماء و ادباء بزرگوار گرديد ، و چندين كتاب منظوم و منثور برشته تأليف كشيد . اول : « ديوان اشعار » كه يك قسمت آن بنام « اخوانيات » است ، و در آن مراسلات و مكاتبات شعريه فيما بين خود و شعراء و ادباء را جمع كرده . دويم : « شرح شواهد » كتاب شرح ابن هشام بر كتاب « قطر الندى و بل - الصدى » كه آن هم تأليف خود ابن هشام است در نحو . سيم : « كتابى در تاريخ نجف » و اين دو را در « احسن الوديعه 1 : 4 » نوشته ، و اينك اين چند شعر از او اينجا آورده شد :\r\n دنياك لا تبرح غدارة * فشأنها الحيلة و المكر\r\nلا تتخذها موطنا لينا * رب رماد تحته جمر\r\nو لا يغرنك إبهاجها * فالاسد الغضبان يغتر \r\nمرحوم سيد صادق با چندين نفر از شعراء و ادباء آن عصر معاشرت و مراجعت و مراسلت و مكاتبت داشته ، مانند : شيخ احمد نحوى كه در 1226 بيايد ، و شيخ محمد رضا نحوى كه در 1195 وفات كرده ، و سيد سليمان حلى كبير ، و شيخ ملا كاظم أزرى كه هر دو در 1211 بيايند ، و شيخ محمد على أعسم كه در 1233 بيايد ، و شيخ مسلم بن عقيل كه در 1230 وفات كرده .\r\nسيد صادق ، در نزد سيد محمد بروجردى كه در 1204 گذشت درس خوانده ، و سيد بحر العلوم كه در 1212 ؛ و شيخ جعفر نجفى كه در 1228 ، و شيخ خضر شلال ؛ كه در 1255 بيايند ؛ در نزد او درس خوانده‌اند . و در مجله مرقومه اين هر سه نفر را نيز از اساتيد او نوشته ، و آن اشتباه است ، چنان‌كه در « دارالسلام نورى 2 : 392 » نوشته كه : سيد\r\n\r\n","description":"","footnote":"","page_name":" 207 ","page_number":263},
  {"content":"\r\n\r\nبحر العلوم و شيخ جعفر هر دو در علوم ادبيه نزد سيد صادق فحام درس خوانده‌اند ، و هر دو براى حق تعليم در ايام رياستشان دست او را مىبوسيده‌اند انتهى . و در « روضات :\r\n152 » دارد كه : شيخ جعفر نزد او درس خوانده و هم از او روايت مىكند انتهى .\r\nبالاخره ، سيد صادق پس از مدت شصت سال قمرى عمر در اين سال در نجف وفات كرده و هم آنجا دفن شد . و تاريخ وفات او در اين سال نص مجلهء مرقومه است ، و در « الذريعة 3 : 320 » در سنه 1204 ، و در « احسن الوديعه 1 : 4 » در سنه 1209 نوشته‌اند ، و جماعتى از شعراء براى او مرثيه‌ها گفتند ، از آن جمله : شيخ مسلم مرقوم قصيده‌ئى گفته كه در آخر آن مادهء تاريخ را چنين آورده :\r\n فذا حادث فيه يقول مؤرخ * أسىء الحديث اليوم من رزء صادق \r\nو او را فرزندانى بوده ؛ يكى : سيد احمد 31 كه در سنه 1274 وفات كرده ، و ديگر سيد محمد 31 كه از شعراء بوده و در اوائل مائهء سيزدهم وفات نموده ؛ چنان‌كه در « اعيان الشيعة 1 : 402 » فرموده .\r\n\r\n* ( 107 - تولد قاسم بيك شاعر آذربايجانى ) *\r\nوى فرزند على بيك از قريه خضر استان قراباغ و متخلص به ذاكر بوده و در اين سال در شهر شيشه متولد شده ، و هم آنجا نشو و نما نموده ، و اشعارى به زبان تركى گفته كه اين مطلع از آن جمله است :\r\n توكولمش هر زمان زلف سياهك مشك‌بولنمش * پريشان‌لق گوروب باد صبادن تند خولنمش \r\nو پس از مدت شصت و شش سال قمرى عمر در سنه هزار و دويست و هفتاد و يك وفات كرده ؛ چنان‌كه در « دانشمندان آذربايجان : 152 » نوشته . و نواده‌اش ملا قاسم ذاكر ثانى در 1314 بيايد .\r\n\r\n* ( 108 - وفات قدرت ، شاعر دهلوى ) *\r\nوى شاه قدرت اللّه از شعراء هند است كه ديوانى مرتب حاوى بيست هزار بيت ، و نيز منظومه‌ئى دارد بنام « نتايج الافكار » و اين دو بيت از او است :\r\n\r\n","description":"","footnote":"","page_name":" 208 ","page_number":264},
  {"content":"\r\n\r\n ز فيض نم چشم گريان ما * بود دامن فيض ، دامان ما\r\nگناهى كه از خلق ناكرده ماند * قضا بسته ؛ آن هم بدامان ما ! \r\nو او در اين سال در مرشدآباد وفات كرد ، چنان‌كه در « ريحانة الادب 3 : 280 » نوشته\r\n\r\n* ( 109 - وفات كازيرى ميشل ايتاليائى ) *  Casiri Michel  *\r\nوى از جمله مستشرقين اروپا است كه در سنه هزار و صد و بيست و يك ، مطابق سال ( 1087 - 1088 ) شمسى متولد شده ، و در رم زبان شامى و عربى و گلدانى را تحصيل كرده ؛ و در سنه 1161 باسپانيا احضار و رئيس كتابخانه كتب عتيقه و قديمه در أسكوريال گرديد ، و كتابى در « دائرةالمعارف » به عربى و اسپانيولى تأليف نموده كه شامل فهرست كتب خطى عربى كتابخانه اسكوريال نيز مىباشد . و پس از مدت هشتاد و چهار سال قمرى عمر در اين سال در مادريد وفات كرده ؛ بناء بر آنچه در « گاه‌نامه 1310 ص 125 » تاريخ تولد و وفات او را در صدر عنوان 1710 و 1791 مسيحى نوشته ، و پس از تطبيق با هجرى قمرى همان‌كه نوشتيم مىشود . و نيز شرح احوال او در « فرهنگ خاورشناسان :\r\n82 » نوشته شده .\r\n\r\n* ( 110 - تولد حاج سيد كاظم رشتى كربلائى ) *\r\nوى فرزند سيد قاسم حسينى حريرى و خود از أجله علماء شيخيه ، و در فنون فضائل و احاطه بر بسيارى از علوم در عصر خويش بغايت مهم و ممتاز بوده ، و در ترويج مقصد و مرام شيخ احمد احسائى مساعى جميله بظهور رسانيده ، و در اين طايفه صاحب مقامى منيع مىباشد . شرح احوالش در « روضات الجنات : 27 » و « قصص العلماء : 38 تا 54 » كه بتفاريق نامى از او برده و چيزى درباره او نوشته ؛ و بعضى ديگر از كتب كه در نوشتن احوالش بدانها اشارت خواهد شد ؛ ذكر شده ، و از آنها همه چنين برآيد كه : وى در اين سال ؛ چنان‌كه در « تاريخ سرتيپ » نوشته متولد شده ، و در نزد علماء عصر خود درس خوانده تا بمقامات عاليه علميه فائز گرديد ، و از ميان همه اختصاصى تمام بمرحوم شيخ احمد أحسائى بهم رسانيد ، و خدمت آن فقيه فاضل و حكيم كامل و عالم عامل را از جان و دل برگزيد ، و سال‌ها در نزد او درس خواند تا از أجل تلامذه و أخص خواص او بشمار آمد\r\n\r\n","description":"","footnote":"","page_name":" 209 ","page_number":265},
  {"content":"\r\n\r\nو تا او بمجلس درس حاضر نمىشد ؛ شيخ شروع بدرس نمىفرمود ، و در اواخر عمر شيخ كه عنوان تكفير او آشوبى در عراقين به پا كرد ، صاحب عنوان از روى خلوص با او ايستادگى نمود ، و هماره كلمات و ادله مخالفين او را رد مىفرمود ، و چيزى نگذشت كه شيخ به سفر مكه رفت ، و در مدينه وفات يافت . پس تبعه شيخ همگى وى را بجان و دل برياست خود پذيرفتند و او بر آنها رئيسى مطاع گرديد ، و علماء مكفرين ؛ وى را طرف كلمات خود قرار مىدادند .\r\nدر « قصص العلماء : 38 » نوشته كه : بعد از اينكه شهيد ثالث شيخ احمد را تكفير كرد و خبر بعتبات عاليات رسيد و شيخ نيز وفات كرده بود جمعى از آقا سيد مهدى فرزند آقا سيد على كربلائى درخواست كردند كه حاجى ملا محمد تقى شيخ را تكفير كرده و اينك تكليف ما با تابعين او چيست ؟ و آقا سيد مهدى از شدت تقوى فتوى نمىگفت . پس مجلسى فراهم كرد ، و در آن شريف العلماء و حاجى ملا محمد جعفر استرآبادى و حاجى سيد كاظم را احضار نمود ، و آن دو نفر با حاجى سيد كاظم مناظره نمودند و مواضعى چند از كتاب شيخ را ارائه دادند و گفتند كه : ظاهر اين عبائر كفر است . حاجى سيد كاظم اذعان نمود كه ظواهر اين عبائر كفر است ، ليكن او ظواهر آن را اراده نكرده و اين‌ها را تأويلى است كه آن تأويل مراد شيخ است ! آنها گفتند كه ما مأمور بتأويل نيستيم مگر در آيات قرآن و كلمات سبحان و أخبار آل عصمت صلوات اللّه عليهم ، و الا هر كافرى كه بكلامى تكلم كند لا محاله تأويلى دارد ! و به سيد گفتند كه : تو بنويس كه ظاهر اين عباير كفر است ، سيد نوشت و مهر كرد . پس آقا سيد مهدى اگرچه فتوى نمىگفت ؛ ليكن بشهادت اين دو عادل يعنى شريف العلماء و حاجى ملا محمد جعفر حكم بتكفير شيخ نمود ، و ازآن‌پس به مسجد رفت و صريحا شيخ و تبعهء او را تكفير كرد .\r\nو باز در « قصص : 44 » پس از ذكر اينكه شيخ احمد عادى به خوردن كندر براى قوت حافظه بود ؛ نوشته كه : متابعان او نيز كندر مىخوردند ، و شاگردش حاجى سيد كاظم آن‌قدر كندر خورده بود كه دندان‌هايش ريخته بود ، زيراكه كندر بسيار گرم است ، و حديث نيز در مدح كندر خوردن وارد شده ، بلكه در حديث است قريب بدين مضمون كه : هيچ پيغمبرى مبعوث نشد مگر بر قائل بودن ببداء و اينكه در ميراث او كندر\r\n\r\n","description":"","footnote":"","page_name":" 210 ","page_number":266},
  {"content":"\r\n\r\nبود انتهى .\r\nحاجى سيد كاظم بعد از وفات شيخ در عتبات عاليات در أمكنه متفرقه يعنى بهرچند وقتى در جايى سكونت نمود ، و در هريك مجلس درسى داشت ، چنان‌كه در « الذريعة 8 : 136 » نوشته ، و آخر در كربلاء توطن و آنجا نيز مجلس درسى براى خود فراهم كرد و بسيارى از وجوه علماء كه بعضى هم از منكرين طريقه شيخيه بودند بدان مجلس حاضر مىشدند ، و او هماره كلمات شيخ را در مجلس درس بيان ، و آنها را تشييد و ترويج مىنمود ، و كلمات مخالفين و منكرين را دفع مىفرمود ، و سدى سديد در برابر حمله علماء بتبعه و مريدان او بود ، و در آن روزگار استيلاء علماء ؛ شخصيت خيلى مهمى مىخواست كه بدين‌طور علنا مخالفت با آنها بنمايد ، و ازاين‌رو وى در ميان اين فرقه مقامى مهم بهم رسانيده ، و او همواره در كربلاء نماز جماعت را در پشت سر مقدس بجا مىآورد ، و ازاين‌رو اين طايفه علاوه بر كلمه شيخيه به پشت‌سرى نيز معروف شدند ، و مخالفين ايشان به بالا سرى .\r\nدر « قصص العلماء : 46 » دربارهء او نوشته كه طريقه وى و شيخ ؛ حرمت عمل به ظن بوده ، و هم آنجا گويد : وقتى ميرزا حسن فرزند ملا على نورى بكربلاء رفت ، و حاجى سيد كاظم شبى وى را مهمان كرد ، و در ضمن سخن از عبارت ملا صدرا : ( بسيط الحقيقة كل الاشياء ) بميان آمد ، و سيد آن را بطريقه شيخ لفظا و معنى فاسد نمود . ميرزا حسن گفت : اين معنى مراد ملا صدرا نبوده و من مراد او را مىگويم ؛ آن‌وقت اگر شما ايرادى داريد بفرمائيد ، و معنائى براى آن عبارت بيان كرد ، و گفت : ايرادى داريد ؟ سيد گفت بناء بر اين معنى ايرادى وارد نيست انتهى .\r\nو در ( ص 47 ) فرمايد : ايامى كه من در كربلاء بودم ، اهل هند استفتائى خدمت آقا سيد ابراهيم صاحب « ضوابط » فرستادند بدين مضمون ، كه : آيا جماعت شيخيه و شيخ احمد كافراند يا نه ؟ و سبب تكفير ايشان چيست ، و عقايد آنها چه ، و تكليف ما با آنها چگونه است ، و احكام اسلام برايشان جارى است يا نه ؟ و او خيلى تقيه مىكرد ، و در مجلس درس و غيره هرگز سخنى در تكفير و مذمت كسى از او شنيده نشده . پس در بالاى آن نوشت :\r\nقال الله تعالى :  وَ الَّذِينَ جاهَدُوا فِينا لَنَهْدِيَنَّهُمْ سُبُلَنا  و قال امير المؤمنين عليه السلام لكميل : أخوك دينك فاحتفظ لدينك . و قال الصادق عليه السلام\r\n\r\n","description":"","footnote":"","page_name":" 211 ","page_number":267},
  {"content":"\r\n\r\nلزرارة : خذما اشتهر بين أصحابك . حرره ابراهيم الموسوى .\r\nپس اين سؤال و جواب را با يك چنين استفتائى بنزد حاجى سيد كاظم بردند . سيد رساله‌ئى بنام « دليل المتحيرين » در آن باب نوشت ، و در آن نهايت اساءت أدب بعلماء عراق عرب بجا آورد ، و چندين نفر را بعنوان اول و ثانى و ثالث ؛ مانند خطبه شقشقيه ذكر كرد ، و بعد از آن مانند دعاء صنمى قريش آنها را مورد قدح قرار داد ، و اعمال آنها را بعنوان فرب فلان ، و رب فلان تذكره نمود ، و بر جواب آقا سيد ابراهيم ايراداتى كرد از اين قبيل كه شما : خود را نايب امام مىدانيد و سبل مىباشيد ، مردم را حواله به آيه نمودن با اجمالش ، يعنى چه ؟ ! و هم در آن مذاهب شيخ احمد را بيان كرد ، و توصيفى بليغ از او نمود ، و تأليفات او را بطور استقصاء ذكر كرد ، به حدى كه هر قصيده يا خطبه‌اى را تأليفى گرفت ، و از فقهاء مذمت زياد نمود .\r\nچون آن رساله به نظر آقا سيد ابراهيم رسيد و نام آن را شنيد ، تبسمى كرده و فرمود :\r\nاين رساله را بايد شتميه ناميد ، زيراكه مطالب آن‌همه دشنام و سب علماء اعلام است !\r\nپس حاجى شيخ مهدى كجورى شروع در نوشتن رساله‌ئى در رد آن نمود ، و آقا سيد ابراهيم كسى را فرستاد و وى را از آن منع نمود ، و اظهار داشت كه : من راضى نيستم ! و حاجى شيخ مهدى قبول نكرده ؛ و گفت : من مبدعى را در دين ديده‌ام كه كلماتى نوشته كه موجب اضلال عوام است و مىخواهم رفع بدعت او را نمايم و رضاء شما شرط نيست انتهى .\r\nو ما عن‌قريب اين « دليل المتحيرين » را با كتاب ديگرى بدين نام در تأليفات صاحب عنوان ذكر مىكنيم .\r\nبالاخره ، تقريبا تا مدت هفده سال بعد از وفات شيخ اين همهمه و دمدمه در كار بوده تا در سنه 1258 نجيب پاشا كربلاء را محاصره نمود ، و قتل عام معروف مسطور در كتب تواريخ را در آن به عمل آورد ، و مردم همه از آن زمين مقدس متفرق ، و اين فتنه تقريبا بالطبع منتفى و آتش آن خود به خود منطفى گرديد .\r\nو هم در « قصص : 49 » نوشته كه : وقتى ميرزا محمد حسين ساروى از راه دريا به زيارت نجف رفت . چون محاذى مسجد كوفه از طراده درآمد ديد كه حاجى سيد كاظم\r\n\r\n","description":"","footnote":"","page_name":" 212 ","page_number":268},
  {"content":"\r\n\r\nبا اصحاب خود نشسته . ميرزا بنزد آنها آمد ، و پس از طى تعارفات ، پرسيد : شما در اين ايام بچه كار مشغوليد ؟ سيد گفت : مسائلى از تفسير و غيره سؤال شده بود ، جواب مىنوشتم ميرزا پرسيد : تفسير از كدام آيه ، و شما چه نوشتيد ؟ گفت از آيه :  إِنَّ السَّمْعَ وَ الْبَصَرَ وَ الْفُؤادَ كُلُّ أُولئِكَ كانَ عَنْهُ مَسْؤُلًا .  و من نوشتم : تأويل آيه خلفاء ثلاثه‌اند ، زيراكه اول هر حكمى مىكرد ، مىگفت : سمعت عن رسول اللّه ، و ثانى مىگفت رأيت رسول اللّه صلى اللّه عليه و آله يفعل كذا ، و ثالث مىگفت : أقول هكذا ، أو : عندى كذا ، و ازاين‌رو آنها را تعبير بسمع و بصر و فؤاد كردند . ميرزا گفت : اين تفسيرها برأى تو است ! و هر آيه‌اى را أمثال اين تأويلات بحسب عقل ظنى توان نمود ، لكن در تأويل محتاج بنص صحيح است . سيد گفت : اگر از مشايخ شما بپرسند چه خواهند گفت ؟ ميرزا گفت : من با شما مكالمه مىكنم ، چه ربطى بمشايخ ما دارد ؟ ! و مشايخ ما آنجا كه هستند شتر ناف بر زمين مىگذارد ! آنگاه صاحب « قصص » خود فرموده كه : حديث برطبق تأويل وارد شده انتهى .\r\nو در « طرائق الحقائق 3 : 152 » فرمايد كه : بعد از وفات شيخ و سيد ؛ پيروان آنها به دو فرقه شدند و هر دو طرف نقيض يكديگر ، يكى ركنيه ، و ديگرى بابيه . اما مرحوم ميرزا حسن گوهر كه از خواص مرحوم سيد بود ؛ انكار هر دو فرقه را مىنمود ، و مرحوم آقا ميرزا ابراهيم شيرازى كه مريد جناب گوهر بود مىفرمود كه : عقيدهء ميرزاى گوهر اين است كه اين‌ها أبدا بمرحوم شيخ و سيد انتساب ندارند و محض دكان ؛ خود را به آن دو بسته‌اند . تمام شد كلام « طرائق » .\r\nاينك تأليفات صاحب عنوان : در « روضات الجنات : 27 » پس از ذكر چندين رساله و كتاب از او ، فرمايد : الى غير ذلك از رسائل در اجوبهء مسائل و غيره كه نزديك به صد و پنجاه رساله منفرده مىشود ؛ چنان‌كه خود فهرست آنها را در « دليل المتحيرين » نوشته انتهى . و ما بعضى از آنها را اينجا مىآوريم :\r\nاول : كتاب « أسرار الحج » كه در « الذريعة 2 : 43 » فرموده : آن را براى آقا محمد - باقر يزدى تأليف كرده ، و در اين جلد « الذريعة » كتبى را كه بدين نام تأليف شده در ( ص 43 و 44 ) ذكر كرده ؛ و در ( ج 5 ص 181 ) دوباره آن را بعنوان « جواب سؤال آقا -\r\n\r\n","description":"","footnote":"","page_name":" 213 ","page_number":269},
  {"content":"\r\n\r\nمحمد باقر يزدى » ذكر نموده . دويم : كتاب « اسرار الشهادة » در أسرار قضيه طف ، كه براى حاج ملا عبد الوهاب قزوينى ، تأليف كرده ، و كتب مؤلفه بدين نام در « الذريعة 2 :\r\n46 و 47 » ذكر شده . سيم : كتاب « اسرار العبادة » كه آن را با كتاب ديگرى بدين نام در همين جلد « الذريعة » از مرحوم حاج ملا هادى سبزوارى ( قدس سره ) ذكر كرده . و در « روضات » آن را « اسرار العبادات » نوشته . چهارم : « جواب سؤال يكى از أهل سمنان » در تأويل و ظاهر . پنجم : جواب سؤال يكى از علماء شام از سبب چشم زخم و دواى آن . ششم : جواب سؤال شيخ جواد از معنى : أنا الذات أنا مذوت الذوات ، هفتم : « جواب سؤال سيد حسن رضاء » هندى . هشتم : جواب سؤال شاهزاده محمد رضا ميرزا افسر از شبههء آكل و مأكول . نهم : جواب سؤال ميرزا شفيع صدر أعظم از مرجع ضمير در : زيد ضرب . و از چهارم تا اينجا را در « الذريعة 5 : 181 » ذكر كرده ، و در ( ص 207 ) شماره نهم را دوباره بعنوان « جوابات الميرزا محمد شفيع » ذكر فرموده ، و اين كتب بعنوان : جواب ( يا ) جوابات ، همه رساله‌هاى خيلى كوچك است ، و چون در « الذريعة » هريك از آنها را در شماره‌اى جدا آورده ما هم متابعت نموديم . دهم : « جواب سؤالات » كه آن را در ( ص 184 ) ذكر فرموده ، و ظاهرا همان گذشته‌ها باشد كه يك جا جمع شده ، و احتمال دارد مقصود كتابى باشد كه در « فهرست - كتابخانه مباركهء رضويه ( ع ) » آن را بعنوان « أجوبة المسائل » نوشته در ( جلد 4 ص 10 ) و فرمايد : مربوط بنبوت و ولايت و غيره است ، يا آنكه در ( ج 5 ص 356 ) نوشته ، الا اينكه ما باز متابعت او را در شماره‌اى جدا گرفتن نموديم . يازدهم : « جواب مسائل ميرزا ابراهيم شيرازى كه ده مسئله بوده ، و در ( ص 187 ) ذكر كرده . دوازدهم : « جواب مسائل يكى از رجال جبل عامل » كه نه مسئله بوده و نيز در آن صفحه است . سيزدهم : « جواب مسائل ميرزا باقر طبيب بهبهانى » كه سه مسئله بوده ايضا در آن صفحه . چهاردهم : « جواب مسائل ثلاثه » : 1 - افعال اللّه 2 - اختلاف أحاديث 3 - ذكرى كه دفع شبههء قلب را بكند . پانزدهم :\r\n« جواب مسائل ثلاثه » : 1 - ان الله داخل فى الاشياء لا بالممازجة 2 - نيت قربت عبادات و معنى وصول و فناء 3 - معنى :  لَنْ تَنالُوا الْبِرَّ حَتَّى تُنْفِقُوا  ؛ و اين دو كتاب را نيز در آن صفحه ذكر كرده . شانزدهم : « جواب مسائل ميرزا حسن دهلوى » شاگردش . هفدهم :\r\n« جواب مسائل مير محمد حسن وزير » كه شش مسئله بوده . هيجدهم : « جواب مسائل\r\n\r\n","description":"","footnote":"","page_name":" 214 ","page_number":270},
  {"content":"\r\n\r\nسيد حسين » . نوزدهم : « جواب مسائل پنج‌گانه » . بيستم : « جواب مسائل محمد رحيم خان » كه نيز پنج سؤال بوده . بيست و يكم : « جواب مسائل ملا صالح » كه چهار سؤال بوده .\r\nبيست و دويم : « جواب مسائل حاج عبد المطلب » . بيست و سيم : « جواب مسائل ملا عبد الوهاب لاهيجى » كه دو مسئله است ؛ و از شانزدهم تا بيست و سيم در ( ص 188 ) است .\r\nبيست و چهارم : « جواب مسائل سيد على » كه سه مسئله است . بيست و پنجم : « جواب مسائل سيد على بهبهانى » كه چهار مسئله است . بيست و ششم : « جواب مسائل ميرزا على اشرف » . بيست و هفتم : « جواب مسائل ملا كاظم مازندرانى » . بيست و هشتم :\r\n« جواب مسائل شيخ محمد » بن حسين بن حنيف بن سلمان بحرانى كه نه مسئله است . بيست و نهم :\r\n« جواب مسائل شيخ محمد » بن حسين بن خلف بحرانى كه هشتاد مسئله است . سىام :\r\n« جواب مسائل حاج مكى » بن حاج عبد اللّه مقابى بحرانى . سى و يكم : « جواب مسائل نصر اللّه بيك » ، و از بيست و چهارم تا سى و يكم در ( ص 189 ) است . سى و دويم : « جواب مسائلى در جن » و خصوصيات آنها كه بر او رسيده ، كه در ( ص 190 ) نوشته ، و ظاهرا اين همان باشد كه در « روضات » بعنوان « رساله‌ئى در وجود جن » و حقيقت ايشان و آنچه متعلق به آنان است ؛ ذكر كرده . سى و سيم : « جواب مسئله مفتى بغداد » از وجه اختلاف آيات در مدت خلق عالم بين يومين ، و اربعه ، و سته ، كه در ( ص 193 ) نوشته . سى و چهارم :\r\n« جوابات مسائل شيرازيه » كه شاگردش ميرزا ابراهيم كه در 1240 بيايد از او سؤال كرده ، كه در ( ص 225 ) نوشته . سى و پنجم : كتاب « الحجة البالغة » در رد يهود و نصارى و ساير ملل باطله كه در « الذريعة 6 : 259 » نوشته ، و در ( ج 5 ص 181 ) گفته كه : آن جواب سؤال سيد احمد است ، و در ( ص 258 ببعد ) كتبى كه بدين نام تأليف شده ذكر كرده . سى و ششم : كتاب « دليل المتحيرين » به عربى در جواب مسائلى كه بعضى از شيخيه از او سؤال كرده ، و در اين كتاب ؛ أحوال شيخ احمد احسائى و اجازات و تأليفات او را ذكر كرده ، و يكى از مريدان او بنام محمد رضى بن محمد رضا ؛ آن را به فارسى ترجمه نموده ، چنان‌كه در « الذريعة 8 : 260 » نوشته ، و ظاهرا اين همان باشد كه در ضمن أحوال او نوشتيم كه آن را در جواب استفتاء اهل هند تأليف كرده ؛ و در « روضات » كتابى از او بعنوان « دليل المتحيرين و ارشاد المسترشدين » ذكر كرده . سى و هفتم : أيضا كتاب « دليل -\r\n\r\n","description":"","footnote":"","page_name":" 215 ","page_number":271},
  {"content":"\r\n\r\nالمتحيرين » به عربى در سير و سلوك . انجام تاليف آن در روز ( 2 شنبه 11 صفر سنه 1238 ) در قريهء سروا آن رشت بوده ، و آن را حسين بن على خسرو شاهى تبريزى به فارسى ترجمه نموده ، و انجام اين ترجمه در روز ( 4 شنبه 24 شوال سنه 1242 ) بوده ، و اين كتاب همان است كه در « روضات » آن را بعنوان « كتاب علم اخلاق و سلوك » ذكر كرده ، و در نسخه ترجمه كه ما ديديم نام « دليل المتحيرين » در آن نبود ، و همانا اين نام را در « الذريعة 8 : 260 » براى آن ذكر كرده . سى و هشتم : « رساله‌ئى در حرمت عمل به ظن » كه در « قصص العلماء : 46 » نوشته . سى و نهم : « شرح دعاء سمات » . چهلم : « شرح قصيدهء بائيه » از « شذور الذهب » و لاميه در مدح حضرت كاظم عليه السلام . چهل و يكم : « كتابى در شرح كلمات منسوبه به امام فخر » در توحيد . چهل و دويم : كتاب « اللوامع الحسينية » كه شاگردش ملا محمد تقى هروى بر آن تعليقاتى نوشته بنام « الدرر المنثورة » چهل و سيم : كتاب « المحجة - الدامغة » . چهل و چهارم : كتاب « مقامات العارفين » ، و مرحوم آقا نجفى كه در 1262 بيايد نيز كتابى بدين نام دارد . چهل و پنجم : « شرح حديث عمران صابى » كه در كتاب « عيون أخبار الرضا عليه السلام » نوشته ، و آن را به خواهش ميرزا زين العابدين نامى تأليف كرده ، انجام تأليف آن ( 2 شنبه 7 شوال سنه 1241 ) . چهل و ششم : « شرح آية الكرسى » و اين هر دو را بدين‌طور در « فهرست كتابخانه رضويه ( ع ) 5 : 105 » نوشته . چهل و هفتم :\r\n« شرح خطبه تطنجيه » كه آن خطبه را در « المجموع الرائق » كه در سنه 703 تاليف شده ، و نيز شيخ رجب برسى در « مشارق أنوار اليقين » ذكر كرده‌اند . تأليف آن سنه 1232 ؛ چنان‌كه در « الذريعة 7 : 201 » فرموده . چهل و هشتم : كتاب « اصول دين » كه در « الذريعة 2 : ش 726 » فرموده ، و نوشته كه : آن را « اصول العقائد » نيز گفته‌اند .\r\nچهل و نهم : « شرح قصيدهء عبد الباقى افندى » كه در ( ص 173 ) گذشت دربارهء ضريح مقدس كاظمين ( ع ) . پنجاهم : كتاب « الاسم الاعظم » و تحقيقات متعلقه به آنكه در « الذريعة 2 : 63 » فرموده كه : آن را براى حاج محمد تأليف كرده . پنجاه و يكم : « تفسير آية الكرسى » . پنجاه و دويم : « رساله در عقايد خمس » . پنجاه و سيم : كتاب « مطالع الانوار » در تحقيق مطالب « كلمات مكنونه » ملا محسن فيض و اينكه كدام آنها حق و كدام باطل است .\r\nپنجاه و چهارم : كتاب « المسائل الرشيدية » در اجوبهء مسائل ملا محسن مذكور ؛ در أعيان\r\n\r\n","description":"","footnote":"","page_name":" 216 ","page_number":272},
  {"content":"\r\n\r\nثابته . پنجاه و پنجم : « رساله در بيان بعضى از اسرار بسمله » . پنجاه و ششم : « رساله در بعض از اسرار بسمله و سوره حمد » . پنجاه و هفتم : « رساله در اسرار مستنبطه از بسمله » . پنجاه و هشتم : « رساله‌ئى ديگر در اسرار بسمله » كه براى ملا محمد على جدلى نوشته . پنجاه و نهم : « رساله‌ئى در آنچه حق و باطل را بدان توان تميز داد » . شصتم :\r\n« رساله‌ئى در اجوبهء مسائل شيخ اسماعيل » بن شيخ اسد اللّه كاظمينى .\r\nو غير اين‌ها از رسائل و كتب كثيره در موضوعات متفرقه كه براى تفصيل آنها بلكه تفصيل احوال خود او لازم است بدليل المتحيرين مراجعه شود .\r\nمرحوم حاجى سيد كاظم چنان كه گفتيم در نزد شيخ احمد أحسائى كه در 1241 بيايد درس خوانده و از چندين نفر اجازت روايت دارد :\r\nاول : همين شيخ أحمد مرقوم . دويم : سيد عبد اللّه شبر كه در 1242 بيايد . سيم :\r\nملا على رشتى . چهارم : شيخ موسى نجفى كه در 1241 بيايد ، و اين‌ها همه از شيخ جعفر نجفى روايت مىكنند ، چنان‌كه خود صاحب عنوان در اجازه‌اى كه براى سيد محمد حسن موسوى كه در 1263 بيايد نوشته ؛ ذكر كرده .\r\nو هم چندين نفر در نزد او درس خوانده يا از او روايت مىكنند . اول : ميرزا ابراهيم شيرازى كه در 1240 بيايد . دويم : ميرزا حسن بن أمان اللّه دهلوى عظيم‌آبادى كه بموجب مسطورات « الذريعة 6 : 384 » نخست در نزد سيد حسين دلدارى كه در 1211 بيايد درس خوانده ، و سپس بكربلاء آمده و نزد صاحب عنوان درس خواند انتهى .\r\nو ما آنفا گفتيم كه يكى از تأليفات صاحب عنوان ، جواب مسائل اين شاگرد است ، چنان‌كه در « الذريعة 5 : 188 » فرموده . و آنجا دارد كه : وى إطراء در تعريف اين شاگرد خود نموده . سيم : ميرزا حسن بن على گوهر قراچه‌داغى ، كه معروف بميرزا حسن گوهر بوده ، و در « طرائق 3 : 152 » وى را از خواص سيد ، و ميرزا ابراهيم شيرازى مرقوم را مريد او نوشته ، و قبلا نقل قولى از او نموديم كه تبعهء شيخ و سيد ؛ هيچ حالات و أخلاق آنان را ندارند ، و در « الذريعة 1 : 227 » دارد كه سيد اجازه‌اى در پشت « رسالهء صوميهء » مجاز براى او نوشته ، و اين ميرزا حسن تأليفاتى دارد . اول : « شرح كتاب حيوة الارواح » كه آن را حاج ملا محمد جعفر استرآبادى در رد شيخ أحمد احسائى تأليف كرده ، و\r\n\r\n","description":"","footnote":"","page_name":" 217 ","page_number":273},
  {"content":"\r\n\r\nميرزا حسن شرحى بر آن نوشته . دويم : « جواب اعتراضات » حاجى مرقوم كه آنها را از اين شرح بأمر استاد خود ( صاحب عنوان ) استخراج و جمع نموده ، و آن را رساله‌ئى جداگانه گردانيده ؛ چنان‌كه در « الذريعة 5 : 174 و 7 : 115 » گفته . سيم : « رسالهء صوميه » كه ذكر شد .\r\nچهارم : ام سلمه زرين تاج معروفهء بقرة العين قزوينى ؛ كه : در 1233 بيايد ، و در « فتنه باب : 2 » در پاورقى نوشته كه وى در كربلاء مدعى نيابت سيد و مسلم نزد قوم بود انتهى . پنجم : مير على محمد باب كه در 1235 بيايد . ششم : ميرزا محمد تنكابنى كه در 1302 بيايد . هفتم : سيد محمد حسن موسوى كه در 1263 بيايد . هشتم : ملا محمد حسين بن على اكبر مدعو بمحيط كرمانى حائرى كه در « الذريعة 5 : 970 » وى را بدين عنوان ذكر كرده و فرمايد : او « جوابات ملا عبد العلى طبسى » را بأمر استادش سيد كاظم رشتى تأليف نموده انتهى .\r\nو در « فتنه باب : 2 » در پاورقى فرمايد : وى مدعى نيابت سيد بوده ، و بعد از وى دو پسر او آقا سيد حسن و آقا سيد احمد را تربيت كرد ، و خط شكسته را مانند درويش عبد المجيد مىنوشت انتهى .\r\nنهم : حاج محمد كريم خان قاجار كه در 1225 بيايد . دهم : ملا حسين بشرويه‌اى كه در 1229 بيايد . يازدهم : ملا شيخ على ترشيزى كه از معاريف بابيه گرديد ، و به‌طورىكه در كتاب « فتنهء باب : 40 و 47 و غيره » نوشته ؛ وى شاگرد خاص سيد بوده ، و بعدا بوسيله ملا حسين بشرويه‌اى بباب گرويده ، و يكى از خلفاء باب و از طرف او ملقب به حضرت عظيم شد ؛ زيراكه عدد شيخ على و عظيم به حساب ابجد مطابق و هريك 1020 است ، و او رئيس بابيه طهران بود ، و در هرچند روزى بلباسى در مىآمد كه شناخته نشود و هرچه خواستند او را بيابند نتوانستند ، تا در شوال سنه 1268 كه واقعه تير زدن بابيه بناصر الدّين شاه ؛ رخ داد و جماعتى از اين فرقه گرفتار شدند ؛ و او نيز بطورىكه در « فتنه باب : 50 » نوشته گرفتار شد ، و اول گوش او را بريدند ، و بعد در دالان عمارت دولتى نياوران حبسش كردند و زنجير بر گردنش نهاده و ميخ زنجير را در دم دالان كوبيدند ، و آخر بنص ( ص 51 ) بعد از قتل همه آن جماعت ؛ وى را بمجلس علماء برده و آنها حكم بقتل وى\r\n\r\n","description":"","footnote":"","page_name":" 218 ","page_number":274},
  {"content":"\r\n\r\nداده ، و ميرغضبان بقتلش رسانيدند انتهى .\r\nدوازدهم : ملا على بسطامى كه نيز از بابيه گرديد . در « فتنه باب : 71 » نوشته كه :\r\nوى از شاگردان سيد بود و كمى بعد از ملا حسين بشرويه‌اى بشيراز رسيد ، و وقتى سيد علىمحمد باب مريدان اوليهء خود را بأطراف فرستاد ؛ ملا على به طرف عراق عرب رفت و آنجا بمناسبت اقوال و افعال كفرآميز بزندان افتاد و شش ماه محبوس بود و معلوم نشد كه آخر كارش بكجا رسيد . گويا در حين انتقال از بغداد باستانبول بيمار شده و وفات كرد يا مأمورين عثمانى سربنيستش كردند انتهى .\r\nسيزدهم : ملا مهدى خوئى ، كه نيز در همان صفحه نوشته شده ، و گويد : اول از شاگردان سيد كاظم رشتى بوده و سپس از گروندگان باب گرديد انتهى .\r\nچهاردهم : ملا احمد مراغى كه هم در آن صفحه گويد : از شاگردان سيد رشتى و از مقتولين بابيه بود انتهى .\r\nپانزدهم : حاجى محمد على بارفروشى كه ملقب به قدوس و از اعاظم بابيه بود و او را ملا محمد على هم نوشته‌اند و ما هم گاهى چنين مىنويسيم ، و در ( ص 27 ) فرمايد : او بىنهايت مورد احترام بابيهء اوليه بود ، به‌طورىكه حاجى ميرزا جانى مقام او را از باب هم بالاتر شمرده ! و او بسيار جوان و از شاگردان سيد كاظم رشتى بود ، و در هنگام گرويدن بباب 27 سال داشته ، و باب پس از ارسال تبعه خود بأطراف تنها با او به سفر مكه رفت ، و در بازگشت از اين سفر نه‌ماهه ؛ حكمران شيراز او را با دو نفر ديگر مهار نموده در شهر گردانيد و بعد از آن براى تبليغ حاجى محمد كريم خان بكرمان رفت انتهى .\r\nو در 1233 در ضمن احوال قرة العين شرحى از أحوال او بيايد ، و هم آنجا باز مىنمائيم كه بچه علت اين شاگردان صاحب عنوان از پيروان باب شدند ، و اين چهار نفر أخير از جمله هيجده نفر گروندگان اوليه باب‌اند كه آنها را از حروف حى دانند . و اين حاجى محمد على ( يا ملا محمد على ) بارفروشى غير از ملا محمد على زنجانى است كه در 1267 بيايد .\r\nشانزدهم : ملا محمد تقى هروى كه در 1299 بيايد . هفدهم : ميرزا محمد جعفر صدر كه در 1218 بيايد . هيجدهم : شيخ ابراهيم بن عبد الجليل كه شاگرد او و شيخ\r\n\r\n","description":"","footnote":"","page_name":" 219 ","page_number":275},
  {"content":"\r\n\r\nاحمد هر دو بوده ، و كتابى بنام « تحفة الملوك در سر سلوك » در سنه 1247 بنام عباس ميرزا نايب‌السلطنه تأليف نموده ؛ چنان‌كه آقاى شيخ مرتضى مدرسى در كتاب « احوال شيخ احمد أحسائى : 29 » در متن و پاورقى هر دو فرموده .\r\nاين چند نفر كه نوشته شدند همه شاگردان او مىباشند الا سيد محمد حسن موسوى كه او فقط اجازت روايت از او دارد ، و ميرزا حسن گوهر هم شاگرد است و هم اجازت روايت دارد .\r\nمرحوم حاجى سيد كاظم در ماه ذى الحجة الحرام سنه هزار و دويست و پنجاه و نه ؛ مطابق ( . . . ) جدى ماه برجى وفات كرد ، و در كربلاء در رواق حضرت سيد الشهداء عليه السلام دفن شد ، و در ماده تاريخ او گفتند :\r\nغاب بدر الهدى و فرزندانى از او بازماند ، يكى : آقا سيد حسن و ديگر : آقا سيد احمد كه در 1295 بيايد ، و نوشتيم كه بعد از او ميرزاى محيط متعهد تربيت اين دو فرزند گرديد .\r\nبعد از وفات حاج سيد كاظم چنان‌كه قبلا هم نوشتيم تابعانش به دو فرقه شده ، و بابيه و شيخيه ظهور نمودند و تا او بود اين خبرها نبود و چون او در سال مرقوم وفات كرد سال بعد آنكه 1260 باشد مير على محمد داعيه بابيت كرد ؛ چنان‌كه در احوال او در 1235 بيايد .\r\n\r\n* ( 111 - وفات مرحوم آقا محمد باقر بهبهانى أعلى الله مقامه ) *\r\nبهبهان چنان‌كه در « فارسنامه ناصرى 2 : 263 و 267 » نوشته ؛ شهرى است در مملكت فارس كه ميانهء شمال و مغرب شيراز بمسافت چهل و شش فرسخ كاروانى افتاده .\r\nمرحوم آقا محمد باقر 64 صاحب اين عنوان ؛ فرزند مرحوم ملا محمد أكمل الدّين 63 بن محمد صالح 62 بن احمد 61 بن محمد 60 بن ابراهيم 59 بن محمد رفيع 58 ابن احمد 57 بن ابراهيم 56 بن قطب الدّين 55 بن كامل 54 بن على 53 بن محمد 52 بن على 51 بن شيخ مفيد أبو عبد اللّه محمد 50 بن محمد 49 بن النعمان 48 بن عبد السلام 47 ابن جابر 46 بن النعمان 45 بن سعيد 44 بن جبير 43 بن وهيب 42 بن هلال 41 بن أوس 40 بن سعيد 39 بن سنان 38 بن عبد الدار 37 بن الريان 36 بن فطر 35 بن زياد 34\r\n\r\n","description":"","footnote":"","page_name":" 220 ","page_number":276},
  {"content":"\r\n\r\nابن الحارث 33 بن مالك 32 بن ربيعه 31 بن كعب 30 بن الحارث 29 بن كعب 28 بن عله ( بضم عين مهمله و تخفيف لام ) 27 بن جلد 26 بن مالك 25 بن ادد 24 بن زيد 23 ابن يشجب 22 بن عريب 21 بن زيد 20 بن كهلان 19 بن عبد الشمس سباء الاكبر 18 ابن يشجب 17 بن يعرب 16 بن قحطان 15 بن هود نبى 14 عليه السلام است .\r\n* * * سلسله اين نسب بدين‌طور از مرحوم شيخ مفيد 50 تا يعرب 16 در بسيارى از كتب رجال و أحوال علماء ذكر شده ، كه ظاهرا منشأ همه « رجال نجاشى » باشد كه آنجا در ( ص 283 ) آن را به‌طورىكه اينجا نوشته شد آورده . ليكن از شيخ مفيد تا صاحب عنوان در هيچ جا به نظر نرسيده الا « أعيان الشيعة » كه آنجا در ( جزء 9 يا جلد 10 ) آن را بطور مسطور نقل كرده ، و در هر دو اشكال كمى واسطه موجود است ؛ خصوصا از شيخ تا صاحب عنوان و على التحقيق چندين نفر افتاده دارد ، و در « الكرام البررة » نيز همان‌طور نوشته .\r\nبه‌هرحال ، حضرت هود نبى 14 عليه السلام در صفحه 25 مقدمه گذشت . فرزندش قحطان 15 بفتح قاف و سكون حاء مهمله ؛ پدر قبائل كثيره و طوائف عديده است .\r\nمرحوم شيخ مفيد 50 ( أعلى اللّه مقامه ) از اجله و أعاظم علماء و مروجين و فقهاء و متكلمين مذهب اماميه و معروف به ابن المعلم بوده ، و در ميان علماء اين فرقه كمى مانند او پيدا شده و كتب نافعهء بسيارى تأليف كرده ، از آن جمله : كتاب « الارشاد » در معرفت حجج خدا بر عباد ، كه در احوال ائمه عليهم السلام است . تولدش 11 ذىالقعده سنه 338 . مدت عمرش 74 سال و 9 ماه و 22 روز . وفاتش شب جمعه 3 رمضان سنه 413 . قبرش در كاظمين ( ع ) در رواق پائين پاى مطهر ، و در بعضى از كتب نوشته‌اند كه وى را فرزندى بوده بنام ابو القاسم على 51 كه در سنه 461 وفات كرده ؛ ليكن چنان كه گفتيم هيچ جا نديده‌ايم كه از اين على اعقابى باقى مانده باشد ، الا اينكه در « أعيان » نسب صاحب عنوان را بدين‌طور بوى متصل كرده .\r\nخلاصه ؛ مرحوم ملا محمد اكمل 63 از عظماء و علماء و مشايخ اجازات است ، چنان‌كه فرزندش صاحب عنوان ؛ بنقل « مستدرك 3 : 384 » وى را در اجازهء بحر العلوم بألقاب عاليه علميه ستوده ، و او بنص « تذكرة الانساب : 104 » دختر آقا نور الدّين\r\n\r\n","description":"","footnote":"","page_name":" 221 ","page_number":277},
  {"content":"\r\n\r\nمحمد بن ملا محمد صالح بن احمد مازندرانى را بزوجيت داشته ، و مادر آقا نور الدّين ؛ طبق صفحهء ( 94 و 102 ) از « تذكرهء » مذكوره ؛ دختر ملا محمد تقى مجلسى بوده ، و ملا محمد أكمل از اين مخدره فرزندانى آورده :\r\nيكى : آقا حسن رضا 64 كه بنص « تذكره : 104 » با فرزندان خود آقا محمد ابراهيم 65 و آقا محمد حسين 65 در كازرون بوده‌اند .\r\nو ديگر : آقا محمد حسين 64 كه او هم در كازرون بوده ، و ديگر : آقا محمد على 64 كه در « الفيض القدسى : 26 » نوشته شده ، و ديگر ، دخترى 64 كه زوجه آقا سيد محمد على طباطبائى كه در 1231 بيايد بوده . و دختر ديگرى 64 كه زوجه آقا مير سيد على كبير كربلائى كه در 1207 بيايد بوده ؛ كه اين هر دو دختر را براى ملا محمد أكمل در « الفيض القدسى : 26 » نوشته ، و در « تذكرة الانساب : 105 » مير سيد على مذكور را خواهرزادهء صاحب عنوان نوشته ، كه در نتيجه ؛ دختر ملا محمد أكمل زوجهء سيد منصور پدر آقا سيد على مذكور بشود ، و اين قول درست است ؛ چنان‌كه در مجله مباركه « المرشد 4 : 9 و 10 : 415 و 416 » فرموده .\r\nبالجمله ؛ ديگر از فرزندان ملا محمد أكمل مذكور : صاحب اين عنوان مرحوم آقا محمد باقر ( رحمه اللّه ) است كه عالمى جليل و محققى بىبديل و در فقه و اصول و رجال و غيره مهارتى تمام داشته ، و اصول فقه را بطرزى جديد و أنيق تأسيس و تدوين نموده و در اثر تجديد نظر در مباحث آن ترويجى سخت شگفت‌آور بدان داده ، و ازاين‌رو وى را مؤسس بهبهانى و مروج بهبهانى ، و أستاد أكبر و استاد كل و همچنين آقاى بهبهانى يا بطور مطلق آقا مىگويند . و در اثر اين تجديدات و ترويجات او را مجدد سر مائهء دوازدهم هجرت در مذهب شيعه گرفته‌اند .\r\nتبيين اين كلام باقتضاء اين مقام و خيلى مختصر و ساده اينكه : حديثى بطرق أهل سنت از حضرت رسول صلى اللّه عليه و آله بألفاظ مختلفه بدين مضمون روايت شده كه :\r\nخداوند تعالى در سر هر صدسالى كسى را برمىانگيزاند كه اين دين مبين و مذهب اسلام را تجديد كند . و هرچند از طرق مردمان شيعى اين حديث وارد نشده ، چنان‌كه عالم فاضل مرحوم حاجى شيخ فضل اللّه نورى شهيد ( اعلى اللّه مقامه ) در ظهر جلد اول « مستدرك »\r\n\r\n","description":"","footnote":"","page_name":" 222 ","page_number":278},
  {"content":"\r\n\r\nفرمايد : اين حديث از طرق شيعه به نظر اين خادم شريعه نرسيده انتهى .\r\nليكن ايشان هم آن را بقبول تلقى نموده و هريك از شيعه و سنى يك نفر را در سر هر صدى بعنوان مجدد تعيين كرده ، بلكه أهل سنت در سر بعضى از مآت از هريك از مذاهب اربعه و محدثين و قراء و وعاظ و غيره جدا جدا يك نفر را تعيين نموده‌اند . و گروه شيعه نيز در سر هر مائه كسى را بعنوان مجدد نام برده ، و از آن جمله در سر مائه دوازدهم مرحوم آقا محمد باقر صاحب اين عنوان را تعيين كرده‌اند ، و مقصود از سر هر مائه ؛ تمام شدن ، يعنى سرآمدن آن مائه مىباشد ، چنان‌كه صاحب عنوان را در سر تمام شدن مائه دوازدهم در عداد مروجين مآت شمرده‌اند ، و بايد آن مجدد در سر آن مائه زنده و بلكه وفاتش بعد از دخول در مائه بعدى بوده و چيزى از آن را درك نموده باشد .\r\nبالجمله ؛ شرح احوال مرحوم آقا محمد باقر در كتب چندى بطور تفصيل يا اجمال در عنوانى مستقل يا مواضع متفرقه نوشته شده ؛ مانند ؛ منتهى المقال . حرف م » و « روضات الجنات : 124 » و « قصص العلماء : 157 » و « مستدرك الوسائل 3 : 384 » و « الكرام - البررة : 171 » و غير اين‌ها ؛ كه ببعضى در ضمن نوشتن شرح احوال و نقل اقوال اشارت خواهد شد .\r\nو از آنها همه چنين برآيد كه : وى در سنه هزار و صد و هيجده يا هفده ، بترديدى كه در « منتهى المقال » نوشته ؛ مطابق سال ( 1084 يا 1085 ) شمسى در اصفهان متولد شده ، و در « مستدرك » احتمال سال 1116 را نيز داده . و بناء بر قول 1118 ماده تاريخ آن ، چنان‌كه در « روضات : 29 و 124 » فرموده اين كلمه مباركهء : ناقة الله لكم آية مىشود كه جزئى است از آيهء شريفه 71 سورهء مباركه أعراف .\r\nبه‌هرحال ؛ آن جناب چندى در اصفهان در نزد پدر خود ؛ چنان‌كه در « قصص » فرموده درس خواند و بعد از آن هجرت ببهبهان نمود ، و ظاهرا علت آن بلكه وقتش نيز ظهور فتنه أفغان در اصفهان بوده كه آتشى در آن شهر مشتعل شد كه بسيارى ترك وطن نموده و بأطراف بلاد دور يا نزديك مهاجرت نمودند ، و چندى در آنجا ماند ، و در اثر آن بدان شهر منسوب و ببهبهانى معروف گرديد ، و در مدت اقامت در آنجا بدرس گفتن مشغول بود ، و بناء بمرقومات « مرآة البلدان 1 : 308 » دختر خواجه عزيز كدخداى آنجا را تزويج\r\n\r\n","description":"","footnote":"","page_name":" 223 ","page_number":279},
  {"content":"\r\n\r\nفرمود ، و بعد از مدتى رخت بعتبات عاليات بربست ، و در حاير حسينى ( على مشرفه السلام ) نشست ، و آنجا چندى بمجلس درس مرحوم شيخ يوسف بحرينى ( أعلى اللّه مقامه ) رفت .\r\nآنگاه براى سختى امر معيشت بخاطرش گذشت كه از آن زمين مقدس بيرون رود . چون شب شد ؛ حضرت سيد الشهداء عليه السلام را بخواب ديد كه فرمود : من راضى نيستم كه از جوار من بيرون روى ! پس وى عزم بر توطن دائمى در آن مكان شريف نمود و تا آخر عمر در آنجا بود . و هم او مدتى ، بنص « روضات : 332 » در نزد مرحوم آقا سيد صدر الدّين قمى شارح « وافيه » درس خواند چندان‌كه از كبار تلامذه او بشمار آمد .\r\nو در آن اوقات كه اواسط مائه دوازدهم هجرت مىبود ، جماعت أخباريين در تمام عراق عرب و خصوصا مشهدين شريفين علو و علوى تمام داشتند ، و بسى از تعصبات بارده را مرتكب مىشدند ، مانند اينكه بعضى از ايشان هرگاه مىخواستند كتابى از علماء اصوليين بردارند آن را با دستمال برمىداشتند ! و مرحوم آقا محمد باقر از خلوص نيت و حسن كفايت ؛ آنها را هدايت نمود چندان‌كه كسى از آن جماعت در عراق نمانده ، و سرزمين عتبات از وجود آنها خالى گرديد ، و او نخست از شيوع و سلطهء آن طايفه ؛ براى تقيه در زيرزمين ( سرداب ) علم اصول را درس مىگفت ، تا بتدريج آن را ترويج نمود ، و خلاصه مطالب متقدمين را با أفكار ابكار خود ممزوج نموده ، و اصول فقه جديدى تأسيس كرد كه از زمان وى تاكنون مأخذ استنباط أحكام شرعيه مىباشد ؛ با تصرفاتى كه ديگران : مانند شيخ انصارى و آخوند خراسانى و غيره در آن نمودند ، و بدين جهت وى را مؤسس بهبهانى و ساير كلماتى كه در صدر عنوان نوشتيم مىگويند .\r\nدر « روضات : 125 » فرمايد : وقتى از او پرسيدند كه بچه چيز بدين مرتبه و مقام رسيدى ؟ فرمود : من چيزى در خود ندانم الا اينكه هيچ‌وقت خود را چيزى ندانستم ، و در تعظيم اهل علم و احترام آنها كوتاهى نكردم ، و هماره تحصيل علم نموده و آن را بر هر كارى مقدم داشتم انتهى .\r\nو اين سه صفت ، همه از صفات فاضله و اخلاق كاملهء اولياء دل‌آگاه ، و دستور سلوك سالكين الى اللّه است ، كه مرحوم صفيعلى شاه در ديوان خود دربارهء اول فرمايد .\r\n\r\n","description":"","footnote":"","page_name":" 224 ","page_number":280},
  {"content":"\r\n\r\n گرچه زرى باز جو طبع مسى * تا بجانها كيميا كارت كنم ! \r\nو دربارهء دويم مرحوم مولوى معنوى در دفتر اول « مثنوى » فرموده :\r\n از خدا خواهيم توفيق أدب * بىادب محروم ماند از فيض رب\r\nبىأدب تنها نه خود را داشت بد * بلكه آتش در همه آفاق زد ! \r\nو دربارهء سيم در « ديوان » منسوب به حضرت امير المؤمنين عليه السلام نوشته :\r\n لو كان هذا العلم يدرك بالمنى * ما كان يبقى فى البرية جاهل\r\nاجهد و لا تكسل و لا تك غافلا * فندامة العقبى لمن يتكاسل ! \r\nدر « قصص العلماء : 160 » فرموده كه : وى هروقت به زيارت حضرت سيد الشهداء عليه السلام مشرف مىشد ، نخست آستان مبارك را مىبوسيد و روى و محاسن بر آن مكان مقدس مىماليد ، و بعد به زيارت مىپرداخت ، و در مصيبت آن جناب ؛ نهايت اهتمام را مراعات مىكرد انتهى .\r\nو از آنچه در صدر عنوان نوشتيم ؛ معلوم شد كه مرحوم علامه ملا محمد باقر مجلسى دائى جد مادرى او ، و ملا محمد صالح مازندرانى ، جد پدرى مادر او ، و ملا محمد تقى مجلسى جد مادرى جد مادرى او بوده‌اند ، و بدين جهت وى در كتب و كلمات خويش تعبير از علامهء مجلسى بخال ، و از آن دو نفر تعبير بجد نموده .\r\nاينك صورت تأليفات شريفه او به ترتيب حروف أوائل آنها :\r\nاول : « اجوبه مسائل » كه اگر جمع شود چندين جلد خواهد شد ؛ چنان‌كه در « منتهى المقال » است ؛ و در « قصص العلماء : 161 » تصريح كرده كه آنها فارسى است .\r\nدويم : كتاب « التحفة الحسينية » كه رساله‌ئى است عمليه در طهارت و نماز و روزه به عربى .\r\nسيم : ايضا كتاب « التحفة الحسينية » در ترجمهء آن به فارسى كه مخصوصا در « الذريعة 3 :\r\n427 » آنها را در دو شمارهء مختلف متوالى ( 1547 و 1548 ) ذكر كرده و دو تأليف گرفته ، و در ( جلد 4 ص 72 و 73 ) شرحى در استقلال ترجمه بتأليفى جدا بودن غير از اصل بيان كرده ، و در « منتهى المقال » اين دو كتاب را بعنوان « رساله‌ئى در طهارت و نماز » ذكر\r\n\r\n","description":"","footnote":"","page_name":" 225 ","page_number":281},
  {"content":"\r\n\r\nكرده ، و دويم را تصريح به فارسى بودن نموده ، و آن را كه تصريح ندارد بر اينكه بچه زبانى است ، با يازدهم كه اينك مىنويسيم آخرين تأليفات وى دانسته . چهارم : « تعليقه بر كتاب منهج المقال » در علم رجال معروف برجال كبير تأليف مرحوم ميرزاى استرآبادى كه در آغاز آن پنج فائده در مطالب رجاليه آورده ، و اين تعليقه از جياد كتب رجال بشمار مىرود ، و ازاين‌رو چندين نفر شرح و حاشيه بر همهء آن يا بر فوائد خمس آن به تنهائى نوشته‌اند ، و فهرست حواشى آن ؛ همه در « الذريعة 6 : 39 تا 41 » ذكر شده .\r\nپنجم : « حاشيه » بر ديباچهء « مفاتيح » فيض كه در ( ص 3 ) نامش برده شد . ششم :\r\nحاشيه بر كتاب « ذخيرة المعاد » در شرح « ارشاد » تأليف محقق سبزوارى ( ره ) ، و « ارشاد » تاليف علامه حلى است كه عن‌قريب نامش برده خواهد شد . هفتم : « حاشيه بر كتاب ردود و نقود » تاليف ملا ميرزا جان باغنوى ، كه اين « ردود و نقود » حاشيه‌ئى است بر « شرح قاضى عضد ايجى بر مختصر اصول » و اين « مختصر الاصول » كتابى است از ابن حاجب كه آن را از كتاب ديگر خود بنام « منتهى السؤل و الامل » در علم اصول و جدل مختصر نموده .\r\nهشتم : حاشيه بر طهارت و نماز و قدرى از زكات كتاب « مدارك الاحكام » در شرح « شرايع الاسلام » تاليف سيد محمد عاملى ، و « شرايع » مرقوم تأليف محقق اول است ، و صاحب عنوان در اين حاشيه ؛ تنبيه بر غفلات سيد محمد شارح نموده ، و بعد از آن وى را در خواب ديده و او اظهار رضايت بر بيان آن تنبيهات فرموده . نهم : « حاشيه بر كتاب كفاية المقتصد » محقق سبزوارى . دهم : « حاشيه بر كتاب مجمع الفائدة و البرهان » در شرح كتاب « ارشاد الاذهان » بسوى أحكام ايمان ؛ كه اين « ارشاد » تأليف علامه حلى ، و شرح مرقوم آن تأليف مقدس اردبيلى است ؛ و اين متن و شرح و خصوصا متن كه « ارشاد » باشد از جلايل كتب فقه شيعه بشمار آيد ، و اين حاشيه از اول كتاب متاجر تا آخر كتاب قضاء ؛ و نزديك بده هزار بيت است ، و اينكه در « معاريف » نوشته كه : ميرزاى شيرازى حاشيه بر متاجر آقا محمد باقر بهبهانى دارد ، شايد مقصود همين حاشيه باشد كه وى تعبير از آن بمتاجر نموده .\r\nيازدهم : « حاشيه » بر كتاب « معالم » تاليف مرحوم شيخ حسن ابن شهيد ثانى ( ره ) ، و همانا مرحوم شيخ حسن مرقوم كتابى تأليف كرده بنام « معالم الدّين و ملاذ المجتهدين » كه موضوع اصلى آن فقه است ، ليكن مقدمة نخست شرحى مفصل و مبسوط در اصول فقه\r\n\r\n","description":"","footnote":"","page_name":" 226 ","page_number":282},
  {"content":"\r\n\r\nنوشته ، و از غايت خلوص نيت و حسن طريقت وجودت سليقتى كه در تأليف اين مقدمه به كار برده ؛ اين قسمت از آن مقبوليتى تمام در بين علماء اعلام بهم رسانيده ، و از زمان خود او تاكنون مورد تدريس و تدرس و مطرح أنظار علماء و افكار فضلاء قرار گرفته ، و آن را از باقى كتاب كه در فقه است و اندكى از آن بيشتر تأليف نشده ؛ جدا نموده و كتابى مستقل تلقى كرده‌اند ، و بكلمات معالم الاصول يا اصول معالم يا بطور مطلق معالم معروف شده ، و آن را كتابى برأسه گرفته و مورد مطالعه و رجوع قرار داده‌اند كه ما هم در اين كتاب آن را بهريك از اين سه نام ياد مىكنيم ، و تقريبا باقى كتاب هيچ شهرتى ندارد ، حتى اينكه بسيارى اصلا نمىدانند كه اين « معالم » متداول معروف ، مقدمهء كتاب ديگرى مىباشد ، و آن را كتابى چنان‌كه نوشتيم مستقل تلقى نموده‌اند ، و براين كتاب مبارك حواشى و شروح كثيره نوشته شده كه از آن جمله ؛ اين حاشيهء صاحب عنوان است ، و آن را به خواهش فرزند خود آقا عبد الحسين ، كه در آخر عنوان مختصرا أحوال او را مىنويسيم ؛ تأليف فرموده و آخر تاليفات او است چنان‌كه بدان اشارت نموديم ، و در اين أواخر با بعضى از رسائل او چاپ شده ؛ ليكن او را حواشى متفرقه ديگر هم براين كتاب « معالم » مىباشد .\r\nدر « الذريعة 6 : ش 1136 » نوشته كه : وى ببيست مرتبه كتاب « معالم » را درس گفته ، و در هربار حاشيه‌ئى بر آن نوشته ، و ملا محمد حسين كره‌رودى فرموده : من نوزده تاى از اين حواشى را در بروجرد ديده‌ام . تمام شد كلام « الذريعة » . و يكى از آن حواشى ؛ حاشيه‌ئى است بر اوائل آن ، كه در « منتهى المقال » آن را جدا ؛ غير از آنكه براى آقا عبد الحسين تاليف شده ذكر كرده . دوازدهم : حاشيه بر كتاب « وافى » تأليف ملا محسن فيض در أحاديث و أخبار . سيزدهم : حاشيهء متفرقه بر تمام « مفاتيح » غير از حاشيهء ديباچه‌اش كه ذكر شد . چهاردهم : « حواشى بر كتاب تهذيب الاحكام » شيخ طوسى در اخبار . پانزدهم :\r\n« حواشى بر شرح قواعد » چنان‌كه در « منتهى المقال » است ، و همانا علامه و شهيد هريك كتابى بنام « قواعد » در فقه دارند ؛ كه از علامه بنام « قواعد الاحكام » در مسائل حلال و حرام ، و از شهيد بنام « القواعد و الفوائد » است ، و بر قواعد علامه چندين شرح نوشته‌اند كه از آن جمله : « جامع المقاصد » محقق كركى است كه در 1229 در ضمن همايون شاعر\r\n\r\n","description":"","footnote":"","page_name":" 227 ","page_number":283},
  {"content":"\r\n\r\nبيايد . و در « الذريعة 6 : 56 » فقط براى تبيين حواشى شروح قواعد ، شرح محقق كركى را عنوان كرده بدون ذكر مؤلف قواعد ، و يك حاشيه از شيخ لطف اللّه ميسى عاملى براى آن نام برده . شانزدهم : « حواشى بر كتاب مسالك الافهام » در شرح « شرايع الاسلام » تأليف شهيد ثانى ، از اول مكاسب محرمه تا آخر معاطاة كه خود رساله‌ئى هم در آن تأليف كرده .\r\nهفدهم : « رساله‌ئى در اجتهاد و أخبار » در رد اخباريه و كيفيت اجتهاد . انجام تأليف آن 13 رجب سنه 1155 ، چنان كه در « الذريعة 1 : 269 » فرموده ، آن‌گاه در ( ص 270 ) فرموده كه در بعضى از مواضع ؛ آن را در اجتهاد و تقليد نوشته‌اند ، و صحيح همان اول است چنان‌كه شاگرد او ابو على حائرى در رجال تصريح بدان فرموده انتهى . هيجدهم :\r\n« رساله‌ئى در احكام عقود » و آن غير از « رسالهء معاملات » است كه در « منتهى المقال » هريك از آنها را جدا ذكر كرده . نوزدهم : « رساله‌ئى در استحباب نماز جمعه » مفصلا .\r\nبيستم : رساله‌ئى در همين موضوع كوچكتر از اول . بيست و يكم : « رساله‌ئى در اصالت برائت » بيست و دويم : « رساله‌ئى در اصول اسلام و ايمان و حكم ناصب » . بيست و سيم :\r\n« رساله‌ئى در اصول دين » به فارسى . بيست و چهارم : « رساله‌ئى در اقسام جمع بين اخبار » .\r\nبيست و پنجم : « رساله‌ئى در انحصار مردم بمجتهد و مقلد » . بيست و ششم : « رساله‌ئى در جبر و اختيار » . بيست و هفتم : « رساله‌ئى در حج به فارسى » مختصرا كه مرحوم شيخ ابو على رجالى آن را به عربى ترجمه كرده . بيست و هشتم « رساله‌ئى در حجيت اجماع » . در « الذريعة 6 : ش 1455 » بعد از ذكر اين رساله فرمايد : همانا وى مقاله‌ئى نيز در اجماع دارد كه آن را از أجزاء « شرح ديباچه مفاتيح » قرار داده ، و بعضى گفته‌اند كه : او رسالهء سيمى نيز در اجماع دارد ، و من خود در كتابخانه سيد محمد على آل بحر العلوم آن رسالهء سيم اجماع را در جزو مجموعه‌اى از رسائل وحيد بهبهانى ديده‌ام انتهى .\r\nبيست و نهم . « رساله‌ئى در حجيت استصحاب » . سىام : « رساله‌ئى در حكم دماء معفو عنها در نماز » . سى و يكم : « رساله‌ئى در حكم عصير » عنبى و تمرى و زبيبى . سى و دويم :\r\n« رساله‌اى در حليت جمع بين فاطميتين » در رد شيخ يوسف بحرينى ( ره ) . سى و سيم :\r\nرساله‌اى در همين موضوع مفصل‌تر از آن . سى و چهارم : رساله‌اى در آن أيضا كه\r\n\r\n","description":"","footnote":"","page_name":" 228 ","page_number":284},
  {"content":"\r\n\r\nكوچكتر از هر دو است » . سى و پنجم : « رساله‌اى در حيض » كه كوچك و ناتمام است .\r\nسى و ششم : « رساله‌اى در حيله‌هاى شرعيهء ربا » . سى و هفتم : « رساله‌اى در زكات و خمس » كه فارسى و كوچك است . سى و هشتم : رساله‌اى در صورت مناظره‌اش با بعضى از علماء عامه در استحالت رؤيت حق تعالى . سى و نهم : رساله‌اى در عدم اعتماد برؤيت هلال » قبل از زوال . چهلم : « رساله‌اى در فساد عقد بر دختر صغيره » براى محض حليت نظر بمادرش چهل و يكم : « رساله‌اى در قياس » كه كوچك است ، و آن را تتمهء « حاشيه ذخيره » قرار داده . چهل و دويم : « رساله‌اى در معاملات » . به فارسى . چهل و سيم : « رساله‌اى » در وجه تسميه بعضى از ائمه عليهم السلام فرزندان خود را بنام خلفاء جور .\r\nچهل و چهارم : « شرح مفاتيح » فيض از طهارت تا خمس كه از جياد كتب بشمار آيد و باندازهء كتاب « مدارك » مىباشد .\r\nچهل و پنجم : كتاب « الفوائد الحائرية » در بيان آنچه فقيه ناچار است از دانستن آنها . چهل و ششم : « فوائد » ملحقه به آنها و بسا باشد كه اولى را « الفوائد العتيقة » و ثانيه را « الفوائد الجديدة » گويند ، و مرحوم حاج محمد حسن قزوينى كه در 1240 بيايد ، أولى را مختصر كرده بنام « ملخص الفوائد السنيه » و چندين نفر بر اين « فوائد جديده » حاشيه نوشته‌اند ، از آن جمله : سيد احمد خراسانى كه در 1235 بيايد .\r\nچهل و هفتم : « رساله‌اى در نقد جوابات علامهء مجلسى » بر مطالب بعضى از فضلاء خراسان ؛ كه در « الذريعة 5 : 201 » نوشته .\r\nاينك اسامى أساتيد و مشايخ روايت او : همانا ما از پيش نوشتيم كه وى در نزد پدر خود ملا محمد أكمل و آقا سيد صدر الدّين قمى و شيخ يوسف بحرينى درس خوانده ، و اكنون گوئيم كه : او هم از پدر خود و سيد صدر الدّين مرقوم و سيد محمد بروجردى اجازت روايت داشته ؛ چنان‌كه در « الاسناد المصفى : 31 » فرموده ، و در « روضات : 125 » فرمايد كه : من تاكنون روايت او را باجازت و غير آن از أنحاء تحمل نديده‌ام مگر از پدرش ملا محمد أكمل ، و در ( ص 678 ) در أحوال سيد محمد بروجردى مزبور فرموده كه : وى يكى از مشايخ ثلاثهء روايت سمى ما مروج بهبهانى بوده انتهى .\r\nو اين دو سخن باهم تنافى ندارد ، زيراكه در وقتى كه در اين كتاب أحوال آقا\r\n\r\n","description":"","footnote":"","page_name":" 229 ","page_number":285},
  {"content":"\r\n\r\nمحمد باقر را مىنوشته ، بر روايت او از سيد محمد مطلع نشده ؛ ليكن پس از چند سال كه در حرف ميم ؛ أحوال سيد بحر العلوم و در ضمن او أحوال جدش سيد محمد را مىنوشته ، اطلاع بر آن پيدا كرده بوده ، و ظاهرا اطلاع او از اجازهء حاج ملا احمد نراقى براى آقا محمد على نجفى بهم رسيده ؛ كه وى در آنجا سيد محمد را از مشايخ روايت آقا محمد باقر ذكر كرده ، و آن اجازه را ميرزا محمد حسين فرزند آقا محمد على در رساله‌اى كه در احوال پدرش نوشته درج كرده ؛ و نسخه‌اى از آن را اين فقير به خط خود نوشته‌ام و اينك موجود است و در ( ص 33 ) اين نسخه اين مطلب ذكر شده ، و اين رساله را بموجب آنچه در « روضات » در أحوال آقا محمد على صريحا و تلويحا در آخر صفحه 661 و اول صفحه 662 نوشته ، ميرزا محمد حسين از نجف باصفهان براى ميرزا محمد حسن فرستاده و آنجا بدست مؤلف « روضات » افتاده و اين مطلب را از آن نقل كرده .\r\nبه‌هرحال ، تاكنون ما به غير از اين چهار نفر كسى را از أساتيد درس و مشايخ روايت او نيافته‌ايم ، و پدرش ملا محمد أكمل در صدر اين عنوان اندكى از احوالش نوشته شد ، و ببقيه ؛ يعنى آقا سيد صدر الدّين در 1218 ، و شيخ يوسف در 1220 اشارتى خواهد رفت ، و سيد محمد نيز در ( ص 178 ) گذشت .\r\nاكنون بايد سلسلهء سند روايت اين سه نفر مشايخ روايت آن بزرگوار را تا بيكى از ائمه عليهم السلام برسد ذكر كنيم ، پس چنين گوئيم كه : بموجب مسطورات « روضات - الجنات : 125 » و « الاسناد المصفى : 31 » و ما بعدها ؛ ملا محمد أكمل روايت مىكند از علامهء مجلسى ، از پدرش ملا محمد تقى ، از شيخ بهائى ، از پدرش شيخ حسين ، از شهيد ثانى ، از شيخ على بن عبد العالى ميسى ، از محقق كركى ، از شيخ على بن هلال جزائرى ، از شيخ أحمد بن فهد حلى ، از شيخ مقداد فاضل ، از شيخ بزرگوار شهيد اول ، از فخر المحققين ، از پدرش علامهء حلى ، از دائيش محقق حلى ، از سيد محيى الدّين محمد ابن زهرة ، از ابن - شهرآشوب ، از سيد ذو الفقار مروزى ، از شيخ طوسى ، از شيخ مفيد ، از شيخ جعفر ابن قولويه ، از شيخ كلينى ، از سعد بن عبد اللّه أشعرى ، از محمد بن أحمد بن يحيى ، از محمد بن خالد برقى كه از اصحاب حضرت رضا عليه السلام بوده .\r\nو آقا سيد صدر الدّين ؛ چنان‌كه در « روضات : 332 » نوشته روايت مىكند از ملا -\r\n\r\n","description":"","footnote":"","page_name":" 230 ","page_number":286},
  {"content":"\r\n\r\nابو الحسن شريف ، از دائى خود مير محمد صالح خاتون‌آبادى ، از دائى خود علامهء مجلسى ؛ چنان‌كه در « الاسناد المصطفى : 11 » فرموده . و سيد محمد بروجردى روايت مىكند از مشايخ خود به اسانيدشان ، چنان‌كه در « الاسناد المصفى : 32 » نوشته . و اسامى مشايخ او بر ما پوشيده است . و سند روايت شيخ يوسف در 1320 بيايد .\r\nو چندين نفر از أجله و أعاظم علماء مائه دوازدهم و سيزدهم در نزد صاحب عنوان درس خوانده يا از وى اجازت روايت دارند كه اگر اتصال روايت آنها بوى در دست نبود و اين سلسله و يكى دوتا ديگر از سلاسل روايات غير از او بعلامهء مجلسى و بعضى ديگر در مائه دوازدهم متصل نمىشد ؛ ممكن بود انقطاعى در سلسله روايت علماء شيعه در آن فترت فظيعه بهم رسد . اينك أسماء بعضى حسب المعهود تحرير مىيابد ، و حرف ( ش ) يا ( ر ) يا هر دو را در آخر أسماء آنها مىنويسيم :\r\nاول : حاج ميرزا ابو القاسم قمى كه در 1231 بيايد ( ش و ر ) . دويم : سيد احمد خراسانى كه در 1235 بيايد ( ش و ر ) . سيم : حاج ملا احمد نراقى كه در 1245 بيايد ( ش ) .\r\nچهارم : شيخ اسد اللّه كاظمينى كه در 1234 بيايد ( ش ) . پنجم : ميرزا باباى جوهرى كه در ( ص 14 ) گذشت ( ش ) . ششم : شيخ جعفر نجفى كه در 1228 بيايد ( ش و ر ) . هفتم : ملا حسين خان كه در « الذريعة 1 : 147 » نوشته كه : وى به او اجازه داده ( ر ) . هشتم : شيخ خلف بن محمد بن حردان حلى مشهور بشيخ خلف حردان عطاوى ؛ كه كتابى دارد بنام « تسلية العالم » در شرح « معالم » چنان‌كه در « الذريعة 4 : 178 » فرموده ( ش ) . نهم :\r\nسيد دلدار على كه در 1235 بيايد ( ش ) . دهم : سيد زين العابدين لاهيجى كه در « قصص - العلماء : 159 » او را شاگرد وى نوشته ، و فرزند او سيد عبد الكريم در أحوال همين صاحب « قصص العلماء » در 1302 بيايد ( ش ) . يازدهم : ملا شمس الدّين بهبهانى كه در 1247 بيايد ( ش ) . دوازدهم : فرزند خود آن جناب ؛ آقا عبد الحسين كه عن‌قريب در آخر عنوان چيزى در أحوال او مىنويسيم ( ش ) . سيزدهم : ملا عبد الصمد همدانى كه در 1216 بيايد ( ش ) .\r\nچهاردهم : مير عبد اللطيف خان شوشترى كه در 1220 بيايد ( ش ) . پانزدهم : سيد عبد اللّه شبر كه در 1242 بيايد ( ر ) . شانزدهم : ملا على بن آقا كاظم تبريزى ، كه در « الذريعة 1 : 147 » نوشته كه : وى از صاحب عنوان و ميرزا محمد مهدى شهرستانى كه در 1215\r\n\r\n","description":"","footnote":"","page_name":" 231 ","page_number":287},
  {"content":"\r\n\r\nبيايد اجازه دارد ( ر ) . هفدهم : آقا سيد على بن سيد محمد على كربلائى كه در 1231 بيايد ( ش و ر ) . هيجدهم : آقا سيد محسن كاظمينى كه در 1227 بيايد ( ش و ر ) . نوزدهم :\r\nشيخ أبو على ، محمد بن اسماعيل رجالى كه در 1216 بيايد ( ش و ر ) . بيستم : حاج سيد محمد قصير بن حاج ميرزا معصوم خراسانى كه در 1255 بيايد ( ش و ر ) . بيست و يكم : حاج محمد ابراهيم كرباسى كه در 1261 بيايد ( ش ) . بيست و دويم : ميرزا محمد تقى قاضى تبريزى كه در 1220 بيايد ( ش ) . بيست و سيم : سيد محمد جواد عاملى كه در 1226 بيايد ( ش و ر ) . بيست و چهارم : حاج محمد حسن قزوينى شيرازى كه در 1240 بيايد ( ش ) .\r\nبيست و پنجم : حاج مير محمد حسين بن عبد الباقى امام جمعه اصفهانى كه در 1233 بيايد ( ش ) بيست و ششم : ملا محمد رضاء استرآبادى كه در « الكرام البررة : 253 » نوشته ( ش ) .\r\nبيست و هفتم : شيخ محمد سعيد بن شيخ محمد يوسف دينورى نجفى قراچه‌داغى كه بناء بر آنچه در « الذريعة 1 : 196 » و بعضى از جاهاى ديگر نوشته از صاحب عنوان و استاد خود سيد بحر العلوم و ميرزاى قمى و آقا سيد على كربلائى و سيد محمد جواد عاملى و شيخ جعفر نجفى و حاج ملا احمد نراقى روايت نموده ، و آقا سيد محمد رضاء فرزند سيد بحر العلوم و شيخ أنصارى از او اجازت روايت دارند ؛ چنان‌كه در همين جلد « الذريعة : 147 » نوشته .\r\nبيست و هشتم : سيد محمد شفيع شوشترى كه در 1220 بيايد ( ش ) . بيست و نهم : سيد محمد على كه در « الذريعة 1 : 147 » نوشته كه : وى از او اجازه دارد ( ر ) . سىام :\r\nفرزندش آقا محمد على كه در 1216 بيايد ( ش و ر ) . سى و يكم : ملا محمد كاظم بن محمد شفيع هزارجريبى كه از علماء و فقهاء عصر خويش ، و در كربلاء در محلهء نقيب ساكن بوده ، و در « الذريعة » در مواضع عديده او را ذكر كرده ؛ از آن جمله ( ج 1 : 224 و ج 3 : 466 و غير آن‌ها ، و از همهء آن مواضع چنين برآيد كه : او در نزد صاحب عنوان درس خوانده ، و از وى و ميرزا محمد مهدى شهرستانى و آقا سيد على كربلائى روايت كرده ، و چندين كتاب تأليف نموده : 1 - كتاب « آداب الصلاة » 2 - كتاب « آداب العشرة » 3 - كتاب « آداب نماز يوميه » 4 - كتاب « أربعين » در چهل حديث 5 - كتاب « ارشاد الصبيان » بسوى تلاوت قرآن ؛ در كلمات مشكله متشابهه . انجام تأليف آن سنه 1232 6 - كتاب « تحفة المجاورين » 7 - كتاب « معارف الانوار » در هفت جلد يا زيادتر .\r\n\r\n","description":"","footnote":"","page_name":" 232 ","page_number":288},
  {"content":"\r\n\r\nو اين ملا محمد كاظم در ما بين سال ( 1232 تا 1238 ) وفات كرده ، و در نزد دو شيخ مذكور خود ؛ صاحب عنوان و آقا سيد على دفن شده ( ش و ر ) . سى و دويم : ملا محمد حسين ابن عبد الوهاب سرايانى تونى خراسانى ( ش ) ، كه در « الذريعة 2 : 177 » فرموده كه : وى شاگرد او بوده ، و نسخه‌اى از « رسالهء اصول ايمان و اسلام » آن مرحوم را از روى خط ميرزاى قمى به خط خود استنساخ نموده ، و در بامداد روز شنبه 22 ع 1 سنه 1183 از كتابت آن فارغ شده انتهى .\r\nسى و سيم : ملا محمد رضاء تبريزى كه در 1208 بيايد ( ش ) . سى و چهارم : شيخ محمد على بن شيخ حسن بلاغى كه در 1352 بيايد ( ش ) . سى و پنجم : ملا محمد مهدى بن أبو ذر نراقى كه در 1209 بيايد ( ش و ر ) . سى و ششم : ميرزا محمد مهدى بن أبو القاسم شهرستانى كه در 1215 بيايد ( ش و ر ) . سى و هفتم : سيد محمد مهدى بن سيد مرتضى بحر العلوم كه در 1212 بيايد ( ش و ر ) . سى و هشتم : ميرزا محمد مهدى بن هداية اللّه شهيد كه در 1218 بيايد ( ش و ر ) . سى و نهم : ملا محمد يحيى كه در « الذريعة 3 : 427 » فرمايد : وى شاگرد او بوده و « رساله‌ئى در شك و سهو » از « التحفة الحسينية » فارسى او استخراج نموده انتهى ( ش ) . چهلم : حاجى ميرزا يوسف آقاى مجتهد تبريزى كه در 1242 بيايد ( ش و ر ) .\r\nاين‌ها كسانى هستند كه تا حين تحرير ، اين فقير مطلع شده‌ام كه در نزد او درس خوانده يا از وى روايت مىكنند ، و در « روضات الجنات : 182 » از اينكه مرحوم حاجى شيخ محمد حسن صاحب « جواهر » در تضاعيف آن كتاب ؛ تعبير از صاحب عنوان به :\r\nاستادنا الاكبر نموده ؛ استظهار فرموده كه : وى در مبادى امر خود در نزد صاحب عنوان نيز درس خوانده ، ليكن مرحوم عالم ماهر محقق ربانى حاجى ميرزا أبو الفضل طهرانى ( أعلى اللّه مقامه ) در مقاله‌اى كه در احوال حاجى شيخ محمد حسن مرقوم نوشته و آن را در ظهر جلد اول « جواهر » چاپ كرده‌اند ، فرمايد : آن اشتباه است ، و اين تعبير را علما غالبا براى احترام آقاى بهبهانى مىنمايند انتهى .\r\nو اين سخن درست است ، و ازاين‌رو ما نيز صاحب « جواهر » را در جزو شاگردان صاحب عنوان نياورديم ، و در سال 1266 در احوال او مىنويسيم كه وى در حين وفات صاحب\r\n\r\n","description":"","footnote":"","page_name":" 233 ","page_number":289},
  {"content":"\r\n\r\nعنوان ما بين پنج‌سالگى تا هشت‌سالگى بوده .\r\nبه‌هرحال ، مرحوم آقا محمد باقر پس از مدت هشتاد و هشت سال قمرى عمر ( بناء بر تولد در سال 1117 ) در اين سال ؛ چنان‌كه در « مرآة الاحوال » و « روضة الصفا » و « منتظم ناصرى » و « آثار عجم : 412 » و « الذريعة 3 : 427 » نوشته‌اند ؛ در كربلاء وفات كرده ، و در « منتظم » مدت عمرش را 93 سال نوشته ، در صورتى كه اگر تولد را 1116 و وفات را 1208 بگيريم ؛ كه آن را پيش‌تر از 1116 و اين را عقب‌تر از 1208 نگفته‌اند ، باز مدت عمر 92 سال خواهد شد .\r\nو مرحوم آقا محمد على فرزندش بنا بر آنچه در « مرآة الاحوال » نوشته ؛ در تاريخ او چنين فرموده :\r\n بگو ( رفتى ز دنيا باقر علم ) \r\nو ديگرى اين‌طور گفته :\r\n گشت از روى درد تاريخش : * باقر علم رفته از دنيا \r\nو در « فارسنامه 2 : 269 » و « مستدرك 3 : 384 » صريحا وفات را در سنه 1208 نوشته‌اند ، و در « روضات : 125 » در حدود 1208 نوشته ، و از تتبع مطاوى « روضات » معلوم مىشود كه لفظ حدود در آن ؛ گاهى عين سالى بخصوص مىباشد و گاهى بيكى يا دو سال پس و پيش ، و در « الذريعة » غير از موضعى كه نوشتيم ؛ در تمام جلدها هرجا كه تاريخ وفات را نوشته 1206 ذكر كرده ، و ظاهرا همهء اين‌ها غلط و همان 1205 درست باشد ، نظر باينكه در « مرآة الاحوال » آن‌طور نوشته ، و مؤلف آن نوادهء آن مرحوم بوده و على الظاهر اول كتابى باشد كه بعد از فوت آن مرحوم تأليف شده و شرح احوال وى در آن تحرير يافته ، و در كتب بسيارى كه به نظر رسيده و بعضى هم در حين تحرير حاضر و در نظر است و بر خلاف آن گفته‌اند ؛ بعضى منقول از بعضى ديگر ( هرچند تصريح بنقل نكرده باشند ) و همه در قوت يك قول خواهد بود ، كه هريك بدون تعمق و تحقيق نقل كرده‌اند . اگرچه أقوال 1205 هم بعضى منقول از بعضى ديگر است .\r\nبه‌هرحال ؛ وى در كربلاء در رواق پائين پاى شهداء عليهم السلام دفن شده ، و اينك بر قبر او ضريحى چوبى ، چنان‌كه در « طرائق » نوشته منصوب و زيارتگاه اهل علم\r\n\r\n","description":"","footnote":"","page_name":" 234 ","page_number":290},
  {"content":"\r\n\r\nو عمل قرار گرفته .\r\nصاحب عنوان فرزندان چندى داشته كه در اين كتاب دو پسر و دخترى از او طبق « تذكرة الانساب » ذكر مىكنيم يكى : مرحوم آقا محمد على كه در 1216 بيايد و مادرش دختر مير سيد محمد بروجردى كه در ( ص 178 ) گذشت بوده ، چنان‌كه در « الفيض القدسى :\r\n27 » فرموده . و ديگر : مرحوم آقا عبد الحسين كه از علماء و مجتهدين و فقهاء و اصوليين بوده ، و قبلا نوشتيم كه پدرش « حاشيهء معالم » را براى او تأليف نموده ، و در « روضات : 125 » فرمايد كه : او خود شرحى بر معالم نوشته مشتمل بر تحقيقات انيقه‌ئى كه در كتب أصول كم‌ياب ، و همانا آن تا مبحث استصحاب است ، و وى در مدت حيوة در همدان مىبود ، و از معاشرت و سلوك با قاطبهء مردم اجتناب مىفرمود ، و در سال هزار و دويست و چهل و اندى وفات كرد انتهى .\r\nو در « قصص العلماء : 159 » وى را شاگرد پدرش نوشته ، و در « تذكرة الانساب :\r\n105 » فرمايد : وى دختر حاجى محمد جعفر بن آقا علاء الدّين محمد بن آقا بزرگ ملا محمد صالح بن ملا عبد الباقى بن ملا محمد صالح مازندرانى را بزوجيت داشته انتهى .\r\nو نوادهء او آقا محمد باقر بن آقا محمد تقى بن آقا عبد الحسين مذكور ؛ معروف به آقائى بوده ، و كتابى در رد يهود تأليف نموده ؛ چنان‌كه در « فوائد الرضويه 2 :\r\n408 » در پاورقى فرموده .\r\nو دختر صاحب عنوان ؛ زوجهء خواهرزاده‌اش آقا سيد على كربلائى كه در 1231 بيايد بوده ، چنان‌كه در « تذكرة الانساب : 104 و 108 » و « الفيض القدسى : 27 » نوشته ، پس اينكه در « الذريعة 6 : 166 » سيد منصور حسينى را داماد صاحب عنوان نوشته ؛ اشتباه است ، بلكه مير سيد على كبير كربلائى پسر سيد منصور مذكور كه در 1207 بيايد ؛ شوهر خواهر صاحب عنوان بوده ، چنان‌كه در صدر عنوان اشاره‌ئى بدان نموديم .\r\n\r\n* ( 112 - وفات مرحوم آقا محمد باقر هزارجريبى - ره ) *\r\nهزار جريب ناحيه‌ئى است در مازندران ، و آقا محمد باقر مسمى بنام پدر خود ، يعنى فرزند محمد باقر و از عظماء علماء و معاريف مشايخ و فقهاء و أساطين حكماء اين أواخر است ، و در كربلاء ؛ اول او ، چنان‌كه در « تذكرة القبور : 32 » نوشته ، معروف\r\n\r\n","description":"","footnote":"","page_name":" 235 ","page_number":291},
  {"content":"\r\n\r\nبه آقاى مطلق بوده ، و بعد آقاى بهبهانى ، يا اينكه چنان‌كه نواده‌اش ميرزا محمد حسين در رساله احوال پدرش آقا محمد على نجفى ( در ص 7 ) نسخه خطى نوشته ؛ او آقاى مطلق ، و آقاى بهبهانى را مقيد به بهبهانى نموده‌اند .\r\nآقا محمد باقر در عشر 1150 چنان‌كه در « مستدرك 3 : 386 » فرموده از اصفهان بعراق عرب رفته و در نجف أشرف ساكن ، و در سنه 1185 خانه‌اى در آنجا برايش فراهم شده ، و خود در مادهء تاريخ آن ؛ اين دو بيت را ( چنان‌كه در « مغتنم الدرر 3 : 387 نسخهء خطى » نوشته ) فرموده :\r\n سئلت امامى مسكنا فى جواره * فأنجز سؤلى بالبدار بذى الدار\r\nفقلت لنفسى أرخيها ، فأرخت : * جوار على جنة لى من النار \r\nو او از دو نفر از رجال بزرگ و مشايخ مهم كه در أواسط مائه دوازدهم ؛ يعنى دورهء فترت علم ، از أجلاء و معاريف فقهاء عراقين و رؤساء شيعه بوده‌اند ، روايت نموده .\r\nاول : مرحوم ميرزا ابراهيم قاضى ابن غياث الدّين محمد خوزانى سه دهى اصفهانى ؛ كه نخست قاضى اصفهان بوده و بعد از آن قاضى عسكر نادر شاه شده . دويم : مرحوم حاجى شيخ محمد بن محمد زمان بن حسين بن محمد رضا بن حسام الدّين كاشى كه تأليفاتى دارد ، و اين دو نفر باهم از چندين نفر از علماء آن عصر كه از علامهء مجلسى بلاواسطه ؛ اجازت روايت داشته‌اند ( از آن جمله مير محمد حسين خاتون‌آبادى كه در 1207 بيايد ) ؛ روايت نموده‌اند . و هم چندين نفر از علماء بزرگوار و فقهاء نامدار نزد صاحب عنوان درس خوانده و يا از او روايت كرده‌اند بدين شرح :\r\nاول : مرحوم ميرزا أبو القاسم قمى . دويم : شيخ جعفر نجفى . سيم : ملا محمد رضاء تبريزى كه در 1208 بيايد . چهارم : سيد محمد شفيع شوشترى . پنجم : آقا سيد محمد مهدى بحر العلوم ( عليهم الرحمة ) . و از اين‌ها ؛ ميرزا و بحر العلوم ، هم در نزد او درس خوانده و هم اجازت روايت از وى دارند ، و باقى فقط در نزدش درس خوانده‌اند .\r\nبالاخره ، وى در اين سال ؛ چنان‌كه در « الذريعة 1 : 148 » نوشته وفات كرد ، و در نجف در ايوان علماء دفن شد ، و اينك قبر او در آنجا معروف است .\r\n\r\n","description":"","footnote":"","page_name":" 236 ","page_number":292},
  {"content":"\r\n\r\nمرحوم ميرزا محمد حسين در رسالهء مذكوره نوشته كه : اينك نام و مآثرش در نجف و مازندران و ساير بلدان باقى ، و خانه‌اش در نجف معروف به دار الآقا و آثار مسجد او در هزار جريب باقى ، و أولاد او آنجا محترم و مكرم مىباشند انتهى . و او را فرزندان چندى بوده :\r\nيكى : مرحوم آقا محمد على كه در 1245 بيايد . و ديگر مرحوم آقا محمد صادق كه بناء بمسطورات « ملحقات تذكرة القبور : 217 » در سنه هزار و دويست و سه وفات كرده ، و در تخت پولاد در صحن تكيهء ميرزا رفيعاى نائينى دفن شده .\r\n\r\n* ( 113 - وفات حسينى شاعر هندى ) *\r\nوى محمد حسين أودى ، صاحب شيخ محمد على حزين ؛ و خود از شعراء بوده ، و ديوانى مشتمل بر شش هزار بيت از اقسام شعر دارد ، و در اين سال در بنارس هند وفات كرده و در نزد قبر شيخ محمد على مرقوم دفن شده ؛ چنان‌كه در « الذريعة 9 : 255 » فرموده\r\n\r\n* ( 114 - تولد مرحوم آقا محمد كاظم كاشانى - ره ) *\r\nوى چنان‌كه در ديباچهء منظومهء « تتمه » كه اينك در تأليفات او ذكر مىشود ، نوشته ؛ فرزند حاج محمد صادق بن حاج محمد رضا و خود از علماء و فقهاء و اهل فضل و ادب بوده و شعر هم مىگفته ، و در اين سال ؛ چنان‌كه در « الذريعة 1 : 459 » فرموده متولد شده ، و در اين جلد در شماره‌هاى عديده ؛ ارجوزه‌هاى چندى از او در موضوعات مختلفه ؛ ذكر كرده ، و تاريخ تولد و وفات او را بطورىكه اينجا نوشته شد و مىشود در آنها آورده ، و در اين صفحه ؛ وى را بكاشانى اصفهانى وصف كرده ، و فرمايد : اين ارجوزه در نزد أحفاد او باصفهان موجود است ، و خود هم آن را در سوانح خويش كه در اصفهان موجود است ذكر كرده انتهى .\r\nو ما نيز مجموعه‌اى از او در اصفهان در نزد آقاى روضاتى مؤلف « جامع الانساب » ديديم كه اينك حاضر و در نظر است ، و در آن منظومه‌هائى از او نوشته شده بدين شرح كه : چهارده منظومه در صلوات بر ائمه يا لعن بر أعداء آنها دارد كه هر منظومه‌ئى بنامى جدا و داراى ابياتى است ببحور و أوزان مختلفه ، و اينك اينجا تفصيل أراجيز از « الذريعة » و بعد تفصيل منظومات از مجموعه نوشته مىشود .\r\n\r\n","description":"","footnote":"","page_name":" 237 ","page_number":293},
  {"content":"\r\n\r\nاول : « ارجوزه‌ئى در اصول فقه » . دويم : « ارجوزه‌ئى در صلوات مندوبه » . سيم :\r\n« ارجوزه‌ئى در معانى و بيان » . چهارم : « ارجوزه‌ئى در منطق » . پنجم : « ارجوزه‌ئى در نجوم » . ششم : « ارجوزه‌ئى در هيئت » بنام « زهرة الحسن » كه آن را براى برادر خود محمد حسن بنظم آورده ، و در « الذريعة » آن را ذكر نكرده ، بلكه در مجموعه در آخر منظومات آورده . انجام آن غرهء ع 1 سنه 1260 .\r\nاما تفصيل منظومات با ملاحظهء عدد اين شش ارجوزه ؛ بدين‌ترتيب است :\r\nهفتم : « عقد الثريا » كه چهارده نوع از شعر است . نخست يك بيت ، و بعد از آن دو بيت ، و بعد سه بيت ، و هكذا تا آخر كه 14 بيت آورده ، و در اول هريك از اين‌ها آيه‌اى يا جمله‌اى يا جمله‌هائى كه حتى الامكان مكرر هم نشده از قرآن مجيد آورده كه 1 - دلالت بر عدد يك و 2 - بر دو ، و هكذا تا 14 كه دلالت بر چهارده است مىنمايد ، ليكن 13 ، چهارده بيت و 14 هشت بيت است كه كلا 120 مىشود ، و بدين نحو منظومهء يكم تمام شده ، و انجام آن سنه 1240 است ، و بازهم در ضمن آن و ساير منظومات بعضى از صنايع بديعيه را به كار برده ، مانند اينكه أواخر بعضى را بحروف نورانيه ختم كرده و غيره ، و براى هر منظومه‌ئى در ديباچه ، مانند اول ، نامى جدا ، و در آخر ؛ تاريخ نظم را ذكر كرده ، و در همهء اقسام ابيات چهارده‌گانهء همهء منظومات ؛ كلماتى آورده كه عدد 14 بوجود آمده . هشتم : « السبع المثانى » كه در آن سيزدهم همان 13 بيت ، و چهاردهم 14 بيت است ، و كلا 105 بيت مىشود . انجام آن 14 ج 1 سنه 1240 . نهم : « قلائد النحور » كه 14 قصيده و هر قصيده‌ئى هفت بيت است كه كلا 98 بيت بشود ، و آنها را از غرهء ع 1 سنه 1249 تا 14 روز ؛ هرروزى يك قصيده بنظم آورده . دهم : « فرائد » كه يك قصيده است شامل 14 بيت ، و در هر بيتى ذكر 14 معصوم عليهم السلام شده . نظم آن سنه 1239 . يازدهم : « لآلي البحرين » براى زينت نحرين كه 14 قصيده و هر قصيده‌ئى 14 بيت است كه كلا 196 بيت بشود . انجام نظم آن‌ها روز يكشنبه 14 ج 1 سنه 1249 . دوازدهم : « مدايح الولاة » كه 14 قصيده است و هر قصيده‌ئى 14 بيت و دو قصيدهء ميانى هريك شامل 14 معجزه ؛ براى هريك از ائمه عليهم السلام يك معجزه مىباشد ، و آن بنام محمد شاه است ، و در مدت چهارده روز ، هرروزى يك قصيده بنظم آورده كه آخر آنها 27 رجب سنه 1250 بوده . سيزدهم : « مناقب الهداة » كه نيز 14 قصيده است ، و پنج قصيدهء از\r\n\r\n","description":"","footnote":"","page_name":" 238 ","page_number":294},
  {"content":"\r\n\r\nآنها هريك 28 بيت ، و يكى 19 بيت و باقى هريك 114 بيت است كه كلا 271 بيت و با شش منظومهء سابق جمعا 1000 بيت بشود . انجام نظم آنكه مدت چهارده روز ، هرروزى يك قصيده بوده : شب 21 ماه رمضان سنه 1250 . چهاردهم : « إطراء الرضى » كه 14 قصيده و هريك 14 بيت است . نظم آن : رجب سنه 1253 . پانزدهم : « هدية - الهداة » كه 14 قصيده و هريك 14 بيت است و قافيه‌هاى هفت قصيده ؛ حروف نورانى ، و هفت ديگر ؛ ظلمانى است ، نظم آن ماه صفر سنه 1254 . شانزدهم : « شمس المدائح » كه 14 قصيده است و هفت قصيده از آنها هريك 14 بيت است و باقى ديگر هريك هفت بيت كه كلا صد و چهل و هفت بيت باشد . نظم آن ماه شعبان سنه 1254 . هفدهم : « زهر الرياض » مانند پيش يعنى 14 ، و 7 از آنها هريك 14 و 7 از آنها هريك 7 بيت است . و انجام آن شب 19 ماه رمضان سنه 1254 . هيجدهم : « شمس مضيئه » كه 14 قصيده است باختلاف أعداد ابيات در هريك ، و كلا 14 بيت است . انجام آن شب 24 صفر سنه 1255 . نوزدهم :\r\n« مدايح الهادين » 14 قصيده ، اول 19 بيت . دويم 14 بيت . و سه قصيده ديگر هريك 12 بيت ، و هشت قصيده هريك 7 بيت و آخرين آنها 5 بيت است ؛ كه كلا 130 بيت باشد انجام آن شب 9 ع 1 سنه 1255 . بيستم : « نظم المناقب » 14 قصيده ، هريك 5 بيت .\r\nانجام آن شب 17 ع 1 سنه 1255 ، و در ديباچهء آن نوشته كه : مدت نظم اين 14 قصيده :\r\n14 سال و 14 ماه بوده انتهى .\r\nيعنى 15 سال و دو ماه . بيست و يكم : « تتمه » براى مناقب ائمه عليهم السلام كه بعد از اتمام 14 منظومه آن را بنظم آورده در صد بيت باختلاف أعداد ابيات در هريك از منظومات آن به چند ملاحظه : يكى اينكه چون عدد منظومات تمام 14 رساله كه هريك 14 منظومه بوده ، 196 و از دويست به چهار عدد كمتر است ؛ نقصان آن را از اين پانزدهمى جبران كرده ، كه همه 210 منظومه بشود . ديگر اينكه چون رسالهء چهارم كه اينجا دهم نوشتيم يعنى « فرائد » فقط 14 بيت است ؛ اين صد بيت را جزو آن نموده كه كلا 114 مطابق عدد سور مباركات قرآن مجيد گردد ، كه در واقع اين پانزدهمين تتمه است براى چهارم ، و به‌همين‌جهت نام آن را « تتمه » نهاده ، و بالاخره عدد أبيات تمام اين پانزده رساله 2100 شده ، و اين رساله تاريخ ندارد .\r\n\r\n","description":"","footnote":"","page_name":" 239 ","page_number":295},
  {"content":"\r\n\r\nمختصر ؛ ملا محمد كاظم پس از مدت شصت و هشت سال قمرى عمر در سنه هزار و دويست و هفتاد و سه وفات كرد ، چنان‌كه در « الذريعة » در ضمن همه ارجوزات نوشته .\r\nبعون اللّه تبارك و تعالى ، چون نگارش اين كتاب بدينجا رسيد كه حاوى قريب به صد و بيست عنوان مستقل ؛ براى أحوال رجال 12 سالهء اول سلطنت قاجاريه گرديده ، و تا خاتمهء سال هزار و دويست و پنج هجرى قمرى رسيده ، و سال هزار و سيصد و هفتاد و هفت هجرى قمرى هم قريب بخاتمه مىباشد ؛ آن را جلد اول قرار داديم ، و براى طبع و انتشار مهيا و مهذب نموديم ، و ان‌شاءالله در جلد دويم از اول سال هزار و دويست و شش هجرى قمرى شروع نموده ، و كما كان أحوال رجال علمى طبقات مختلفه را نگارش خواهيم داد .\r\nبتاريخ روز پنج‌شنبه پانزدهم ماه ذى الحجة - الحرام سنهء هزار و سيصد و هفتاد و هفت هجرى قمرى ؛ مطابق دوازدهم تير ماه باستانى سال 1337 هجرى شمسى و الحمد لله رب العالمين\r\n\r\n","description":"","footnote":"","page_name":" 240 ","page_number":296},
  {"content":"\r\n\r\n\r\n« استدراكات »\r\n1 - 11 در صفحه 29 متن كتاب ؛ بعد از سطر دهم اين شرح حال اضافه شود :\r\n\r\n* ( 115 - وفات سيد محمد كردى مدنى شافعى ) *\r\nوى چنان‌كه در « معجم المطبوعات : 1555 » نوشته ؛ فرزند سليمان ، و خود از علماء اهل سنت است كه در سنهء هزار و صد و بيست و هفت ، مطابق ( 1093 - 1094 ) در دمشق متولد شده ، و در يك‌سالگى او را بمدينهء مشرفه آوردند ، و او در آن بلدهء طيبه نشو و نما نمود ، و در نزد أفاضل آن بدرس خواندن پرداخت ، و هم در مدينه متصدى إفتاء فرقهء شافعيه گرديد ، و در سنه 1172 بآهنگ بلاد روم بدمشق رفت ، و از استاد بكرى و محمد شمس دمياطى و احمد شهاب جوهرى و غير آنها روايت حديث نموده ، و يكى از أفراد عالم در سعهء اطلاع و استحضار فقه بود .\r\nسيد محمد كتب چندى تأليف كرده ، اول : كتاب « الحواشى المدنيه » كه آن حاشيه‌ئى است بر « شرح ابن حجر هيتمى بر مقدمهء حضرميه » . دويم : كتاب « فتح القدير » باختصار متعلقات نسك أجير ، در فقه شافعى . و در اين سال ( 1194 ) پس از مدت شصت و هفت سال قمرى عمر در مدينه وفات نموده ، و در جوار قبهء عباس دفن شد .\r\n2 - 11 شمارهء 30 در صفحهء 57 ، شرح حال سجاعى به اين نحو تكميل شود :\r\n\r\n* ( 30 - وفات سجاعى نحوى مصرى ) *\r\nوى شيخ احمد بن شهاب الدّين أحمد بن محمد سجاعى شافعى أزهرى است كه شرح احوال و آثارش در « معجم المطبوعات : 1005 ببعد » و مختصرا در « كنز العلوم : 544 » نوشته ، و از آنها چنين برآيد كه : او در مصر متولد شده و هم در آنجا نشو و نما نموده و نزد پدر خود و بسيارى از مشايخ وقت درس خوانده ، و در حيوة پدر و هم بعد از او بتدريس اشتغال داشت ، و از علماء بزرگ عصر خود گرديد ، و در همه علوم مشاركت جسته دست‌يافت ، و در معرفت علوم غريبه ممتاز شد ، و بملازمت شيخ حسن جبرتى درآمد و از او\r\n\r\n","description":"","footnote":"","page_name":" 241 ","page_number":297},
  {"content":"\r\n\r\nعلم حكمت و هداية و علوم ديگرى را أخذ نمود ، و در علم نحو و أدب مشهور گرديد . و او را تأليفات بسيارى است ، از آن جمله :\r\nاول : « بلوغ الارب » بشرح قصيده‌ئى از كلام عرب ، كه آن قصيدهء سموئل بن عادياى غسانى يهودى است كه اول آن اينست :\r\n إذا المرء لم يدنس من اللؤم عرضه * فكل رداء يرتديه جميل \r\nدويم : « الجواهر المنتظمات » در عقود مقولات ، كه شرح كتاب « مقولات » خود او است ، و شيخ حسن عطار كه در 1250 بيايد حاشيه‌ئى بر آن نوشته . سيم : « حاشيه بر بر شرح قطر » تأليف ابن هشام ؛ در نحو كه در 1177 از تأليف آن فارغ شده . چهارم :\r\n« رساله در اثبات كرامات أولياء » . پنجم : « شرح دو بيت از مقولات » تأليف خودش .\r\nششم : « شرح معلقة امرئ القيس » . هفتم : كتاب « فتح الجليل » بر « شرح ابن عقيل » بر « الفيهء » ابن مالك در نحو ، كه آن حاشيه‌ئى است بر شرح مذكور ، و در 1178 از تأليف آن فراغت يافته . هشتم : « فتح المنان » در بيان رسل مذكور در قرآن ، كه آن شرح منظومهء خدو او است در بيان أنبيائى كه در قرآن كريم ذكر شده‌اند . نهم : « الفوائد اللطيفة » در شرح ألفاظ وظيفه ، و آن در شرح كتاب « وظيفه » تأليف سيدى أحمد زروق است ، در تصوف .\r\nدهم : « المقولات » در فلسفه ، كه گفتيم خود شرحى بر آن نوشته : يازدهم : « منظومه در استعارات » .\r\nسجاعى ، در اين سال در قاهره وفات كرد ، و در قرافه كبرى در تربت مجاورين ، نزد پدر خود دفن شد .\r\n3 - 11 در صفحهء 73 سطر 19 بجاى « منظوم اخضرى الجزائرى » بگذاريد :\r\nكه آن منظومه‌ئى است از عبد الرحمن بن سيدى محمد صغير الجزائرى مشهور به اخضرى كه در قرن دهم وفات كرده ؛ چنان‌كه در « معجم المطبوعات : 407 » نوشته ، و آنجا گويد كه : خود اخضرى هم شرحى براين منظومه دارد .\r\n\r\n","description":"","footnote":"","page_name":" 242 ","page_number":298},
  {"content":"\r\n\r\n4 - 11 در صفحهء 100 بعد از سطر 5 ؛ اين شرح حال اضافه شود :\r\n\r\n* ( 116 - وفات شيخ محمد سمنودى ) *\r\nوى بطورىكه در « معجم المطبوعات : 1052 » نوشته ، فرزند حسن بن محمد ابن أحمد ، و خود از فضلاء اهل سنت است ، و تأليفاتى دارد .\r\nاول : « الدرر الجسام » در شروط مأموم و امام . دويم : « شرح منظومهء الدرر - المضيه » در قرائات ثلاثهء مرضيه از شيخ محمد جزرى . و در اين سال ( 1199 ) وفات كرده .\r\n5 - 11 در صفحه 107 شمارهء 56 ؛ بشرح حال شيخ محمد أمين سويدى اضافه شود :\r\nدر « معجم المطبوعات : 1065 » نوشته كه : وى كنيه‌اش أبو الفوز و از كبار كتبه بوده و ( غير از آنچه نوشته شد ) كتب چندى تأليف كرده كه با ملاحظهء أعداد ازاين‌قرار است :\r\nپنجم : كتاب « الجواهر و اليواقيت » در معرفت قبله و مواقيت . ششم : « كتابى در رد رافضه » . هفتم : « رساله‌ئى در واجب و ممكن » . هشتم : « شرح تاريخ ابن كمال پاشا » با نظمى لطيف .\r\nو « سبائك الذهب » كه نوشتيم ؛ در معرفت أنساب قبائل عرب است ، و انجام تأليف آن ، چنان‌كه در آخرش نوشته : روز جمعه 16 شوال سنه 1229 مىباشد .\r\n\r\n","description":"","footnote":"","page_name":" 243 ","page_number":299},
  {"content":"\r\n\r\n\r\nفهرست\r\nدر اين فهرست تنها اقتصار بر عناوين شده است و ان‌شاءالله فهرست مفصل أعلام و اماكن و كتب ، در پايان جزء آخر طبع مىشود .\r\nالف آقاسى فخرى ايروانى ( حاجى ميرزا ) 76\r\nابراهيم آل سليمان - ابن سليمان عاملى ( شيخ ) 38\r\nابراهيم باجورى شافعى ( شيخ ) 72 و 242\r\nابراهيم پاشا خديوى مصرى 158\r\nابراهيم حويزى ( شيخ ) 53\r\nابراهيم صايحانى حنفى ( شيخ ) 53\r\nابراهيم قفطان نجفى ( شيخ ) 96\r\nابن جميل بغدادى 24\r\nابن سعيد تونسى مالكى 100\r\nابن عابدين دمشقى 81\r\nابن مغيزل طبيب دمشقى 39\r\nأبو الحسن بحرينى ( ميرزا ) 4\r\nأبو الحسن شوشترى ( سيد ) 1\r\nأبو الحسن طهرانى ( ملا ) 103\r\nأبو الحسن عاملى ( سيد ) 26\r\nأبو الفتح كلنبوى ( ميرزا ) 203\r\nأبو القاسم مدرس خاتون‌آبادى ( ميرزا ) 129\r\nأحمد در دير مالكى ( شيخ ) 119\r\nأحمد رسمى اقريطشى ( شيخ ) 55\r\nأحمد زوين نجفى ( سيد ) 4\r\nأحمد شروانى ( ميرزا ) 108\r\nأحمد قزوينى ( سيد ) 97\r\nأسد اللّه خان بالا كفتى ( حاجى ) 56\r\nاسماعيل قونوى ( شيخ ) 39\r\nانصاف شاعر هندى 48\r\nايتين كاترمر فرانسوى 49\r\nب باباى جوهرى تبريزى ( ميرزا ) 14\r\nبرهان الدّين حنفى حمصى ( شيخ ) 49\r\nبى خود شاعر دهلوى 120\r\nت تائب شاعر آذربايجانى 125\r\nتحسين شاعر لكهنوى 112\r\nج جعفر صادقى دهلوى ( سيد ) 49\r\nح حسن خليلى شافعى ( شيخ ) 158\r\nحسن دلدارى ( سيد ) 202\r\nحسن كجائى ( شيخ ) 150\r\nحسن كفراوى شافعى ( شيخ ) 133\r\nحسن مستوفى الممالك آشتيانى ( ميرزا ) 36\r\nحسن نجفى ( شيخ ) 121\r\nحسنعلى ميرزا شجاع السلطنه قاجار 156\r\nحسين خالدى قدسى ( شيخ ) 104\r\nحسينعلى ميرزا فرمانفرما 148\r\n\r\n","description":"","footnote":"","page_name":" 244 ","page_number":300},
  {"content":"\r\n\r\nحسينى شاعر هندى 237\r\nحيدر كاظمينى ( سيد ) 203\r\nخ خرد شاعر نورى مازندرانى 60\r\nد داود ميرزا مرعشى ( سلطان ) 159\r\nدبير شاعر هندى 203\r\nدرد شاعر دهلوى ( خواجه مير ) 76\r\nر راغب شاعر هندى 135\r\nرضى شوشترى ( سيد ) 15\r\nز زبيده شاعرهء اسلامبولى 25\r\nزين العابدين شروانى ( حاج ميرزا ) 16\r\nس سجاعى نحوى مصرى 57 و 241\r\nسليمان جمل مصرى ( شيخ ) 172\r\nسيد الاطباء تبريزى 133\r\nص صادق فحام ( سيد ) 205\r\nصدر الدّين عاملى ( آقا سيد ) 7\r\nصفى الدّين حنفى بخارى ( سيد ) 115\r\nع عباس ميرزا قاجار ( نايب‌السلطنه ) 146\r\nعبد الباقى افندى عمرى فاروقى بغدادى 172\r\nعبد الحميد خان 1 عثمانى ( سلطان ) 141\r\nعبد الرحمن بنانى مغربى ( شيخ ) 78\r\nعبد الرحمن سويدى شافعى ( شيخ ) 112\r\nعبد النبى طسوجى ( ملا ) 150\r\nعلى دلدارى هندى ( سيد ) 105\r\nعلى شاعر مشهدى ( مير سيد ) 113\r\nعلى نائينى طباطبائى ( مير سيد ) 29\r\nعلى نياز شيرازى ( مير سيد ) 57\r\nعلى اكبر قوام الملك ( حاجى ميرزا ) 151\r\nعليم اللّه چشتى هندى ( سيد ) 126\r\nغ غلامحسن شاعر دهلوى ( سيد ) 126\r\nغلامحسين طباطبائى هندى ( شيخ ) 113\r\nغلامعلى آزاد بلگرامى ( سيد ) 113\r\nف فاضل خان راوى كروسى 71\r\nق قاسم بيك شاعر آذربايجانى 208\r\nقدرت شاعر دهلوى 208\r\nك كاظم رشتى كربلائى ( حاج سيد ) 209\r\nكازيرى ميشل 209\r\nل لطف‌على بيك آذر بيگدلى ( حاجى ) 40\r\nم محمد اسعدى افندى تركى 176\r\nمحمد - افندى طبقجلى بغدادى ( سيد ) 152\r\nمحمد - بكرى صديقى ( شيخ ) 50\r\nمحمد - بيدآبادى ( آقا ) 66\r\nمحمد - بيرم 3 تونسى ( شيخ ) 126\r\nمحمد - دلدارى هندى ( سيد ) 92\r\n\r\n","description":"","footnote":"","page_name":" 245 ","page_number":301},
  {"content":"\r\n\r\nمحمد - سبزوارى ( حاج مير سيد ) 79\r\nمحمد - سمنودى ( شيخ ) 243\r\nمحمد - سنوسى صوفى ( سيد ) 174\r\nمحمد - شيخ زين الدّين ( آقا ) 127\r\nمحمد - عبادهء عدوى ( شيخ ) 7\r\nمحمد - كردى مدنى شافعى ( سيد ) 241\r\nمحمد - كلانتر شيرازى ( ميرزا ) 106\r\nمحمد أمين سويدى بغدادى ( شيخ ) 107 و 243\r\nمحمد باقر بهبهانى ( آقا ) 220\r\nمحمد باقر هزارجريبى ( آقا ) 235\r\nمحمد تقى نورى ( ميرزا ) 116\r\nمحمد جعفر استرآبادى ( حاج ملا ) 83\r\nمحمد جعفر هرندى ( آقا ) 152\r\nمحمد حسن لكهنوى هندى ( ملا ) 100\r\nمحمد رفيع سودا شاعر هندى ( ميرزا ) 48\r\nمحمد سعيد سويدى بغدادى ( شيخ ) 154\r\nمحمد صادق نامى شاعر اصفهانى ( ميرزا ) 176\r\nمحمد على ميرزا دولتشاه قاجار 135\r\nمحمد على ميرزا مظفر اصفهانى ( ميرزا ) 70\r\nمحمد عمر تونسى 178\r\nمحمد قلى ميرزا ملك‌آراء قاجار 143\r\nمحمد كاظم كاشانى ( آقا ) 237\r\nمحمد مرتضى زبيدى حسينى ( سيد ) 181\r\nمحمد ولى ميرزا قاجار ( حاجى ) 145\r\nمحمد هاشم ذهبى شيرازى ( آقا ) 100\r\nمحمود خان 2 عثمانى ( سلطان ) 96\r\nمرتضى بروجردى ( سيد ) 178\r\nمصطفى خان 4 عثمانى ( سلطان ) 14\r\nن نشاطى شاعر هزارجريبى 109\r\nو واشينگتن آروينك امريكائى 51\r\nوصال شاعر شيرازى 61\r\nه هاتف شاعر اصفهانى 74\r\n\r\n","description":"","footnote":"","page_name":" 246 ","page_number":302},
  {"content":"\r\n\r\nلزوما به اطلاع مطالعه كنندگان جلد اول مكارم الاثار مىرساند كه شماره صفحه 299 كه پس از صفحه 246 واقع شده صحيح است و افتادگى در ميان نيست .\r\nو 299 با احتساب 52 صفحه مقدمه مىباشد .\r\n\r\n","description":"","footnote":"","page_name":" 247 ","page_number":303},
  {"content":"\r\n . \r\n","description":"","footnote":"","page_name":" 248 ","page_number":304},
  {"content":"\r\n . \r\n","description":"","footnote":"","page_name":" 249 ","page_number":305},
  {"content":"\r\n . \r\n\r\n","description":"","footnote":"","page_name":" 250 ","page_number":306}
  ]