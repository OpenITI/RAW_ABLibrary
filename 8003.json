[
  {"content":"\r\n\r\nتاريخ ادبيات در ايران\r\nاز ميانه قرن پنجم تا آغاز قرن\r\nهفتم هجرى\r\nتاليف\r\nدكتر ذبيح الله صفا\r\n\r\n","description":"","footnote":"","page_name":" فهرست 1 ","page_number":1},
  {"content":"\r\n\r\nصفا ، ذبيح الله ، 1290 - 1378 .\r\nتاريخ ادبيات در ايران و در قلمرو زبان پارسى / تأليف ذبيح الله صفا . - تهران : فردوسى ، 1366 -\r\nبهاى هرجلد متفاوت\r\n( ج . 1 ) ISBN 964 - 90415 - 9 - 1\r\n( ج . 2 ) ISBN 964 - 90415 - 7 - 5\r\n( ج . 1 - 3 ) ISBN 964 - 320 - 033 - 7\r\n( ج . 2 - 3 ) ISBN 964 - 320 - 034 - 5\r\n( ج . 4 ) ISBN 964 - 5509 - 85 - 8\r\n( ج . 1 - 5 ) ISBN 964 - 6701 - 03 - 5\r\n( ج . 2 - 5 ) ISBN 964 - 5509 - 86 - 6\r\n( ج . 3 - 5 ) ISBN 964 - 5509 - 98 - x\r\nفهرستنويسى بر اساس اطلاعات فيپا ( فهرستنويسى پيش از انتشار ) .\r\nكتابنامه .\r\nمندرجات : ج . 1 . از آغاز عهد اسلامى تا دورهء سلجوقى ( چاپ پانزدهم : 1378 ) . - ج . 2 . از ميانهء قرن پنجم تا آغاز قرن هفتم هجرى ( چاپ چهاردهم : 1378 ) . - ج . 3 . از اوايل قرن هفتم تا قرن هشتم هجرى ( چاپ دوازدهم : 1378 ) . ج . 4 . از پايان قرن هشتم تا اوايل قرن دهم هجرى ( چاپ دهم : 1378 ) . - ج . 5 از آغاز سدهء دهم تا ميانهء سدهء دوازدهم هجرى ( چاپ دهم : 1378 ) .\r\n1 . ادبيات فارسى - تاريخ و نقد . الف . عنوان .\r\n201 ت 7 ص / 3374 PIR\r\n9 / 0 فا 8\r\n1366\r\nكتابخانه ملى ايران 553 - 66 م * *\r\nانتشارات فردوس\r\nخيابان دانشگاه - كوچهء ميترا - شمارهء 7\r\nتلفن 6418839 - 6469965\r\nتاريخ ادبيات در ايران ( جلد دوم )\r\nدكتر ذبيح الله صفا\r\nچاپ چهاردهم : تهران - 1378\r\nتيراژ : 1800 نسخه\r\nچاپ : چاپخانه رامين\r\nهمهء حقوق محفوظ است .\r\nشابك 5 - 7 - 90415 - 964 / ISBN 964 - 90415 - 7 - 5\r\nشابك دوره 8 - 99 - 5509 - 964 / ISBN 964 - 5509 - 99 - 8\r\n\r\n","description":"","footnote":"","page_name":" فهرست 2 ","page_number":2},
  {"content":"\r\n\r\n\r\nجلد دوم\r\n\r\nتذكار مهم\r\nدر حين تأليف اين جلد ، بهنگامى كه از رواج شعر فارسى درى در شمال غربى ايران سخن گفته مىشد ، بجاى آذربايجان [ كه ناحيهء وسيع جنوب رودخانهء ارس است « 1 » 
  ] و اراّن و شروان [ كه در شمال رود ارس و در حوضهء رود كر يا كورا واقعست « 2 » و نام آن را به تزوير سياسى به آذربايجان مبدّل كرده‌اند 
  ] ، فقط كلمهء آذربايجان نوشته شده است .\r\nبنابراين از خوانندهء اين جلد تقاضا مىشود در موردهايى كه ذيلا ذكر مىكنم و موردهاى مشابه آنها بعد از اسم آذربايجان نام اران و شروان را هم با خط خود بيفزايند .\r\nصفحه سطر\r\n333 13 و 24\r\n334 7\r\n342 7 و 20\r\n343 2 و 3 و 13 و 16\r\nضمنا خواهشمندم كلمهء مشرق را در صفحهء 342 سطر 22 به مغرب تبديل كنيد .\r\n\r\n\r\n","description":"","footnote":"\r\n( 1 ) - معجم البلدان ياقوت حموى چاپ بيروت ، 1979 ميلادى ، ج 1 ص 128 - 129 ؛ آثار البلاد و اخبار العباد زكرياى قزوينى ، بيروت ، ص 284 - 285 ؛ مختصر البلدان ابن فقيه ( ترجمه ) چاپ تهران 1347 ص 127 - 145 .\r\n( 2 ) - معجم البلدان ، ج 3 ص 339 و ج 1 ص 136 ؛ آثار البلاد ص 493 و ساير كتابهاى جغرافيايى قديم به عربى و به فارسى .\r\n","page_name":" فهرست 3 ","page_number":3},
  {"content":"\r\n . \r\n","description":"","footnote":"","page_name":" فهرست 4 ","page_number":4},
  {"content":"\r\n\r\n\r\nفهرست مطالب\r\n\r\n","description":"","footnote":"","page_name":" فهرست 5 ","page_number":5},
  {"content":"\r\n\r\nفصل اول وضع سياسى ايران از غلبهء سلجوقيان بر خراسان ( 431 ) تا انقراض دولت خوارزمشاهى ( 628 ) ص 3 - 67 دورهء دوم حكومت غزنوى ( 3 - 5 ) ايلك خانيان ( 5 - 9 ) سلجوقيان ( 10 - 16 ) ملك مؤيد آىابه و فرزندان او ( 16 - 17 ) انقسام ممالك سلجوقى ( 17 - 18 ) سلاجقهء كرمان ( 18 - 20 ) طغانشاه بن الب ارسلان ( 20 - 21 ) سلاجقهء آسياى صغير ( 21 - 23 ) سلاجقهء شام ( 23 - 24 ) سلاجقهء عراق ( 24 - 26 ) اتابكان ( 26 - 28 ) اتابكان سلغرى ( 28 - 29 ) اتابكان لرستان ( 29 ) خوارزمشاهان ( 29 - 37 ) امراى دانشمندى ، سقمانيان ( 37 ) - سلسله‌هاى ايرانى : جانشينان علاء الدولهء كاكويه ( 38 - 39 ) اتابكان يزد ( 39 ) ملوك شبانكاره ( 39 - 41 ) شروانشاهان ( 42 - 43 ) رواديان ( 44 ) احمد يليان ( 44 - 45 ) شداديان ( 45 ) ملوك طبرستان ( 45 - 49 ) ملوك نيمروز ( 49 - 50 ) غوريان ( 50 - 55 ) مماليك غوريه ( 55 - 58 ) آل برهان ( 59 - 60 ) آل خجند ( 60 - 61 ) آل صاعد اصفهان ( 61 ) آل عمران ( 61 - 63 ) خاندان نظام الملك ( 63 - 64 ) مهلبيان ( 64 ) خاندان منيعى ( 64 - 65 ) خاندان صاعد هروى ( 65 ) خاندان رضى الدين ورامينى ( 65 ) خاندان نقباى رى و قم ( 65 ) خاندان سادات بيهق ( 66 - 67 )\r\nفصل دوم وضع اجتماعى ايران از آغاز تسلط سلاجقه تا حملهء مغول ص 68 - 135 غلبهء عنصر ترك ( 68 - 69 ) غلامان ترك ( 69 - 77 ) قبايل ترك ( 77 - 84 ) پيشرفت\r\n\r\n","description":"","footnote":"","page_name":" فهرست 6 ","page_number":6},
  {"content":"\r\n\r\nدر اراضى ايرانى ( 85 - 94 ) نتايج تسلط غلامان و قبايل ترك ( 94 - 96 ) نسب سازى تركان ( 96 - 99 ) دورهء ظلم و اعتساف ( 100 - 117 ) ناپايدارى احوال ( 117 - 118 ) از ميان رفتن نظامات و رسوم ( 118 - 119 ) پريشانى امور و تبديل رسوم و آداب ( 119 - 121 ) نقطه‌هاى اميد ( 121 ) فساد اخلاق ( 121 - 124 ) اثر اوضاع زمان در شعر ( 124 - 130 ) عصبيت‌هاى نژادى ( 130 - 133 ) عصبيت‌هاى محلى ( 133 - 135 )\r\nفصل سوم عقايد و مذاهب ص 136 - 230 كليات ( 136 ) سياست دينى ( 136 - 139 ) مذاهب اهل سنت ( 140 - 147 ) تعصبات و مشاجرات مذهبى ( 147 - 157 ) تسلط علماى دينى ( 157 - 160 ) اختلافات مذهبى و شعر ( 160 - 161 ) وضع فرق شيعه : فرقهء زيديه ( 162 - 163 ) فرقهء اسمعيليه ( 163 - 180 ) شيعهء اماميهء اثنى عشريه ( 181 - 202 ) خلافت بغداد ( 202 - 215 ) غزوات ( 215 - 218 ) صوفيه ( 218 - 230 )\r\nفصل چهارم وضع علوم از ميانهء قرن پنجم تا آغاز قرن هفتم ص 231 - 324 مراكز تعليم ( 231 - 234 ) مدارس نظاميه ( 234 - 241 ) مدارس مشهور ديگر ( 241 - 250 ) خانقاهها ( 250 - 251 ) كتابخانها ( 251 - 252 )\r\n1 - علوم شرعى : علم القراءة ( 253 ) علم تفسير ( 254 - 261 ) علم حديث ( 261 - 262 ) علم فقه ( 262 - 265 ) علم كلام ( 266 - 271 )\r\n2 - علوم عقلى : انحطاط علوم در تمدن اسلامى ( 271 - 274 ) مخالفت با علوم عقلى ( 274 - 282 ) مخالفان ابن سينا ( 282 - 288 ) شعر و فلسفه ( 288 - 292 ) حكماى مشهور ( 292 - 309 ) علوم رياضى ( 309 - 313 ) طب ( 313 - 316 )\r\n3 - علوم ادبى : علم لغت ( 317 - 321 ) صرف و نحو ( 321 - 323 ) علوم بلاغى ( 323 - 324 )\r\n\r\n","description":"","footnote":"","page_name":" فهرست 7 ","page_number":7},
  {"content":"\r\n\r\nفصل پنجم وضع ادبى ايران از اواسط قرن پنجم تا اوايل قرن هفتم هجرى ص 324 - 1040 1 - وضع عمومى زبان و ادب فارسى ( 325 - 334 )\r\nرواج و توسعهء ادب پارسى ( 325 - 326 ) زبان فارسى ( 326 - 334 )\r\n2 - شعر پارسى و شاعران پارسىگوى ( 335 - 877 )\r\nسبك شعر ( 335 - 344 ) وضع عمومى شعرا ( 344 - 353 ) موضوعات شعر ( 353 - 366 ) اختصاصات شعر ( 366 - 370 )\r\nشاعران پارسىگوى 1 - فخر الدين گرگانى ( 370 - 383 )\r\n2 - بابا طاهر عريان ( 383 - 386 )\r\n3 - لامعى ( 386 - 398 )\r\n4 - بو حنيفهء اسكافى ( 398 - 403 )\r\n5 - اسدى ( 403 - 421 )\r\n6 - قطران ( 421 - 430 )\r\n7 - برهانى ( 430 - 432 )\r\n8 - ازرقى ( 432 - 438 )\r\n9 - جوهرى ( 438 - 443 )\r\n10 - ناصرخسرو ( 443 - 469 )\r\n11 - بلفرج رونى ( 470 - 476 )\r\n12 - عطاء بن يعقوب ( 477 - 483 )\r\n13 - مسعود سعد ( 483 - 501 )\r\n14 - مختارى ( 501 - 507 )\r\n\r\n","description":"","footnote":"","page_name":" فهرست 8 ","page_number":8},
  {"content":"\r\n\r\n15 - معزى ( 508 - 523 )\r\n16 - خيام ( 523 - 535 )\r\n17 - عمعق ( 536 - 547 )\r\n18 - رشيدى ( 547 - 552 )\r\n19 - سنائى ( 552 - 586 )\r\n20 - سيد حسن غزنوى ( 586 - 598 )\r\n21 - كافى همدانى ( 598 - 600 )\r\n22 - بلمعالى رازى ( 600 - 604 )\r\n23 - خالد ( 604 - 607 )\r\n24 - محمد بن ناصر علوى ( 608 - 610 )\r\n25 - روحانى ( 610 - 614 )\r\n26 - شاه بورجا ( 615 - 618 )\r\n27 - يمينى ( 619 - 621 )\r\n28 - سوزنى ( 622 - 626 )\r\n29 - سيفى ( 626 - 628 )\r\n30 - رشيد وطواط ( 628 - 636 )\r\n31 - شطرنجى ( 636 - 638 )\r\n32 - رفيع مروزى ( 638 - 639 )\r\n33 - روحى ( 639 - 643 )\r\n34 - صابر ( 643 - 650 )\r\n35 - جبلى ( 650 - 656 )\r\n36 - انورى ( 656 - 681 )\r\n37 - كمالى ( 681 - 685 )\r\n38 - سمائى ( 685 - 688 )\r\n\r\n","description":"","footnote":"","page_name":" فهرست 9 ","page_number":9},
  {"content":"\r\n\r\n39 - فتوحى ( 688 - 690 )\r\n40 - ابو الحسن طلحه ( 690 - 892\r\n41 - تاج الدين باخرزى ( 682 - 694\r\n42 - سعيد طائى ( 694 - 695 )\r\n43 - قوامى رازى ( 695 - 707\r\n44 - اثير اخسيكتى ( 707 - 715\r\n45 - عبد الرافع هروى ( 715 - 718\r\n46 - فرقدى ( 718 - 720 )\r\n47 - مجير ( 721 - 729\r\n58 - بيغو ملك ( 729 - 731\r\n49 - جمال الدين اصفهانى ( 731 - 740 )\r\n50 - شرف الدين شفروهء ( 740 - 743 )\r\n51 - عمادى ( 743 - 743 )\r\n52 - ظهير فاريابى ( 750 - 764 )\r\n53 - شرف الدين حسام ( 764 - 767 )\r\n54 - مؤيد نسفى ( 767 - 769 )\r\n55 - شهاب مؤيد ( 769 - 744 )\r\n56 - فلكى شروانى ( 774 - 776 )\r\n57 - خاقانى ( 776 - 794 )\r\n58 - سيف اسفرنگى ( 794 - 798 )\r\n59 - نظامى گنجه‌يى ( 798 - 824 )\r\n60 - شمس خاله ( 824 - 827\r\n61 - ضياء خجندى ( 827 - 832 )\r\n62 - عمر بن مسعود ( 827 - 834 )\r\n63 - شمس طبسى ( 834 - 844 )\r\n\r\n","description":"","footnote":"","page_name":" فهرست 10 ","page_number":10},
  {"content":"\r\n\r\n64 - ابو على مروزى ( 844 - 845 )\r\n65 - رفيع لنبانى ( 846 - 849 )\r\n66 - رضى الدين نيشابورى ( 849 - 852 )\r\n67 - شمس الدين شست كله ( 852 - 856 )\r\n68 - سيف الدين باخرزى ( 856 - 871 )\r\n69 - عطار ( 858 - 871 )\r\n70 - كمال الدين اسمعيل ( 871 - 877 )\r\n3 - نثر پارسى و نويسندگان بزرگ ( 878 - 1040 ) رواج نثر ( 878 - 879 ) سبك نثر پارسى ( 879 - 889 )\r\nآثار مشهور نثر پارسى و نويسندگان آنها :\r\nترجمهء رسالهء قشيرى ( 889 - 890 )\r\nتاريخ بيهقى ( 890 - 892 )\r\nآثار ناصرخسرو ( 893 - 898 )\r\nقابوسنامه ( 898 - 902 )\r\nتفسير سورآبادى ( 902 )\r\nلغت فرس ( 902 - 903 )\r\nتاج التراجم ( 903 - 904 )\r\nآثار نظام الملك ( 904 - 909 )\r\nآثار شهمردان بن ابى الخير ( 909 - 911 )\r\nرسائل خواجه عبد اللّه انصارى ( 911 - 912 )\r\nطبقات صوفيه ( 912 - 915 )\r\nتاريخ برامكه ( 915 )\r\nآثار خيام نيشابورى ( 915 - 917 )\r\nترجمان البلاغة ( 917 - 919 )\r\nبيان الاديان ( 920 )\r\n\r\n","description":"","footnote":"","page_name":" فهرست 11 ","page_number":11},
  {"content":"\r\n\r\nآثار غزالى ( 920 - 926 )\r\nفارسنامه ( 926 - 928 )\r\nكفاية ( 928 - 929 )\r\nاسكندرنامه ( 919 - 930 )\r\nكشف الاسرار ( 930 - 932 )\r\nآثار احمد غزالى ( 932 - 935 )\r\nمجمل التواريخ و القصص ( 935 - 936 )\r\nآثار عين القضاة ( 936 - 944 )\r\nآثار سيد اسمعيل جرجانى ( 944 - 947 )\r\nاعتقاد اهل سنت و جماعت ( 947 - 948 )\r\nكليله و دمنهء بهرامشاهى ( 948 - 952 )\r\nكفاية التعليم و جهان دانش ( 952 - 953 )\r\nمجلس شهرستانى ( 953 - 954 )\r\nآثار رشيد وطواط ( 954 - 957 )\r\nمقامات حميدى ( 957 - 960 )\r\nچهارمقاله ( 961 - 963 )\r\nروض الجنان ( 964 - 965 )\r\nگيهان شناخت ( 965 - 957 )\r\nآثار ابو حاتم اسفزارى ( 967 - 969 )\r\nعتبة الكتبة ( 969 - 972 )\r\nقراضهء طبيعيات ( 972 - 973 )\r\nالتوسل الى الترسل ( 973 - 977 )\r\nتاريخ بخارا ( 977 - 978 )\r\nحالت و سخنان شيخ ابو سعيد ابو الخير ( 978 - 980 )\r\nاسرار التوحيد ( 980 - 983 )\r\n\r\n","description":"","footnote":"","page_name":" فهرست 12 ","page_number":12},
  {"content":"\r\n\r\nبعض فضائح الروافض ( 984 - 985 )\r\nكتاب النقض ( 985 - 987 )\r\nسمك عيار ( 988 - 992 )\r\nترجمهء فتوح ابن اعثم ( 993 )\r\nآثار ابو الحسن بيهقى ( 993 - 996 )\r\nآثار پارسى سهروردى ( 996 - 997 )\r\nآثار حبيش ( 998 - 999 )\r\nآثار ظهيرى ( 999 - 1003 )\r\nروضة العقول ( 1003 - 1005 )\r\nمرزبان‌نامه ( 1005 - 1008 )\r\nراحة الصدور ( 1008 - 1011 )\r\nترجمهء تاريخ يمينى ( 1011 - 1013 )\r\nرسائل نجم الدين كبرى ( 1013 - 1015 )\r\nرسائل مجد الدين بغدادى ( 1015 - 1016 )\r\nآثار امام فخر ( 1016 - 1017 )\r\nتاريخ طبرستان ( 1017 - 1019 )\r\nالمعارف ( 1019 - 1022 )\r\nتذكرة الاوليا ( 1022 - 1023 )\r\nآثار افضل الدين ( 1023 - 1026 )\r\nآثار عوفى ( 1026 - 1030 )\r\nالمعجم ( 1031 - 1033 )\r\nتبصرة العوام ( 1033 - 1034 )\r\nخاتمه ( 1035 - 1036 )\r\n\r\n","description":"","footnote":"","page_name":" فهرست 13 ","page_number":13},
  {"content":"\r\n\r\n4 - تازىگويان ايران ( 1037 - 1040 ) الباخرزى ( 1037 - 1038 ) خطيب تبريزى ( 1038 ) طغرائى ( 1038 - 1039 ) انوشروان بن خالد ( 1039 ) الابيوردى ( 1039 - 1040 )\r\nفهرست عام ( اعلام تاريخى - كتب - فرق و اقوام - اماكن ) ( 1041 - 1128 )\r\nغلطنامه ( 1029 - 1032 )\r\n\r\n","description":"","footnote":"","page_name":" فهرست 14 ","page_number":14},
  {"content":"\r\n\r\n\r\n3 وضع سياسى و اجتماعى و دينى و علمى و ادبى ايران از ميانهء قرن پنجم تا آغاز\r\nقرن هفتم هجرى\r\n\r\n","description":"","footnote":"","page_name":" 1 ","page_number":15},
  {"content":"\r\n . \r\n","description":"","footnote":"","page_name":" 2 ","page_number":16},
  {"content":"\r\n\r\n\r\nفصل اول وضع سياسى ايران از غلبهء سلجوقيان بر خراسان ( 431 ) تا انقراض دولت خوارزمشاهى ( 628 )\r\nدوره‌يى كه اكنون شروع بمطالعه دربارهء آن مىكنيم دورهء پر اضطرابيست كه از برافتادن حكومت غزنوى در خراسان و حكومتهاى ايرانى در عراق و فارس و كرمان و گرگان و طبرستان آغاز مىشود ، و با تسلطهاى پياپى قبايل و غلامان ترك بر ايران و تشكيل سلسله‌هايى از رؤساى قبايل بزرگ و كوچك زردپوست و غلامان و سرداران آنان در تمام خاورميانه و خاور نزديك همراهست . اين دوره را در حقيقت بايد دورهء حكومتهاى ترك در ايران دانست و حكومت همين سلسله‌هاى ترك است كه ايرانيان را از انديشه‌هاى بلند پيشين كه دربارهء استقلال و مليت خود داشتند دور و براى اطاعت از هر قوم چه وحشى و چه متمدن ، و هركس چه غلام فرومايه و چه شاهزادهء بلندپايه ، آماده كرد و بحالتى از حالات روحى انداخت كه حملهء مغول را بر ايران امرى بديع و غريب ندانستند .\r\nاين دوره مقترن است با حملات پياپى غزان و خرلخيان و ختائيان و خوارزميان بر بلاد ماوراء النهر و خراسان و قتل و غارتهاى شعواء كه اگر بحملهء خون‌آشامان مغول و تاتار منتهى نميگشت ، غالب آن حوادث خونين ساليان دراز در يادها ميماند و هرگز فراموش نميشد .\r\n\r\nدورهء دوم حكومت غزنوى\r\nدر تشكيل حكومتهاى ترك ايران تقدم با غلامان بوده كه نخستين دسته از آنان بنام غزنويان در اواخر قرن چهارم حكومت مقتدرى تشكيل دادند . راجع بدورهء اول اين حكومت كه تا پايان عهد سلطان مسعود ( 432 ) و تسلط سلاجقه بر ايران امتداد يافته ، در مجلد اول از اين\r\n\r\n","description":"","footnote":"","page_name":" 3 ","page_number":17},
  {"content":"\r\n\r\nكتاب بحث كرده‌ام .\r\nبعد از آخرين شكست سپاهيان غزنوى بسال 431 نزديك حصار دندانقان مرو ، كه سخت‌ترين انهزام غزنويان از سلجوقيان بود سلطان مسعود غزنوى بسرعت بجانب غزنين عقب نشست و بقول خود او كه ميگفت « بمرو گرفتيم و هم بمرو از دست برفت » « 1 » بعد از اين شكست خراسان و خوارزم و گرگان و رى و اصفهان از چنگ غزنويان برفت .\r\nسلطان مسعود هنگام عقب‌نشينى بغزنين نامه‌يى بارسلان خان از ايلك خانيهء ماوراء - النهر نوشت و ازو مدد خواست و بعد از رسيدن بغزنين نيز بار ديگر اين خواهش را تكرار كرد ليكن اثرى از ياورى خان مشهود نشد و تكرار وقايع ناگوار مسعود را روزبروز نوميدتر ميكرد تا سرانجام راه هندوستان پيش گرفت و بنه و اثقال و خزائن و كسان و بستگان را از غزنين بيرون برد و فرزند خود امير مودود را امارت بلخ داد و با خواجه احمد بن محمد بن عبد الصمد وزير بدانسوى فرستاد . بعد از حركت از غزنين هنگامى كه مسعود و سپاهيانش بنزديك رباط ماريكله رسيدند ، غلامان و لشكريان بر خزائن سلطان زدند و آن را غارت كردند و امير محمد را كه همراه سلطان آورده بودند بامارت برداشتند و مسعود را كه در رباط ماريكله حصارى شد اسير كردند و بقلعهء كسرى بردند و در تاريخ يازدهم جمادى الاولى سال 432 بكشتند .\r\nامير مودود بعد از آگهى از واقعهء مسعود بغزنين تاخت و كار بساخت و با محمد و فرزندان و لشكريان عاصى شده جنگيد و همهء مخالفان پدر را از ميان برد .\r\nدورهء دوم حكومت غزنوى بدينگونه آغاز شد و از 432 تا سال 582 يا 583 يعنى يكصد و پنجاه سال ادامه يافت . در اين دوره از مودود تا تاج الدوله خسرو ملك سيزده پادشاه برجاى محمود غزنوى تكيه زدند كه در ميان آنان طغرل كافر نعمت يكى از غلامان غزنوى نيز بود كه عز الدوله عبد الرشيد پادشاه غزنوى را در سال 440 بقتل آورد و تا 444 به غصب حكومت راند . از دورهء سلطنت مودود تا عهد پادشاهى ابراهيم بن مسعود مدتى ميان سلجوقيان و غزنويان جنگ و ستيز ادامه داشت تا سلطان ابراهيم و ملكشاه\r\n\r\n\r\n","description":"","footnote":"\r\n( 1 ) - تاريخ بيهقى چاپ دكتر غنى و دكتر فياض ص 639\r\n","page_name":" 4 ","page_number":18},
  {"content":"\r\n\r\nصلح كردند بر اينكه هيچيك از جانبين قصد مملكت ديگرى نكند .\r\nشاهان غزنوى بعد از شكست مسعود از سلاجقه تنها بافغانستان و سيستان و ولايت سند اكتفا كردند ليكن بتدريج دايرهء حكومت ايشان تنگ‌تر شد خاصه كه سلاطين غورى در اين ميان قوت مىگرفتند و قلمرو حكومتشان گشايش مىيافت و حتى غزنين را نيز در اواخر عهد غزنويان يعنى در پايان عهد سلطنت خسرو شاه بن بهرامشاه ( 552 - 559 ) از دست آنان بيرون آوردند و بنابر بعضى اقوال پايتخت غزنويان بعد از اين واقعه به لاهور انتقال يافت تا آن شهر را نيز بسال 583 غياث الدين غورى بگرفت و خسرو ملك آخرين پادشاه غزنوى را مقيد و محبوس كرد و سپس او و همهء شاهزادگان غزنوى را از ميان برد .\r\nدورهء دوم حكومت غزنوى اگرچه از حيث تأثير در سرنوشت سياسى ايران بى ارزش است ليكن براى اشاعهء زبان و ادب فارسى خالى از اهميت نيست زيرا اولا ادامهء حكومت در متصرفات غزنوى هند باعث شد كه زبان و ادب پارسى در آنجا بيشتر ريشه كند و رواج يابد ، و ثانيا بعضى از پادشاهان غزنوى كه بعد از مسعود حكومت كردند غالبا دوستداران شعر و ادب بودند وعده‌يى از شاعران بزرگ مانند مسعود بن سعد ابن سلمان و عثمان مختارى و سيد حسن غزنوى و سنائى غزنوى و ابو الفرج رونى و غيرهم در دستگاه آنان زيسته و ايشانرا مدح گفته‌اند .\r\n\r\nايلك خانيان\r\nنخستين دسته از تركان كه در زمرهء غلامان نبوده و بتشكيل سلسله‌يى توفيق يافته‌اند سلسلهء آل افراسياب يا ايلك خانيان يا آل خاقان يا خاقانيان يا خانيه و يا قراخانيان است . اين سلسله از نژاد ترك‌چگلى « 1 » بوده و مدتها در كاشغر و بلاساغون و ختن و ماوراء النهر حكومت ميكرده‌اند .\r\nطايفهء مذكور نخست در كاشغر و بلاساغون مستقر بودند و از حدود سال 315 آغاز حكومت كردند و در حدود سال 349 مانند بسيارى از ديگر تركان همسايهء ممالك سامانى اسلام آوردند . ابن الاثير گويد : در سال 349 طايفه‌يى از تركان كه دويست\r\n\r\n\r\n","description":"","footnote":"\r\n( 1 ) - سياستنامه چاپ مرحوم عباس اقبال ص 120\r\n","page_name":" 5 ","page_number":19},
  {"content":"\r\n\r\nهزار چادر داشته‌اند اسلام آوردند ؛ و نسبت به ستوق بغرا خان عبد الكريم نيز گفته‌اند كه در سال 344 قبول اسلام كرد « 1 » . وى در همان سال درگذشت و جاى خود را به شمس الدوله موسى بن ستوق داد .\r\nاين سلسله كه به زودى امراى متعددى يافت ، از قرن چهارم هجرى تا اوايل قرن هفتم در تاريخ ايران شهرت داشته است و نظر بكثرت امراء و تشعّب آنان ترتيب دادن تاريخ مدوّن مرتبى از آن سلسله دشوارست . و همين اختلاف هم باعث شد كه امراى اين سلسله با اينكه مقدمهء فتوحاتشان خوب بود نتوانستند نتايج درخشانى از كار خود بگيرند و حتى به زودى محتاج بمساعدت سلسله‌هاى ديگرى از قبيل غزنويان و سلاجقه شدند و بعد از شكست سنجر از قراختائيان در سال 536 بدامن اين حكومت جديد ترك نيز افتادند .\r\nبر روى هم سه شعبهء مهم از سلسلهء آل افراسياب تشخيص ميتوان داد يكى در كاشغر و ختن و بلاساغون ، و ديگرى در بخارا ، و سومى در ماوراء النهر .\r\nتسلط آل افراسياب بر قلمرو حكومت سامانى از عهد شهاب الدوله بغرا خان هارون بن سليمان ( يا موسى ) نوادهء عبد الكريم ستق بغرا خان آغاز شد . اين پادشاه كه مركز حكومتش شهر بلاساغون بود در دورهء سلطنت نوح بن منصور سامانى ( 365 - 386 ) بماوراء النهر تاخت و بخارا را در 382 فتح كرد ليكن هنوز چندى از فتح بخارا نگذشت كه بيمار شد و از بخارا بيرون رفت و بعد از خروج او نوح ببخارا بازگشت و هارون در راه مرد .\r\nفتح مسلّم بخارا در دهم ذى القعدهء سال 389 در عهد سلطنت عبد الملك سامانى بدست ايلك خان نصر بن على يكى از اميران آل افراسياب اتفاق افتاد .\r\nهنوز مدت بسيارى از فتح بخارا بدست آل افراسياب نگذشته بود كه دامنهء قدرت محمود\r\n\r\n\r\n","description":"","footnote":"\r\n( 1 ) - بار تولد ذيل كلمهء بلاساغون در آنسيكلوپدى اسلامى و\r\n E . de Zambaur , Manuel de Genealolgie et de chronologie pour l'histoir de l'Islam , Hanovre , 1927 , p . 206 - 207 \r\nنقل از حواشى تاريخ بيهقى ص 1160 - 1162\r\n","page_name":" 6 ","page_number":20},
  {"content":"\r\n\r\nغزنوى بماوراء النهر و خوارزم كشيد و از همين اوان سلاطين بزرگ ايلك خانيه مانند ايلك خان نصر و قدر خان و طغا خان و على تگين و ابو المظفر ارسلان خان يا منكوب و مقهور آن سلطان قهار شدند و يا با او از در اطاعت و انقياد درآمدند .\r\nبعد از تسلط سلاجقه نيز حال بر همين منوال بود و غالب سلاطين اين سلسله در ماوراء النهر و بخارا يا در حبس سلاطين سلجوقى و يا در اطاعت و باجگزارى آنان بسر ميبرده‌اند .\r\nبعد از ضعف كار سنجر و غلبهء گور خان قراختائى بر ماوراء النهر ، آل افراسياب كه از ياورى سنجر در جنگ با قراختائيان زيان ديده بودند با آنان از راه فرمانبردارى درآمدند چنان كه جلال الدين على پسر حسن تگين و عثمان بن حسن خان با موافقت گور خان بحكومت رسيدند ليكن در همين اوان سلطنت خوارزمشاهى توسعه مىيافت و مزاحم كار ايلك خانيان ميشد و عاقبت هم عثمان بن حسن در سال 609 و بقولى در 607 بفرمان سلطان محمد خوارزمشاه بقتل رسيد و دورهء حكومت اين سلسله در ماوراء النهر و در همان اوان در تركستان بپايان رسيد .\r\nقراخانيان بعد از تسلط بر ماوراء النهر و بخارا و سمرقند مركز حكومت خود را به شهر اوز كند بردند و استقرار در سمرقند و بخارا بعدها و على الخصوص در دورهء تجزيهء حكومت قراخانى به چند سلسلهء كوچك صورت گرفت .\r\nموضوع قابل توجه آنست كه قراخانيان نتوانستند قلمرو تسلط خود را از رود جيحون تجاوز دهند . اين نكته دليل عدم تمايل آنان بتسلط بر بلاد آبادان و پرثروت خراسان آن روز نيست بلكه وجود دولت مقتدر محمود غزنوى و تسلط آن بر خراسان همواره مانع اين نفوذ و پيشرفت به طرف مغرب بود و ايلك قدر خان كه بدين كار مبادرت ورزيد به سختى تنبيه شد و بعد از محمود هم وجود چند حكومت از قراخانيان و اتحاد دولت غزنوى با بعضى از آنان مانع حمله و تجاوز بعض ديگر بر خراسان بود خاصه كه غزان سلجوقى اندكى بعد از فوت محمود بر خراسان تسلط يافتند و نه تنها مانع قراخانيان از حمله و تجاوز به مغرب شدند بلكه خود بر ايشان تاخته و به زودى آنان را مطيع خود كردند\r\n\r\n","description":"","footnote":"","page_name":" 7 ","page_number":21},
  {"content":"\r\n\r\nدر ميان خانان و خانزادگان اين خاندان مردم شعردوست و شاعرپرور ديده شده‌اند حتى بعضى از امراى اين سلسله به زبان فارسى شعر سروده‌اند و اشعار آنان در كتب ادب نقل شده است . از جملهء آنان يكى امير على بورى تكين است . پدر او بورى تگين همانست كه بنام ابو اسحق ابراهيم بن نصر مدتى در سمرقند و بخارا سلطنت كرد و شرح منازعات پسران على بورى تكين با دولت مسعود غزنوى در تاريخ بيهقى آمده است . امير على از شاعران مشهور قرن پنجم است و اشعار وى در ترجمان البلاغه « 1 » و حدائق السحر « 2 » آمده و از آن جمله اين دو قطعه نقل مىشود :\r\n بپنج حال بعاشق همى بماند شمع * كه برشمردم هر پنج را ، بگير شمار\r\nبگونه و بسرشك و گداز و سوزش دل * بسان عاشق تا روز هر شبى بيدار \r\n* * *\r\n ميرك سينا لطيف و چابك و برنا * هرچه بگويم ازو خوش آيد و زيبا\r\nهست انيس و كريم گر نشناسى * زود بخوان با شگونه ميرك سينا \r\nديگر جلال الدين قلج طمغاج خان ابراهيم سلطان سمرقند است كه خطى خوش داشت و در جوانى شعر ميسرود و از جملهء اشعار اوست :\r\n اى روى ترا ز حسن بازارچه‌يى * در من نگر از چشم كرم پارچه‌يى\r\nدرياب كه تر مىكند از خون جگر * هجران تو از هر مژه دستار چه‌يى « 3 » \r\nديگر نصرة الدين قلج ارسلان خاقان عثمان پسر و وليعهد جلال الدين ابراهيم كه مانند پدر خوشنويس و شاعر بوده و اين دو رباعى از اوست :\r\n ما و تو كه هم نمونهء پرگاريم * سر گرچه دو كرده‌ايم يك جان داريم\r\nچون نقطه نهاده‌ايم بر دايره پاى * تا آخر كار سر بهم بازآريم \r\n* * *\r\n\r\n\r\n","description":"","footnote":"\r\n( 1 ) - ترجمان البلاغه ص 17 ، 48 ، 100 - 101\r\n( 2 ) - ص 16 - 17\r\n( 3 ) - لباب الالباب ج 1 ص 42\r\n","page_name":" 8 ","page_number":22},
  {"content":"\r\n\r\n آن بت كه شدم از غم رويش بستوه * وز شكوهء من نداشت او هيچ شكوه\r\nدرمانده شدم ز غم بگفتم نامش * دندان و قد منست بر دامن كوه « 1 » \r\nيعنى سنجو كه نام غلام او بود .\r\nظهير الدين محمد بن على كاتب معروف به ظهيرى از معاصران و ندماى همين امير بوده و كتاب سندبادنامه را بنام او ترجمه كرده است .\r\nاز ميان سلاطين مشهور اين سلسله خضر خان بن ابراهيم ممدوح عمعق و سيد الشعرا رشيدى است كه « شاعر دوست عظيم بود ، استاد رشيدى و امير عمعق و نجيبى فرغانى و نجار ساغرجى و على بانيذى و پسر درغوش و پسر اسفراينى و على سپهرى در خدمت او صلت‌هاى گران يافتند و تشريفهاى شگرف ستدند و امير عمعق امير الشعراء بود و از آن دولت حظّى تمام گرفته و تجملى قوى يافته ، چون غلامان ترك و كنيزكان خوب و اسبان راهوار و ساختهاى زر و جامهاى فاخر و ناطق و صامت فراوان و در مجلس پادشاه عظيم محترم بود . »\r\n« 2 » بسيارى از شاعران مشهور ، علاوه بر آنان كه نامشان از قول نظامى عروضى نقل شده ، اين شاهان را ستوده و از آنجمله‌اند : محمد عوفى ، ظهيرى سمرقندى ، عثمان مختارى ، معزى ، انورى ، سوزنى ، رضى الدين نيشابورى ، شمس الدين طبسى ، شهاب الدين احمد بن مؤيد نسفى سمرقندى ، شمس محمد حدادى بغدادى معروف به « شمس خاله » ، ضياء الدين خجندى ، سيف اسفرنگ ، رشيد وطواط ، عبد الواسع جبلى . از اين شاعران برخى در دستگاه آل افراسياب بسر ميبرده و از انعام و احسان آنان برخوردار بوده‌اند و بعضى ديگر از شاعران آل سلجوق يا خوارزمشاهانند كه از ديار بعيد قصايدى در مدح ايشان ميفرستاده‌اند . عده‌يى از نويسندگان نيز كتبى بنام آنان نوشته‌اند « 3 » .\r\n\r\n\r\n","description":"","footnote":"\r\n( 1 ) - لباب الالباب ج 1 ص 44 - 46\r\n( 2 ) - چهارمقاله طبع ليدن ص 46\r\n( 3 ) - راجع بسلسلهء خانيه و مداحان آنان رجوع شود به شرح مستوفاى آقاى سعيد نفيسى در حواشى تاريخ بيهقى از صحيفهء 1160 ببعد .\r\n","page_name":" 9 ","page_number":23},
  {"content":"\r\n\r\n\r\nسلجوقيان\r\nمهمترين دولت ترك كه تشكيل آن مقدمهء تحول بزرگى در تمدن اسلامى و خاصه در ايرانست ، دولت سلجوقيست . علت تسميهء اين دولت انتساب شاهان آنست به سلجوق بن دقاق . دقاق ( تقاق ) بمعنى « سخت كمان » رئيس يكى از قبايل تركمان و از مقدّمان تركان غز بوده و ميان آنان نفوذ بسيار داشته است « 1 » و بعد ازو پسرش در نزد بيغو يعنى ملك غز قربت بسيار يافت و سپس بر اثر بروز اختلاف با او با طايفهء خود و گروهى ديگر از غزان بابار و بنه بماوراء النهر روى نهاد و در جند استقرار يافت و قبول اسلام نمود و مسلمين آن ديار را در برابر كفار ترك كه از مسلمانان خراج ميگرفتند حمايت كرد و شوكت و دستگاهى يافت چنان كه اندك‌اندك در جنگهاى ميان سامانيان و آل افراسياب و غزنويان نيز دخالت كرد . بعد از سلجوق اولاد او خاصه ميكائيل و فرزندان ميكائيل يعنى طغرل بيك محمد و چغرى بيك داود بر قبيلهء مسلمان خود فرمانروايى يافتند و بيست فرسنگى نزديك بخارا مهاجرت نمودند . سلطان محمود دسته‌يى از قبيلهء سلجوقى را كه تحت امر ارسلان بن سلجوق بودند بخراسان كوچ داد ولى به زودى از اين كار پشيمان شد و بسبب بيمى كه از آنان حاصل كرده بود با آن قوم سختگيريها كرد چنان كه دسته‌يى از ايشان بكرمان و دسته ديگرى برى و آذربايجان مهاجرت كردند . محمد و داود نيز در كشاكش جنگ با على تكين پادشاه ايلك خانى بخارا ناگزير بخراسان روى نهادند و با سرداران و سپاهيان مسعود درافتادند و آنقدر بمخالفت خود ادامه دادند تا در سال 428 در مرو خطبه بنام داود خواندند و اندكى بعد در طوس و در محرم سال 429 در نيشابور خطبه بنام برادرش طغرل خوانده شد . مسعود غزنوى سپاهيان كثيرى بسردارى سباشى مأمور دفع تركمانان كرده بود ليكن سباشى در مبارزات خود هيچگونه كاميابى نداشت و سلطان مسعود نيز كه با صد هزار سپاهى بدفع سلجوقيان آمده بود بسال 431 نزديك حصار دندانقان مرو شكستى سخت از آنان خورد . ركن الدين طغرل بيك محمد تا سال 447 از خوارزم گرفته تا آذربايجان و بغداد را باطاعت خود درآورد و در اين سال ببغداد وارد شد و به زودى\r\n\r\n\r\n","description":"","footnote":"\r\n( 1 ) - كامل التواريخ حوادث سال 432\r\n","page_name":" 10 ","page_number":24},
  {"content":"\r\n\r\nدولت جانشينان عضد الدوله را در عراق برافگند و با لقب سلطانى خطبه بنام او خوانده شد و الملك الرحيم پادشاه ديلمى در بند تركمانان افتاد .\r\nسلاجقه با سرعتى تمام توانستند فتوحات خود را تا سواحل مديترانه و سرحدات امپراطورى روم شرقى در آسياى صغير و مرزهاى متصرفات خلفاى فاطمى پيش ببرند و در حدود سال 470 هجرى يكى از وسيعترين امپراطوريهاى زمان را بوجود آورند .\r\nاز علل عمدهء اين پيشرفتهاى سريع وحدت مقاصد سران اين حكومت و حاجت شديد تركمانان بفتح بلاد پرثروت و اعتياد آنان بزندگى سخت در بيابانهاى وسيع و قطع مراحل زياد بدون احساس خستگى و سرعت عمل و جنگجويى و دلاورى تركان غز و نيز ساير قبايل ترك بود كه در خدمت سلاجقه درآمده بودند .\r\nاين جنگاورى و فتح و پيروزى تا پايان عهد ملكشاه ( 465 - 485 ) امتداد يافت خاصه كه در دورهء او و پدرش الب‌ارسلان ( 455 - 465 ) وزير كاردان و لايقى چون نظام الملك امور مملكت وسيع سلجوقى را اداره ميكرد و سازمانى كه او براى حكومت سلجوقى ترتيب داد سلطنت آنانرا از حال سلطهء يك قوم وحشى بيابانگرد بيرون آورد و تشكيلاتى منظم بدان بخشيد .\r\nاز اواخر سلطنت ملكشاه اختلاف ميان ملكشاه و نظام الملك و حرم او تركان خاتون دختر طمغاج خان بن بغرا خان با وزير باتدبير آغاز شد . اين اختلاف بين سلطان و وزير بر سر قدرت و تسلط نظام الملك بر كشور درگرفته بود ليكن خلاف ميان او و تركان خاتون سببى ديگر داشت و آن موضوع جانشينى ملكشاه بود كه رأى وزير بر جانشينى بر كيارق قرار گرفته بود و انديشهء حرم سلطان بر جانشينى فرزند كوچكش محمود ، و همين امر هم عاقبت ببر كنار كردن خواجه نظام الملك و برگماشتن تاج الملك ابو الغنايم قمى بوزارت منجر شد . و اين امر در عين آنكه فتحى براى طرفداران سلطنت محمود محسوب ميشد براى شيعه كه نظام الملك از دشمنان سرسخت آنان و ليكن تاج الملك از خود آن قوم بود ، پيروزى مهمى بشمار ميرفت . اندكى بعد از اين واقعه يعنى در رمضان سال 485 خواجه در راه بغداد نزديك نهاوند به ظاهر با حملهء يكى از\r\n\r\n","description":"","footnote":"","page_name":" 11 ","page_number":25},
  {"content":"\r\n\r\nفدائيان حسن صباح بنام ابو طاهر و در حقيقت بتحريك تاج الملك و شيعيان از پاى درآمد و ملكشاه نيز در شوال همان سال در بغداد درگذشت .\r\nبا مرگ ملكشاه و نظام الملك مملكت سلجوقى درهم ريخت و اختلال كار سلطنت تركمانان آغاز شد چنان كه مدتى سلطان محمود ( 485 - 487 ) و ابو المظفر ركن الدين بركيارق ( 487 - 498 ) با يكديگر در نزاع بودند و بعد از آنكه كار بر سلطان محمد قرار گرفت ، ميان او و تتش بن الب‌ارسلان وقايعى رخ داد و در همان سال ميان بركيارق و ارسلان شاه بن الب‌ارسلان آتش اختلاف زبانه ميكشيد و دو سال از واقعهء قتل ارسلان شاه ( 490 ) نگذشته بود كه محمد بن ملكشاه كه در آن هنگام حاكم گنجه بود با برادر درافتاد و تا سال 496 با او در نزاع بود و در اين سال جانبين صلح كردند و ممالك سلجوقى را بين يكديگر قسمت نمودند يعنى شام و ديار بكر و آذربايجان و موغان و ارمنستان و گرجستان در قلمرو سلطان محمد درآمد و باقى ممالك در اختيار بركيارق باقى ماند .\r\nاگرچه بعد از فوت بركيارق در بروجرد ( 498 ) سلطنت بپسرش ملكشاه ثانى رسيد ، ليكن محمد به زودى مخالفان خود را از ميان برد و تا سال 511 سلطنت كرد و از كارهاى مشهور او در مدت سلطنت قلع و قمع ملاحدهء اصفهان و آغاز جنگ و ستيز با ملاحدهء الموت بود ، چنان كه بيايد .\r\nبعد از محمد محمود بجاى او بسلطنت نشست ليكن در همان سال وفات محمد سنجر كه تا آن هنگام بيست سال خراسان و مشرق ممالك سلجوقى را در دست داشت بر برادرزاده تاخت و او را منهزم كرد و بعد بخشيد و نيابت و سلطنت عراق داد و خود سلطان همهء ممالك سلجوقى گشت .\r\nامارت سنجر در خراسان از دورهء سلطنت سلطان بركيارق آغاز شده بود . در آن هنگام خراسان دچار اغتشاش و اضطراب بود زيرا بعد از فوت ملكشاه و بروز اختلاف ميان فرزندان او ، ملك ارسلان ارغون بن الب‌ارسلان كه در عهد ملكشاه همدان و ساوه را باقطاع داشت از آنجا بنيشابور و مرو تاخت و بتدريج همهء خراسان را به تصرف\r\n\r\n","description":"","footnote":"","page_name":" 12 ","page_number":26},
  {"content":"\r\n\r\nدرآورد و در همين اوان بود كه سلطنت سلجوقى براى بركيارق مسلم گرديده بود .\r\nارسلان ارغون نامه‌يى ببركيارق نوشت و گفت كه من خراسان را كه از آن جدم داود بود ، به تصرف درآورده‌ام و به همين مقدار از ممالك سلجوقى قانعم ، بركيارق در آغاز امر بامارت او تن درداد ليكن بعدا عم ديگر خود ملك بورى برس را بامارت خراسان برگزيد و از اين پس ميان بورى برس و ارسلان ارغون كه هريك دسته‌يى از تركمانان را تحت اختيار داشتند چند جنگ واقع شد و عاقبت ارسلان ارغون بر برادر غلبه يافت و او را كشت و وزير او عماد الملك بن نظام الملك را نيز بعد از آنكه سيصد هزار دينار مصادر كرده بود ، از ميان برد و بر مردم ظلمهاى بىحساب كرد و سور مرو و قلعهء سرخس و قهندز نيشابور و همهء قلاع خراسان را ويران ساخت و عاقبت در سال 490 بر دست يكى از غلامان خود بقتل رسيد و مردم از ظلم او آسوده شدند .\r\nبعد از آن‌كه ارسلان ارغون بر برادر خود بورى برس غلبه يافته و او را بقتل آورد ، بركيارق برادر خود سنجر را بامارت خراسان انتخاب كرد و براى او سپاهى ترتيب داد و خود نيز بر اثر او بخراسان رفت . سنجر هنگامى كه بدامغان رسيد از قتل عم خود اطلاع يافت ليكن از اين پس نيز بر اثر اختلافات سختى كه ميان بركيارق و محمد بروز كرده بود باز سنجر نميتوانست همهء خراسان را در اختيار گيرد و يكى از تركان بنام ابو شجاع اميرداد حبشى بن آلتونتاق در دامغان استقرار يافته و بيشتر بلاد خراسان و گرگان و طبرستان را در تصرف درآورده بود و با طنيهء جنوب خراسان نيز تحت رياست امير اسمعيل گيلكى در طبس حكومت داشتند .\r\nاين وضع همچنان ادامه داشت تا بركيارق از دست برادر خود سلطان محمد بخراسان گريخت و با اميرداد حبشى اتحاد كرد و هر دو بجنگ سنجر كه از سلطان محمد طرفدارى مينمود رفتند ، و در نزديك نوشجان با سنجر مصاف دادند . قواى سنجر با آنكه در آغاز كار نزديك بود شكست يابند ، نيروى اميرداد حبشى و بركيارق را از ميان بردند . بركيارق از خراسان گريخت و اميرداد بدست كسان سلطان سنجر اسير شد و با آنكه جان خود را به صد هزار دينار خريده بود ، بر دست سنجر بقتل رسيد ( 493 هجرى ) « 1 »\r\n\r\n\r\n","description":"","footnote":"\r\n( 1 ) - براى اطلاع از همهء وقايع مربوط بسنجر رجوع شود به اخبار الدولة السلجوقية ص 84 ببعد و ابن الاثير حوادث سالهاى 489 و 490 و 493 و 494\r\n","page_name":" 13 ","page_number":27},
  {"content":"\r\n\r\nاز اين هنگام ببعد تا سال 511 سنجر در خراسان امارت داشت و بعد از آنكه برادرش سلطان محمد وفات يافت او عنوان سلطنت را خاص خود ساخت و چنان كه ديده‌ايم محمود ابن محمد را كه داعيهء سلطنت سلاجقه داشت منهزم ساخت و بعد او را بحكومت عراق گماشت و خود سلطان همهء ممالك سلجوقى گشت چنان كه « خطبهء او از حد كاشغر تا اقصى بلاد يمن و مكه و طايف و مكران و عمان و آذربايجان تا حد روم برسيد و بعد از وفاتش زيادت از يكسال خطبهء اطراف بنام او ميكردند » « 1 »\r\nدر سال 536 در محلّ قطوان از محال سمرقند ميان سنجر و قراختائيان جنگى سخت درگرفت و شكست در قواى سنجر افتاد و قريب صد هزار تن از عساكر اسلام در اين جنگ كشته شدند و ما بر اثر اهميت موضوع و حكومت ممتد هشتاد ساله كفارختا جداگانه راجع به آنان بحث خواهيم كرد .\r\nبر اثر ضعفى كه از اين شكست براى سنجر حاصل شده ، اتسز خوارزمشاه كه از مدتها پيش داعيهء سلطنت داشته و در خوارزم عصيان آشكارا كرده بود بخراسان تاخت و بسيارى از بلاد را بباد تاراج داد كه ذكر آن بعدا خواهد آمد ، ليكن سنجر به زودى انتعاش يافت و توانست بانتقام ويرانكاريهاى اتسز لشكر بخوارزم كشد و او را مجبور باطاعت كند و نيز كار مملكت را از نو نظام بخشد .\r\nدر سال 548 دسته‌يى از طوايف غز كه بر ختلان از اعمال بلخ تسلط يافته بودند از بيداد عاملان سلطان بجان آمدند و دست بآشوب زدند و در جنگى كه ميان آنان و سنجر درگرفت ، سلطان باسارت در دست آنان ماند . ويرانكاريهاى غز در خراسان و كرمان از مصائب بزرگ تاريخ ايران شمرده مىشود و راجع به اين مصيبت دردناك بعد از اين سخن گفته خواهد شد .\r\nبعد از اسارت سنجر سليمان بن محمود سلجوقى برادرزادهء سلطان كه در خراسان نزد عمش بسر ميبرد ، بنابر رأى طاهر بن فخر الملك بن نظام الملك وزير سنجر به نيشابور خوانده و در 9 جمادى الثانيه سال 548 بسلطنت برگزيده شد و باتفاق امرا\r\n\r\n\r\n","description":"","footnote":"\r\n( 1 ) - راحة الصدور ص 171\r\n","page_name":" 14 ","page_number":28},
  {"content":"\r\n\r\nبراى دفع فتنهء غز بمرو رفت ولى كارى از پيش نبرد و بازگشت و طاهر وزير در همان اوقات ( 548 ) درگذشت و سليمانشاه كه مردى بدسيرت و بىتدبير بود ، كارش در خراسان بجايى نرسيد و ناچار از آن ديار بيرون رفت و بعد از مدتى در سال 551 روى ببغداد نهاد ليكن در جنگ با قطب الدين مودود صاحب موصل گرفتار و محبوس شد .\r\nچون سليمان كارى از پيش نبرد امرا و لشكريان با ركن الدين محمود بن محمد بغرا خان خواهرزادهء سنجر بيعت كردند و او را قائم‌مقام سنجر شناختند . محمود بعد از فوت سنجر بجاى او بر تخت سلطنت نشست ليكن بدست مؤيد آىابه در سال 557 كور شد . « 1 »\r\nعاقبت سلطان سنجر كه نزديك چهار سال در قيد اسارت غزان بود در سال 551 به يارى امير عماد الدين احمد بن ابى بكر قماج از شكارگاه گريخت و بترمد رفت « 2 » و بقولى ديگر اين امر به يارى مؤيد آىابه صورت گرفت . بهرحال سنجر از ترمد بپايتخت خويش مرو رفت تا در آنجا شروع بايجاد نظم براى مملكت پريشان و آشفتهء خود كند ليكن در همان سال 552 درگذشت و در مرو مدفون شد .\r\nسنجر اگرچه پادشاهى قاهر بود و شصت و يكسال بكامروايى حكومت خراسان ( بيست سال ) و سلطنت ممالك سلجوقى ( چهل و يك سال ) كرد ليكن با همهء سطوت در اواخر عهد خود نتوانست از غلبهء امراء ترك خود بر جان و مال مردم پيش‌گيرى كند و ظلم و عدوان بىنهايت آنان را از سر خلق دور دارد و مخصوصا دو هجوم خطرناك كفارختا و غزان غارتگر ويرانكار را دفع نمايد و او كه در تسلط بر سلاطين داخلى آنهمه قدرت‌نمايى كرده بود در برابر مهاجمان زورمند خارجى كارى از پيش نبرد و مردم ايران را بدست آنان خاصه مردم‌كشان غز دچار مصائب شديد نمود .\r\nهمچنانكه گفتيم در مدت ابتلاء سنجر باسارت غزان بعضى از سرداران او آغاز سركشى در خراسان كردند چنان كه بعد از سليمانشاه و زوال سلطنت او در يك حال محمود خواهرزادهء سنجر و مؤيد الدين آىابه و ايتاخ خراسان را تا حدود رى در دست داشتند .\r\n\r\n\r\n","description":"","footnote":"\r\n( 1 ) - جهانگشاى جوينى ج 2 ص 15 - 16\r\n( 2 ) - جهانگشا ج 2 ص 12 - 13\r\n","page_name":" 15 ","page_number":29},
  {"content":"\r\n\r\nايتاخ يكى از غلامان سلطان سنجر بود كه بعد از فتنهء غز از خراسان بيرون رفت و بر رى استيلا يافت و در آنجا دستگاهى فراهم آورد و در همانسال كس نزد سلطان محمد ابن محمود پادشاه سلجوقى عراق فرستاد و اظهار اطاعت كرد و بتدريج بر شمارهء سپاهيان خود افزود تا آنكه عدد سپاهيانش به بيست هزار رسيد و بعد از آنكه سليمانشاه بن محمود كه در خراسان با ايتاخ آشنايى يافته بود بسلطنت عراق رسيد ، ايتاخ با قواى خود به او پيوست و در دستگاه او درجه‌يى عالى يافت و كارهاى بزرگ بر دست وى رفت .\r\n\r\nملك مؤيد اىابه و فرزندان او\r\nدر مدت اسارت سنجر يكى از غلامان او بنام مؤيد اىابه كه در خدمت سنجر تقدم بسيار داشته و در جنگ با غزان سنجر را از بخشيدن آن قوم بازداشته ، و بدين ترتيب او را در مهلكه‌يى بزرگ افگنده بود ، در نيشابور دستگاهى براى خود ترتيب داد و بجاى آن شهر شادياخ را كه باغى سلطنتى و سراى امرا بود و باره‌يى قديم داشت آبادان كرد و بازماندگان مردم آن شهر كه از قتل و غارت غزان رهايى يافته بودند در دو سه سال بشادياخ آمدند و نشابور قديم به كلى متروك ماند . مؤيد اىابه چنان كه ديده‌ايم بنابر قولى در فرار سنجر از اسارت غزان نيز دست داشت و چون آن پادشاه بعد از رهايى از چنگ غز چندگاهى بيش نماند ، مؤيد الدين باز بقدرت خود ادامه داد و همچنان در شادياخ با عنوان ملك مستقر بود و قدرت داشت چنان كه سلطان محمود را كه بعد از سنجر بجاى او بر تخت نشسته بود در رمضان سال 557 از شهرستان نشابور بيرون آورد و چشم او را ميل كشيد و بزندان افگند و در 558 با خوارزمشاه سلطانشاه بن ايل ارسلان كه به قصد فتح نيشابور آمده بود چندى جنگيد و آخر كار آن دو به صلح و اطاعت اىابه از خوارزمشاه انجاميد ولى او توانست با استفاده از انقلابات خراسان بسيارى از بلاد آن سامان را بدست آورد و در غالب حوادث آن ولايت دخالت كند . بعد ازو فرزندانش مانند طغانشاه و سنجر شاه هريك دستگاهى و كرّ و فرى داشتند و سنجر شاه بسبب آنكه مادرش در حبالهء نكاح تكش بود ، و خود خواهر او را بزنى داشت ، با سلاطين خوارزم خويشى يافته بود ولى بر اثر اظهار مخالفت با سلطان تكش مقيد شد و در خوارزم چشمان او را ميل\r\n\r\n","description":"","footnote":"","page_name":" 16 ","page_number":30},
  {"content":"\r\n\r\nكشيدند و او همچنان در خوارزم بود تا بسال 595 درگذشت . گويند اين رباعى را بعد از آنكه ميل در چشمش كشيدند سرود :\r\n تا چرخ مرا ببدگمانى برخاست * دل از سر كار اين جهانى برخاست\r\nچون دست قضا چشم مرا ميل كشيد * فرياد ز عالم جوانى برخاست « 1 » \r\n\r\nانقسام ممالك سلجوقى\r\nدولت سلجوقى دو دورهء متمايز از يكديگر دارد : دوره‌يى كه از حملهء تركمانان بر خراسان شروع و بوفات سنجر در سال 552 ختم مىشود . اين دوره عهد حكومت سلجوقى بر قسمت اعظم بلاد اسلامى است كه از اواسط آسيا شروع و بسواحل مديترانه و سرحدات دولت روم شرقى در آسياى صغير ختم ميشد . طغرل بيك و الب‌ارسلان و ملكشاه همهء اين ممالك پهناور را تحت اختيار و تصرف خود داشتند و حكم آنان در اين نواحى وسيع جارى بود ليكن بعد از ملكشاه بر اثر بروز اختلافات در خاندان سلجوقى و جنگهاى محمود و بركيارق و محمد ، حكومت مركزى اين خاندان دچار ضعف و تهاون گرديد . با اين حال تا آخر دورهء سلطنت سنجر را ، كه پادشاهان سلجوقى رسما رئيس همهء سلاجقه شناخته ميشدند ، دورهء وحدت سلطنت سلجوقى ميشمارند و بعد از سال 552 را بايد دورهء ضعف كامل سلاجقهء مركزى و تجزيهء حكومت اين طايفه دانست .\r\nاگر از اين حكومت مطلقهء اسمى كه بعد از ملكشاه وجود داشت بگذريم بايد بگوئيم كه انقسام ممالك سلجوقى بسيار زود شروع شد . علت آن بود كه در فتوحات ممالك سلجوقى چند تن از سران اين خاندان و رؤساء قبايل شركت داشتند و بعد از آنكه قدرتى يافتند هريك ادارهء قسمتى از ممالك پهناور خود را در اختيار گرفتند چنان كه در همان اوان فتح خراسان از كنار جيحون تا نيشابور بخش جغرى بيك و هرات و\r\n\r\n\r\n","description":"","footnote":"\r\n( 1 ) - راجع بمؤيد اىابه و فرزندانش رجوع شود به : راحة الصدور راوندى ص 179 ، 180 ، 181 - 183 ، 387 ، 472 . جهانگشاى جوينى ج 2 ص 15 - 16 ، 36 . ابن اثير حوادث سال 548 و 552 و 553 و 555 و 556 و 557 و 558 و 560 . تاريخ بيهق چاپ تهران ص 284 و 324 - 325 و غيره .\r\n","page_name":" 17 ","page_number":31},
  {"content":"\r\n\r\nپوشنگ و سيستان بخش ابو على حسن بن بيغو و كوهستان و گرگان بخش ابراهيم ينال بن يوسف شد و طغرل خود آهنگ رى كرد تا عراق را براى خويشتن مسلم كند « 1 » و به همين جهت به زودى خراسان و عراق و كرمان و آسياى صغير و شام ميان جغرى بيك و طغرل و قاورد و سليمان و تتش بن الب‌ارسلان تقسيم شد و بدين ترتيب دسته‌هايى از سلاجقه بوجود آمدند كه اينك بذكر اجمالى راجع بهر يك از آنها ميپردازيم :\r\n\r\nسلاجقهء كرمان ( قاورديان )\r\nجغرى بيك برادر طغرل بيك دو پسر كارآمد داشت : الب ارسلان و قاورد . عماد الدوله قره‌ارسلان قاورد بن جغرى بيك داود بن ميكائيل در سال 442 كه هنوز اوايل دورهء قدرت سلجوقيان بود مأمور فتح كرمان شد . كرمان در اين دوره در تصرف ديالمه بود و با كاليجار بن سلطان الدوله از اعقاب عضد الدوله آن را در قبضهء اقتدار داشت و حاكمى از ديالمه بنام بهرام پسر لشكرستان از جانب او در آن ولايت بسر مىبرد ، بهرام چندى با قاورد كه پنج شش هزار سوار سلجوقى با خود داشت جنگيد و چون ديد كارى از پيش نميتواند برد ناگزير با سلاجقه از در صلح درآمد . با كاليجار نيز كه به قصد استخلاص كرمان آمده بود در راه مسموم شد و درگذشت و بدين ترتيب كرمان در تصرف سلجوقيان درآمد و تا حدود سال 583 در اختيار قاورديان بود و اين پادشاهان بعد از قاورد ( 442 - 465 ) در كرمان و عمان و بعضى از بلاد فارس حكومت ميكردند و بعد از قاورد سلاطين اين سلسله عبارتند از : كرمانشاه بن قاورد ( 465 - 467 ) - سلطانشاه بن قاورد ( 467 - 477 ) - تورانشاه بن قاورد ( 477 - 490 ) - ايرانشاه بن تورانشاه ( 490 - 494 ) - ارسلان شاه بن كرمانشاه ( 494 - 536 ) - محمد ابن ارسلانشاه ( 536 - 551 ) - طغرلشاه بن محمد - بهرامشاه و ارسلانشاه و تورانشاه پسران طغرلشاه بن محمد كه بعد از مرگ پدر هريك بر قسمتى از متصرفات قاورديان حكومت داشته و دائما با يكديگر در نزاع بوده‌اند و در اين ميان امرا و اتابكان و غلامان خاندان قاوردى نيز هريك بطرفدارى از شاهزادگان امارتى ترتيب مىدادند و برآشفتگى وضع ممالك قاورديان ميافزودند . منازعات شاهزادگان قاوردى تا حدود سال 579\r\n\r\n\r\n","description":"","footnote":"\r\n( 1 ) - تاريخ آل سلجوق در آناطولى چاپ استانبول 1952 ص 9 و نيز رجوع شود به تاريخ دولة آل سلجوق چاپ مصر ص 8\r\n","page_name":" 18 ","page_number":32},
  {"content":"\r\n\r\nهجرى كه تاريخ قتل تورانشاه آخرين فرد از آن سه برادرست امتداد يافت .\r\nدرين سال ظافر محمد اميرك يكى از غلامزادگان قاورديان بعد از قتل تورانشاه و پاره‌پاره كردن او محمد شاه بن بهرامشاه را از حبس بيرون آورد و بر تخت سلطنت نشاند . محمد شاه كه دوازدهمين شاه قاورديست از اين تاريخ تا سال 582 در كرمان بود و در اين سال براى آنكه مددى از سلاجقهء عراق و اتابكان آن ديار بدست آورد از كرمان بيرون رفت ليكن او را نزد اتابك تكله بن زنگى بفارس فرستادند و چون از يارى اتابك نيز خبرى نشد ناگزير بكرمان و از آنجا بخوارزم نزد تكش رفت و چون از يارى او نيز خبرى نرسيد بغور نزد سلطان شهاب الدين غورى شتافت و در خدمت او بود تا درگذشت و با مرگ او دوران قاورديان به آخر رسيد .\r\nسبب بيرون رفتن محمد شاه از كرمان آشفتگى شديد اوضاع آن ديار بود . اين آشفتگى شديد پيش از عهد محمد شاه و فى الواقع بعد از مرگ طغرلشاه بن محمد و اختلافات سختى كه ميان فرزندان او رخ داده بود ، آغاز شد . ضعف دولت قاورديان بامراء ترك و تاجيك فرصت دخالت در امور داد و علىالخصوص غلامان ترك كه هريك چند روزى بداعيهء اتابكى و امارت سر برميداشتند ، و يا براى تحصيل مال بقتل و غارت تاجيكان مبادرت ميورزيدند و مردم را به خاك و خون مىكشيدند ، بر سرعت و شدت انحطاط دولت سلاجقهء كرمان ميافزودند . اين وضع سخت را حملهء غزان ( قراغز ) بر كرمان بسال 575 دشوارتر ساخته بود . از اين سال ببعد تا ديرگاهى غزان هر روز بر ناحيه‌يى از كرمان دستبرد ميزدند و چون كسى با آنان ياراى مقاومت نداشت قتل و غارت و ويرانكارى را بنهايت ميرسانيدند و وضع كرمان همچنان قرين آشفتگى و اختلال بود تا بدست‌اندازى تكش و محمد خوارزمشاه بر آن ديار انجاميد و بعد از زوال دولت محمد خوارزمشاه چنان كه ميدانيم يكى از حاجبان او بنام « براق » از جانب پسرش غياث الدين حكومت كرمان يافت و سلسلهء قراختائيان كرمان را بوجود آورد « 1 » .\r\n\r\n\r\n","description":"","footnote":"\r\n( 1 ) - راجع بقاورديان رجوع كنيد به : بدايع الازمان فى وقايع كرمان تأليف افضل الدين ابو حامد كرمانى فراهم آوردهء آقاى دكتر مهدى بيانى چاپ تهران 1326 - المضاف الى\r\n","page_name":" 19 ","page_number":33},
  {"content":"\r\n\r\nسلاطين اوليهء قاوردى ممدوح عده‌يى از شاعران بزرگ مانند ازرقى بوده‌اند ولى در اواخر عهد خود بر اثر گرفتاريهاى بسيار و جنگ و ستيز دائم به كار تشويق شاعران نمىرسيدند .\r\n\r\nطغانشاه بن الب‌ارسلان\r\nاز ميان شاهزادگان سلجوقى كه على الرسم در خراسان حكومت داشتند شمس الدوله ابو الفوارس طغانشاه بن الب‌ارسلان بر اثر علاقهء وافرى كه بشعر و شعرا داشت براى ما اهميت بيشترى دارد . مقر حكومت اين شاهزاده شهر هرات بود . از احوال او اطلاع كافى در دست نيست و به همين سبب غالبا او را با طغانشاه بن مؤيد آىابه كه بعد از مؤيد الدين آىابه در نيشابور بتخت سلطنت نشست اشتباه كرده‌اند « 1 » . در چهار مقالهء نظامى عروضى شرحى دربارهء شعردوستى اين شاهزاده آمده است كه نقل آن را دور از صواب نمىدانيم :\r\n« آل سلجوق همه شعردوست بودند اما هيچكس بشعر دوستىتر از طغانشاه بن الب‌ارسلان نبود و محاورت و معاشرت او همه با شعرا بود و نديمان او همه شعرا بودند چون ابو عبد اللّه قرشى و ابو بكر ازرقى و ابو منصور با يوسف و شجاعى نسوى و احمد بديهى و حقيقى و نسيمى ، و اينها مرتب خدمت بودند و آينده و رونده بسيار بودند ، همه ازو مرزوق و محظوظ . مگر روزى امير با احمد بديهى نرد مىباخت و نرد ده هزارى بپايين كشيده بود و امير دو مهره در شش‌گاه داشت و احمد بديهى دو مهره در يك‌گاه و ضرب امير را بود ، احتياطها كرد و بينداخت تا دوشش زند ، دو يك برآمد ، عظيم طيره شد و از طبع برفت ، و جاى آن بود ، و آن غضب بدرجهء كشيد كه هر ساعت دست بتيغ ميكرد و نديمان چون برگ بر درخت همى لرزيدند كه پادشاه بود و كودك\r\n\r\n\r\n","description":"","footnote":"\r\nبدايع الازمان فى وقايع كرمان تأليف ابو حامد كرمانى چاپ مرحوم عباس اقبال ، تهران سال 1331 شمسى - عقد العلى للموقف الاعلى تأليف ابو حامد كرمانى بتصحيح آقاى عليمحمد عامرى ، تهران 1311 - تاريخ سلجوقيان كرمان تأليف محمد بن ابراهيم چاپ  Houtsma  ، ليدن 1886 - طبقات سلاطين اسلام تأليف استانلى لين‌پول ترجمهء مرحوم عباس اقبال تهران 1312 شمسى ص 135 - 136\r\n( 1 ) - رجوع شود بحواشى چهار مقاله طبع ليدن از مرحوم ميرزا محمد خان قزوينى ص 172 - 173\r\n","page_name":" 20 ","page_number":34},
  {"content":"\r\n\r\nبود و مقمور بچنان زخمى . ابو بكر ازرقى برخاست و بنزديك مطربان شد و اين دوبيتى بازخواند ( ازرقى گويد ) :\r\n گر شاه دوشش خواست دو يك زخم افتاد * تا ظن نبرى كه كعبتين داد نداد\r\nآن زخم كه كرد راى شاهنشه ياد * در خدمت شاه روى بر خاك نهاد \r\nبا منصور با يوسف در سنهء تسع و خمسماية كه من بهرات افتادم ، مرا حكايت كرد كه امير طغانشاه بدين دوبيتى چنان با نشاط آمد و خوش‌طبع گشت كه بر چشمهاى ازرقى بوسه داد و زر خواست ، پانصد دينار ، و در دهان او ميكرد تا يك درست مانده بود ، و بنشاط اندر آمد و بخشش كرد ، سبب آن‌همه يك دوبيتى بود ، ايزد تبارك و تعالى بر هر دو رحمت كناد . » « 1 »\r\nهمچنانكه در اين حكايت ملاحظه مىشود از شاعران بسيار نزديك به اين شاهزاده ابو بكر زين الدين اسمعيل وراق معروف به « ازرقى » بود كه قسمت بزرگى از ديوانش بمدائح طغانشاه مزين است . و علاوه بر اين يك منظومهء مشهور يعنى منظومهء يوسف و زليخاى موجود ببحر متقارب كه بغلط آن را بفردوسى نسبت ميدهند ، و معلوم نيست از كدام شاعرست ، بنام همين ابو الفوارس طغانشاه ساخته و به او تقديم شده است ، در اين ابيات :\r\n سخن كابتدا مدح خسرو بود * همايون همه چون مه نو بود\r\nسپهر هنر آفتاب امل * ولى النعم شاه شمس الدول\r\nجهان فروزنده فخر ملوك * منزه دل پاكش از رنج سوك\r\nملك بو الفوارس پناه جهان * طوغنشاه خسرو الب‌ارسلان \r\n\r\nسلاجقهء آسياى صغير\r\nسلاجقهء آسياى صغير از اعقاب ابو الفوارس قتلمش بن اسرائيل بن سلجوق بوده‌اند كه در سنين اوليهء فتوحات سلاجقه مأمور موصل و ديار بكر و شام شد تا آن نواحى را مستخلص كند و در عوض پادشاهى مازندران او را باشد .\r\n\r\n\r\n","description":"","footnote":"\r\n( 1 ) - چهار مقاله چاپ ليدن ص 43 - 44\r\n","page_name":" 21 ","page_number":35},
  {"content":"\r\n\r\nبعد از فوت طغرل بيك در سال 455 و آغاز سلطنت الب‌ارسلان ، قتلمش كه خود را بسلطنت شايسته‌تر ميدانست بر الب‌ارسلان خروج كرد و در اسفراين ميان آن دو جنگى سخت درگرفت و در اين جنگ قتلمش بقتل رسيد و الب‌ارسلان خاندان او را بحدود شام فرستاد . فرزند قتلمش يعنى سليمان به زودى بر اثر فتوحاتى كه در بعضى از قلاع آسياى صغير و شام كرد شهرت يافت و از جانب ملكشاه در حدود سال 471 بحكومت بلاد مفتوحه گماشته شد . سليمان بر اثر اختلافى كه ميان او و تتش بن الب‌ارسلان درگرفته بود كشته شد ( 479 ) و بعد از چندى ملكشاه پسر او قلج ارسلان را بجاى پدر حكومت بلاد آسياى صغير داد ( 485 ) . قلج ارسلان بتدريج بر دامنهء متصرفات خود افزود و چون بعد از فوت ملكشاه بر اثر اختلاف بر سر جانشينى او از قدرت مركزى سلجوقيان كاسته شده بود ، قلج ارسلان و اعقاب او استقلال يافتند و بر دامنهء متصرفات خود افزودند و حتى متصرفات امراى دانشمنديه را نيز در قيصريه و سيواس بتملك خود درآوردند .\r\nاگرچه بر اثر اختلاف سلاطين و شاهزادگان سلجوقى در آسياى صغير آثار ضعف به زودى در حكومت آنان آشكار شد ، ليكن حكومت در اين خاندان از ديگر خاندان‌هاى سلجوقى ديرتر پاييد چنان كه تا سال 700 هجرى كه عهد سلطنت علاء الدين كيقباد ثانى و چهار سال بعد از آن‌كه دورهء تجديد حكومت غياث الدين مسعود ثانى بود ، بر پاره‌يى از بلاد آسياى صغير سلطنت و حكومت داشتند . يكى از علل عمدهء بقاى حكومت اين خاندان در حملهء مغول آن بود كه جز در حملات بايجو ، در غالب مواقع ديگر ، هرگاه سرداران مغول بحدود ممالك آنان ميرسيدند ، از در اطاعت درمىآمدند و هنگامى كه هلاگو خان در ايران بنياد حكومت ايلخانى را نهاد ، سلاجقهء روم در سال 657 به خدمت رفتند و قبول ايلى كردند و مأمورين پادشاهان ايلخانى را در كشور خويش پذيرفتند و دخالت مغولان در اواخر عهد سلاجقهء روم بجايى رسيد كه سلاطين روم را چون حكام عزل و نصب ميكردند .\r\nقبول ايلى مغول آسياى صغير را از حملات سخت و خونريزيها و قتل و غارتهاى بىامان مغول و تاتار تا حدى دور نگاه داشت و آن را به صورت يكى از پناهگاه‌هاى بزرگ\r\n\r\n","description":"","footnote":"","page_name":" 22 ","page_number":36},
  {"content":"\r\n\r\nبراى علما و دانشمندان ايرانى كه از جلو حملهء تاتار مىگريختند ، قرار داد . علاوه برين به شرحى كه خواهد آمد ، سلاجقهء روم وسيلهء بزرگى براى نشر زبان و ادب فارسى در متصرفات خود گرديدند و ازين بابت در تاريخ ايران صاحب شأن و مقامى بزرگند « 1 » .\r\n\r\nسلاجقهء شام\r\nاين دسته اعقاب تاج الدولة تتش بن الب‌ارسلان هستند كه از سال 470 بفرمان ملكشاه حكومت دمشق و توابع آن يافت و قرار بر آن نهادند كه هرچه از آن نواحى بگشايد از آن او باشد . تتش با عدهء كثيرى بر آن نواحى كه دچار تاخت‌وتاز مسيحيان شده بود ، تاخت و در سال 471 بر دمشق غلبه يافت . در سال 485 بعد از وفات ملكشاه تتش به خيال سلطنت و جانشينى برادر افتاد و شروع بجمع‌آورى لشكر كرد و از دمشق بحلب تاخت و قسيم الدوله آقسنقر حاكم آن شهر ناگزير با او از در اطاعت درآمد . سپس حكام انطاكيه و رها و حران اظهار فرمانبردارى كردند و تتش عنوان سلطنت براى خود اختيار كرد و نصيبين را به زور گشود و بسيارى از اهالى آن را بقتل آورد و اموال آن را بتاراج داد و اعمال قبيحى در آن شهر مرتكب شد و از آنجا قصد موصل و ديار بكر و ميافارقين و آذربايجان كرد .\r\nچون خبر خروج تتش بركن الدين بركيارق كه در اين هنگام مالك قسمتى از ممالك سلجوقى بود ، رسيد ، بمقابلهء عمّ شتافت و چون دسته‌يى از ياران تتش از دور او پراگندند ناگزير بشام برگشت و باز بتجهيز قوا اشتغال ورزيد و در سال 487 به قصد ايران لشكر كشيد و تا آذربايجان و همدان همهء بلاد سر راه را تصرف كرد . بركيارق درين اوان در نصيبين بود و چون اين اخبار را استماع كرد بمقابلهء عم آمد ليكن شكست يافت و باصفهان گريخت تا از برادر خود محمود مدد گيرد . اتفاق را در همين اوقات محمود به مرض آبله درگذشت و بركيارق خود نيز بدين مرض دچار شد و پس از بهبود\r\n\r\n\r\n","description":"","footnote":"\r\n( 1 ) - براى كسب اطلاع بيشتر از احوال سلاجقهء آسياى صغير رجوع كنيد به : مسامرة الاخبار و مسايرة الاخيار تأليف محمود بن محمد مشهور به كريم آقسرايى چاپ آنقره 1943 - مختصر سلجوقنامهء ابن بىبى چاپ  Houtsma  ليدن 1902 - تاريخ آل سلجوق در آناطولى چاپ استانبول 1952 - طبقات سلاطين اسلام ص 137 - 138\r\n","page_name":" 23 ","page_number":37},
  {"content":"\r\n\r\nبا سپاهيانى كه از خراسان بمدد او رسيده بودند در سال 488 نزديك رى عمّ خود را منهزم كرد و تتش در اين معركه بقتل رسيد .\r\nتتش هنگام توقف در آذربايجان پسر خود ملك رضوان را بجاى خود حكومت شام و حلب و عراق داده بود و او كه بفرمان پدر به قصد عراق عزيمت كرده بود چون از خبر قتل وى آگهى يافت بحلب رفت و بدين ترتيب حكومتى كه بدست تتش از تركمانان در شام ايجاد شده بود در خاندانش باقى ماند ليكن اين حكومت ديرى نپاييد و بدست اتابكان بورى و امراى ارتقى در سال 511 از ميان رفت « 1 » .\r\n\r\nسلاجقهء عراق\r\nهمچنانكه گفتيم در مدت سلطنت محمود و بركيارق و محمد فرزندان ملكشاه ، برادر آنان سنجر حكومت خراسان داشت .\r\nبعد از وفات محمد در سال 511 محمود بن محمد بجاى پدر بسلطنت نشست ليكن سنجر بن ملكشاه كه خود را وارث برادر ميدانست بعراق آمد و با برادرزاده بر در اصفهان مصاف داد و او را بشكست ولى او را بخشيد و سلطنت عراق داد و « مهملك خاتون » دختر خود را بحبالهء نكاح او درآورد و بدين ترتيب اعقاب محمد بن ملكشاه باختصاص سلطنت عراق يافتند و سلسلهء سلاجقهء عراق و كردستان و آذربايجان از اين طريق پديد آمد كه از 511 تا سال 590 باقى بود . از اين سلسله بعد از سلطان محمود بن محمد ( 511 - 525 ) سلطان داود بن محمود ( 525 - 526 ) و سلطان طغرل بن محمد ( 526 - 529 ) و سلطان مسعود بن محمد ( 529 - 547 ) و ملكشاه بن محمود ( 547 - 548 ) و محمد بن محمود ( 548 - 554 ) و سليمان بن محمد ( 554 - 556 ) و ارسلان بن طغرل ( 556 - 573 ) و طغرل بن ارسلان ( 573 - 590 ) سلطنت كردند .\r\nسلاجقهء عراق بر اثر آنكه غالبا در كودكى بسلطنت رسيده و در عنفوان شباب بدرود حيات گفته‌اند اسير دست امرا و حجاب و اتابكان خود بوده‌اند خاصه كه اين اتابكان منصب خود را به ارث ميبردند و سلطنت خاصى در سلطنت حمايت‌شدگان خود كه سلطنت حقيقى همان بود ، تشكيل ميدادند چنان كه از سال 531 ببعد شمس الدين\r\n\r\n\r\n","description":"","footnote":"\r\n( 1 ) - رجوع شود به ابن الاثير حوادث 471 ، 486 ، 487 ، 488 و مسامرة الاخبار ص 20 - 21\r\n","page_name":" 24 ","page_number":38},
  {"content":"\r\n\r\nايلدگز و فرزندان او عراق و آذربايجان را باسم اتابكى سلاطين سلجوقى عراق در دست گرفته و بعد از انقراض سلسلهء سلجوقى هم باقى ماندند .\r\nبعد از آنكه خوارزمشاهان به شرحى كه خواهد آمد ، قدرتى كسب كردند طمع در ولايات ايران بستند و بتدريج بر خراسان و كرمان استيلا يافتند و چون نوبت بعراق رسيد با طغرل بن ارسلان كه تازه سلطنت از دست رفته را بازگرفته بود ، جنگيدند و در سال 589 يا 590 ابو بكر قتلغ اينانج پسر محمد جهان‌پهلوان كه با خوارزمشاه همدست شده بود ، آن پادشاه را نزديك رى بقتل آورد و دستگاه سلاجقه برچيده شد .\r\nسلاجقهء عراق بپرورش شعرا و تربيت آنان شهرت دارند و شاعران و نويسندگان بزرگى در خدمت آن سلسله بسر برده و آثارى بنام ايشان باقى گذاشته‌اند مانند امير عمادى و سيد اشرف و مجير الدين بيلقانى و احمد بن منوچهر شست كله و اثير الدين اخسيكتى و ظهير الدين فاريابى و ابو المعالى رازى و قوامى رازى .\r\nاز ميان پادشاهان سلجوقى عراق برخى خود نيز بفنون ادب آشنا بودند و از ميان آنان مهمتر از همه سلطان طغرل بن ارسلان ( 573 - 590 ) است كه علاوه بر شجاعت و دلاورى كه داشت به كار شعر نيز رغبت مينمود و « در بزم بر فضلا نكتها بگرفتى و بر شعرا بر سخن بيفزودى و شعرهاء او در زبان عوام مشهور و مذكورتر از آنست كه با شرح حاجت افتد و دوبيتىهاء خوش افتادى ، يكى اينست :\r\n آنكس كه جهان به پشت پايى مىزد * دوش آمده بد در گدايى مىزد\r\nاز وقت نماز شام تا گاه سحر * صد نعره براى ناشتايى مىزد \r\nو اين دوبيتى ديگر در تاريخ سنهء خمس و ثمانين و خمس ماية بنوشت و بدست مبارك خود بزر حل تكحيل و باتابك شهيد و پادشاه كريم مظفر الدنيا و الدين قزل‌ارسلان فرستاد بكوشك نو بدر همدان ، او بشكرانه خلعتى خوب بكمال مزدقانى ( از شعرا و ندماء طغرل ) داد :\r\n شاهان جهان و خسروان بندهء من * در مشرق و مغرب همگان بندهء من\r\nبا اين‌همه ملك و پادشاهى كه مراست * من بندهء تو همه جهان بندهء من » « 1 » \r\n\r\n\r\n","description":"","footnote":"\r\n( 1 ) - راحة الصدور ص 333 - 334\r\n","page_name":" 25 ","page_number":39},
  {"content":"\r\n\r\nو علاوه بر اين چهار بيت ابيات ديگر نيز از او نقل شده است « 1 » كه اين دو بيت از آن ميان لطيف‌تر است :\r\n من ميوهء شاخ سايه پروردنيم * در ديدهء خورشيد جهان گردنيم\r\nگر بر سر خصمان كه نه مردان منند * مقناع زنان بر نكنم مردنيم \r\n\r\nاتابكان\r\nاتابيك لقبى بود كه از اوايل دورهء سلجوقى به كسانى كه مأمور تربيت و مراقبت و تمشيت امور شاهزادگان بودند ، داده ميشد و اين اتابيكان حمايت آن كودكان را از هر حيث برعهده ميگرفتند و همين امر بتدريج موجب دخالت آنان در امور مىشد چنان كه « گمشتكين جاندار » كه چندى اتابكى بركيارق را در زمان ملكشاه كرده بود ، بعد از فرار بركيارق از اصفهان از دست امير كربوغا فرستادهء تركان خاتون ، حمايت بركيارق را برعهده گرفت و او را كه از اصفهان گريخته بود در ساوه پذيرفت و برى برد و بر تخت سلطنت نشاند « 2 » .\r\nاندك‌اندك عده‌يى از امارت‌جويان اين امر را وسيلهء ارتقاء بمقامات عاليه قرار دادند و هريك ببهانهء حمايت از يك شاهزادهء سلجوقى بساط امارت گستردند . شيخ نصير الدين ابو الرشيد عبد الجليل در كتاب النقض آورده است :\r\n« تا سلطنت بفرخى بآل سلجوق افتاد الى يومنا هذا هر كجا كه طفل يك ماهه سلجوقى باشد اميرى معروف بگردى ، مهيب ، او را به صد حيله و چاره و رنج بدست آورد و به طرفى از اطراف عالم شود و خود را مضطرب ميدارد و اگرچه آن طفل بىعقل و بىعلم و بىقوت باشد هركس از عقلاء كه بشنود آن امير و اتابك را معذور دارد و مىگويد او سلطان بچه دارد » « 3 »\r\nاغتشاشات ممالك سلجوقى بعد از عهد ملكشاه بدسته‌يى از اتابكان و امراء سلجوقى فرصت داد كه هريك در قسمتى از ممالك پهناور تركمانان سلجوقى علم قدرت برافرازند و دستگاهى براى خود ترتيب دهند چنان كه ظهير الدين طغتكين اتابيك\r\n\r\n\r\n","description":"","footnote":"\r\n( 1 ) - راحة الصدور ص 369\r\n( 2 ) - راحة الصدور ص 140\r\n( 3 ) - كتاب النقض چاپ آقاى محدث ، تهران 1331 ص 23\r\n","page_name":" 26 ","page_number":40},
  {"content":"\r\n\r\nدقاق پسر تتش بن الب‌ارسلان بعد از مرگ دقاق مملكت او را تصرف كرد و سلسلهء اتابكان دمشق يا اتابكان بورى را كه از 497 تا 549 سلطنت كردند تشكيل داد ؛ و عماد الدين زنگى بن آق‌سنقر از بندگان ملكشاه از سال 521 كه بحكومت عراق و بغداد منصوب و موصل و سنجار و الجزيره و حران و حلب و بلاد شام را متصرف شده بود ، تشكيل سلسلهء اتابكان زنگى الجزيره و شام را داد كه خود بشعبه‌هاى اتابكان موصل ( 521 - 660 ) و اتابكان شام ( 541 - 577 ) و اتابكان سنجار ( 566 - 617 ) و اتابكان الجزيره ( 576 - 648 ) منقسم گرديد . و سلسله اتابكان اربل هم بوسيلهء زين الدين على كوچك بن بكتگين از امراى ترك عماد الدين زنگى ايجاد شد ( 539 - 630 )\r\nاز جملهء سلسله‌هاى مهم اتابكان كه در تاريخ ايران شهرت بيشتر دارند و در ادبيات فارسى هم بسبب داشتن مداحان بسيار و پاره‌يى خدمات كه انجام داده‌اند بىاهميت نيستند ، اتابكان آذربايجان ، اتابكان فارس ، اتابكان يزد ، اتابكان لرستان‌اند كه اينك بذكر خلاصه‌يى از تاريخ هريك مبادرت مىكنيم :\r\n\r\nاتابكان آذربايجان\r\nاين دسته از اتابكان كه از سال 531 تا 622 بر آذربايجان و گاه بر عراق حكومت داشتند بازماندگان غلامى بنام ايلدگز بوده‌اند . شمس الدين ايلدگز از غلامانى بود كه در دشت قفچاق خريدارى و در رى بنام سلطان مسعود سلجوقى فروخته شد و چون غلامى كريه‌منظر بود در آغاز امر بحقارت روزگار ميگذاشت ليكن بسبب جودت ذهن و جلادت به زودى منظورنظر سلطان گشت تا آنجا كه زن برادر خود طغرل بن محمد را بحبالهء نكاح او درآورد و او را بحكومت آذربايجان منصوب كرد .\r\nدر سال 555 بعد از آنكه امراء عراق سليمان شاه بن محمد را معزول كردند اتابك پسر سببى خود ارسلان بن طغرل را بسلطنت رساند و بدين ترتيب عراق را نيز در زير نگين گرفت و همچنان در قدرت روزگار ميگذاشت تا بسال 568 درگذشت .\r\nبعد از شمس الدين ايلدگز پسرش محمد جهان‌پهلوان جاى پدر را گرفت و با قدرتى بيشتر از 568 تا 581 حكومت ميكرد . وى بعد از فوت ارسلان بن طغرل پسرش طغرل بن ارسلان را كه بروايتى هفت ساله بود بر تخت سلطنت نشاند و در كمال استقلال\r\n\r\n","description":"","footnote":"","page_name":" 27 ","page_number":41},
  {"content":"\r\n\r\nبضبط امور ملك پرداخت تا در سال 581 درگذشت و برادرش قزل ارسلان عثمان كه در عهد برادر حاكم آذربايجان بود جاى او را گرفت . بعد از چندى مملكت طغرل بر اثر مخالفت امرا و بنى اعمام آشفته شد چنان كه از عراق بآذربايجان گريخت و در اين اوان قزل ارسلان كه خود داعيهء سلطنت داشت بر بنهء سلطان زد و آن را غارت كرد .\r\nسلطان مملكت فروگذاشت و بقفچاق گريخت تا مددى گرد آورد . خليفهء بغداد كه كار طغرل را تمام مىپنداشت تشريف سلطنت بنام قزل ارسلان فرستاد ليكن در همان سال قزل ارسلان در بحبوحهء قدرت در خيمهء خود بمواضعهء امرا بقتل رسيد ( 587 ) .\r\nبعد از قزل ارسلان حكومت اعقاب ايلدگز منحصر بآذربايجان شد و دو تن ديگر بنام نصرة الدين ابو بكر و مظفر الدين اوزبك تا سال 622 بر آذربايجان حكومت كردند و در اين سال منكوب و مقهور جلال الدين خوارزمشاه شدند .\r\nاتابكان آذربايجان نسبت بشاعران توجه و علاقه‌يى داشتند و از جملهء بزرگترين شاعران دستگاه آنان ظهير الدين فاريابى بود كه بقزل ارسلان و اتابك نصرة الدين ابو بكر بن محمد اختصاص داشت .\r\n\r\nاتابكان سلغرى\r\nاتابكان سلغرى يا اتابكان فارس كه از سال 543 تا 686 بر فارس حكومت داشتند از اعقاب مردى بنام سلغر بوده‌اند كه رياست دسته‌يى از تركمانان غز را برعهده داشت و در دورهء تاخت و تاز آن قوم در خراسان بدان ولايت روى نهاد و فتنه آغاز كرد . هنگاميكه سلجوقيان بخراسان تاختند سلغر در خدمت ايشان درآمد و در دستگاه طغرل بمرتبهء حاجبى رسيد و اعقاب او نيز در دستگاه سلجوقى داراى قدرت و اعتبار بودند تا در دورهء سلطنت سلطان ملكشاه بن محمد بن محمود سلجوقى يكى از آنان بنام سنقر بن مودود السلغرى بر او خروج كرد و در سال 543 بر فارس تسلط يافت و سلسلهء اتابكان سلغرى يا اتابكان فارس را كه مدتى بر فارس و سواحل خليج و خوزستان و لرستان تسلط داشته‌اند ايجاد كرد . اتابكان فارس يازده نفر بوده‌اند كه نزديك يك قرن و نيم سلطنت كردند و بر اثر سازش با خوارزمشاهان ( در دورهء اتابك سعد بن زنگى ) و مغولان ( در دورهء ابو بكر بن سعد بن زنگى ) توانستند\r\n\r\n","description":"","footnote":"","page_name":" 28 ","page_number":42},
  {"content":"\r\n\r\nتا سال 686 بحكومت خود ادامه دهند . شاهان اين سلسله در فارس عمارت و آبادانى بسيار كردند و بر اثر دورانديشى و درايت توانستند فارس را از شر حملات خوارزميان و مغولان در امان دارند و آن را ملجاء و مهرب عده‌يى از فضلاء خراسان و عراق قرار دهند و نيز فاضلان و شاعران فارس را در كنف حمايت خويش بپرورانند .\r\n\r\nاتابكان لرستان\r\nاتابكان لرستان از سال 543 تا سال 828 در لرستان حكومت داشتند . مؤسس اين سلسله از اتابكان مردى بنام ابو طاهر بن محمد از امراى سنقر بن مودود است كه از جانب او مأمور لرستان شد و خود و فرزندانش در آن ديار باقى ماندند و در دورهء مغول يكچند خوزستان نيز از طرف اباقا خان بر قلمرو حكومت آنان افزوده شد . اين سلسله را گاه از باب انتساب به نصرة الدين هزارسپ پسر ابو طاهر محمد ، امراى هزارسپى نيز ميگويند .\r\nاكنون كه سخن از اتابكان در ميانست حق آنست كه از اتابكان يزد نيز ذكرى بميان آيد ، ليكن از آنجهت كه خاندان اتابكان يزد ( كه حكومت آنان دنبالهء حكومت امراى ديلمى از اعقاب علاء الدولهء كاكويه است ) از خاندانهاى ايرانى بوده‌اند نه ترك ، بحث دربارهء آنها را بجايى ديگر موكول ميداريم .\r\n\r\nخوارزمشاهان\r\nبعد از آنكه سلطان محمود غزنوى سلسلهء خوارزمشاهان مأمونيه را در سال 408 برانداخت يكى از حاجبان خود را بنام آلتونتاش بحكومت آن ديار منصوب كرد و از اين پس خوارزم همواره جزء يكى از ايالات غزنويان يا سلجوقيان بود و استقلالى نداشت . با اينحال واليان آن سرزمين را بر رسم قديم خوارزمشاه مىناميدند . در سال 490 يكى از غلامان سلاجقه بنام النجى بن قچقار كه سمت خوارزمشاهى داشت با ده هزار سوار بياورى بركيارق مىآمد . در راه با سيصد تن از سپاهيان خود از لشكريان پيش افتاد و در موضعى بشرابخوارگى نشست . دو تن از امراى مخالف او براى قتلش توطئه كردند و او را كشتند . چون خبر بدادبك حبشى عامل خراسان رسيد حكومت خوارزم را به محمد بن انوشتكين غرجه از غلامزادگان سلجوقى داد .\r\nقطب الدين محمد پسر انوشتكين غرجه بود . اين انوشتكين غرجه غلامى ترك بود\r\n\r\n","description":"","footnote":"","page_name":" 29 ","page_number":43},
  {"content":"\r\n\r\nكه بلكاتكين از غلامان امارت يافتهء سلجوقى در غرجستان خريده بود . انوشتكين بتدريج مراتب مهمى يافت و يكى از اركان دولت سلجوقى شد و عنوان طشت دارى كه از عناوين مهم دربارى بود بر وى مقرر شد و به همين سبب شحنگى خوارزم كه در عداد وظيفهء طشت‌خانه بود به دو محول گشت و پسرش قطب الدين محمد چنان كه گفتيم بعد از النجى بن قچقار حاكم خوارزم يعنى خوارزمشاه شد . محمد سى سال با فرمانبردارى از سلاجقه در خوارزم بماند و بعد ازو اتسز در سال 522 قايم‌مقام او شد . در اوايل امر ميان او و سنجر قواعد الفت مستحكم بود ليكن اندك‌اندك كار دوستى آن دو بنقار انجاميد چنان كه در سال 530 چون از بلخ بخوارزم رفت ديگر بدرگاه سنجر نيامد و ميان آن دو چند جنگ سخت واقع گرديد تا بعد از شكست سنجر از تركان ختا در سال 536 اتسز از ضعف او استفاده نمود و تا مرو پيش آمد و قتل و غارت بسيار كرد و بخوارزم باز گشت و در همين اوان بود كه رشيد وطواط قصيده‌يى بمطلع ذيل در اعلان حكومت اتسز سرود :\r\n چون ملك اتسز بتخت ملك برآمد * دولت سلجوق و آل او بسر آمد \r\nاگرچه سنجر انتقام اين حملات را از اتسز گرفت و چندى خوارزم را حصار داد ، ليكن نقار آن دو همچنان ادامه يافت تا آخر در سال 542 صلح‌گونه‌يى ميان آن دو برقرار شد و اتسز بعد از آن تاريخ بفتح بعضى از نواحى تركستان كه هنوز آيين اسلام نپذيرفته بودند پرداخت و علاوه بر آن قسمتهايى از سواحل سيحون را نيز متصرف شد و بعد از اسارت سنجر بدست غزان تا حدود نسا و خبوشان و استو پيش آمد و يكچند در شمال خراسان متوقف بود تا در سال 551 درگذشت .\r\nبعد از اتسز پسرش ايل ارسلان جاى او را گرفت . آغاز سلطنت ايل ارسلان مصادف بود با فوت سنجر و اغتشاش خراسان و جانشينى ركن الدين محمود بجاى خال خود سنجر و تاخت و تاز مؤيد آىابه در خراسان و انقلاباتى كه در خراسان و كرمان و سيستان بر اثر تغلب غزان رخ داده بود . ايل ارسلان از اين حوادث استفاده كرد و تا نيشابور پيش آمد و مؤيد آىابه را ببهانهء كور كردن ركن الدين محمود جانشين\r\n\r\n","description":"","footnote":"","page_name":" 30 ","page_number":44},
  {"content":"\r\n\r\nسنجر بمحاصره گرفت تا عاقبت از راه صلح درآمد و باژ و ساو پذيرفت .\r\nايل ارسلان در سال 565 يا 567 درگذشت و پسرش سلطانشاه جاى او را گرفت ليكن پسر بزرگتر ايل ارسلان يعنى علاء الدين تكش به ملكهء قراختاى پناه برد و با تعهد خراج ساليانه از او كمك لشكرى گرفت و بخوارزم تاخت ( 568 ) و سلطانشاه و مادرش تركان خاتون به ملك مويد آىابه پناه بردند و او با لشكريان خود به يارى آنان شتافت و بر خوارزم حمله برد ليكن در سال 569 بدست تكش اسير و مقتول شد . تكش در تعقيب تركان خاتون دهستان را فتح كرد و سلطانشاه هم كه بطغانشاه پسر ملك مؤيد پناه برده بود ، بعد از چندى از خدمت او بنزد سلاطين غور شتافت و از آنجا نزد تركان ختا رفت و بمدد ايشان بر خوارزم تاخت ليكن كارى از پيش نبرد . پس بمدد دسته‌يى از تركان ختا بر سرخس كه در دست ملك دينار از امراى غزان بود حمله برد و آنانرا منهزم ساخت و خود بمرو رفت و آن را در تصرف آورد و بدين ترتيب دستگاهى فراهم كرد و ديرگاهى ميان او از يكطرف و برادرش از طرف ديگر در خراسان تاخت و تازها شد و هيچيك از دو جانب دست از دعوى سلطنت نمىكشيدند تا عاقبت در سال 585 صلحى ميان دو برادر اتفاق افتاد و قسمتى از خراسان به تصرف سلطانشاه درآمد و تكش در مرغزار رادكان طوس بر تخت سلطنت نشست و از اين پس ميان دو برادر گاه صلح و گاه كدورت برقرار بود تا سلطانشاه در سال 589 بدرود حيات گفت .\r\nدر سال 588 تكش بدعوت قتلغ اينانج پسر محمد ايلدگز به تصرف عراق و بيرون آوردن آن از چنگ طغرل سلجوقى همت گماشت و برى فرود آمد و بعد از چندى با طغرل صلح كرد و امير تمغاج را كه از بزرگترين امراى ترك بود با لشكرى در رى مستقر ساخت . طغرل بعد از معاودت تكش بر لشكر خوارزم زد و آن را غارت كرد و تكش از راه انتقام لشكرى برى كشيد و طغرل در معركه بر دست قتلغ اينانج بقتل رسيد ( 589 يا 590 ) . بعد از فتح رى سلطان تكش تا اسدآباد همدان پيش رفت و وزير الناصر لدين اللّه يعنى مؤيد الدين بن القصاب را كه با ده هزار تن از سواران كرد و عرب پيش\r\n\r\n","description":"","footnote":"","page_name":" 31 ","page_number":45},
  {"content":"\r\n\r\nمىآمد شكست داد و سربازان او گريختگان را تا دينور دنبال كردند و او خود بعد از تمشيت امور عراق بجانب خراسان و خوارزم رفت .\r\nاز اين پس سلطان يكچند در تركستان و خراسان و عراق مشغول فتح بلاد يا سركوبى مخالفان بود و در اين مدت نبردهايى هم ميان لشكريان او يا پسرانش با سپاهيان خليفه درگرفت و هميشه فتح با سپاهيان خوارزمشاه بود تا عاقبت در سال 595 خليفه منشور سلطنت ممالك عراق و خراسان و تركستان را براى تكش فرستاد و او بعد از آن بدفع ملاحده پرداخت و سپاهيانش بفرماندهى پسرش قطب الدين محمد سرگرم فتح قلاع اسمعيليه از جانب قهستان بودند كه خود براى تكميل كارهاى آنان از خوارزم حركت كرد و در رمضان 596 در راه بدرود حيات گفت .\r\nفتوحات پياپى تكش در تركستان و خراسان و عراق دولت خوارزمشاهى را قدرتى بسيار بخشيد و چون نوبت به سلطان محمد رسيد ( 596 - 617 ) با مملكتى پهناور و قوائى آماده و وسايلى مهيا شروع به كار كرد . در ابتداى سلطنت او سلاطين غور بطمع تسخير خراسان آغاز تجاوز بمتصرفات خوارزمشاهان كردند و به همين سبب ميان دو دولت غورى و خوارزمشاهى چند جنگ رخ داد و همه جا برد با خوارزميان بود تا عاقبت پادشاه غور را شكستى سخت دادند چنان كه بهندوستان رفت تا تدارك قوا كند و همانجا بسال 602 كشته شد و ممالك او بدست مماليك غوريان افتاد و تجزيه شد و اندكى بعد در سال 609 فيروزكوه و هرات و در 611 غزنين مسخر خوارزمشاه شد .\r\nدر همان مدت كه خوارزمشاه سرگرم امور غوريان بود مازندران را از تصرف اسپهبدان بيرون آورد ( 606 ) و اندكى بعد كرمان را نيز بر متصرفات خويش افزود و بر غزان و امراى مختلفى كه در آن ديار بجان هم افتاده بودند غلبه جست .\r\nبعد از اين فتوحات نوبت بدولت ختا رسيد كه در آن هنگام همهء ماوراء النهر و بخارا در تصرف آن بود و خوارزمشاهان از عهد تكش ببعد هر ساله خراجى بدانان ميپرداختند . سلطان محمد از پرداخت خراج ابا كرد و چند بار با گور خان جنگيد و عاقبت به يارى كوچك خان تاتار دولت تركان ختا را از بين برد و ممالك گور خان بين او\r\n\r\n","description":"","footnote":"","page_name":" 32 ","page_number":46},
  {"content":"\r\n\r\nو كوچك تقسيم شد ( 607 ) و علاوه بر دولت تركان ختا ، دولت آل افراسياب هم كه تا اين اوان باقى مانده و باجگزار گور خان بود از ميان رفت .\r\nتا سال 614 سلطان محمد ببسط ممالك خود از عراق گرفته تا لب سند و بلاد و خطهء تركستان تا بلاساغون و كاشغر اشتغال داشت و همين پهناورى مملكت و فتوحات پياپى باعث شده بود كه او را « اسكندر ثانى » لقب دهند و پيروزيهاى وى در آسياى مركزى مايهء آن گشت كه خيال فتح چين هم در دماغش رخنه كند .\r\nدر همين اوان بود كه ممالك خوارزمشاهى با متصرفات چنگيز خان مغول همسايه شد و رابطهء ميان دو دولت قوى آغاز گشت و در سال 616 بر اثر خبطها و كارهاى نابسامان خوارزمشاه بحملهء لشكريان مغول و تاتار بايران پايان يافت .\r\nشرح اين حملهء جهانسوز و علل و نتايج آن در مجلد ديگر از اين كتاب خواهد آمد . بعد از اين حمله سلطان محمد كه از برابر تاتار و مغول بخراسان و عراق و مازندران و از آنجا به « آبسكون » گريخته بود ، در سال 617 بدرود حيات گفت و پسرش سلطان جلال الدين منكبرنى هم ديرگاهى در حدود غزنين و ولايت سند و عراق و آذربايجان تاخت و تاز ميكرد ، و چند سال از اين مدت را با سلطنت بر عراق و آذربايجان و گرجستان و جنگهاى مذهبى با گرجيان ميگذرانيد تا در سال 628 هنگامى كه از يك شبيخون مغول گريخته و بميان كردان رفته بود ، بر دست كردى كه برادر وى در جنگهاى خوارزمشاه كشته شده بود ، بقتل رسيد .\r\nدولت پهناورى كه خوارزمشاهان آل اتسز ايجاد كردند مانند همهء حكومتهاى ديگر كه از غلامان و قبايل ترك‌نژاد تشكيل شده بود ، جز ايجاد خونريزيهاى جديد و از ميان بردن خاندانهاى قديم و افزودن بر وحشت و اضطراب مردم و افزايش انتشار قبايل ترك ، نتيجه‌يى ديگر براى ايرانيان نداشت . تواريخ عهد سلجوقى پر است از ذكر قتلها و غارتها و بيدادگريهاى سپاهيان خوارزم كه از عهد اتسز ببعد بر ايران تاخته و به شرحى كه ديده‌ايم با تاخت و تازهاى پياپى خود سلطنت وسيع خوارزمشاهى را ايجاد كرده‌اند .\r\n\r\n","description":"","footnote":"","page_name":" 33 ","page_number":47},
  {"content":"\r\n\r\nسلسلهء خوارزمشاهان آل اتسز نه‌تنها از يك خانوادهء ترك‌نژاد بوجود آمد بلكه بايد گفت اين خانوادهء ترك‌نژاد بر اثر آميزش شديد با زردپوستان و حتى همدست شدن با قبايل مختلف قرلق و قنقلى و قراختايى و قفچاق و اورانى در موارد مختلف ، و تحريك قراختاييان بفتح ماوراء النهر و امثال اين افعال بيش از هر حكومت ديگر بايران آسيب رسانيد .\r\nسلاطين خوارزم با فتوحات پياپى و برانداختن حكومت‌هاى مختلف آسياى مركزى و خراسان و عراق ، يكسره با امپراطورى مغول همسايه شدند و با رفتار هاى ناجوانمردانه‌يى كه با اتباع چنگيز كردند او و همهء وحشيان مشرق و مركز آسيا را بجانب ممالك خود كشانيدند و خود كه تنها مانع راه آنان بودند بكنارى رفتند و آن خونخواران را رها كردند تا ايران را بباد نيستى دهند .\r\nميان خوارزمشاهان و خلفاى عباسى از عهد سلطان علاء الدين تكش اختلاف و نقار شديد بروز كرد . علت اصلى اين اختلاف آن بود كه خليفه الناصر لدين اللّه كه با طغرل سوم منازعه و كشاكش سخت داشت ، چون نتوانست بوسيلهء قزل ارسلان او را از ميان برد ، بقتلغ اينانج و علاء الدين خوارزمشاه متوسل شد و آنانرا بجنگ با طغرل تحريض كرد و اين امر چنان كه ميدانيم در سال 590 بقتل آن پادشاه شجاع سلجوقى انجاميد .\r\nالناصر لدين اللّه توقع داشت كه تكش بعد از تسخير عراق همه و يا قسمتى از آن را بخليفه واگذار كند ليكن به شرحى كه بعدا بتفصيل خواهيم آورد اين آرزوى او برآورده نشد و وزيرش با سپاهيانى كه برزم تكش آمده بود شكست يافت .\r\nدر عهد سلطان محمد خوارزمشاه نيز وضع بر همين منوال بود و حتى خوارزمشاه نام ناصر را در خراسان و بخارا از خطبه حذف كرد و يك تن از علويان را بخلافت برگزيد و به قصد حمله بر بغداد تا اسدآباد پيش رفت . پسر او جلال الدين هم با آنكه پيشنهاد اتحاد و همكارى با خليفه كرده بود ناگزير بجنگ با سردار او « قشتمور » شد .\r\nبنابرين در عهد خوارزمشاهان ارتباط ايران با بغداد در حال گسيختن بود و اگر چه مقدمات اين گسيختگى در اواخر دورهء سلجوقى آغاز شده بود ليكن تيرگى روابط\r\n\r\n","description":"","footnote":"","page_name":" 34 ","page_number":48},
  {"content":"\r\n\r\nدولت خوارزمشاهى و خلافت عباسى اين امر را شدت بيشتر مىداد و بتشيع فرصت توسعه و قوت زيادتر مىبخشيد و شايد يكى از علل اين امر قوت اعتزال و معتزله در خوارزم آن زمان بوده است « 1 » .\r\nموضوع ديگر قابل ذكر دربارهء خوارزمشاهان علاقهء بعضى از آنانست بشعر و ادب . اتسز شخصا بشعر و ادب شائق بود و ارباب فضل را مينواخت و متاع هنر را خريدار بود « 2 » و غالب اوقات خود را در معاشرت با رشيد الدين وطواط صاحب ديوان رسائل خود كه از شاعران فاضل و بليغ روزگار بود ميگذراند و آن پادشاه را با اين شاعر حكايتها و مشاعرتها و محاورتهاست « 3 » . از اشعار او يكى قطعهء ذيل است كه در پاسخ تهديدهاى سلطان سنجر به دو فرستاده بود :\r\n اگر باد پايست يكران « 4 » شاه * كُميت « 5 » مرا پاى هم لنگ نيست\r\nچو او آيد اينجا من آنجا روم * خداى جهان را جهان تنگ نيست\r\nملك شهريارست و شاه جهان * گريز از چنين پادشا ننگ نيست \r\nاز اشعار ديگر اوست :\r\n ز آن بد نكنم كه خير محضم * ز آن بذل كنم كه بحر و كانم\r\nشكر ايزد را كه خصمم امروز * پيرست و ضعيف و من جوانم \r\n* * *\r\n بر ران جهان نشان فرمان منست * در گوش فلك حلقهء پيمان منست\r\nبا اينهمه سلطنت كه امروز مراست * تحصيل رضاى دوست ايمان منست « 6 » \r\n\r\n\r\n","description":"","footnote":"\r\n( 1 ) - رجوع شود به همين كتاب فصل مربوط بعقائد و مذاهب .\r\n( 2 ) - لباب الالباب ج 1 ص 36\r\n( 3 ) - ايضا همان كتاب ص 36 - 37\r\n( 4 ) - يكران : اسب‌سوارى تيز تك .\r\n( 5 ) - كميت : اسب سرخ‌رنگ .\r\n( 6 ) - لباب الالباب ج 1 ص 35 - 38\r\n","page_name":" 35 ","page_number":49},
  {"content":"\r\n\r\nبسلطان علاء الدين تكش بن ايل ارسلان هم اين رباعى را نسبت داده‌اند كه در بدايت حال خود سروده بود :\r\n در زين سخا نشست دانم كردن * گر كوه زرست پست دانم كردن\r\nليكن چو خزانه‌يى كه مىبايد نيست * از نيست چگونه هست دانم كردن « 1 » \r\nسلطانشاه بن ايل ارسلان برادر تكش هنگامى كه خلاف ميان خود و برادر را رفع ناشدنى يافت اين رباعى را ببرادر فرستاد :\r\n هرگه كه سمند عزم من پويه كند * دشمن ز نهيب تيغ من مويه كند\r\nاينجا برسول و نامه برنايد كار * شمشير دورويه كار يك‌رويه كند « 2 » \r\nبسلطان محمد بن تكش خوارزمشاه هم اشعارى نسبت داده‌اند - از آن جمله گويند در ابتداى سلطنت محمد كه مخالفان دولت هريك طمع ولايتى داشتند عمّ او هندو خان طمع در ملك خراسان بست و اين رباعى در همين معنى بسلطان فرستاد :\r\n گفتار ترا خنجر بُرّان ما را * كاشانه ترا مركب و ميدان ما را\r\nخواهى كه خصومت ز ميان برخيزد * خوارزم ترا شها خراسان ما را \r\nسلطان محمد اين رباعى را در جواب او فرستاد :\r\n اى جان عم اين غم ره سودا گيرد * وين پند نه در تو و نه در ما گيرد\r\nتا قبضهء شمشير كه پالايد خون * تا آتش اقبال كه بالا گيرد « 3 » \r\nپسر ديگر تكش ، عليشاه ، اشعار لطيف آبدار داشت و از آن جمله است :\r\n بر من چو همه نوبت غم ميگذرد * شادى ببرم چو بخت كم ميگذرد\r\nآن‌روز كه بود دولت آن‌روز گذشت * و امروز كه محنتست هم ميگذرد \r\n* * *\r\n پيوسته غمت مرا مشوش دارد * عيش خوش من عشق تو ناخوش دارد \r\n\r\n\r\n","description":"","footnote":"\r\n( 1 ) - لباب الالباب ص 40 - 41\r\n( 2 ) - تاريخ جهانگشاى جوينى ج 2 حاشيهء ص 17\r\n( 3 ) - ايضا ص 43\r\n","page_name":" 36 ","page_number":50},
  {"content":"\r\n\r\n بر آتش چهره زلف جعدت گويى * از بهر دلم نعل در آتش دارد \r\n* * *\r\n مجنون گشتم ز عشقت اى زيبا يار * زنجيرم زن ز آن سر زلفين چو مار\r\nاز خويش چو بيگانه شدم در غم تو * آن زلف چو زنجير ز من باز مدار « 1 » \r\n* * * نتايج اجتماعى تسلط غلامان و قبائل ترك در فصل ديگرى بتفصيل ذكر خواهد شد و در اينجا فقط بايد به ياد داشته باشيم كه علاوه بر دولتهاى تركان كه در ايران ياد كرده‌ايم ، در قرن پنجم و ششم دولتهاى متعدد ديگرى در ممالك اسلامى از تركان تشكيل يافت مانند :\r\nدولت امراى دانشمندى از اعقاب گمشتكين بن دانشمند در سيواس و قيساريه و ملطيه كه از حدود سال 490 تا 560 حكومت داشتند و بدست سلاجقه روم از ميان رفتند - سلسله‌هاى مختلف اتابكان در خارج از ايران كه پيش از اين اشاره‌يى به آنها شده است - سقمانيان : اولاد سقمان غلام قطب الدين اسمعيل حكمران سلجوقى مرند آذربايجان كه از سال 493 شهر خلاط را در ارمنيه از بنى مروان گرفت و اعقاب او تا سال 604 در آن ناحيه حكومت كردند و بدست سلاطين ايوبى از ميان رفتند .\r\nآنچه ما در اين فصل از سلاله‌هاى تركى و امراى آنان ذكر كرده‌ايم بنحو اختصار است و گرنه تاريخ تاخت و تاز قبائل و غلامان زردپوست آسياى مركزى كه از تاريخ شكست سامانيان آغاز شده و بحملات مغول و تاتار و غارتگران بعد از آنان رسيده ، و قسمت اعظم ممالك اسلامى را از اواسط آسيا تا كنار مديترانه فروگرفته بود ، خود محتاج مجلدى بزرگ و شرحى بسيار مفصل است كه فرصت ما وافى بدان نيست\r\n\r\nسلسله‌هاى ايرانى :\r\nدر اين دورهء تاريك و پرآشوب كه عهد تسلط تركان و دورهء انقلاب و وحشت\r\n\r\n\r\n","description":"","footnote":"\r\n( 1 ) - لباب الالباب ج 1 ص 48 - 49\r\n","page_name":" 37 ","page_number":51},
  {"content":"\r\n\r\nدر ايرانست و آن را به تمام معنى بايد مقدمهء حملات سخت قبايل زردپوست در قرن هفتم شمرد ، در بعضى از نواحى ايران بازماندگانى از سلاله‌هاى ايرانى حكومت داشتند كه هريك از آنها بنوبهء خود زود يا دير بدست امراى ترك راه ديار عدم گرفتند و يا اثر وجودى خود را از دست دادند . از جملهء اين خاندانها هستند جانشينان علاء الدولهء كاكويه حكمران ديلمى اصفهان - اتابكان يزد - ملوك شبانكاره - امراى طبرستان - امراى آذربايجان - ملوك غور .\r\n\r\nجانشينان علاء الدولهء كاكويه\r\nهنگامى كه غوغاى حملات سلاجقه در ايران درگرفته بود پايان عمر علاء الدوله پادشاه شجاع ديلمى اصفهان نزديك ميشد . وى در محرم سال 433 درگذشت در حالى كه از سرحدات فارس تا همدان را در اختيار خود درآورده و با مجاهدات فراوان قدرتى حاصل كرده بود .\r\nاز علاء الدوله سه فرزند باقى مانده بود بنام ابو منصور فرامرز و ابو حرب و ابو كاليجار كرشاسف . فرامرز و كرشاسف چندى با يكديگر در نزاع بودند و چون ابراهيم ينال برادر طغرل آهنگ بلاد جبال كرد ناگزير دو برادر با يكديگر از در صلح درآمدند ، اصفهان فرامرز را شد و همدان كرشاسف را ليكن كرشاسف طاقت مقاومت در برابر غزان نداشت و ناگزير بكردان جوزقان پناه برد و فرامرز نيز چندى دچار مجادله با ملك ابو كاليجار پادشاه بويى فارس بود و گاهى طاعت آن پادشاه و زمانى فرمانبردارى طغرل سلجوقى را مىپذيرفت تا عاقبت طغرلبيك بعد از آنكه از خراسان بعراق و جبال آمد و بر برادر خود ابراهيم ينال مستولى شد ، قصد اصفهان كرد و آن را در محرم سال 443 بعنف گشود ليكن با اهل اصفهان بنيكى رفتار نمود و آنجا را مقر سلطنت خود ساخت و بجاى آن ولايت نواحى يزد و ابرقو را بابو منصور فرامرز بخشيد « 1 » .\r\nبدين ترتيب حكومت ديلمى اصفهان كه علاء الدولهء كاكويه ايجاد كرده بود بسال 443 به يزد و ابرقو انتقال يافت و از اين پس ديلميان بمنزلهء حكام سلاجقه در دو ناحيهء مذكور بسر ميبردند .\r\n\r\n\r\n","description":"","footnote":"\r\n( 1 ) - ابن الاثير حوادث سال 442\r\n","page_name":" 38 ","page_number":52},
  {"content":"\r\n\r\nپسر ابو منصور فرامرز يعنى علاء الدوله على كه مانند پدر طريق اطاعت سلاجقه مىسپرد ، در سال 469 ارسلان خاتون دختر جغرى بيك عمهء سلطان ملكشاه را كه سابقا در عقد القائم بامر اللّه خليفهء عباسى بود تزويج كرد و در سال 488 در جنگ ميان بركيارق و عم او تتش بن الب‌ارسلان مقتول شد « 1 » .\r\nداستان حكومت اين خاندان در تاريخ جديد يزد بشرح نسبة مفصلى آمده است « 2 » كه خالى از اشتباهات تاريخى و غلطهاى چاپى شنيع نيست .\r\n\r\nاتابكان يزد\r\nدر جنگ سنجر با گور خان خطائى آخرين پادشاه ديلمى يزد فرامرز بن علاء الدوله على بن فرامرز كشته شد و چنان كه ميدانيم واقعه در سال 536 اتفاق افتاد . سلطان سنجر بعد از اين واقعه يزد را بدختران او سپرد و يكى از خويشاوندان ديلمى آنانرا بنام سام بن وردان روز باتابيكى گماشت و بدين ترتيب سلسلهء اتابكان يزد پديد آمد كه تا مدتى از عهد مغول يعنى تا سال 718 حكومت داشتند و بر اثر وصلت با اتابكان سلغرى و قراختاييان كرمان و قبول ايلى مغول از شر ملوك اطراف تا مدتى در امان بودند و آخرين پادشاه آن سلسله يعنى حاجى شاه بن يوسف شاه بدست امير مبارز الدين محمد بن مظفر از ميان رفت ( 718 هجرى ) « 3 » . امراى ديلمى يزد همگان بايجاد ابنيه و عمارات و آبادانى ولايت خود توجه و علاقه داشتند .\r\n\r\nملوك شبانكاره « 4 »\r\nقسمتى از فارس را كه از شرق بكرمان و از جنوب بخليج فارس محدود و شامل بلاد و نواحى مهمى مانند ايگ و زرقان\r\n\r\n\r\n","description":"","footnote":"\r\n( 1 ) - حواشى چهارمقاله ص 169 - 170\r\n( 2 ) - رجوع شود به تاريخ جديد يزد تأليف احمد بن حسين بن على الكاتب چاپ يزد 1317 شمسى ص 63 - 71\r\n( 3 ) - راجع به اين سلسله رجوع شود بتاريخ جديد يزد ص 71 - 87 .\r\nتاريخ مفصل ايران از استيلاى مغول تا اعلان مشروطيت تأليف مرحوم عباس اقبال آشتيانى ج 1 طهران 1312 شمسى ص 451 - 453 .\r\n( 4 ) - دربارهء آنان مخصوصا رجوع شود به تاريخ ملوك شبانكاره از معين الدين نطنزى و به منتخب التواريخ معينى\r\n","page_name":" 39 ","page_number":53},
  {"content":"\r\n\r\nو اصطهبانات و تارم و پرگ و خيره و نيريز و لار و دارابجرد و كرم و رونيز « 1 » بود شبانكاره مىگفتند . اين ناحيه را از آنجهت شبانكاره ناميدند كه مسكن طوايف كرد شبانكاره بوده است .\r\nطوايف كرد شبانكاره كه نسبت خود را بشاهان قديم ميرسانيده‌اند ، در آغاز قرن ششم به پنج دسته تقسيم ميشدند . ابن البلخى دربارهء اين قوم و شعب آن و ابتداى كار آنان شرحى بتفصيل آورده است « 2 » . شعب پنجگانهء شبانكاره در اواخر قرن پنجم و آغاز قرن ششم چنين بود : اسمعيليان - رامانيان - كرزوبيان - مسعوديان - شكانيان .\r\nشبانكاره اگرچه در آغاز امر بشبانى روزگار ميگذاشتند ، ليكن از جنگاورى هم بىبهره نبودند . اصيل‌ترين اقوام شبانكاره اسمعيليان‌اند كه رؤساى آنان خود را از اعقاب منوچهر نوادهء فريدون ميدانستند و در تاريخى كه مسعود غزنوى باصفهان دست انداخته بود با قوم خود بر اعمال اصفهان دست‌درازى ميكردند و بعدها در دورهء ضعف ديالمه رئيس آنان محمد بن يحيى دارابجرد را متصرف شد و از اين هنگام شبانكاره بساط قدرت گستردند تا آنكه در سال 448 يكى از ملوك ايشان بنام فضلوية على بن حسن بن ايوب از خاندان رامانيان ملك ابو منصور بن عز الملوك ابو كاليجار را ببند افگند و بر فارس مستولى گشت و شبانكارگان را بركشيد و به آب و نان رسانيد . در سال 455 ملك قاورد بن جغرى بيك كه كرمان را در اختيار آورده بود بر فارس تاخت و فضلويه را بشكست . فضلويه نزد الب‌ارسلان رفت و خراج پذيرفت و قاورد ناچار دست از فارس بداشت و فضلويه دوباره دست تصرف دراز كرد و براى خود شهر جشناباد را كه ميان نيريز و داراب و نسا واقع بود بپايتختى برگزيد .\r\nامراى شبانكاره از اين پس تا مدتى دراز در برابر تركمانان بمقابله و منازعه مشغول بودند و خود در حقيقت از علل اصلى عدهء زيادى از اغتشاشات فارس و كرمان گرديدند .\r\nاز مهمترين دوره‌هاى وسعت ممالك شبانكاره كه چند سال بيش نپاييد ، دورهء\r\n\r\n\r\n","description":"","footnote":"\r\n( 1 ) - رجوع شود به فارسنامهء ابن البلخى ذيل « وصف كورتهاى پارس »\r\n( 2 ) - فارسنامهء ابن البلخى چاپ تهران 1313 شمسى ص 133 - 136\r\n","page_name":" 40 ","page_number":54},
  {"content":"\r\n\r\nتسلط قراغزان است بر كرمان كه بزوال حكومت قاورديان منجر شد . در اين دوره قطب الدين مبارز و برادرش نظام الدين محمود امراى ايگ از اغتشاشات كرمان استفاده كردند و بردسير را به تصرف درآوردند ( 597 هجرى ) و با غزان از در جدال درآمدند و آنانرا مغلوب ساختند و جملهء اثقال و بنهء آن قوم را ضبط كردند سپس نايبى در بردسير گماشته خود بايگ بازگشتند ليكن غزان بمحض بازگشت آنان قتل و غارت از سرگرفتند . ناچار امير نظام الدين محمود دوباره بكرمان تاخت و غزان و متحدين آنانرا كه امير هرموز و طوايف كوچ و بلوچ بوده‌اند بشكست و در بردسير مقيم شد ليكن بر اثر ظلم و عدوان او و شبانكارگان سرهنگان و تركان بر بالين امير نظام الدين رفتند و او را مقيد و محبوس ساختند ( 601 ) تا بشفاعت اتابك فارس بازدادند و كرمان در دست عمال خوارزمشاهان افتاد .\r\nاز اين پس حكومت شبانكارگان تا مدتى از عهد مغول امتداد يافت و تا حدود سال 756 هجرى چند تن از آنان در بلاد شبانكاره قدرتى داشتند .\r\nبعضى از امراى شبانكاره مردمى فضل‌دوست و فاضل و شاعر بوده‌اند مانند ملك مظفر الدين محمد بن قطب الدين مبارز كه بعد از فوت پدر در سال 624 بسلطنت شبانكاره رسيد و حدود مملكت خود را از جنوب بسط داد و بسواحل خليج رسانيد . او مردى فاضل و شاعر بود و از اشعار اوست اين دو رباعى كه نخستين را در مرثيهء پسر خود غياث الدين گفته و دومين را در بيان فضيلت كمال الدين اسمعيل و شوق ديدار او :\r\n اى جان پدر كه آنجهانت خوش باد * رفتى ز برم كه جاودانت خوش باد\r\nتو ملك بقا را بفنا بگزيدى * سودى سره كردى كه روانت خوش باد \r\n* * *\r\n چون نيست مرا بخدمتت روى وصال * سر بر خط ديوان تو دارم مه و سال\r\nگويم فلكا در تو چه نقصان آيد * گر زانكه رسانيم زمانى بوصال « 1 » \r\n\r\n\r\n","description":"","footnote":"\r\n( 1 ) - براى اطلاع از احوال شبانكارگان رجوع شود به :\r\nفارسنامهء ابن البلخى چاپ تهران 1313 شمسى ص 133 - 137\r\n","page_name":" 41 ","page_number":55},
  {"content":"\r\n\r\n\r\nشروانشاهان\r\nشروانشاه عنوان امراى ناحيه‌يى بنام شروانست كه در مشرق رود كورا و مغرب درياى خزر قرار دارد و در قديم الايام خود قسمتى از ارّان بود .\r\nعنوان شروانشاه در دورهء مقارن ظهور اسلام وجود داشته و بعد از غلبهء مسلمين امراى شروان تابع حكامى بودند كه از جانب خليفه معين ميشدند ولى همواره اين عنوان براى كسانى كه در شروان حكومت داشتند باقى بود چنان كه يزيد بن مزيد الشيبانى ( م 1850 ) حكمران عرب اين ناحيه عنوان شروانشاه داشت . يكى از اعقاب يزيد بنام هيثم بن خالد كه در سنين بعد از دورهء متوكل استقلال يافت سلسله‌يى بوجود آورد كه بسلسلهء مزيديان معروف است و تا سال 460 در قسمتى از شروان باقى بود و در اين سال بدست سلاجقه از ميان رفت .\r\nبنا بنقل مسعودى « 1 » بعد از مرگ شروانشاه على بن هيثم ، ايرانشاه محمد بن يزيد كه خود را از اعقاب ساسانيان مىدانست سرزمين شروان را به تصرف درآورد و عنوان « شروانشاه » را به خود اختصاص داد و در بندر انيز متصرف شد . اين واقعه در اوايل قرن چهارم اتفاق افتاد و بدين ترتيب يك سلسلهء شاهان ايرانى در شروان ايجاد و در شهر شماخه ( شماخى ) مستقر گرديد و اين شهر از اين پس همواره پايتخت شروانشاهان بوده است .\r\nشروانشاهان اگرچه بدون معارض نماندند ليكن در دورهء سلجوقى همچنان در قدرت خود باقى بودند و روابطى ميان آنان و سلاجقه وجود داشت . در دورهء ملكشاه شروانشاهى با فريبرز بوده است كه سكه‌هايى نيز از او در دست است . هنگامىكه ملكشاه در اران بود فريبرز قبول طاعت او كرد و متعهد شد كه ساليانه 70000 دينار بپردازد و بعدها اين مبلغ به 40000 دينار تقليل يافت .\r\n\r\n\r\n","description":"","footnote":"\r\nتاريخ سلجوقيان كرمان چاپ  Houtsma  ص 189 - 192\r\n Ancyclopedie de l'Islam , Art . Shabankara par V . F : Buchner \r\nتاريخ مفصل ايران از استيلاى مغول تا اعلان مشروطيت از ص 380 ببعد . . . . .\r\n( 1 ) - مروج الذهب چاپ پاريس ج 2 ص 69\r\n","page_name":" 42 ","page_number":56},
  {"content":"\r\n\r\nدر عهد سلطان محمود سلجوقى ( 511 - 525 ) لشكريان سلجوقى شروان را تصرف كردند و سلطان خود بشروان رفت و شروانشاه كه باميد بازيافتن سلطنت به خدمت سلطان رفته بود بازداشته شد ( 517 هجرى ) . بعد از فريبرز دور سلطنت بپسرش منوچهر رسيد و بعد ازو برادرش افريدون بدست گرجيان كه غالبا بهمدستى قفچاقيان بر شروان مىتاختند كشته شد ( 514 هجرى مطابق با 1120 ميلادى ) و پسرش منوچهر ثانى كه معاصر خليفه المقتفى ( 530 - 555 ) بود بسلطنت رسيد .\r\nمهمترين دورهء سلطنت شروانشاهان دورهء منوچهر ثانى و چند تن از جانشينان او بود . منوچهر ثانى علاوه بر لقب شروانشاه عنوان خاقان اكبر هم داشت كه تخلص خاقانى از اين عنوان گرفته شد . با اينحال شروانشاه تابع و باجگزار سلاجقهء عراق بود و اين حال تا پايان سلطنت طغرل بن ارسلان آخرين سلطان سلجوقى عراق به طول انجاميد و از اين پس سلاطين شروان تابع و باجگزار سلاطين گرج بودند و با آنان وصلت داشتند چنان كه جانشين منوچهر ثانى يعنى اخستان به يارى جورجيوس سوم كه با او خويشاوندى داشت بر دسته‌يى از قواى بحرى روس در نزديكى باكو غلبه يافت .\r\nبعد از اين تاريخ نام عده‌يى از سلاطين شروان در كتب تاريخ و يا در سكه‌ها مذكور است مانند فريبرز بن افريدون بن منوچهر و فرخزاد بن منوچهر و كرشاسپ بن فرخزاد كه هر سه معاصر خليفه الناصر ( 575 - 622 ) بوده‌اند . هنگاميكه جلال الدين خوارزمشاه بر آذربايجان تسلط يافت شروانشاه مدتى خراجگزار او بود « 1 » .\r\nشروانشاهان از آن بابت كه ممدوح عده‌يى از شاعران بزرگ آذربايجان مانند ابو العلاء گنجوى و خاقانى شروانى و فلكى بوده‌اند ، اهميت وافر دارند و چنان كه از مطالعه در احوال اين شاعران برميآيد پادشاهان شروان را بداشتن اين شعرا در دربار خود علاقهء بسيار بود و اين امر را بنابر رسم زمان از جملهء شؤون دربارى خود ميشمردند .\r\n\r\n\r\n","description":"","footnote":"\r\n( 1 ) - رجوع شود به :\r\n Encyclopedie de l'Islam , Art . Shirvanshah par Barthold . \r\n","page_name":" 43 ","page_number":57},
  {"content":"\r\n\r\n\r\nروّاديان\r\nروّاديان سلسله‌يى از امراى محلى آذربايجان هستند كه بسبب وجود بعضى از شاعران در دستگاه آنان در تاريخ ادبيات ايران شهرت دارند . اين خاندان كه اصلا از مهاجران عرب بوده‌اند نسب خود را به روّاد بن مثّنى الازدى ميرساندند كه در عهد خلافت ابو جعفر منصور عباسى از جانب والى آذربايجان حكومت تبريز و نواحى آن را يافته بود و فرزندانش از اواسط قرن سوم قدرتى حاصل كردند و يكى از افراد آن خاندان بنام ابو الهيجا تمام آذربايجان را از وجود دشمنان خود صافى كرد و پسرش « مملان » با ارمنيان و گرجيان جنگهايى كرد و فتوحاتى حاصل نمود .\r\nپسر مملان يعنى ابو منصور وهسودان از حدود سال 410 ببعد پادشاه آذربايجان بود و اوست كه قطران شاعر مشهور را در دربار خود داشت . اين وهسودان در حملهء طغرل بر آذربايجان از ميان رفت و ديگر خبرى ازو در دست نيست ليكن پسرانش ابو نصر مملان - ابو الهيجا منوچهر - ابو القاسم عبد الله بعد ازو مشهورند و ابو نصر مملان ابن وهسودان بفرمان طغرل در سال 450 بجاى پدر بر تخت امارت آذربايجان نشست . قطران شاعر اين هرسه پسر را مدح گفته است « 1 » .\r\n\r\nاحمد يليان\r\nشعبه‌يى از قبايل كرد روادى در تاريخ بنام احمد يلى معروفند . اين دسته اعقاب « احمد يل پسر ابراهيم بن وهسودان روادى كردى » بوده‌اند كه مراغه را در دست داشته‌اند و قدرتشان از اوايل قرن ششم آغاز شد . بعد از احمديل پسرش آقسنقر نزد سلطان محمود از سلاطين سلجوقى عراق رتبت و مكانتى يافت . بعد از آقسنقر پسرش « نصرة الدين ارسلان آبه خاصبك » و پس از وى فلك الدين و علاء الدين كرپا ارسلان از اين خاندان مشهورند و كرپا ارسلان از معاصران طغرل بن ارسلان سلجوقى و ممدوح نظامى گنجوى بوده است .\r\n\r\n\r\n","description":"","footnote":"\r\n( 1 ) - راجع به اين سلسله رجوع شود به شهر ياران گمنام تأليف مرحوم كسروى تبريزى\r\n","page_name":" 44 ","page_number":58},
  {"content":"\r\n\r\nخاندان احمديلى در حملهء مغول از ميان رفت « 1 » .\r\n\r\nشدّاديان\r\nشداديان كه عده‌يى از پادشاهانشان ممدوح قطران شاعر معروف قرن پنجم بوده‌اند ، قبيله‌يى از قبايل كرد روادى هستند كه از اواسط قرن چهارم بر گنجه و بعد از اواسط قرن ششم بر « آنى » پايتخت ارمنستان دست يافته و آنجا را نيز ضميمهء متصرفات خود كردند . شداديان از موقعى كه سلاجقه بر ايران استيلا يافتند با آنان از در دوستى درآمدند و از ميان آن سلسله مخصوصا ابو السوار شاوور بن فصلون در جنگهاى طغرل و الب‌ارسلان با عيسويان روم همراه سلاجقه بوده و آنان را ياورى ميكرده است .\r\nاز شداديان گنجه اين پادشاهان مشهورند : محمد بن شدّاد ( 340 - 344 ) - لشكرى بن محمد ( 360 - 368 ) - فضلون بن محمد ( 368 - 375 ) - موسى بن فضلون ( 422 - 425 ) - لشكر بن موسى ( 425 - 441 ) - انوشيروان بن لشكرى ( 441 تا ؟ ) - ابو السوار پسر فضلون ( 459 - تا ؟ ) - منوچهر بن ابو السوار ( 457 تا ؟ ) - فضلون ابن ابو السوار ( 459 - 481 ) . از شداديان آنى منوچهر بن ابو السوار فوق الذكر و ابو السوار پسر منوچهر ( تا 581 ) و فضلون بن ابو السوار ( 518 - 525 ) و محمود خوشچهر پسر ابو السوار و شداد و فضلون و شاهنشاه پسران محمود را كه آخرين آنان تا 595 حكومت ميكرده است ميشناسيم « 2 » .\r\n\r\nملوك طبرستان\r\nدر سال 426 مسعود بن محمود بن سبكتكين لشكر بسارى و آمل كشيد تا با كاليجار بن ويهان كوهى را كه بر امور زياريان تسلط يافته بود از ميان بردارد و چون به زودى دچار انقلابات خراسان شد ناگزير آن ديار را ترك گفت . در اين ايام دولت زياريان دچار ضعف شده بود ليكن هنوز حكومت اسمى پادشاهان آن سلسله ادامه داشت و انوشيروان پسر منوچهر بن شمس المعالى براى آنكه تسلطى بر اوضاع حاصل كند با كاليجار را مقيد كرد و مادر او را بزنى گرفت و همين\r\n\r\n\r\n","description":"","footnote":"\r\n( 1 ) - براى كسب اطلاعات كافى دربارهء اين سلسله رجوع شود به شهرياران گمنام از مرحوم كسروى تبريزى\r\n( 2 ) - براى كسب اطلاع دربارهء شداديان رجوع شود به شهرياران گمنام از مرحوم كسروى تبريزى ج 3 طهران 1308\r\n","page_name":" 45 ","page_number":59},
  {"content":"\r\n\r\nاحوال خود برآشفتگى اوضاع گرگان و طبرستان افزود .\r\nطغرل بيك سلجوقى در سال 433 پس از آگهى از اين احوال باتفاق يكى از امراء محلى بنام مرداويج بن بسو بر گرگان تاخت و آن را فتح كرد و بدست مرداويج سپرد و خود بنيشابور بازگشت . مرداويج بعد از بازگشت طغرل بسارى تاخت و انوشيروان را وادار باطاعت و صلح كرد و قرار بر آن نهادند كه سالانه سى هزار دينار خراج دهد و خطبه بنام طغرل بيك بخواند و مرداويج مادر انوشيروان را تزويج كرد « 1 » و بدين ترتيب آل زيار كه چندى در اطاعت آل سبكتكين بسر ميبردند مطيع و منقاد آل سلجوق شدند و تا چندگاهى كسانى از آنان مانند عنصر المعالى كيكاوس و پسرش گيلانشاه اسما بر قسمتى از متصرفات قديم زياريان حكومت داشتند ليكن بتدريج امتداد تسلط سلاجقه و رونق كار آل باوند و تسلط صباحيان بر برخى از قلاع و جبال طبرستان حكومت اسمى آنانرا نيز از ميان برد .\r\nباونديان كه همهء آنان به اصفهبد ملك الجبال مشهور و ملقب بوده‌اند خود را از اعقاب « به او » ميدانستند و از اواخر عهد ساسانيان بر قسمتى از جبال طبرستان تسلط يافته بودند . بعد از تسلط عرب دايرهء نفوذ اين سلاطين مانند ديگر پادشاهان مازندران تنگ شد تا آنكه با اتحاد ميان آل قارن و اين سلسله قدرتى براى مقابله به احكام عرب در جبال ايجاد شد و نيروى اين پادشاهان فزونى گرفت چنان كه خلفا ناگزير با آنان مدارا ميكردند و بخراجى قانع بودند .\r\nبعد از تسلط سادات طالبيه نظر بعلاقه‌يى كه غالب اين امراء بتشيع داشتند رابطهء شاهان جبال طبرستان با بغداد به كلى قطع شد و چون سادات طالبيه ضعيف شدند امراى ديلم كه در خدمت آنان بنام و نشانى رسيده بودند ، هريك چندگاهى گرگان و طبرستان و رويان و ديلم را زير نگين ميگرفتند و پادشاهان جزء طبرستان نيز ناچار با آنان از در مجامله درميآمدند .\r\nدر عهد قدرت زياريان بازماندگان امراى جبال با قبول طاعت و ضعف بسيار در قلمرو خود باقى ماندند ليكن چون ضعف در اركان قدرت زياريان راه يافت و تسلط\r\n\r\n\r\n","description":"","footnote":"\r\n( 1 ) - ابن الاثير حوادث سال 433\r\n","page_name":" 46 ","page_number":60},
  {"content":"\r\n\r\nسلاجقه نيز مزيد بر آن شد ، امراى كوهستان باز دستى از آستين بيرون آوردند و بناى تسلط بر نواحى مختلف گذاشتند . از ميان خاندانهاى مختلف قديم كه از جبال قارن تارويان هريك امارتى داشتند خاندان باوند از همه قويتر بود .\r\nباونديان در دورهء قدرت شمس المعالى دچار تسلط آن پادشاه شدند و اصفهبد شهريار بفرمان او بزندان افتاد و از اين پس سلطنت آل باوند فتورى هرچه تمامتر يافت و از آنان كسى سر بيرون نتوانست كرد تا در اوان تسلط سلاجقه قارن بن سرخاب كه چندى از راه همعهدى و اطاعت با امراى اخير زيارى امارت خود را حفظ كرده بود ، درگذشت و پادشاهى آل باوند بپسرش حسام الدوله اصفهبد شهريار بن قارن رسيد و او بر اثر ضعف شديد حكومت زياريان و تركتازى سلجوقيان توانست سرگرم توسعه دامنهء اقتدار خود شود و تمامى قلاع و حصون كوهستان را تصرف كند . سلطنت حسام الدوله ديرى به طول انجاميد و او از انقلاباتى كه بعد از ملكشاه رخ داد استفاده كرد و بنياد قدرت خود را بيشتر از پيش استحكام بخشيد چنان كه چون دور سلطنت بسلطان محمد رسيد توانست از فرمان سلطان سرپيچد و به خدمت او نرود و در سال 500 سنقر سردار سلجوقيان را شكست دهد . بعد از اين واقعه كار ميان سلاجقه و آل باوند بمصالحه و وصلت انجاميد و سلطان خواهر خود را به « نجم الدوله قارن » فرزند شهريار داد و سلطان محمود نيز عمهء خود را كه پيش از آن در حبالهء نكاح نجم الدوله بود بعلاء الدوله فرزند ديگر شهريار بزنى داد و اين ارتباط ميان سلاجقه و آل باوند همچنان برقرار بود و باونديان با منشور سلجوقيان بر طبرستان حكومت ميكردند ليكن اين امر مانع آن نبود كه گاه ميان سلاجقهء عراق و آل باوند تصادماتى رخ دهد چنان كه در عهد سلطان سنجر بر اثر تقاعد علاء الدوله اصفهبد على بن شهريار از درك خدمت سلطان ميان آن دو اندك‌اندك كدورت حاصل شد و كار بفرستادن قوائى از جانب سنجر بمازندران كشيد و حتى در سال 521 سلطان مسعود بفرمان سنجر بر مازندران تاخت و از اصفهبد به سختى شكست خورد و سلطان يكى از تركان را بنام يرغش كه يك بار از اصفهبد شكست يافته بود بتلافى انهزام مسعود بمقابلهء اصفهبد فرستاد ليكن او\r\n\r\n","description":"","footnote":"","page_name":" 47 ","page_number":61},
  {"content":"\r\n\r\nنيز نتوانست كارى از پيش ببرد و بنزد سلطان بازگشت و اين نقار مخصوصا بعد از وفات خواهر سلطان كه زوجهء علاء الدوله بود شدت يافت و همواره كاميابى با حسام الدوله بود .\r\nبعد از حسام الدوله فرزندش نصير الدوله شاهنشاه غازى رستم پادشاهاى مازندران را در دست گرفت و قدرت بسيار فراهم آورد و با آنكه ميان او و سنجر دائما خلاف و نزاع بود توانست سلطنت خود را علىرغم او نگاه دارد . رستم همواره سنجر را ملحد ميخواند و بعد از آنكه پسرش « گرده بازو » كه چندى برسم گروگان در خدمت بود در گرمابهء سرخس بر دست دو تن از ملاحده كشته شد ، قطع رابطه با سلطان كرد « و بملوك و جهانداران كه دوستان او بودند ذكر سلطان سنجر نبشتى كه سنجر ملحد پسر مرا بفرمود كشت » « 1 » و بعد از اين تاريخ شاهنشاه در مازندران و ديلمان كار بر ملاحده سخت گرفت و چنان كرد كه هيچ ملحد را زهره نبود كه سر از الموت بيرون كند . اين پادشاه نسبت بامر تجارت و كشتىرانى نيز توجه بسيار داشت چنان كه چهار صد كشتى بزرگ در بحر خزر به كار انداخت كه تا بادكوبه و دربند ميرفتند و بامر زراعت نيز توجه فراوان كرد و در بسيارى از مراكز تجارى وكلائى داشت كه از جانب او بازرگانى ميكردند .\r\nبعد از شكست سنجر از غزان با آنكه غزان پيشنهاد اتحاد باصفهبد رستم كردند ، نپذيرفت و نزديك دهستان با آنان جنگيد و به سختى شكست يافت ليكن بهرحال از انقلابات بعد از سنجر استفاده كرد و تا بسطام و دامغان را در تصرف خويش گرفت و تا سال 558 بكامرانى سلطنت راند .\r\nدر دورهء پادشاهى فرزندش علاء الدوله حسن بن رستم مؤيد آىابه بهمراهى سلطانشاه بن ايل ارسلان بمازندران تاخت و قتل و غارت بسيار كرد ليكن عاقبت شكسته شد و بخراسان گريخت و حسن بن رستم نيز سپاهيانى بخراسان فرستاد كه بتلافى مظالم لشكريان آىابه قلمرو حكومت او را تا طوس غارت كنند .\r\nبعد ازو پسرش حسام الدوله اردشير بن حسن در 567 بر تخت باونديان تكيه زد\r\n\r\n\r\n","description":"","footnote":"\r\n( 1 ) - تاريخ طبرستان ج 2 ص 86\r\n","page_name":" 48 ","page_number":62},
  {"content":"\r\n\r\nو او اگرچه پادشاهى شجاع بود ليكن گرفتار پيشرفت‌هاى خوارزمشاهان شد و گرگان را از دست داد و بجاى آن بر متصرفات خود در جانب رويان و ديلمان افزود .\r\nدر سال 598 لشكريان خوارزمشاهى سارى را متصرف شدند و بعد از چند روز قتل و غارت از مازندران بيرون رفتند . از اين پس خوارزميان بر مازندران مسلط بودند و باونديان و ديگر امراى طبرستان ناگزير از آنان اطاعت ميكردند تا حملهء مغول فرارسيد و مازندران نيز چندگاهى پى سپر وحشيان مغول و تاتار گشت .\r\nآل باوند بر مذهب تشيع بودند و به همين سبب ولايت آنان همواره ملجاء و منجاى شيعيان بود چنان كه فردوسى هنگام فرار از دست محمود غزنوى ، و ناصر بن خسرو هنگاميكه از تعصب سلاجقه در خراسان بامان آمده بود ، چندى در مازندران از حمايت سلاطين باوند برخوردار بودند .\r\n\r\nملوك نيمروز\r\nسيستان بعد از زوال حكومت خلف بن احمد در دست حكام غزنوى اداره ميشد تا آنكه سلاجقه بر آل سبكتكين غلبه يافتند ( 432 ) و سيستان نيز در اطاعت آنان درآمد و امراء سيستان به خدمت الب‌ارسلان و ملكشاه پيوستند تا در عهد سنجر طاهر بن محمد كه بروايتى از اعقاب طاهر بن خلف بن احمد بود و خود را از اعقاب كيكاوس ميدانست ، در ولايت سيستان لواى حكومت برافراشت و اطراف سيستان را بضبط آورد و در جنگهاى سلطان سنجر در ركاب او بود و به همين سبب مورد عنايت او قرار گرفت و همچنان در حكومت باقى ماند . پسرش تاج الدين ابو الفتح نيز بر شيوهء پدر طاعت سنجر پيش گرفت و در جنگ قطوان شركت كرد و اسير شد و بحيله گريخت و مدتى بعد از آن زنده بود و پادشاهى نيمروز ميكرد .\r\nپادشاهان نيمروز در عهد ملك تاج الدين ( متوفى بسال 612 ) باطاعت سلاطين غور درآمدند و بعد از تسلط سلطان محمد خوارزمشاه بر غوريان فرمان آن سلطان را گردن نهادند و بعد از حملهء مغول سيستان چنان ويران شد كه ملك شهاب الدين محمود بن حرب كه از چنگ آنان گريخته بود ديگر نتوانست نظامى بسلطنت دهد و برادرش امير على نيز كارى از پيش نبرد تا يكى از بنى اعمام پادشاهان خوارزم بنام\r\n\r\n","description":"","footnote":"","page_name":" 49 ","page_number":63},
  {"content":"\r\n\r\nتاج الدين بنالتكين كه در كشاكشهاى غوريان و خوارزمشاهان بهندوستان افتاده بود ، بدعوت مردم سيستان بجاى سلاطين نيمروز نشست و چون چند سال پادشاهى راند در سال 625 دچار حملهء دوم مغولان بر سيستان گشت و بعد از نوزده ماه مقاومت اسير شد و بقتل رسيد .\r\nملوك نيمروز مردم فاضل و فاضل‌پرور و عمارت دوست بودند و غالبا با دانشمندان در مجالس بحث بسر ميبردند و از جملهء شاعران دستگاه آنان شرف الدين ابو نصر احمد فراهى است كه مداح الملك الغازى يمين الدوله بهرامشاه بن حرب متوفى بسال 618 بوده و نصاب الصبيان را او نظم كرده است « 1 » .\r\n\r\nغوريان\r\nغوريان سلسله‌يى از امرا هستند كه از قديم در نواحى صعب غور واقع در كوهستانهاى ما بين هرات و غزنه امارت داشتند و بملوك شنسبانيه يا آل شنسب مشهور بوده و به دو شعبهء اصلى منقسم ميشده‌اند كه يكى از آن دو در غور سلطنت ميكردند و پايتخت آنان فيروزكوه بود و ديگر در طخارستان واقع در شمال غور كه پايتخت ايشان باميان بود و آنان را غوريهء باميان نيز ميگفتند .\r\nعلت اشتهار اين دو سلسله به آل شنسب انتساب آنان به شخصى است بنام شنسب كه گويند در صدر اسلام ميزيست و بر دست على بن ابيطالب عليه السلام اسلام آورد .\r\nيكى از اعقاب شنسب بنام فولاد غورى معاصر ابو مسلم خراسانى با او در بيرون راندن عمال بنى اميه از خراسان يارى كرد و بدين سبب او و برادرزادگانش همچنان در امارت خود باقى ماندند تا در عهد محمود سبكتكين امارت غور به محمد سورى رسيد و او در عين ضبط ممالك غور باطاعت محمود گردن نهاد ولى گاه نيز از دادن خراج امتناع مينمود تا عاقبت منكوب و مقهور سلطان شد و سلطان امارت غور را بپسرش ابو على سپرد ليكن او در دورهء مسعود مغلوب پسرعمش عباس بن شيث كه مردى فاضل\r\n\r\n\r\n","description":"","footnote":"\r\n( 1 ) - راجع بسلاطين نيمروز رجوع شود به : طبقات ناصرى بتصحيح عبد الحى حبيبى چاپ كويته و كابل ص 324 - 336\r\nحبيب السير جزو چهارم از جلد دوم ذيل « ذكر بعضى از حكام سيستان »\r\n","page_name":" 50 ","page_number":64},
  {"content":"\r\n\r\nو منجمى ماهر بود شد و از امارت خلع گرديد . عباس خود بدست سلطان ابراهيم بن مسعود غزنوى از سلطنت خلع و پسرش محمد جانشين او شد و بعد از وى حسن بن عباس و علاء الدين حسين بن حسن ( حسين ) بحكومت غور رسيدند .\r\nدر سال 547 ميان علاء الدين حسين بن حسن معروف به « جهانسوز » پادشاه فيروزكوه و سنجر جنگى درگرفت . علت آن بود كه علاء الدين بر اثر قدرتى كه حاصل كرده بود بممالك اطراف دست انداخت و هرات و بلخ را متصرف شد . بعد از وقوع جنگ ميان او و سنجر شكست در سپاه حسين افتاد و او خود اسير و به خدمت سلطان برده شد . سنجر ازو پرسيد اگر من بدست تو اسير ميشدم چه ميكردى ؟ حسين زنجيرى سيمين از جيب بيرون آورد و گفت ترا با اين زنجير مقيد ميكردم و بفيروزكوه ميبردم .\r\nسلطان او را بخشيد و بغور بازفرستاد .\r\nعلاء الدين حسين پس از چندى بر غزنه تاخت و بهرامشاه را از آن بيرون راند و آن را به تصرف آورد و با مردم سختگيريهاى بسيار كرد و برادر خود سيف الدين را حكومت غزنه داد و او را گفت كه با مردمان بنيكى رفتار كند . اهل غزنه آنقدر صبر كردند تا زمستان درآمد و راههاى غور بسته شد ، آنگاه نامه ببهرامشاه نوشتند و او را به شهر خواندند و سيف الدين را بقتل آوردند .\r\nعلاء الدين حسين در سال 556 در عهد خسرو شاه بن بهرامشاه بخونخواهى برادر بغزنين تاخت و سه روز آن را غارت كرد و از همهء كسانى كه در اسارت برادر او و مصلوب ساختن وى شركت داشتند ، و حتى از زنانى كه بتغنى اشعارى در هجو برادرش متهم بودند ، بفجيع‌ترين وضعى انتقام گرفت و بسيارى از مردم غزنين را با خود بفيروزكوه برد و بر خود لقب سلطان معظم نهاد و بر رسم سلاطين سلجوقى و ترك براى خود چتر شاهى ترتيب داد .\r\nچندى بعد از علاء الدين يكى از برادرزادگانش بنام غياث الدين بن سام سلطنت يافت . از خوشبختىهاى اين پادشاه مشهور آن بود كه برادرى شجاع و جنگاور و\r\n\r\n","description":"","footnote":"","page_name":" 51 ","page_number":65},
  {"content":"\r\n\r\nوفادار داشت بنام شهاب الدين محمد بن سام كه غياث الدين بسيارى از فتوحات خود را مرهون او بوده است .\r\nدر آغاز عهد غياث الدين غزان استيلا يافته و غزنه را در دست گرفته و حكومت غوريان را از رونق انداخته بودند تا عاقبت غياث الدين برادر خود شهاب الدين را بجنگ غزان فرستاد و او بعد از جنگ سخت غزنه را در سال 569 از چنگ آن قوم بيرون آورد و سپس ببسط فتوحات خود از حدود كرمان تا ولايت سند پرداخت و در سال 579 تا لاهور پيش رفت و آن را محاصره و تصرف كرد و سلطنت غزنويان را منقرض ساخت و بعد از آن بر هرات تاخت و آن را از چنگ تركان سنجرى بيرون آورد و بعضى ديگر از بلاد خراسان را نيز بر متصرفات غوريان افزود و باز بهند روى نهاد و در آنجا بفتوحات پياپى موفق شد و ولايات شمالى آن سرزمين را يكايك تسخير كرد و بسيارى از هندوان را باسلام درآورد .\r\nبر اثر فتوحات شهاب الدين دامنهء ممالك غوريان وسعت يافت چنان كه بقول منهاج سراج « از مشرق هندوستان و از سرحد چين و ماچين تا در عراق و از آب جيحون و خراسان تا كنار درياى هرمز خطبه باسم مبارك اين پادشاه ( يعنى غياث الدين محمد ) تزيين يافت » « 1 »\r\nبعد از فوت غياث الدين در 599 برادرش شهاب الدين محمد با لقب معز الدين بر جاى او نشست . از وقايع عمدهء دورهء سلطنت وى جنگى ميان غوريان و خوارزميانست كه بشكست غوريان تمام شد و سلطان غور در فكر جبران اين شكست بود كه در سال 602 بدست يكى از فدائيان ملاحده به زخم كارد از پاى درآمد .\r\nكمال وسعت و قدرت دولت غور در عهد غياث الدين و شهاب الدين ( معز الدين ) بود و بعد از قتل معز الدين از دورهء سلطنت غياث الدين محمود بن غياث الدين محمد تجزيهء ممالك غور آغاز شد چنان كه قطب الدين ايبك در دهلى و ناصر الدين قباجه در سند كوس استقلال زدند و بتدريج قدرت سلاطين غور منحصر بناحيهء غور و قسمتى\r\n\r\n\r\n","description":"","footnote":"\r\n( 1 ) - طبقات ناصرى ج 1 ص 425\r\n","page_name":" 52 ","page_number":66},
  {"content":"\r\n\r\nاز افغانستان و خراسان شد . تسلط خوارزمشاهان نيز آنى سلاطين غور را آسوده نميگذاشت چنان كه غياث الدين محمود را در سال 607 در بستر خواب كشتند و پسر چهارده ساله‌اش سام و برادرش را كه از بيم خوارزميان بغزنين گريخته بودند اسير كردند و بخوارزم بردند و علاء الدين اتسز پسر علاء الدين جهانسوز از جانب خوارزمشاه تا سال 611 در فيروزكوه حكومت راند و در اين سال ميان او و تاج الدين يلدوز حاكم غزنين جنگى درگرفت كه بقتل علاء الدين اتسز پايان يافت . شعبهء سلاطين باميان را هم كه بوسيلهء ملك فخر الدين مسعود عمّ غياث الدين محمد بن سام شروع شده بود ، در عهد جلال الدين على بن سام دور بنهايت رسيد و محمد خوارزمشاه در سال 609 هنگاميكه در ماوراء النهر بود مغافضة بر سر وى تاخت و او را از ميان برد .\r\nملوك غور مانند ساير ملوك ايرانىنژاد در فتوحات خود بيم و اضطرابى را كه پادشاهان ترك‌نژاد اين عهد معمولا در دلها مىافگندند ، ايجاد نميكردند و غالبا مردمى عادل و نيكوسيرت بودند و دربار آنان بيشتر بشاعران بزرگ مزين بود .\r\nنظامى عروضى كه خود از پروردگان اين دستگاه بود از شاعران بزرگ آل شنسب اينان را ميشمارد : ابو القاسم رفيعى و ابو بكر جوهرى و على صونى « 1 » . بر رويهم اشتغال سلاطين غور در مدت توسعهء ممالك ، و ضعف و تباهى حال آنان در اواخر ايام ، مجال پرداختن بامور علمى و ادبى را چنان كه بايد نميداد خاصه كه عهد قدرت آنان نيز مساعد با احوال علم نبود « 2 » .\r\nاز ميان سلاطين غورى برخى شعر مىسروده‌اند و از آن جمله ابيات متعددى از علاء الدين حسين در طبقات ناصرى نقل شده است « 3 » و از آنهاست ابيات ذيل كه علاء الدين حسين بعد از هفت روز غارت غزنين چون باقىماندهء مردم آنشهر را بخشيد بمناسبت سرود :\r\n\r\n\r\n","description":"","footnote":"\r\n( 1 ) - چهار مقاله چاپ ليدن ص 28\r\n( 2 ) - راجع بسلاطين غوريه مخصوصا رجوع شود به طبقات ناصرى قاضى منهاج سراج جلد اول و ابن الاثير حوادث سال 547 ( چند صفحه ) و روضة الصفا\r\n( 3 ) - طبقات ناصرى ج 1 ص 405 - 409\r\n","page_name":" 53 ","page_number":67},
  {"content":"\r\n\r\n جهان داند كه سلطان جهانم * چراغ دودهء عباسيانم\r\nعلاء الدين حسين بن حسينم * كه باقى باد ملك جاودانم\r\nچو بر گلگونهء « 1 » دولت نشينم * يكى باشد زمين و آسمانم\r\nامل مقرع زن گرد سپاهم * اجل بازيگر نوك سنانم\r\nهمه عالم بگيرم چون سكندر * بهر شهرى شهى ديگر نشانم\r\nبر آن بودم كه از اوباش غزنين * چو رود نيل جوى خون برانم\r\nو ليكن گنده پيرانند و طفلان * شفاعت مىكند بخت جوانم\r\nببخشيدم بديشان جان ايشان * كه بادا جانشان پيوند جانم \r\nو بعد از آنكه از غزنين بمستقر سلطنت بازگشت اين ابيات را بساخت و بقوّالان داد تا با آهنگ مزامير بخواندند :\r\n آنم كه هست فخر ز عدلم زمانه را * آنم كه هست جور ز بذلم خزانه را\r\nانگشت دست خويش بدندان كند عدو * چون بر زه كمان نهم انگشت وانه را\r\nچون جست خانه‌خانه كميتم ميان صف * دشمن ز كوى بازندانست خانه را\r\nبهرامشه بكينهء من چون كمان كشيد * كندم بنيزه از كمر او كنانه « 2 » را\r\nپشتى خصم گرچه همه راىورانه بود * كردم بگرز خرد سر راىورانه را\r\nكين توختن بتيغ درآموختم كنون * شاهان روزگار و ملوك زمانه را \r\n\r\n\r\n","description":"","footnote":"\r\n( 1 ) - گلگونه : اسب\r\n( 2 ) - كنانه : تيردان\r\n","page_name":" 54 ","page_number":68},
  {"content":"\r\n\r\n اى مطرب بديع چو فارغ شدى ز چنگ * بر گوى قول را و بزن اين ترانه را\r\nدولت چو بر كشيد نشايد فروگذاشت * قول مغنى و مى صاف مغانه را \r\nو بعد از واقعهء خود با سنجر و اسارت بدست آن سلطان و بخشايش و بخششى كه ازو يافته بود اين رباعى را در پيشگاه سرود :\r\n بگرفت و نكشت شه مرا در صف كين * هرچند بدم كشتنى از روى يقين\r\nبخشيد مرا يك طبق درّ ثمين * بخشايش و بخششش چنان بود و چنين \r\nو روزى ديگر كه در مجلس سنجر چشم او بر خال كف پاى سنجر افتاد اين رباعى را بساخت و بخواند :\r\n اى خاك در سراى تو افسر من * و اى حلقهء بندگى تو زيور من\r\nچون خاك كف پاى ترا بوسه زنم * اقبال همى بوسه زند بر سر من \r\n\r\nمماليك غوريه\r\nسلاطين غور خاصه معز الدين محمد بن سام بر رسم همهء سلاطين روزگار در دستگاه خود عده‌يى غلام ترك داشتند كه در زمرهء سپاهيان خدمت ميكردند و از ميان آنان بعضى بامارت و قدرت ميرسيدند .\r\nمعز الدين محمد بن سام از غلامان فراوان خود گروهى را بمراتب عالى رسانيده و فرماندهى دسته‌هايى از سپاهيان خود را بدانان داده بود و همين امر مقدمهء ضعف و سقوط سريع حكومت غوريان بعد از وفات او گرديد چنان كه هنوز چندى از قتل معز الدين نگذشته بود كه هنگام حمل جنازهء او بغزنين « ملوك و امراء ترك كه موالى سلطان غازى بودند مرقد سلطان را با خزانهء فاخر از دست امرا و ملوك بقهر بستدند و در قبض آوردند » « 1 » و چندى پس از جلوس علاء الدين محمود بن محمد بن سام « . . . امراء ترك كه در حضرت غزنين بودند به خدمت ملك تاج الدين يلدوز مكتوبات در قلم آوردند بجانب كرمان ، و استدعا نمودند ، و او از طرف كرمان عزيمت مصمم كرد و چون\r\n\r\n\r\n","description":"","footnote":"\r\n( 1 ) - طبقات ناصرى ج 1 ص 479\r\n","page_name":" 55 ","page_number":69},
  {"content":"\r\n\r\nبحوالى شهر رسيد ، سلطان علاء الدين استعداد مصاف كرد . . . چون مصاف . . .\r\nراست شد ، امراء ترك از طرفين با هم موافقت نمودند و علاء الدين منهزم گشت و او و جملهء ملوك شنسبانى كه در موافقت او بودند گرفتار آمدند . . . » « 1 »\r\nاين غلامان ترك بسرعت شاهزادگان غورى را از غزنين بيرون راندند و خود بر قسمت‌هاى جنوبى ممالك غورى فرمانروايى يافتند . از عجايب آنست كه اين غلامان امارت يافته براى آنكه تصرفات بىوجه خود را مشروع نشان دهند براى خود عنوان فرزندى معز الدين محمد بن سام را ترتيب دادند و گويا روايتى هم ازو جعل كردند كه عين آن را از طبقات ناصرى نقل ميكنيم : « . . . يكى از مقربان حضرت سلطنت او ( يعنى معز الدين محمد بن سام ) جرأتى نمود و عرضه داشت چون تو پادشاهى را كه در بسيط ممالك در علو شأن هيچ پادشاهى [ همتا 
  ] نيست ، پسران بايستى دولت ترا ، تا هريك از ايشان وارث مملكتى بودندى از ممالك گيتى ، و بعد از انقراض عهد اين سلطنت ملك درين خاندان باقى ماندى . بر لفظ مبارك آن پادشاه طاب ثراه رفت كه ديگر سلاطين را يك فرزند و يا دو فرزند باشد مرا چندين هزار فرزند است ، يعنى بندگان ترك ، كه مملكت من ميراث ايشان خواهد بود . بعد از من خطبهء ممالك باسم من نگاه خواهند داشت و همچنان بود كه بر لفظ آن پادشاه غازى رفت ، بعد ازو كل ممالك هندوستان را تا بغايت كه تحرير اين سطور است ، سنهء ثمان و خمسين و ستمائه محافظت نمودندى . . . » « 2 »\r\nاز جملهء اين « فرزندان » « تاج الدين يلدوز » مرتبهء دامادى سلطان معز الدين محمد داشت و قطب الدين ايبك داماد تاج الدين يلدوز بود و شمس الدين التتمش و ناصر الدين قباچه دو دختر قطب الدين ايبك را در حبالهء نكاح داشتند .\r\nتاج الدين يلدوز بعد از معز الدين محمد چندى براى تشكيل سلطنت خاص خود كوشيد ليكن بعد از جنگهاى متعدد كه با مدعيان امارت كرد عاقبت از جلو حملهء سلطان محمد خوارزمشاه بجانب بداون هند گريخت و در جنگى كه ميان او و\r\n\r\n\r\n","description":"","footnote":"\r\n( 1 ) - طبقات ناصرى ج 1 ص 480\r\n( 2 ) - طبقات ناصرى ج 1 ص 382 - 383\r\n","page_name":" 56 ","page_number":70},
  {"content":"\r\n\r\nشمس الدين التتمش روى داد اسير و مقتول شد .\r\nقطب الدين ايبك نيز چندگاهى حكومت غزنين را بدست گرفت ليكن از تاج الدين يلدوز شكست يافت و بهند گريخت . ايبك از غلامانى بود كه سلطان معز الدين از تجار خراسانى در غزنين خريده و بر اثر لياقتى كه در او مشاهده كرده بود بمقامات عالى رسانيد و چند فتح از فتوحات معز الدين بر دست همين غلام برآمد و او بعد از فوت معز الدين محمد در عهد سلطنت غياث الدين محمود چتر و لقب سلطانى از پادشاه غورى يافت و در سال 602 در لاهور بر تخت سلطنت جلوس كرد و در سال 607 درگذشت و مدت سلطنت او با چتر و سكه و خطبه چهار سال و كسرى بود .\r\nبعد از فوت قطب الدين ايبك ممالك هند ميان چهار تن از مماليك غورى تقسيم شد بدين ترتيب : سند را ناصر الدين قباچه در تصرف آورد و دهلى به شمس الدين التتمش رسيد و ممالك لكهنوتى بملوك خلج رسيد و لاهور گاهى در تصرف ناصر الدين قباچه و گاه در تملك تاج الدين يلدوز و زمانى در تملك شمس الدين التتمش بود .\r\nناصر الدين قباچه از بندگان معز الدين محمد بود كه بعد از كسب شهرت و امارت بدامادى ملك قطب الدين ايبك رسيد و بعد ازو مولتان و ولايت سند را تا لب دريا در تصرف آورد و پس از آن چندى در توسعهء متصرفات خود كوشيد و هنگام حملهء مغول بمولتان و محاصرهء آن در سال 621 مقاومت مردانه كرد و عاقبت پس از بيست و دو سال امارت در سال 624 بعد از شكست‌هايى كه از شمس الدين التتمش يافت خود را غرق كرد و مدت حكومت او بپايان رسيد .\r\nشمس الدين التتمش كه با عنوان سلطان حكومتى قوى در هندوستان ايجاد كرد ، هم از بندگان ترك بود كه نخست او را از تركستان ببخارا بردند و بخاندان صدر جهان فروختند و بعد از آن‌كه چند بار بمعرض خريد و فروش درآمد در دهلى بقطب الدين ايبك فروخته شد و داستان فروختن او بقطب الدين ايبك خود شرحى مفصل دارد كه منهاج سراج بتمامى آورده است « 1 » . التتمش بعد از وصول بمقامات مهم لشكرى و\r\n\r\n\r\n","description":"","footnote":"\r\n( 1 ) - طبقات ناصرى ج 1 ص 518\r\n","page_name":" 57 ","page_number":71},
  {"content":"\r\n\r\nاظهار جلادت و شجاعت معتوق شد و در زمرهء احرار درآمد و بعد از فوت قطب الدين ايبك در سال 607 بر تخت امارت دهلى نشست و سپس با تاختهايى كه بر امراء و مماليك اطراف برد ، متصرفات خود را توسعه داد و بسيارى از ملوك و امراء را از ميان برد و يا مطيع و منقاد خود ساخت و از خليفه فرمان سلطنت گرفت و تا سال 633 بكامرانى سلطنت كرد و سلسله‌يى را بنام سلسلهء شمسيه بوجود آورد كه تا سال 686 حكمروايى داشتند .\r\nتشكيل حكومت‌هاى مماليك هند و سلسلهء امراى خلجى كه در همين اوان اتفاق افتاد ، مصادف بود با آشوب‌هاى خراسان از دست خوارزميان و حملات مغول و ويرانى ماوراء النهر و خراسان ؛ و به همين سبب بسيارى از اهل علم و ادب كه روى قرار در اوطان خود نداشتند بهندوستان گريختند و در خدمت مماليك پذيرفته شدند و در نتيجه از آغاز قرن هفتم ببعد هند يكى از مراكز مهم زبان و ادب فارسى شد « 1 » .\r\n* * * از جملهء سلسله‌هاى مهم و مؤثر سلاطين كه در اين عهد ايجاد شد سلسلهء جانشينان حسن صباح است كه مركز حكومت آنان الموت بود . اگرچه اين دسته از امراى دينى براى خود دستگاهى از سلطنت داشتند ليكن چون كار آنان تبليغ دينى و استوار براساس مذهب اسمعيلى است ، از آنان هنگام بحث در اوضاع مذاهب بتفصيل سخن خواهيم گفت و فعلا بمختصر تحقيقى دربارهء بعضى از رجال و خاندانهاى بزرگ اين عهد اكتفا ميكنيم .\r\nدر تمام دوره‌يى كه مورد مطالعهء ماست ، مانند دورهء پيشين ، عده‌يى از خاندانهاى معروف قديم در ايران باقى بوده‌اند كه بسيارى از آنها تا حملهء مغول شهرت داشته و در آن فاجعهء عظمى از ميان رفته‌اند .\r\nاين خاندانها بر اثر اهميت و ثروتى كه داشته ، و از آنجهت كه غالب رؤساى آنها مردمى فاضل و تربيت‌يافته بوده‌اند ، در پرورش علما و تشويق شعرا و نويسندگان كوشش بسيار ميكردند و عدهء كثيرى از دانشمندان اين دوره در كنف حمايت آنان بسر ميبردند .\r\n\r\n\r\n","description":"","footnote":"\r\n( 1 ) - راجع بمماليك غوريه خصوصا رجوع شود به طبقات ناصرى منهاج سراج جلد اول\r\n","page_name":" 58 ","page_number":72},
  {"content":"\r\n\r\n\r\nآل برهان\r\nاز مهمترين اين طوايف يكى آل برهان يا بنى مازه‌اند كه از خاندانهاى بزرگ بخارا بوده و رياست مذهب حنفيه كه مذهب عامهء ماوراء النهر است ، ابا عن جد بر عهدهء آنان بود و در اواخر دولت قراخطائيان در ماوراء النهر ايشان از جملهء ملوك بخارا محسوب ميشده و باجگزار تركان قراخطايى بوده‌اند و در عهد آنان بخارا مجمع فضلا و فقها و اصحاب علوم نظرى بوده است .\r\nاول كسى كه از اين خاندان شهرت يافت ، امام برهان الدين عبد العزيز بن مازهء بخارى حنفى بود و پسرش امام شهيد حسام الدين عمر بن عبد العزيز مازه از مشاهير علماى شرق و از اجلهء فقهاى ماوراء النهر شمرده ميشد كه در سال 536 بعد از غلبهء گور خان خطايى در جنگ قطوان بر سنجر ، بدست گور خان كشته شد و برادرش تاج الاسلام احمد بن عبد العزيز بن مازه از جانب گور خان بعنوان ناظر بر اعمال « اتمتكين » حاكم بخارا انتخاب شد و برادرزاده‌اش محمد بن عمر بن عبد العزيز ملقب به صدر جهان ، ممدوح سوزنى شاعر ، بعد از عم عهده‌دار مقام رياست حنفيان گرديد و اوست كه در سال 605 مدتى از حملهء قبيلهء قرلق ببخارا ممانعت كرد تا چغرى خان بن حسن تكين حاكم خطا دررسيد و شر آنانرا دفع كرد . برادرش صدر الصدور ، صدر جهان برهان الدين عبد العزيز بن عمر بن عبد العزيز از بزرگان رجال ماوراء النهر است كه محمد بن زفر تاريخ بخاراى نرشخى را بنام او تلخيص كرد .\r\nعوفى در جوامع الحكايات او را « سلطان دستارداران جهان » وصف مىكند و گويد كه در بخارا صاحب حكم و نافذ امر بود و در ثروت بدرجه‌يى رسيد كه براى رهايى متعلّمى كه محكوم بسى تازيانه شده بود ، سى هزار دينار زر سرخ بخاقان سمرقند پرداخت . پسرعم او يعنى امام برهان الدين محمود بن احمد بن عبد العزيز صاحب كتاب ذخيرة الفتاوى مشهور به ذخيرة البرهانية ، و برادرش امام برهان الدين محمد بن احمد معروف بصدر جهان ، باجگزار خطائيان و حاكم و فرمانرواى بخارا بود و دستگاهى وسيع داشت ، چنان كه شش هزار فقيه در كنف همت او زندگى ميكردند و پيشگاه او ميقات فضلا بود . محمد خوارزمشاه در سال 613 يا 614 كه به قصد محاربه\r\n\r\n","description":"","footnote":"","page_name":" 59 ","page_number":73},
  {"content":"\r\n\r\nبا خليفه الناصر لدين اللّه آهنگ عراق كرده بود ، صدر جهان و برادر و دو پسرش ملك الاسلام و عزيز الاسلام را بخوارزم تبعيد كرد ، و اينان همگى در سال 616 هنگام فرار تركان خاتون مادر خوارزمشاه بدستور آنزن ستمكار كشته شدند . با اينحال بازماندگان آل برهان تا اواخر قرن هفتم در بخارا بر مسند رياست حنفيان نشسته و صاحب‌مقام بودند و همان روش قديم اجداد را در رعايت حال علما و ترويج علم ادامه ميدادند . « 1 »\r\n\r\nآل خجند\r\nرجال اين طايفه هم از جملهء رؤساء مذهبى بودند كه بر اثر اهميت و شهرتى كه بتدريج حاصل كردند مصدر امور مختلف در اصفهان شده و درگاه آنان محطّ رجال دانشمندان و شاعران گرديده بود ، و خود رياست شافعيان را داشتند . اين خاندان نسب خود را به مهلّب بن ابى صفره سردار مشهور اموى ميرسانيده و اصلا در خجند از شهرهاى ماوراء النهر ميزيسته‌اند . نخستين فرد مشهور از اين خاندان امام ابو بكر محمد بن ثابت الخجندى است كه در مرو سكونت داشت و مردى فاضل و بليغ بود . نظام الملك او را براى تدريس در نظاميهء اصفهان بدان شهر برد و او همانجا ماند و خاندانش در همانشهر شهرت و رياست يافتند و در رتق‌وفتق امور آنجا سهيم شدند چنان كه صدر الدين محمد بن عبد اللطيف بن محمد بن ثابت در سال 542 اصفهان را علىرغم سلطان مسعود بن محمد بمحمد بن محمود بن محمد و ملكشاه بن محمود تسليم كرد و ازينرو مورد خشم سلطان مسعود قرار گرفت و ناگزير شد اصفهان را ترك گويد و مدتى در موصل بماند . بعد از چندى سلطان مسعود براى وى خلعت و تشريف فرستاد و او را با برادرش جمال الدين محمود بن عبد اللطيف باصفهان خواست . پسر اين صدر الدين محمد يعنى صدر الدين عبد اللطيف بن محمد متوفى بسال 580 از فضلاء و ادباء و شاعران معروف بود و نام او را در شمار شاعران قرن ششم آورده‌اند و پسر او جمال الدين نيز از بزرگان شعراى زمان بوده است « 2 » .\r\n\r\n\r\n","description":"","footnote":"\r\n( 1 ) - راجع به آل برهان رجوع شود به حواشى لباب الالباب از مرحوم محمد قزوينى طاب ثراه ج 1 از ص 332 ببعد و حواشى چهارمقاله از همان فاضل محقق ص 114 - 120\r\n( 2 ) - دربارهء اين خاندان رجوع كنيد به حواشى لباب الالباب ج 1 ص 354 - 356\r\n","page_name":" 60 ","page_number":74},
  {"content":"\r\n\r\nخجنديان مردمى فاضل و فضل‌دوست و شاعر و شاعرپرور بوده‌اند . عوفى دربارهء آنان گويد « 1 » : خاندان خجنديان در صفاهان « ملاذ ارباب فضل و معتصم اصحاب دانش و مستجمع كاملان جهانست و هر فردى از افراد آن جمع درّ فريد جمال و شه‌بيت قصيدهء افضالند . صداى صيت ايشان با قاصى آفاق رسيده و شكراب جود ايشان سكرات جان را تسكين داده . . . »\r\nخاندان خجندى ممدوح عده‌يى از شاعران بزرگ قرن ششم قرار گرفته‌اند و مهمتر از همهء آنان جمال الدين محمد بن عبد الرزاق اصفهانى است كه صدر الدين خجندى و جمال الدين خجندى در زمرهء ممدوحين او بوده‌اند .\r\n\r\nآل صاعد اصفهان\r\nدر همان حال كه خجنديان بر شافعيهء اصفهان رياست ميكردند خاندانى ديگر بنام آل صاعد رياست حنفيان آن شهر را برعهده داشتند . اصل اين خاندان از نيشابور بود و از صاعديان نيشابور كه از خاندانهاى معروف علمى آن سامان بوده‌اند ، منشعب شده‌اند . اين خاندان هم ممدوح شاعران و پرورانندهء علما و فضلا و شعرا بوده‌اند . جمال الدين محمد بن عبد الرزاق از آن خاندان خواجه جمال الدين صاعد بن مسعود و خواجه ركن الدين و خواجه قوام الدين و خواجه صدر الدين بن قوام الدين و خواجه نظام الدين ابو العلا را مدح گفته است .\r\n\r\nآل عمران\r\nيكى ديگر از خاندانهاى معروف اين عهد خاندان عمرانى است كه برياست مشهور بوده است . اين خاندان از خاندانهاى قديم خراسان و رى و خوارزم بوده و خاصه در دورهء غزنويان و سلجوقيان در خراسان شهرت داشته است .\r\nيكى از آنان بنام على بن محمد عمرانى كه چندى در دستگاه فلك المعالى منوچهر و بعد از آن در خدمت مسعود بن محمود و در شمار امراى او بسر مىبرد ، ممدوح منوچهرى بود و آن شاعر او را در اين قصيده ستوده است :\r\n جهانا چه بىمهر و بدخو جهانى * چو آشفته‌بازار بازارگانى . . .\r\nشنيدم كه موسىّ عمران ز اول * بپيغمبرى اوفتاد از شبانى\r\nبعمدا على بن عمران به آخر * رسد زين رياست بصاحبقرانى . . . \r\n\r\n\r\n","description":"","footnote":"\r\n( 1 ) - لباب الالباب ج 1 ص 266 - 267\r\n","page_name":" 61 ","page_number":75},
  {"content":"\r\n\r\nاين على بن عمران در لشكركشىهايى كه بامر مسعود براى برانداختن حكومت علاء الدوله مىشد ، شركت داشته و در سال 423 او و تاش فراش علاء الدوله را تا همدان تعقيب كردند و مدتى با وى در جدال بودند .\r\nدر قصيدهء ديگرى منوچهرى بدين ترتيب از ابو الحسن عمرانى نام ميبرد :\r\n مكن اى دوست كه بيداد نشانى نگذاشت * عدل بازآمد با بو الحسن عمرانى \r\nو گويا ابو الحسن كنيهء همان على بن محمد بن عمران باشد .\r\nاز اين خاندان مرد معروف ديگرى بنام مجد الدين ابو الحسن عمرانى ممدوح انورى بوده است و شاعر او را در چند قطعه و قصيده مدح گفته از آن جمله :\r\n دلم اى دوست تو دارى دانى * جان ببر نيز همى بتوانى . . .\r\nتا ترا از سر من باز كند * مجد دين بو الحسن عمرانى \r\nو در قصيدهء ديگر ميگويد :\r\n اختيار سكندر ثانى * زبدهء خاندان عمرانى\r\nمجد دين خواجهء جهان كه سزد * اگرش خواجهء جهان خوانى \r\nو در قصيده‌يى ديگر بدين نحو خود را مغمور احسان او معرفى مىكند :\r\n طاق بو طالب نعمه است كه دارم ز برون * وز درون پيرهن بو الحسن عمرانى \r\nو فتوحى مروزى در قصيده‌يى كه در جواب انورى گفته بقتل اين بو الحسن اشاره كرده و چنين آورده است :\r\n پانزده سال فزون باشد تا كشته شدست * بو الحسن آنكه ز احسانش سخن ميرانى \r\nاين ابو الحسن على بن محمد عمرانى سرخسى در نزد سلطان سنجر مقام و اعتبارى تمام داشت و بامر آن پادشاه بقتل رسيد . ابو الحسن على بن محمد عمرانى ديگرى در همين عهد در خوارزم متوطن و از شاگردان مبرز محمود بن عمر الزمخشرى بوده است . ياقوت از او بنام على بن محمد بن على بن احمد بن مروان العمرانى الخوارزمى ابو الحسن الاديب ، ياد كرده و گفته است كه بلقب حجة الافاضل و فخر المشايخ ملقب است . وفات او در حدود سنهء 560 اتفاق افتاده ، در حسن خط و لفظ و كثرت سماع\r\n\r\n","description":"","footnote":"","page_name":" 62 ","page_number":76},
  {"content":"\r\n\r\nو حفظ بىبديل بود و شعر عربى سستى مىساخت چنان كه ياقوت سفيد گذاشتن كاغذ را بهتر از سياه كردن بدانها ميدانست و به او كتابهايى از قبيل كتاب المواضع و البلدان و كتابى در تفسير قرآن و كتاب اشتقاق الاسماء را منسوب ميدارد « 1 » .\r\n\r\nخاندان نظام الملك\r\nاز ميان خاندانهاى بزرگ اين دوره كه از آغاز عهد سلجوقى تا اواخر قرن ششم شهرت و اهميت بسيار داشته و از آنان چند تن بوزارت رسيده‌اند خاندان نظام الملك است . ابو على حسن بن على بن اسحق ملقب بنظام الملك كه شرح حال او را در زمرهء نويسندگان خواهيم آورد از يك خاندان دهقانى طوس بود . جدش اسحق را چهار پسر بود كه بزرگتر از همهء آنان ابو الحسن على سه پسر داشت كه يكى نظام الملك و ديگر فقيه اجل ابو القاسم عبد اللّه و ديگر ابو نصر اسمعيل بود و نظام الملك از ميان آنان بمقامات عالى رسيد و در دورهء امارت الب‌ارسلان در خراسان وزير او بود و اين مقام را بعد از وصول الب‌ارسلان بسلطنت تا آخر عمر خود يعنى تا اواخر عهد ملكشاه حفظ كرد و از فرزندان او فخر الملك وزير تتش و بركيارق و سنجر - و مؤيد الملك وزير بركيارق - و محمد عز الملك وزير بركيارق - و ضياء الملك وزير محمد و خليفه المستر شد - و شمس الملك وزير محمود بن محمد - و عماد الملك وزير ملك بورى برس بن الب‌ارسلان بوده‌اند .\r\nاولاد و اعقاب فخر الملك وزارت را چندى در خاندان خود حفظ كردند و از آنان صدر الدين وزير سنجر - ناصر الدين طاهر از 528 تا 548 وزير سنجر - قوام الدين حسن بن نصير الدين از سال 548 تا 549 وزير سليمانشاه و چندى وزير سلطان محمود جانشين سنجر بود و بعد از سال 553 در بيهق سكونت گزيد .\r\nبرادرزادهء نظام الملك يعنى شهاب الاسلام ابن فقيه اجل ابو القاسم از 511 تا\r\n\r\n\r\n","description":"","footnote":"\r\n( 1 ) - معجم الادبا ، چاپ مصر ج 15 ص 61 - 65\r\nراجع بخاندان عمرانى رجوع شود به الانساب سمعانى ذيل كلمه عمرانى و معجم الادبا ؛ مجلد مذكور ؛ مجلهء باختر مقالهء منوچهرى بقلم آقاى سعيد نفيسى ؛ حواشى ديوان منوچهرى چاپ آقاى دبيرسياقى ص 262 و 263 - 264 ، و منابع ديگر .\r\n","page_name":" 63 ","page_number":77},
  {"content":"\r\n\r\n517 وزير سنجر بوده است « 1 » .\r\nاز اين خاندان خيرات و مبرات بسيار از قبيل مساجد و مدارس و رباطات برجاى مانده بود و همهء آنان مردم فاضل و كاتب و پرورانندهء شاعران و نويسندگان و دوستداران فقها و عرفا بوده و آنان را برواتب و وظايف دلخوش ميداشته‌اند .\r\n\r\nمهلّبيان\r\nديگر از خاندانهاى مشهور خاندان مهلّبيان بود در بيهق ، از اولاد مهلب بن ابى صفره سردار مشهور عرب ، كه تا قرن ششم از آنان كسانى شهرت داشته‌اند « 2 » .\r\n\r\nخاندان منيعى\r\nاز خاندان‌هاى معروف ديگر خراسان كه از اواسط قرن پنجم شهرت يافتند خاندان منيعى بوده است در نيشابور « 3 » ، نخستين كسى از اين خاندان كه در تاريخ ايران شهرتى يافته ابو على حسان بن سعيد است كه چون يكى از نياكانش منيع نام داشت به منيعى مشهور بود . نسب اين خاندان به « سيف اللّه خالد بن وليد » از سرداران معروف صدر اسلام و از صحابهء مشهور ميرسيده است . ابو على حسّان از ثروتمندان بزرگ عهد خود و در همان حال از محدثين و فقهاى زمان بوده و در نيشابور سمت رياست داشته است و بكثرت مال و زهد مشهور دوران بوده و قسمت بزرگى از اموال خود را صرف احداث مساجد و رباطات و مدارس كرده بود . وفاتش بسال 463 در شهر مرورود اتفاق افتاد و مهمترين اثر او جامع منيعى نيشابور بوده است .\r\nفرزندان ابو على حسان در خراسان بعلم و رياست و ادب و دوستدارى شعر و شعرا مشهورند و از آن ميان ميتوان نام چند تن را در كتب تاريخ و رجال و ديوانهاى شاعران يافت مانند : عبد الرزاق منيعى ابو الفتح پسر ابو على حسان كه از محدثين و فقهاى مشهور زمان خود بود و عدهء كثيرى از محدثان ازو روايت كرده‌اند و مرگش بسال 491 اتفاق افتاد . پسر او ابو احمد كمال منيعى هم از فقها و محدثين بوده و\r\n\r\n\r\n","description":"","footnote":"\r\n( 1 ) - رجوع شود به دائرة المعارف اسلامى ذيل كلمهء نظام الملك و تاريخ بيهق چاپ تهران ص 73 - 83\r\n( 2 ) - تاريخ بيهق ص 83 ببعد\r\n( 3 ) - دربارهء اين خاندان مخصوصا رجوع شود به مقالهء مرحوم عباس اقبال بنام جامع منيعى نيشابور در شمارهء 11 سال سوم مجلهء مهر .\r\n","page_name":" 64 ","page_number":78},
  {"content":"\r\n\r\nبسال 510 درگذشته . ديگر مسعود منيعى پسر ابو على حسان و پسر او رئيس تاج الدين ابو محمد منيع بن مسعود كه حاكم نيشابور و رئيس خراسان و از فقهاى مشهور عهد خود بوده و امير الشعرا معزى چند قصيده در مدح او دارد .\r\n\r\nخاندان صاعد هروى\r\nاز خاندانهاى مشهور ديگر خراسان خاندان صاعد هروى است كه با خاندان صاعد اصفهان از يك اصل بوده و از دورهء غزنويان در خراسان شهرت داشته است . در عهد سلطان مسعود غزنوى ( 421 - 432 ) بنام مردى موسوم به قاضى صاعد در نيشابور بازميخوريم كه در آن شهر مسند قضا داشت و او بعدا از نيشابور بهرات رفته بود و خاندانش در آن شهر شهرت و رياست يافت . نام چند تن از اين خاندان در كتاب دمية القصر باخرزى آمده است و يكى از افراد اين خاندان بنام فضل بن يحيى بن صاعد كه مانند پدران منصب قضاى هرات داشته ممدوح سنائى بوده و خود نيز كه به فارسى و تازى شعر مىسروده سنائى را در دو قطعه شعر ستوده است « 1 » .\r\n\r\nخاندان رضى الدين ورامينى\r\nاز خاندانهاى مشهور عراق يكى خاندان رضى الدين ابو سعد ورامينى است . شيخ عبد الجليل رازى در كتاب النقض ذكر اين خاندان و آبادانيها و مساجد و مدارس ايشان را آورده است « 2 » . مؤسس اين خاندان رضى الدين ابو سعد ورامينى از مردان ثروتمند و مشهور بود . وى در حرمين آبادانيهاى بسيار كرده و به همين سبب « معمار الحرمين » لقب يافته بود و پسران و نوادگان او نيز بسبب رياست و آبادانيها و ايجاد مدارس و مساجد و موقوفات شهرت بسيار داشتند و از آن ميان فخر الدين بن احمد بن ابى سعد ورامينى منصب وزارت طغرل بن ارسلان آخرين پادشاه سلجوقى يافت « 3 » . از مداحان اين خاندان قوامى رازى شاعر مشهورست .\r\n\r\nخاندان نقباى رى و قم\r\nديگر از خاندان‌هاى مشهور عراق خاندان نقباى رى و قم است كه غالب آنان ممدوح شعراى بزرگ قرن ششم واقع شده‌اند .\r\n\r\n\r\n","description":"","footnote":"\r\n( 1 ) - رجوع شود به مقدمهء ديوان سنائى بقلم آقاى مدرس رضوى استاد دانشگاه\r\n( 2 ) - كتاب النقض ص 171 - 172 و 226 - 227 و 635\r\n( 3 ) - رجوع شود بحواشى و تعليقات ديوان قوامى رازى از آقاى محدث ص 181 - 185\r\n","page_name":" 65 ","page_number":79},
  {"content":"\r\n\r\nنقباء رى خاندان رياست شيعه در عراق محسوب ميشده و رجال آن طائفه غالبا مردمى فاضل و صاحب مسند درس و رياست بوده‌اند .\r\nنسبت اين خاندان چنان كه ابو الحسن بيهقى در لباب الانساب آورده به امام زين العابدين ميرسيد و دسته‌هايى از آنان در قم و رى و استراباد بسر ميبردند . از بزرگترين افراد اين خاندان در اوايل قرن ششم سيد الاجل عز الدين ابو القاسم على است كه مادر او از دختران نظام الملك بوده و پسرش شرف الدين المرتضى الكبير ملك النقبا ابو الفضل محمد ، عائشه خاتون دختر سلطان الب‌ارسلان را بزنى داشته و در عراق و خراسان نفوذ فراوانى حاصل كرده بود و ثروت او بدرجه‌يى بود كه بعد از مرگ او در ماترك وى چهار صد من مرواريد وجود داشته است . شرف الدين محمد كتابخانهء بزرگ و مشهورى داشته و ابو الحسن بيهقى در همين كتابخانه بسيارى از كتب ابو نصر فارابى را به خط او و شاگردش يحيى بن عدى يافته بوده است . سيد شرف الدين مجلس درس و املاء نيز داشته و عده‌يى از مشاهير علماى قرن ششم ازو روايت كرده‌اند .\r\nپسر شرف الدين يعنى ابو القاسم عز الدين يحيى هم از مفاخر شيعه و از اكابر قرن ششم در سياست و دانش و رياست دينى است . وى بتهمت همكارى با مؤيد الدين بن القصاب وزير الناصر لدين اللّه بفرمان علاء الدين تكش بسال 592 هجرى كشته شد و پسرش شرف الدين محمد از بيم خوارزمشاه ببغداد گريخت و خليفه او را همچنان نقابت طالبيان فرمود . از مداحان عز الدين يحيى كمال الدين اسمعيل اصفهانى بوده است و ديگر از مداحان بزرگ اين خاندان قوامى رازى شاعر مشهورست « 1 » .\r\n\r\nخاندان سادات بيهق\r\nيكى ديگر از خاندان‌هاى مشهور خراسان خاندان سادات بيهق است كه در ناحيهء بيهق و نيشابور متوطن و از اعقاب السيد الزاهد ابو الحسن محمد بن ابى منصور پلاس پوش بوده‌اند . اين خاندان بر اثر مواصلت با امراى خراسان و مخصوصا خاندان طاهرى نفوذ فراوانى حاصل كرده بودند . از جملهء قديمترين مشاهير اين خاندان يكى « سيد اجل ابو على زيارة » بود كه « وزراء و كبار و ايمه\r\n\r\n\r\n","description":"","footnote":"\r\n( 1 ) - راجع به اين خاندان رجوع شود بحواشى ديوان قوامى رازى بقلم آقاى محدث از ص 193 ببعد\r\n","page_name":" 66 ","page_number":80},
  {"content":"\r\n\r\nو قضات در آنجا ( يعنى در نيشابور ) بحضور او انقياد نمودندى و مناظرهء ابو بكر خوارزمى و بديع همدانى بحضور وزير ابو القاسم در سراى او بود و جملهء ايمه حاضر بودند و بديع همدانى در حق او قصيدهء گويد . . . » « 1 » . اين خاندان در بزرگداشت علم و علما اثر فراوان داشتند و غالب آنان نيز در ادب و علوم دينى مورد توجه بودند . در دورهء مورد مطالعهء ما از مشاهير اين خاندان يكى سيد اجل ركن الدين ابو منصور هبة اللّه ( متولد بسال 433 ) بود كه مادرش دختر فقيه رئيس ابو عبد اللّه محمد بن يحيى بوده است . او دو فرزند داشت ، سيد اجل العزيز ( م . 527 ) و سيد اجل يحيى ( م . 532 ) كه هر دو شاعر و داراى تصانيف بسيار بودند .\r\nبيهقى ذكر اين خاندان و رجال متعدد آن را در تاريخ بيهق و در كتاب الانساب آورده « 2 » و علاوه بر اين خاندان بزرگ از عدهء زيادى خاندانهاى سادات در نيشابور و بيهق نيز ياد كرده است . و اصولا خاندانهاى علوى خاصه نقباى آنان در بلاد مختلف ايران و ماوراء النهر و خوارزم هريك اهميت و قدرتى داشته و مورد توجه امرا و وزراء بوده و شعرا و فضلا را تربيت ميكرده‌اند .\r\nبتحقيق ميتوان گفت كه وجود خاندانهاى مختلف وزراء و صدور ، رؤسا ، فقها ، نقبا و امثال آنان در شهرها و نواحى مختلف ايران در نگاهداشت علم و علما و حفظ سنن و رسوم و آداب اثر فراوان داشته و اين بيوتات قديم و عريق در دورهء مضطربى كه عهد جنگ و ستيز و غلبه و چپاول و غارت محسوب مىشود ، بمنزلهء سدهاى سديدى بوده‌اند در برابر سيل‌هاى حوادث و مصائب و فتن .\r\n\r\n\r\n","description":"","footnote":"\r\n( 1 ) - تاريخ بيهق ص 55 - 56\r\n( 2 ) - ايضا ص 54 - 60\r\n","page_name":" 67 ","page_number":81},
  {"content":"\r\n\r\n\r\nفصل دوم وضع اجتماعى ايران از آغاز تسلط سلاجقه تا حملهء مغول\r\n\r\nغلبهء عنصر ترك\r\nچنان كه ديده‌ايم دوره‌يى كه مورد مطالعهء ماست دورهء غلبهء عنصر ترك از قبايل زردپوست و غلامانى بود كه معمولا از ميان طوايف قفچاق و تركمان و قرلق و غيره ميآوردند .\r\nبيشتر سلسله‌هاى سلاطين و امراء ايران در اين دوره از همين غلامان و قبايل تشكيل يافت ، و چنان كه ميدانيم روى كار آمدن سلسله‌هاى ترك از پايان قرن چهارم بوسيلهء البتكين و جانشينان او باب شد ، و چيزى از آغاز حكومت غزنوى نگذشت كه آل افراسياب نيز با حمله بر ماوراء النهر و برچيدن بساط حكومت سامانى سلسله‌يى از شاهان ترك‌نژاد كه به زودى به چند شعبه انقسام يافت ، در ماوراء النهر پديد آوردند .\r\nتشكيل اين دو سلسله در اواخر قرن چهارم مقدمهء ايجاد سلسله‌هاى متعدد امراى ترك از قرن پنجم ببعد شد ، و اين سلسله‌هاى ترك‌نژاد ، خواه آنان كه از قبايل زردپوست بودند و خواه آنان كه از غلامان زردپوست ، در تمام دورهء مورد مطالعهء ما نواحى وسيعى را از درهء سند تا سواحل مديترانه در اختيار گرفته و بر اين ممالك پهناور حكومت كرده‌اند .\r\nدر ميان سلسله‌هاى اين عهد چند سلسلهء ايرانى هم ديده مىشود . اين سلسله‌ها يا بازماندگان سلاله‌هاى قديمند كه باجگزار حكومت‌هاى ترك شدند ، و به همين سبب باقى ماندند ، مانند سلسلهء آل باوند و سلسلهء شروانشاهان ، و يا اگر قدرت فراوان يافته باشند دورهء تسلط آنان كوتاه بوده و زود در برابر تركان جنگاور به زانو درآمدند مانند\r\n\r\n","description":"","footnote":"","page_name":" 68 ","page_number":82},
  {"content":"\r\n\r\nسلسلهء سلاطين آل شنسب غور كه اگرچه يك امپراطورى زورمند در افغانستان و هندوستان بوجود آوردند ، ليكن به زودى در نتيجهء غلبهء غلامان ترك از طرفى ، و حملات خوارزمشاهان آل اتسز از طرفى ديگر ، دچار ضعف و انقراض شدند .\r\nامرا و سلاطينى كه در اين عهد بر ايران حكومت داشتند غالبا مردمى فاسد بودند و اگرچه بيشتر آنان جنگجو و فاتح بوده‌اند ليكن با اين مزيت نقائص اخلاقى بسيار داشتند و معمولا مردمى بيرحم ، شرابخواره ، عياش ، بىحفاظ ، سفاك ، متعدى بجان و مال مردم بودند و اين امرى طبيعى است زيرا اينان بيگانگانى بودند كه بر سرزمين ايران تسلط يافته و سعى كردند مغلوب‌شدگان را چنان كه بايد بدوشند و آنان را به نظر برده و بنده و مردمى مخذول و منكوب بنگرند و هرگونه عملى را دربارهء مغلوبين شايسته بدانند .\r\nيكى از بدبختىهاى ديگر ايرانيان در اين دوره آن بود كه با عده‌يى از امرا سروكار داشته‌اند كه خود يكروز مملوك ديگرى بوده و در خانه‌هاى بازرگانان و مردم عادى يا در دستگاه وزراء و رجال و امرا و سلاطين سمت بندگى داشته و در خشونت و سختى و دور از شهر و ديار بسر برده و از بيگانه‌يى چند خفت و خوارى ديده بودند .\r\nاين مملوكان با كينه و نفرتى كه بتدريج نسبت بمالكان خود حاصل كرده بودند ، بعد از وصول بمراتب عالى لشكرى و امارت و سرورى با آنان كه چندى بفرمانبردارى در ميانشان زيسته بودند ، ببدى رفتار ميكردند و همان كينه و نفرت قديم را درباره‌اشان ادامه ميدادند .\r\n\r\nغلامان ترك\r\nبعد از دورهء سامانيان مهمترين مركزى كه غلامان ترك در آن گرد آمده بودند دستگاه سلطان محمود و بعد ازو دربار سلطان مسعود غزنوى بود . بعد از زوال حكومت آل سبكتكين سلاجقه در اين باب از سنت آنان پيروى كردند . در اين دستگاهها اميران و وزراء و گاه شاعران را نيز هريك غلامان و بندگان نيكو روى متجمل بود « 1 » و عدد غلامان سلطان از سرايى و سواران\r\n\r\n\r\n","description":"","footnote":"\r\n( 1 ) - تاريخ بيهقى چاپ مرحوم دكتر غنى و دكتر فياض ص 146\r\n","page_name":" 69 ","page_number":83},
  {"content":"\r\n\r\nسلطانى و جز آنان گاه به چند هزار تن بالغ ميشد « 1 » .\r\nمركز مهم تجمع و خريد و فروش غلامان در اين دوره ماوراء النهر بود و عدهء غلامانى كه از ممالك مختلف ميآوردند بفراوانى غلامان ترك نميرسيد . تمام دربارها و خانه‌هاى رجال را در اين دوره غلامان ترك فراگرفته بودند .\r\nدر ماوراء النهر بر اثر آنكه همه جاى آن را تركان احاطه كرده بودند بنده به حدى فراوان بود كه علاوه بر رفع احتياج اهالى يا امرا و رجال آن نواحى بساير بلاد اسلام هم نقل مىكردند « 2 » .\r\nاز اين غلامان بسيار مردم بامارت رسيدند و مشاغلى از قبيل سپاهسالارى قوا و حاجبى و حكومت ولايات بزرگ يافتند و حتى كار برخى از آنان بدانجا كشيد كه بخلع سلاطين و حبس و قتل آنان مبادرت كردند و از آنهاست طغرل كافر نعمت كه از غلامان غزنويان بود و عبد الرشيد بن مسعود را از سلطنت خلع كرد و بسيارى از شاهزادگان غزنوى را كشت .\r\nدر دورهء سلاجقه نيز عدد غلامان سلطانى فراوان بود و حتى بعضى از وزيران چندان غلام داشتند كه از اجتماع آنان يك قدرت جنگى بوجود ميآمد مانند « غلامان نظامى » يعنى غلامان نظام الملك طوسى كه حتى بعد از مرگ صاحب خويش قدرت خود را از دست ندادند و همين غلامانند كه بركيارق را هنگام فرار از اصفهان حمايت كردند و او را كه در حيات نظام الملك مورد حمايت آن وزير مقتدر بود بپيروى از همان سياست در برابر محمود بن ملكشاه تقويت نمودند و از اصفهان بساوه و آوه نزد اتابك « گمشتكين جاندار » كه اتابك بركيارق بود ، بردند تا او را برى برد و بر تخت سلطنت نشاند « 3 » .\r\n\r\n\r\n","description":"","footnote":"\r\n( 1 ) - تاريخ بيهقى ص 482 ، 568 ، 571\r\n( 2 ) - معجم البلدان طبع لايپزيگ ج 4 ص 401\r\n( 3 ) - راحة الصدور راوندى طبع ليدن ، 1921 ، ص 140 . تاريخ دولة آل سلجوق تأليف عماد الدين محمد الاصفهانى اختصار فتح بن على البندارى الاصفهانى ، طبع مصر سال 1900 ميلادى ، ص 76 .\r\n","page_name":" 70 ","page_number":84},
  {"content":"\r\n\r\nدر دورهء سلاجقه عصيان و طغيان غلامان و نمك‌ناشناسى آنان نسبت بخداوندان خود امرى عام بود و بسيارى از امرا و سركشان دورهء سلجوقى كه بعد از وفات ملكشاه و نظام الملك در ممالك آن طايفه بدعوى سلطنت برخاستند ، از همين غلامان يا ابناء آنان بوده‌اند و از آن جمله‌اند : « انر » بندهء ملكشاه كه از آن سلطان نيكوييها ديده بود و در فتنهء ميان محمود و بركيارق دخالتها داشت و با بركيارق غدرها انديشيد « 1 » ؛ و « صدقه » و « اياز » بنده‌زادگان بركيارق كه بعد ازو با سلطان محمد طرح قتال ريختند « 2 » ؛ و ابناء « انوشتكين طشت‌دار » كه در خوارزم بر خداوندان خويش قيام كردند و از آن ميان اتسز با سنجر پيمان‌شكنىها كرد . و ماحصل كلام آنكه تغلب غلامان و غلامزادگان در عهد سلجوقيان بشديدترين مراحل رسيد و بسيارى از آشفتگيهاى عهد سلاجقه نتيجهء تسلط و غلبه و عصيان آنان بود .\r\nاز غلامان ترك كه در اين عهد خريدارى ميشدند بصورتهاى مختلف استفاده ميشد . دسته‌يى از آنان بازيچهء شهوات امراى اين عهد بودند « 3 » . و رفتار بعضى از سلاطين با اين بيچارگان بسيار وحشيانه بود . از عادات سنجر آن بود كه غلامى را از غلامان برميگزيد و به دو عشق ميورزيد و مال و جان فداى او ميكرد و غبوق و صبوح با وى مىپيمود و حكم و سلطنت خود را در دست او مىنهاد ليكن چندگاهى بعد كه ديگر به كار او نمىآمد به نحوى خاص او را از ميان ميبرد . از جملهء آنان يكى مملوكى بنام « سنقر » بود كه سنجر پيش از ديدن عاشق او شد و او را به 1200 دينار خريد و بمالكش هم خلعت و مال فراوان بخشيد و فرمان داد براى سنقر سراپرده‌يى چون سراپردهء سلطان بزنند و هزار مملوك بخرند تا در ركاب او حركت كنند و در درگاه او بسر برند و خزانه‌يى مانند خزانهء سلطان براى او ترتيب كنند و ده هزار سوار بوى اختصاص دهند . دو سال بعد سنجر جميع امرا و رجال خود را فرمان داد كه\r\n\r\n\r\n","description":"","footnote":"\r\n( 1 ) - راحة الصدور چاپ ليدن ص 141 - 145\r\n( 2 ) - ايضا ص 153 - 154\r\n( 3 ) - قابوسنامه تصحيح مرحوم هدايت ص 29\r\n","page_name":" 71 ","page_number":85},
  {"content":"\r\n\r\nدر اتاقى گرد آيند و هنگامىكه او سنقر را بدرون ميخواند ، با دشنه بر او حمله برند و پاره‌پاره‌اش كنند . امراء او نيز چنين كردند و آن بندهء سيه‌روزگار را بدين نحو از ميان بردند . نظير اين كار را با « قايماز كج‌كلاه » كرد و او نيز كارش بجايى كشيده بود كه وزير سلطان را بقتل آورد . و باز همين عمل وحشيانه را با « اختيار الدين جوهر التاجى » كه مملوك مادرش بود كرد . سلطان به اين غلام عشقى خاص يافته و سى هزار سپاه بوى اختصاص داده بود و بعد از چندى دسيسه‌يى ترتيب داد تا او را در دهليز بارگاهش بكارد از پاى درآورند . ميگويند آن‌وقت كه جوهر را بكارد ميزدند و فرياد او برآمده بود ، سنجر در حرمسراى خود بود و چون آواز او را شنيد گفت : بيچاره جوهر را ميكشند ! « 1 »\r\nهمچنانكه ديده‌ايم بعضى از اين مملوكان در روزگار خوشبختى خود سراپرده و سپاه داشتند « 2 » واى بسا كه همين بندگان كه بزشتخويى عادت يافته بودند بعدها بامارت ميرسيدند و بساط سلطنت مىچيدند و بر گردن مردم سوار ميشدند و بيدادها بر آنان روا ميداشتند . بسيارى از علماء و دانشمندان مورد تحقير اين ملعبه‌هاى غلامبارگان ترك بودند و از آنان خفتها و خواريها ميديدند « 3 » .\r\nعشقبازى با مماليك كه بعضى از فقها بجواز آن فتوى داده بودند « 4 » ، در نزد شعراى اين عهد نيز مانند عهد مقدم رايج بوده است اما گفتار شاعران دربارهء آنان جلا و روشنى شاعران دورهء پيشين را ندارد زيرا اولا گروهى از شاعران اين عهد متمسك بشعائر دينى بوده‌اند و گروهى ديگر ، شايد از باب تسلط تركان ، بدين كار چندان تجاهر نميكردند . با اينحال در اشعار اين عهد ميتوان نمونهايى از معاشقات شاعران را با بندگان يافت مانند اين ابيات از امير الشعراء معزى :\r\n\r\n\r\n","description":"","footnote":"\r\n( 1 ) - تاريخ دولة آل سلجوق چاپ مصر ص 248 - 251\r\n( 2 ) - ايضا ص 249 - 250\r\n( 3 ) - ايضا ص 249\r\n( 4 ) - طبقات الشافعيهء سبكى ج 3 ص 18\r\n","page_name":" 72 ","page_number":86},
  {"content":"\r\n\r\n روى آن ترك جهان‌آراى ماه روشنست * زلف او در تيره شب بر ماه روشن جوشنست . . .\r\nسنگ بر دل بندم اندر عشق آن زرين‌كمر * ز آنكه همواره به زير سنگ او دست منست\r\nاو ز من منت ندارد گرچه او را شاهوار * طوق زرين هر شبى از دست من در گردنست . \r\n* * *\r\n ماند بصنوبر قد آن ترك سمن‌بر * گر سوسن آزاد بود بار صنوبر \r\n* * *\r\n به گوش برمنه اى ترك زلف‌تافته سر * مكن دلم زدو زلفين خويش تافته‌تر \r\n* * * از انورى :\r\n ساقى اندر خواب شد خيز اى غلام * باده اندر جام من ريز اى غلام\r\nبا حريف جنس درساز اى پسر * در شراب روشن آويز اى غلام . . . \r\n* * *\r\n اى بت يغما دلم يغما مكن * شادى جان مرا شيدا مكن \r\nاز سنائى :\r\n اى كودك زيبا سلب سيمين‌بر و بيجاده لب * سرمايهء ناز و طرب حوران زرشكت با تعب . . .\r\nبادا بر ايلاق آفرين كآيد چو تو ز آن حور عين * فخرست بر ما چين و چين از بهر تو ايلاق را \r\n* * *\r\n برخىّ رويتان من اى رويتان چو ماهى * واى جان بيدلان را دو زلفتان پناهى . . .\r\nبر لفظتان كه دارد چون شهد و شمع محفل * از نيش جنگجويى و ز نوش عذرخواهى . . . \r\n\r\n","description":"","footnote":"","page_name":" 73 ","page_number":87},
  {"content":"\r\n\r\n با جام باده هريك در بزمگه سروشى * با دست و تيغ هريك در رزمگه سپاهى . . .\r\nتا باده ده شماييد اندر ميان مجلس * از باده توبه كردن نبود مگر گناهى . . .\r\nاز تيزى سنانتان هر ساعت از سنائى * آهى همى برآرد جانى ميان آهى \r\nاز خاقانى :\r\n خسروا خاقانى عذرا سخن هندوى تست * هندويى را ترك عذرا دادى احسنت اى ملك\r\nاو غلام داغ بر رخ عنبر درگاه تست * عنبرى را درّ دريا دادى احسنت اى ملك\r\nخادمش گردند خاتونان خرگاه فلك * تا ورا خاتون يغما دادى احسنت اى ملك \r\nگذشته از اين شهرت بعضى از امراى ترك يا غلامانى كه بمقامات بلند رسيده بودند ، باعث شد كه معانى نامهاى آنان مضامينى در شعر فارسى ايجاد كند چنان كه در اين دو بيت از خاقانى ملاحظه مىكنيم :\r\n بر قرا خان شب و آقسنقر روز از شرف * در طغانشاهيش طغرا داد احسنت اى ملك \r\n* * *\r\n قراسنقر آنگه كه نصرت پذيرد * بر آقسنقر آثار خذلان نمايد \r\nو مراد از قراسنقر در اينجا شب و مقصود از آقسنقر روز است .\r\nبراى خريدن برده و بنده رسم و آيينى خاص بود كه بدان اهميت وافر داده ميشد چه « آدمى خريدن علمى بسيار دشوار » « 1 » بود و « برده خريدن و علم آن از جملهء فيلسوفى » « 2 » شمرده ميشد . عنصر المعالى كيكاوس بن اسكندر بن شمس المعالى قابوس در اين‌باره فصلى مشبع دارد و در آن براى هر دسته از غلامان علائم و شرائطى ذكر كرده و انواع غلامان و عادات آنان را مذكور داشته و شرايط خريدن غلام را بتمامى آورده است « 3 » .\r\nشرط اصلى غلام آن بود كه خوبروى باشد و مىبايست كه نخست چشم و ابروى\r\n\r\n\r\n","description":"","footnote":"\r\n( 1 ) - قابوسنامه تصحيح مرحوم رضا قليخان هدايت ص 100\r\n( 2 ) - قابوسنامه تصحيح مرحوم رضا قليخان هدايت ص 100\r\n( 3 ) - رجوع شود به قابوسنامه ص 100 - 109\r\n","page_name":" 74 ","page_number":88},
  {"content":"\r\n\r\nاو و آنگاه بينى و لب و دندان و موى وى را بدقت نگريست تا نيكو چشم و مليح بينى باشد و در لب و دندان او حلاوت و در پوست او طراوتى بود . علاوه بر اين بعضى بفربهى و لاغرى تن و اطراف بندگان نيز مينگريستند و بهرحال همهء اعضاء و همهء اندام بنده را وارسى ميكردند تا علامتى را كه براى هر دسته از بندگان معلوم شده در او بيابند زيرا هر دسته از غلامان علائمى خاص داشتند كه خريدار مطلع و متخصص ميبايست آنها را ملحوظ دارد . مثلا غلامانى كه براى « علم آموختن و كدخدايى فرمودن چون كتابتى و خازنى » خريدارى ميشدند ميبايست راست‌قامت و معتدل گوشت و معتدل‌رنگ و گشاده ميان انگشتان و پهن‌كف و پهن‌پيشانى و شهلاچشم و گشاده‌ابرو و خنده‌ناك باشند . و آنكه براى ملاهى ميخريدند ميبايست نرم گوشت و كم‌گوشت نه فربه و نه لاغر و باريك‌انگشت باشد . و آنكه براى جنگاورى ميخريدند بايست سطبرموى و تمام‌بالا و راست‌قامت و قوىتركيب و سخت‌گوشت و سطبراستخوان و سخت‌مفاصل و كشيده‌عروق و رگ و پى بر تن او پيدا و انگيخته و سطبرانگشت و پهن‌كف و فراخ‌سينه و كتف و سطبرگردن و گردسر و پهن‌شكم و برچيده‌سربن و كشيده‌روى و سرخ‌چشم باشد . شرط مهم ديگر غلام آن بود كه بيمار يا در مظان بيمارى نباشد و براى آنكه ازين حيث اطمينان حاصل شود غلام را بدقت معاينه ميكردند .\r\nغلامان را براى جنگاورى ، معاشرت ، خدمتگزارى در خانه و سراى زنان ، خنياگرى ، طباخى ، فراشى ، حاجبى ، ستوربانى و امثال اينها ميخريدند و ممكن بود خواجه‌يى بندهء خود را به ديگرى بفروشد و ازو چون فروش ضياع و عقار فايده برگيرد .\r\nاجناس غلامان عبارت بود از ترك و ارمنى و رومى و هندى و حبشى و نوبى .\r\nجنس ترك خود بر نه نوع بود كه از جملهء ايشان از همه بدخوتر خفچاق و غز بودند و از همه خوشخوىتر و فرمانبردارتر ختنى و خلخى و تبتى و از همه سست‌تر و كاهلتر چگلى و از همه بلاكش‌تر و سازنده‌تر تاتار و يغما .\r\nاجناس غلامان ترك از همه مطبوع‌تر و نيكوتر شمرده ميشدند « چنان كه چون در ترك\r\n\r\n","description":"","footnote":"","page_name":" 75 ","page_number":89},
  {"content":"\r\n\r\nنگاه كنى سرى بزرگ بود و روى پهن و چشمها تنگ و بينى پخج و لب و دندانى نه نيكو ، چون يك بيك را بنگرى هريك بذات خويش نه نيكو نمايد و ليكن چون همه را بجمع بنگرى صورتى باشد سخت نيكو . . . اما بطراوت دست از همه جنس ببرده‌اند » . عيب بزرگ تركان آن بود « كه كندخاطر و نادان و مكابر و شغبناك و ناراضى و ناانصاف و بدمست و بىبهانه آشوب‌كننده و بىزبان باشند و بشب سخت بددل باشند آن شجاعت كه بشب نمايند بروز نتوانند نمود اما هنر ايشان آنست كه شجاع باشند و بىريا و ظاهر دشمنى كنند و متعصب باشند بهر كارى كه بديشان سپارى ، نرم‌اندام و لذيذ باشند بعشرت و از بهر تحمل به ازيشان جنسى نيست . و سقلابى و رومى والانى قريب‌اند بطبع تركان و ليكن از تركان بردبارتر و كدود « 1 » تراند اما الانى بشب دليرتر از ترك بود و خداوند دوست‌تر بود ليكن در ايشان چند عيب است چون دزدى و بيفرمانى و بيوفايى و بهانه‌گيرى و بىشكيبايى و كندكارى و سست‌طبعى و گريزپايى . اما هنرش آن بود كه نرم‌تن و مطبوع و درست‌زبان و دلير و رهبر بود . اما عيب رومى آن بود كه بد زبان و بددل و سست‌طبع و كسلان و زودخشم و حريص و دنيادوست بود و هنرش آنكه خويشتن‌دار و مهربان و خوشبوى و كدخداروى و فرخىجوى و زبان‌نگاهدار بود . اما عيب ارمنى آن بود كه بدفعل و گنده‌تن و دزد و شوخگن و گريزنده و بيفرمان و بيهده‌دراى و خائن و دروغ‌زن و كفردوست و بددل و بيقوت و خداوند دشمن باشد و سراپاى او بعيب نزديكتر كه بهنر و ليكن راست‌زبان و تيزفهم و كارآزموده و كدود باشد . اما عيب هندو آن بود كه بدزبان بود و در خانه كنيزكان ازو ايمن نباشند . . .\r\nاما نوبى و حبشى بىعيب‌ترند و حبشى از نوبى بهتر بود » « 2 » .\r\nبراى نگاهدارى بندگان و مراقبت احوال آنان نيز شرايطى بود كه عقلاى قوم آن شرايط را رعايت ميكردند . اگر بنده‌يى از خداوند خود ناراضى ميشد ازو تقاضاى فروختن خود ميكرد و در اين صورت صلاح در آن بود كه هرچه زودتر شر او را دفع كنند و گرنه نافرمانى و بدخويى ميكرد .\r\n\r\n\r\n","description":"","footnote":"\r\n( 1 ) - كدود يعنى زحمتكش\r\n( 2 ) - قابوسنامه ص 100 - 109\r\n","page_name":" 76 ","page_number":90},
  {"content":"\r\n\r\nاز مجموع اين اطلاعات نيك دريافته مىشود كه در اين عهد غلامان خاصه غلامان ترك كه عددشان از همه بيشتر و فراهم آوردن آنان از سرحدات ماوراء النهر و خراسان بسيار سهل بود ، همه جاى ايران را از دربارهاى پادشاهان و اميران و دستگاههاى وزيران و رجال تا خانه‌هاى اكابر و اشراف و متمكنين فروگرفته بودند ، ليكن بيشتر نفوذ آنان در دستگاههاى دولتى بود كه براى جنگ و اخذ ماليات و عوارض و نظاير اين كارها مورد استفاده قرار مىگرفتند و البته از جور و عدوان نسبت بمردم دريغ نميكردند و مردمان را رنجها ميرساندند و مالها مىستاندند چنان كه براى دويست دينار غلامى ميرفت و پانصد دينار از براى اصل و مزد مىستاند و مردمان در اين حال درويش و مستأصل ميشدند « 1 » .\r\n\r\nقبايل ترك\r\nبا آنكه عدد غلامان و كنيزكان ترك از خلخى و تاتار و غز و قفچاق و يغما و تبتى و چگلى و جز آنان در اين عهد بسيار بوده است با اينحال در جنب پيشرفت و نفوذ قبايل زردپوست در داخلهء ماوراء النهر و خراسان و ساير نواحى اهميت آنان را به چيزى نميتوان گرفت زيرا در اين دوره بسيارى از قبايل و اقوام كوچك يا بزرگ ترك در اقطار و انحاء ايران پاى نهاده و توطن اختيار كرده بودند چنان كه بايد اين عهد ممتد را كه نزديك دو قرن است دورهء انتشار قبايل زردپوست در تمام آسياى مركزى و در خاورميانه و آسياى صغير دانست و دورهء بعد يعنى دورهء حملات مغول و تاتار را دنباله و تكملهء اين عهد شمرد .\r\nدر تاريخ ايران و ممالك اسلامى هر وقت نام ترك بياوريم مراد قبايل زردپوستى هستند كه تا اواخر قرن ششم و اوايل قرن هفتم از حدود ماوراء النهر و خراسان بر ايران مىتاخته و همگى از اقوام زردپوست « اورال و آلتائى » بوده‌اند . كلمهء ترك را بعضى بمعنى قوت و نيرو آورده‌اند و ظاهرا در آغاز امر بيشتر معنى سياسى داشت تا نژادى ، و در برابر آن معمولا كلمهء اوغوز ( غز ) و تغوز ( تغز ) بعنوان دشمنان ترك و رؤساى آنان به كار برده ميشد .\r\n\r\n\r\n","description":"","footnote":"\r\n( 1 ) - سياستنامه چاپ مرحوم عباس اقبال ص 89\r\n","page_name":" 77 ","page_number":91},
  {"content":"\r\n\r\n« ترك » ظاهرا در آغاز امر نام يكى از قبايل زردپوست « اورال و آلتائى » و شايد نام يكى از سلاله‌هاى پادشاهى آنان بوده است ، و اين اسم بعنوان يك قبيلهء چادرنشين نخستين بار در قرن ششم ميلادى معمول شد . در اين اوان قبيلهء ترك امپراطورى مقتدرى در حدود مغولستان و نواحى شمالى چين تا درياى سياه تأسيس كرد و مؤسس اين امپراطورى « بوئين » نام داشت كه در سال 552 ميلادى درگذشت و برادرش سنجيبوخاقان امپراطورى خود را به طرف مغرب آسياى مركزى توسعه داد و تا سال 576 سلطنت راند . اين امپراطورى را در اسناد چينى به دو قسمت امپراطورى تركان شمالى و امپراطورى تركان غربى تقسيم كرده‌اند . اين دو امپراطورى در اواسط قرن هفتم ميلادى مطيع و خراجگزار امپراطوران چين شدند ليكن امپراطوران تركان شمالى در اواخر قرن هفتم بعد از نيم قرن اطاعت از امپراطورى چين استقلال خود را بازگرفتند و تا سال 744 ميلادى در قدرت خود باقى بودند . كتيبه‌هاى ارخن ( واقع در درهء ارخن در مغولستان ) از همين سلسله است و اين قديميترين اثر مكتوب از تركان است .\r\nامپراطوران تركان شمالى گاه بر قسمتى از متصرفات تركان غربى نيز تسلط مىيافتند ليكن قدرت واقعى در نواحى غربى آسياى مركزى با قبيلهء « تورگش » « 1 » بوده است كه در سال 121 هجرى مطابق با سال 739 ميلادى خاقان آنان « كورصول » بر كنار نهر چاچ با لشكريان نصر بن سيار حاكم اموى خراسان و ماوراء النهر جنگيد و بدست لشكريان اسلام اسير شد و با آنكه هداياى فراوان تقبل كرد نصر بآزاد كردن او تن درنداد و او را كشت و استخوانهايش را سوزاند « 2 » .\r\nاز آنجا كه امپراطورى ترك در اواخر دورهء ساسانى و اوايل عهد اسلامى با دولت ساسانى و با دولت خلفا در سرحدات ماوراء النهر همسايگى داشت ، نام ترك بر\r\n\r\n\r\n","description":"","footnote":"\r\n( 1 ) -  Turgesh \r\n( 2 ) - ابن الاثير حوادث سال 121\r\n","page_name":" 78 ","page_number":92},
  {"content":"\r\n\r\nهمهء زردپوستانى كه ازين پس در آن نواحى پديدار شدند ، اطلاق گرديد مانند طوايف قرلق كه در شرق امپراطورى ترك يعنى در ميان آلتايى و حوزهء علياى ايرتيش زندگى ميكردند و در حدود سال 766 ميلادى مساكن تركان غربى به تصرف آنان درآمده بود و رؤساى آن قوم همچون امراى غز كه در حوالى سيحون فرمانروايى داشتند ، لقب تركى بيغو ( يبغو ) يافتند . همين غزان ( اوغوز ) هم كه جانشين تركان در قسمتى از متصرفات غربى آنان شده بودند به تركمان شهرت يافتند .\r\nدر اشارات جغرافيانويسان اسلامى از حدود قرن سوم و چهارم كلمهء ترك همه‌جا به همين معنى ثانوى خود يعنى براى تمام اقوام زردپوست كه لهجه‌هاى مشترك متقارب به يكديگر داشته‌اند به كار رفته است و پنج قوم را كه زبان واحد داشته‌اند بنام ترك ياد كرده‌اند و آنها عبارتند از تغزغز و خرخيز ( قرقيز ) و كيماك و غز ( اوغوز ) و خرلخ ( قرلق ، خلخ ) . دورترين حد سكونت اين اقوام را از شمال « ويرانى شمال » يعنى اراضى آنسوى ينىسئى ميدانستند كه « اندران مردم نتواند بودن » و از مشرق « درياى اقيانوس مشرقى » يعنى اقيانوس كبير .\r\nدر نقشه‌هاى صورة الارض مساكن اقوام بزرگ ترك چنين ديده مىشود : در مشرق درياى خزر و مغرب و شمال و قسمتى از اراضى مشرق درياچهء خوارزم مسكن غز بود و بعد از آن تا قسمت زيادى از اراضى شرقى رود سيحون مسكن خرلخ . بعد از قطع منازل خرلخ به اراضى تغزغز و خرخيز و بعد از قطع منازل غز و عبور بجانب شمال بمنازل كيماك ميرسيدند .\r\nبهترين كتاب از كتب رائج جغرافيايى قرن چهارم كه اطلاعات مفصل و خوب راجع بقبايل زردپوست داده حدود العالم است . در اين كتاب بعد از نواحى تبت كه در برخى از قسمتهاى آن قبائل ترك تسلط داشتند از باقى قبايل زردپوست و حدود مساكن و بلاد و وضع اقتصادى آنها اين مطالب آمده است كه در اينجا خلاصه مىشود « 1 » .\r\nناحيهء تغزغز ( توغوز اوغوز ) ، از مشرق محدود بچين و از جنوب بتبت و\r\n\r\n\r\n","description":"","footnote":"\r\n( 1 ) - حدود العالم چاپ طهران ص 46 - 55\r\n","page_name":" 79 ","page_number":93},
  {"content":"\r\n\r\nناحيهء خلخ و از مغرب بناحيهء خرخيز ( قرقيز است ) و اين ناحيه بزرگترين ناحيهء تركست و ملوك همهء تركستان در قديم از اين قوم بوده‌اند و مردمى جنگى و با سلاحند و در تابستان و زمستان از جايى بجايى ميروند و از اين ناحيه مشك و انواع پوست‌هاى قيمتى و گوسفند و گاو و اسب حاصل مىشود . چند شهر كوچك در آنست و از آن ميان جنيانجكث پايتخت مملكت تغزغز است .\r\nناحيهء يغما از مشرق بناحيهء تغزغز و از مغرب بناحيهء خلخ محدودست . در اين ناحيه صيدهاى بسيارست و اسب و گوسفند تربيت مىشود و مردمانى جنگى دارد و پادشاهانشان از اولاد سلاطين تغزغزند و عدد قبايل آنان بهزار و هفتصد ميرسد و بعضى از اين قبايل با تغزغزيان درآميخته‌اند و شهر كاشغر بر سرحد ميان تغزغز و يغما و خرخيز واقعست .\r\nناحيهء خرخيز ( قرقيز ) از مشرق بچين و درياى اقيانوس مشرقى و از جنوب به حد تغزغز و قسمتى از حدود خلخ و از مغرب به كيماك محدودست و در آن آبادانى نيست مگر شهر كمجكث كه پايتخت خرخيز خاقان در آنجاست . قرقيزيان قبايلى وحشىاند و طبع ددگان و درندگان دارند و مردمى درشت صورت و بيداد كار و بيرحم و مبارز و جنگجويند .\r\nدر اين ناحيه پوست‌هاى قيمتى و گوسفند و گاو و اسب فراهم ميآيد . از قرقيزيان قومى بنام « فورى » از همه وحشىتر و مردمى آدم‌خوار و بىرحمند و زبان ايشان را قرقيزيان ديگر نميفهمند .\r\nناحيهء خلّخ از مشرق به تبت و مساكن يغما و تغزغز و از جنوب بماوراء النهر و سرزمين يغما و از مغرب بمساكن غوز و از شمال بجايگاه تخشى و چگل و تغزغز محدود مىشود . اين ناحيه با نعمت‌تر از همهء نواحى تركست و مردمانش بخوى مردمى نزديك‌اند و ملوك ايشان را بيغو ميخوانند . بعضى از خلخيان زراعت ميكنند و بعضى شبانى و صيادى و در اين ناحيه چند ده و شهر كوچكست .\r\nناحيهء چگل مشرق و جنوب آن حدود خلخ و مغرب آن حدود تخشى و شمال آن ناحيهء قرقيز است . مردم اين ناحيه خداوندان خيمه و خرگاهند و شهر و ده ايشان كمست\r\n\r\n","description":"","footnote":"","page_name":" 80 ","page_number":94},
  {"content":"\r\n\r\nو گاو و گوسفند و اسب مىپرورند و مردمى نيك طبع و آميزنده و مهربانند .\r\nناحيهء تخش يا تخشى از شرق بچگل و از جنوب بخلخ و از مغرب بمساكن قرقيز و از شمال بمساكن چگل « 1 » محدودست . از شهرهاى بزرگ اين ناحيه سوياب و ديگر بيكليلغ است كه به زبان سغدى آن را سمكنا گويند و دهگانان آن را « ينالبركين » مينامند و با او سه‌هزار مرد برنشيند .\r\nناحيهء كيماك از جنوب برود ايرتيش ورود اتل و از مغرب به ناحيهء خفچاخ و ويرانى شمال محدودست و از شمال بويرانى شمال كه مردم در آنجا نتواند بود .\r\nو در اين ناحيه فقط يك شهرست و پادشاه آنانرا خاقان خوانند .\r\nناحيهء غوز ( غز ) مشرق آن بيابان غز و شهرهاى ماوراء النهر و جنوب آن بعضى از بيابان غوز و درياى خزران ( خزر ) و مغرب و شمال آن رود اتل است غزان مردمانى شوخ‌روى و ستيزه‌كار و بددل و حسودند و خواستهء ايشان اسب و گوسفند و گاو است و اندر ميان ايشان بازرگانان بسيارند و بهروقت بغزو آيند بنواحى اسلام بهر جايى كه افتد و بركوبند و غارت كنند و زود بازگردند و هر قبيله را از ايشان مهترى بود از ناسازندگى باهم .\r\nناحيهء بجناك در مغرب مساكن غزان واقع است و اين تركان را شهر نيست و با همهء همسايگان خود جنگ مىكنند و ناحيهء آنان از همه حيث بكيماك ميماند .\r\nناحيهء خفچاخ ( قفچاق ) از جنوب بمساكن بجناك و از ساير جهات بويرانى شمال محدود است . خفچاخان از قوم كيماك جدا شده‌اند و ليكن بدخوتر از كيماكيان و مطيع آنانند .\r\nبىمناسبت نيست كه از قول ابن حوقل نيز دربارهء تركان و حدود مساكن آنان در اينجا استفاده‌يى كنيم . وى ميگويد « 2 » :\r\n\r\n\r\n","description":"","footnote":"\r\n( 1 ) - طوايف تخشى خود به دو دسته بزرگ تقسيم ميشدند و همگى از قبايل تورگش  Turgesh  بوده‌اند و مساكن آنان در ساحل رود « چو » قرار داشته است .\r\n( 2 ) - صورة الارض ص 14 - 15 نقل باختصار .\r\n","page_name":" 81 ","page_number":95},
  {"content":"\r\n\r\n« . . . در ديار تركان پادشاهانى بسر مىبرند كه بسبب ممالك خود از يكديگر متمايزند . غزّيّه حدود ديارشان ما بين خزر و كيماك و سرزمين خرلخيه و بلغار و حدود دار الاسلام از ميان جرجان تا فاراب و اسپيجاب است - و ديار كيماكيه در آنسوى خرلخيه در ناحيهء شمال ميان غزيّه و خرخيز و پشت صقالبه قرار دارد - اما يأجوج در ناحيهء شمال يعنى در ديارى هستند كه اگر اراضى صقالبه و كيماكيه را بپيماييم بدان ميرسيم . . . - خرخيز ميان ناحيه تغزغز و كيماك و بحر محيط و سرزمين خرلخيه و غزيه بسر مىبرند - تغزغز قبايل بزرگى هستند كه اراضى وسيعى ميان تبت و سرزمين خرلخيه و قرقيز و مملكت چين دارند . . . و طايفه‌يى از ترك بلاد روس را پيموده باراضى ميان خزر و روم رفته‌اند و آنان بجناكيه‌اند و موضعى كه اكنون دارند سرزمين قديم آنان نيست بلكه بر آن غلبه كرده‌اند . . . »\r\nاز مجموع اين اشارات چنين مستفاد مىشود كه در اواخر قرن چهارم و اوايل قرن پنجم نزديكترين طوايف ترك بسرحدات ممالك ايرانى طوايف غز و خرلخ بوده‌اند . كلمهء غز صورت عربى و فارسى از ريشهء « اوغوز » است . اين قوم به چند قبيله تقسيم ميشدند و مساكن آنان از سواحل شرقى بحر خزر و شمال گرگان تا حدود فاراب از ناحيهء وستكند و اسپيجاب در سواحل غربى سيحون امتداد مىيافت و از اين حدود سرحدات غز و خرلخ با يكديگر درميآميخت و تا فرغانه چادرهاى قرلقان بوده است . پيشرفت اين طوايف در اين حدود تا اواخر قرن چهارم با همهء مقاومت سامانيان بتدريج در ميان اراضى مسلمان‌نشين و آريايى صورت ميگرفت چنان كه در قلمرو غزان و خرلخان بعضى نواحى وجود داشت كه در آنجا مسلمانان با كفار درآميخته و مطيع آنان بوده‌اند مانند « قرية الحديثة » در ده منزلى خوارزم و بيست منزلى فاراب نزديك جند كه در قلمرو تسلط غزان بود « 1 » . و نظاير اين موضع در ساير نواحى نيز يافته ميشد « 2 » و در اطراف اسپيجاب « كدر » ،\r\n\r\n\r\n","description":"","footnote":"\r\n( 1 ) - صورة الارض ص 512\r\n( 2 ) - حدود العالم ص 70 و 71\r\n","page_name":" 82 ","page_number":96},
  {"content":"\r\n\r\nو « وستكند » مجمع تركانى بود كه قبايلى از آنان قبول اسلام كرده بودند . علاوه برين در اين ناحيه خلّخيان و غزان بهم درآميخته و مسلمان شده بودند .\r\nدر مراتع ميان فاراب و « كنجده » و « چاچ » در حدود هزار خانوار از تركان كه در خرگاهها زندگى ميكردند توطن اختيار نموده و باسلام درآمده بودند ليكن همه رسوم قومى خود را نگاه داشته بودند « 1 » .\r\nاسلام آوردن قبايل ترك بتدريج انجام ميگرفت و در تمام قرن چهارم اندك‌اندك دسته‌هايى از قبايل مذكور قبول اين آيين ميكرده‌اند ليكن در اوايل قرن پنجم اين نهضت قوت بيشتر يافت . ابن الاثير در حوادث سال 435 مينويسد كه در اين سال عده‌يى از كفار ترك كه بر بلاد مسلمين ميتاخته‌اند ، در نواحى بلاساغون و كاشغر قبول اسلام كردند . شمارهء اين گروه را ده هزار خرگاه گفته‌اند و عيد اضحى را با قربان كردن بيست هزار گوسفند جشن گرفتند و بدين‌گونه شر آنان از مسلمين دفع شد . اين گروه تابستان را در حدود بلغار و زمستان را در حدود بلاساغون مىگذراندند و چون اسلام آوردند در بلاد مختلف پراگنده شدند و تنها بعضى از آنان مانند اقوام تاتار و ختا كه در نواحى چين بسر ميبردند بدين اسلام درنيامدند « 2 » .\r\nتا اواخر قرن چهارم در بعضى از سرحدات خوارزم و ماوراء النهر كه در جانب آسياى مركزى واقع بود اثر ديوارها و سدهايى را در برابر تركان مىيابيم كه بىشباهت به ديوار چين در برابر قبايل زردپوست مهاجم نبوده است . علت ايجاد اين موانع در برابر قبايل زردپوست آن بوده كه اينان با استفاده از اراضى هموار پيوسته مزاحم مردمى بودند كه در سرزمينهاى آباد اطرافشان بسر ميبرده‌اند و اگر موانعى در برابر آنان ايجاد نميشد به آسانى فرصت تركتاز مىيافتند .\r\nاز جملهء اين سدها يكى ديوار عبد اللّه بن حميد معروف به « حايط القلاص » بوده است . حدود اين ديوار را در نقشهء صورة الارض نسخهء مطبوعهء ليدن بين صحايف 462 - 463 و 458 - 459 ميتوان ديد . اين ديوار در ناحيهء ميان مصب رودخانه جيحون و سيحون از شمال بيكند آغاز ميشد و بعد از عبور از موازات چندين آبادى معروف نهر سيحون را قطع ميكرد و تا حدود ناحيهء طراز امتداد مىيافت .\r\n\r\n\r\n","description":"","footnote":"\r\n( 1 ) - صورة الارض ص 511\r\n( 2 ) - كامل التواريخ حوادث سال 435\r\n","page_name":" 83 ","page_number":97},
  {"content":"\r\n\r\nهمچنانكه گفتيم قبايل زردپوست مجاور سرحدات ايران بنام « ترك » ها خوانده ميشدند . دسته‌هايى از اين قبايل را « تركمان » نيز ميناميده‌اند . معنى كلمهء تركمان چندان روشن نيست . همين اسم در زبان چينى « توكومونگ » « 1 » آمده است « 2 » و قديميترين مأخذ از مآخذ اسلامى كه اين اسم در آن ذكر شده احسن التقاسيم است « 3 » .\r\nاسم تركمان معمولا بر غزان و خرلخان اطلاق ميگرديده و على الخصوص غزان به اين نام خوانده ميشده‌اند « 4 » .\r\nقبايل ترك را بر رويهم به دو دستهء شمالى و جنوبى تقسيم ميتوان كرد . از تركان شمالى قفچاقان ، غزان ، قبايل تاتار ، قرقزان ؛ و از تركان جنوبى قبايل چگل ، توخشى ، يغما ، اويغور ، خرلخ ، طفقاچ ، باشقير و ختاى را ميتوان نام برد .\r\nغزان و خرلخان همچنانكه گفتيم در سرحدات ممالك اسلامى بسر ميبردند . از كشور خرلخ و « تغوز اوغوز » بچين ميرفتند . در همسايگى قرلق در مشرق طراز مسكن زمستانى طوايف خلج و در سواحل رودچو منزلگاههاى طوايف تورگش خاصه شعبهء معروف آن « توخشى » بوده است . و در مشرق كنار « ايسيك گول » قوم چگل بسر ميردند و در جنوب نهر نارين تركان يغما كه شعبه‌يى از « نغوز اوغوز » بوده‌اند . شهر كاشغر در اراضى همين قوم واقع بود و بر اثر قرب جوارگاه با طوايف چگل و توخشى اختلاط حاصل ميكردند .\r\nزبانى كه در ميان غالب اين قبايل مشترك بود زبان تركى است و حتى بعضى از طوايف شمالى مانند تاتار و قاى و جز آنها كه لهجه‌يى خاص خود داشته‌اند زبان تركى را هم ميدانستند و قبايل جنوبى هم همه لهجهء اصلى تركى داشتند و يا اگر بعضى مانند اويغور و جمول بين خود لهجات خاص به كار ميبردند زبان تركى لهجهء عام آنان محسوب ميشد .\r\n\r\n\r\n","description":"","footnote":"\r\n( 1 ) -  To - ku - mong \r\n( 2 ) - رجوع شود بدائرة المعارف اسلام ذيل كلمهء ترك بقلم بار تولد\r\n( 3 ) - احسن التقاسيم ص 274\r\n( 4 ) - تاريخ دولة آل سلجوق ص 27 ، 70 ، 78 - اسرار التوحيد چاپ نگارنده ص 230 ، 174 و جز آنها .\r\n","page_name":" 84 ","page_number":98},
  {"content":"\r\n\r\n\r\nپيشرفت در اراضى ايرانى\r\nنخستين مراكز قدرت قبايل ترك كه مبداء حملهء آنان بجانب اراضى ماوراء النهر و فلات ايران در اين دوره شد شهرهاى كاشغر در ساحل علياى نهر « تاريم » « 1 » و بلاساغون در كنار رودخانهء « چو » « 2 » بوده است . منشاء امراء متعدد ترك آل افراسياب همين دو شهر در تركستان شرقى بوده و تقدم در اين امر با بلاساغون است .\r\nنخستين حمله به طرف شهرهاى آريايى ايرانى به شهر اسپيچاپ بوده كه در دست سلاطين سامانى قرار داشته و بوسيلهء بغرا خان هارون نوادهء ستق بغرا خان فتح شد .\r\nنخستين اعزام قوا بجانب سمرقند و بخارا در سال 382 هجرى بفرمان بغرا خان هارون صورت پذيرفت و اگرچه اين حمله با موفقيت همراه بود ليكن به نحوى كه ديده‌ايم منجر ببازگشت بغرا خان از بخارا شد . با اين حال حملات و دست‌اندازيهاى تركان بمتصرفات سامانى ادامه داشت تا چند سال بعد تمام اراضى واقع در شمال درهء زرافشان در چنگ قراخانيان قرار گرفت و در سال 389 دوباره سمرقند و بخارا به تصرف آنان درآمد .\r\nاگرچه سامانيان چندگاهى خواسته‌اند با استفاده از عواطف ملى ايرانيان براى بيرون راندن تركان كرّ و فرّى كنند ، ليكن متأسفانه چون اين مهاجمان بسلاح اسلام مسلح شده بودند تسلط آنان بر بلاد اسلامى در نظر مسلمانان با اشكالى همراه نبود و حتى بعضى از دهقانان قسمتهاى شرقى ماوراء النهر كه در دورهء ساسانى مانند ديگر مرزبانان در قلمرو خود قدرتى داشته و در دورهء سامانى اين قدرت را از دست داده بودند ، با حملات تركان بر دولت سامانى موافقت داشته‌اند و از آن جمله است دهقان ايلاق كه بعد از تسلط قراخانيان سكه بنام خود زد « 3 » و ابن حوقل نيز بوجود دار الضرب در آن ديار اشاره مىكند « 4 » .\r\n\r\n\r\n","description":"","footnote":"\r\n( 1 ) -  Tarime \r\n( 2 ) -  Tchou \r\n( 3 ) -\r\n W . Barthold , Histoire des Turcs d'Asie , centrale , trad . francaise , paris , 1945 . p . 68 . \r\n( 4 ) - صورة الارض ص 510\r\n","page_name":" 85 ","page_number":99},
  {"content":"\r\n\r\nآل افراسياب چنان كه ديده‌ايم بر اثر سطوت محمود غزنوى و بعد ازو بر اثر اتحاد با مسعود ، و غلبهء سلاجقه بر خراسان و ماوراء النهر ، نتوانستند از جيحون بگذرند و اين توفيق براى دسته‌يى از غزان بنام سلاجقه باقى ماند . اين دسته از غزان از اواخر قرن چهارم شروع بمهاجرت در داخلهء اراضى اسلامى كردند و در جند و نور بخارا سكونت گزيدند . اين دسته كه همان تركمانان سلجوقى باشند ، بسرعت در ماوراء النهر و خراسان پراگنده شدند و افزونى گرفتند چنان كه دو دولت بزرگ غزنوى و قراخانى در برابر آنان به زانو درآمدند و تمام دولتهاى ايرانى كه در داخلهء ايران حكومت داشتند بدست آن قوم نابود شدند و حكومتى كه از آنان بنام سلاجقه بوجود آمد ، مدتها بر ايران و بسيارى از ممالك اسلامى از تركستان تا كنار مديترانه تسلط داشت .\r\nتركمانان سلجوقى چنان كه ديده‌ايم بعد از قبول اسلام و سكونت در ماوراء النهر به زودى در جنگهاى آن نواحى شركت جستند و در همان اوان بر اثر ضيق مكان و پاره‌يى مشكلات ، گروهى از آن قوم كه اسرائيل بن سلجوق بر آنان رياست داشت باجازهء محمود غزنوى بايران آمدند ولى خوى غارتگرى آنان نگذاشت كه آرام بمانند و به همين سبب به سختى بامر محمود غزنوى سركوب و پراگنده شدند و دستهء بزرگى از آنان در عراق و آذربايجان سكونت اختيار كردند و اسرائيل و فرزندانش نيز بدست عمال محمود محبوس گرديدند . غزان در عراق و آذربايجان پيش ميرفتند بىآنكه قدرت قابل توجه و متمركزى داشته باشند . دسته‌يى از آنان كه از حدود اصفهان بجانب شمال غربى ايران توجه كرده بودند مورد استفادهء امير ابو منصور و هسودان بن مملان قرار گرفتند و اين امر خود موجبى براى نيرومندى آن امير گرديد چنان كه قطران تبريزى خطاب به او گفته است :\r\n بدين مبارز خرگاهيان سخت كمان * شگفت نيست كه بر آسمان زنى خرگاه \r\nليكن چون به زودى مزاحم كار و هسودان شدند ، آن پادشاه آنانرا از آذربايجان بيرون راند « 1 »\r\nدسته‌هاى ديگرى از همين غزان كه در عراق مانده بودند چندگاهى مزاحم\r\n\r\n\r\n","description":"","footnote":"\r\n( 1 ) - ابن الاثير حوادث 432\r\n","page_name":" 86 ","page_number":100},
  {"content":"\r\n\r\nسرداران مسعود غزنوى در آن سامان بودند چنان كه از سال 426 تا 429 بارها بر بو سهل حمدونى و تاش سرداران مسعود شوريدند و بسيارى از سپاهيان غزنوى را كشتند و در همان اوان كه بنى اعمام آنان بر خراسان استيلا مىيافتند رى تحت سيطره و نفوذ ايشان درآمده بود « 1 » .\r\nاين دسته و دستهء ديگر از تركمانان را كه در همين اوان بر خراسان و بعد از آن بر ساير بلاد و نواحى مستولى شدند ، مسلمانان بعنوان غز مىشناخته‌اند « 2 »\r\nتركمانان اگرچه بر اثر حسن عقيدت بعضى از سران خويش قتل و ويرانى سخت و غارت بىسابقه‌يى در ممالك مفتوحه به راه نينداختند ، ليكن بهرحال تسلط آنان خالى از آزار و ايذاء نبود و بذكر نمونه‌هايى از قتل و ويرانى آنان در كتب تاريخ بازميخوريم « 3 » .\r\nدستهء بزرگ ديگرى از غزان معروف به قراغز از اوايل دورهء سلجوقى بر اثر فشارى كه از طوايف ديگر زردپوست مىديدند به طرف خراسان پيش آمده در حدود بلخ سكونت اختيار كردند . اين دسته كه اسلام نيز آورده بودند تا پيش از تسلط تركان ختا بر ماوراء النهر در آن سامان بسر ميبردند ليكن بعد از غلبهء آن قوم بر ماوراء النهر ناگزير بحدود بلخ مهاجرت كردند .\r\nدر عهد سلطنت سنجر غزان امرائى بنام « دينار » و « بختيار » و « طوطى » و « ارسلان » و « جفز » و « محمود » داشتند و يك چند بىآنكه آزارى از آنان بمردم رسد در اطراف بلخ بسر ميبردند ليكن امير قماج عامل سلطان سنجر در بلخ ، چون از ايشان بيم داشت آنانرا به ترك آن نواحى و مهاجرت بناحيه‌يى ديگر خواند . غزان از اين كار امتناع ورزيدند و با طوايفى ديگر از تركان همدست شده امير قماج را شكستى سخت دادند و شروع بقتل و غارت و سرقت زنان و اطفال مردم كرده بسيارى از علما و فقها را از\r\n\r\n\r\n","description":"","footnote":"\r\n( 1 ) - ابن الاثير حوادث 426 ، 427 ، 428 و 429 و نيز رجوع شود به تاريخ ابو الفضل بيهقى حوادث همين سنين .\r\n( 2 ) - براى نمونه رجوع شود بابن اثير حوادث سال 444 و موضوع وصول تركمانان بفارس و فرار از آن ناحيه .\r\n( 3 ) - ابن اثير حوادث 445 و اسرار التوحيد ص 230\r\n","page_name":" 87 ","page_number":101},
  {"content":"\r\n\r\nدم تيغ گذرانيدند و مدارس و مساجد را ويران ساختند . امير قماج از دست آنان به مرو شاهجان كه مستقر حكومت سنجر بود گريخت و شكايت بسنجر برد . سنجر غزانرا به ترك بلادى كه به تصرف آورده بودند فرمان داد ، غزان عذر خواستند و اموال كثير فرستادند و اجازه طلبيدند تا همچنان در چراگاههاى سابق بسر برند . سنجر بدين امر تن درنداد و سپاهيانى بيشتر از يكصد هزار سوار فراهم آورد و بجنگ آن قوم رفت و چنان كه ميدانيم شكستى سخت از آنان يافت و از معركه گريخت . ليكن غزان از پس سنجريان شتافتند و از كشته پشته‌ها ترتيب دادند . علاء الدين قماج كه نايرهء اين قتال را خود روشن كرده بود در معركه كشته شد و سنجر با عده‌يى از امرا بدست غزان اسير گشت ( 548 ) . غزان همهء امراء اسير را از دم تيغ گذراندند و سنجر را زنده نگاه داشتند و او را همچنان سلطان خويش دانستند .\r\nقتل و غارت غزان از اين هنگام در تمام بلاد خراسان آغاز شد و از جور و اعتساف و نهب و سفك دماء كارى كردند كه تا آن‌وقت اصلا سابقه نداشت . يكى از عمال غز در نيشابور از مردم زر و سيم بسيار ميخواست و چون مردم از پرداختن آن عاجز بودند بر او شوريدند و او را كشتند . غزان بانتقام او در شهر ريختند و سراسر آن شهر عظيم را بباد غارت دادند و خرد و بزرگ را طعمهء شمشير كردند و آنگاه آتش در شهر زدند و آن را يكباره ويران ساختند ( 549 هجرى ) چنان كه بعدا نيشابور بشادياخ انتقال يافت . بسيارى از مشاهير علماى خراسان كه در نيشابور متوطن بودند در اين فتنه از ميان رفتند و معروفتر از همهء آنان امام محيى الدين محمد بن يحيى فقيه بزرگ شافعى بوده است كه بسيارى از شاعران به عربى و فارسى مراثى براى وى ترتيب دادند .\r\nنظير همين كار را غزان در طوس كردند و آنجا را نيز كه معدن علما و زهاد بود يكباره ويران ساختند و زنان را باسارت بردند و مردان را بقتل رساندند و مساجد و مساكن مردم را زيروزبر كردند و از همهء آن ديار آبادان جز دهكده‌يى كه مقبرهء امام على بن موسى الرضا در آن واقع بود باقى نماند . در اين هر دو شهر علاوه بر علماء\r\n\r\n","description":"","footnote":"","page_name":" 88 ","page_number":102},
  {"content":"\r\n\r\nبيشمار كتابخانهاى فراوان نيز بوده است كه طعمهء آتش گشت و از ميان رفت « 1 » .\r\nبا حملهء غزان خراسان و بعد از آن كرمان به نحوى كه پيش ازين آورده‌ايم ويران و مضطرب شد . اين حمله اگرچه بىنهايت شديد و بنحو بىسابقه‌يى مخرّب و با انواع فجايع همراه بوده است ، ليكن ايجاد حكومتى خاص از زردپوستان نكرد زيرا در خراسان سليمان شاه و محمود شاه كه داعيهء جانشينى سنجر داشته‌اند ، و مؤيد الدين آىابه ، مانع كار غزان بودند خاصه كه تسلط خوارزمشاهان بر خراسان كه متعاقب همين اوضاع اتفاق افتاده بود ، بدانان فرصت تشكيل حكومتى نداد و ملك دينار از امراء معروف آنان بعد از آنكه يك چند در خراسان كرّ و فرّى داشت بر اثر حملهء سلطان شاه بن ايل ارسلان و شكستى كه ازو در سرخس يافت ، بپناه طغان شاه بن مؤيد آىابه رفت و مدتى در بسطام بسر برد و بعد از شكست‌هاى طغانشاه بن مؤيد و فوت او در 581 و استيلاى سلطانشاه بر ممالك وى ، ناگزير عنان عزيمت بجانب كرمان معطوف داشت و غزان هم كه وضع خود را در خراسان دشوار ميديدند دسته‌دسته به دو پيوستند و در كرمان آشوب و فتنه‌يى عظيم برپا كردند و همچنان در آن ديار سرگرم تاخت‌وتاز بودند تا عاقبت بسال 612 هجرى بر اثر تسلط خوارزمشاهان شرّ آنان از آن ناحيه دفع شد « 2 » .\r\nمهاجرتهاى غزان بجانب مشرق و مغرب يعنى ولايات ماوراء النهر و ايران و بيزانس و بلغار و كريمه باعث شد كه اراضى اصلى آنان در سواحل رود سيحون و شمال درياچهء خوارزم و شمال درياى خزر از كف ايشان بيرون رود و بوسيلهء طوايف ديگرى بنام قفچاق كه دسته‌يى از قبايل كيماك بوده‌اند مسكون شود . از اواسط\r\n\r\n\r\n","description":"","footnote":"\r\n( 1 ) - براى اطلاع از تفصيل حادثهء غزان فعلا رجوع شود به كامل التواريخ ابن الاثير حوادث سال 548 و راحة الصدور از ص 177 تا 181 .\r\n( 2 ) - تاريخ جهانگشاى جوينى ج 2 ص 21 - 22 . عقد العلى للموقف الاعلى ، بدايع الازمان فى وقايع كرمان ، ذيل بدايع الازمان از افضل كرمان . در اين سه كتاب اخير كيفيت غلبهء غزان بر كرمان و بيدادگريهاى آنان يتفصيل تمام آمده است .\r\n","page_name":" 89 ","page_number":103},
  {"content":"\r\n\r\nنيمهء اول قرن پنجم دشت قفچاق بعنوان همسايهء مملكت خوارزم تلقى ميشد و مثلا ناصرخسرو دشت قفچاق را بر همان ناحيه‌يى اطلاق كرده است كه الاصطخرى آن را « مفازة الغزّية » ناميده بود . اتفاقا لهجهء قفچاقيان بلهجهء غزان نزديك بود . دسته‌هايى از قفچاقيان همسايهء خوارزم قبول اسلام كرده و دسته‌يى ديگر از آنان بآيين مسيحى گرويده بودند و در حملاتى كه بر ممالك اسلامى ميشد گاه شركت داشتند چنان كه در حملهء « ارمانوس » امپراطور روم كه در سال 463 با قريب سيصد هزار تن متوجه اخلاط شده بود عده‌يى قفچاقى همراه گرجيان و ابخازيان و خزريان و فرنگيان و ارمنيان بوده‌اند « 1 » و بنابر نقل ابن اثير « 2 » در سال 514 قفچاقيان با گرجيان اتحاد كردند و بر بلاد اسلام تاختند و بر اثر جلادت قفچاقيان در قرب تفليس شكست در سپاه اسلام افتاد و بسيارى از آنان كشته و چهار هزار تن اسير شدند و بعد از آن شهر تفليس را محاصره كردند و قريب يكسال آن را در حصار داشتند و پس از پيروزى آن را بباد قتل و غارت شديد دادند . اين اتحاد دينى مدتها بين قفچاقيان مسيحى و گرجيان و ديگر مسيحيان اطراف آنان وجود داشت چنان كه در يكى از جنگهاى گرجيان با سلطان جلال الدين خوارزمشاه قفچاقيان نيز در جزء متحدين آنان بوده‌اند « 3 » .\r\nدستهء ديگرى از قفچاقيان كه در جانب شمال شرقى و مشرق بحر خزر ميزيستند بر اثر همسايگى با خوارزم با سلاطين آن ديار روابطى يافتند و سلطان محمد خوارزمشاه توانست بسيارى از آنان را مطيع و منقاد خود سازد .\r\nمهمترين قومى كه بعد از آل افراسياب و غزان بر ماوراء النهر تاختند قراختائيان هستند . نام قراختائيان يا تركان ختا در قرن ششم هجرى در تاريخ ايران پيدا شده است و بر دسته‌يى از قبايل ترك كه شعبه‌يى از نژاد تونگوز « 4 » بوده‌اند ، اطلاق شد كه اصلا بنام « ختاى » در نواحى شمالى چين حكومت داشتند و بعدا بر مغولستان تسلط يافته طوايف قرقيز را از آنجا به طرف سواحل رودخانهء\r\n\r\n\r\n","description":"","footnote":"\r\n( 1 ) - تاريخ دولة آل سلجوق از عماد الدين اصفهانى چاپ مصر ، 1900 ص 37\r\n( 2 ) - كامل التواريخ حوادث 514\r\n( 3 ) - جهانگشاى جوينى ج 2 ص 172\r\n( 4 ) -  Tunguse \r\n","page_name":" 90 ","page_number":104},
  {"content":"\r\n\r\nينىسئى « 1 » راندند و طوايف اويغور را كه در تركستان چين زندگى ميكرده و كيش مانوى داشته‌اند باطاعت درآورده بودند .\r\nدر 519 هجرى ( 1125 ميلادى ) بر اثر فشار دستهء جديدى از طوايف تونگوز ، عده‌يى از طوايف ختاى مجبور به ترك متصرفات خود شدند و به طرف مغرب فشار آوردند و بر ناحيهء كاشغر و ختن تسلط يافتند و همينانند كه در تواريخ اسلامى به قراختائيان شهرت دارند . در سال 531 ( 1137 ميلادى ) خان سمرقند در حدود خجند از گور خان ( كه لقب خانان اين قوم بود ) شكست يافت و رعبى عظيم از اين قوم در ماوراء النهر افتاد .\r\nدر همين اوان آتش عناد و ستيز ميان اتسز خوارزمشاه و سنجر بن ملكشاه روشن بود و اتسز كه از بيم سنجر بر خود لرزان بود بتحريك گور خان پرداخت و او را بر آن داشت كه در سال 535 كه سنجر در سمرقند بسر ميبرد بر او تازد . ظلم و عدوان سپاهيان سنجر در ماوراء النهر نيز يكى از علل اين حمله بود زيرا گويا عده‌يى از سران ماوراء النهر گور خان را براى رهايى از جور سنجريان بسرزمين خود خوانده بودند « 2 » . تركان قرلق ( خرلخ ، خلخ ) هم با قراختائيان همگامى كردند و در نبردى كه در « قطوان » روى داد وهنى عظيم بر سنجر و سنجريان وارد آمد چنان كه هزاران تن از آنان كشته شدند و سلطان با چند تن از سواران از معركه بيرون جست و خود را ببلخ و ترمذ رسانيد .\r\nبر اثر تسلط گور خان بر ماوراء النهر هم شاهان آل افراسياب و هم آل اتسز خراجگزار او شدند و اين خراجگزارى آل اتسز تا عهد پادشاهى سلطان محمد خوارزمشاه ادامه داشت تا در سال 607 محمد خوارزمشاه سلسلهء قراختايى را از ماوراء النهر برانداخت .\r\nسلاطين قراختاى غالبا مردم نيكوسيرت و عادل بودند و هم از آغاز تسلط خود بر بلاد ماوراء النهر امراى محلى را برعايت قوانين دينى اسلام فرمان دادند « 3 » با\r\n\r\n\r\n","description":"","footnote":"\r\n( 1 ) -  Inisei \r\n( 2 ) - راحة الصدور ص 172\r\n( 3 ) - چهار مقالهء نظامى عروضى ص 22\r\n","page_name":" 91 ","page_number":105},
  {"content":"\r\n\r\nآنكه خود مسلمان نبودند و قبول اسلام ننمودند . وجود اين قوم و سلطنت آنان در ماوراء النهر وسيلهء بزرگى براى ممانعت ساير اقوام زردپوست از پيشرفت در ايران بود و هنگامىكه خوارزمشاه آن قوم را بهمدستى كوچلك خان از ميان برد ، آن سدّ سديد را برداشت و به همين سبب هنگامىكه مغول و تاتار قصد هجوم ببلاد اسلام كردند بىمانع و رادعى توانستند پيش آيند .\r\nلقب سلاطين قراختايى « گور خان » بوده است . اين لقب را در كتب اسلامى « كو خان » و « اور خان » و « اوز خان » هم نوشته‌اند و به علت اشتهار سلاطين اين قوم بلقب مذكور آن سلسله را گورخانيه هم نوشته‌اند . ابن اثير گويد « كو خان » يعنى « اعظم الملوك » « 1 »\r\nاما طوايف قرلق ( يا خرلخ ، خلخ ، قرلغ ، قرليغ ، قارلق ، قارلوق ) « 2 » يكى ديگر از طوايف زردپوستند كه در نيمهء دوم قرن هشتم ميلادى در درهء « چو » حكومتى تشكيل داده و امراى آنان با لقب يبغو ( بيغو ) مشهور بوده‌اند « 3 » . در اوايل قرن دوم هجرى يعنى در سال 119 طبرى سخن از نفوذ اين طايفه در طخارستان واقع در حوزهء علياى آمويه دريا ميگويد . ابن حوقل در قرن چهارم هنوز طوايف قرلق را در حدود 30 روز از سرحد فرغانه دور ميداند « 4 » . در قرن ششم و آغاز قرن هفتم تمام حدود بين اسبيجاب تا اقصاى فرغانه يعنى شمال و شمال شرقى ماوراء النهر را تركان خرلخى مسكون ساخته « 5 » و در اطراف سمرقند داراى اموال و مواشى فراوان بوده‌اند « 6 » .\r\n\r\n\r\n","description":"","footnote":"\r\n( 1 ) - دربارهء قراختائيان و سلسله گورخانيه رجوع شود به تاريخ دولة آل سلجوق ص 253 - 256 . كامل التواريخ ابن اثير ذيل حوادث 536 ، راحة الصدور راوندى ص 172 - 174 . حواشى چهارمقاله ص 112 - 113 . اخبار الدولة السلجوقية ص 93 - 95\r\n( 2 ) - حاشيهء ص 339 از ج 2 جهانگشا چاپ ليدن بتصحيح مرحوم مغفور ميرزا محمد خان قزوينى\r\n( 3 ) - آنسيكلوپدى اسلام ذيل كلمهء قرلق بقلم  Barthold \r\n( 4 ) - صورة الارض ص 11\r\n( 5 ) - معجم البلدان ج 4 ص 402 چاپ لايپزيگ\r\n( 6 ) - تاريخ دولة آل سلجوق ص 253 و اخبار الدولة السلجوقية ص 93\r\n","page_name":" 92 ","page_number":106},
  {"content":"\r\n\r\nنفوذ اين طايفه مخصوصا در اتحادى كه با قراختائيان بر ضد سنجر كرده و مايهء شكست سلطان سلجوقى شده بودند ، آشكارست . اما اين اتحاد چندان نپاييد چنان كه در سال 553 عده‌يى از خرلخان و پسران بيغو از دست قراختاييان و متحد آنان يعنى خان سمرقند ناچار بايل ارسلان بن اتسز خوارزمشاه پناه بردند زيرا خان سمرقند جلال الدين على بن الحسين معروف به « كوك ساغر » ، بيغو را كه سرور قرلغان بود بكشت و در قصد سروران ديگر آن قوم بود . « خوارزمشاه ايشان را استمالت داد و در جمادى الآخرهء اين سال متوجه ماوراء النهر شد ، خان سمرقند آوازهء حركت او بشنيد ، بحصار تحصن جست و تمامت صحرانشينان تراكمه كه از قراگول تا بجند بود با خود در سمرقند برد و از قراختاى استمداد كرد ، ايلك تركمان را با ده هزار سوار بمدد او فرستادند . . لشكر بر دو جانب آب سغد نزول كردند و جوانان لشكر بر سبيل مطارده كر و فرى مينمودند ، ايلك تركمان چون خوارزمشاه و لشكر او را بديد در تذلل و تواضع گرفت و ائمه و علماى سمرقند بتشفع و تضرع درآمدند و صلح جستند .\r\nخوارزمشاه نيز سخن ايشان قبول كرد و امراى قرلغ را باحترام و اكرام تمام با مقام خويش رسانيد » « 1 » . بعد از اين تاريخ گويا قرلقان در برابر نفوذ و تسلط قراختائيان با خوارزمشاهان راه مصادقت مىپيمودند . در سال 630 كه حشم ختاى و ماوراء النهر جمعيتى شگرف بر قصد ايل ارسلان ساختند ، پادشاه خوارزم در مقدمهء لشكر خويش « عيار بك » را كه از قرلقان ماوراء النهر بود به آمويه فرستاد « 2 » . تركان خلخ بزيبايى و نيكويى اندام ميان شاعران فارسى شهرت داشتند .\r\nدر همين اوان طوايف ديگرى از تركان در ماوراء النهر و خوارزم بسر ميبردند مانند تركان قنقلى كه تركان خاتون زن تكش بن ايل ارسلان و مادر سلطان محمد خوارزمشاه از آنان بود . قنقليان مردمى بىرحم و سفاك و خونريز و غارتگر بودند چنان كه « ممر ايشان بهر كجا افتادى آن ولايت خراب شدى و رعايا بحصنها تحصن كردندى » « 3 » . قنقليان مدتى در اطاعت آل افراسياب بودند و بعد از چندى مطيع قراختائيان\r\n\r\n\r\n","description":"","footnote":"\r\n( 1 ) - جهانگشا ج 2 ص 14 - 15\r\n( 2 ) - ايضا ص 16 - 17\r\n( 3 ) - ايضا ص 35 ح\r\n","page_name":" 93 ","page_number":107},
  {"content":"\r\n\r\nشدند « 1 » . موضع آنان در قراقوم واقع در حوالى جنداز دشتهاى تركستان روس كنونى و ساحل شرقى سيحون و حوالى درياچهء خوارزم بوده است « 2 » .\r\nطوايف كوچك ديگرى نيز همراه سلجوقيان و قراختاييان و يا در دولت خوارزمشاهان آل اتسز در اراضى ايران پيش مىآمدند و سكونت اختيار ميكردند و يا در شمار سپاهيان اين سلاطين درمىآمدند . غالب اين طوايف شعب قبايل بزرگ زردپوست بودند و ذكر همهء آنها موجب ملال است .\r\n\r\nنتايج تسلط غلامان و قبايل ترك\r\nتسلط تركان بر اين سرزمين نتايج گوناگونى داشت و بر رويهم موجب تغييرات عظيمى در اصول عقايد سياسى و اجتماعى ايرانيان شد و بسيارى از رسوم و آداب قديم را دگرگون ساخت .\r\nنكته‌يى كه در تسلط همهء اين غلامان و قبايل مورد تأمل است آنست كه جز يك‌دسته از تركان كه بر ماوراء النهر تسلط متمادى يافته بودند يعنى ختائيان ، و غير از دسته‌هاى كوچكى از تركان قرلقى و غزان كه حملات غيرمداومى بر فلات ايران كردند ، مابقى دسته‌ها يا غلامانى كه در اين كشور مدتها سلطنت راندند ، كسانى بودند كه پيش از تسلط بر اراضى ايرانى قبول اسلام كرده و مشمول قاعدهء « المؤمنون اخوة » شده بودند . يكى از اسرار اينكه تسلط غالب اين مردم بسرعت و چالاكى انجام ميگرفت همين است زيرا اينان كه بسلاح دين مسلح بودند ، از سياست عمومى اسلام كه عدم امتياز بين نژادها و انساب در ميان مسلمانان است ، استفاده ميكردند و ميتوانستند از بندگى بشهريارى رسند يا از بيابانهاى آسياى مركزى آهنگ تخت سلطنت ايران كنند و اطاعت آنان بر كافهء مسلمين گران نيايد .\r\nنخستين دسته‌يى از تركان كه با اين سياست بر ايران تسلط يافتند قراختانيان هستند كه چنان كه ميدانيم چندى پيش از حمله بر قلمرو حكومت سامانيان قبول اسلام كرده بودند و اين در حقيقت سنت و قانونى براى ساير قبايل ترك شده بود و چنان كه پيش\r\n\r\n\r\n","description":"","footnote":"\r\n( 1 ) - جهانگشاى جوينى ج 2 ص 87 - 88\r\n( 2 ) - ايضا ص 101\r\n","page_name":" 94 ","page_number":108},
  {"content":"\r\n\r\nاز اين ديده‌ايم آشنايى با اسلام براى بعضى از قبايل ترك مجاور ايران از قرن چهارم آغاز شده بود .\r\nاز عجائب آنست كه كفار ختا هم بعد از تسلط بر ماوراء النهر با مسلمانان و علماى مذهبى در نهايت احترام رفتار كردند و حتى خود را حامى قوانين اسلامى معرفى نمودند . چون گور خان ختايى در جنگ قطوان بر سنجر غلبه يافت بخارا را به اتمتكين برادرزادهء اتسز خوارزمشاه داد و او را بخواجه امام تاج الاسلام احمد بن عبد العزيز از آل مازه سپرد تا هرچه كند با اشارت او كند . اتمتكين بعد از خروج گور خان از بخارا ببيداد كوشيد و بخاريان شكايت بگور خان بردند « گور خان چون بشنيد نامه‌يى نوشت سوى اتمتكين بر طريق اهل اسلام : بسم اللّه الرحمن الرحيم اتمتكين بداند كه ميان ما اگرچه مسافت دور است رضا و سخط ما به دو نزديكست . اتمتكين آن كند كه احمد فرمايد و احمد آن فرمايد كه محمد فرموده است و السلام » « 1 » اما رفتار قراغزان با علماى دين جز اين بود چنان كه گذشت .\r\nاز نتايج بزرگ قبول اسلام بوسيلهء تركان مهاجم و غلامان آن بود كه آميزش ايرانيان را با آنان سهل ميكرد و به همين سبب اين قبايل و غلامان با گردش يكى دو نسل تغيير ماهيت ميدادند و خوى تركى آنان كم‌وبيش تفاوت ميكرد .\r\nتركان نومسلمان در تعصب و سختگيرى نسبت بعقايد و آراء مذهبى و طرفدارى از نحله‌يى معين دون ساير نحل ، از مسلمين ديگر به زودى پيش افتادند و همين امر وسيلهء بزرگى شد كه در دورهء تسلط آنان فقها و متشرعين تسلط بسيار يابند و اين تسلط تا عهد حملهء مغول روزبروز در تزايد بود و اثر آن چنان كه خواهيم ديد در تمدن اسلامى و علوم عقلى بسيار بوده است .\r\nقراخانيان مشهور بدين‌دارى و تقوى بوده و شراب نمىنوشيده‌اند « 2 » و از اين حيث با غزنويان كه آنان نيز ترك بوده ليكن از راه حملات قبايل ترك سلطنت نيافته\r\n\r\n\r\n","description":"","footnote":"\r\n( 1 ) - چهارمقاله ص 22\r\n( 2 ) - تاريخ تركان آسياى مركزى ص 69\r\n","page_name":" 95 ","page_number":109},
  {"content":"\r\n\r\nبودند ، تفاوت داشتند زيرا سران دولت غزنوى در آغاز امر معمولا تربيت‌يافتگان دولت سامانى بوده و در جنوب و مغرب آمويه دريا با آداب و عادات ايرانى خو گرفته بودند . با اين حال محمود و پسرش مسعود هم علاقهء تامى بتظاهر در راه دين داشتند و مهاجمات پرسود خود را بهندوستان جامهء غزو و جهاد مىپوشانيدند و مسعود مدتى از ايام پرعيش و نوش سلطنت خود را صرف گشودن قلاع غور كه المقدسى آن را « دار الكفر » ناميده بود « 1 » كرد و با اينحال نه محمود و نه مسعود در زندگى خصوصى خود از عيش و نوش و شرابخوارگى بازنمىنشستند و درين كار افراط ميورزيدند و سرداران و اميران و حواشى آنان غالبا مردمى شرابخواره و اهل لهو و لعب بوده‌اند .\r\n\r\nنسب‌سازى تركان\r\nموضوع مهم ديگر در تسلط قبايل ترك خاصه قراخانيان و سلجوقيه استفاده‌ييست كه آنان از روايات و احاديث ايرانى دربارهء كلمهء توران و اشتقاق اين اسم از « تور » نام فرزند فريدون پادشاه بزرگ داستانى ايران ، كرده و سعى نموده‌اند نسب خود را بپادشاهان داستانى توران برسانند تا بتوانند بنابر عادت ايرانيان كه شرف نسب و انتساب بخاندانهاى قديم سلطنتى را شرط پادشاهى ميدانسته‌اند ، بر آنان حكومت كنند .\r\nكلمهء توران و تورانزمين چنان كه در كتاب حماسه‌سرايى در ايران بتفصيل شرح داده‌ام مشتق است از ريشهء « توئيرىّ » ، نام يكى از قبايل آريايى كه بعد از مهاجرت آرياييان ايرانى بسرزمين ايران خواسته‌اند باراضى آنان هجوم آورند . قرائن مختلف ثابت مىكند كه اين اقوام مانند ايرانيان از قبايل آريايى بوده‌اند و تمام اسامى سران آنان كه در اوستا آمده اسامى آريايى است . در روزگاران بعد يعنى از اواسط عهد اشكانى ببعد جاى قبايل سابق آريايى و سكايى را در سرحدات ممالك ايرانى قبايل زردپوست « اورال و آلتايى » گرفتند و چون در همان سرزمينى كه قبلا توران ناميده ميشد سكونت اختيار كردند ، نام تورانى بر آنان اطلاق شد ، و تمام افسانهاى مربوط به قوم تورانى بساكنان جديد تورانزمين نسبت يافت و توران همان سرزمين\r\n\r\n\r\n","description":"","footnote":"\r\n( 1 ) - رجوع شود به تاريخ ادبيات در ايران تأليف نگارنده چاپ اول ج 1 ص 199\r\n","page_name":" 96 ","page_number":110},
  {"content":"\r\n\r\nتركان دانسته شد و حتى در افسانهاى عهد ساسانى و داستانها حماسى اسلامى براى تورانيان نژاد و زبان تركى تصور شد « 1 » .\r\nبهرحال در عهد مورد مطالعهء ما سرزمين ماوراء النهر با آنكه نژاد ايرانى از آن برنيفتاده بود ، سرزمين توران خوانده ميشد و علت آن چيرگيهاى متواتر قبايل ترك و سكونت آنها در اين ناحيه بوده است . در بيت ذيل از انورى كه بعد از شكست سنجر از غزان در قصيده‌يى خطاب بخاقان سمرقند گفته اين معنى آشكارست :\r\n كشور ايران چون كشور توران چو تراست * از چه محرومست از رأفت تو اين كشور \r\nقراخانيان از افسانهء كهنى كه دربارهء توران موجودست ، و تحول و تطورى كه در دورهء ساسانى و اسلامى يافته بود ، استفاده كردند و خود را جانشينان شاهان قديم توران و از نسل افراسياب تورانى شمردند « 2 » و « آل افراسياب » ناميدند و به همين سبب است كه در تاريخ بدين نام شهرت يافتند .\r\nهمين ادعا را سلاجقه هم داشتند و نسب خود را بافراسياب ميرسانيدند .\r\nنظام الملك در آغاز كتاب سياستنامه دربارهء ملكشاه بن الب‌ارسلان گفته است كه :\r\n« خداوند عالم شهنشاه اعظم را از دو اصل كه پادشاهى و پيشوايى در خاندان ايشان بود ، جدّ بجدّ همچنين تا افراسياب بزرگ پديد آورد و بكرامتها و بزرگيها كه ملوك جهان از آن عارى بودند آراسته گردانيد » « 3 »\r\nاين اظهار علاقه بنسب‌سازى در ميان تركان فقط چندگاهى باقى بود يعنى آل سبكتكين و آل افراسياب و سلاجقه كه قريب بعهد سامانيان و دورهء رواج و غلبهء عقيدهء نژادى در ايران بوده‌اند ، احتياج بجعل اين روايات و انتساب خود بشاهان قديم داشته‌اند ، ليكن عقيدهء نژادى بسرعت راه زوال پيش گرفت و فراموش شد چنان كه بايد\r\n\r\n\r\n","description":"","footnote":"\r\n( 1 ) - براى كسب اطلاع دقيق‌تر در اين‌باره رجوع شود به كتاب حماسه‌سرايى در ايران تأليف نگارندهء اين اوراق . چاپ دوم ص 610 - 616\r\n( 2 ) - جهانگشاى جوينى ج 2 ص 87 و 88 . مجمل التواريخ و القصص ص 408 و 412 .\r\nاخبار الدولة السلجوقية تأليف صدر الدين ابو الحسن على بن ناصر بن على الحسينى چاپ لاهور ص 74\r\n( 3 ) - سياستنامه چاپ مرحوم عباس اقبال ص 4\r\n","page_name":" 97 ","page_number":111},
  {"content":"\r\n\r\nقرن ششم را دورهء ضعف انديشهء ملّيت در ايران دانست و از علل عمدهء اين امر آنست كه از طرفى تسلطهاى پياپى قبايل ترك يا غلامان نوخاستهء بىاصل ، انديشهء شرافت نسب را براى شاهان و اميران كهنه و متروك كرد ، و از طرفى ديگر بر اثر ترويج سياست دينى انديشهء قديم ايرانيان را نسبت بحفظ طبقات و لزوم نسبت هر امير و پادشاه بخاندانهاى سلطنتى ضعيف ساخت بلكه ايمان و اعتقاد را مبناى تفضيل خلايق بر يكديگر قرار داد .\r\nگويا يكى از علل مخالفت با اصل نژادى در اين دوره مغايرت آن اصل با مبانى دينى بوده است زيرا در اسلام تفاخر نسبى مطرود و مكروه است . يكى از موارد اختلاف اهل سنت و شيعه در قرن پنجم و ششم همين امر يعنى تمسك شيعه بنسب و لزوم رعايت آن در امامت و جانشينى پيغامبر بوده است ، و حال آنكه اهل سنت اين اعتقاد را از بقاياى آيين زرتشتى ميدانستند و ميگفتند « ملك به نسبت گبركان دارند » « 1 » و « دين و دولت و خلافت به نسبت گفتن مذهب گبركانست » « 2 » و باز با همين انديشه هنگام ذكر فتوحات دولت اسلامى در صدر اسلام ديار نياكان خود را « ديار گبركان و كافران » ميخواندند « 3 » و اين نشانهء جدايى يك قوم از اسلاف و نياكان و عدم اعتنا بدانان و ترك احترام و بزرگداشت ايشانست كه البته بدليل بينونت دين و اعتقادات باطنى حاصل شده بود .\r\nرواج انديشهء جديد اندك‌اندك كار بىاعتقادى باصول كهن ملى را به آنجا كشانيد كه گويندگان دست باستهزاء پهلوانان و مشاهير بزرگ تاريخ نژاد ايرانى زدند و داستانهاى كهن ايرانرا كه بمنزلهء تاريخ قوم ايرانى بود افسانهاى دروغ شمردند .\r\nدر اينجا نقل قول ناظم منظومهء يوسف و زليخا را كه بغلط بفردوسى نسبت داده‌اند ، و مسلما متعلق بشاعرى از عهد ملكشاه و از نديمان طغانشاه بن الب‌ارسلان است ، بىمناسبت نميدانيم . وى ميگويد داستانهاى دروغ كهن را بايد بدور انداخت و از سرگذشت پيغامبران كه مقرون بحقيقت است سخن بايد گفت . اين شاعر كه گويا در\r\n\r\n\r\n","description":"","footnote":"\r\n( 1 ) - بعض مثالب النواصب معروف به كتاب النقض چاپ آقاى محدث طهران 1331 ص 18\r\n( 2 ) - ايضا ص 20\r\n( 3 ) - ايضا ص 166\r\n","page_name":" 98 ","page_number":112},
  {"content":"\r\n\r\nاوايل امر بعضى از داستانهاى پهلوانى كهن را بنظم درميآورد ، از اين كار خود اظهار ندامت كرده و قول داده است ديگر بدين نامهاى دروغ توجه نكند و گرد آن معصيتها نگردد :\r\n من از هر درى گفته دارم بسى * شنيدند گفتار من هركسى\r\nسخنهاى شاهان با راى و داد * بسخت و بسست و ببند و گشاد\r\nبسى گوهر داستان سفته‌ام * بسى نامهء باستان گفته‌ام . . .\r\nبنظم آورديم بسى داستان * از افسانه و گفتهء باستان . . . .\r\nاگرچه دلم بود از آن بامزه * همى كاشتم تخم رنج و بزه\r\nاز آن تخم كشتن پشيمان شدم * زبانرا و دل را گره برزدم\r\nنگويم كنون نامهاى دروغ * سخن را ز گفتار ندهم فروغ\r\nنكارم كنون تخم رنج و گناه * كه آمد سپيدى بجاى سياه\r\nدلم سير گشت از فريدون گرد * مر از آن‌چه كو تخت ضحاك برد\r\nگرفتم دل از ملكت كيقباد * همان تخت كاوس كى برد باد\r\nندانم چه خواهد بدن جز عذاب * ز كيخسرو و جنگ افراسياب\r\nبرين مىسزد گر بخندد خرد * ز من خود كجا كى پسندد خرد\r\nكه يك نيمه از عمر خود كم كنم * جهانى پر از نام رستم كنم\r\nدلم گشت سير و گرفتم ملال * هم از گيو و طوس و هم از پور زال\r\nبخستم ز سهراب و اسفنديار * نشستم بر اين بارهء راهوار . . .\r\nكنون گر مرا روز چندى بقاست * دگر نسپرم جز همه راه راست\r\nنگويم دگر داستان ملوك * دلم سير شد ز آستان ملوك\r\nنگويم سخنهاى بيهوده هيچ * ببيهوده گفتن نگيرم بسيچ\r\nكه آن داستانها دروغست پاك * دو صد زان نيز زد بيك مشت خاك\r\nچه باشد سخنهاى برساخته * شب و روز ز انديشه پرداخته\r\nز پيغمبران گفت بايد سخن * كه جز راستيشان نبد بيخ و بن . . .\r\nبگوئيم اكنون يكى داستان * و ليكن نه از گفتهء باستان\r\nكه از گفتهء ربّ دادآفرين * كه زيبد مر او را ز دادآفرين \r\n\r\n","description":"","footnote":"","page_name":" 99 ","page_number":113},
  {"content":"\r\n\r\n\r\nدورهء ظلم و اعتساف\r\nدر قرن پنجم و ششم با آنكه حكومتهاى نسبة قوى در ايران ايجاد شده بود ، با آنحال بايد آن را دورهء قتل و غارت و آزار و ناامنى دانست . در تمام اين دورهء ممتد كمتر وقتى بود كه ايرانيان روى آرامش ببينند . قتل و غارتهاى پياپى و آزارها و تخطى بمال و جان مردم امرى معتاد شده بود و اين وضع آرامش باطنى ايرانيان و اعتمادى را كه ميان آنان بود ، بتدريج از بين برد و بهر سركش خودخواهى اجازه داد كه هرگاه بخواهد دست بآزار مردمان بگشايد . در كتب تاريخ و ادب فارسى و عربى حكايات و سرگذشتها و اشارات بسيارى حاكى از اين آزارهاى پياپى ديده مىشود . ملكشاه روزى متظلمى را گريان ديد . ازو سبب شكايت و گريه بپرسيد . گفت خربزه‌يى به چند درهم خريدم تا از ربح آن چيزى براى عيال خود برم و اصل سرمايه را هم بدست بازآرم . تركى آن را از من گرفت و رفت . او از بدبختى من مىخنديد و من از جور او گريان بودم . اين هنگام هنوز آغاز رسيدن خربزه بود و چيزى از آن به شهر نياورده بودند . سلطان بيكى از خواص خود گفت هوس خربزه دارم . آن مرد بطلب خربزه برخاست تا يكى از امرا به دو گفت نزد من خربزه‌يى هست كه غلام من آورده است . چون ملكشاه از اين حال آگهى يافت شاكى را بخواند و گفت دست اين امير را بگير . او مملوك منست و من او را به تو بخشيدم .\r\nآن امير خود را بسيصد دينار خريد تا از چنگ آن مرد رها شد « 1 » .\r\nاين نمونهء كوچكى از جور و تصرف تركان در اموال مردم بود . در عهد سنجر كار اين درازدستيها بجنگ‌ها و كشتارهاى بزرگ ميانجاميد . مثلا در همين دوره كه طوايف قرلق در نواحى سمرقند صاحب مواشى و مال و مكنت بسيار شده بودند ، امراء سنجر براى آنكه از آن اموال و مواشى بهره‌يى برگيرند ، سنجر را وادار بقلع‌وقمع آنان كردند و بسرقت دارايى و زنان و فرزندان آنان دست يازيدند . قرلقيان ناگزير شدند پنجهزار شتر و پنجهزار اسب و پنجاه هزار گوسفند تقبل كنند تا از شر لشكريان سنجر در امان بمانند ليكن سنجر اين پيشنهاد را نپذيرفت و قرلقيان ناگزير از سمرقند كوچ كردند و به خدمت گور خان ختايى صاحب ختا و ختن پيوستند و او را در تجاوز بماوراء النهر يارى\r\n\r\n\r\n","description":"","footnote":"\r\n( 1 ) - كتاب تاريخ دولة آل سلجوق ص 64 - 65\r\n","page_name":" 100 ","page_number":114},
  {"content":"\r\n\r\nدادند و بر اثر همين حمله است كه چندين هزار تن از لشكريان اسلام در جنگ قطوان طعمهء شمشير كفار شدند « 1 » .\r\nراوندى گويد چون جملهء جهان سنجر را مسلم شد « امراى دولت و حشم او در مهلت ايام دولت و فسحت اسباب نعمت طاغى و باغى شدند ، و چون دستى بالاى دست خود نديدند ، دست تطاول از آستين بيرون كشيدند ، و بر رعايا ستم آغاز نهادند . . .\r\nبىرسميها در ماوراء النهر آغاز كردند . در شهور سنهء خمس و ثلثين [ و خمس مأية 
  ] كه سلطان از دار الملك مرو بسمرقند شد ، بمطالعهء ولايت ، كه بدان طرف بعيد العهد شده بود ، و كارها از نسق بيفتاذه ، و نيز آوازهء كافر خطاى بود كه قصد بلاد اسلام مىكنند .\r\nولايت ماوراء النهر از وطأت لشكر خراسان و ناهموارى حشم و اتباع ايشان بستوه آمدند ، و خيل خرلق كه بارها منهزم و منكوب شده بودند ، از ايشان مقدمان آن نواحى در سرّ كس فرستادند باستدعاى كافر . مثل : كفى بك داء ان ترى الموت شافيا . مصراع :\r\nبخشاى بر آنك راحتش مرگ بود ، و اين لشكر همچنان بر سر بغى و غلواى خويش ، و در دماغ مصوّر كه در جهان كس قوت مقاومت ما ندارذ ، صد هزار سوار عرض دادند و لاف مايى و منى زدند . . . » « 2 »\r\nهمين‌جور و اعتساف عمال دولت سلجوقى يك بار ديگر بلاى سهمناك‌ترى را بر سر ايرانيان گماشت و آن مصيبت هائلهء غزانست كه پيش از حملهء مغولان از بزرگترين مصيبتها بوده است و دربارهء اين بلاى سخت پيش ازين سخن گفته‌ايم . حملهء غزان زيانهاى بزرگ اقتصادى و اجتماعى براى خراسان و كرمان دربرداشت و قتلها و غارتها و ويرانيها و نابسامانيهاى بسيار ببار آورد و بسى از بلاد معروف را با خاك يكسان نمود و علما و فضلاى آنها را از دم شمشير گذارند و كتابخانهاى آن بلاد را طعمهء حريق كرد .\r\nبعد از زوال دولت سنجر تمام خراسان و كرمان و گرگان سالها دستخوش نهب و غارت غلامان امارت‌جوى و غزان و طوايف زردپوست و سپاهيان سفاك و خون\r\n\r\n\r\n","description":"","footnote":"\r\n( 1 ) - تاريخ دولة آل سلجوق ص 253\r\n( 2 ) - راحة الصدور راوندى ص 171 - 172\r\n","page_name":" 101 ","page_number":115},
  {"content":"\r\n\r\nآشام خوارزم بود كه چنان كه ديده‌ايم غالبا از ميان قبايل زردپوست جمع‌آورى ميشدند .\r\nدر تمام اين مدت شهرها هرچند گاه يك بار از دست اميرى سفاك بيرون ميآمد و در كف امارت‌جوى خونخوار ديگرى ميافتاد . خلق خدا در اين گيرودار بعنوان غنائمى حلال و مباح مورد استفادهء عده‌يى غارتگر سبك‌مغز و آدمىكش قرار مىگرفتند . تاراج و آزار و ايذاء و هتك نواميس و قتل رجال امرى عادى بود و اين وضع دشوار روزبروز از شمارهء ساكنان خراسان ميكاست و بر ويرانيها مىافزود . نمودارى از اين همه مصائب دربارهء ناحيهء بيهق كه اتفاقا از نواحى ديگر بمراتب كمتر دستخوش قتل و نهب و ويرانى و آزار گرديده است ذكر مىشود . در اين ناحيه بعد از زوال دولت سنجر و ضمن لشكركشيهاى امراى خوارزم ، قتلها و غارتهاى پياپى اتفاق افتاد و در بعضى از قصبات شمارهء ساكنان از هزار تن بهفده تن تنزل كرد . على بن زيد بيهقى ميگويد :\r\n« واقعهء ، آمدن خوارزمشاه ينالتكين بن محمد « 1 » و حصار دادن و جنگ پيوستن و تخريب نواحى و از عاج مردم از رساتيق من غرة شوال سنة ثمان و اربعين الى منتصف صفر سنة تسع و اربعين و خمسمائة ، و درين مدت قتال متواتر بود و قحط متقاطر و بلا متراكم ، دو بهر درين سال از مردم سر ناحيت بيهق هلاك شدند ، در ديه راز هزار شخص بود ، هفده مرد بيش نماند ، و در ديه باغن همچنان ، و در ديه ششتمد و ربع زميج همچنان ، و بعد ازين در سنهء تسع و اربعين و سنهء خمسين و خمسمائة قحط و و با افتاد و طعام عزيز شد ، چنين حكايت كردند . . . كه روز بود كه زيادت از پنجاه جنازه بمقابر نقل مىكردند و آثار خرابى و قلت مردم بر شهر و نواحى ظاهر است ! » « 2 »\r\nو هم اين مؤلف ميگويد كه خوارزمشاه ينالتكين بن محمد بقريهء فريومد بيهق تاختن برد و آنجا را غارت كرد و آن درخت كه زردشت كشته بود بسوخت در سال 539 ، و در ديه داورزن پانزده تن را به هلاكت رسانيد و از آنجا بديه ديوره آمد و سه روز\r\n\r\n\r\n","description":"","footnote":"\r\n( 1 ) - وى از برادران اتسز بوده است . رجوع شود بحواشى تاريخ بيهق از مرحوم احمد بهمنيار ص 321\r\n( 2 ) - تاريخ بيهق ص 271\r\n","page_name":" 102 ","page_number":116},
  {"content":"\r\n\r\nآنجا بود ، و از غارت و سبى ذرارى امتناع نفرمود » « 1 » و بروايت ابن اثير ناحيهء بيهق در سال 536 نيز كه اتسز بر اثر شكست سنجر از كفارختا بخراسان تاخته بود ، دچار نهب و غارت و قتل و آزار خوارزميان قرار گرفت و خوارزميان در آن سال با بيشتر از نواحى خراسان همين معامله را كردند « 2 » .\r\nدر ساير نواحى خراسان نيز همين وضع يعنى قتل عام و غارت و آزار مردم و خالى شدن قراء و قصبات از مردم امرى معتاد شده بود . محمد بن منور گويد در آن وقت « كى حادثهء غز بيفتاد ، بيشتر از فرزندان شيخ [ ابو سعيد ابو الخير 
  ] در آن حادثه شهيد گشتند ، چنانك در ميهنه از صلب شيخ ما قدس اللّه روحه العزيز صد و پانزده كس از شكنجه و زخم تيغ كشته شدند ، بيرون آنك بعد از اين حادثه بماهى دو سه در بيمارى و وباى و قحط ، كى سبب اين حوادث بيشتر ايشان بودند ، وفات يافتند و اهل ميهنه همچنين ، و فساد آن بود كه در جلاء كلى بودند و ميهنه خالى مانده و آنچ از مردمان ميهنه بودند متفرق بودند تا بعد از آن بسالى دو سه درويشى چند بازآمدند و حصاركى خراب‌كى در ميهنه بود عمارت كرده بودند و در آنجا متوطن گشتند و از آن حصار تا بمشهد شيخ مسافتى باشد نيك دور . » « 3 » و چند سال پيشتر از اين واقعه يعنى بعد از شكست سنجر از تركان‌ختا هم اتسز آشفتگى وضع خراسان را وسيلهء حمله به آن سامان قرار داده و به قصد غارت به اين ناحيهء ستمكشيده آمده بود ليكن بدعوى محمد بن منور ببركت كرامات شيخ از سر آن قريه درگذشت « 4 » .\r\nوضع عراق نيز در اين دوره خاصه در دورهء هرج‌ومرج بعد از ملكشاه تا حملهء مغول چندان با خراسان فرق نداشت . تنها تفاوت در آن بود كه به حملهء غزان وحشى و خونخوار دچار نشده بود و گرنه تركمانان سلجوقى و بعد از آنان غلامان ترك و\r\n\r\n\r\n","description":"","footnote":"\r\n( 1 ) - ايضا ص 272\r\n( 2 ) - كامل التواريخ ابن الاثير حوادث سال 536\r\n( 3 ) - اسرار التوحيد چاپ نگارندهء اين كتاب ص 386\r\n( 4 ) - ايضا ص 384 - 385\r\n","page_name":" 103 ","page_number":117},
  {"content":"\r\n\r\nخوارزميان در طول يك قرن و نيم دمار از روزگار عراقيان برآورده و مردم اين قسمت ثروتمند را به خاك سياه نشانده بودند .\r\nبا آنكه طغرل بيك هنگام تسلط بر نيشابور ( رمضان سال 429 ) تركمانان را كه اصرار بغارت آن شهر پرثروت داشته و با طغرل بيك در اين‌باره مناقشهء سخت ميكرده‌اند ، بلطايف الحيل از غارت آنشهر بازداشته بود ، ليكن هنگام تسلط بر بلاد عراق ، او و سپاهيانش از هيچ بدكارى و ظلم ابا نكردند .\r\nطغرل در عراق بر خزائن و دفائن ديلمان دست يافت و آن را بباد تاراج داد « 1 » و او و ابراهيم بن ينال در تمام بلاد عراق تا حدود قرميسين ( كرمانشاه ) بتاخت‌وتاز و برانداختن امراى ايرانى كه در اين سرزمين وسيع حكومت ميكرده‌اند سرگرم شدند .\r\nبراى آنكه ميزان ستم و جور و فساد تركمانان را در عراق دريابيم كافيست كه بنقل قول عماد الدين محمد بن محمد بن حامد الاصفهانى صاحب كتاب تاريخ دولة آل سلجوق در اين‌باره پردازيم كه گفته است : « و لم يترك الترك وردا الّا شفهوه و لا حسنا الّا شوهوه ، و لا نارا الّا ارّشوها و لا دارا الّا شعّثوها ، و لا عصمة الا رفعوها ، و لا وصمة الّا وضعوها . و اجفل الملوك من خوف اقدامهم ، و تنحوّا من طريق ضرامهم ، فما جاؤا الى بلدة الا ملكوا مالكها ، و ملاؤا مسالكها ، و ارعبوا ساكنيها ، و اسكنوها الرعب ، و غلبوا ولاتها و ولوها الغلب ، و ازوروا الى الزوراء ، و أشاعوا مدّ اليد بالغارة الشعواء » « 2 » .\r\nبدبختى عراق مخصوصا در آن بود كه بيشتر مردم آن را تركمانان و خراسانيان مردم « بددين » و « بدمذهب » ميدانستند و به همين سبب هم از قبول آنان براى همكارى با خود امتناع داشتند « 3 » و پيداست كه با چنين مردمى به غير از آن رفتارى پيش ميگرفتند كه در خراسان پيش گرفته بودند .\r\n\r\n\r\n","description":"","footnote":"\r\n( 1 ) - تاريخ دولة آل سلجوق ص 8\r\n( 2 ) - ايضا ص 9\r\n( 3 ) - سياستنامه چاپ مرحوم عباس اقبال آشتيانى از ص 201 ببعد\r\n","page_name":" 104 ","page_number":118},
  {"content":"\r\n\r\nبعد از دورهء سلاجقهء بزرگ ، كه بهرحال دورهء آرامش و نظم بوده و سطوت نظام الملكى از آزردن مردم آن سامان تا حدى جلوگيرى ميكرده است ، يعنى از دورهء جانشينان ملكشاه ، عراقيان مصائب گوناگونى را تحمل كردند . اختلافات و كشاكشهاى شديد بركيارق با محمود و محاصرهء اصفهان و مبارزات محمد و بركيارق با يكديگر ، و اين هر دو برادر با سركشان سلجوقى ديگر ، باعث شد كه شهرهاى عراق تا استقرار مجدد وضع سلطنت سلاجقه هرچند يك بار پى سپر قواى سلجوقى شود .\r\nبعد از ضعف سلاجقهء عراق چنان كه ميدانيم امراى مختلف آنان هريك دستگاهى ترتيب داده بودند و غالبا ميان آنان از يك طرف ، و ميان شاهان و شاهزادگان سلجوقى ، و بين سلاطين سلجوقى و امراى طاغى از جانب ديگر كشاكش و نزاع دائر بود و در اين جنگها و مبارزات بر مردم بيدادها ميرفت و غارتها و فسادها صورت ميگرفت .\r\nبراى ذكر نمونه‌يى از اين محنت‌ها و مصائب خلق و ظلمها و ناجوانمرديها ، اينك فجايعى را كه بدست بندگان اتابك محمد بن ايلدگز در پارس و عراق صورت گرفت نقل ميكنيم . راوندى گويد « 1 » كه اتابك پهلوان محمد بن ايلدگز همهء امراى عراق و پارس و آذربايجان را از ميان برد و شصت هفتاد تن از بندگان در مملكت نصب فرمود « و اين بندگان را از نهب و غارت پارس و اموال آن نواحى ممكّن و محتشم و محترم كرد و چند بار بنفس نفيس خود بذان صوب حركت فرموذ و دو سه بار ركاب همايون خداوند عالم سلطان اعظم برنجانيذ . . . و آن شوم حركتى بود كه استيصال خانهاى مسلمانان در آن نواحى ببوذ ، و بتراجع با عراق گرديذ ، و ببهانهء خوارزميان همين بندگان با عراق همان كردند و سرهاى خويش و خان‌ومان بدست خود بر باذ داذند ، و شنيذم در ميان نهب‌ها و آنچ از غارت پارس آورده بودند جامهء خوابى باصفهان از بار برگرفتند ، كودكى دو سه ماهه مرده از ميان جامهء خواب بدرافتاد ! و همچنين ديذم كه مصاحف و كتب وقفى كه از مدارس و دار الكتبها غارت كرده بودند در همدان بنقاشان ميفرستاذند و ذكر وقف محو ميكردند و نام و القاب آن ظالمان بر آن نقش ميزدند و به يكديگر تحفه ميساختند ! و فساد آشكارا بر عراق از آن شد كه از تركان\r\n\r\n\r\n","description":"","footnote":"\r\n( 1 ) - راحة الصدور راوندى ص 335 - 336\r\n","page_name":" 105 ","page_number":119},
  {"content":"\r\n\r\nهر وشاقى كه بر ولايتى استيلا مىيافت قانونى از سير آبا و اسلاف نمىدانست در پادشاهى كه بر آن برود ، هرچ ميخواست و ميرفت ميكرد تا كار بدان رسيذ ، و آن اتابك سعيد ملكى معمور از مزاحم دور ميديد ، نميانديشيذ كه كار بذين رسذ ، آرايش مملكت در حال ميجست و ميگفت در مآل همچنين بماند . »\r\nخوارزميان هم در دورهء تسلط خود بر عراق و همچنين در مدتى كه با سلاجقهء عراق در زدوخورد بودند ، بر مردم خراسان و عراق بيدادگريهاى وحشيانه كردند و نمونه‌يى از آن را پيش از اين دربارهء ناحيهء بيهق ديده‌ايم . سربازان سلاطين خوارزم ، كه بيشتر آنان از قبايل خونخوار زردپوست فراهم ميآمدند در كشتار و آزار و نهب و غارت بلاد اسلامى عراق همان عمل را انجام ميدادند ، كه ممكن بود از قبايل وحشى غيرمسلمان سرزند . خانه‌ها را تفتيش ميكردند ، ديوارها را در جستجوى گنج مىشكافتند ، آشيانهاى مردم بدبخت را ويران مينمودند ، زر و سيم و گوهر و حتى اثاث البيت و اغنام و احشام را بغارت ميبردند ، و از همهء اينها بدتر آنكه با نهايت تعجب مىبينيم در بعضى از بلاد زنان و فرزندان مردم ستمديدهء عراق را هم باسارت ميبردند ! و اين فجايع را نه تنها در شهرهايى كه سر راه لشكركشى آنان بود انجام ميدادند ، بلكه ببعضى از بلاد هم فقط به قصد غارت روى مىآوردند و بعد از قتل و غارت شعواء از آنجا بازميگشتند ! مثلا يكى از سرداران ايل ارسلان خوارزمشاه يعنى اينانج كه طبرك را در محاصره داشت ناگهان « روى با بهروزنگان نهاد كه لشكر خوارزم ميخواستند تا غارتى كنند و بازگردند . . . لشكر خوارزم در ولايت ابهر و قزوين بىرسمى بسيار كردند و فرزندان مسلمانان بغارت و بردگى بردند و قرب دو هزار شتر رنگ « 1 » از در قزوين براندند و بخوارزم بازگشتند » « 2 » و همين سردار ميان رى و ساوه و مزدقان نيز به همين روش بسيار خرابى كرد « 3 » .\r\nبعد از ايل ارسلان سلطان علاء الدين تكش هم در لشكركشى خود بعراق\r\n\r\n\r\n","description":"","footnote":"\r\n( 1 ) - شتر رنگ : شترى كه براى نتاج نگاه دارند .\r\n( 2 ) - راحة الصدور ص 294\r\n( 3 ) - ايضا ص 296\r\n","page_name":" 106 ","page_number":120},
  {"content":"\r\n\r\nسنت خوارزميان را دنبال كرد و از هيچگونه قتل و آزار و ظلم و فساد خوددارى ننمود .\r\nراوندى گويد « 1 » كه چون سلطان تكش طغرل بن ارسلان را برانداخت و بر عراق مستولى شد عراقيان را خوار و خاكسار داشت و مالهاى عراق به كلى برداشت و اثر آبادانى نگذاشت و كسان او ظلمهاى عجيب و نوظهور بر روستائيان و مردم ضعيف روا ميداشتند و در رى چنان بيداد و ظلمى از آنان ديده شد كه « آن بىرحمى در بلاد اسلام كسى نكرده بود كه بر خون و مال مسلمانان هيچ ابقا نكند » . يكى از بدبختىهاى مردم عراق در اين گيرودار آن بود كه غلامان ترك‌نژادى كه در دستگاه سلاجقه و اتابكان بسر ميبرده و پيش از اين وقايع مردم بىسامان را بعناوين مختلف مورد تعرض و آزار قرار ميداده‌اند ، چون خوارزميان را مستولى ديدند با آنان در غارت و يغما همداستان شدند . اين « قرا غلامان عراق يك سواره و دو سواره با خوارزميان ايستادند و راه ظلم و خرابى كردن بذيشان نموذند و هرجا كه ديهى مانده بوذ چهارپاش مىراندند و روستايى گليم در دوش از پس مىشذ تا پيش او گاو ميكشتند و كباب ميكردند و روستايى جگر مىخورد ! » « 2 » . بدتر و عجيب‌تر از كار اين قرا غلامان آشناكش خيانت ائمهء دين و عمال شرع مبين بود كه آنان نيز با خوارزميان ديو سرشت ياوريها ميكرده و در كار آنان راهنمايىها و گره‌گشايىها مينموده‌اند و كار عراق از دست « ائمهء بددين و ظالمان تركان بدين رسيذ كه بيرون از آنك اعمال ديوانى را رعايت نميكردند ، امور شرعى از قضا و تدريس و توليت و نظر و اوقاف هم به اقطاع كردند ، و در هر شهرى چنين بىديانتان را مستولى كردند » مثلا نور الدين ككجه از عمال تكش در همدان با آنكه تعهد عدل و نصفت كرده بود ، از مردم بعناوين مختلف مال مىستاند و « اين همه ظلم بارشاد قاضى زنجانى بوذ ، آن روباه سياه دين تباه پرگناه ، ابليس در صورت ادريس ، سرتاپا تلبيس ، كه بسبب قضا بر املاك و اموال مردم اطلاع داشت ، خاطر برگماشت و هركسى را سررشتهء بدست عوانان ميداد تا\r\n\r\n\r\n","description":"","footnote":"\r\n( 1 ) - راحة الصدور ص 375 - 386\r\n( 2 ) - ايضا ص 377\r\n","page_name":" 107 ","page_number":121},
  {"content":"\r\n\r\nعصمت از اموال و املاك مسلمانان برخاست » « 1 » .\r\nاز امثال همين ظلمهاى بيشمارست بيدادگرى « مياجق » در كاشان كه او هم از سران سپاه خوارزم بوده است . وى كار ظلم را بجايى كشانيده بود كه « چون بر روى زمين چيزى نماند خانها ميشكافتند و زيرزمين مىكندند و خباياى زمين و كنوز دفين برمىآوردند چنانك مردم متعجب ماندند ، كه ايشان در سرايى مىرفتند و چاهى مىكندند و بر سر گنجى راه ميبردند . و در راوند . . . بزرگى يگانه و پيشوايى درين زمانه بود ، بهاء الدين ابو العلا ، كه حسب و نسب و اموال موروث و مكتسب داشت ، از خانهء او بخروارها زر و نقره بيرون بردند و جايى بشكافتند اموال عادى ظاهر شذ ، نردبانى نقرگين و امثال اين ، او مردى لطيف بود و ظريف ، يكى را گفت اى جوان سؤالى دارم جواب ده تا اين مالها بر شما حلال كنم . از هفده پدر اين سرا بميراث به من رسيده و ده بار عمارت فرموذم و به بدست پيموذم ، ازين نشانى نديذم و بذين نهانى نرسيدم .\r\nتو اين مىچه دانى و چون مىتوانى ؟ خوارزمى گفت اى دانشمند با تو راست بگويم . اين دنيا مردارست و سگ بوى بمردار نيكو برد ، اين سخن شفاى آن بزرگ شد و دل خوش كرد ، و خوارزميان چهارپاى آن ولايت و مالها بخوارزم فرستادند ، و غزان در خراسان آن بىرسمى نكردند و آن بىرحمى ننمودند كه خوارزميان با عراقيان از خون بناحق و ظلم و نهب و خرابى ، و اگر بشرح نوشته آيد ده كتاب چنين باشد » « 2 » .\r\nبر اثر ظلم و بيداد سلاطين ، با همهء اسرافها و تبذيرهايى كه داشتند ، غالبا خزانهاى آنان معمور و مغمور باصناف اموال بوده است . مثلا سلطان محمد بن ملكشاه با همهء جنگها و جدالهاى خود غير از انواع جواهر و اموال و ظرائف هجده ميليون دينار نقد در خزانه داشت « 3 » .\r\nاتابكان و امراء هم هريك براى خود دستگاه و خزانهء خاص داشتند و از راه\r\n\r\n\r\n","description":"","footnote":"\r\n( 1 ) - راحة الصدور ص 392\r\n( 2 ) - راحة الصدور ص 393 - 394\r\n( 3 ) - اخبار الدولة السلجوقيه ص 98\r\n","page_name":" 108 ","page_number":122},
  {"content":"\r\n\r\nجور و غصب اموال فراوان گرد مىآوردند و از آن اموال حرام هرگاه ميخواستند بخششها و تكلّفها ميكردند مثلا امير عزّ الدين ستماز ابن الحرامى در يك مهمانى 150000 دينار اصفهانى خرج كرد « 1 » .\r\nمتغلّبان ترك نه تنها هنگام فتح بلاد يا شكستن دستهء مخالف خود بهانهء تازه‌يى براى غارت مىيافتند بلكه هر وقت حاجتى بمال و مكنت و افزايش ثروت احساس ميكردند بىمقدمه و بىگناه بر سر عده‌يى ميتاختند و آنان را طعمهء شمشير ميكردند و اموالشان را بباد غارت ميدادند و اگرچه همجنسان آنان هم از اين معاملات بىنصيب نمىماندند ، ليكن بدبختى بيشتر بهرهء « تاجيكان » ستم رسيده بود . يك داستان از اين گونه اعمال تركان اينست « . . . در كرمان مجال مردم تنگ شده بود و وجوه دواوين اندك و تركان گرسنه و بىنوا ، چون تاجيكان را ديدند در خيش خانهء عيش خزيده ، و درّاعهء وقار بركشيده ، و صدرهء طيش برگزيده ، پنداشتند كه مالى و منالى دارند و بتركان نمىدهند ، روزى در خدمت اتابك « 2 » گفتند كه در جيرفت مالش تركان داديم ، اينجا نوبت تاجيكانست ، اتابك درين سخن انكارى ننمود و تركان سكوت او را از غايت رضا پنداشتند و روز سه‌شنبه سيزدهم تيرماه سنهء ثمان و ستين [ و خمسمائه 
  ] تورانشاه بصحراى دشت خام بيرون رفت و اكثر تاجيكان در خدمت تركان حمله كردند و در پيش اتابك و ملك وزير ظهير الدين و نصير الدين ابو القاسم و شهاب الدين كيا محمد و خواجه على خطيب و سابق الدين زوارهء و فخر الاسلام و شرف كوبنانى را كه از اركان مملكت و امناء ملت و انصار دولت بودند در تيغ كشيدند و پاره‌پاره كردند . . . ازين حركت شهر بهم برآمد و باقى تاجيكان بگريختند و تركان در منازل مقتولان افتادند و غارت كردند . . . » « 3 » .\r\nبراى اين احوال نظاير بىشمار ميتوان يافت و ذكر همهء آن اشارات كه در كتب مختلف قرن ششم فراوانست مايهء ملال خواننده مىشود و عجب در آنست\r\n\r\n\r\n","description":"","footnote":"\r\n( 1 ) - اخبار الدولة السلجوقية ص 156\r\n( 2 ) - يعنى اتابك محمد كه از فارس بكرمان آمده بود\r\n( 3 ) - بدايع الازمان فى وقايع كرمان ص 86\r\n","page_name":" 109 ","page_number":123},
  {"content":"\r\n\r\nكه بعضى از ظلمهء اين عهد براى غارت و چپاول مردم بهانه‌هاى دينى ميتراشيدند مثلا مؤيد الدين ابن القصاب وزير خليفهء بغداد كه خوزستان را در حكم داشت قوانينى ظالمانه گذاشت و بر دهقانان بيدادگريها روا داشت و از آنان « قبالها مىبخواست و مىگفت زمين از آن امير المؤمنين است ، كسى كبا شد كه ملك دارد . . . و مال مصالح بدور او قانونى شذ و چه دون‌همت پادشاهى بود كه بمال ايتام و سيم بيوه رغبت نمايذ . . . » « 1 »\r\nبسيارى ديگر از امرا هم هر روز در انديشهء آن بودند كه بچه عنوان و راه نوى مال و مكنت خلق را بربايند مانند راههايى كه غزان و بعد از ايشان عمال اتابكان سلغرى و شبانكارگان در كرمان انديشيده و رسوم تازه و بدعتهايى گذاشته بودند . « 2 »\r\nبا اين ظلمها و عدوانهاى بيحساب و با ناامنيها و بىسامانى روزگار هيچكس را بر مال و ثروت خود اعتماد و اطمينان نمىماند و اگر كسى ميخواست دسترنج خود را از شرّ اعادى مصون دارد جز دل خاك ملجائى نمىشناخت .\r\nبا اين جورها و عدوانها كه غلامان و قبايل ترك بر ايرانيان ميكردند نام « ترك » براى جور و اعتساف و آزار و قتل و غارت علم شد و از اين راه تركيباتى در زبان فارسى پديد آمد مانند « تركتاز » كه بمعنى حمله و هجوم مقرون بقتل و غارت و ويرانى استعمال شده است و « تركى » با ياء مصدرى بمعنى ظلم و عدوان بىحساب و از همين معنى مصادر مركبى مانند « تركى رفتن » بمعنى جريان ظلم و عدوان و « تركى كردن » بمعنى ظلم كردن و همچنين بمعنى « سفاهت كردن » و امثال اينها چنان كه در ابيات ذيل مىبينيم :\r\n * مىنبينيد آن سفيهانى كه تركى كرده‌اند * همچو چشم تنگ تركان گور ايشان تنگ و تار \r\n( سنائى )\r\n * با اين همه ما را به ازين داشت توانى * پنهان ز خوى تركى ما را به ازين دار \r\n\r\n\r\n","description":"","footnote":"\r\n( 1 ) - راحة الصدور ص 381 - 382\r\n( 2 ) - المضاف الى بدايع الازمان ص 12 و 18 - 22\r\n","page_name":" 110 ","page_number":124},
  {"content":"\r\n\r\n تركانه يكى آتش از جور برافروز * در بنگه ما زن نه گنه‌مان نه گنه‌كار \r\n( سنائى )\r\n * كس نداند تا چه تركى ميرود * با جهان از طرهء هندوى تو\r\n* عافيت وقتى ار بقاعده بود * تركتاز غم تو آن برداشت \r\n( مجير الدين بيلقانى )\r\n * تركتازى كنيم و درشكنيم * نفس زنگى مزاج را بازار \r\n( سنائى )\r\n * روز قيامت ز من اين تركتاز * باز بپرسند و بپرسند باز \r\n( نظامى )\r\n * چون موى زنگيم سيه و كوتهست روز * از تركتاز هندوى آشوب گسترش \r\n( خاقانى )\r\n * همچو تركان تنگ‌چشم آمد فلك * ز آن بود بر جان من يغماى او \r\n( جمال الدين اصفهانى )\r\n * تركى صفتى وفاى من نيست * تركانه سخن سزاى من نيست\r\nهر كز نسب بلند زايد * او را سخن بلند بايد \r\n( نظامى )\r\nبا چنين وضع نابسامانى كه تسلط تركان و تركتاز آنان در ايران پيش آورده بود ، جاى شگفتى نيست كه در آثار نويسندگان و شاعران آن عهد ، حتى شاعرانى كه سمت مداحى بسيارى از همين اميران زردپوست را داشته‌اند ، بشكايت‌هاى گوناگون از نابسامانى اوضاعى كه پديد آورده‌اند ، بازخوريم :\r\nخاقانى در ابيات ذيل وضع « ملك عجم » را كه طعمهء تركان و دستخوش تركتاز آنان بوده است با بيان فصيح خود چه خوب وصف كرده است :\r\n\r\n","description":"","footnote":"","page_name":" 111 ","page_number":125},
  {"content":"\r\n\r\n ملك عجم چو طعمهء تركان اعجمى است * عاقل كجا بساط تمنا برافگند\r\nتن گرچه سوو و اكمك « 1 » ازيشان طلب كند * كى مهر شه باتسز و بغرا برافگند\r\nزال ارچه موى چون پر زاغ آرزو كند * بر زاغ كى محبت عنقا برافگند\r\nيعقوب هم بديدهء معنى بود ضرير * گر مهر يوسفى بيهودا برافگند\r\nبهرام ننگرد ببراهام چون نظر * بر خان و خوان لنبك سقا برافگند \r\nو ناصر شمس معروف به « كافرك غزنين » در دو بيت وضع مملكتى را كه در دست تركان بود نيكو بيان كرده است اينك بيت نخستين آن و براى بيت دوم به لباب الالباب مراجعه شود :\r\n تا ولايت بدست تركانست * مرد آزاده بىزر و نانست « 2 » \r\nو اين سنائى است كه با تأثر از غلبه‌هاى پياپى اميران ترك كه هريك با القاب اميد انگيز چند روز بر خلق غارت‌زده حكومت ميكرده و به زودى جاى خود را به ديگران ميسپرده‌اند ، سخن ميگويد و كسانى را كه بدولت‌هاى ناپايدار آنان دلگرم شده‌اند با فصاحت سحبانى خود سرزنش مىكند :\r\n مىنبينيد آن سفيهانى كه تركى كرده‌اند * همچو چشم تنگ تركان گور ايشان تنگ و تار\r\nبنگريد آن جعدشان از خاك چون پشت كشف * بنگريد آن رويشان از چين چو پشت سوسمار\r\nسر به خاك آورد امروز آنكه افسر بوددى * تن بدوزخ برد امسال آنكه گردن « 3 » بود پار\r\nننگ نايد مر شما را زين سگان پرفساد ، * دل نگيرد مر شما را زين خران بىفسار ؟ \r\n\r\n\r\n","description":"","footnote":"\r\n( 1 ) - سو : آب . اكمك : نان\r\n( 2 ) - لباب الالباب ج 2 ص 297\r\n( 3 ) - گردن : رئيس قوم\r\n","page_name":" 112 ","page_number":126},
  {"content":"\r\n\r\n اين يكى گه زين دين و كفر را ز او رنگ و بوى * و آندگر گه فخر ملك و ملك را زو ننگ و عار\r\nاين يكى كافى و ليكن فاش را از اعتقاد * و آندگر شافى و ليكن فاش كاف از اضطرار\r\nزين يكى ناصر عباد اللّه خلقى تَرت و مَرت * وز دگر حافظ بلاد اللّه جهانى تارومار\r\nپاسبانان تواند اين سگ‌پرستان همچو سگ * هست مرداران ايشان هم بديشان واگذار\r\nاندرين زندان بر اين دندان زنانِ سگ‌صفت * روزكى چند اى ستمكش صبر كن دندان فشار\r\nتا ببينى روى آن مردم‌كُشان چون زعفران * تا ببينى روى اين محنت‌كشان چون گل انار\r\nگرچه آدم صورتان سگ‌صفت مستوليند * هم كنون بينند كاز ميدان دل عياروار\r\nجوهر آدم برون تازد برآرد ناگهان * از سگان آدمى كيمخت خر مردم دمار\r\nگر مخالف خواهى اى مهدى درآ از آسمان * ور موافق خواهى اى دجال يك ره سر برآر\r\nيك طپانچهء مرگ وزين مردارخواران يك جهان * يك صداى صور و زين فرعون طبعان صد هزار\r\nباش تا از صدمت صور سرافيلى شود * صورت خوبت نهان و سيرت زشت آشكار\r\nتا ببينى مورى آن خس را كه ميدانى امير * تا ببينى گرگى آن سگ را كه ميخوانى عيار \r\n\r\n","description":"","footnote":"","page_name":" 113 ","page_number":127},
  {"content":"\r\n\r\n باش تا بر باد بينى خان راى و راى خان * باش تا در خاك بينى شرّ سور و شورشار \r\nو باز همين شاعر استاد از آشفتگى اوضاع خراسان در دورهء تسلط تركمانان با اشاره بعدل و داد پادشاه غزنين سخن گفته است :\r\n قدر شه غزنين كه شناسد بحقيقت * آن را كه باحوال خراسان خبرى نيست \r\nو پيش ازو نيز ناصرخسرو شاعر بزرگ اسمعيلى مذهب علت بدبختىهاى خراسانيان را در دولت تركمانان و سبب گرفتارى آنانرا بر دست « ينال » و « تكين » آن دانسته است كه بحبل دين متمسك نشدند و ازينروى چون قوم عاد ببلاى آسمانى تركان گرفتار آمدند :\r\n خراسانيان گر نجستند دين * بتر ز اين‌كه خودشان گرفتى مگير\r\nبه پيش ينال و تكين چون رهى * دوانند يكسر غنى و فقير\r\nچو عادند و تركان چو باد عقيم * بدين باد گشتند ريگ هبير « 1 » \r\nليكن اين شاعر پاك‌اعتقاد با اينهمه مصائبى كه بر خراسانيان و ايرانيان روى آورده از عاقبت كار نوميد نبود و همزمانان خود را بدينگونه تسلى ميداد و ميگفت :\r\n هرچند مهار خلق بگرفتند * امروز تكين و ايلك و بيغو\r\nنوميد مشو ز رحمت يزدان * سبحانك لا إله الّا هو \r\nهنگاميكه غلامان بىشمار سنجر و امراى پرطمطراق او كه با القاب گوناگون خود بر مردم بىسامان خراسان و ماوراء النهر آنهمه جور و اعتساف روا ميداشتند ، در جنگ غز بدان رسوايى شكست يافتند ، شاعرى بنام حكيم كوشككى قائنى اين ابيات را دربارهء آنان سرود « 2 » :\r\n ايا شمشيرزن تركان پردل * به نسبت از غز و تاتار و كاشان \r\n\r\n\r\n","description":"","footnote":"\r\n( 1 ) - هبير : ريگستان هموار كه گرداگردش بلند بود .\r\n( 2 ) - لباب الالباب ج 2 ص 174\r\n","page_name":" 114 ","page_number":128},
  {"content":"\r\n\r\n يكايك در خراسان پروريده * بناز و نعمت و دولت تن آسان\r\nشما را پادشاه هفت‌كشور * رسانيده بميرى از نخاسان\r\nبروز كودكى خفته كه و مه * بسى در پيش دوكان رؤاسان\r\nبهرشهرى ز نام غز شنودن * شده چون ديو از آهن هراسان\r\nفلك كفران نعمت‌هاى سنجر * طلب كرد از شما ناحق‌شناسان\r\nزهى درماندگان بىحميت * زهى خر بندگان ناسپاسان\r\nكسى خود زاد و بود و ملك و اقطاع * چنين بيرون دهد از دست آسان ؟ ! \r\nاين اميران بىحميت را كه جز كشتن و غارت و ايذاء و آزار هنرى نبود ، اثير الدين اخسيكتى در دو بيت ذيل خوب وصف كرده است :\r\n چو تيغ چوبين در عهد ما اميرانند * كه نانشان نتوان زد بهيچوجه بتير\r\nدرازگوشى بر چارپايى افتاده * درازگوش امير و چهارپاى سرير \r\nناصرخسرو در يكى از قصائد غراى خود خراسانيانى را كه بر دور غزان سلجوقى گرد آمده و بدعا و ثناى آنان روزگار مىگذرانيده و با تحمل جورها و آزارهاى بيشمار بحكومت و امارت آنان و مناصبى كه ازيشان يافته بودند دل خوش ميداشتند ، بدولت محمود غزنوى و غوغايى كه او با سپاه ترك در مشرق ايران ايجاد كرده بود ، متذكر ميسازد و ميگويد :\r\n نگه كنيد كه در دست اين و آن چو خراس * بچندگونه بديديد مر خراسانرا\r\nبملك ترك چرا غره‌ايد ياد كنيد * جلال و دولت محمود زاولستانرا\r\nكجاست آنكه فريغونيان ز هيبت او * ز دست خويش بدادند گوزگانانرا\r\nچو هند را بسم اسب ترك ويران كرد * بپاى پيلان بسپرد خاك ختلانرا . . .\r\nشما فريفتگان پيش او همى گفتيد * هزار سال فزون باد عمر سلطانرا . . .\r\nكجاست اكنون آنمرد و آن جلالت و جاه * كه زير خويش همى ديد برج سرطانرا \r\nو انورى خراسان غارت‌زده را كه بعد از بلاهاى گوناگون دچار غزان بدكردار شده بود ، در قصيدهء ذيل خوب وصف كرده است . اين قصيده را انورى به خواهش\r\n\r\n","description":"","footnote":"","page_name":" 115 ","page_number":129},
  {"content":"\r\n\r\nخراسانيان به خاقان سمرقند فرستاده بود تا بفرياد آنان كه در چنگال غزان اسير مانده بودند برسد و بعضى از مصائب اهل آن سامان را براى خاقان شرح داده است :\r\n بر سمرقند اگر بگذرى اى باد سحر * نامهء اهل خراسان ببر خاقان بر\r\nنامه‌يى مطلع او رنج تن و آفت جان * نامه‌يى مقطع او درد دل و سوز جگر\r\nنامه‌يى بر رقمش آه غريبان پيدا * نامه‌يى درشكنش خون شهيدان مضمر\r\nنقش تحريرش از سينهء مظلومان خشك * سطر عنوانش از ديدهء محرومان تر\r\nريش گردد ممر صوت ازو گاه سماع * خون شود مردمك ديده ازو وقت نظر\r\nتاكنون حال خراسان و رعايا بودست * بر خداوند جهان خاقان پوشيده مگر\r\nنى نبودست كه پوشيده نباشد بر وى * ذره‌يى نيك و بد نه فلك و هفت‌اختر\r\nكارها بسته بود بيشك در وقت و كنون * وقت آنست كه راند سوى ايران لشكر . . .\r\nبازخواهد ز غزان كينه كه واجب باشد * خواستن كين پدر بر پسر خوب سير . . .\r\nاى گيومرث لقا پادشه كسرى عدل * وى منوچهروفا خسرو افريدون‌فر\r\nقصهء اهل خراسان بشنو از سر لطف * چون شنيدى ز سر رحم در ايشان بنگر\r\nاين دل‌افگار جگرسوختگان ميگويند * كاى دل و دولت و دين از تو بشادى و ظفر\r\nخبرت هست كازين زير و زبر شوم غزان * نيست يكتن ز خراسان كه نشد زيروزبر\r\nخبرت هست كه از هرچه درو خيرى بود * در همه ايران امروز نماندست اثر\r\nبر بزرگان زمانه شده دونان سالار * بر كريمان جهان گشته لئيمان مهتر\r\nبر در دونان احرار حزين و حيران * در كف رندان ابرار اسير و مضطر\r\nشاد الّا بدر مرگ نبينى مردم * بكر جز در شكم مام نبينى دختر\r\nمسجد جامع هر شهر ستورانشانرا * پايگاهى « 1 » شده نى نقشش پيدا و نه در\r\nخطبه نَكنند بهر خطه غزان از پى آنك * در خراسان نه خطيب است كنون نه منبر\r\nكشته فرزند گراميش اگر ناگاهان * بيند از بيم خروشيد نيارد مادر\r\nبر مسلمانان زان شكل كنند استخفاف * كه مسلمان نكند صد يك از آن بر كافر \r\n\r\n\r\n","description":"","footnote":"\r\n( 1 ) - پايگاه : اصطبل\r\n","page_name":" 116 ","page_number":130},
  {"content":"\r\n\r\n خلق را زين غم فريادرس اى شاه‌نژاد * ملك را زين ستم آزاد كن اى پاك گهر\r\nبخدايى كه بياراست بنامت دينار * بخدايى كه بيفراخت بفرقت افسر\r\nكه كنى فارغ و آسوده‌دل خلق خداى * زين فرومايه غز شوم پى غارتگر\r\nزن و فرزند و زر جمله بيك حمله بباد * ببر و هم منشين جمله بيك حمله ببر\r\nرحم كن رحم بر آنقوم كه جويند جوين * از پس آنكه بخوردند ز انبان شكر\r\nرحم كن رحم بر آنقوم كه نبود شب و روز * در مصيبت‌شان جز نوحه‌گرى كار دگر\r\nرحم كن رحم بر آنها كه نيابند نمد * از پس آنكه ز اطلس‌شان بودى بستر \r\n\r\nناپايدارى احوال\r\nاز جملهء اشكالات بزرگ اين عهد يكى عدم ثبات اوضاع سياسى است در آن . آغاز اين دورهء ممتد با غلبهء غزان سلجوقى شروع مىشود . موقعىكه سلجوقيان سرگرم فتح بلاد بودند اغتشاش و بىسامانى پياپى در نواحى مختلف رخ ميداد . غزنويان كه از سلاجقه شكست يافته بودند ، سرگرم اختلافات خود بودند و تا موقعىكه مودود توانست شاهزادگان امارت‌جوى غزنوى را بجاى خود بنشاند ، اغتشاش در بازماندهء قلمرو حكومت غزنوى ادامه داشت ، و بعد از آن نيز بر اثر كشاكش‌هاى غزنويان با غوريان و همچنين اختلافات مماليك غورى و شاهزادگان آن سلسله ، نواحى آنسوى بلخ و سيستان تا اطراف رودخانهء سند ، هرچند يك بار دچار انقلاب و اغتشاش ميشد و يك بار شهر غزنين كه با كوششهاى محمود و مسعود از جملهء بلاد زيبا و آباد شده بود بدست علاء الدين حسين غورى ويران و دچار نهب و غارت غوريان گشت و تمام مقابر سلاطين غزنوى جز محمود ويران شد « 1 » .\r\nدر ساير نواحى ايران تا موقعىكه طغرل حكومت سلجوقى را ثابت و پاى برجا نكرد كشاكش امراى محلى با او ادامه داشت و در اين ميان بيدادها از دست قبايل ترك با ايرانيان ميرفت .\r\nبعد از آنكه سلاجقه توانستند امپراطورى وسيع خود را تشكيل دهند آرامشى\r\n\r\n\r\n","description":"","footnote":"\r\n( 1 ) - رجوع شود به همين كتاب ص 51 .\r\n","page_name":" 117 ","page_number":131},
  {"content":"\r\n\r\nدر اوضاع پديد آمد و اگرچه گاه ميان امراى سلجوقى اختلافاتى مانند خلاف ميان قاورد و ملكشاه و امير تتش و سليمان بن قتلمش رخ مىداد ، ليكن اين كشاكش‌ها چندان صعب نبود و زود بآرامش مبدل ميگشت .\r\nبعد از وفات ملكشاه و اختلافاتى كه ميان فرزندان او درگرفت بجز دورهء كوتاهى از سلطنت مطلقهء سنجر در خراسان كه مقرون بظلم و ستم امراى او بود ، در تمام ايران يكرشته انقلابات و اختلافات ادامه داشت و اين ناامنى و اغتشاش روزبروز شديدتر و دامنه‌دارتر ميشد .\r\nخراسان بعد از شكست سنجر از تركان ختا و مخصوصا بعد از اسارت او بدست غزان تا استقرار دولت خوارزمشاهان در آن سامان ، بشدت در آتش ناامنى و اغتشاش ميسوخت . غزان تمام آن سامان را تا كرمان ويران و لگدكوب كردند و بعضى از غلامان سنجرى هم كه امارت‌هايى پديد آوردند جز آنكه بر خونريزيها بيفزايند ، كار ديگرى از پيش نبردند .\r\nعراق از هنگام فوت ملكشاه غالبا ميدان كشاكش و تنازع شاهزادگان سلجوقى ، و بعد از ضعف سلاجقهء عراق صحنهء وحشت‌زاى مبارزات اتابكان و غلامان و امارت‌جويان گرديده بود . شهرها غالبا دست‌بدست ميگشت و هربار بنوعى بباد تاراج ميرفت .\r\nاين وضع نابهنجار كه طبعا ايجاد مشكلات گوناگون براى مردم ميكرد ، در حالت اجتماع آثار شومى برجاى ميگذاشت كه بدترين آنها يأس و نوميدى و بدبينى در مردم بود كه در شعر فارسى اين عهد بشدت منعكس است و ما هنگام تحقيق در اشعار اين دوره بدان اشاره خواهيم كرد .\r\n\r\nاز ميان رفتن نظامات و رسوم\r\nاز مشكلات بزرگ كار در اين عهد يكى از ميان رفتن نظامات و مقررات اجتماعى است . در آغاز اين دوره كه دورهء تسلط منظم غزان سلجوقى و تشكيل دولت نيرومندى از قبايل ترك بود ، بيم آن ميرفت كه همهء نظامات و تشكيلات اجتماعى دستخوش تحول و تغيير گردد . ليكن از خوشبختى دولت سلجوقى نميتوانست بدون استفاده از تشكيلات منظم دورهء غزنوى كه خود تا حدى بازماندهء\r\n\r\n","description":"","footnote":"","page_name":" 118 ","page_number":132},
  {"content":"\r\n\r\nتشكيلات عهد سامانى بود ، بر سر پاى ايستد و ناگزير از رجال و معاريف خراسان براى ادارهء امور مملكت استفاده كرد . وجود وزراى نيرومندى مانند عميد الملك كندرى و على الخصوص خواجه نظام الملك در آغاز كار دولت سلجوقى ، وسيلهء سودمندى شده بود براى آنكه كليهء امور ادارى و تشكيلاتى ، بدست ايرانيان افتد .\r\nنظام الملك نه تنها بحفظ تشكيلات دورهء غزنوى و ادامهء آن توفيق يافت ، و قسمت اعظم آنها را اجرا كرد ، بلكه توانست بسيارى از آن نظامات و قواعد را در كتاب سياستنامهء خود مدون سازد و مانند دستور كار براى ديگران برجاى نهد .\r\nكتاب سياستنامه براى نمودن اوضاع اجتماعى زمان ، از جملهء كتب سودمند است . ليكن از روى آن فقط ميتوان اوضاع اجتماعى ايران را تا اواخر قرن پنجم ، و على الخصوص در نيمهء دوم قرن پنجم كه هنوز دورهء رفاه و يكى از ادوار خوب تاريخ ايران شمرده ميشد ، دريافت . با اين حال نظام الملك در كتاب خود از بعض رسوم اجتماعى و مقررات ادارى كه در زمان او متروك مانده و مورد استقبال پادشاهان سلجوقى قرار نگرفته است ، شكايت دارد « 1 » و نيز از برخى بىرسميها كه بوسيلهء تركان و غلامان ميشده اظهار ناخشنودى مىكند « 2 » و از اين روى نظام الملك از چشم بد ميترسيد و نميدانست كه اين كار بكجا خواهد انجاميد .\r\nبنابراين با همهء كوششى كه نظام الملك در نگاهداشتن رسوم و مقررات قديم كرده بود ، بر اثر نفوذ دسته‌هاى مختلف در دستگاه دولتى ، و نيز در نتيجهء تسلط امراى ترك و غلامان ، اندك‌اندك فساد و تباهى در كارها راه جست و همين كه پادشاه و وزير مقتدرى چون ملكشاه و نظام الملك از ميان رفتند نابسامانى كارها آغاز شد و بىرسميها شدت گرفت .\r\n\r\nپريشانى امور و تبديل رسوم و آداب\r\nاختلافات شديد امراى سلجوقى ، و درافتادن آنان بجان يكديگر ، و ضعف آنان ، و غلبهء غلامان و اتابكان ، و حملات جديد زردپوستان باراضى ايران ، و كشتارها و انقلابات پياپى ، و بىثباتى اوضاع ،\r\n\r\n\r\n","description":"","footnote":"\r\n( 1 ) - سياستنامه ص 98 و 164 و 168 و 185\r\n( 2 ) - ايضا ص 199\r\n","page_name":" 119 ","page_number":133},
  {"content":"\r\n\r\nباعث شد كه شيرازهء امور دولتى و اجتماعى از هم بگسلد و نظم و ترتيبى كه در دورهء سامانى در امور ملاحظه ميشد اندك‌اندك راه نيستى سپرد و امن و راحت از ميانه برخيزد .\r\nدر همين حال خطر اجتماعى ديگرى روزبروز قوت ميگرفت و آثار شوم خود را بشدت آشكار ميكرد و آن برداشتن شرط حسب و نسب از امرا و فرمانروايان بوده است .\r\nدر اين دوره معمولا كسانى بر مردم فرمانروايى و بر مال و جان مسلمانان حكومت داشته‌اند كه هريك چندى نزد امير و سلطانى بغلامى گذرانده باشند و آن ديگران نيز كه بهمراهى قبايل زردپوست بر ايران مىتاخته و حكومتى بدست ميآورده‌اند ، عادة مردمى بيابانگرد و وحشى بوده‌اند كه جز شمشير زدن و كشتار و غارتگرى كارى ديگر نميدانسته‌اند . فرمانبردارى از اين قبيل مردم كه يا با سوابق زشت و يا از راه چپاول و قتل و غارت زمام حكومت را بدست ميگرفته و بر گردن ايرانيان سوار ميشده‌اند ، اندك اندك ارزش ملكات اخلاقى را از ميان برد و مردم را باصول انسانيت بىاعتنا كرد .\r\nاينست كه در اشعار اين دوره بوفور صحبت از منسوخ شدن مروت و معدوم گشتن وفا و متروك ماندن علوم و آداب مىبينيم و هرچه از اواسط قرن پنجم بيشتر باواخر اين دوره نزديك شويم رواج اين‌گونه اشعار و شدت روح بدبينى و يأس را بيشتر مىبينيم و چون بعضى از آنها را در بخش شاعران اين دوره و ضمن نقل اشعار آنان خواهيم آورد بتكرار آنها در اينجا حاجت نميدانيم .\r\nاحترام و اعتمادى كه مردم ايران نسبت بخاندان سامانى و يا خاندانهاى مشابه آن در قرن چهارم داشته ، و آنها را بسبب شرف نژادى مورد تكريم قرار ميداده و لازم الطاعة ميدانسته‌اند ، در اين دوره وجود نداشت و علت هم آن بود كه مردم بجبر طاعت كسانى را گردن مىنهادند كه چندى پيش از امارت بغلامى سراى اين و آن ميگذرانده و يا غلامزادگانى بوده‌اند كه پدرانشان غالبا با سوابق زشت زمام امور را در دست ميگرفتند .\r\nطبعا اطاعت از چنين مردم بدسابقهء آدمىكش غارتگر بجان و دل صورت نميگرفت و خراج و مالياتى كه مردم براى مصارف عيش و عشرت و مخارج بيحساب آنان ميدادند بكره و ناخشنودى پرداخته ميشد و اگر كسى ميتوانست خود را از تحمل\r\n\r\n","description":"","footnote":"","page_name":" 120 ","page_number":134},
  {"content":"\r\n\r\nچنين جبرى خلاص ميكرد ليكن اين امرا و غالب وزرا و عمال آنان چنان گريبان خلق را گرفته بودند كه به هيچ روى حاضر برها كردن آنان نبوده‌اند .\r\n\r\nنقطه‌هاى اميد\r\nبا وجود اين اوضاع نبايد فراموش كرد كه در همين دورهء بيداد هم گاهى دوره‌هاى سكون و آرامش بخصوص در عهد سلاجقهء بزرگ وجود داشت و هم بعد از آن تاريخ در قسمتهايى از ايران مانند فارس در حيطهء اطاعت اتابكان سلغرى ، نواحى شمالى آذربايجان واران ، مازندران ، قلمرو سلطنت غزنويان ، هندوستان ، قلمرو حكومت سلاجقهء آسياى صغير جايهاى امن و كم‌آشوبى يافته ميشد ، كه اگرچه بر اثر آشفتگى اوضاع زمان گاه دستخوش آشوب و فتنه بود ، ليكن آرامش نسبى اوضاع آنها سبب تجمع ارباب هنر در آن نواحى ميگرديد .\r\nوجود عدهء زيادى از رجال بزرگ سياست ، خاصه وزيران معروف كه غالبا از خاندانهاى بزرگ بوده‌اند ، و بنام بعضى از آنان قبلا اشارت رفته است ، و همچنين خاندانهاى رياست مانند آل مازه و آل خجند و نظاير آنها در بسيارى از بلاد ، خود وسيلهء تازه‌يى براى سكونت اوضاع در برخى از بلاد و تجمع رجال علم و ادب در آن نواحى بود .\r\nدر حقيقت همين رجال و خاندانهاى رياست هستند كه توانستند بازماندهء نظام اجتماعى را در اواخر قرن ششم و اوايل قرن هفتم نگاهبانى كنند و مرده ريگ نياكان را آسان از چنگ ندهند و گرنه امرا و سلاطين و خاندانهاى امارت كه بوسيلهء آنها تشكيل مىيافت ، غالبا از حيث اخلاق و حراست از نواميس اخلاقى بمفت نمىارزيد .\r\n\r\nفساد اخلاق\r\nغالب سلاطين و امراء و افراد خاندانهاى حكومتى اين دوره مردم ديوخوى پست و ستمكاره‌يى بوده‌اند . مثلا سلطان سنجر با آنهمه شهرت خود در تاريخ كارهاى وحشيانه ميكرد و عادات عجيب داشت و از جملهء اعمال اوست رفتارهايى كه با غلامان خاصهء خود ميكرد و بعد از تمتع از آنان ايشان را بشكلهاى فجيع از ميان ميبرد « 1 » .\r\n\r\n\r\n","description":"","footnote":"\r\n( 1 ) - رجوع شود به همين كتاب ص 71 - 72\r\n","page_name":" 121 ","page_number":135},
  {"content":"\r\n\r\nقزل ارسلان كه فاريابى براى بوسيدن ركاب او نه كرسى فلك را زير پاى انديشه ميگذاشت ، مردى غلام باره بود چنان كه با زن خود قتيبه خاتون بيش از يكشب نخفت « 1 » و بعضى از اين غلام بارگان در فساد با غلامان راههاى تازهء خجلت‌آور ميانديشيدند « 2 » .\r\nخوارزمشاهان آل اتسز در ستمكارگى داستانها دارند كه ما ببعضى از آنها اشاره كرده‌ايم . حتى در ميان زنان اين سلسله نيز افراد سفاك بيباكى چون تركان خاتون مادر سلطان محمد خوارزمشاه ديده ميشدند . وى از تركان قنقلى بود و « بسبب انتماى نسبت جانب تركان رعايت نمودى و در عهد او مستولى بودند و ايشان را اعجميان خواندندى ، از دلهاى ايشان رحمت و رأفت دور بودى و ممر ايشان بر هر كجا افتادى آن ولايت خراب شدى و رعايا بحصنها تحصن كردندى و بحقيقت سبب ظلم و فتك و ناپاكى ، ايشان دولت سلطان را سبب انقلاع بودند .\r\nقوم ترى الصّلوات الخمس نافلة و تستحلّ دم الحجّاج فى الحرم\r\nو تركان خاتون را درگاه حضرت و اركان دولت و مواجب و اقطاعات جدا بودى و مع هذا حكم او بر سلطان و اموال و اعيان و اركان او نافذ » « 3 » و عجب در آنست كه اين پير زال براى خود مجالس عشرت و نشاط داشت و در آن مجالس بفساد سرگرم بود « 4 » و بر دست همين زن بيدادگريهاى عجيب ميرفت و او از تركان سفاك قنقلى براى كشتارهاى بىامان استفاده ميكرد « و چون ملكى يا ناحيتى مسلم شدى صاحب آن ملك را بر سبيل ارتهان بخوارزم آوردندى ، تمامت را در شب بدجله انداختى . . . » « 5 » و اين جنايت يعنى غرقه ساختن مردم بىگناه در آب جيحون كه جوينى از آن من باب تشبيه بدجله تعبير كرده است ، در ميان سلاطين خوارزم امرى معتاد بود و\r\n\r\n\r\n","description":"","footnote":"\r\n( 1 ) - حبيب السير جزو چهارم از جلد دوم ص 126 و نيز رجوع شود به تاريخ طبرستان ج 2 ص 153 - 154\r\n( 2 ) - تاريخ طبرستان ج 2 ص 110 - 111\r\n( 3 ) - جهانگشاى جوينى ج 2 ص 198\r\n( 4 ) - ايضا همان صفحه\r\n( 5 ) - ايضا همان صفحه\r\n","page_name":" 122 ","page_number":136},
  {"content":"\r\n\r\nهمين كار را اتسز با اديب صابر شاعر نامبردار عهد خود نيز كرده بود « 1 » .\r\nوجود همين تركان خاتون خود از علل بزرگ انقراض دولت خوارزمشاهان بود و او بسبب اطاعت يا عدم اطاعت زنان سلطان محمد با فرزندان آنان دوستى يا دشمنى ميورزيد و مخالفت او با جلال الدين منكبرنى از اين بابت بود .\r\nجلال الدين منكبرنى كه شجاعت و شهامت و جنگاورى و ايستادگى او در برابر مغول ، بواقع قابل تحسين ميتواند بود ، اخلاقا مردى خشن و سفاك و شرابخواره و غلام باره بود . او را غلامى بود قلج نام كه سلطان را بوى تعلق خاطرى بود . اتفاقا غلام را مرگ فرارسيد . سلطان در مرگ او بسيار گريست و فرمان داد تا لشكريان و امرا پياده جنازهء او را از محل فوت آن پسر تا تبريز كه چند فرسخ بود تشييع كنند و خود نيز مقدارى از اين راه را پياده آمد تا سرانجام باصرار امرا بر اسب نشست .\r\nچون نعش بتبريز رسيد امر كرد تا تبريزيان پيشاپيش آن ندبه و زارى كنند و كسانى را كه در اين عمل قصور كرده بودند به سختى مجازات كرد و امرائى را كه بشفاعت اين قوم برخاسته بودند از پيش خود براند . با تمام اين احوال جلال الدين حاضر نشد جنازهء آن « معشوق بىبديل ! » را به خاك بسپارد و هرجا ميرفت آن را با خود ميبرد و بر آن ندبه و زارى ميكرد و از خوردن و آشاميدن بازميايستاد و اگر چيزى براى او ميبردند نخست قسمتى از آن را براى جنازهء غلام ميفرستاد و كسى نميتوانست بگويد آن « معشوق دل‌انگيز سلطان ! » مرده است چه اگر چنين ميگفت بيدرنگ بقتل ميرسيد . از اينرو چون طعام را نزد جنازه ميبردند بازميگشتند و ميگفتند قلج زمين ادب ميبوسد و ميگويد بلطف سلطان حالم بهتر است « 2 » .\r\nاز اين‌گونه مردان غلام بارهء فاسد و شرابخواره و خونريز و غارتگر در دوره‌يى كه مطالعه ميكنيم كمياب نيستند و بوفور ميتوان از آنان يافت و مطالعهء مختصر در احوال اين افراد اين نكته را به خوبى بر ما روشن مىكند ، و عجب در آنست كه بسيارى از همين غلامان وثاق بعد از رشد تبديل بسرداران و امراى زمان ميشدند و بر دوش\r\n\r\n\r\n","description":"","footnote":"\r\n( 1 ) - جهانگشا ج 2 ص 8\r\n( 2 ) - تاريخ مغول تأليف مرحوم مغفور عباس اقبال آشتيانى ص 140 - 141\r\n","page_name":" 123 ","page_number":137},
  {"content":"\r\n\r\nمردم بدبخت سوار ميگشتند !\r\nاين فسادها و تباهكاريها و تجاهرات بفسق ، تنها باواخر دوره‌يى كه مورد مطالعهء ماست اختصاص نداشت ، بلكه هم از اواسط عهد سلاجقهء بزرگ شروع شد و اينك توصيفى را كه عماد الدين محمد بن محمد بن حامد اصفهانى از وضع دولت بركيارق كرده است براى نمونه ميآوريم :\r\n« وزارت بركيارق بعد از غلبهء او بر اصفهان با عز الملك ابو عبد اللّه حسين بن نظام الملك بود و او مردى بسيار شرابخواره بود ، راى صواب و تدبير نيكو نداشت ، از كفايت دور و بگمراهى نزديك ، و معروف بقصور و عجز و سستى بود . چون اختلال كار مملكت بعد از نظام الملك بسيار شد ، تصور كردند كه نظام آن با يكى از اولاد آن وزير بازخواهد گشت . به همين سبب او را وزارت دادند و عزت و مكانت نهادند . . .\r\nو استاد على بن ابو على قمى وزير گمشتكين مربى و اتابك بركيارق امور ديوان استيفا را در دست گرفت ، در ايام دولت اينان امور شنيع و زشتى رخ داد و اگر كارى بصواب ميرفت بر دست ابو على قمى بود كه انديشه‌يى تيز و رايى درست داشت و باقى چون بتهاى بىنفع و ضرر بودند . و مادر سلطان نيز افسار از سر هشته و با گمشتكين جاندار در زشتيها و منكرات و شرابخوارگى همداستان شده بود و سلطان بركيارق خود با عده‌يى از كودكان سرگرم عيش و عشرت بود و وزير نيز با گروهى از مردم فرومايه و بىهنر در شرابخوارگى روزگار ميگذرانيد » « 1 » .\r\nاينست آنچه بعد از فوت ملكشاه و نظام الملك مىبينيم و اين هنوز مقدمهء انقلاب حال و آشفتگى اوضاع بود و بعد ازين بنظاير اينحال بسيار بازميخوريم .\r\n\r\nاثر اوضاع زمان در شعر\r\nاثر بارز اين اوضاع در شعر و ادب قرن ششم كاملا آشكار است . كمتر شاعريست كه در اين عهد از انتقادات سخت اجتماعى بر كنار مانده و از اهل زمانه شكايتهاى جانگداز نكرده و يا از آنان بزشتى نام نبرده باشد . اين شكايتها همه انعكاسى از افكار عمومى است و در آنها همهء خلق از امرا و وزراء و رجال سياست و دين گرفته تا مردم عادى\r\n\r\n\r\n","description":"","footnote":"\r\n( 1 ) - تاريخ دولة آل سلجوق ص 77\r\n","page_name":" 124 ","page_number":138},
  {"content":"\r\n\r\nبباد انتقاد گرفته شده‌اند و ما براى آنكه صحت بحث خود و نتايج آن را بهتر آشكار كرده باشيم بنقل پاره‌يى از آنها مىپردازيم :\r\n گفتم چو رشوه بود و ريا مال و زهدشان * اى كردگار باز بچه مبتلا شدم\r\nاز شاه زى فقيه چنان بود رفتنم * كاز بيم مار در دهن اژدها شدم \r\n( ناصرخسرو )\r\n* * *\r\n گردون ز براى هر خردمند * صد شربت جان‌گزا درآميخت . . .\r\nبر اهل هنر جفا كند چرخ * نتوان ز جفاى چرخ بگريخت\r\nچونست زمانه سفله‌پرور * كى دست زمانه بر توان پيخت\r\nچون كونِ خران همه سرانند * دست از دُم خر ببايد آويخت \r\n( ابو الفرج رونى )\r\n منسوخ شد مروت و معدوم شد وفا * زين هر دو نام ماند چو سيمرغ و كيميا\r\nشد راستى خيانت و شد زيركى سَفَه * شد دوستى عداوت و شد مردمى جفا\r\nگشته است باژگونه همه رسمهاى خلق * زين عالم نبهره و گردون بىوفا\r\nهر عاقلى بزاويه‌يى مانده ممتحن * هر فاضلى بداهيه‌يى گشته مبتلا . . . \r\n( عبد الواسع جبلى )\r\n مسلمانى كنون اسمى است بر عرفى و عاداتى * دريغا كو مسلمانى دريغا كو مسلمانى\r\nفروشد آفتاب دين برآمد روز بىدينان * كجا شد درد بودردا و آن اسلام سلمانى\r\nجهان يكسر همه پر ديو و پر غولند و امت را * كه يا رد كرد جز اسلام و جز سنت نگهبانى \r\n( سنائى )\r\n فلان از بهر به همان تا مرو را صيد چون گيرد * ازو پوشيده هر ساعت همى سازد معمايى\r\nهمى بينم به چشم دل بدلها در ز بهر آن * كه بستاند قبايى ژنده يا فرسوده يكتايى\r\nمحسّن را دگر مكرى و حسّان را دگر كيدى * و جعفر را دگر رويى و صالح را دگر رايى\r\nرئيسان و سران دين و دنيا را يكى بنگر * كه تا بينى يكى لنگى و ديگر بادپيمايى \r\n\r\n","description":"","footnote":"","page_name":" 125 ","page_number":139},
  {"content":"\r\n\r\n كجا باشد محل آزادگان را در چنين وقتى * كه بر هر گاهى و تختى نشسته مير و مولايى\r\nمدارا كن مده گردن خسان را همچو آزادان * كه از ننگى كشيدن به بسى كردن مدارايى\r\nنبينى بر گَهِ شاهى مگر غدّار و بىباكى * نيابى بر سر منبر مگر زرّاق كانايى\r\nيجوز و لا يجوزستش همه فقه از جهان ليكن * سرا يكسر ز مال وقف گشتستش چو جوزايى\r\nتهىتر دانش از دانش از آن كز مغز ترب ارچه * بمنبر برهمى بينيش قسطائى و لوقايى\r\nحصارى به ز خرسندى « 1 » نديدم خويشتن را من * حصارى جز همين نگرفت ازين پيش ايچ گُندايى « 2 » \r\n( ناصرخسرو )\r\n* * *\r\n بسر به خاك كريمان رفته رفتن به * كه سوى درگه اين مهتران عصر بپاى\r\nاز آنكه هيچ از اين مهتران ز بيش و ز كم * روا نگردد در هيچ حال حاجت و راى\r\nاگر تو جمع كنى خاك آن كريمان را * روا كند به همه حال حاجت تو خداى\r\nو گر بمانند اين مهتران بر اين سيرت * چگونه عمر گذاريم واى بر ما ! واى ! \r\n( دهقان على شطرنجى )\r\n* * *\r\n دوش ديدم صاحب پردخل خرج‌انگيز را * آتشى بر سر چو شمع و تافته دل چون سراج\r\nگفتم اى دستور گردون مرتبت در ملك شاه * آبدارى همچو بخت و سرفرازى همچو تاج\r\nاين تفكر چيست ؟ گفتار زشت باشد اى جوان * معجرى در عهد ما با ملك و آنگه بىخراج ! \r\n( حدّادى )\r\n* * *\r\n روبهى ميدويد در غم جان * روبهى ديگرش بديد چنان\r\nگفت خير است ، بازگوى خبر * گفت خر گير مىكند سلطان\r\nگفت تو خر نه اى چه ميترسى * گفت آرى و ليك آدميان \r\n\r\n\r\n","description":"","footnote":"\r\n( 1 ) - خرسندى : قناعت\r\n( 2 ) - گندا : دانا\r\n","page_name":" 126 ","page_number":140},
  {"content":"\r\n\r\n مىندانند و فرق مىنكنند * خر و روباهشان بود يكسان\r\nز آن همى ترسم اى برادر من * كه چو خر برنهندمان پالان\r\nخر و روباه مىبنشناسند * اينت كونِ خرانِ بىخبران \r\n( انورى )\r\n نشايد بهر آداب نديمى * دگر بر جان و دل زحمت نهادن\r\nزبان كردن بنظم و نثر يارى * ز خاطر نكتهاى بكرزادن\r\nكه بازآمد همه كار نديمان * بسيلى خوردن و دشنام دادن \r\n( دهقان على شطرنجى )\r\n كهتر و مهتر و شريف و وضيع * همه سرگشته‌اند و رنجورند\r\nدوستان گر بدوستان نرسند * اندرين روزگار معذورند \r\n( انورى )\r\n در ساحت زمانه ز راحت نشان مخواه * تركيب عافيت ز مزاج جهان مخواه\r\nدر داغ دل بسوز و ز مرهم اثر مجوى * با خويشتن بساز و ز همدم نشان مخواه\r\nگر در دم نهنگ درآيى نفس مزن * ور در گو محيط درافتى كران مخواه \r\nالى آخر القصيدة\r\n( خاقانى )\r\n كيست ز اهل زمانه خاقانى * كه تو اهل وفاش پندارى\r\nخواجه گويد كه دوستدار توام * پاسخش ده كه دوست چون دارى\r\nتا عزيزم مرا عزيز كنى * چون شدم خوار خوار انگارى . . . \r\n( خاقانى )\r\n* * *\r\n صبح كرم و وفا فروشد * خاقانى از اين دو جنس كم گوى\r\nپاى از طلب كرم فروماند * دست از صفت وفا فروشوى\r\nشو تعزيت كرم همى دار * رو مرثيهء وفا همى گوى \r\n( خاقانى )\r\n* * *\r\n به حكم آنكه خرابست صاحبا امروز * ز تندباد حوادث وجود را بنياد \r\n\r\n","description":"","footnote":"","page_name":" 127 ","page_number":141},
  {"content":"\r\n\r\n به قصد خون كرام اختران ميان بستند * بكين اهل هنر آسمان ميان بگشاد\r\nزمانه پيش گرفت از سياهكارى جور * فلك بقاعده كرد از سيه‌دلى بيداد . . . \r\n( ظهير فاريابى )\r\n* * *\r\n آن غلامى كه از پى امرش * آسمان زحمت دواج كشيد\r\nيكزمان از ميان كمر بگشاد * لاجرم چون نگين بتاج رسيد \r\n( ظهير فاريابى )\r\n عهد بزرگان ملك بين كه ز ايشان * تشنه بجز وعدهء سراب نيابد\r\nنام كرم خود مبر كه بيغرض از دور * هركه سلامى كند جواب نيابد\r\nشكر همى كن كه نيك و بد بسر آيد * ملك خدايست كانقلاب نيابد \r\n( ظهير فاريابى )\r\n شوخيست مايهء طمع اشعار خوش چه سود * كامروز فرق كس نكند افسر از فسار \r\n( سنائى )\r\n* * *\r\n خواجگان را نگر براى خدا * كاندرين شهر مقتدا باشند\r\nهمه عامى و آنگه از پى فضل * لاف پيما و ژاژ خا باشند\r\nهر يكى در ولايت و ده خويش * كفش دزد و كله ربا باشند \r\n( جمال الدين اصفهانى )\r\n بنگريد اين چرخ و استيلاى او * بنگريد اين دهر و اين ابناى او\r\nميدهد ملكى به كمتر جاهلى * هست با من جمله استقصاى او\r\nهمچو تركان تنگ‌چشم آمد فلك * ز آن بود بر جان من يغماى او\r\nمرد در عالم نه و آبستنست * اى عجب شبهاى محنت‌زاى او . . .\r\nهركه او را هست معنى كمترك * بيش بينم لاف ما و ماى او \r\n\r\n","description":"","footnote":"","page_name":" 128 ","page_number":142},
  {"content":"\r\n\r\n رو بخر طبلى و بشكن اين قلم * نه عطارد رست و نه جوزاى او . . . \r\n( جمال الدين اصفهانى )\r\n دست دست تست انا الحق ميزن اى خواجه و ليك * چون بپاى دارت آرد مرگ آنگه پاى دار\r\nلطمه‌يى از شير مرگ و زين پلنگان يك جهان * قطره‌يى از بحر قهر و زين نهنگان صد هزار\r\nاز تو ميگويند هر روزى دريغا ظلم دى * وز تو ميگويند هر سالى عفى اللّه جور پار\r\nظلم صورت مىنبندد در قيامت ورنه من * گفتمى اينك قيامت نقد و دوزخ آشكار\r\nآخر اندر عهد تو اين قاعدت شد مستمر * در مساجد زخم چوب و در مدارس گيرودار\r\nدين چو راى تو ضعيف و ظلم چون دستت قوى * امن چون نانت عزيز و عدل چون عرض تو خوار\r\nوه كه سيّاف قدر چون ميكشد بهر تو تيغ * وه كه جلّاد اجل چون مىزند بهر تو دار\r\nجمله آن كن تا درين ده روزه ملك از بهر نام * صد هزاران لعنت از تو بازماند يادگار\r\nگه ز مال طفل ميزن لوت‌هاى معتبر * گه ز سيم بيوه ميخر جامه‌هاى نامدار\r\nهم شود ز آه كسى خيل سپاهت ترت و مرت * هم كند دود دلى اسب و سلاحت تارومار\r\nتو همى سوزى ضعيفانرا كه هين جامه بكن * تو همى سوزى يتيمانرا كه هان اقچه بيار \r\n\r\n","description":"","footnote":"","page_name":" 129 ","page_number":143},
  {"content":"\r\n\r\n شيخ ابو يحيى « 1 » چگونه داندت زد همچو زر * خواجه مالك « 2 » چونت داند سوخت چون عود قمار\r\nوجهِ مخمورىّ تو از بورياى مسجدست * وز مسلمانى خويش آنگه نگردى شرمسار\r\nاطلس معلم خرى از ريسمان بيوه‌زن * وآنگهى نايد ترا از خواجگىّ خويش عار\r\nباش تا چون بازدارد صدمت يك نفخ صور * هم زمين را از قرار و هم فلك را از مدار\r\nخويشتن در صورت سگ بازيابى آن زمان * كز سر تو بركشد مرگ اين لباس مستعار \r\n( جمال الدين اصفهانى )\r\nاين ابيات را تنها براى آنكه نمونه‌يى از انتقادات تند اجتماعى شعراى زمان در دست باشد ، نقل كرده‌ايم و نظاير اين ابيات را در ديوان بيشتر شاعران قرن ششم و آغاز قرن هفتم ميتوان يافت و بعضى از آنها را نيز ضمن نقل اشعار شاعران ايندوره در بحث شاعران خواهيم آورد .\r\n\r\nعصبيت‌هاى نژادى\r\nتسلط تركان بر ايران و آزارها و ظلمهاى بيدريغ آنان طبعا كشاكشى در ميان دو نژاد سفيدپوست و زردپوست ايجاد كرده بود . اين مجادله و صراع دو عنصر در ممالك اسلامى امرى تازه نبود و ما در قرن چهارم و نيمهء اول قرن پنجم نيز بنظير اين صراع بازخورده‌ايم « 3 » .\r\nنزاع و كشاكش دو عنصر پارسى و ترك و عنصر عرب و ترك در قرن چهارم بيشتر بر مبانى نژادى و دفاع از يك عنصر در برابر ديگرى استوار بود ، ليكن در نيمهء دوم قرن پنجم و تمام قرن ششم اين تعصب جنبهء ديگر داشت ، از جانب تركان جنبهء\r\n\r\n\r\n","description":"","footnote":"\r\n( 1 ) - ابو يحيى كنيهء ملك الموت است\r\n( 2 ) - مراد مالك دوزخ است\r\n( 3 ) - رجوع شود بتاريخ ادبيات در ايران تأليف نگارنده چاپ اول ص 196 - 197\r\n","page_name":" 130 ","page_number":144},
  {"content":"\r\n\r\nتحقير و عدم اعتماد و از جانب ايرانيان جنبهء انزجار و تنفر و بيم و وحشت .\r\nبا همهء تسلطى كه غلامان و قبايل ترك و تركزادان بر ايران يافته بودند هنوز زبان ايرانى براى بيان انتقاد و خرده‌گيرى بر خوى و تمدن و درجهء وفا و مردانگى آنان باز بود ، هنوز شاعران تركان را از غلام و كنيزك براى عشقبازى و اوصاف عاشقانه موضوع شعر قرار ميدادند و ترك همچون دورهء مقدم معنى معشوق و مفهوم زيبا داشت . وصف كافى ظفر همدانى از تركان كه بتمامى در مجلد دوم از لباب الالباب آمده است « 1 » يكى از بهترين اوصافى است كه شاعران فارسىزبان دربارهء آنان كرده‌اند .\r\nليكن اگر ازين اوصاف دلپذير كه نمونه‌يى از آنها را قبلا آورده‌ايم بگذريم به توصيفاتى از آن قوم بازميخوريم كه نشانهء حقد و كينهء مردم نسبت بآنقوم و علامت نارضامندى ايرانيان از ايشانست . از جمله اين اوصاف است آنچه دربارهء بيوفايى و نابخردى و تندخويى تركان آورده‌اند و ببعضى از آنها پيش ازين اشاره كرده‌ايم . سنائى در وصف معشوق ترك خود ميگويد :\r\n ما خود ز تو اين چشم نداريم ازيراك * تو تركى و هرگز نبود ترك وفادار\r\nبا اينهمه ما را به ازين داشت توانى * پنهان ز خوى تركى ما را به از اين دار \r\nو بيوفايى ترك خود در آن روزگار مثل بود « 2 » و باز اسدى گفته است :\r\n وفا نايد از ترك هرگز پديد * وز ايرانيان جز وفا كس نديد \r\n« تركان » و « تازيكان » در اين دوره بر يكديگر اعتمادى نداشتند . در آن هنگام كه سلطان شاه محمود براى بازيافتن مملكت خوارزم بگرگان رفته و قصد استعانت از ملك علاء الدوله شرف الملوك حسن بن رستم بن على داشت ، مؤيد آىابه كس پيش او فرستاد « كه من كمر بندگى و طاعت بر ميان بسته‌ام ، زنهار بمازندران نشود كه شاه طبرستان ترا مدد نكند و تازيك بر ترك اعتماد ندارد و هرگز از مازندران بيرون نتوانى آمد و مردم تو آنجا هيچ زنده بنمانند » « 3 » . اصطلاح « ترك » و « تازيك »\r\n\r\n\r\n","description":"","footnote":"\r\n( 1 ) - لباب الالباب ج 2 ص 210 - 213\r\n( 2 ) - تاريخ طبرستان ابن اسفنديار ج 2 ص 95\r\n( 3 ) - تاريخ طبرستان ج 2 ص 114\r\n","page_name":" 131 ","page_number":145},
  {"content":"\r\n\r\nيا « تاجيك » كه در اينجا ديده‌ايم در اين عهد بسيار رايج بود « 1 » .\r\nايرانيان نيز حتى از دست غلامان ترك خود در امان نبودند مخصوصا از غلامان وثاقى ، و همينانند كه در فاصلهء چند سال دو تن از شاهان مازندران يكى با حرب خواهرزادهء اصفهبد حسن بن رستم و ديگر خود اصفهبد حسن را بقتل آوردند « 2 » .\r\nتركانى كه اصفهبد حسن را كشته بودند سيصد تن بودند و آن سيصد تن همه را تا يكسال از رى و ابخاز و خوارزم و خراسان بدست حسام الدوله اردشير بن حسن بازدادند و او همه را تيرباران كرد . و اين عمل يعنى كشتن امر او رجال بدست غلامان ترك امرى تازه و منحصر نبود .\r\nعجب در آنست كه تركان خود را از جانب حق مأمور تقويت دين ميدانستند و چنين مىپنداشتند كه سلطنت از آنروى به آنان رسيده است تا بددينان را از بدعت باز دارند . الب‌ارسلان بيكى از سران سپاه خود بنام « اردم » كه مردى شيعى را از اهل « آوه » دبيرى داده بود تندى كرد و گفت : « من نه يك بار و دو بار بلكه صد بار با شما گفتم كه شما لشكر خراسان و ماوراء النهريد ( يعنى از تركمانان ماوراء النهر و خراسانيد ) و در اين ديار بيگانه‌ايد و اين ولايت بشمشير و قهر و تغلّب گرفته‌ايد ، ما همه مسلمان پاكيزه‌ايم و اهل عراق اغلب بدمذهب و بددين و بداعتقاد باشند و هواخواه ديلم ، و ميان ترك و ديلم دشمنى و خلاف نه امروزينه است بلكه از قديمست ، و امروز خداى عزّ و جلّ تركان را از بهر آن عزيز گردانيده است و بر ايشان مسلط كرده كه تركان مسلمان پاكيزه‌اند و هوى و بدعت نشناسند و ايشان همه مبتدع و بدمذهب و دشمن ترك ، تا عاجز باشند طاعت ميدارند و بندگى ميكنند و اگر كمتر گونه‌يى قوت گيرند و ضعفى در كار تركان پديد آيد هم از جهت مذهب و هم از جهت ولايت ، يكى را از ما تركان زنده نمانند » « 3 »\r\n\r\n\r\n","description":"","footnote":"\r\n( 1 ) - تاريخ طبرستان ج 2 ص 109 و 116 و 122 - بدايع الازمان ص 86 .\r\nسياستنامه ص 174 . كتاب النقض ص 12 ، 476\r\n( 2 ) - تاريخ طبرستان ص 110 - 111 و 117 - 118\r\n( 3 ) - سياستنامه چاپ مرحوم اقبال ص 201 - 202\r\n","page_name":" 132 ","page_number":146},
  {"content":"\r\n\r\nاما اين داورى تركان دربارهء خود طبعا مقبول ايرانيان و ديگر مسلمانان نبود و آنان اين قوم را تابعان دجّال ميدانستند كه در خراسان ظهور ميكرد و اين حديث را براى اثبات سخن خود نقل ميكردند « و روى عن النبى صلعم انّه قال انّ الدجّال يخرج من المشرق من ارض يقال لها خراسان و يتّبعه قوم كأنّ وجوههم المجانّ المطرّقة » « 1 » و باز از نبى صلعم روايت كرده‌اند كه قال « الترك اول من يسلب امّتى ما خوّلوا » « 2 »\r\nدر حماسه‌هاى اين عهد هم هنوز سخن از تفضيل ايرانيان بر تركان است ليكن اين گونه سخنان در حقيقت از آثار منثور قرن چهارم و از داستانهاى ملى نقل شده كه ريشه‌هاى كهن در تاريخ ايران داشته است . در كرشاسپ‌نامهء اسدى ابياتى از اين قبيل مىيابيم و از آنهاست اين ابيات كه اثر روابط ايرانيان و تركان در قرن پنجم و ششم نيز از آن آشكار است :\r\n مزن زشت و بيغاره ز ايران‌زمين * كه يكشهر ازو به ز ماچين و چين\r\nبهر شه بر از تخت چير آن بود * كه او در جهان شاه ايران بود\r\nاز ايران جز آزاده هرگز نخاست * خريد از شما « 3 » بنده هركس كه خواست\r\nز ما پيشتان نيست بنده كسى * و هست از شما بنده ما را بسى\r\nوفا نايد از ترك هرگز پديد * وز ايرانيان جز وفا كس نديد \r\n\r\nعصبيت‌هاى محلى\r\nعصبيت‌هاى قديم كه در قرن چهارم بدان اشاره كرديم « 4 » در اين دوره با شدت بيشترى جريان داشت . سابقا در هر شهرى دسته‌هايى مانند سمك و صدق و عروسيه و اهليه وجود داشتند كه با يكديگر خلاف ميورزيدند و تعصب عوامانه ميكردند . اين دسته‌ها در دورهء مورد مطالعهء ما نيز باقى ماندند و چنان كه دربارهء اختلافات مذهبى خواهيم آورد مناقشات دسته‌هاى مخالف معمولا بقتل و غارت و نهب و حرق منتهى ميشد .\r\n\r\n\r\n","description":"","footnote":"\r\n( 1 ) - معجم البلدان ياقوت حموى چاپ لايپزيگ ج 2 ص 414\r\n( 2 ) - ايضا ج 1 ص 838\r\n( 3 ) - يعنى از تركان\r\n( 4 ) - رجوع شود به تاريخ ادبيات ج 1 چاپ اول ص 202\r\n","page_name":" 133 ","page_number":147},
  {"content":"\r\n\r\nكار اختلافات ميان دسته‌هاى مختلف هر شهر در اين دوره باختلاف ميان شهرها كشيده و از بين عوام الناس باهل فضل و ادب رسيده و بديوان شعرا راه جسته بود . بعضى از شاعران اين دوره در هجو بلاد ديگر مبالغه ميكردند و مردم بلادى كه مورد هجو قرار ميگرفتند به سختى بر آنان ميتاختند و حتى اگر بدستشان ميآوردند از كارهاى وحشيانه نسبت به آنان دريغ نميكردند . اين افتراق و دورى معنوى بلاد از يكديگر مسلما معلول وضع آشفتهء زمان بود ، هر شهرى در اين عهد بارها بدست امراى شهرهاى ديگر مورد حمله و غارت قرار ميگرفت و حقد و كينهء بلاد ديگر در قلوب مردمان آن متمكن ميگشت و اين خود هستهء اصلى مهاجاتها و بدگوييهاى آنان از يكديگر ميگشت .\r\nاز جملهء اين عصبيت‌ها كه آثارى در ادبيات قرن ششم گذاشت چند مورد ذيل قابل ذكر است :\r\nيكى از شاعران معاصر انورى بنام فتوحى مروزى كه با آن شاعر استاد راه مخالفت مىپيمود و انورى را بانتقادهاى خود مىآزرد ، چند شهر از بلاد خراسان را در قطعه‌يى هجا گفت « 1 » :\r\n چار شهر است خراسان را بر چار طرف * كه وسطشان بمسافت كم صددرصد نيست\r\nگرچه معمور و خرابش همه مردم دارد * نه چنانست كه آبستن ديو و دد نيست\r\nبلخ را عيب اگر چند باوباش كنند * بر هر بيخردى نيست كه صد بخرد نيست\r\nمصر جامع را چاره نبود از بد و نيك * معدن زرّ و گهر بىسُرُب و بسدّ نيست\r\nمرو شهريست به ترتيب و همه چيز درو * جدّ و هزلش متساوىّ و هرى هم بد نيست\r\nحبّذا شهر نشابور كه در ملك خداى * گر بهشتست همينست و گرنه خود نيست \r\nاين قطعه را فتوحى بانورى نسبت داد و با آنكه از بلخ در آن چندان بزشتى نام نبرده بود غضب بلخيان چنان برانگيخته شد كه چون انورى به قصد انتجاع ببلخ رفت دچار تعصب شديد اوباش آن شهر شد و اهانت‌هاى بسيار ديد و آخر بقاضى حميد الدين\r\n\r\n\r\n","description":"","footnote":"\r\n( 1 ) - مجمع الفصحا ج 1 ص 273\r\n","page_name":" 134 ","page_number":148},
  {"content":"\r\n\r\nابو بكر و بابو الحسن عمرانى پناه برد تا او را از آزار عوام رهايى دادند و ما در اين‌باره ضمن بيان احوال انورى بحث بيشتر خواهيم كرد و شواهد كافى در آن‌باره نقل خواهد شد .\r\nدر حال مجير الدين بيلقانى هم نوشته‌اند كه او ابياتى در هجو اصفهان سرود .\r\nاين كار او از جانبى بين شاعران اصفهان و مجير الدين را به هجوهاى تند منجر كرد و از جهتى آنان را بر خاقانى استاد مجير برانگيخت ، چنان كه آن استاد بزرگ را بتيغ زبان بيازردند و ناسزا گفتند . دولتشاه گويد افاضل اصفهان چنان كه شرطست پرواى او ( يعنى مجير الدين ) نكردند ، در هجو مردم اصفهان اين رباعى بگفت :\r\n گفتم ز صفاهان مدد جان خيزد * لعليست مروت كه از آن كان خيزد\r\nكى دانستم كاهل صفاهان كورند * با اين همه سرمه كاز صفاهان خيزد \r\nو اكابر اصفهان ازو در خشم بودند ، بشرف الدين شفروه گفتند تا او را هجوهاى ركيك گفت و ايراد آن هجويات درين كتاب مناسب نيايد . . . » « 1 » . در ديوان جمال الدين اصفهانى نيز چند قطعه در جواب مجير الدين و يك قصيده در تعريض بر خاقانى است .\r\nجمال الدين در جواب‌هايى كه براى مجير الدين ترتيب داده ، در قبال هجوى كه او از اصفهان كرده بيلقان و گنجه و تفليس و شروان را هجو گفت . هدايت آورده است كه چون مجير الدين در مرتبهء ثانى از جانب قزل ارسلان باصفهان آمد جمال الدين از بيم او پنهان شد و پس از اطمينان ملاقات كرد و عذر خواست و مجير او را ستود » « 2 » و مرگ مجير را هم در بعض مآخذ بر اثر همين تعصب و بدست اوباش اصفهان دانسته‌اند . خاقانى نيز ناگزير شد قصيده‌يى در مدح اصفهان بسرايد و آن قصيده از قصايد غراء اوست كه بدين بيت آغاز مىشود :\r\n جبهت جوز است يا لقاى صفاهان * نكهت حور است يا صفاى صفاهان \r\nو بدين ترتيب از شر زبان شاعران اصفهان رهايى يافت .\r\n\r\n\r\n","description":"","footnote":"\r\n( 1 ) - تذكرهء دولتشاه چاپ هند ص 71 - 72\r\n( 2 ) - مجمع الفصحا ج 1 ص 511\r\n","page_name":" 135 ","page_number":149},
  {"content":"\r\n\r\n\r\nفصل سوم عقايد و مذاهب كليات\r\nنيمهء دوم قرن پنجم و تمام قرن ششم تا آغاز قرن هفتم دورهء تعصب و غلبهء متعصبين ، شدّت اختلافات دينى ، تعصباتى كه بزدوخوردهاى خونينى منجر شده است ، تخريب مدارس و كتابخانهاى مذاهب مختلف در ضمن زدوخوردهاى متعصبانه ، ترويج علوم دينى و افزايش شمارهء علماى مذهبى و فقها ، قدرت علماى مذهبى و فساد آنان و دخالتشان در امور سياسى و حكومتى ، تحريم فلسفه و علوم عقلى است . دوره‌ييست كه مبانى انحطاط تمدن اسلامى در آن گذاشته شده و جاى حرّيت و آزادى افكار دورهء قبل را خشكى و تعصب گرفته است .\r\n\r\nسياست دينى\r\nموضوع مهمى كه در اين دوره قابل دقت و بحث است توجه شديد سلاطين بسياست دينى و دخالت در عقايد و آراء مردم است . در دورهء پيشين پادشاهان در عين آنكه ممكن بود شخصا مردم ديندارى باشند ، عقايد ديگران را بديدهء احترام مينگريستند و با آنان تعصب و دشمنى نميورزيدند و كسى را مجبور بداشتن عقيده‌يى يا ترك عقيدهء خود نميكردند . غالبا اتفاق ميافتاد افرادى از مذاهب و حتى اديان مختلف از قبيل آيين‌هاى مسيحى و زرتشتى و مانوى در دستگاههاى سلاطين سامانى و بويى و امراى طبرستان بسر ميبردند ، و هيچيك را با ديگرى اختلاف و دشمنى نبود . پادشاهان از آنان خدمت ميخواستند و اگر اهل علم بودند رعايت جانب آنان را بر خود واجب ميشمردند و كارى بدان نداشتند كه مسلمانند يا نامسلمان و سنى يا شيعى هستند يا باطنى و معتزلى و كرامى و قدرى و جبرى و جز آن .\r\n\r\n","description":"","footnote":"","page_name":" 136 ","page_number":150},
  {"content":"\r\n\r\nاين بود رفتار پادشاهان در قرن چهارم ، يعنى در دورهء تسلط امراى ايرانىنژاد .\r\nاما از آغاز قرن پنجم كه دورهء تسلط تركان غزنوى است وضع دگرگون شد و پادشاهان غزنوى روش ديگرى كه عبارت از تمسك بذيل ديانت و غالبا تظاهر دروغين بدين بود پيش گرفتند . محمود غزنوى حرص جهانگشايى و طمع وافر خود را بجمع و ادّخار مال در پشت پردهء غزو پنهان ميكرد و اگر شهر رى را از چنگ خاندان بويى بيرون ميآورد و مردم را بر دار ميكشيد و خزائن را غارت ميكرد و بغزنين ميبرد ، مدعى بود كه اين كار را براى رهايى رازيان از چنگال بددينان مىكند « 1 » . وى به شرحى كه در مجلد اول از اين كتاب آورده‌ايم « 2 » نخستين كسى از پادشاهان ايرانست كه شروع بآزار مخالفان مذهبى خود كرد و امامان معتزلى و فلاسفه و رافضيان و قرمطيان و باطنيان را هرجا كه بچنگ آورد بكشت و بقول خود انگشت در همهء جهان دركرده بود و قرمطى ميجست و بر دار ميكرد . « 3 »\r\nاين بود سياستى كه بوسيلهء غلامان ترك‌نژاد غزنوى شروع شد . غزان سلجوقى و ديگر طوايف ترك كه بر مذهب اهل سنت ، و به حكم سادگى طبع مردمى خرافى و متعصب در عقايد خود بودند ، بعد از غلبه بر ايران و تشكيل حكومت ، اين سياست را دنبال كردند و بر سختى و شدت آن افزودند و كار را بر مخالفان خود چنان سخت گرفتند كه نظير آن را جز در ابتداى دورهء صفويه ، كه آن هم از ادوار سخت تعصبات مذهبى و دورهء مثله كردن و قطعه‌قطعه نمودن و پوست كندن مخالفان مذهبى سلاطين است ، در ديگر ادوار تاريخى ايران نميتوان ديد .\r\nسلاجقه بر مذهب حنفى بوده و خليفگان بغداد را جانشينان حقيقى پيغامبر ميدانسته و در احترام و تقويت و تأييد آنان مبالغه ميكرده و به همين سبب با شيعه و باطنيه كه خليفهء بغداد را به حق نميدانستند مخالفت و دشمنى سخت مينموده و يكى را\r\n\r\n\r\n","description":"","footnote":"\r\n( 1 ) - سياستنامه ص 77\r\n( 2 ) - تاريخ ادبيات در ايران چاپ اول ج 1 ص 203 - 206\r\n( 3 ) - تاريخ بيهقى ص 183\r\n","page_name":" 137 ","page_number":151},
  {"content":"\r\n\r\nاز ديگرى بدتر ميدانسته‌اند « 1 » .\r\nتقويت و تأييد خليفهء بغداد هم از آغاز تسلط سلاجقه بر ممالك اسلامى آغاز شد .\r\nطغرل شخصا مردى ديندار بود و بخليفهء بغداد ارادت خاص ميورزيد و او را واجب - الطاعة ميدانست . در رمضان سال 429 هنگامىكه نيشابور بدست او افتاد تركمانان ميخواستند دست بغارت بگشايند ليكن طغرل بيك آنانرا از اين كار بازداشت و در برابر اعتراضات تركمانان گفت : اين ماه حرام است و بايد حرمت آن را نگاه داشت ، دست از غارت بازداريد و بعد از عيد فطر هرچه خواهيد بكنيد . در اثناء اين احوال رسول خليفه القائم بامر اللّه معروف به ابو بكر الطوسى از بغداد رسيد و نامهء خليفه را بطغرل بيك رسانيد . خليفه تركمانان را از خداى ترسانيد و برعايت عبادت و عمارت بلاد او راهنمايى كرد . تركمانان رسول خليفه را خلعتهاى گران دادند و از اينكه خليفه بدانان نامه نوشت مباهات و افتخار كردند و طغرل رسولى معروف بابو اسحق الفقاعى بدار الخلافه فرستاد و خود و تركمانان را بندگان امير المؤمنين شمرد « 2 » .\r\nچون در اين اوان ابو الحارث بن ارسلان البساسيرى « 3 » مقدّم تركان بغداد بر خليفه تحكمات ناروا ميكرد ، و ميان او و موالى وى يعنى ديالمه كشاكش جريان داشت ، و بغداد در آتش فتنه ميسوخت ، خليفه القائم بطغرل بيك كه آثار طاعت از وجنات اعمال او آشكار بود ، توسل جست « 4 » و با آنكه بر اثر فتنهء بساسيرى يكسال از بغداد بيرون رانده شده بود به يارى طغرل بدانشهر بازگشت « 5 » . احترامات بىسابقه‌يى كه طغرل نسبت بخليفهء بغداد كرد و زمين بوسهاى او در پيشگاه القائم ، در حقيقت آبروى برباد رفتهء خلفاى عباسى را باز جاى آورد و ما در اين باب بعدا بتفصيل سخن خواهيم گفت .\r\n\r\n\r\n","description":"","footnote":"\r\n( 1 ) - سياستنامه ص 201\r\n( 2 ) - راجع به اين اطلاعات رجوع شود به كتاب تاريخ دولة آل سلجوق ص 7 - 8 و اخبار الدولة السلجوقية از ص 18 ببعد و ص 22\r\n( 3 ) - منسوب به بساسير فارس\r\n( 4 ) - اخبار الدولة السلجوقية ص 18 ببعد\r\n( 5 ) - براى كسب اطلاع از تفصيلات مربوط به اين موضوع رجوع شود بصحايف آينده از همين كتاب .\r\n","page_name":" 138 ","page_number":152},
  {"content":"\r\n\r\nسياست اطاعت از خليفهء بغداد و مخالفت سخت با مخالفان و منكران او را ، الب‌ارسلان نيز مانند طغرل ادامه داد « 1 » ، و بر اثر جنگهاى خود با روميان و گرجيان و ابخازيان ، حكومت اسلامى را تأييد و تقويت كرد و مخالفان را از سرحدات بيرون راند و بر سر جاى خود نشاند « 2 » .\r\nاز اين پس جز بعض مواقع كه اختلافاتى بين سلاطين و امراى سلجوقى با خلفا درميگرفت ، در باقى مواقع همواره احترام مذهبى آنان رعايت ميشد و ما هنگام مطالعه در وضع خلفاى بغداد از اين حال سخن خواهيم گفت .\r\nاين احترام و تأييدى كه نسبت بخليفه مخصوصا در دورهء سلاجقهء بزرگ صورت ميگرفت ، باعث تجديد قوت خليفه و تمديد حكومت آل عباس براى مدت مديد ديگرى گرديد و اگرچه خلفا و شهر بغداد در دورهء هرج‌ومرج بعد از سلاجقهء بزرگ از اهانتها و آفتها بىنصيب نماندند ، ليكن بر رويهم سياست احترام بخليفه بعنوان جانشين بالاستحقاق پيغامبر اسلام و حاكم به حق بر عموم مسلمين ، از ابتداى غلبهء آل سلجوق و انقراض آل بويه ببعد تا هنگامىكه علاء الدين تكش و پسرش سلطان محمد بر عراق مستولى شدند ، ادامه داشت و تنها در دورهء قدرت خوارزمشاهانست كه كشاكش سخت ميان پادشاهان ايران و خلفاى بغداد آغاز مىشود و حتى انديشهء انتقال خلافت از آل عباس بآل على به نحوى كه خواهيم ديد بميان مىآيد .\r\nسلاجقه در تعقيب اين سياست يعنى تأييد خلافت عباسى و مذاهب اهل سنت و مخالفت با فرقى كه فقها و ائمهء اهل سنت و جماعت با آنان مخالفت مىورزيد - مانند شيعهء اثنى عشريه و قرامطه و باطنيه و معتزله - غلو ميكردند و از قتل و آزار آنان مطلقا امتناعى نداشتند و حتى در اين مورد از قتل وزراء خود در صورتىكه متوجه « الحاد » و « زندقهء » ايشان ميشدند ، نيز چنان كه خواهيم ديد امتناع نداشتند !\r\n\r\n\r\n","description":"","footnote":"\r\n( 1 ) - سياستنامه از ص 201 ببعد\r\n( 2 ) - اخبار الدولة السلجوقية از صدر الدين ابو الحسن على بن ناصر الحسينى چاپ لاهور سنهء 1932 از ص 34 تا 53\r\n","page_name":" 139 ","page_number":153},
  {"content":"\r\n\r\n\r\nمذاهب اهل سنت\r\nدر اين دوره مذاهب اهل سنت كمال قدرت و رواج را در ايران داشت زيرا مذهب دولت‌هاى غالب و امراى اين زمان بوده است .\r\nاز مذاهب مختلف اهل سنت كه در قرن چهارم پاره‌يى از آنها رو بضعف و بعضى رو بتوسعه و رواج ميرفت ، در اين دوره مجموعا چهار مذهب اصلى و مهم مالكى و حنفى و شافعى و حنبلى در ممالك اسلامى پذيرفته شده بود . در ايران دو مذهب شافعى و حنفى بيش از همهء مذاهب ديگر اهل سنت و بيشتر از تمام مذاهب اسلامى رواج داشت . مهمترين مراكز رواج اين دو مذهب مشرق ايران بود كه بقول نظام الملك مسلمانان پاكيزه و همه شافعى يا حنفى بوده‌اند « 1 » ليكن در عراق و طبرستان شيعىمذهبان بسيار در مراكز مختلف مانند قم و رى و آوه بسر ميبرده‌اند .\r\nدو مذهب حنفى و شافعى مذهب حاكم عصر بود . سلاطين سلجوقى بر مذهب امام ابو حنيفه بوده و وزراى خود را نيز از ميان حنفيان و شافعيان برمىگزيده‌اند . از دو وزير معروف سلاجقه كه در آغاز سلطنتشان بوزارت ارتقاء جستند عميد الملك ابو نصر الكندرى ( مقتول بسال 456 ) بر مذهب حنفى و در عقيدهء خود بسيار متعصب بود ليكن بعدا از تعصب دست برداشت و نسبت بحنفيان و شافعيان بيك چشم نگريست « 2 » .\r\nنظام الملك قوام الدين خواجهء بزرگ ابو على حسن بن على بن اسحق ملقب به « رضىّ امير المؤمنين » چهارمين وزير سلاجقه بر مذهب شافعى و مردى پاك‌اعتقاد بوده است . « وقتى بر دلش گذشت كه محضرى نويسد در كيفيت زندگانى او با بندگان خداى و همهء علما و بزرگان دين گواهى خود بر آن محضر نويسند و آن محضر با او در خاك نهند . هرچند كه اين صورت كسى نكرده است و در شريعت مطهره مسطور و مذكور نيست ، اما بسبب نيكو اعتقادى خواجه اين محضر نوشتند و هركس از بزرگان دين شهادت خود بر آن محضر ثبت كردند و امام ابو اسحق فيروزآبادى صاحب تنبيه با آنكه مدرس نظاميه بود و منظور نظر احسان و انعام خواجه ، چون آن محضر بخدمتش\r\n\r\n\r\n","description":"","footnote":"\r\n( 1 ) - سياستنامه ص 77\r\n( 2 ) - تاريخ دولة آل سلجوق ص 28 - 29\r\n","page_name":" 140 ","page_number":154},
  {"content":"\r\n\r\nبردند بر آنجا نوشت كه حسن خير الظّلمة . چون محضر پيش خواجه بردند و خط ابو اسحق بديد بگريست و گفت هيچكس ازين بزرگان راست چنين ننوشته كه او نوشت . و بعد از وفات خواجه در خواب ديدند كه خواجه گفتى كه حق تعالى بر من ببخشيد و رحمت كرد بسبب اين سخن راست كه خواجه ابو اسحق نوشت » « 1 » . اگر اين روايت درست باشد دليل اعتقاد بسيار ساده و ابتدايى خواجه دربارهء مسائل دينى است و بهر حال اين روايت نشانهء بارزى از اعتقادات مردم آنزمان ميتواند بود .\r\nدرجهء تعصب خواجه نظام الملك از اين روايت هند و شاه بخويى معلوم مىشود .\r\nوى گفته است كه : « خواجه مذهب امام اعظم شافعى داشت و سلطان ملكشاه در اصفهان مدرسه‌يى بنا كرد در محلهء كرّان . چون خواستند كه بنويسند كه در اين مدرسه كدام طايفه باشند از سلطان بپرسيدند ، گفت اگرچه من حنفى مذهبم اما اين چيز از براى خداى تعالى ساخته‌ام . قومى را محفوظ و مخصوص كردن و طايفه‌يى را ممنوع و محروم داشتن وجهى ندارد ، بنويسند كه اصحاب هر دو امام در اين مدرسه ثابت باشند على التساوى و التعادل ، و چون سلطان مذهب امام ابو حنيفه داشت خواستند كه نام امام ابو حنيفه پيش از امام شافعى نويسند ، خواجه نگذاشت و مدتى آن كتاب موقوف ماند و سلطان ميفرمود تا خواجه را رضا نباشد هيچ ننويسيد . عاقبت قرار بر آن گرفت كه بنويسند وقف على اصحاب الامامين امامى الائمة صدرى الاسلام » « 2 » اما خواجه مدارسى را كه خود ساخته و نظاميه ناميده بود همه جا وقف بر اصحاب امام شافعى كرد .\r\nپادشاهان زمان خصوصا سلاطين سلجوقى نيز با سياست مذهبى خاصى كه اتخاذ كرده بودند ، نسبت بمذاهب اهل سنت تعصب ميورزيده و با شيعه و باطنيه اظهار عناد فراوان ميكرده‌اند « 3 » و ائمهء شافعى و حنفى و اشعرى همه مصدر كارهاى بزرگ و مورد اقبال و توجه پادشاهان و وزيران اين عهد بوده‌اند .\r\n\r\n\r\n","description":"","footnote":"\r\n( 1 ) - تجارب السلف ص 277\r\n( 2 ) - ايضا 277 - 278\r\n( 3 ) - سياستنامه ص 201 ببعد - اخبار الدولة السلجوقيه ص 82 ، ايضا ص 83 ، ايضا ص 97 ، ايضا ص 103 - 104 و غيره\r\n","page_name":" 141 ","page_number":155},
  {"content":"\r\n\r\nغالب صوفيه در اين دوره مذهب شافعى را بر مذاهب ديگر ترجيح ميداده‌اند .\r\nمحمد بن منور نوادهء ابو سعيد كه در نيمهء دوم قرن ششم ميزيسته است ، در اين‌باره شرحى مستوفى در كتاب اسرار التوحيد دارد كه نقل آن را بىفايده نميدانيم زيرا نمودارى از انديشهء مردم روشن آنزمان نسبت بهر دو مذهب است و ضمنا حاوى اشاراتى بر تعصب‌هاى نارواى متعصبان هر دو فرقهء شافعى و حنفى نسبت به يكديگر نيز مىباشد :\r\n« و شيخ ما قدس اللّه روحه العزيز مذهب شافعى داشته است و همچنين جملهء مشايخ كى بعد از شافعى بوده‌اند مذهب شافعى داشته‌اند ، و كسى كه پيش از آنك قدم در اين راه نهادست بمذهبى ديگر تمسّك نموده است ، چون حقّ سبحانه و تعالى بكمال فضل و عنايت ازلى بىعلت خويش او را سعادت محبت خويش و اختصاصى كه اين طايفه را بر درگاه عزت او هست ، روزى كرده است ، بمذهب شافعى بازآمده‌اند . . . و تا كسى گمان نبرد كه ازين كلمات كه در قلم آمد ، كه مشايخ مذهب امام بزرگوار شافعى داشته‌اند ، از اين سبب نقصانى افتد بر مذهب امام ابو حنيفه رحمة اللّه عليه ، كلّا و حاشا ! هرگز اين صورت نبايد كرد و نعوذ باللّه كى اين انديشه بخاطر كسى درآيد چه بزرگوارى و زهد او بيش از آنست كى بعلم اين دعاگوى درآيد و شرح پذيرد كه او سراج امت و مقتداى ملت نبوى بوده است ، صلوات اللّه و سلامه عليه ، و هر دو مذهب در حقيقت برابرند و هر دو امام در آنچه گفتند متابع كلام مجيد حق سبحانه و تعالى گفتند و موافقت نصّ حديث مصطفى صلوات اللّه و سلامه عليه كردند ، و بحقيقت هركه درنگرد در ميان هردو مذهب بىتعصبى بداند كى هر دو امام در حقيقت يكىاند و اگر در فروع اختلافى يابد آن را به چشم اختلاف امتى رحمة نگرذ . . . نه از راه تعصبى كه اغلب مردمان بدان مبتلااند . . . و اين ائمهء بزرگوار ازين چنين تعصب كه در نهادهاى ما هست محفوظ و معافىاند . . . » « 1 »\r\nبراى آنكه وضع مذاهب مختلف را از حيث معتقدان آنها و امكنه و بقاعى كه بهريك اشتهار داشت بهتر بشناسيم ، خوبست بنقل اشارات ذيقيمت دو تن از\r\n\r\n\r\n","description":"","footnote":"\r\n( 1 ) - اسرار التوحيد چاپ نگارنده ص 20 - 21\r\n","page_name":" 142 ","page_number":156},
  {"content":"\r\n\r\nنويسندگان شاعى كه يكى در اواسط قرن ششم و ديگرى در اوايل قرن هفتم ميزيسته است اشاره كنيم . در اين اشارات مذاهب اهل سنت و خوارج مورد توجه است و ما راجع به وضع مذاهب اهل تشيع جداگانه سخن خواهيم گفت . ركن الاسلام سلطان العلما ملك الوعاظ نصير الدين ابى الرشيد عبد الجليل بن ابى الحسين بن ابى الفضل القزوينى الرازى گويد : « 1 »\r\n« . . . از مقدار يك درم كه زمين است پنج دانگ و سه تسو ، گفته‌اند اهل كفر و شرك و ضلالت‌اند ، از بت‌پرستان و فلك‌پرستان و صابئه و يهود و نصارى و مجوس و منكران توحيد و عدل و نبوّت ، از براهمه و سوفسطائيه ، چنان كه از اقصى بلاد روم و فرنج و هند و تركستان و چين و ماچين تا سدّ يأجوج و حدود ديار سومنات يك تسو مسلمان است ، و آنگاه مسلمانان بر هفتاد و سه گروهند و مذاهب و مقالات هريك مذكور و مسطورست ، و سيّد عالم همه را بامّت خود برخوانده است و بياء اضافه به خود منسوب ساخته تا كسى را زهره نباشد كه به خون و مال بهرى از امت فتوى كند و همه در حمايت شهادتين و شريعت و كتاب و قبلهء مصطفىاند ، اما دهريّه و طبايعيه كه بهيولى و علة الاولى گفتند ، و فلاسفه و ملاحده و بواطنه و تناسخيه و نصيريه « 2 » همه خارج‌اند از هفتاد و سه گروه به فتواى درست . آنكه ازين هفتاد و سه گروه معروف‌ترند حنفى و شيعى و شافعىاند .\r\nآنگه اين هفتادگانه خود را بر اين سه‌گانه بسته‌اند از هر جماعتى ، چنان كه نجاريه « 3 » و معتزله و كرّاميه و اسحاقيه و غير ايشان خود را از مذهب بو حنيفه خوانند « 4 » از بهر آنكه بفقه بو حنيفه كار كنند و طريقهء او دارند در فروع مذهب ؛ و مجبّره و اشاعره و كلابيّه و جهميه و مجسّمه و حنابله و مالكيه و غير آن خود را از جملهء شافعى خوانند و بفقه او\r\n\r\n\r\n","description":"","footnote":"\r\n( 1 ) - كتاب النقض ص 492 - 494\r\n( 2 ) - مقصود از نصيريه چنان كه بعدها خواهيم ديد غلاة شيعه‌اند\r\n( 3 ) - نجاريه ، شعبه‌يى از معتزله‌اند ، اصحاب حسين بن محمد نجار\r\n( 4 ) - براى توضيح بيشتر و روشنتر دربارهء اين اشاره رجوع شود به تبصرة العوام ص 91\r\n","page_name":" 143 ","page_number":157},
  {"content":"\r\n\r\nكار كنند ، على خلاف فيه بينهم . . . پس هر طايفه را ازين طوايف بولايتى و زمينى و بقعه‌يى غلبه‌يى و كثرتى هست چنان كه . . . از بلاد خراسان از نيشابور تا اوژكند و سمرقند و حدود بلاد تركستان و غزنين و ماوراء النهر همه حنفى مذهب باشند يكرنگ و بتوحيد و عدل خداى تعالى و بعصمت انبياء گويند ( يعنى معتزلىاند ) و بمنزلت اهل البيت مقرّ و بفضل صحابه معترف ، و جزاء بر عمل گويند ، و بخوارزم معتزلان عدلىمذهب باشند و بفقه اقتداء به امام ابو حنيفه [ كنند 
  ] و در اصول مذهب اهل البيت دارند مگر در دو مسئلهء امامت و وعيد كه خلاف كنند و اگرچه در بلاد عراق نيز حنفى باشند اما غلبه آنجا دارند ؛ آنگه بلاد آذربيجان تا بدر روم و همدان و اصفهان و ساوه و قزوين و مانند آن همه شافعى مذهب باشند ، بهرى مشبّهى ، بهرى اشعرى ، بهرى كلابى ، بهرى حنبلى ؛ آنگه در حدود لرستان و ديار خوزستان و كره « 1 » و گرپايگان « 2 » و بروگرد و نهاوند و آن حدود اغلب مشبّهه و مجسّمه باشند . . . پس عالم پخشيده است برين گونه كه بيان كرده شد ، و بهر ولايتى طايفه‌يى غلبه دارند و خطبه و سكه مختلف است و احكام و فتوى بر مذهب خويش كنند و هرچه قوت آن طايفه را باشد كه آن مذهب دارند و پادشاه از ايشان باشد و غير ايشان زبون باشند تا اگر بآذربايجان شيعه زبون باشند و تيغ و قلم بدست شافعى مذهبان باشد ، بمازندران شافعيان زبون باشند و تيغ و قلم بدست شيعيان باشد ؛ و اگر بولايت مشبّهه حنفيان كوتاه‌دست و زبون باشند ، در همهء بلاد خراسان مجبره و مشبهه زبون و بىمحل باشند ، و اگر بساوه بمذهب شافعى حكم كنند برى بمذهب بو حنيفه حكم و فتوى كنند ؛ و بقم و كاشان و آبه فتوى و حكومت بمذهب باقر و صادق عليه السلام كنند ، و قاضى علوى يا شيعى باشد . . . »\r\nيكى از مبرزين علماى شيعهء رى در اوايل قرن هفتم كتابى در ذكر ملل نوشته است بنام تبصرة العوام فى معرفة مقالات الانام « 3 » . از روى اين كتاب ميتوان\r\n\r\n\r\n","description":"","footnote":"\r\n( 1 ) - يعنى ناحيه رود كره كه شهر كرج ابى دلف در كنار آن بود ، نزديك اراك امروزى\r\n( 2 ) - يعنى گلپايگان\r\n( 3 ) - اين كتاب را مرحوم عباس اقبال آشتيانى استاد فقيد دانشگاه قدس اللّه روحه العزيز در تهران بسال 1313 بطبع رسانيده است .\r\n","page_name":" 144 ","page_number":158},
  {"content":"\r\n\r\nدريافت در اواخر عهدى كه مورد مطالعهء ماست وضع مذاهب اسلامى و اماكن انتشار آنها چه بوده است و اينك ما بعضى مطالب را كه از جاىجاى آن كتاب در اين باره يافته‌ايم بهم ميپيونديم .\r\nوى ميگويد : « . . . بدانكه از اين قوم ( يعنى اهل سنت و جماعت ) هفت فرقت باشند : فرقت اول داوديان و ظاهر آنست كه اكنون از اصحاب داود « 1 » هيچكس نمانده است . دوم اصحاب ابو حنيفه و ايشان در اعتقاد پنج فرقت باشند : اول معتزله ، دوم نجارى ، سوم كرّامى ، چهارم مرجى ، پنجم جبرى . اهل خوارزم در فروع حنفى باشند و در اصول معتزلى و بخاريان و سوادش و رستاق كاشان حنفى باشند بر طريق نجارى و بعضى از كراميان غور و سند حنفى باشند و حنفيان كوفه و بغداد و سوادش مرجى باشند ، حنفيان بلاد خراسان و كلّ ماوراء النهر و فرغانه و بلاد ترك جبرى باشند « 2 » . . .\r\nاما اصحاب مالك در اعتقاد پنج فرقت باشند : اول خوارج و ايشان در مغرب زمين بسيار باشند مثل تاهرت عليا و تاهرت سفلى « 3 » و در رستاق‌هاى اين هر دو شهر و بعضى از زمين افريقيه و مواضع ديگر « 4 » . . . فرقت دوم معتزله باشند . . . فرقت سوم مشبهه باشند و مشبههء مغرب از ديگر مشبهه تعصب بيشتر كنند . . . فرقت چهارم از مالكيان كه ايشان را سالميان خوانند و مالكيان بصره جمله سالمى باشند . . . فرقت پنجم اشعرى باشند . . . و هريك فرقت ازين پنج فرقت آن را كه بخلاف ايشان بود در اعتقاد كافر گويند . . . « 5 » اما اصحاب شافعى شش فرقت باشند . . . فرقت اول از اصحاب شافعى مشبهى باشند و در تشبيه غلو كنند مثل اهل همدان و كره و بروجرد و اصفهان و يزد و هرات و سلماس و شيراز و غير آن ؛ فرقت دوم كه ايشان خود را سلفى\r\n\r\n\r\n","description":"","footnote":"\r\n( 1 ) - يعنى ابو سليمان داود بن على اصفهانى مؤسس مذهب داوديه يا ظواهريه . رجوع شود به مجلد اول از همين كتاب ، چاپ دوم ص 76\r\n( 2 ) - تبصرة العوام ص 91\r\n( 3 ) - تاهرت عليا و سفلى دو شهر در مغرب اقصى نزديك تلمسان .\r\n( 4 ) - تبصرة العوام ص 96\r\n( 5 ) - ايضا ص 97\r\n","page_name":" 145 ","page_number":159},
  {"content":"\r\n\r\nخوانند ، اين قوم بتشبيه نزديك باشند الا آنكه غلو نكنند ؛ فرقت سوم خوارج باشند و رئيس ايشان حسين كرابيسى بود . . . و جملهء خوارج بصره و مرباط و عمان و اسفراين شافعى [ كرابيسى 
  ] باشند . . . فرقت چهارم از اصحاب شافعى معتزلى باشند و رئيس ايشان ماوردى بود و راغب اصفهانى « 1 » ، و اين مشهورست و در زمان ما آنچه ميدانيم قصبه‌يى هست از اعمال خوزستان ميان بصره و عسكر مكرم كه آن را مفردات خوانند ، جمله معتزلى باشند و مذهب شافعى دارند و در قديم اهل ارجان از بلاد پارس جمله معتزلى بودند شافعى مذهب ، و بعضى از اهل پسا ، و هنوز در اين زمان در شيراز كاروانسرايى هست خراب كه وقف عدليان پسا بوده است . فرقت پنجم از اصحاب شافعى اشعرى باشند . . . فرقت ششم از اصحاب شافعى يزيدىاند و ايشان هم مشبهيند و هم خارجى و . . .\r\nيزيد را خليفهء پنجم خوانند . . . چون از اين جماعت تفسير طلبى و گويى اين خلفا كدامند گويند ابو بكر و عمر و عثمان و معويه و يزيد . از شهرزور تا بلاد شام هر گروهى كه باشند اين اعتقاد دارند و لشكر شام هركه درو باشند ، الا آنكه روز آدينه در خطبه در شهرها نام على درآرند و با نام ابو بكر و عمر و عثمان ياد كنند و خواص و فقهاى ايشان پيش مخالفان ايشان اظهار نكنند كه ما يزيد را خليفهء پنجم دانيم و عوام احتراز از مخالفان نكنند . . . « 2 » اما احمد حنبل و اصحاب وى يك فرقت باشند جمله مشبّهه و مجسمه و جمله يزيدى و خارجى باشند « 3 » . . . اما اصحاب ثورى و اسحق راهويه جمله مشبّهى باشند . . . « 4 »\r\nاز مهمترين مراكز تجمع خوارج در ايران اين دوره سيستان بوده است و اين امر با سابقه‌يى كه دربارهء خوارج سيستان داريم « 5 » امرى بديع به نظر نمىآيد . خوارج سيستان از اظهار عقايد خود بيمى نداشتند و حتى بخارجى بودن خود فخر و مباهات\r\n\r\n\r\n","description":"","footnote":"\r\n( 1 ) - از اصحاب شافعى ، مؤلف كتاب محاضرات\r\n( 2 ) - تبصرة العوام ص 98 - 99\r\n( 3 ) - ايضا ص 106\r\n( 4 ) - ايضا ص 107\r\n( 5 ) - رجوع شود به مجلد اول از همين كتاب چاپ دوم ص 34 - 35\r\n","page_name":" 146 ","page_number":160},
  {"content":"\r\n\r\nميكردند . ياقوت ميگويد دوستى با من حكايت كرد كه يكى از تجار به من گفت با مردى در سيستان معامله ميكردم ، آنمرد گفت اى دوست من از خوارجم و جز حق نميگويم . . .\r\nو آنانرا لباسى خاص غير از لباس مردم ديگرست و در آن ديار معروف و مشهورند « 1 »\r\n\r\nتعصبات و مشاجرات مذهبى\r\nبحث در ترجيح يكى از دو مذهب حنفى و شافعى بر يكديگر و يا ساير مذاهب ، و اختلاف و مشاجرهء علماى آنها در تمام قرن پنجم و ششم داير بود ، و تقريبا ميتوان گفت كمتر شهرى بود كه از اين مشاجرات مذهبى خالى باشد . غالبا مجالسى در خدمت وزراء و امرا و سلاطين براى بحث در مسائل مذهبى منعقد ميشد و علما و ائمهء فرق مختلف و رجال و معاريف در آن حضور مىيافتند « 2 » و اين بحث‌ها و مشاجرات ائمهء فرق طبعا مايهء تحريك عوام الناس و برافروختن نايرهء تعصب در آنان ميشد و كار مشاجره و مناقشه را بمجادله و تخريب محلات و سوختن كتابخانها و كتب و نظاير اين سفاهتها ميكشانيد و اين سفيهان حتى در فتنه‌ها و مصائب سخت مانند حملهء غزان و هجوم مغول نيز از اين اختلافات دست برنميداشتند . بعد از غارت شعواء غز در نيشابور و قتل و حرق آنان « چون غزان برفتند ، مردم شهر را بسبب اختلاف مذاهب حقايد قديم بود ، هر شب فرقتى از محلتى حشر ميكردند و آتش در محلت مخالفان ميزدند تا خرابها كه از آثار غزان مانده بود اطلال شد و قحط و و با بديشان پيوست تا هركه از تيغ و شكنجه جسته بود بنياز بمرد » « 3 » . نظاير اين وقايع در بسيارى از بلاد اتفاق ميافتاد . در اصفهان بين شافعيه و حنفيه كه تحت رياست آل خجند بوده‌اند نزاع و كشمكش و تعصب مستمر بود و در رى بين شافعيه و حنفيه و شيعه ، در ساير بلاد عراق و خراسان هم اين نوع كشمكش‌هاى مذهبى دائما در جريان بود و همهء فرق خود جداگانه با اسمعيليه كه آنانرا مطلقا ملاحده ميخواندند مبارزه و نزاع داشتند .\r\nاين كشاكشها به وضع بسيار بد و با خونريزىهاى مستمر جريان داشت و بسيارى از خلق\r\n\r\n\r\n","description":"","footnote":"\r\n( 1 ) - معجم البلدان ، ياقوت حموى ، ذيل عنوان سجستان ( چاپ لايپزيگ ج 3 ص 43 )\r\n( 2 ) - كتاب النقض چاپ تهران بتصحيح آقاى محدث سال 1331 . ص 46 و 48 و 487 - 488 و منابع متعدد ديگر .\r\n( 3 ) - راحة الصدور ص 182\r\n","page_name":" 147 ","page_number":161},
  {"content":"\r\n\r\nخدا در گيرودار اين حوادث بقتل ميرسيدند « در اين سى سال ( يعنى از حدود 530 تا 560 ) هر ملحدى معروف كه در حدود گرد كوه و طبس گيلگى و ديار الموت خرّبها اللّه و قلاع طالقان ناپديد شد چون بازجستند سرش در سارى يافتند يا در ارم ، بر سر نيزهء شاه شاهان و ملك ملوك مازندران ، و تنش طعمهء سگان ، كه الوف الوف از آن كلاب جهنم و خنازير جحيم را آن شاه شيعى بتأييد الهى طعمهء سباع و طيور مىكند . . . و تا ملك مازندران برستم بن على بن شهريار افتاد بيست و هفت هزار مرد ملحد كه در حد اعتبار و التفاتند بتيغ او كشته شدند ، بيرون از آن گروه كه بقتل ايشان التفات نباشد . . . » « 1 » و همچنين خواجه معين الدين كاشى « وزير سلطان اعظم سنجر رحمة اللّه عليه بر مشيران ملك او انكار كرد بتقرير صلح با ملاحده خذلهم اللّه ، و راهها بر ملاحده بست و بر ايشان باجهاى سنگين نهاد و ازيشان الوف الوف ميگرفت و ميكشت تا به آخر كار در حضرت خراسان چون او پيرى عالم و عادل شيعى بتيغ ملاحده كشته آمد » « 2 » . در مقابل اين كشتارهاى فجيع اسمعيليان نيز بسيارى از وزراء و ائمه و امراء را مانند نظام الملك و « انر » غلام ملكشاه كه بعد ازو دعوت سلطنت كرده بود ، و كمال الدين سمرقندى و سيد منتهى علوى جرجانى مفتى جرجان و سيد ابو طالب كيايزدى و سيد حسن كياجرجانى و ملك گردباز و پسر رستم ابن على شهريار ، ملك مازندران و معين الدين كاشى و مجد الملك و سعد الملك و زين الملك و بسيار ديگر بديار نيستى فرستادند « 3 » و « ملاحده و تعليميان كه معرفت خداى از طريق سمع و قول پيغمبر اثبات كنند ، قلعه‌يى ساخته بودند نامش مهرين دژ برنهاده ، و ذخيرهاى عالم در آنجا نهاده ، و سلاحهاى گران در وى جمع كرده ، و مردان جنگى در وى نشانده ، و راهها بر مسلمانان حنفى و شفعوى و شاعى بگرفته ، و ناايمن گردانيده ، و عيشها بر مسلمانان منغص كرده و ضعفا را از مهمات محروم گردانيده ، تا در شهور سنهء ثلاث و خمسين و خمسمائة قافلهء از سفر حجاز بازگشت با عدت و آلت و برگ و ساز ، همه\r\n\r\n\r\n","description":"","footnote":"\r\n( 1 ) - كتاب النقض ص 78 - 79\r\n( 2 ) - ايضا ص 97 و نيز رجوع شود به راحة الصدور ص 145\r\n( 3 ) - رجوع شود بصفحات 96 - 97 كتاب النقض\r\n","page_name":" 148 ","page_number":162},
  {"content":"\r\n\r\nحنفيان نيكو اعتقاد و سنيان عدلى نه جبرى و مشبهى ، اند هزار مرد از ماوراء النهر و غزنين و بخارا و خوارزم و بلاد آن ديار ، با بدرقهء امير غازى اينانج اتابك ميرفتند ، چون ببسطام رسيدند بدرقه بازگشت و ملحدان از مهرين دژ بايشان شبيخون آوردند و چهار صد هزار دينار صامت و ناطق بردند و چهار صد و هشتاد و اند مسلمان و حاجى و غير حاجى را شهيد كردند و چون آن چند بار در هر سال ميكردند . راهها مخوف مىبود و مسلمانان بجان و مال در خطر بودند تا بتأييد الهى و بركت مصطفى و مرتضى فتحى شاعى روى بداد و شاه شاعى امامى باقبال صاحب الزمان مهدى بن الحسن العسكرى از مازندران برآمد با عدت و آلت و ساز و قوت و نصرت و شوكت كه كوه گران از هيبت آن شاه كوس ميكرد و فتح و ظفرش بهر حركت زمين بوس ميكرد تا آن قلعه بتأييد الهى بستد و آن كلاب جهنم و خنازير جحيم را طعمهء سگان و گرگان كرد . . . » « 1 »\r\nتعصبات مذهبى در اين دوره منحصر ببحث‌ها و مشاجرات فقها يا جنگ و خونريزى دسته‌هاى مختلف نبود بلكه بصورتهاى گوناگون در تاريخ اواخر قرن پنجم و قرن ششم و اوايل قرن هفتم ملاحظه مىشود . بين سنيان بر سر ترجيح مذهب حنفى و شافعى يا بر سر بحث در جبر و اختيار و يا دربارهء رؤيت و نفى رؤيت و يا در ترجيح مذهب اشعرى و معتزلى و كرامى و غيره ، و بين سنيان و شاعيان در مسائل گوناگون مورد اختلاف ، و بين همهء آنها با باطنيه بحث‌هاى طولانى و سخت ، كه غالبا بتشكيل مجالس و تأليف كتب منجر ميگرديده و يا بگرفتن خط و اقرار به ترك عقيده‌يى و قبول عقيدهء ديگر ميانجاميده و گاه بكشتن و مثله كردن و كندن زبان و نظاير اين فجايع پايان مىيافته است .\r\nدر جامعه‌يى كه فقط دين و مذهب دليل امتياز مردم از يكديگر باشد بحث در خوبى و بدى دين و مذهبى دون اديان و مذاهب ديگر بطبيعت پيش ميآيد .\r\nاين شعر را كه يكى از شعراى رى گفته بود ميتوان آينهء روشنى از افكار مردم عصر دانست و نظاير آن البته در اشعار ديگر شاعران هم بسيارست :\r\n\r\n\r\n","description":"","footnote":"\r\n( 1 ) - كتاب النقض ص 367 - 370\r\n","page_name":" 149 ","page_number":163},
  {"content":"\r\n\r\n لعمرك ما الانسان الّا بدينه * فلا يترك التقوى اتّكالا على النسب\r\nلقد رفع الاسلام سلمان فارس * و قد وضع الشّرك الشريف ابا لهب « 1 » \r\nدر اصفهان بعهد محمود و مسعود سلجوقى مشبهه را آزارها دادند و در رى « اصحاب ابو حنيفه را بمحفل پادشاهان حاضر كردند بكرات كه بديدار خداى تعالى بگويند و بنويسند كه قرآن قديم است و ايشان امتناع كردند چون شيخ ابو الفتح نصرآبادى و خواجه محمد حداد حنفى و غير ايشان » « 2 » و « در وقت ما . . . هيچ ماه نباشد كه گروه گروه مجبران در طبرستان و مازندران در پيش تخت شاه مازندران نيارند و الزام نكنند كه ايمان بياورند و دست از مجبرى بدارند و بر آن مصادره دهند بسيار تا از مذهب جبر بازگردند » « 3 »\r\nو « در آن عهد كه رايت سلطان سعيد مسعود بن محمد انار اللّه برهانه برى آمد در عهد امير غازى عباس رحمة اللّه عليه ، رئيس اصحاب سنت و امام آن طايفه كه مفتى و مقتداى اهل سنت است ، و آن رئيس الائمة ابو سعيد وزان بود ، و ابو الفضائل مّشاط و شرف الائمة ابو نصر هيجانى ، اسرار مذهب خواجه بر سلطان و امرا و وزراء و خواجگان ظاهر گردانيد و در سراى امير عباس رحمه اللّه آن دو معروف را محبوس كردند ، سنيان و اشاعره غوغا كردند و در آن حادثه دو سه مفتن غوغائى را برآويختند و بعد از سه ماه حبس و رنج و خرج رئيس سادات شيعه سيد فخر الدين رحمة اللّه عليه بهمكارى ايشان سعيها كرد و شفقتها نمود و قاضى القضاة كبير حسن استرابادى رضى اللّه عنه منزوى بود تا به آخر كار خواجه ابو نصر هيجانى و [ ابو الفضائل مشاط 
  ] بحضور سادات و علما و قضاة و رؤسا و معتبران طوايف در حضرت سلطان و امرا حاضر شدند و مسائلى كه بر مذهب عدل است و ايشان بدان متفرد بودند ، چون وجوب معرفت به نظر ، و عصمت انبيا ، و قبح تكليف ما لا يطاق ، و جزاء بر عمل و مانند آن ، بنوشتند و بر ايشان عرض كردند و رجوع\r\n\r\n\r\n","description":"","footnote":"\r\n( 1 ) - كتاب النقض ص 18\r\n( 2 ) - ايضا ص 52\r\n( 3 ) - ايضا ص 52\r\n","page_name":" 150 ","page_number":164},
  {"content":"\r\n\r\nكردند و به خط خود بطلان مذهب خويش بنوشتند بر وجهى كه شرم ميدارم شرح دادن ، و نسخهء اصل اهل رى بگرفتند و سواد آن بدار الخلافة و شهرهاى بزرگ فرستادند و اين حادثه معروفست » « 1 »\r\nاز اين اشاره ( كه در نسخهء چاپى قدرى مغشوش است ) ، و شرح مفصلى كه به زودى نقل خواهيم كرد ، چنين مستفاد مىشود كه مسعود بن محمد و عده‌يى از امراى او كه تحت تأثير القاءات ائمهء اعتزال قرار گرفته بودند ، بشدت شروع بمبارزه با مجبره و مشبهه و اشاعره كردند ، و در قزوين و رى و اصفهان و بغداد و ديگر بلادى كه تحت سيطرهء آنان بود بر علماء و فقهاء مخالف خود فشارهاى سخت وارد آوردند و آنانرا بحبس و شكنجه وادار به ترك عقايد خود كردند و اقرار كتبى از آنان گرفتند و بعضى از عوام را كه در طرفدارى از عقايد ائمهء خود و مخالفت با توحيد و اعتزال تعصب ميورزيدند ، كشتند و از شورشى كه در ميان خلق پديد آمده بود بتهديد ممانعت كردند و بدين ترتيب اشاعره و مجبره و مشبهه مدتى در خذلان بسر بردند . نصير الدين ابو الرشيد عبد الجليل بن حسين بن ابو الفضل قزوينى از كبار متكلمان شيعه در قرن ششم در كتاب معروف خود علاوه بر اشاراتى كه قبلا گذشت شرح مفصلى دربارهء مطالبى كه آورده‌ايم دارد و نظر باهميت آن بنقل تمامى آن شرح با آنكه مفصل است مبادرت ميكنيم ، و اگرچه قسمتى از آن مكرر مىشود ليكن بسبب بستگى با دنبالهء خود نقل همهء آن را مانعى نمىبينيم . وى گفته است : « 2 »\r\n« در عهد سلطان سعيد مسعود بن محمد بن ملكشاه رحمة اللّه عليه به شهر رى با حضور رايت سلطان درين مسئله ( يعنى نفى عقل و نظر بوسيلهء اشاعره و فرق مشابه آنها ) و در مسائل ديگر كه مجبّره بدان منفرد است ، ماجراهاى بسيار رفت در پيش تخت سلطان و بحضور اركان دولت و بحضور ائمهء عراق و خراسان ، و از مذهب خواجه اين معنى درست شد و علما و رؤساى آن طائفه به خط خويش بنوشتند و تبرا كردند و از مذهب بتقيه و خوف سلطان رجوع كردند و گواه گرفتند و نسخهاى آن در عالم منتشر شد و مفتى روزگار قاضى ابو محمد حسن استرابادى رحمة اللّه عليه به صحت تأثير\r\n\r\n\r\n","description":"","footnote":"\r\n( 1 ) - ايضا ص 106 - 107 و نيز رجوع شود به ص 176\r\n( 2 ) - كتاب النقض ص 486 - 489\r\n","page_name":" 151 ","page_number":165},
  {"content":"\r\n\r\nعقل و ردّ تعليم و تقليد فصول غراء مشبع نوشت و مفتنان و اوباش سراى خواجه بو نصر هسنجانى « 1 » بغارت برفتند . در حال خواص سلطان و غلامان امير عباس غازى برفتند و بسيارى را بگرفتند و سه غوغايى قزوينى را برآويختند و در آن مالها خرج شد و نسختى از آن رجوع بمدينة السلام بدار الخلافه فرستادند و بلفتوح اسفرائنى « 2 » را از حضرت خلافت مهجور كردند و بپيرانه سر با اسفراين فرستادند ، خواجه عز الملك كه وزير سلطان بود بسبب مذهب ، اشاعره را مدد ميكرد ، البته هيچ ميسر نشد و بعد از مصادره و حبس رئيس الائمه و بلفضائل امام سنيان و رجوع از مذهب صد و پنجاه ساله و خطها بلعنت واضع مذهب كه بازدادند و نسخها به اطراف فرستادند و ائمهء خراسان و ماوراء النهر از حنفيان و غيرهم همه بخواندند و اين خبر فاش و منتشر شد ، آنگه چون دو سال برآمد بر اين حادثه دگرباره در گوشه‌ها گفت‌وگويى فراگرفتند كه آن رجوع و كتابت از خوف سلطان و از بيم تيغ تركان بود . . . و چندانكه حركت و جلدى كردند البته آب ريخته با كوزه نرفت و خشت از قالب بيفتاده باز جاى خويش نيفتاد كه بهمدان در حضرت اشرف انور مسعودى با حضور ملكان بزرگ محمد شاه و ملكشاه آن قاعده را هدم كرده بودند و آن طريقه بيرون كرده بودند و آن آوازه از شرق تا بغرب رسيده بود . و خواجه از آنجا ببغداد رفت و در دار الخلافه در جوامه و مدارس بغداد تمهيد اين قاعده بكرد كه نظر بر وجه مؤثر است در طريق معرفت بارى تعالى و قول رسول در شرعيات و عبادات و معاملات و توابع و لواحق آن به كار آيد و انبياء معصوم‌اند و جزاء بر عمل است ، و خطها بستد ، و از آنجا باصفهان رفت كه دار السنة و الجماعة است و بحضور علماء بزرگ و مفتيان معتبر ، اين فصل على رؤس الملا بر سر منبر آغاز كرد و بمناظره و محاوره تقرير كرد كه حق اينست و باطل آنست ، و جماعتى از مفسدان و عامه كه در آن غوغايى كردند مالشها يافتند . . . و بارى تعالى توحيد و موحدان « 3 » را نصرت كرد . . تا بيكبارگى استيصال جبر و قدر و تشبيه بكردند و همهء ائمهء مسلمانان\r\n\r\n\r\n","description":"","footnote":"\r\n( 1 ) - در مورد ديگر از كتاب النقض : هيجانى\r\n( 2 ) - يعنى ابو الفتوح محمد بن فضل بن محمد از علماى بزرگ اهل سنت\r\n( 3 ) - مراد اهل توحيد است يعنى معتزله\r\n","page_name":" 152 ","page_number":166},
  {"content":"\r\n\r\nمتفق الالفاظ و الفتاوى برين جمع شدند كه مؤثر در معرفت بارى تعالى نظر و عقل است و تعليم و تقليد باطلست كه آن طريقت ملحدان و باطنيان است . و بعد از آن هم در عهد حيات سلطان مسعود و بروزگار امير عباس غازى علويى از بلخ برى آمد جلال الدين نام كه عزم سفر حجاز داشت ، محترم ، از اهل فضل ، روزى كه مرا بسراى سيد فخر الدين رحمه اللّه نوبت مجلس بود ، حاجبى از آن امير عباس بيامد كه علما و متكلمان مذهب خود را بياوريد كه سيد جلال الدين خراسانى با امام اهل سنت بلفضائل مشّاط در وجوب معرفت سخن خواهد گفت . ما مجلس به آخر آورديم و علما در خدمت سيد فخر الدين بسراى ايالت رفتند و قاضى ظهير الدين و خواجه بو نصر هسنجانى ( هيجانى ) و نجيب الدين بلمكارم را كه متبحر بودند در علم اصولين بناظرى اختيار كردند و علوى سخن گفت تا به حدى كه امرا و همهء تركان بدانستند كه حق اينست كه معرفت بارى تعالى بعقل و نظر دانند نه بتعليم و خبر . دگرباره خطها تازه كردند و امير بدر الدين قشقلق ايشان را بتيمارى ميداشت ، از طريق حمايت نه از طريق مذهب ، چون مسئله به آخر رسيد برخاست و گفت بر باطلى بيشتر ازين ياورى نتوان كرد و سيد بلحسين و نكى مقرى حاضر بود ، در حال اين آيه برخواند :  « وَ قُلْ جاءَ الْحَقُّ وَ زَهَقَ الْباطِلُ إِنَّ الْباطِلَ كانَ زَهُوقاً »  و جماعت برخاستند و بيرون آمدند و اين مجملى است از آن مفصل ؛ و قزوينيان ميگفتند خوارى باشد ببغداد و اصفهان و رى و همدان تقرير مذهب اعتزال و رفض كردن ، مردى آن باشد كه بقزوين اين تقرير كنند و اين معنى نقل مىافتاد بخواجه بو نصر هسنجانى ، و صبر ميكرد تا در روزگار امير اينانج اتابك كه ائمهء حنفيان را بوقت فتورى از شهر رى بربايست خاستند ، هرچندانكه خواجه بو نصر را گفتند اختيار كدام جانب را خواهى كرد ؟ ميگفت اختيار قزوين . و هرچند كه منع بيشتر كردند حريص‌تر بود و فايده نداشت و بقزوين رفت . بعد از استقبال و قبول و نزول در سراى پادشاه مظفر الدين نوبت مجلس نهادند او را ، پس بر سر منبر بحضور امير و وزير و قاضى و رئيس سنت و روساء و علماء و اعيان و بزرگان از خواص و عوام اين ماجرا از اول تا به آخر كه رفته بود از بطلان مذهب ايشان و مشابهت آن مذهب بمذهب مقلدان و تعليميان ، بيان كرد .\r\n\r\n","description":"","footnote":"","page_name":" 153 ","page_number":167},
  {"content":"\r\n\r\nعوام غوغائى كردند كه با هسنجانى چكنند ، چون بيرون آمد گفتند در سراى امير نبايستى كه با امامان بگفتى كه چه ميبايد كردن . اين سخن به گوش خواجه بو نصر رسيد ، از امير درخواست و روز آدينه در جامع قزوين با حضور صد هزار مرد سخن بگفت و تقرير مذهب كرد و بطلان تعليم و تقليد بغايت رسانيد ، همه مدهوش و متحير شدند و بسلامت بازآمد . . »\r\nاين عبارات كه نقل كرده‌ايم وضع مذهبى عصر و مجاهدات علماى هر فرقه را براى قبولانيدن عقايد خود ، و فتنه‌هاى عوام در تعصب نسبت به آن عقايد ، و دخالتهاى امراء در ترويج مذهبى از مذاهب ، و فشار بر پيروان مذاهب ديگر ، و علاقهء آنان را باستماع بحث‌هاى مذهبى كه منجر بحضور در مجالس وعظ و تذكير و مناظره و جدل ميشده است ، و شكنجه و آزار مردم در راه عقيده و ايمان قلبى ، به خوبى آشكار مىكند .\r\nبازار تهمت و افتراء در اين دوره رواجى عجيب داشت . معتقدين هر مذهب ضمن ايراداتى كه بر مذاهب ديگر وارد ميدانستند ، بذكر تهمت‌ها و افتراآتى نيز بر اهل آن مذاهب مبادرت مينمودند و در اين امر حتى از وقاحت و بيشرمى هم دريغ نميكردند . ضمن مطالعه در كتب مذهبى اين دوره نخستين مسأله‌يى كه جالب توجه است ذكر فضايح هر مذهب مىباشد . البته ذكر فضايح مذاهب از اوايل قرن پنجم و شايد پيش از آن معمول بود ، ليكن در اين دوره علماء هر دسته سعى ميكردند فضايح جديدى براى مخالفان خود بجويند و آن فضايح را بزرگ كنند و پنهان و آشكار بمردم بگويند تا مخالفان خود را رسوا كنند و مردم را بتبرّى از آنان برانگيزند . مثلا يكى از مؤلفان زمان در حدود سال 556 يا اندكى پيش از آن كتابى در انتقاد شاعيان نوشته بود بنام بعض فضايح الروافض . مؤلف اين كتاب كه قسمتى از عمر خود را در اعتقاد بتشيع بسر برده بود براى هم‌مذهبان قديم خود شصت و هفت فضيحت در كتاب خويش آورده بود و اين فضايح غير از مثالب متعدد و طعنها و ريشخندهاى متعدد ديگريست كه بشيعيان زده است .\r\nشيعيان هم بيكار ننشسته و چند سالى بعد از تأليف آن كتاب يعنى در حدود سال\r\n\r\n","description":"","footnote":"","page_name":" 154 ","page_number":168},
  {"content":"\r\n\r\n560 هجرى كتابى در نقض آن نوشتند بنام « بعض مثالب النواصب فى نقض بعض فضايح الروافض » كه از كتب مشهور شيعه و بكتاب النقض معروفست . در كتاب النقض هم از ذكر مثالب و فضايح اهل سنت خاصه مجبره و مشبهه خوددارى نشد و در برابر هر موردى كه مؤلف بعض فضايح الروافض براى طعن و تسخر شيعيان يافته بود مواردى براى جواب ذكر شد و از اين راه كتابى عظيم كه اتفاقا حاوى نكات بسيار مهم تاريخى هم هست فراهم آمد .\r\nدر كتابهاى ديگر اين دوره هم مانند الملل و النحل شهرستانى و تبصرة العوام سيد مرتضى بن داعى حسنى رازى و امثال آنها از ذكر فضائح فرق مختلف غفلت نشده و نويسندگان آن كتب از طعن و لعن فرقى كه دور از ذوق و عقيدهء مذهبيشان سخن مىگفته‌اند ، خوددارى نكرده‌اند .\r\nدر مناقشاتى كه اهل مذاهب با هم مىكرده‌اند سخنان عجيب دربارهء يكديگر مىگفتند . مثلا از مدعيات اهل تسنن بر روافض آن بود كه توبهء رافضى مقبول نخواهد بود و شيعه اجلّاء صحابه را شتم مىكنند ، درس فقه و شريعت ندارند ، مردمى ضعيف رأىاند و « رافضيئى دهليز ملحدى است » ، و شيعه مانند گبركان هستند ، و گبرانى هستند كه سر بگريبان رفض برآوردند ، و با ملاحده تفاوتى ندارند ، و با دهريه يكسانند ، و امثال اين ترّهات . . . « 1 » و شيعه هم از ذكر سخنانى نظاير آنچه گفته‌ايم در قبال اين دشنامها خوددارى نداشتند و اهل سنت را بجبر و تشبيه و تعصب و تقليد و نظاير اين مسائل سرزنش ميكردند و بدشمنى با دين و عناد با خاندان رسالت متهم مينمودند . اهل سنت ميگفتند « شاعركان بد اعتقاد و بىنماز مفسد خمار شعرهاى ركيك گفته‌اند و در بازارها جمع شده ميخوانند و اين خواجگان رافضى كافركيش احمق روش عوان طبع ابله دمدار بىتميز با دلهاى پرغل و غش و كين جمع شده بر آن دروغها معتكف بوده آن بهتانها را بجان خريدار شده و آن محالات را در هيچ تاريخى و اثرى نميشنوند » « 2 » و « عجب\r\n\r\n\r\n","description":"","footnote":"\r\n( 1 ) - كتاب النقض صفحات : 9 ، 11 ، 49 ، 84 ، 85 ، 373 ، 444 ، 449 ، 469 ،\r\n( 2 ) - كتاب النقض ص 40 - 41\r\n","page_name":" 155 ","page_number":169},
  {"content":"\r\n\r\nاست كه خران ورامين و كفش‌گران درغابش ( ؟ ) و عوانان قم و كلاه‌گران آوه و جولاهكان كاشان و كياكان سارى و ارم و خربندگان سبزوار در قفاى محمد و على بدارند و ببهشت برند كه اينان شيعهء آل محمدند و صحابهء رسول و بزرگان و امامان را بدوزخ برند . . . » « 1 » و آنگاه مصنف شيعى در برابر اين سخنان ركيك زبان ببذاءت مىگشوده و ميگفته است : « . . . طرفه‌تر آنست كه گمان مىبرد كه لران خوزستان و گاوان طوس و خران اردبيل و گرگبران قزوين و مشبههء همدان و خربندگان ساوه و دباغان نهاوند و بياعان اصفهان و خارجيان كره ( در بعض نسخ كوه كيلويه ) و خران اهواز همه ببهشت روند براى آنكه كفر و فساد و عصيان بمشيت و ارادهء خداى تعالى گويند « 2 » و على را قتال گويند و مصطفى را كافر بچه و اشكم شكافته و عاشق دانند و بو بكر و عمر را تمام النبوة خوانند و رافضيان را لعنت كنند و كافر خوانند و سلمان و بو ذر و مقداد و عمار و خزيمه و حذيفه و جابر و ابو ايوب و محمد بو بكر و مالك اشتر و عبد اللّه عباس و غير ايشان همه بدوزخ روند از بهر آنكه منكر اختيار امامت بو بكر و عمرند . . . » « 3 »\r\nاز جملهء بدبختيها آن بود كه كار اين مناقشات متعصبانه و كودكانه غالبا باهانت و جسارت مردم ببزرگان دين مىكشيد و طرفين ضمن مناقشات خود گاه عنان اختيار از كف ميدادند و بجاى تاخت بردن بر اهل سنت يا شيعيان بمقتدايان آنان بد ميگفتند و بىادبانه زبان گستاخى نسبت به آنان مىگشودند چنان كه در همين كلام منقول ديده‌ايم كه چگونه نسبت بعلى عليه السلام سخن ميگفتند و چون شيعه در ذكر محامد او غلو و مبالغه ميكردند « 4 » اهل سنت نيز با آنكه على عليه السلام از خلفاى راشدين است در انكار محامد و فضايل او و همچنين اولاد و جانشينان وى مقالاتى ميپرداختند و در ضمن اين مقالات بساحت آنان جسارت ميكردند و حتى شجاعت و جنگاورى على و زحماتى را كه در قلع و قمع مخالفان دين كشيده بود ، انكار مينمودند و ميگفتند « اين\r\n\r\n\r\n","description":"","footnote":"\r\n( 1 ) - كتاب النقض ص 296\r\n( 2 ) - يعنى قائل بجبرند و همهء افعال را منسوب به خداوند ميدارند\r\n( 3 ) - كتاب النقض ص 297\r\n( 4 ) - ايضا ص 338 - 399\r\n","page_name":" 156 ","page_number":170},
  {"content":"\r\n\r\nيكى كه امام است ( يعنى على عليه السلام ) با آنكه قوم بيشتر داشته و قبيلهء بسيارتر ، در خانه تن بزده ، منشور بر طاق نهاده ، با اعداء دست در كاسه كرده ، پنج درم سنگ خون از وى نيامده ، باطل را حق ميگويد ، يارى مبطلان ميدهد ، با ظالمان مناكحت و مجالست مىكند ، اين بدان ( يعنى بمحمد صلى اللّه عليه و آله ) چه ماند ؟ » « 1 » و شيعه نيز در مقابل بشيخين و عثمان و معاويه و يزيد و آل مروان دشنامها مىدادند و شاعران شيعه در ذكر مثالب آنان شعرها مىسرودند و مناقب‌خوانان آنها را در كوى و بازار مىخواندند و در برابر آن دسته فضايل‌خوانان سنى عمل متقابل مينمودند . « 2 » شيعه در قبال بدگوييهايى كه متعصبان اهل سنت نسبت بائمهء آنان ميكردند در ذكر مثالب و فضايح اعمال بنى اميه و بنى عباس راه مبالغه مىپيمودند و خلفاى معاصر خود يعنى عباسيان را بعيش و نوش و ارتكاب اعمال خلاف دين و تقاعد از حفظ حدود و ثغور اسلام و جان و مال مسلمانان سرزنشها ميكردند « 3 » .\r\nپيروان مذاهب سنت با يكديگر و پيروان مذاهب شيعه با هم همين دشمنيها و مناقشات لفظى و كشتارها و آزارها را معمول ميداشتند و همهء آنها با خوارج و خوارج با همهء آنها دشمنى و عناد سخت ميورزيدند و طوايف مختلف خارجى هم هريك ديگرى را كافر و واجب القتل ميدانست . خلاصه آنكه در اين دوره بزعم هر دسته‌يى از دسته‌هاى متعدد اسلامى همهء عالم پر از مردم « بدمذهب » و « بددين » يا « كافر » و « ملحد » بود و آزار و قتل بعضى از آنان حتى زنان و فرزندانشان هم جزو مثوبات بوده است و موجب سعادت و فلاح اخروى و تملك حور و قصور در خلدبرين مىشده است !\r\nافزودن يادداشتهاى ذيل دربارهء وضع عمومى مذاهب در اينجا خالى از فايده به نظر نمىآيد :\r\n\r\nتسلط علماى دينى\r\nدرين عهد علماى دينى تسلط و نفوذ تام و تمام در پيروان خود داشته و واقعا آنها بوده‌اند كه در شهرها و قراء و قصبات بر مردم حكومت مىكرده‌اند . به حكم و اشارهء آنان مريدان از فدا كردن مال و جان\r\n\r\n\r\n","description":"","footnote":"\r\n( 1 ) - كتاب النقض ص 345\r\n( 2 ) - ايضا 33 و 78\r\n( 3 ) - ايضا ص 356 - 357 و 370\r\n","page_name":" 157 ","page_number":171},
  {"content":"\r\n\r\nابا نداشتند و يا اگر در دل ناخشنوديى از اين باب احساس مىكرد نه آن ناخشنودى را اظهار نمىنمودند . براى اين موضوع در شرح احوال مشايخ تصوف و رجال بزرگ مذهبى شواهد بسيار داريم كه نقل آنها سخن را بدرازا مىكشاند و از آن ميان بىفايده نمىدانم كه اين داستان را نقل كنم : « شنيدم كه عمادى كه از شاعران او « 1 » بود بر عبّادى قصيده‌يى ميخواند كه ، شعر :\r\n ره مىرويم و ديذه برهبر نمىرسذ * كان مىكنيم و تيشه بگوهر نمىرسذ \r\nعبادى بر سر منبر بوذ ، عمادى بدين بيت رسيد كه :\r\n بر آستان جاه تو چرخ ارنداذ بوس * عذرش قبول كن كه مگر برنمىرسذ \r\nعبّادى گفت امير عمادى هر آرزو كه دارد بخواهد . عمادى ملازم قاضى را با خود داشت ، گفت بهزار دينار سرخ قرض محبوسم ، موكل اينست و وجوه قرض مىبايد .\r\nعبّادى سر فروبرد . يكى از مريدان گفت ببود ! عبادى سربر آورد و گفت امير عمادى چهار هزار دينار با قرض دهد فردا ديگر قرضش بايد كه بخورد ! مريدى ديگر گفت هزار ديگر ببود ! و عمادى بياسود . مدح شاعر گويم يا همت عالم يا ارادت مجلس ؟ . . . » « 2 » و اين اعتقاد و علاقه حتى در رجال قوم نيز ديده مىشود و بسيارى از امرا و سلاطين و وزراء اين عهد از پيروان و علاقه‌مندان بعلما بوده و نفقات فراوان در راه مشايخ صوفيه يا ائمهء مذهبى صرف ميكرده‌اند و از مهمترين آنان نظام الملك طوسى است كه علاوه بر تأسيس مدارس نظاميه و تعيين مشاهره براى مدرسان و طالبان علم در آنها ، در احداث خانقاهها و رعايت جانب صوفيه و بخشش اموال كثير به آنان نيز مبالغهء بسيار ميكرد « 3 » .\r\nشايد يكى از علل فراوانى عدد فقها در اين دوره و وجود شمارهء بسيارى از آنان در همهء بلاد و قراء و قصبات ، همين تشويق و بزرگداشتى باشد كه مقامات رسمى دربارهء آنان معمول ميداشتند و البته اين را نبايد تنها علت اين امر دانست بلكه علت‌هاى ديگر و از آن جمله ريشه دوانيدن دين در ميان مردم ، و شيوع تعصب و اعتقاد شديد عموم مسلمانان\r\n\r\n\r\n","description":"","footnote":"\r\n( 1 ) - يعنى طغرل بن محمد بن ملكشاه سلجوقى\r\n( 2 ) - راحة الصدور راوندى ص 209\r\n( 3 ) - اسرار التوحيد فى مقامات الشيخ ابى سعيد چاپ نگارنده ص 193 - 194 و نيز رجوع شود به كتاب النقض ص 106 و 108\r\n","page_name":" 158 ","page_number":172},
  {"content":"\r\n\r\nبمسائل دينى ، و اظهار علاقه و تمايل عامه به اين مسائل هم وسيلهء عمدهء افزايش عدهء علماى دينى در اين دوره بوده است .\r\nعلت عمدهء ديگر ضعف علوم عقلى و يا متروك ماندن آن در بسيارى از مراكز بوده است بخصوص كه اين علت با ايجاد مدارس متعدد مذهبى و پديد آمدن موقوفات فراوان كه صرف تعليم و تعلم طلاب و تأمين حوائج استادان و شاگردان علوم دينى ميگرديده است همراه بود . كثرت عدد فقها را در آن ايام تا قرن هفتم ميتوان از اينجا حدس زد كه فقط در كنف ادارهء امام برهان الدين محمد معروف بصدر جهان از كبار ائمه و رؤساء آل مازهء بخارا و سلف او نزديك شش هزار فقيه بسر ميبردند « 1 » و البته اينان همه از فقهاى حنفى بوده‌اند نه از ساير فرق ، و اين خاندان حتى در ايام بعد از حملهء مغول و خرابيهاى آنان در ماوراء النهر همچنان رعايت حال فقهاى حنفى را ادامه ميداده و در عهد تأليف كتاب آثار البلاد قزوينى ( سال 674 ) چهار هزار فقيه در كنف حمايت و رعايت خود داشته‌اند « 2 » . يكى از افراد اين خاندان بنام صدر الصدور برهان الدين عبد العزيز بن عمر در رعايت حال يكى از اين فقها كه تحت حمايت او بود سى هزار دينار زر سرخ صرف كرده شرح داستان چنينست كه « وقتى دانشمندى « 3 » از متعلمان غريب ، كه بتعلم بسمرقند آمده بود ، خيانتى بزرگ كرد ، سلطان سمرقند او را بگرفت و خواست كه برنجاند ، و گفت اگرچه بدين خيانت مستوجب كشتن است اما چون دانشمند است و غريب ، او را سى چوب بزنند . صدر جهان گفت اگر پادشاه هر چوبى را بهزار دينار زر سرخ بفروشد خزانه را توفيرى تمام باشد و دانشمند غريب را آبروى نرفته باشد . پس سى هزار دينار بداد و آن دانشمند را از آن ورطه بيرون آورد و اين واقعه در ماوراء النهر مشهورست » . « 4 »\r\nامثال اين وقايع و اشارات دربارهء بزرگداشت فقها در آثار قرن ششم بسيار ديده\r\n\r\n\r\n","description":"","footnote":"\r\n( 1 ) - سيرهء جلال الدين منكبرنى تأليف محمد بن احمد النسوى ، منقول از حواشى چهار مقاله از مرحوم قزوينى ص 119\r\n( 2 ) - ايضا ص 115\r\n( 3 ) - يعنى فقيه\r\n( 4 ) - جوامع الحكايات عوفى . منقول از حواشى چهارمقاله چاپ ليدن ص 117 - 118\r\n","page_name":" 159 ","page_number":173},
  {"content":"\r\n\r\nمىشود و بعضى از سلاطين مانند سنجر در اين‌باره مبالغه مينمودند « 1 » .\r\nبا تمام اين احوال علماى دينى بر اثر اختلافى كه ممكن بود بين عقايد آنان و امرا و سلاطين متغلب زمان باشد ، دچار مشكلاتى از قبيل نفى بلد و حبس و شكنجه و الزام به ترك عقيده و امثال اين امور نيز ميشده‌اند و بعضى ازين قبيل حوادث پيش از اين اشاره شده است و حتى ممكن بود در گيرودار اختلافات مذهبى عوام دستهء مخالفان بجان و مال و خان‌ومان علماى مخالف نيز دست‌درازى كند . « 2 »\r\nبسبب همين اختلافات و جداييها هر دسته از مردم اين دوره براى خود مدرسه و جامع خاص داشته « 3 » و گاه از ورود دسته‌هاى مخالف يا بعضى از افراد معين در آنها پيش‌گيرى ميكرده‌اند .\r\n\r\nاختلافات مذهبى و شعر\r\nدامنهء اختلافات مذهبى در اين دوره چنان وسعت گرفته بود كه از عوام و مردم غوغا بخواص كشيده بود ، و نه تنها ، چنان كه ديده‌ايم ، علما در رد يكديگر بتأليف كتابها مبادرت مىجستند بلكه شاعران زمان هم در اين‌گونه تعصبات شركت مىكرده و باظهار عقايد مذهبى خود يا هجو و انتقاد مخالفان مذهبى مبادرت مينموده‌اند و حتى گاه تهمتهاى مذهبى را وسيلهء انتقام قرار ميداده‌اند و حال آنكه غالب آنان به بىدينى و خلاعت مشهور بوده‌اند . اينك براى نمونه يك قطعه از ظهير را مىآوريم كه در آن مردى را بسبب اعتقاد باعتزال شايستهء هجو و لايق قدح دانسته است :\r\n ترا بتيغ هجا پاره‌پاره خواهم كرد * كه كشتن تو مرا شد فريضهء كلى\r\nخدايگان وزيران مرا چه خواهد كرد * ز بهر خون يكى زن به مزد معتزلى \r\nو خاقانى هم در اشعار خود علاوه بر تاختهايى كه بر فلاسفه و اهل جدل و معطله آورده\r\n\r\n\r\n","description":"","footnote":"\r\n( 1 ) - راحة الصدور راوندى ص 171\r\n( 2 ) - كتاب النقض ص 486 و 488 و حواشى لباب الالباب ج 1 ص 354\r\n( 3 ) - مثلا در رى . رجوع شود به كتاب النقض ص 598 - 599 ؛ و نيز رجوع شود به ص 494 كه در آنجا بطور كلى نسبت به همه جا حكم كرده است .\r\n","page_name":" 160 ","page_number":174},
  {"content":"\r\n\r\nاست و ، بعدها بنقل اقوال او در اين ابواب مبادرت خواهيم كرد ، در بعضى از ابيات خويش از تأييد عقايد دينى خويش و تعريض بر مخالفان مذهبى خاصه بر معتزله خوددارى ننموده و گفته است :\r\n رؤيت حق ببر معتزلى * بودنى نيست ببين انكارش\r\nمعتقد گردد از اثبات دليل * نفى لا تدركه الابصارش\r\nگويد از ديدن او محرومند * مشتى آب و گل روزى خوارش\r\nخوش جوابيست كه خاقانى داد * از پى رد شدن گفتارش\r\nگفت من طاعت آن‌كس نكنم * كه نبينم پس از آن ديدارش ! \r\nبعضى از شاعران ديگر على الخصوص ناصرخسرو قباديانى شعر را وسيلهء قاطعى براى بيان عقايد مذهبى و تبليغات دينى قرار دادند و عده‌يى ديگر ضمن نعت خدا و پيامبر و اصحاب ، اثبات عقايد مذهبى خود را وجههء همت ساختند و اين نيست مگر نتيجهء غلبهء عواطف دينى بر عواطف ديگر در اين عهد و رواج مناقشات مذهبى .\r\n\r\nوضع فرق شيعه\r\nدر ذيل اين مبحث لازم است دربارهء وضع فرق شيعه كه در ادوار اسلامى هميشه در ايران جزو فرق مهم و اصلى مذهبى شمرده ميشده‌اند ، سخن گوئيم . با مطالعه در مآخذ و منابع اين دوره آشكار مىشود كه با همهء مشكلاتى كه براى شيعه وجود داشته ، و با قوت اهل تسنن و غلبهء آنان ، و با آنكه اكثر سلاطين و امرا و حكام در اين دوره بر مذاهب اهل سنت بوده و عقايد اصولى آنان نيز غالبا مغاير با شيعه بوده است ، باز تشيّع در حال پيشرفت بود و بآتشى ميمانست كه در زير خاكستر توسعه يابد و آمادهء آن شود كه روزى كاملا برافروخته و آشكار گردد .\r\nاز فرق متعدد شيعه كه در جلد اول ازين كتاب بدانان اشارتى كرده‌ايم ، و در كتب ملل و نحل ذكر همهء آنان آمده ، در قرن ششم و اوايل قرن هفتم تنها چهار فرقهء اصلى باقى مانده بودند « 1 » و اين چهار فرقه كه هنوز هم باقيند عبارتند از :\r\n\r\n\r\n","description":"","footnote":"\r\n( 1 ) - رجوع شود به تبصرة العوام ص 180\r\n","page_name":" 161 ","page_number":175},
  {"content":"\r\n\r\n1 ) نصيريان . اين اسم از قرن ششم و هفتم بشيعهء غاليه كه معتقد بالوهيت على بن ابيطالب‌اند ، داده ميشد « 1 » . نصيريان را فرق شيعه خاصهء شيعهء اماميه جدا تكفير ميكرده و از قبول آنان در شمار همكيشان خود امتناع مينموده‌اند . 2 ) زيديه . 3 ) اسمعيليه 4 ) شيعهء اماميهء اثنى عشريه .\r\n\r\nفرقهء زيديه\r\nاين فرقه در عهد مورد مطالعهء ما بر چهار فرقه منقسم مىشده‌اند :\r\nاول جاروديه مشهور به « سر حوبيّه » « 2 » پيروان ابو الجارود معاصر حضرت امام باقر عليه السلام . دوم جريريه . سوم بتريّه پيروان كثيّر النّوّاء الابتر . چهارم يعقوبيه .\r\nاين هر چهار فرقه در اصل عقيده يكسان بوده و اعتقاد داشته‌اند كه امام كسى از بنى فاطمه است كه عالم و شجاع باشد و خروج كند بر حكام و امراء ظالم وقت و همه بعد از حضرت على بن الحسين معتقد بامامت زيد بن على هستند كه بسال 121 هجرى خروج كرد و كشته شد . جاروديه كسانى را كه پيش از على عليه السلام زمام حكومت اسلام را در دست گرفته بودند غاصب و كافر ميدانستند و به همين سبب از شيخين تبرى ميكردند و گروهى از آنان بمهدويت محمد بن على بن عمر بن على بن الحسين بن على بن ابى طالب ، صاحب طالقان ، معتقد بودند كه بامر معتصم بحبس افتاد و عاقبت او معلوم نشد ، و گروهى ديگر بمهدويت يحيى بن عمر بن يحيى بن الحسين بن زيد بن على ، صاحب كوفه ، اعتقاد داشتند كه در عهد مستعين بقتل رسيده بود .\r\nاما فرقهء سليمانيه يا جريريه خلاف فرقهء مذكور كه امامت را بنص ميدانستند ، معتقد بودند كه امامت بشورى است و امامت مفضول درست است و اگرچه ابو بكر و عمر بامارت مخطى بودند ليكن خطاء آنان چنان نيست كه دليل كفرشان گردد اما عثمان بسبب بدعتهايى كه نهاد كافر شد .\r\nبتريه از اين هم فراتر ميرفتند و ميگفتند اگرچه بعد از رسول على افضل خلايق\r\n\r\n\r\n","description":"","footnote":"\r\n( 1 ) - تبصرة العوام ص 180\r\n( 2 ) - ابو الجارود از معاصران حضرت باقر بود و آن حضرت او را بسبب نفاقش سرحوب ، كه يكى از اسامى شيطانست ، ميخواند و بدين سبب فرقهء او را سرحوبيه گفتند .\r\n","page_name":" 162 ","page_number":176},
  {"content":"\r\n\r\nبود ليكن چون او ترك امامت كرد امامت بر شيخين درست شد و يعقوبيه نيز شيخين را امامان به حق مىدانستند .\r\nزيديان در اصول پيرو معتزله بوده و در فروع با اهل سنت و جماعت موافقت داشته و قياس و رأى و اجتهاد و استحسان را دلايل شرعى مىشمرده‌اند و همهء ائمهء بعد از على بن الحسين را گمراه مىدانستند و مىگفتند هركه بامامت زيد اعتقاد نداشته و جهاد را واجب نداند كافر است .\r\nزيديان بر اثر تسلطى كه در قرن سوم و چهارم بر ديلمان و گيلان و طبرستان و گرگان داشته‌اند ، در قرن ششم در آن نواحى بسيار بودند . نصير الدين عبد الجليل يمن و طايف و مكه و كوفه و اكثر بلاد گيلان و جبال و ديلمان و بعضى از بلاد مغرب را محل اجتماع زيديان دانسته و گفته است كه آنان در اين نواحى « خطبه و سكه بنام ائمهء خود كنند ، فاطمى عالم شجاع كه خروج كرده باشد ، و البته بنام خليفه و سلطان وقت خطبه نخوانند و سكه نزنند مگر بكوفه كه قريب‌تر است بدار الملك خلافت ، و به مكه هر سال يك بار مالهاى بسيار بستانند و خلعتها برسد و قضاة و فقها و علماء ايشان همه فتوى بدان مذهب كنند » « 1 » .\r\n\r\nفرقهء اسمعيليه\r\nقرن پنجم و ششم دورهء قدرت اسمعيليه و كمال فعاليت آنان در تبليغ عقايد خود و حتى ايجاد مراكز مقاومت و حكومت در ايران و مبارزهء سخت با فرق ديگر اسلامى و با سلاطين و امراء مخالف خود در اين سرزمين بوده است .\r\nدر مجلد اول از همين كتاب ( چاپ اول ص 212 - 220 ) باختصار دربارهء اصول عقايد فرقهء اسمعيليه و شعب آن خاصه قرامطه و كيفيت نشأت آنها و همچنين تشكيل دولت فاطمى بدست ابو محمد عبيد اللّه مهدى بسال 297 سخن گفته‌ام .\r\nدولت فاطمى در اوايل دوره‌يى كه مورد مطالعهء ماست تحت خلافت المستنصر ابو تميم معدّ بن الظاهر ابو الحسن على بود كه از 427 تا سال 487 هجرى متعهد امور\r\n\r\n\r\n","description":"","footnote":"\r\n( 1 ) - كتاب النقض ص 493\r\n","page_name":" 163 ","page_number":177},
  {"content":"\r\n\r\nخلافت بود . در دورهء اين خليفه دولت فاطمى باوج قدرت رسيد و در برابر بعضى متصرفات كه فاطميان در شمال غربى افريقا از دست داده بودند ، حوزهء تسلط خود را بقسمت اعظم از نواحى شمالى افريقا و شام و آسياى صغير و سواحل بحر احمر كشيد و تا حدود بغداد و واسط پيش رفت و مقارن غلبهء سلاجقه بر عراق عرب ، در بغداد خطبه بنام المستنصر خوانده ميشد بدين معنى كه در سال 448 در واسط و دو سال بعد يعنى در سال 450 در بغداد خطبه بنام خليفهء فاطمى خواندند .\r\nتوضيح اين مقال آنست كه در ماه رمضان سال 446 بين ابو الحارث بن ارسلان البساسيرى ، مقدّم غلامان ترك پادشاه بويى ، و خليفه القائم بامر اللّه نقار و كدورتى درگرفت و او شروع بقتل و غارت در بغداد و انبار و ديگر نواحى مجاور كرد و از اين پس نيز باز در سال 447 بين تركان بغداد و بساسيرى فتنه‌يى درگرفت كه خليفه و وزير او نيز در آن شركت داشتند و بسبب ارتباطى كه بساسيرى با خليفهء فاطمى مصر يافته بود ، براى دفع او بسلطان طغرل ملتجى گرديدند و سلطان در سال 447 ببغداد نزديك شد و بساسيرى از بيم او بجانب شام گريخت و در آنجا از جانب خليفه المستنصر باللّه فاطمى خلعت و هدايايى براى او فرستاده شد .\r\nبساسيرى بعد از فرار بشام در شوال سال 448 بهمراهى نور الدوله دبيس بن مزيد با قتلمش عم سلطان طغرل بيك ، كه بهمراهى قريش بن بدران بجنگ او آمده بود ، نبردى سخت كرد و آنانرا بشكست و بر موصل استيلا يافت و در آنجا خطبه بنام المستنصر باللّه فاطمى خواندند .\r\nطغرل از بغداد بموصل رفت و آنجا را از چنگ عمال فاطمى بيرون آورد و بابراهيم بن ينال سپرد و در سال 449 ببغداد بازگشت . ابراهيم ينال در سال 450 از موصل عزم بلاد جبال كرد . بساسيرى از غيبت او استفاده كرد و موصل را دوباره به تصرف درآورد و چون در همين اوان طغرل بايران بازگشته بود و در بغداد قوايى كه نيروى سركوبى بساسيرى داشته باشد وجود نداشت ، بساسيرى بهمراهى قريش بن بدران صاحب موصل بغداد را تصاحب كرد و در جامع منصور بغداد بنام المستنصر باللّه خطبه خواند و فرمان داد تا\r\n\r\n","description":"","footnote":"","page_name":" 164 ","page_number":178},
  {"content":"\r\n\r\nدر اذان بر رسم شيعه « حىّ على خير العمل » بگويند ( شوال سال 450 ) و القائم بامر اللّه و وزير او رئيس الرؤسا را مقيد كردند و باسم خليفهء فاطمى سكه زدند و اين وضع از شوال سال 450 تا ذى القعدهء سال 451 در بغداد باقى بود و چون طغرل در اين مدت گرفتار طغيان ابراهيم ينال بود نميتوانست آن شهر را از چنگ بساسيرى و قريش بيرون آورد تا در ذى القعدهء سال 451 دوباره روى ببغداد آورد و خليفه را كه در اسارت علم الدين قريش بن بدران بود ازو بازگرفت . خليفه با تبجيل و احترام بىسابقه ببغداد وارد شد و سلطان بساسيرى را نيز بچنگ آورد و بكشت و سرش را ببغداد آورد « 1 » .\r\nبدين ترتيب دولت عباسى كه در شرف انقراض بود احياء شد و آن پيكر محتضر از انفاس تركمانان جانى تازه كرد و قدرت دولت فاطمى نيز كه بمرحله‌يى جديد از توسعه رسيده بود گرفتار تراجع شد .\r\nدر همان حال كه خلفاى فاطمى از راه تسخير نواحى جديد بجانب شرق ممالك اسلامى نزديك ميشدند ، از راه اعزام داعيان بكشورهاى مختلف نيز در ترويج مذهب اسمعيلى و بسط دايرهء قدرت خود كوشش ميكردند و از اين راه داعيان بزرگى از آنان در دورهء مطالعهء ما پديد آمدند كه در تاريخ و ادبيات فارسى داراى شهرت بسيار هستند .\r\nنخستين داعى بزرگ اسمعيلى كه فعاليت خود را از اوايل عهد سلجوقى آغاز كرد شاعر و نويسنده و حكيم و متكلم بزرگ ابو معين ناصر بن خسرو قباديانى بلخى ملقب به « حجت خراسان » است . راجع بناصر خسرو و احوال و آثار او در باب شعرا و نويسندگان سخن خواهيم گفت و در اينجا بايد به ياد آوريم كه او فعاليتهاى تبليغاتى خود را در مذهب اسمعيلى بعد از بازگشت خود از سفر حجاز و مصر ( حدود سال 441 هجرى ) آغاز كرد . نخست چندى در بلخ بنشر عقايد و دعوت مردم به « ميانجى زمان خويش المستنصر باللّه » اشتغال داشت « 2 » ليكن بر اثر فشار شديد علماى اهل سنت و\r\n\r\n\r\n","description":"","footnote":"\r\n( 1 ) - در باب اين وقايع رجوع شود به كامل ابن اثير حوادث سنين 446 الى 451 و اخبار - الدولة السلجوقية ص 18 - 21 و ساير مآخذ .\r\n( 2 ) - زاد المسافرين چاپ برلين مطبعهء كاويانى ، ص 4\r\n","page_name":" 165 ","page_number":179},
  {"content":"\r\n\r\nاتهام ببد دينى و پيروى از مذهب قرامطه و كفر و الحاد و رفض « 1 » و نظاير اين تهمتها كه در آن روزگار فراوان بود ، ناگزير آن شهر را ترك گفت و چندى در مازندران و نيشابور و شايد نواحى ديگرى از خراسان در حال فرار و اختفا بسر برد و عاقبت بقلعهء يمكان در ناحيهء بدخشان پناه برد و آن را مركز تبليغات مذهبى خود قرار داد و بتأليف و تصنيف كتب و رسالات مهم خود در اثبات اصول عقايد اسمعيليان همت گماشت كه اهمّ آنها كتاب زاد المسافرين اوست .\r\nتبليغات ناصرخسرو در مازندران و خراسان باعث شد كه فرقهء خاصى از اسمعيليان بنام ناصريه در اين نواحى پديد آيد . در كتاب بيان الاديان كه سه چهار سال بعد از وفات ناصرخسرو ( در حدود سال 485 ) تأليف شده چنين آمده است : « الناصرية اصحاب ناصرخسرو و او ملعونى عظيم بوده است و صاحب تصانيف » و نيز گفته است : « بيمكان مقام داشت و آن خلق را از راه ببرد و آن طريقت او آنجا برجاست » و « بسيار كس از اهل طبرستان از راه برفته و آن مذهب بگرفته » و در كتاب تبصرة العوام نيز اشاره‌يى به اين مذهب مىيابيم بر اين منوال : « ناصريه رئيس ايشان ناصرخسرو بود و اين ملعون شاعر بود و خلقى را گمراه كرد » « 2 »\r\nدر ناحيهء عراق نيز در همين اوان يعنى دورهء سلاجقهء بزرگ دعاة فاطمى بشدت سرگرم نشر دعوت باطنى بوده‌اند و بزرگترين كسى را از ميان آنان كه در تواريخ اين عهد مىيابيم احمد بن عبد الملك عطّاش است . وى پسر عبد الملك عطاش از مشاهير دعات اسمعيليان در عراق بود « 3 » كه بشعر و ادب و زهد و تقوى شهرت داشت و اين صفات سبب شهرت و محبوبيت او شده بود ، ليكن بر اثر آزار ائمهء متعصب اصفهان از آن شهر گريخت و برى شد و از آنجا بحسن صباح پيوست . اين عبد الملك را پسرى بود احمد\r\n\r\n\r\n","description":"","footnote":"\r\n( 1 ) - رجوع كنيد بموارد مختلف از ديوان شاعر مثلا صفحات 110 و 217 و 420 و 429 و 448 از چاپ كتابخانهء تهران .\r\n( 2 ) - تبصرة العوام ص 184\r\n( 3 ) - در عبارت حسن صباح كه عطا ملك از « سرگذشت سيدنا » نقل كرده آمده است كه عبد الملك عطاش داعى فاطميان در عراق بود . جهانگشا ج 3 چاپ سيد جلال الدين تهرانى ، ص 105 .\r\n","page_name":" 166 ","page_number":180},
  {"content":"\r\n\r\nنام كه در عهد پدر كرباس‌فروشى ميكرد و از مذهب پدر تبرّى مينمود و بدين سبب بعد از فرار پدر كسى متعرض او نشد و او در خفا سرگرم نشر دعوت اسمعيلى بود تا انقلابات اصفهان بر اثر اختلافات سلطان بركيارق و سلطان محمد فرزندان ملكشاه آغاز شد . احمد از اين انقلابات استفاده نمود و شاه دژ را كه از قلاع استوار اصفهان و مدّخر بانواع ذخاير و اسلحه بود تصرف كرد و آنجا را بيش از پيش مستحكم ساخت و ذخاير بسيار و سلاح بىشمار در آنجا گرد آورد و « دعوت‌خانه » يى نزديك اصفهان بنا كرد و آن را مركز تبليغ مذهب فاطمى قرار داد و قريب سى هزار كس را از اصفهان بمذهب خود درآورد و نزديك دوازده سال بر همين منوال به كار خود ادامه ميداد و در اين مدت بسيارى از مخالفان خود را نيز از پاى درآورد و رعبى عظيم در دل مخالفان انداخت و عوارضى بر مردم تعيين كرد چنان كه جمع آوردن خراج بر عمّال سلطان دشوار شده بود و سلطان محمد بعد از استقرار كار سلطنت بدفع آنان همت گماشت و بعد از چندى زدوخورد و مهاجرت عده‌يى از اتباع او بقلاع طبس و الموت ( بمصالحه و رضايت پيشواى خود ) ، و باقى ماندن عدهء قليلى با وى ، و مبارزهء مردانه‌يى كه آن گروه تا آخرين نفس كردند ، احمد بن عبد الملك و پسر او تسليم سلطان سلجوقى و عوام و متعصبين اصفهان كه با او يار شده بودند ، گرديدند و زنش خود را با لباس فاخر و جواهر نفيس از فراز دژ بپايين انداخت و جان سپرد .\r\nرفتار محمد با اين اسيران بسيار وحشيانه و نشانه‌يى از خونخواريها و بيدادهاى تركمانان و همدستان متعصّب آنان در مبارزه با فرق مخالف خود بود . سلطان محمد نخست فرمان داد تا احمد را دست‌بسته بر اشترى نشاندند و باصفهان بردند « و افزون از صد هزار مرد و زن و كودك بيرون آمده بودند با انواع نثار از خاشاك و سرگين و پشكل و خاكستر ، و مخنّثان حراره‌كنان « 1 » در پيش با طبل و دهل و دف ، و ميگفتند ، حراره :\r\nعطّاش عالى\r\nجان من\r\nعطاش عالى\r\n\r\n\r\n","description":"","footnote":"\r\n( 1 ) - حراره : يعنى تصنيف و سرود . حراره‌كنان يعنى سرودگويان .\r\n","page_name":" 167 ","page_number":181},
  {"content":"\r\n\r\nميان سر هلالى\r\nترا با دز چكارو !\r\nو او را با اين عظمت و جلالت و حرمت ( ! ) در شهر بردند . هفت روز آويخته بود و تيربارانش مىكردند و بعاقبت بسوختندش ! » « 1 » و بقول ابن اثير كه اين حادثه را در سال 500 هجرى ذكر كرده ، احمد بن عبد الملك را يك هفته بعد از اسارت پوست كندند تا بمرد و پوست او را به گل بينباشتند و سر او و فرزندش را ببغداد نزد خليفهء عباسى فرستادند « 2 » و در همين اوان هم قلعهء خان لنجان بدست سپاهيان سلطان محمد تسخير شد و او بعد از اين كارها بفكر برانداختن حسن صباح سومين داعى بزرگ فاطمى در عهد سلجوقى افتاد ليكن « مرگ آمد و آب از آسيا افگند ! »\r\nحسن بن الصبّاح از داعيان فرقهء نزاريّه است . بعد از وفات المستنصر فاطمى ميان دو فرزند او المصطفى لدين اللّه مشهور به « نزار » و المستعلى باللّه ابو القاسم احمد كه هر دو مدعى جانشينى پدر بودند اختلاف افتاد و از اينجا متابعان فاطميهء مصر برد و دستهء « نزاريان » و « مستعليان » منقسم گرديدند .\r\nآن دسته كه طرفدار امامت نزار شدند اسمعيليان عراق و شام و قومس و خراسان و لرستان بودند . و آن دسته كه بامامت المستعلى اعتقاد يافتند اسمعيليان مصر و بلاد مغرب بودند ليكن در همان حال عده‌يى از طرفداران امامت نزار در مصر بوده و قوتى داشته‌اند و همين قومند كه بسال 524 ابو على منصور بن المستعلى را مغافصة هلاك كردند .\r\nاز جملهء پيروان فرقهء نزاريه همچنانكه گفته‌ايم حسن بن الصباح مؤسس فرقهء صبّاحيه در ايرانست . نسبت او را بقبيلهء حمير رسانيده و گفته‌اند پدرش صبّاح از يمن بكوفه و از آنجا بقم و رى آمد و حسن در رى ولادت يافت . نام و نسب حسن را چنين\r\n\r\n\r\n","description":"","footnote":"\r\n( 1 ) - راحة الصدور ص 161\r\n( 2 ) - راجع به احمد بن عبد الملك عطاش رجوع شود به : كامل التواريخ ابن اثير حوادث سال 500 ؛ راحة الصدور راوندى ص 155 - 161 ؛ اخبار الدولة السلجوقيه ص 79 - كتاب النقض ص 91\r\n","page_name":" 168 ","page_number":182},
  {"content":"\r\n\r\nنوشته‌اند : حسن بن على بن محمد بن جعفر بن الحسين بن محمد الصبّاح الحميرى . وى بنابر قولى نخست بر مذهب اثنى عشرى بود ليكن بدعوى صاحب كتاب النقض ( ص 91 ) مجبّر و مجبّرزاده بود و همكار تاج الملك مستوفى . بهرحال بدعوت چند تن از باطنيان رى على الخصوص يكى از آنان مشهور به « مؤمن » كه از جانب عبد الملك عطّاش در رى مأمور دعوت بود قبول مذهب اسمعيلى كرد . در سال 464 كه عبد الملك عطاش برى رفته بود حسن صباح را بيازمود و بپسنديد و نيابت دعوت به دو داد و اشارت كرد كه بايد بمصر برود . وى در سال 469 بعهد خلافت المستنصر فاطمى باصفهان و از آنجا بآذربايجان و از راه شام بمصر رفت و در سال 471 بمصر رسيد و قريب يكسال و نيم در آنجا مقام داشت . در آن هنگام ميان پيروان دو پسر مستنصر يعنى نزار و مستعلى كه ذكر آنان گذشته است اختلاف بود . نزار بنصّ اول جانشين مستنصر بود و مستعلى بنصّ دوم ، و طرفداران امامت آن دو هم در عهد پدرشان با يكديگر مخالفت ميورزيدند .\r\nحسن طرفدار امامت نزار بود كه بنصّ اول ميبايست جانشين پدر باشد . حسن در سال 473 بايران رسيد و يكچند در خوزستان و اصفهان و يزد و كرمان و دامغان و ديگر نواحى سرگرم دعوت بود و در همان حال داعيانى بديلمان و بعضى از نواحى كوهستانى طبرستان و الموت فرستاد و بسيارى از مردم آنجاىها را بمذهب خود درآورد .\r\nفعّاليت شديد حسن باعث شد كه نظام الملك بدستگيرى او همت گمارد . حاكم رى مأمور اين كار بود و به همين سبب حسن از نزديك شدن به آن شهر ابا داشت و چون داعيان او در اطراف قزوين و در كوههاى ديلمان سرگرم تبليغ بودند به آن نواحى روى نهاد و بسيارى از مردم بسبب زهد او بوى گرويدند و او بحيله « علوى مهدى » گماشتهء ملكشاه را بر قلعهء الموت از آنجا بيرون كرد و سه هزار دينار بهاى آن قلعه را بر حاكم گرد كوه و دامغان « رئيس مظفر مستوفى » كه دعوت حسن را پذيرفته بود بنوشت .\r\nتاريخ صعود حسن بر قلعهء الموت ششم رجب سال 483 بود . از اين تاريخ حسن دايرهء دعوت خود را توسعه داد و اگرچه تا آن هنگام بسيارى از مردمان را در نواحى مختلف بمذهب خويش درآورده بود ليكن اهميت واقعى كار او در حقيقت از قلعهء الموت آغاز شد و او نه تنها اين قلعه بلكه نقاط متعدد اطراف را مستحكم كرد و در بسيارى از نواحى\r\n\r\n","description":"","footnote":"","page_name":" 169 ","page_number":183},
  {"content":"\r\n\r\nكوهستانى ديلمان و طبرستان قلاعى بنياد نهاد و يكى از داعيان خود را بنام حسين قاينى بقهستان فرستاد و او در آنجا نيز مانند حسن باستخلاص بعضى از نواحى مبادرت كرد و قلاعى در آن نواحى بدست آورد .\r\nبا آنكه دولت سلجوقى هم از آغاز كار متوجه خطر اين دعوت شده و سردارانى براى برانداختن اسمعيليهء الموت و قهستان فرستاده بود ، ليكن كارى از پيش نبردند و مرگ ملكشاه در 485 خود فرصتى براى صباحيان گشت و چون اندكى پيش از آن نظام الملك ، كه دشمن بزرگ صباحيان بود ، در صحنه نزديك نهاوند بكارد يكى از صباحيان از پاى درآمده بود ، شهرت آنان عالمگير گشت . بعد از نظام الملك هم دو پسر او احمد در بغداد و فخر الملك در نيشابور بضرب كارد فدائيان حسن از پاى درآمدند و بسيارى ديگر از رجال كه در دشمنى اسمعيليه تعصب ميورزيدند بكارد آنان كشته شدند و رعبى عظيم از آنان در دل مخالفان افتاد . اختلاف فرزندان ملكشاه نيز يكى از علل بزرگ پيشرفت كار صباحيان بود و در همين اوان قلعهء گرد كوه را در دامغان بهمدستى رئيس مظفر از عمال دولت سلجوقى كه قبول دعوت فاطمى كرده بود ، و « لمّ سر » ( لمبسر ) را در رودبار الموت به يارى يكى از همكاران خود « كيا بزرگ اميد » ، تسخير كرد و با اين مقدمات در مدتى كوتاه حسن را قدرتى فراوان حاصل شد و سلطان محمد هم كه بعد از قلع اسمعيليهء اصفهان و قتل احمد بن عبد الملك عطاش « اتابك نوشتكين شيرگير » را براى فتح قلاع الموت و لمبسر فرستاده بود ( 511 هجرى ) ، كارى از پيش نبرد و بسبب مرگ او كار مبارزه با صباحيان ناتمام ماند . سلطان سنجر نيز بر اثر تهديدى كه از جانب حسن ديده بود از تعقيب كار او بازايستاد . بدين معنى كه حسن يكى از فدائيان را مأمور كرد تا شب‌هنگام كاردى در پيش تخت سلطان بر زمين فروكند و آنگاه به دو پيغام داد : آنكس كه كارد بر زمين درشت فروميكند بر سينهء نرم سلطان هم تواند نشاند ! سلطان بترسيد و به صلح با صباحيان رضا داد و در روزگار او كار صباحيان بالا گرفت چنان كه حتى در پايان قلعهء گرد كوه از گذرندگان باج ميگرفتند و در ساير نواحى كه تسلط با ايشان بود عوارضى از مردم تحصيل مىكردند .\r\n\r\n","description":"","footnote":"","page_name":" 170 ","page_number":184},
  {"content":"\r\n\r\nحسن صباح بعد از اين كاميابىها شب چهارشنبه 26 ربيع الآخر سال 518 هجرى درگذشت .\r\nاو مردى زاهد و پاكدامن و ديندار بود و دو پسر خود را ببهانه‌هاى كوچك مذهبى مانند شرابخوارگى كشته بود و ميگويند علت اين كار آن بود تا كسى نپندارد كه قصد او تحصيل قدرت و سلطنت براى فرزندان خويش است . به همين سبب جانشينى خويش را به « كيا بزرگ اميد » كه در حال حيات وى محتشم « لمبسر » بود داد و بزرگ اميد هم همان طريقه و روش « سيّدنا » را پيش گرفت و در عهد همين مرد است كه المسترشد باللّه خليفهء عباسى را فدائيان در مراغه بكارد زدند ( 17 ذى القعدهء 529 ) و پسر المسترشد يعنى الراشد باللّه هم كه بخونخواهى پدر بايران آمده بود در اصفهان بكارد باطنيان از پاى درآمد و اين در آغاز كار محمد پسر بزرگ اميد بود كه از سال 538 بجاى پدر نشسته بود و از اين وقت ببعد خلفاى عباسى از بيم باطنيان محتجب گشتند .\r\nبعد از محمد پسر او حسن مقالات تازه‌يى در مذهب صباحى آورد و خود را با آنكه نسب او معلوم بود از اعقاب نزار بن مستنصر و امام زمان و خليفة اللّه دانست و چنان كه مخالفان او نوشته‌اند مذهب اباحت آشكار كرد و دعوت جديدى را كه اصطلاحا « دعوت قيامت » ميگفتند پىافگند و بدين سبب گروهى از صباحيه كه با مقالات او موافق نبودند از قلاع و مواطن خود خاصه قلاع قهستان هجرت كردند و اين حسن بن محمد عاقبت بدست يكى از بقاياى آل بويه كه هنوز در ديلمان بودند بنام « حسن بن نامور » هلاك شد ( سال 561 هجرى ) و پسرش محمد ( 561 - 657 ) بجاى پدر نشست و بقاياى خاندان بويى را بانتقام خون پدر از ميان برد و دعوت پدر را دنبال كرد .\r\nعلت عمدهء اشتهار صباحيه به « ملاحده » همين دعوتهاى حسن بن محمد بن بزرگ اميد و پسر او محمد است كه مقالات تازهء عجيب داشتند و هر دو بر اثر آشنايى با مقالات فلاسفه سخنان خود را بچاشنى حكمت مطبوع پيروان خويش مىساختند .\r\nپسر محمد بن حسن بن محمد يعنى جلال الدين حسن در زمان حيات پدر با سخنان او اظهار مخالفت مىكرد و با خليفهء بغداد مكاتباتى داشته و در آنها از بدعتهاى پدر تبرّى مينموده است . وى بعد از جلوس بجاى پدر هم عقيدهء خود را دنبال كرد و اظهار مسلمانى نمود و پيروان خود را بالتزام اسلام و اتّباع قوانين شرع ملزم ساخت و درين\r\n\r\n","description":"","footnote":"","page_name":" 171 ","page_number":185},
  {"content":"\r\n\r\nمعنى بخليفهء بغداد و سلطان محمد خوارزمشاه نامه نوشت و به همين سبب از دار الخلافه باسلام او حكم كردند و در حق او عاطفتها نمودند و از همهء بلاد باسلام او و پيروانش فتوى نوشتند و بر مواصلت و مناكحت با او رخصت دادند و از اين جهت او را جلال الدين نومسلمان خواندند و اتباع او را كه سابقا ملحد ميدانستند « نومسلمان » ناميدند .\r\nبنابرين ميان پيروان حسن صباح و اهل سنت و تشيع ، كه از آغاز امر همواره با يكديگر در جنگ و ستيز بوده‌اند ، و كشتارهاى فجيع از دو طرف صورت مىگرفت ، در اوايل قرن هفتم آشتى افتاد و آنان از « ملحدى » بيرون آمدند ! حتى جلال الدين حسن نو مسلمان مقدارى از كتب اسلاف خويش را كه « مضمون آن تقرير مذهب الحاد و زندقه بود و بر خلاف عقايد مسلمانان ، جدا كرد و فرمود تا آن را بسوختند » . « 1 »\r\nحسن صباح و پيروان او بر رويهم دو دعوت كلى آوردند يكى آنكه حسن صباح شخصا آغاز كرد و آن را « دعوت جديده » ميگفتند و ديگر آنكه حسن بن محمد بن بزرگ اميد و پسرش داشتند و آن را « دعوت قيامت » مىناميدند .\r\nدعوت جديدهء حسن صباح علاوه بر تبليغ امامت نزار پسر المستنصر مبنى بود بر اينكه تنها عقل براى شناخت وجود واجب و حقايق دين كافى نيست ، زيرا همهء عقلاء عالم در عقل شريكند و اگر حكم عقل در اين ابواب كافى بود نميبايست اختلافى در آنها پديد آيد و چون حكم عقل كافى نيست ناچار مردم را بوجود امامى حاجت باشد و بعبارت ديگر ميگفت « خداشناسى بعقل و نظر نيست بتعليم امامست . . .\r\nو امامى بايد تا مردم در هر دور بتعليم او متعلم و متدين باشند » « 2 » و در برابر متعرضان مذهب خود اين سؤال را وسيلهء غلبه قرار مىداد كه « خرد بس يا نه ؟ » يعنى اگر خرد در خداشناسى كافيست هركس كه خردى دارد متعرض را بر او انكارى نميرسد و اگر متعرض ميگفت خرد كافى نيست آنوقت جواب مىشنيد پس معلمى در اين ميان لازم است و آن معلم امام زمان است و چون اثبات\r\n\r\n\r\n","description":"","footnote":"\r\n( 1 ) - جهانگشا جلد سوم چاپ آقاى سيد جلال الدين طهرانى صفحهء 131\r\n( 2 ) - جهانگشا ج 3 ص 107\r\n","page_name":" 172 ","page_number":186},
  {"content":"\r\n\r\nتعليم مىكرد تعيين معلم يعنى امام را هم برعهده مىگرفت و امامت نزار و نزاريان را بدين نحو اثبات مينمود .\r\nحسن صباح و پيروان او قلاع متعددى را مانند الموت و گرد كوه و لمبسر ( لمبه‌سر ) و شاه دژ و خان لنجان ( نزديك اصفهان ) و قلاع تون و طبس و قاينات و زوزن و خور و خوسف در قهستان و « وشمكوه » نزديك ابهر و « استوناوند » در مازندران و « اردهان » و « قلعة الناظر » در خوزستان و « قلعة الطنبور » نزديك ارّجان و « خلّار خان » در فارس در اختيار خود داشتند و هريك از اين قلاع خود مركز ناحيه‌يى براى تبليغ بود و در اطراف آن عده‌يى از اسمعيليان مىزيسته و تحت اوامر رئيس ناحيهء خود كه عنوان محتشم داشت آمادهء مبارزه با مخالفان بوده‌اند .\r\nبا اين كيفيت حسن صباح كارى را كه هيچيك از داعيان اسمعيلى نتوانستند انجام دهند بپايان برد و آن ايجاد مراكز مقاومت نظامى و سياسى در برابر مخالفان آيين اسمعيلى در ايران بود و بنابرين كار او به همان حد در ايران و شرق ممالك اسلامى اهميت دارد كه كار عبيد اللّه مهدى در مغرب ممالك اسلامى يعنى ايجاد دولت فاطمى كه يك مركز مقاومت سياسى و دينى و نظامى در برابر مخالفان مذهب اسمعيليه بوده است .\r\nحسن صباح با ايجاد مراكز نظامى و دينى نيرومندى مانند قلاع مذكور مذهب اسمعيلى را كه با مخالفت بسيار شديد سلطان محمود و جانشينان او و طغرل بيك و اخلاف وى ممكن بود در ايران به كلى راه زوال گيرد از خطر نيستى نجات داد و نه تنها موفق به اين كار مهم در تاريخ مذهب اسمعيلى شد بلكه توانست وسيلهء ادامه و بقاء آن در ايران گردد .\r\nپيداست كه ظهور حسن صباح و تشكيل دولت متمركزى براى اسمعيليان ايران موجب مخالفت‌هاى شديد امرا و حكام و سبب بروز عكس العملهاى شديد نظامى گرديد و بقتلهاى فجيع عدهء زيادى از اسمعيليه چنان كه پيش از اين ديده‌ايم « 1 » انجاميد ليكن اين امر خود وسيلهء تشديد مقاومت اسمعيليان و توسعهء فعاليتهاى نظامى آنان و حتى افراط در ايذاء و آزار ساير مسلمانان و قطع راهها و كارد زدن مخالفان\r\n\r\n\r\n","description":"","footnote":"\r\n( 1 ) - و نيز رجوع شود به ص 94 - 98 و ص 332 از كتاب النقض\r\n","page_name":" 173 ","page_number":187},
  {"content":"\r\n\r\nگرديد چنان كه همهء فرق مخالف ايشان هرجا كه در دسترس آن قوم قرار داشتند از ايشان در بيم و تشويش بودند و آيندگان و روندگان از ترس آن قوم با بدرقه طى طريق مىكردند و ملوك و وزراء از بيم كارد آنان خواب خوش نداشتند « 1 » .\r\nدر حقيقت حسن صباح نقص كار داعيان قبل از خود را از ميان برد و رسمى را كه آنان از ابتداء ظهور و دعوت اسمعيليان پيش گرفته بودند تكميل كرد . داعيان و حجج اسمعيلى پيش از حسن صباح تا آن‌وقت كه با مقاومت سلاطين ايران مواجه نشده بودند و نسبت به آنان اعمال وحشيانه از آن قبيل كه سلاطين و امراى ترك داشتند ، صورت نمى گرفت ، بدون توسل به زور دعوت خود را انجام ميدادند و اصولا حاجتى بتوسل شمشير نداشتند ليكن از وقتى كه غزنويان و سلجوقيان رفتار خشن خود را با آنان شروع كردند پناه بردن دعات اسمعيلى بقلاع دوردست آغاز شد چنان كه در زندگى ناصرخسرو قباديانى و احمد بن عبد الملك عطاش مىبينيم . حسن همين روش را ادامه داد با اين تفاوت كه از داخل اتاق خود كه در قلعهء الموت داشت و از آن بندرت بيرون ميآمد ، همواره فرمان قتل مخالفان خود را صادر مىنمود و آنان را بضرب كاردهاى بران فدائيان از پاى در مىآورد و همچنان بدسته‌هاى مجهز اسمعيلى فرمان حمله بنواحى مختلف ميداد .\r\nجانشينان او همواره از انقلابات و اغتشاشات استفاده مىكردند و نواحى جديدى را در قلمرو تسلط خود درمىآوردند و با مسلمانان مخالف خود هرچه ممكن بود از ايذاء و آزار و قتل و غارت و اخذ عوارض و نظاير اين امور روا ميداشتند .\r\nاز ظواهر حال آشكار است كه ايجاد چنين وضع سخت و مقاومت‌آميز در قرن ششم تنها منحصر باسمعيليان ايران نبوده است بلكه در همهء ممالك اسلامى آثارى از اين مقاومت مشهود بود .\r\nاز جملهء مراتب مهم اسمعيليه در قرن ششم و هفتم مرتبهء فدائى بوده است . فدائيان دسته‌يى از پيروان تربيت‌يافتهء اسمعيليه بوده‌اند كه داعى و نايب امام آنانرا براى مبارزه با مخالفان يا حفظ خود تربيت مىكرد . گويا در تربيت اين دسته وسايلى مانند بعض مواد مخدره يا مشروب خاص ، كه ظاهرا از بنگ در تهيهء آن استفاده ميشد ، به كار ميرفته است و جوانانى را كه براى احراز مرتبهء فدائى تربيت مىكردند بعد از خورانيدن آن شراب\r\n\r\n\r\n","description":"","footnote":"\r\n( 1 ) - جهانگشا ج 3 ص 150 - 151\r\n","page_name":" 174 ","page_number":188},
  {"content":"\r\n\r\nو درآمدن به حالت اغماء بمواضع نزه و زيبايى كه تصور ميكردند بهشت موعود است ، مىبرده و از انواع نعم برخوردار مىداشته و هنگام حاجت باز به همان طريق اول آنانرا به حالت اغماء ميافگنده و از « بهشت » بيرون مىآورده و سپس مأمور اداء وظيفهء خود مىكرده‌اند .\r\nدر اين حال بفدائى گفته ميشد اگر زنده ماندى و بازگشتى ببهشت خواهى رفت و اگر كشته شدى ملائكه ترا از همانجا كه كشته شدى برخواهند داشت و يكسره ببهشت خواهند برد ! بهشت اسمعيليان داراى همان مشخصاتى بود كه در روايات اسلامى براى « جنت » آمده است .\r\nبهترين توصيفى كه از روش تربيت فداييان و از بهشت حشّاشين شده آنست كه ماركوپولو « 1 » سياح بزرگ قرن سيزدهم ميلادى آورده است « 2 » و مسلما در نقل آن تحت تأثير رواياتى كه ميان مردم معمول بوده قرار داشت .\r\nغير از كسانى كه تاكنون نام برده‌ايم تا اواخر قرن ششم عده‌يى از داعيان بزرگ اسمعيلى كه در نواحى مختلف بدعوت مردم سرگرم بوده‌اند شهرت دارند و از جملهء آنانند دهدار ابو الغنائم درودگر اصفهانى « 3 » كه نخست مشبهى بود و بعد دعوت حسن صباح را پذيرفت و بقول صاحب كتاب النقض « از دو راههء تشبيه با بيراههء الحاد افتاد و چون از اصفهان بدرآمد بالموت رفت . »\r\nديگر ابو الفتوح الحسن بن عبد الملك الحمدانى معروف به گورخر خواهرزادهء حسن صباح كه نخست امام جماعت قزوين بود و تا هشتاد سالگى بفتوى و تدريس بنابر روش اهل سنت روزگار مىگذاشت و شاگردانى تربيت كرد و عده‌يى را بتهمت الحاد بر دست حكام قزوين بقتل آورد . گويند كه وى از نسل حمدان گبر ، وزير يزدگرد پسر شهريار و پدر قرمط بن حمدان ، بود كه امام جعفر الصادق او را بتهمت فلسفه متهم كرد و به آخر كار عمر عبد العزيز او را باتهام الحاد بياويخت . ابو الفتوح گورخر در اواخر عمر قبول مذهب باطنى كرد و چون ائمهء شيعه و اهل سنت در قزوين بر كفر و الحاد او يك كلمه\r\n\r\n\r\n","description":"","footnote":"\r\n( 1 ) -  Marco polo \r\n( 2 ) - تمام اين شرح را ادوارد برون در مجلد دوم از كتاب تاريخ ادبيات خود ص 207 تا 210 نقل كرده است\r\n( 3 ) - كتاب النقض ص 91\r\n","page_name":" 175 ","page_number":189},
  {"content":"\r\n\r\nشدند و فتوى دادند از آن شهر بگريخت و بالموت رفت و از جملهء مشاهير آن طايفه شد « 1 »\r\nديگر كيا بزرگ اميد ( بزرجميد ) كه حسن صباح او را بجانشينى برگزيد و ذكر او پيش از اين گذشت .\r\nديگر مسعود زورآبادى از فحول علماى خراسان ، شاگرد خواجه امام ابو المعالى جوينى ، كه در پيرى قبول مذهب اسمعيلى كرد و بقلعهء طبس گيلكى رفت « 2 » و بسيارى ديگر از اين گونه كسان كه مخصوصا در كتاب النقض بنام آنان بازميخوريم .\r\nاسمعيليان در اين دوره با دسته‌هاى مخالف خود سخت در كشاكش و جدال بوده‌اند و بسيارى از رجال علم و ادب و سياست در اين عهد بر دست آنان از ميان رفتند « 3 » و كشتار آنان و رجال و علماى ايشان خود در اين عهد امرى عادى بود چه همهء فرق زمان از فرقه‌هاى مختلف اهل سنت گرفته تا فرق شيعه با آنان دشمن خونى بوده و قتل و ايذاء و آزار آنانرا از جملهء مثوبات و وسيلهء نصرت دين مىشمرده‌اند . « 4 »\r\nاز جانب خلفاى عباسى و مراكز دينى زمان براى ابطال عقايد اسمعيليه و جلوگيرى از پيشرفت خلفاى فاطمى ، علاوه بر مجاهدتهاى نظامى و كشتارها و سختگيريهاى عجيب ، اقدامات مختلفى از قبيل تأليف كتب و استفاده از منابر و امثال آنها نيز صورت مىگرفت و براى انكار نسب فاطميان هم كوشش بسيار ميكردند و از وارد كردن انواع اتهامات بدانان خوددارى نداشتند . « 5 »\r\nبدگويى و بدزبانى علما و مردم عادى باسمعيليان در اين دوره رواجى شگرف داشت چنان كه آنان را اباحى مذهب و منكر دين و گمراه و دشمن اسلام و مسلمين و ملحد و زنديق\r\n\r\n\r\n","description":"","footnote":"\r\n( 1 ) - كتاب النقض ص 92\r\n( 2 ) - ايضا ص 94\r\n( 3 ) - براى مثال رجوع شود به حواشى لباب الالباب ج 1 ص 354 و تاريخ طبرستان ابن اسفنديار و راحة الصدور ص 145 و 228\r\n( 4 ) - براى نمونه رجوع شود به : ابن اثير حوادث سال 436 و 500 و 511 و غيره ؛ كتاب النقض صفحات 367 - 370 و 78 - 79 و اخبار الدولة السلجوقيه ص 66 و 79 و 82 و 83 و 103 و 113\r\n( 5 ) - رجوع شود بجهانگشاى جوينى ج 3 ص 98 - 100 و كتاب النقض ص 336 - 337\r\n","page_name":" 176 ","page_number":190},
  {"content":"\r\n\r\nميگفتند و به اين اعتبارات گوناگون نامهاى مختلف بدانان داده ميشد و معتقد بودند كه آنان براى دشمنى با دين و همراهى با مخالفان اسلام از قبيل خرمدينان و مازياريه و مبيضه بكسوت اسلام درآمده‌اند تا دشمنى خويش بهتر اظهار كنند .\r\nدر مجلد اول اين كتاب شرحى را كه البغدادى در كتاب الفرق بين الفرق آورده است نقل كرده‌ايم « 1 » و اينك از آنچه نظام الملك در كتاب سياستنامه و نصير الدين ابى الرشيد عبد الجليل در كتاب النقض آورده‌اند استفاده مىكنيم يكى از اوايل اين دوره و ديگرى از اواخر آن عهد نظام الملك در كتاب سياستنامه اعمال « بواطنه » را از دو وجه ديده است يعنى از وجه سياسى و از وجه دينى و حال آنكه عبد الجليل تنها جنبهء مذهبى را نگاه ميكرده است . نظام الملك ميگويد كه : « هيچ گروهى شومتر و بدفعل‌تر از اين قوم نيستند كه از پس ديوارها بدى اين مملكت مىسگالند و فساد دين ميجويند و گوش بآوازهء بد نهاده‌اند و چشم بچشم‌زدگى ، اگر نعوذ باللّه دولت قاهره را آسيبى آسمانى رسد ، اين سگان از بيغوله‌ها بيرون آيند و بر اين دولت خروج كنند و دعوى شيعيت كنند ، و مدد و قوت ايشان بيشتر از روافض و خرم‌دينان باشد ، و هرچه ممكن بود از شر و فساد و بدعت هيچ باقى نگذارند ، و بقول دعوى مسلمانى كنند و ليكن بمعنى فعل كافران دارند ، باطن ايشان بر خلاف ظاهر باشد و قول بر خلاف فعل ، و دين محمد عليه السلام را هيچ دشمنى بتر از ايشان نيست و ملك خداوند را هيچ خصمى از ايشان شومتر نيست . . . » « 2 » و « باطنيان بهر وقتى كه خروج كرده‌اند ايشان را بنامى و لقبى ديگر خوانند و ليكن بمعنى همه يكىاند ، بحلب و مصر اسماعيلى خوانند ، و بقم و كاشان و طبرستان و سبزوار و ماوراء النهر و غزنين و بغداد قرمطى خوانند و بكوفه مباركى خوانند ، و ببصره راوندى و برقعى خوانند ، و برى خلفى خوانند ، و بجرجان محمّره خوانند ، و بشام مبيضه خوانند و به مغرب سعيدى خوانند ، و بلحسا و بحرين جنّابى خوانند ، و باصفهان باطنى خوانند ، و ايشان خويشتن را تعليمى خوانند ، و رفيق خوانند و مانند اين ، و غرض ايشان همه آنست كه چگونه مسلمانى براندازند ، و دشمن اسلام و اهل بيت رسول عليه السلام باشند و خلقى\r\n\r\n\r\n","description":"","footnote":"\r\n( 1 ) - تاريخ ادبيات در ايران ج 1 چاپ اول ص 218 - 219\r\n( 2 ) - سياستنامه ص 235 - 236\r\n","page_name":" 177 ","page_number":191},
  {"content":"\r\n\r\nرا گمراه كنند و از مسلمانان هركه بر ايشان رحمت كند و به عمل و شغل ايشان را بر مسلمانان و اهل كتاب گمارد در لعنت خدا و فرشتگان و پيامبران و خلق اولين و آخرين باشد و در روز حشر مأخوذ گردد » « 1 » « . . . و از اينجا معلوم گشت كه اصل مذهب مزدك و خرم دينى و باطنيان همه يكى است و پيوسته آن خواهند تا اسلام را چون برگيرند ، اول خويشتن را براستگويى و پارسايى و محبت آل رسول فرانمايند تا مردم را حيله كنند ، چون قوت گرفتند در آن كوشند كه امت محمد را تباه كنند و دين او را بزيان آورند . . . » « 2 »\r\nاينست آنچه نظام الملك ، مرد مدبر و باهوش دولت سلجوقى ميانديشيد و در اين انديشهء خود اگرچه از باب سياسى مخطى نبود و آنچه پيش‌بينى كرد بحقيقت انجاميد ، ليكن از باب تحقيق در ريشه و اساس اين مذهب و يكسان دانستن آن با مذاهب زنادقه و اباحيّه و امثال آنها دور از تعصب سخن نگفت .\r\nنظير همين قول را از باب مذهبى دربارهء اسمعيليان نصير الدين عبد الجليل دارد آنجا كه گفته است : « اين جماعت را ملحد خوانند ، و الحاد گبرى بود . . . و زنديق خوانندشان . . .\r\nو قرمطيشان نامند . . . كه [ قرمط 
  ] از اولاد گبرى است ، و ايشان خويشتن را باطنى خوانند به دو معنى يكى آنكه گوبند هر ظاهرى را باطنى هست و ديگر آنكه گويند ما را با هم اسرارى باشد كه ديگران را بر آن اطلاعى نباشد ، و سباعى گويندشان كه بائمهء هفت گويند . . .\r\nو اسمعيلى خود معلومست كه چرا خوانندشان و شرح اسامى و احوال ايشان را كتب و طومارها بايد . . . » « 3 »\r\nدر اواخر اين دوره يعنى اوايل قرن هفتم ، در گيرودار حملات مغولان ، هم يكى از مصنفان زمان بنام سيد مرتضى بن داعى ، در شرحى كه راجع بفرق اسمعيليه آورده است ، ايشان را اسمعيليه و باطنيه و قرامطه و خرميه و سبعيّه و بابكيه و محمّره خوانده « 4 » و ضمن تعديد شعب اسمعيليه مقنعيه را نيز ذكر كرده است « 5 » و چنان كه\r\n\r\n\r\n","description":"","footnote":"\r\n( 1 ) - سياستنامه ص 281\r\n( 2 ) - ايضا ص 228\r\n( 3 ) - كتاب النقض ص 337\r\n( 4 ) - تبصرة العوام ص 181\r\n( 5 ) - ايضا ص 184 - 185\r\n","page_name":" 178 ","page_number":192},
  {"content":"\r\n\r\nميدانيم مراد از بابكيه اتباع بابك خرم‌دين و مراد از محمره مازياريه است شرح ذيل كه سيد مرتضى در بيان عقايد اسمعيليه آورده است نشانه‌يى بارز از انديشه‌هاى ناصوابيست كه علماى مذهبى زمان دربارهء اسمعيليان داشته‌اند . وى گفته است : « . . . و گويند هيچ از تكاليف ظاهر بر خلق واجب نيست ، و نماز عبارت بود از طاعت آنكه او را مولانا خوانند و زكات عبارت بود از آنكه هرچه از مؤنت تو و عيال تو زيادت باشد به دو رسانى از بهر دعوتخانه ، و گويند عبارت از بانگ نماز و قامت آن باشد كه خلق را بطاعت مقتداى ايشان خوانى و روزه عبارت بود از آنچه او كند خاموش باشى و عيب از مولانا بر ايشان نطلبى و هرچه او كند از جملهء فواحش و زندقه حق‌شناسى ، و در هيچ حال منكر او نباشى و چنان مطيع باشى كه اگر فرمايد خود را هلاك كن در حال خود را هلاك كنى بى هيچ توقف ، و گويند حج عبارت بود از قصد نزد امام ايشان ، هركه را قدرت بود لازم باشد كه به خدمت وى رود و او را بيند ، و همهء محرمات را حلال دارند و گويند محرّمات عبارت بود از قومى كه ايشان را دشمن مىبايد داشتن و از ايشان بيزار شدن و بر ايشان لعنت كردن . . . » « 1 »\r\nازينگونه تشنيعات بر اسمعيليه در قرن پنجم و ششم و آغاز قرن هفتم بسيار بود و اين خود دليل وحشت و هراس فرق مختلف است از اين فرقهء زورمند كه با تأويلات فلسفى و عقلى خود بسيارى از آيات و اخبار را بجانب خويش ميگرداندند و بسود خود تمام ميكردند ، و براى اثبات عقايد خود از بحث و نظر و تأليف و تدوين و تبليغ ابا و امتناع نداشتند .\r\nاز جملهء بزرگترين كسانى كه در اوايل اين عهد تأليفات مهم در نشر مبانى اعتقادات اسمعيليه پرداخت حكيم ناصر بن خسرو قباديانيست كه ما ذكر همهء آنها را در تحقيق حال نويسندگان خواهيم آورد . مؤلفان متعدد ديگرى در تمام اين دوره در قلاع مختلف اسمعيليان سرگرم تأليف كتب به زبان فارسى بوده‌اند كه نزديك به تمام آنها در گيرودار اختلافات و همچنين در فتح قلاع اسمعيليه از كتابخانه‌ها بيرون آورده شد و طعمهء آتش گرديد .\r\n\r\n\r\n","description":"","footnote":"\r\n( 1 ) - تبصرة العوام ص 181 - 182\r\n","page_name":" 179 ","page_number":193},
  {"content":"\r\n\r\nتأليف كتب و تحرير مقالات گوناگون و سرودن اشعار در اثبات عقايد اسمعيليه مايهء تأثير شديد آن فرقه در ادبيات فارسى گرديد و همين اثر شديد است كه ما را در تحقيق آثار ادبى فارسى پيش از حملهء مغول همواره متوجه اين فرقه مينمايد . « 1 »\r\n\r\n\r\n","description":"","footnote":"\r\n( 1 ) - دربارهء تاريخ اسمعيليه و صباحيان و عقايد و احوال و آراء و آثار آنان در اين دوره مخصوصا از مآخذ ذيل استفاده شود :\r\n* كتاب بعض مثالب النواصب فى نقض بعض فضايح الروافض معروف به كتاب النقض تأليف نصير الدين ابى الرشيد عبد الجليل چاپ آقاى محدث ، تهران 1331 صفحات : 78 - 79 و 91 - 98 و 322 - 337 و 367 - 370 و 511 - 516\r\n* تاريخ جهانگشاى جوينى جلد سوم چاپ آقاى سيد جلال الدين طهرانى ص 82 - 151\r\n* و ترجمهء همين كتاب به زبان عربى بنام : تاريخ الادب فى ايران من الفردوسى الى السعدى ترجمهء دكتر ابراهيم امين الشواربى چاپ قاهره 1954 ص 239 - 258\r\n* تاريخ طبرستان ابن اسفنديار چاپ تهران باهتمام مرحوم عباس اقبال آشتيانى ج 2 ص 27 - 33\r\n* كامل التواريخ حوادث سنين 436 و 446 الى 451 و 500 و 511\r\n* مقدمهء ديوان ناصرخسرو چاپ 1304 - 1307 بقلم آقاى سيد حسن تقىزاده\r\n* آثار ناصرخسرو مخصوصا كتاب زاد المسافرين ، وجه دين و ديوان او\r\n* تبصرة العوام فى معرفة مقالات الانام تأليف سيد مرتضى بن داعى حسنى رازى ، چاپ مرحوم عباس اقبال آشتيانى تهران 1313 ص 181 - 185\r\n* سياستنامهء خواجه نظام الملك طوسى چاپ مرحوم عباس اقبال آشتيانى تهران 1320 ص 260 - 288\r\n* اخبار الدولة السلجوقية تأليف صدر الدين ابو الحسن على بن ابو الفوارس ناصر بن على الحسينى چاپ لاهور 1933 صفحات 18 - 21 و 66 و 79 و 82 و 83 و 103 - 113\r\n* راحة الصدور و آية السرور تأليف محمد بن على الراوندى بتصحيح محمد اقبال چاپ ليدن 1921 ، صفحات 145 و 155 - 161 و 228\r\n","page_name":" 180 ","page_number":194},
  {"content":"\r\n\r\n\r\nشيعهء اماميهء اثنى عشريه\r\nشيعهء اماميهء اثنى عشريه از ساير فرق شيعه در اين عهد وضع بهتر و قدرت بيشتر داشت .\r\nدر دورهء اول سلطنت سلاجقه و اصولا از دورهء سلطنت سلطان محمود غزنوى ببعد سياست ضد شيعى بسيار شديدى در مشرق ايران اتخاذ شده بود و شيعيان را بعناوين مختلف آزار ميداده و ميرنجانده‌اند ، ليكن اين سياست نتوانست چندگاهى بيشتر ادامه يابد .\r\nبيشتر سلاجقهء بزرگ نسبت به شيعه دشمنى شديد مىورزيده و با آنان بدرفتارى مىكرده‌اند و خصوصا وزارت نظام الملك ، كه نسبت به غير سنيان و حتى نسبت به غير مذهب شافعى ( كه مذهب او بود ) و مذهب حنفى ( كه مذهب سلاجقه بود ) ، شديدا اظهار عناد ميكرد ، وسيلهء قاطعى براى تقويت اين سياست گرديده بود ، ليكن از اواخر عهد ملكشاه به شرحى كه خواهيم ديد با بيرون راندن نظام الملك از ميدان سياست بتدريج منتفذين شيعه در دستگاههاى تركان راه يافتند و بسيارى از آنان را هم با خود همداستان كردند .\r\nپيش از آنكه چگونگى نفوذ شيعيان را در دستگاههاى دولتى سلاجقه شرح دهيم بهتر آنست كه شمه‌يى از وضع شيعه در دورهء اول سلجوقى بيان كنيم :\r\nهنگامىكه سلاجقه بر ايران غلبه مىيافتند دورهء غلبهء امراى شيعه بر طبرستان و ديلمان و عراق عجم و خوزستان و كرمان و عراق عرب بود و بعضى از امراء زمان حتى غلامان ترك آل بويه در انديشهء برانداختن حكومت آل عباس بودند و رفتار البساسيرى كه پيش از اين آورده‌ايم « 1 » و مجاهدتى كه او براى استقرار حكومت فاطميان بر بغداد كرده بود مشهورست .\r\nپيش‌آمد حوادث به نحوى بود كه در اواسط قرن پنجم هجرى تصور زوال حكومت عباسى و غلبهء اسمعيليه و ساير فرق شيعه بر بيشتر ممالك اسلامى ميرفت و اگر در اين گيرودار تركمانان سلجوقى بر ايران غلبه نمىيافتند ، بعيد نبود كه سياست كهن نژاد\r\n\r\n\r\n","description":"","footnote":"\r\n( 1 ) - رجوع شود به همين كتاب ص 164 - 165 و نيز بحاشيهء ص 104 از كتاب النقض\r\n","page_name":" 181 ","page_number":195},
  {"content":"\r\n\r\nايرانى يكباره جامهء عمل بپوشد و دولت عباسى كه خود مخلوق آن نژاد ، ليكن مخلوقى مزاحم و منافق بود ، برچيده شود و اين معنى را مؤلفان قديم هم اذعان كرده‌اند « 1 »\r\nتركمانان همچنانكه قبلا ديده‌ايم سياست تقويت آل عباس را وسيله‌يى براى تحكيم قدرت خود در خراسان و ماوراء النهر كه تحت سيطرهء قطعى تسنن و متعصبان فرق سنت و مشبهه و مجبره بود ، و كسب محبوبيت در ميان مردم آن سامان ، قرار دادند ، و اين سياست الحق عاقلانه بود و براى آنان بنتايجى نيك انجاميد ، به همين جهات سلجوقيان در فتح بغداد و استقرار حكومت عباسى از طرفى نسبت به خليفه نهايت توقير و احترام را رعايت كردند و از طرف ديگر شروع بآزار فرق مختلف شيعه و طرد آنان از دستگاههاى دولتى نمودند و خاصه نسبت بباطنيان دشمنى و عنادى سخت به كار بردند .\r\nرافضيان در اين روزگاران در رديف گبران و ترسايان ياراى تظاهر بدين و ورود در خدمات عمومى نداشتند . نظام الملك ميگويد : « در روزگار محمود و مسعود « 2 » و طغرل و الب‌ارسلان انار اللّه برهانهم هيچ گبرى و ترسايى و رافضيى را ياراى آن نبودى كه بصحرا توانستى آمد يا پيش بزرگى شدى ، كدخدايان تركان همه متصرف پيشگان خراسان بوده‌اند و دبيران خراسان حنفى مذهب يا شفعوى پاكيزه باشند ، دبيران و عاملان بدمذهب عراق بخويشتن راه ندادندى و تركان هرگز روا نداشتندى كه ايشان را شغل فرمايند و گفتندى اينان هم‌مذهب ديلمانند و هواخواه ايشان ، چون پاى استوار كنند كار تركان بزيان آورند و مسلمانان را رنجها رسانند ، دشمن آن بهتر كه در ميان ما نباشد ، لاجرم بىآفت ميزيستند . » « 3 »\r\nنمونه‌يى از سختگيرى و خشونت اين عهد ، نسبت به شيعه ، عمل الب‌ارسلان سلجوقى با « دهخداى يحيى » دبير « اردم » از رؤساى سلجوقى است . وقتى سلطان از وجود چنين كسى در دستگاه خود آگاه شد كس فرستاد و « گفت برويد و آن مردك را بياوريد ، رفتند و هم در وقت دهخداى را پيش سلطان آوردند ، سلطان گفت اى مردك\r\n\r\n\r\n","description":"","footnote":"\r\n( 1 ) - كتاب النقض ص 414\r\n( 2 ) - يعنى سلطان محمود غزنوى و پسرش مسعود .\r\n( 3 ) - سياستنامه ص 199 - 200\r\n","page_name":" 182 ","page_number":196},
  {"content":"\r\n\r\nتو باطنيى و ميگويى كه خليفهء بغداد به حق نيست ؟ گفت اى خداوند بنده باطنى نيست ، شيعى است ، يعنى رافضى . سلطان گفت اى مردك مذهب روافض نيز چنان نيكو نيست كه آن را بسر مذهب باطنيان كرده‌اى ، اين بد است و آن بدتر ، پس بفرمود چاوشان را تا چندان سيلى در مردك بستند كه گفتند خود بمرد و نيم كشته از سرايش بيرون كردند .\r\nپس رو بسوى بزرگان كرد و گفت گناه اين مردك را نيست ، گناه اردم راست كه بد مذهبى را و كافرى را به خدمت آورده است و من نه يك بار و دو بار بلكه صد بار با شما گفتم كه شما لشكر خراسان و ماوراء النهريد و در اين ديار بيگانه‌ايد و اين ولايت بشمشير و قهر و تغلب گرفته‌ايد ، ما همه مسلمانان پاكيزه‌ايم و اهل عراق اغلب بد مذهب و بددين و بد اعتقاد باشند و هواخواه ديلم كه لشكر عراقند ، و ميان ترك و ديلم دشمنى و خلاف نه امروزينه است بلكه از قديمست ، و امروز خداى عزّ و جل تركان را از بهر آن عزيز گردانيده است و بر ايشان مسلط كرده كه تركان مسلمانان پاكيزه‌اند و هوى و بدعت نشناسند و ايشان همه مبتدع و بدمذهب و دشمن ترك ، تا عاجز باشند طاعت ميدارند و بندگى ميكنند و اگر كمتر گونه‌يى قوت گيرند و ضعفى در كار تركان پديد آيد هم از جهت مذهب و هم از جهت ولايت ، يكى را از ما تركان زنده بنمانند ، و از خر و گاو كمتر باشند از آنكه دوست و دشمن ندانند » « 1 »\r\nعلماى مذهبى خراسان هم كه اين روزگار در دستگاههاى دولتى نفوذ فراوان داشته و به حكم تعصب ذاتى با تركان در دشمنى فرق غيرسنى و غيرمشبّهه و مجسّمه هم آواز شده بودند ، آنانرا در ادامهء اين افكار تحريض ميكردند و اخبار و احاديث بسيار براى آزار مخالفان خود بر آنان فروميخواندند چنان كه بروايت نظام الملك كه دنبال سخنان پيشين خود آورده است ، در همان مجلس بعد از گفتار الب‌ارسلان دو تن از ائمهء خراسان يكى خواجه امام ابو المظفر مشطّب بن محمد فرغانى ( م . 486 ) و يكى ديگر بنام قاضى امام ابو بكر حاضر بودند ، الب‌ارسلان روى سوى ايشان كرد و گفت چه گوئيد اندرين كه من گفتم ؟ مشطّب و قاضى ابو بكر چند حديث و خبر دربارهء شيعه و لزوم قتل و سركوبى آنان آوردند و از آن جمله است :\r\n\r\n\r\n","description":"","footnote":"\r\n( 1 ) - سياستنامه ص 201 - 202\r\n","page_name":" 183 ","page_number":197},
  {"content":"\r\n\r\n* عبد اللّه بن عمر ميگويد روزى پيغمبر صلوات اللّه عليه و سلامه مر على بن ابى طالب را كرّم اللّه وجهه گفت : ان ادركت قوما يقال لهم الرافضة ، يرفضون الأسلام ، فاقتلهم فانّهم مشركون ( ! )\r\n* ابو امامه صدىّ بن عجلان باهلى ( م . 810 ) گفت كه پيغمبر گفت : في آخر الزّمان قوم يقال لهم الرّافضة فاذا لقيتموهم فاقتلوهم .\r\n* سفيان بن عيينهء هلالى ( 107 - 198 ) از مشاهير محدّثان و مفسّران رافضيان را كافر ميخواند و به اين آيه استدلال ميكرد :  لِيَغِيظَ بِهِمُ الْكُفَّارَ   أَشِدَّاءُ عَلَى الْكُفَّارِ . \r\n* ابن عباس و عبد اللّه بن عمر روايت ميكنند كه پيامبر گفت : ليس للقدريّة و للرّافضة فى الأسلام نصيب .\r\n* اسمعيل بن سعد روايت مىكند كه پيامبر گفت : القدريّة مجوس هذه الامّة اذا مرضوا فلا تعودوهم و ان ماتوا فلا تشهدوا جنازتهم « و همهء رافضيان قدرى مذهب باشند » .\r\n* « 1 » مشطّب گفت امّ سلمه روايت كرد كه پيامبر على را گفت پس از تو قومى بدوستى تو بيرون آيند و كلمهء شهادت به زبان مىگويند ، اگر ايشان را دريايى جهد كن بكشتن ايشان كه ايشان مشركند يعنى كافرند و علامت ايشان آن باشد كه به نماز جمعه حاضر نشوند و نماز جماعت و نماز جنازه نكنند و بر سلف طعن بزنند . « 2 »\r\nآوردن اين احاديث كه دور از جعل و تزوير نيست و نشر آنها و حتى نقل آنها\r\n\r\n\r\n","description":"","footnote":"\r\n( 1 ) - نقل باختصار\r\n( 2 ) - دربارهء اين موارد مختلف رجوع شود بسياستنامه ص 203 - 207\r\n","page_name":" 184 ","page_number":198},
  {"content":"\r\n\r\nدر كتابى كه بدست وزيرى بزرگ و صاحب تدبير و مقتدر نوشته ميشد ، نشانهء سياست شديد و حادّى است كه دولت سلاجقه بيشتر از بيم ديلميان و مردمان عراق كه دشمنان آنان بوده‌اند ، بر ضد شيعيان آغاز كرده بود .\r\nنظام الملك اين سياست خشن و متعصبانه را در عهد ملكشاه كه قدرتى بيشتر داشت با شدت زيادتر بر ضد شيعيان اجرا مىكرد چنان كه در رى عده‌يى از علماى بزرگ شيعه را بعنف وادار به ترك عقيدهء خود كرد و استخفافها بر آنان روا داشت .\r\nصاحب كتاب « بعض فضائح الروافض » ميگويد « 1 » : « باز چون عهد كريم ملكشاهى بود سقاه اللّه برحمته ، نظام الملك ابو على حسن بن على بن اسحق از سرّ عقيدهء اينها آگاه بود ، همه را خوار كرد و در رى هركس دعوى دانشمندى از اينها كردى چون حسكا « 2 » بابويه ، و بو طالب بابويه ، و ابو المعالى امانتى ، و حيدر زيارتى مكى ، و على عالم ، و ابو تراب دوريستى ، و ابو المعالى نگارگر ، و جز اينها از رافضيان ، همه را بفرمود تا بر منبرها بروند ، سرها برهنه كرده ، بيحرمتى و استخفاف مىكردند ، و ميگفتند كه شما دشمنان دينيد ، سابقان اسلام را لعنت مىكنيد ، و شعارتان شعار ملحدانست « 3 » ، ايمان بياوريد ! تا اگر ميخواستند و اگرنه ، ايمان ميآوردند و از مقالت رفض بيزار مىشدند . »\r\nسلطان محمود سلجوقى كه نسبت به شيعه و باطنيه دشمنى سخت ميورزيد « 4 » همان رفتار پدر را با شيعه دنبال ميكرد چنان كه « اگر اميرى كدخداى رافضى داشتى بسى رشوت بدانشمندان سنى دادى تا بگفتندى كه او رافضى نيست ، سنى است يا حنفى » « 5 » و در عهد اين هر دو سلطان رافضيان را از داشتن مدرسه و ترتيب خانقاه منع ميكردند و در مجالس بحث و نظر راه نمىدادند « 6 » .\r\n\r\n\r\n","description":"","footnote":"\r\n( 1 ) - منقول در كتاب النقض ص 105\r\n( 2 ) - لهجه‌ييست از اسم « حسن »\r\n( 3 ) - زيرا شعار شيعه رايت سفيد بود و شعار باطنيان هم رايت سفيد بود\r\n( 4 ) - اخبار الدولة السلجوقية ص 82\r\n( 5 ) - كتاب النقض ص 81\r\n( 6 ) - كتاب النقض ص 45 و 46\r\n","page_name":" 185 ","page_number":199},
  {"content":"\r\n\r\nبا تمام اين دشواريها و با آنكه قرن پنجم و ششم دورهء غلبهء اهل سنت و چيرگى متعصبان آن قوم بود ، مذهب تشيع در ايران از طريق توسعه و كسب تدريجى نيرو بازنمىايستاد و در حقيقت بآتشى ميماند كه در زير خاكستر توسعه يابد و اندك‌اندك آمادهء اشتعال شود .\r\nدر اين عهد بقول عبد الجليل قزوينى شيعيان را در بلاد اسلام و شهرهاى معظم هزاران كراسى و منابر و مساجد و مدارس بود كه در و علنا بحضور ترك و تازى تقرير مذهب خود ميكردند و نوبتهاى عقود مجالس ايشان اظهر من الشمس بود و هيچيك از اصول و فروع مذهب خود پوشيده نمىداشتند « 1 » .\r\nشيعه براى خود اختصاصا مدارسى در شهرهايى كه بسر مىبرده‌اند داشتند « 2 » و همچنين كتابخانهاى آنان مشهور بود « 3 » و مجالس خاصى از درس فقه و شريعت بدست آنان اداره ميشد « 4 » و علمايى از آنان در قرن پنجم و ششم مشهور بوده‌اند « 5 » .\r\nدر دستگاه خلافت و دستگاههاى دولتى سلاجقه و امراى اين عهد هم عده‌يى از وزراء شيعى وجود داشته‌اند كه از جملهء آنان ميتوان هبة اللّه محمد بن على المعروف بابن المطلب وزير المستظهر ، و سعد الملك آوجى وزير سلطان محمد بن ملكشاه ، و شرف الدين انوشيروان بن خالد كاشانى وزير خليفه المسترشد و سلطان محمود بن ملكشاه ، و مؤيد الدين محمد بن محمد قمى وزير الناصر و مستنصر ، و مجد الملك ابو الفضل و سعد بن محمد قمى وزير بركيارق و غيره . « 6 »\r\nاز اواخر عهد ملكشاه در همان حال كه متنفذين اهل سنت سلاطين سلجوقى را بر علماى شيعى و همهء رافضيان ميشورانده و بآزار آنان برمىانگيخته‌اند ، يك دسته\r\n\r\n\r\n","description":"","footnote":"\r\n( 1 ) - كتاب النقض ص 12\r\n( 2 ) - كتاب النقض ص 47 - 48\r\n( 3 ) - ايضا ص 49\r\n( 4 ) - ايضا همان صحيفه\r\n( 5 ) - ايضا ص 51\r\n( 6 ) - دربارهء همهء اين رجال و ديگر وزراء اين عهد رجوع شود به مجالس المؤمنين قاضى نور اللّه مجلس دهم .\r\n","page_name":" 186 ","page_number":200},
  {"content":"\r\n\r\nاز متنفذين شيعه كه در دستگاه سلجوقى راه يافته بودند ، در برانداختن نظام الملك و برچيدن بساط اقتدار او سرگرم فعاليت بودند و عاقبت هم چنان كه ميدانيم ببهانهء وليعهدى محمود بن ملكشاه توانستند نظام الملك را خانه‌نشين كنند و اين وزير مزد مخالفتهاى سخت خود را نسبت بفرق شيعه در نهاوند از يك فدائى گرفت و جان خود را در سر اين كار نهاد .\r\nتاج الملك ابو الغنائم قمى هنگامى كه توانست نظام الملك را از كار بر كنار كند و خود قدرت را در دست گيرد ، پاى گروهى از هم مذهبان خود را مانند مجد الملك ابو الفضل قمى كه ديوان استيفاء را به دو داده بود « 1 » ، بدربار سلجوقيان باز كند .\r\nنظام الملك وزير كه خود متوجه اين توطئه بوده و ميدانسته است كه رجال شيعى چگونه در دربار ملكشاه نفوذ يافته و كار وزارت را بر او تباه كرده‌اند ، در سياستنامه ملكشاه و سلاطين سلجوقى را از خطر آنان برحذر ميدارد و بعد از آنكه آنانرا دشمنان خطرناك مسلمانى معرفى مىكند چنين ميگويد : « . . . و كسان هستند كه امروز در اين دولت قربتى دارند و سر از گريبان شيعيت بيرون كرده‌اند و نه از شيعت‌اند و نه از اين قوم ( يعنى بواطنه ) اند و در سرّ كار ايشان ميسازند و قوت ميدهند و دعوت ميكنند و خداوند عالم را بر اين ميدارند كه خانهء خلفاى عباسى را براندازند و اگر بنده غطا از سر اين ديگ بردارد بس رسوايى كه از وزيران بيرون آيد و ليكن از جهت اينكه خداوند را بفعلهاى ايشان از بنده ملالتى حاصل شده است ، در اين معنى ميخواهد كه شروعى كند بسبب توفيرها كه مينمايند و خداوند را بر مال حريص كرده‌اند و بنده را صاحب غرض كنند و نصيحت بنده در اين معنى دلپذير نيايد ، آنگاه خداوند را معلوم گردد فساد و فعل بد ايشان كه بنده از ميان رفته باشد و داند كه هوا خواهى بنده بچه اندازه بوده است دولت قاهره را ، و از احوال و سگالش اين طايفه غافل نبوده است و بهرگه بر رأى عالى اعلاه اللّه مىگذرانيده است و پوشيده نداشته و\r\n\r\n\r\n","description":"","footnote":"\r\n( 1 ) - حبيب السير و مجالس المؤمنين مجلس دهم ؛ كتاب النقض ص 56 - 57 و حاشيهء ص 56\r\n","page_name":" 187 ","page_number":201},
  {"content":"\r\n\r\nچون ميديد كه در اين معنى قول بنده قبول نمىافتاد نيز تكرار نكرد . . . » « 1 »\r\nپيداست كه هرگاه رجال شيعىمذهب در دربار نفوذ مىيافتند كار شيعيان بالا ميگرفت و دورهء غلبهء آنان و احيانا آزار مخالفان فراميرسيد و اين معنى از كتاب بعض فضائح الروافض كه در كتاب النقض نقل شده « 2 » خود دليل قاطعى بر اين دعويست : « در عهد بركيارق سلطان و سلطان محمد رحمة اللّه عليهما ابو الفضل براوستانى كه او را مجد الملك خواندندى و ابو سعد هندوى قمى ، مستوفى بودند و دستاربندان قم و كاشان و آبه ( كه شيعى بوده‌اند ) چنان مستولى بودند كه در وقت مجد الملك هركه كمتر دستاربندى بود بند قباى مهتران ميگرفت و بديوان ميبرد ، تا به حدى كه چون ابو الفضل براوستانى در رى بود گازرى را . . . بحوالتى بگرفتند ، نام آن گازر بو بكر بود اما رافضى بود ، تا پيش ابو الفضل براوستانى افتاد ، گفت ببريد و بياويزيد ! بحوالتى كه قتل بر وى واجب نبود . گفتند اى خداوند او مردى مؤمن است ، يعنى رافضى است ، گفت شما گفتيد ابو بكر نام دارد و هر آينه ابو بكر كشتنى باشد ، پس بفرمود تا دست ازو بازداشتند . چندين چنين بسيار كردند و همه را بزارى و رنج بكشتند . . . »\r\nهمين غلبه‌يى كه بتدريج براى شاعيان حاصل ميشد آنانرا اندك‌اندك جرى ميكرد چنان كه كمتر احساس حاجت به « تقيه » ميكردند و حتى آمادهء تبليغ در بلاد مختلف ميشدند و « منقبت خوانان » يعنى كسانى كه مدايح ائمه را بآواز در كوى و برزن ميخواندند ، تربيت ميكردند و به كار ميگماشتند و يا خود كسانى براى ادّخار حسنات بدين كار مبادرت مىكردند « 3 » و اگرچه گاه بعضى از متعصبان قوم نسبت به اين گروه بدرفتارى عجيب ميكرده و مثلا زبانشان را مىبريده‌اند « 4 » ، ليكن اين سختگيريها از توسعهء تبليغات شيعه نميتوانست جلوگيرى كند .\r\nاين نفوذ رجال شيعه در دستگاههاى امارت اندك‌اندك باعث نزديكى\r\n\r\n\r\n","description":"","footnote":"\r\n( 1 ) - سياستنامه ص 235 - 236\r\n( 2 ) - كتاب النقض ص 56 - 57\r\n( 3 ) - كتاب النقض ص 77\r\n( 4 ) - ايضا ص 77\r\n","page_name":" 188 ","page_number":202},
  {"content":"\r\n\r\nتركان و رافضيان گرديده بود .\r\nصاحب كتاب بعض فضائح الروافض كه اندكى پيش از سال 560 هجرى تأليف شده بود ، از نزديكى شديد شيعه و تركان سخت بيمناك شده و متأثر است از اينكه شيعيان در هيچ روزگارى مانند آن ايام نيرومند نبوده و بدان صراحت عقايد خود را اظهار نمىكرده‌اند . وى ميگويد : « در هيچ روزگارى اين قوت نداشتند كه اكنون ، چه دلير شده‌اند و بهمهء دهان سخن ميگويند ، هيچ سرايى نيست از تركان كه در او ده پانزده رافضى نيستند و در ديوانها هم دبيران ايشانند ، و اكنون بعينه همچنانست كه در عهد مقتدر خليفه بود » « 1 » و در جاى ديگر نيز به اين كه كدخدايان همهء تركان و حاجب و دربان و مطبخيان و فراشان آنان بيشتر از ميان رافضيان انتخاب ميشدند ، اشارهء صريح دارد و از اينكه آنان آشكارا و بىتقيه بر مذهب رفض مسأله ميگفته و فتوى ميداده‌اند پريشان‌خيال است « 2 » .\r\nاين نزديكى شيعيان با تركان كه تدريجا در قرن پنجم و ششم حاصل شد ، باعث گرديد كه بسيارى از تركان قبول مذهب شيعى كنند و هرجا تسلط و قدرتى داشتند دست مبلغان شيعه و علماى آن قوم حتى مناقب‌خوانان را در تبليغ مذهب و مدح و ذكر مناقب ائمهء خود آزاد گذارند ، و از سر اعتقادى كه بائمهء شيعه حاصل كرده بودند ، دوستداران آنانرا توقير كنند و نيكو دارند .\r\nصاحب كتاب فضائح روافض كه اين عمل تركان را گاه به « بىحميتى » و گاه به « نادانى » و گاه به « غفلت » حمل ميكرده « 3 » مورد حملهء نويسندهء كتاب النقض قرار گرفته است و او از تركان طرفدارى كرده و آنانرا مردمى « عالم و عاقل » دانسته است كه « جهانبانى و جهاندارى بهرزه بديشان نيفتاده است و حرمت مناقب خوانان كه دارند از اعتقاد پاكيزه و دوستى امير المؤمنين باشد كه با جان و دل دارند كه مردان مردان\r\n\r\n\r\n","description":"","footnote":"\r\n( 1 ) - منقول در كتاب النقض ص 53 - 54\r\n( 2 ) - ايضا ص 81\r\n( 3 ) - كتاب النقض ص 77\r\n","page_name":" 189 ","page_number":203},
  {"content":"\r\n\r\nرا دوست دارند » « 1 »\r\nنفوذى كه رجال شيعه در دستگاههاى امراى ترك عراق حاصل كرده بودند ، در خراسان نيز بىاثر نبود و نخستين اثر آن در سلطان مقتدر سلجوقى سنجر بن ملكشاه است كه چنان كه ديده‌ايم با باطنيه عهد مودت بست و دست آنانرا در نواحى متصرفيشان بازكرد « 2 »\r\nاثر مهمتر نفوذ شيعه را در مشرق ميتوان در دستگاه خوارزمشاهان جست‌وجو كرد . چنان كه پيش ازين گفته‌ايم « 3 » ميان علاء الدين تكش و پسرش سلطان محمد با خلفاى عباسى نقار و كدورت روزافزون حاصل شده بود . شيعه با طرفدارى از سپاهيان خوارزم در عراق و همدستى با آنان در ايذاء اهل سنت و غارت اموال آنان « 4 » و همچنين بر اثر نفوذى كه در دستگاه دولتى خوارزم حاصل كردند ، بسلاطين نزديكتر شده و آتش اين اختلافات را دامن زدند . شايد نفوذ معتزله در خوارزم هم در اين امر بىتأثير نبوده است .\r\nاين نفوذ در اواخر قرن ششم و اوايل قرن هفتم به آنجا كشيد كه سلطان محمد خوارزمشاه يكى از علويان را بنام علاء الملك از ترمد براى خلافت نامزد كند و ائمهء مملكت را وادار سازد تا بر عدم استحقاق آل عباس بخلافت فتوى دهند و گويند كه سادات حسينى مستحق خلافتند « 5 » .\r\nنزديكى شيعه با تركان بدرجتى بود كه نصرت دين را به يارى آنان ميدانستند و چون در اواسط قرن ششم اعتقاد داشتند كه امام قائم در ايام نزديك به آن روزگار ظهور خواهد كرد ، شهرت داده بودند كه تركان در ركاب او يارى دين خواهند نمود و حقها ظاهر و باطلها نيست خواهند گردانيد و چون نظر شيعهء قرن ششم در بارهء ظهور مهدى ، و كارهايى كه بر دست او خواهد رفت ، و نصرتى كه از تركان خواهد\r\n\r\n\r\n","description":"","footnote":"\r\n( 1 ) - ايضا كتاب النقض ص 77 و تقريبا نظير اين مطلب را در چند مورد ديگر مانند ص 82 از همين كتاب ميتوان ديد .\r\n( 2 ) - رجوع شود به همين كتاب ص 170\r\n( 3 ) - ايضا ص 34\r\n( 4 ) - راحة الصدور ص 394\r\n( 5 ) - جهانگشاى جوينى چاپ ليدن ج 2 ص 96 - 97\r\n","page_name":" 190 ","page_number":204},
  {"content":"\r\n\r\nديد ، در كلام عبد الجليل بن ابى الحسين بتفصيل آمده است ، اينك بنقل آن در اينجا مبادرت مىكنيم :\r\n« . . . شيعه دعوى ظهور رايت مهدى امّت ، صاحب الزمان ع ، از مكه و كعبه گويند ، كه حرم خداست و قبلهء انبياست و مولودگاه سيد اوصياست ، كه آنجا پديد آيد و مسيح مريم از آسمان به زمين آيد ، و آوازهء آيت قل جاء الحق و زهق الباطل از آسمان هفتمين آيد ، و ناصرش رب العالمين و جبرئيل امين آيد ، و آن مهدى عصمت علوى شجاعت تيغ برگيرد و عالم بگشايد ؛ اولا مصر بيران كند و تخت معد و نزار بشكند ، الحاد در عالم مزوّر كند ، شريعت و سنّت منوّر كند ، و كسوت دين بعطر عدل و انصاف معطر كند ، گبركى و ترسايى و جهودى از عالم بردارد ، قلعهاى باطنيان بكند ، غبار جبر از چهرهء عدل زائل گرداند ، كنشت و كليسيا خراب كند ، رايت مصريان اگرچه سپيد است بسوزد ، دين يكى شود ، با آل عباس كه بنى اعمام اويند مدارا و مواساة كند ، مهلا بنى عمّنا ، مهلا موالينا ، . . . و لشكر او به حمد اللّه اين تركان غازى باشند كه جهاندارانند امروز بىتقيه ، كه شاعر در عهد صادق ع خروج مهدى را بنصرت تركان غازى وعده داده است آنجا كه گفته ، بيت :\r\n و وديعة من سرّ آل محمد * ضمّنتها و جعلت من امنائها\r\nفاذا رأيت الكوكبين تقاربا * بالخير عند صباحها و مسائها\r\nفهناك يطلبُ ثأر آل محمد * طلّابها بالتّرك من اعدائها \r\nپس تركان غازى را مصطفى ص براى اين دعا كرده است تا به آخر زمان نصرت مهدى كنند و يارى دين ، و حقها ظاهر سازند و باطلها نيست گردانند و اين معنى از طريق عقل و نقل بر مؤمن عاقل مستبصر پوشيده نماند و الا احمقى خربطى ناصبييى انكار نكند و بر باطل اصرار نكند . . . » « 1 »\r\nبا نفوذى كه بدين طريق براى شيعه حاصل ميشد موقع آن ميرسيد كه خود را از حالت انزوا بيرون آرند و تدريجا مهياى آن شوند كه مذهب خود را بعنوان مذهب رسمى اعلان كنند و چنان كه ميدانيم چيزى از اوايل قرن هفتم نگذشت كه قدرت آنان\r\n\r\n\r\n","description":"","footnote":"\r\n( 1 ) - كتاب النقض ص 510 - 511\r\n","page_name":" 191 ","page_number":205},
  {"content":"\r\n\r\nچند برابر شد و با برافتادن خلافت عباسى كه نقطهء مقاومتى در برابر آنان بود ، و ضعف شديد علما و فقهاى اهل سنت ، و ظهور متكلمين بزرگ شيعه در قرن هفتم ، زحمات شيعهء قرن ششم بنتايج نيكو منجر شد و مذهب آنان در اين سرزمين بمراحل نزديك برسميت ارتقاء جست .\r\nاينك بذكر پاره‌يى نكات دربارهء وضع عمومى شيعه در قرن ششم مبادرت مىشود :\r\nيكى از طرقى كه شيعه پس از كسب قوت براى نشر مذهب خود انتخاب كرده بودند ، استفاده از « مناقب‌خوانان » يا « مناقبيان » بود . مناقبيان ظاهرا از دورهء آل بويه در عراق وجود داشتند زيرا درست در آغاز دورهء سلجوقى كه شيعه در نهايت ضعف بسر ميبردند مناقبيان در طبرستان و بعض نواحى عراق سرگرم كار بودند .\r\nمهمترين مآخذى كه ما را از وجود مناقبيان و نحوهء كار آنان آگاه مىكند كتاب بعض مثالب النواصب فى نقض بعض فضائح الروافض است . بنابر اطلاعاتى كه از اين كتاب برميآيد : مناقب‌خوانان قصيده‌هاى رافضيان را كه در مدح على ع يا ساير ائمهء اطهار بود ، در كوى و برزن و بازار ميخواندند و در آنها گاهى بدسته‌يى از صحابه كه غاصبان حق شمرده ميشدند ، تعريضاتى وجود داشت . در اين قصائد علاوه بر ذكر منقبت آل على از بعض اصول عقايد شيعه مانند تنزيه باريتعالى و عدل و توحيد و عصمت ائمه و معجزات آنان نيز سخن ميرفت . در ضمن ذكر مناقب مغازى على عليه السلام و داستان پهلوانيها و جنگاوريهاى وى كه گاه صورت حماسه‌هاى مذهبى داشت نيز خوانده ميشد مانند اينكه « على را بفرمان خداى تعالى در منجنيق نهادند و بذات السلاسل انداختند و بتنهايى آن قلعه را كه پنج هزار تيغ‌زن اندرو بودند بستد ، و على در خيبر بيك دست بركند ، كه به صد مرد از جاى خود نجنبيدى ، و بدست ميداشت تا لشكر رسول بدان گذر ميكرد »\r\nاهل سنت بر اين كار طعنها و تسخرها ميزدند و شيعه نيز در اثبات صحت اين امر اخبار و احاديثى داشتند ولى مبالغه در آن و آوردن اخبار غريبه را دربارهء ائمه مكروه ميشمردند و تنها شعرا بودند كه در شعرهاى حماسى خود خويشتن را براى بيان\r\n\r\n","description":"","footnote":"","page_name":" 192 ","page_number":206},
  {"content":"\r\n\r\nآنگونه مبالغات شاعرانه مجاز ميشمردند . بسيارى از معجزات ائمه موضوع اشعار اين شاعران را تشكيل مىداد ، از قبيل آنكه على بن موسى الرضا در پيش مأمون ميرفت ، صورت شيرى بر بالشى ديبا كرده بودند ، در آن حالت جانور شد و قصد مأمون كرد ؛ و يا آنكه على عليه السلام در چاه رفت و با جنّيان جنگ كرد و بسيار جنى را بتيغ بيازرد .\r\nبر گرد اين مناقبيان حلقه‌هايى از شيعه و گاه مردم ديگر تشكيل مىشد و در هر ديار كه شيعيان بودند محلات معينى براى اين كار اختصاص مىيافت . علماء سنت و مؤلفان آن قوم از اين كار شيعيان سخت ناخشنود بودند و مىگفتند « رافضيان اين همه مناقبها بدان خوانند تا عوام الناس و كودكان ديگر طوائف را از راه ببرند و فرانمايند كه آنچه على كرده است مقدور هيچ آدمى نبود و صحابه همه دشمن على بودند . » و مخصوصا ازينكه اين منقبت‌ها در تركان اثر بليغ داشته ناراحت بوده‌اند و حقيقت امر آنست كه شيعه اين راه سودمند را براى تبليغ عقايد خود اختيار كرده بودند و از كار خود با همه مخالفت علماى سنت فوائد بسيار برگرفتند .\r\nمناقب‌خوانان اشعار را از آثار شاعران شيعه‌مذهب كه نام بعضى از آنان را شيخ عبد الجليل در كتاب خود آورده است « 1 » و يكى از مشاهير آنان در قرن ششم قوامى رازى است ، انتخاب ميكردند . گاه رفتار متعصبان قوم با اين مناقبيان بسيار شديد و وحشيانه بود چنان كه دختر ملكشاه زن اصفهبد على ، زبان يكى از آنانرا بنام « ابو طالب شيعى مناقبى » بريد « 2 » و شيعه مدعى بودند كه اين كار بسبب تهمتى بود كه بر او زده بودند و ابو طالب « همان شب على مرتضى را بخواب ديد كه زبان در دهان او كرد و حالى بقدرت حق تعالى زبان وى درست و نيك شد و تا چهل سال بعد از آن تاريخ در رى و قزوين و قم و كاشان و آبه و نيشابور و سبزوار و جرجان و بلاد مازندران بزهد و توحيد فضائل و مناقب ميخواند تا در آن نيكنامى بجوار حق تعالى شد » « 3 »\r\n\r\n\r\n","description":"","footnote":"\r\n( 1 ) - كتاب النقض ص 252 و 628\r\n( 2 ) - ايضا ص 77\r\n( 3 ) - ايضا ص 78\r\n","page_name":" 193 ","page_number":207},
  {"content":"\r\n\r\nبا توجه به اين احوال مناقبيان بيش از ديگر شيعيان در خطر تعرض متعصبان قرار داشتند و حتى بعضى از آنان از بيم اتهام بالحاد و كفر ، ناگزير بودند هرچند گاه در يك شهر بسربرند و از آنجا بجايى ديگر عزيمت كنند . نسبت بفضائليان يعنى فضائل خوانان صحابه ، هم شيعه همين عمل متقابل را روا ميداشتند و اگر دستشان ميرسيد از كشتن و پاره‌پاره كردن آنان ابا نميكردند « 1 »\r\nاين بود وضع مناقب‌خوانان از اواسط قرن پنجم تا اوايل قرن هفتم ليكن اهل سنت هم در برابر شيعيان بىكار ننشسته و آنان هم دسته‌يى ديگر را بنام « فضائل‌خوان » يا « فضائلى » تربيت كرده بودند . فضائل‌خوانان هم در بازارها فضائل بو بكر و عمر و دشنامهاى رافضيان و ذكر اصول جبر و تشبيه و امثال آنها را بشعر ميخواندند و مسلما در اين كار از شيعه پيروى ميكرده و ميخواسته‌اند اثر تبليغات آنانرا بدين نحو ضعيف سازند ؛ و بقول شيعه در برابر مغازى على عليه السلام آنان كسانى را بر آن داشتند « تا مغازيهاى بدروغ و حكايات بىاصل وضع كردند در حق رستم و سرخاب و اسفنديار و كاووس و زال و غير ايشان و خوانندگان اين ترّهات را در اسواق بلاد ممكّن كردند تا ميخوانند ، كه ردّ باشد بر شجاعت و فضل امير المؤمنين و هنوز اين بدعت باقى است كه باتفاق امت محمد مصطفى مدح گبركان خواندن بدعت و ضلالت است » « 2 » و گويا علماى شيعه فراموش كرده بودند كه بزرگترين شاعر شيعى كه خود بوجود او مباهات ميكرده‌اند « 3 » ، آن سخنان را كه ايشان « ترهات » مىناميده‌اند بنظم بليغ كشيده بود و او فردوسى طوسى شاعر نام‌آور ايرانست كه همهء عمر خود را صرف نظم همين داستانهاى ملى و قهرمانى ملت خود كرد . حقيقت امر آنست كه ايرانيان قرن ششم مانند قرون قبل و بعد هنوز داستانهاى كهن را به صورت نقل روايت ميكرده‌اند ولى شيعه بسبب بعضى اخبار « 4 » از شنيدن آنها اكراه داشته و مغازى بنى هاشم را بر آنها ترجيح مىداده‌اند\r\n\r\n\r\n","description":"","footnote":"\r\n( 1 ) - كتاب النقض ص 78\r\n( 2 ) - كتاب النقض ص 34 - 35\r\n( 3 ) - ايضا ص 252 و 628\r\n( 4 ) - رجوع شود بذيل صفحهء 35 از كتاب النقض\r\n","page_name":" 194 ","page_number":208},
  {"content":"\r\n\r\nو حماسه‌هاى دينى شيعه از همين راه فراهم آمده است .\r\nشيعه بتظاهرات ديگر خود ، در اين دوره بيش از آنچه در عهد آل بويه شروع كرده بودند ، اشتغال داشتند ، چنان كه در روز عاشورا رسم تعزيت را اقامت ميكردند و مصيبت شهداء كربلا را تازه مينمودند و بر منبرها ذكر مصائب اهل بيت ميكردند و علما سر برهنه ميساختند و عوام جامه چاك ميزدند و زنان مويه‌كنان روى ميخراشيدند و بعضى از علماى اهل سنت بپيروى از اعتقاد امام شافعى و امام ابو حنيفه در اين امر با آنان همراه ميشدند و حتى در بلادى مانند همدان كه شيعه در آنجا بسيار نبودند ، علماى شيعه اين رسم را مجرى ميداشتند و در مراسم خود بر معاويه و يزيد و قتلهء اهل بيت لعنت و نفرين ميكردند . بعضى از علما اهل سنت هم بر مقتل حسين بن على ، مقتل عثمان را ميافزوده و بر قتلهء او هم لعنت ميفرستاده‌اند . بر رويهم اقامهء اين‌گونه مجالس در غالب بلاد معمول شده بود مگر در آن نواحى كه خوارج و مشبّهه غلبه داشتند كه خلاف ساير نواحى بر على و حسين ع لعنت ميكردند « 1 » .\r\nساختن مراثى اهل بيت و همچنين سرودن قصائد و اشعار در مناقب آنان از امور عادى شعراى شيعى اين زمان بوده است و علماى شيعه سابقهء اين امور را از قرون نخستين هجرت ميدانستند .\r\nشيخ عبد الجليل ميگويد امام شافعى بيرون از مناقب در حق حسين و شهداى كربلا مراثى بسيار گفته است و مراثى شهداء كربلا را كه اصحاب ابو حنيفه و شافعى ساخته‌اند « بىعدد و بىنهايت » ميداند « 2 » .\r\nبر رويهم تمايل ائمه و علماى غيرمتعصب زمان بذكر مصائب اهل البيت و تاختن بر قتلهء آنان ، روز بروز قوت ميگرفت و براى نمونه خوبست بدانيم امير عبّادى كه پيش از اين اسم او را آورده و از نفوذ او در مردم عراق سخن گفته‌ايم « علامهء روزگار و خواجهء معنى و سلطان سخن بود . او را در حضرت المقتفى لامر اللّه پرسيدند روزى كه فردا عاشوراء خواست بودن ، كه چگويى در معاويه ؟ جواب نداد ، تا سائل\r\n\r\n\r\n","description":"","footnote":"\r\n( 1 ) - راجع بهمهء اين موارد رجوع شود به كتاب النقض ص 402 - 406 و ص 645\r\n( 2 ) - كتاب النقض ص 402\r\n","page_name":" 195 ","page_number":209},
  {"content":"\r\n\r\nسه بار تكرار كرد . بار سوم گفت اى خواجه سؤالى مبهم ميكنى ، نميدانم كه كدام معاويه را ميگويى ، اين معاويه را كه پدرش دندان مصطفى بشكست و مادرش جگر حمزه بخاييد ، و او بيست و چند بار تيغ بر روى علىّ مرتضى كشيد ، و پسرش سر حسين على ببريد ؟ اى مسلمانان شما اين معاويه را چگوييد ؟ - مردم در حضرت خلافت ، حنفى و سنّى و شافعى ، زبان بلعنت و نفرين برگشودند ، و مانند اين بسيارست ، و تعزيت حسين هر موسم عاشورا ببغداد تازه باشد با نوحه و فرياد » « 1 »\r\nهمين معنى را سنائى شاعر بزرگ بشعر آورده و در آن بر دوستاران معاويه و مدافعان او طعنه زده و گفته است :\r\n دوستار پسر هند مگر نشنيدى * كه ازو و سه كس او به پيمبر چه رسيد\r\nپدر او در دندان پيمبر بشكست * مادر او جگر عمّ پيمبر بمكيد\r\nاو بناحق حق داماد پيمبر بستد * پسر او سر فرزند پيمبر ببريد\r\nگر تو لعنت بچنين كس نكنى شرمت باد * لَعَن اللّه يزيداً و عَلى آل يزيد \r\nشيعه غير از راههايى كه گفته شد براى تبليغ مقاصد مذهبى خود در اين دوره راه مهم ديگرى را نيز تعقيب ميكردند و آن تأليف كتب در كلام و تفسير و احاديث و نظاير اينها بود كه در فصل خاص خود شرح داده خواهد شد و چون عده‌يى از متعصبان ساير فرق كتب خاصى در بيان فضايح آنان مينوشته ، و يا در كتب ملل و نحل مانند الفرق بين الفرق البغدادى و الفصل فى الملل و الاهواء و النحل ابن حزم و نظاير آنها تشنيعاتى از آنان ياد شده بود ، شيعه هم كتبى در دفاع خود مانند كتاب النقض كه بسى از آن ياد كرده‌ايم تأليف ميكردند و يا در كتبى دربارهء ملل و نحل مانند تبصرة - العوام ، كه ترتيب ميداده‌اند بردّ فضايح شيعه و بيان شنايع فرق مخالف خود مبادرت ميكردند و نظير همين كار را هم اسمعيليه داشته‌اند .\r\nعلاقهء شديد شيعه بگشودن پر و بال و بيرون آمدن از گمنامى و تظاهر باعتقادات و مراسم خاصّ مذهبى خود در تمام اين دوره موجب كشاكشهاى سخت بين آنان و\r\n\r\n\r\n","description":"","footnote":"\r\n( 1 ) - كتاب النقض ص 403 - 404\r\n","page_name":" 196 ","page_number":210},
  {"content":"\r\n\r\nفرق اهل سنّت ميشده است ، چنان كه در ردّ عقايد اهل سنت و مجبّره و مشبّهه مقالاتى ترتيب ميدادند و يا علماى مخالف آنان بر ايشان ميتاختند و يا كار را از اين حدود تجاوز مىداده و بزدوخوردهاى خونين مىكشانيده‌اند .\r\nدرست در اوايل اين دوره كه سلاجقه به طرف بغداد پيش مىرفتند ، فتنه‌هاى خونينى در بغداد بين شيعه و اهل سنت جريان داشت .\r\nدر محرم سال 445 بين شيعه و سنى بغداد اختلافاتى كه از اواخر سال 444 بروز كرده بود شدّت گرفت و دسته‌هايى از تركان نيز در تعصبات شركت جستند . در نتيجه نزاع و قتالى سخت در بغداد درگرفت و بسيارى از خانهاى محلهء كرخ بغداد كه مسكن شيعيان بود و خانهاى محلات ديگر طعمهء آتش شد و با خاك يكسان گشت « 1 » .\r\nدر سال 449 خانهء ابو جعفر طوسى فقيه امامى در كرخ بباد غارت متعصبان اهل سنت رفت « 2 » . نظير اين كشاكشها در ساير بلاد نيز جريان داشت .\r\nمناقشات لفظى و قلمى هم در تمام اين دوره بين اهل سنت و شيعه جارى و دائر بوده است مثلا در اوايل اين دوره ابن حزم « 3 » در كتاب خود فصلى خاص براى تشنيع شيعه ترتيب داده بود ؛ و بعضى از ائمهء اهل سنت خاصه آنان كه عقيدهء تشبيه و تجسيم و جبر داشتند به حكم اختلاف در اصول عقايد بر شيعه سخت مىتاخته و احاديث فراوانى كه ببعضى از آنها قبلا اشاره شده است ، در ذم شيعه و تكفير آنان روايت ميكرده‌اند .\r\nهمين مردم متعصب معتقد بوده‌اند كه « ايمان ملحد و توبهء رافضى قبول نشايد كرد » « 4 » و يا گاه دشنامهاى ركيك بدانان ميداده‌اند مانند آنچه از قول صاحب كتاب بعض فضائح الروافض نقل كرده‌اند كه او رافضيان را : كافركيش ، احمق روش ، عوان طبع ، ابله دمدار بىتميز ، گفته و دلهاى آنان را پر از غشّ و كين دانسته است « 5 » و يا قول راوندى\r\n\r\n\r\n","description":"","footnote":"\r\n( 1 ) - كامل التواريخ ابن الاثير حوادث سال 445\r\n( 2 ) - ايضا حوادث سال 449\r\n( 3 ) - كتاب الفصل فى الملل و الاهواء و النحل چاپ مصر ج 4 ص 179\r\n( 4 ) - كتاب النقض ص 11\r\n( 5 ) - ايضا ص 40\r\n","page_name":" 197 ","page_number":211},
  {"content":"\r\n\r\nكه با بغض بىمانند و بسيار شديدى به شيعه تاخته و مثلا دربارهء آنان چنين گفته است :\r\n« هفتاد و دو فرقه طوايف اسلام هيچ را ملحد نشايذ خواند و لعنت نشايذ كرد الّا رافضى را كه ايشان اهل قبلهء ما نيستند و اجتهاد مجتهدان باطل دانند و نماز پنج‌گانه را با سه آورده‌اند و زكات برداشته يعنى كه ابو بكر صدّيق در آن غلوّ كرد و از اهل ردّه بستذ . و به حج بطوس روند ، هزار مرد كاشى را حاجى خوانند كه نه كعبه ديذ و نه ببغداذ رسيد ، بطوس رفته باشذ . . . و دعاگوى را خويشى بود ، گفته است همچنانك مار كهن شوذ اژدها گردد ، رافضى كه كهن شوذ ملحد و باطنى گردذ ، و شرح فضايح و قبايح رافضيان و خبث عقيدت ايشان در كتابى مفرد آورده‌ام و شمس الدين لاغرى اين بيتها خوش گفت ، شعر :\r\n خسروا هست جاى باطنيان * قم و كاشان و آبه و طبرش\r\nآب روى چهار يار بدار * و اندرين چار جاى زن آتش\r\nپس فراهان بسوز و مصلحگاه * تا چهارت ثواب گردد شش » « 1 » \r\nشيعه نيز در آثار خود نظاير اين گونه دشنامها را بر فرق مخالف روا ميداشته‌اند و آنانرا مجبّرى و مشبّهى و كافر و ملحد ميدانسته و سخنان عجيب را به آنان نسبت ميداده‌اند و ميگفتند : « كفر و عصيان بمشيّت و ارادهء خداى تعالى گويند و على را قتّال گويند و مصطفى را كافربچه و اشكم‌شكافته و عاشق دانند و بو بكر و عمر را تمام النبوة خوانند و رافضيان را لعنت كنند و كافر خوانند و سلمان و بوذر و مقداد و عمّار و خزيمه و حذيفه و جابر و ابو ايّوب و محمّد بو بكر و مالك اشتر و عبد اللّه عباس و غير ايشان همه بدوزخ روند از بهر آنكه منكر اختيار امامت بو بكر و عمراند ! . . » « 2 »\r\nاهل سنت شيعه را رافضى ميگفتند از آن بابت كه رفض ميكردند و اين نام مذموم براى شيعه شمرده ميشد چنان كه شيعه هم اهل سنت را بنام مذموم ناصبى ميگفتند از آن بابت كه به نصب امام و انتخاب او قايلند و يا از آنروى كه نصب عداوت خاندان\r\n\r\n\r\n","description":"","footnote":"\r\n( 1 ) - راحة الصدور ص 394 - 395\r\n( 2 ) - كتاب النقض ص 297 و نيز رجوع شود بموارد مختلف از تبصرة العوام .\r\n","page_name":" 198 ","page_number":212},
  {"content":"\r\n\r\nرسول كرده‌اند « 1 » . ناصرخسرو در يكى از قصائد خود ناصبيان را بباد انتقاد سخت گرفته و بسيارى از معايب را براى آنان برشمرده و فضائل على را ياد كرده و گفته است در برابر آنهمه علم و فضائل از بو بكر و عمر چه ميتوان ياد كرد ؟ قصيدهء ناصرخسرو بدين‌گونه آغاز مىشود :\r\n آمده پيغام حجت گوش دار اى ناصبى * پاسخش ده گر توانى سر مخاراى ناصبى . . . \r\nو علاوه بر اين اهل سنت شيعه را بالقاب ديگرى از قبيل ترابى ( منسوب به ابو تراب از كنيه‌هاى على بن ابيطالب ) ، و مفوّضه ( از باب اينكه گويند خداوند كارها را در قيامت بعلى تفويض مىكند و او قسيم الجنة و النار است ) ، و حلولى ، و حشوى ، و قطعى ( براى آنكه به دوازده امام قطع ميكنند ) و امامى و غيره نيز ميخواندند « 2 »\r\nشيعهء اثنى عشريه در اين عهد در بسيارى از بلاد اسلامى ديده ميشدند و همچنانكه گفتيم عدد آنان رو بافزايش ميرفت . غير از بغداد كه محلهء كرخ آن بسكونت شيعه مشهور بود ، عده‌يى از بلاد مانند كاشان و تفرش و آوه و قم و رى و قزوين و سارى و ارم و بلاد مازندران و نيشابور و سبزوار و سيرجان و ورامين بشيعيان مسكون بوده است « 3 » . شيعه در اين بلاد داراى كتب خانها و مدارس و منابر و علماى بسيار بوده‌اند كه ذكر همهء آنها را در فصل خاص خواهيم آورد .\r\nاز جملهء مطاعن اهل سنت بر تشيع يكى آن بود كه اين مذهب را تغيير شكلى از آيين زرتشتى ميشمردند و معتقد بودند كه ايرانيان براى آنكه انتقام خود را از رجال اسلامى و از اسلام بگيرند از راه تشيع به لباس اسلام درآمدند و كردند آنچه خواستند .\r\nقول نظام الملك در وحدت نظر فرق شيعه با مجوس و خرمدينيه و مازياريه و غيره مشهور است و ما پيش ازين بدان اشاره كرده‌ايم اما علماى متعصب اهل سنت\r\n\r\n\r\n","description":"","footnote":"\r\n( 1 ) - تبصرة العوام ص 28\r\n( 2 ) - كتاب النقض ص 583\r\n( 3 ) - راحة الصدور ص 395 ؛ كتاب النقض ص 65 و 78 و 80 و 162 و 163 - 173\r\n","page_name":" 199 ","page_number":213},
  {"content":"\r\n\r\nخصوصا در قرن ششم سخنانى درشت‌تر ازين درين‌باره مىگفتند . مثلا بعقيدهء آنان :\r\n« آن جماعت كه مذهب رفض نهادند . . . ميلشان بكيش گبركى بود ، كينهء دين ميخواستند از اصحاب و تابعين و غازيان اسلام . چون در رسول طعن نمىيارستند زدن كه كسى قبول نميكرد ، در ياران و زنانش طعن زدند تا بدين عوام را به خود كشند ، پس مويهاى گوناگون آغازيدن كردند كه بر فاطمه ظلم كردند و حسن را زهر داده بكشتند و حسين را در كربلا بتشنگى هلاك كردند و سر ببريدند و بر چوب بستند و فرزندانش را ببردگى بردند ، وا ويلاه وا زجراه در روز عاشورا در بستند تا عوام - الناس گويند چنينست » « 1 »\r\nنظير اين مطالب را با شدت بيشتر در قول ابو منصور عبد القاهر بن طاهر البغدادى نسبت باسمعيليه در اوايل قرن پنجم ملاحظه ميكنيم كه باطنيه را با جويندگان استقلال ايران مانند افشين و پيروان بابك خرم دينى همدست دانسته و از قول اصحاب تواريخ نقل كرده است كه آنان از اولاد مجوس و مايل بدين اسلاف خود بوده و چون از بيم شمشيرهاى مسلمين جرأت اظهار عقيدهء خود نداشتند پس براى مردم ساده و نادان بنيادى گذاردند كه هركه مىپذيرفت در نهان آيين مجوس را بر كيشهاى ديگر برترى ميداد « 2 »\r\nنظام الملك نيز چنان كه آورده‌ايم فرق شيعه را با مجوس و خرمدينيه و كسانى كه آرزوى زوال دولت اسلام ميكرده‌اند همدست ميشمرد .\r\nبنابراين ملاحظه مىشود كه عقيدهء صاحب كتاب بعض فضائح الروافض نسبت به شيعه سخن تازه‌يى نيست كه در قرن ششم بميان آمده باشد . صاحب آن كتاب نزديكى عقايد شيعه و مجوس را بدين صورت شرح ميدهد : « . . . همچنانكه گبران بيزدان و اهريمن گويند و اعتقاد كرده‌اند هرچه نيكى و خرمى و راحت است از فعل يزدانست و هرچه زشتى و بدى و مضرّت است از فعل اهريمن است ، رافضى هم اين گويد كه\r\n\r\n\r\n","description":"","footnote":"\r\n( 1 ) - بعض فضايح الروافض منقول در كتاب بعض مثالب النواصب ص 373\r\n( 2 ) - الفرق بين الفرق چاپ دوم ص 171\r\n","page_name":" 200 ","page_number":214},
  {"content":"\r\n\r\nخداى عزّ و علا خالق خير و نفع و نيكى است و خواهان آنست و هرچه شرّ و زيان است از فعل شيطان است بشركت ما « 1 » ، و مذهب آنست كه خداى تعالى خالق خير و شرّ است و مريد همهء اشياء است و اوست نافع و ضارّ و آفرينندهء حركات و سكنات و در خلق افعال كسى با وى شريك نيست ؛ و همچنانكه گبركان خود را مولاى آل ساسان دانند رافضيان خود را مولاى علويان دانند ؛ و همچنانكه گبركان ملك به نسبت بفرّ يزدان « 2 » دانند رافضيان نيز خلافت به نسبت دانند و نصّ گويند بجاى فرّ يزدانى ؛ و همچنانكه گبركان از همهء صحابه عمر را دشمن‌تر دارند رافضيان نيز عمر را دشمن‌تر دارند بسنّت گبركى ؛ و همچنانكه گبركان گويند كه كيخسرو نمرد و به آسمان شد و زنده است و به زير آيد و كيش گبركى تازه كند « 3 » ، رافضى گويد كه قائم زنده است ، بيايد و مذهب رفض را قوت دهد و جهان بگيرد و ذو الفقار با خود دارد تا همهء مسلمانان را بدان بكشد . » « 4 »\r\nاين اقوال اگرچه غالبا نمايندهء تعصب و دشمنى مخالفان شيعه با آن فرقه است ليكن در هر حال يك حقيقت را كه از همان اوايل امر معلوم رأى مطلعين شده بود ، نشان ميدهد ، و آن نفوذ بسيارى از عقايد و سنن قديمهء ايرانيان در مذهب شيعه و آميزش آنها با مبانى دين اسلام است و يا اينكه غالب عقايد شيعه با آن مبانى و سنن سازش داشته ، و به همين سبب است كه ايرانيان از آغاز كار بيش از ديگر اقوام اسلامى بمذهب تشيع توجه كرده و پراگنندگان واقعى شعب مختلف آن در ممالك اسلامى گرديده‌اند .\r\nاهل سنت طعن‌ها و تشنيعات ديگرى هم بر شيعه ميزده و مثلا آنانرا با ملاحده\r\n\r\n\r\n","description":"","footnote":"\r\n( 1 ) - معتزله نيز اين اعتقاد را دارند .\r\n( 2 ) - اشاره است به اعتقاد ايرانيان كه پادشاه كسى از نژاد شاهانست كه فرّ كيانى به دو تعلق يافته باشد .\r\n( 3 ) - اشاره است بعقيدهء ايرانيان دربارهء جاويدانان كه كيخسرو يكى از آنانست و به يارى سوشيانس در آخر زمان ظهور خواهد كرد .\r\n( 4 ) - بعض فضايح الروافض منقول در كتاب النقض ص 444\r\n","page_name":" 201 ","page_number":215},
  {"content":"\r\n\r\nو دهريه يكسان ميدانسته و فضايح متعدد كه تنها در كتاب « بعض فضايح الروافض » عدد آنها به 67 فضيحت ميرسيد براى آن قوم برميشمرده‌اند و پيداست كه علما و مؤلفان شيعه اين فضايح را مردود ميدانسته و در رد آنها كتب و رسالاتى ترتيب ميداده يا بر منابر ميگفته و در مقابل فضايحى براى مخالفان خود برميشمرده‌اند .\r\n\r\nخلافت بغداد\r\nدر اين دوره نيز هنوز بغداد مركز ثقل ممالك اسلامى بود و خلفاى بغداد امام و پيشواى اكثر مسلمين محسوب ميشدند .\r\nاينست كه مطالعه در وضع بغداد از حيث تحقيق در وضع اجتماعى و دينى و سياسى لازم است و ما به همين سبب در ذيل اين مقال ذكرى از خلافت بغداد و وضع خلفا و احوال دار السلام خواهيم آورد .\r\nچنان كه پيش از اين بتفصيل آورده‌ايم وضع خلافت عباسى و خلفا در آغاز عهد مورد مطالعهء ما يعنى در ميانهء قرن پنجم بسيار وخيم بود . پيشرفتهاى سريع قواى فاطميان بجانب بغداد و تبليغات شديد آنان در ايران و شام ، حتى در بغداد ، وضع را روزبروز بر اهل سنت دشوارتر ميكرد و مقدمات سقوط خلافت عباسى را فراهم مينمود و عاقبت هم اين امر بهمدستى ابو الحارث البساسيرى و طرفداران خليفهء فاطمى بسال 448 امكان پذيرفت و اگر حملهء طغرل بر بغداد و انهزام البساسيرى و برانداختن طرفداران خليفهء فاطمى در همين اوان صورت نمىگرفت خلافت عباسى به كلى انقراض يافته و از ميان رفته بود .\r\nبراى آنكه وضع بغداد را تا اعادهء قدرت عباسى بهتر درك كنيم سزاوارست كه حوادث را از سال 445 هجرى مطالعه نماييم :\r\nدر آغاز سال 445 بين اهل سنت و شيعه در بغداد فتنهء عظيمى رخ داد و بازارها و خانهاى كرخ بدست تركان و طرفداران سنى آنان طعمهء حريق شد .\r\nدر آغاز سال 446 سپاهيان ترك الملك الرحيم بويى در بغداد غوغايى به راه انداختند و ببهانهء آنكه وظيفهء آنان ناچيزست دار الخلافه را در محاصره گرفتند و اموال مردم را بغارت بردند و آتش در بعضى از خانها افگندند و نه تنها بنهب اموال مردم\r\n\r\n","description":"","footnote":"","page_name":" 202 ","page_number":216},
  {"content":"\r\n\r\nشهر مبادرت كردند بلكه اموال هركس را هم كه به شهر ميآمد بغارت ميبردند و همين امر باعث قطع رابطهء بغداد با خارج شد و ارزاق گران و ناياب گرديد و شدت انقلاب و گسيختگى امور بجايى كشيد كه قريش بن بدران كه موصل را در دست داشت در طمع مال عزيمت آن شهر كرد .\r\nدر رمضان همين سال بين ابو الحارث البساسيرى امير الامراى دولت بويى و خليفهء بغداد اختلاف سخت درگرفت و سبب ويرانيهايى در بغداد و بعضى از بلاد عراق گرديد و اين اختلافات و زدوخوردها در سال 447 هم امتداد داشت و در تمام اين مدت دسته‌هاى مخالف خانهاى يكديگر را ويران ميكردند و مال و ناموس كسى درين گيرودارها در امان نمىماند .\r\nاين حوادث و كشاكشها موقعى كه طغرل بيك در سال 447 بغداد را در تصرف گرفت آرامش و سكونى يافت ليكن در همان سال بين غزان و مردم بغداد زدوخورد سختى رخ داد و بسيارى از لشكريان سلجوقى در اين ميان بقتل رسيدند و جز شيعهء كرخ كه آنان را پناه ميدادند ديگران در آزار آنان مبالغه كردند .\r\nاين حوادث پياپى باعث شد كه فقر و قحط بر بغداد مستولى گردد تا بجايى كه در سال 449 يك قرص نان گندم در بغداد بسيزده دينار فروخته ميشد و بسيارى از مردم با كل ميته و سگ و غير آن مجبور شدند و به همين سبب و با در آن شهر شيوع يافت و شمارهء مردگان چندان بود كه كسى پرواى دفن آنان نداشت و غالبا عدهء زيادى از مردگان را در يك گودال ميريختند .\r\nدر اين حوادث و گيرودارها بساسيرى و همدستان او بر بعضى از بلاد عراق استيلا يافته و در آنها خطبه بنام خليفهء فاطمى خواندند تا آنكه در سال 450 به تفصيلى كه ديده‌ايم « 1 » بغداد را به تصرف آوردند و خليفه و زوجهء او ارسلان خاتون برادرزادهء سلطان طغرل را از آن شهر بيرون بردند و در پايتخت خليفهء عباسى خطبه بنام المستنصر فاطمى خواندند و در اين گيرودار جمعى كثير بقتل رسيدند و اين انقلابات و وحشتها و\r\n\r\n\r\n","description":"","footnote":"\r\n( 1 ) - رجوع شود به همين كتاب ص 164 - 165 و نيز رجوع شود به ابن اثير حوادث سال 450\r\n","page_name":" 203 ","page_number":217},
  {"content":"\r\n\r\nاضطرابها همچنان ادامه داشت تا طغرل بيك از كار ابراهيم ينال كه سر بطغيان برداشته بود فارغ شد و دوباره ببغداد آمد و كار عراق را سامان داد و بساسيرى را در سال 451 بقتل آورد و خليفهء عباسى را باز بر مسند خلافت نشاند و دولت دودمان عباسى را از انقراض رهايى بخشيد « 1 » .\r\nاهميت كار طغرل و تركان غز فقط در همين امر يعنى برچيدن بساط خلافت فاطمى از بغداد و عراق و تجديد خلافت عباسى و رهايى دادن آن دولت از نيستى و بوار نبود ، بلكه رفتارى كه طغرل با خليفه در پيش گرفت باعث گشت كه دوره‌يى جديد از قدرت و اهميت براى خلافت عباسى آغاز شود و مقام خلافت كه از دورهء متوكل تا اين زمان آلت اجراى مقاصد غلامان امارت‌يافتهء عباسيان و همچنين سلاطين بويى گرديده بود ، از آن وضع رها شود و تجديد آبرو كند .\r\nطغرل بيك از همان روزگار كه در خراسان مبانى امپراطورى سلجوقى را استوار مىكرد از اظهار طاعت نسبت بخليفهء عباسى غافل نبود و رابطهء خليفه با تركمانان از همان روزگاران چندان خوب بود كه القائم براى رهايى از دست امراى آشوبگر بغداد به دو متوسل گرديد و ازو يارى خواست و طغرل بيك اگرچه در پيشرفت بسوى بغداد بيشتر متوجه توسعهء ممالك خود بود ليكن بعنوان يارى بخليفه و تعظيم جانب او بدين كار دست زده بود و به همين سبب هنگامىكه قواى او بديوارهاى بغداد نزديك شد كس نزد القائم فرستاد و از او اجازهء ورود ببغداد طلبيد « 2 » و چون طغرل بيك براى ديدار خليفه بدار الخلافه رسيد ، در دهليز از اسب پياده شد و پياده بجانب خليفه كه در پس پرده نشسته بود رفت و چون پرده‌دار پرده برداشت طغرل زمين بوسيد و آنگاه بر جاى ايستاد تا خليفه چه فرمان دهد . خليفه فرمان داد تا كرسى براى او نهادند و او بر آن جلوس كرد و باز هنگامىكه بفرمان خليفه خلعت سلطنت بر او پوشيدند و تاج خسروى بر سر او نهادند ميخواست يك بار ديگر زمين ادب ببوسد ليكن تاج\r\n\r\n\r\n","description":"","footnote":"\r\n( 1 ) - راجع بكليهء اين حوادث مخصوصا رجوع شود به كامل ابن اثير از حوادث سال 445 ببعد\r\n( 2 ) - ابن اثير حوادث سال 447\r\n","page_name":" 204 ","page_number":218},
  {"content":"\r\n\r\nمانع زمين‌بوس بود پس از خليفه خواست تا اجازهء دستبوس دهد ، طغرل دوباره دست خليفه را بوسيد و بر چشم نهاد « 1 » .\r\nنظير همين عمل را طغرل در دومين سفر خود ببغداد نسبت بخليفه انجام داد .\r\nاين‌بار القائم كه بدست بساسيرى از بغداد بيرون رانده شده بود بهمراهى طغرل با جلال و شكوه ببغداد بازگردانده شد . در اين كرّت چون طغرل به خدمت خليفه رسيد هفت بار زمين بوسيد و به خدمت ايستاد تا خليفه مخدّه‌اى از دست « 2 » خود برداشت و گفت بر اين بنشين .\r\nآن روز طغرل با خليفه از خانه بيرون رفت و اجازه يافت كه فردا به زيارت القائم رود . فردا طغرل پيش از ورود خليفه در جاى حاجب نشست و چون خليفه بدار الخلافه بازگشت پيش دويد و مهار استر او را گرفت و در خدمت او تا در اتاق پيش رفت و اين در روز دوشنبه بيست و پنجم ذى القعدهء سال 451 بود « 3 » .\r\nدو سال بعد يعنى در سال 453 طغرل سيده دختر القائم را بزنى خواست ليكن خليفه القائم بجاى آنهمه خدمت كه از طغرل ديده بود از اين كار امتناع كرد و با همهء اصرار و الحاح عميد الملك تن بدين كار درنداد و اين امر موجب خشم طغرل شد چنان كه بعميد الملك كه اين هنگام در بغداد بود فرمان داد كه همهء اقطاعات خليفه را توقيف كند و براى او از اقطاعات آن مقدار كه در عهد امام القادر باللّه از طرف آل بويه داده ميشد باقى گذارد « 4 » و اين بزرگترين اهانت بخليفه‌يى بود كه طغرل در بزرگداشت او تا آن حدّ مبالغه كرده بود . اين تهديد باعث شد كه خليفه در سال 454 تن بخويشاوندى با طغرل بيك درداد و طغرل در محرم سال 455 ببغداد رفت و چون بديدار منكوحهء خود دختر القائم رفت باز از زمين‌بوس غافل نماند « 5 » .\r\nبا اين بزرگداشت و تعظيمى كه طغرل بيك مؤسس امپراطورى بزرگ سلجوقى\r\n\r\n\r\n","description":"","footnote":"\r\n( 1 ) - تاريخ دولة آل سلجوق ص 13 - 14\r\n( 2 ) - مسند .\r\n( 3 ) - تاريخ دولة آل سلجوق ص 16 - 17 و اخبار الدولة السلجوقية ص 21\r\n( 4 ) - تاريخ دولة آل سلجوق ص 20\r\n( 5 ) - ايضا ص 24\r\n","page_name":" 205 ","page_number":219},
  {"content":"\r\n\r\nنسبت بخليفه كرد آبروى از دست رفتهء آل عباس را باز جاى آورد و آب رفته را بجوى بازگرداند .\r\nبعد ازو جانشين وى الب‌ارسلان نيز نظير اين سياست را با خليفه پيش گرفت چنان كه چون الب‌ارسلان در ولايت كاشغر و بلاساغون سرگرم فتوحات خود بود ، بوى خبر رسيد كه القائم در شمال الجزيره گرفتار جنگجويان عيسوى شده و در قلعه‌يى محبوس گرديده است . « سلطان الب‌ارسلان با صد هزار سوار جرار تيغ‌گذار انصراف نمود و براى استخلاص امير المؤمنين چنان تعجيل كرد كه در قطع منازل سرعت در قريب شانزده روز از بلاساغون بپاى آن قلعه كه بر شط فرات بود بر كوه شامخ برسيد و بطريقى كه دست داد صاحب آن قلعه را بدعوت اسلام و تشريف مسلمانى مشرّف گردانيد و امير المؤمنين را از قيد خلاص داد و در خدمت ركاب او با عظمت و جلالت بحدود دار الخلافه رسانيد و اجازت مراجعت خواست ، چون رخصت يافت در وقت وداع پياده شد و لب سلطنت خود را بتقبيل « 1 » سمّ مركب امير المؤمنين مشرّف گردانيد » « 2 » و چنان كه مىبينيم كار تعظيم الب‌ارسلان نسبت بخليفه ببوسيدن سم مركب او كشيد .\r\nدر عهد ملكشاه هم اين قاعده مرسوم بود و سنجر نيز با آنكه بيشتر سرگرم امور مشرق ممالك سلجوقى بود از توجه بامور بغداد و حفظ شؤن و احترام خلفا غفلت نداشت چنان كه چون ميان سلطان مسعود بن محمد پادشاه سلجوقى عراق و المسترشد باللّه به شرحى كه خواهيم ديد خلاف درگرفت و كار آن دو بجنگ و شكست خليفه انجاميد ، سلطان سنجر از اين واقعه سخت پريشان شد و برادرزادهء خود را كه نايب وى در سلطنت عراق و آذربايجان و اران بود در نامه‌يى سرزنش و ملامت كرد و مكتوبى بدين مضمون نوشت : « فرزند غياث الدين مسعود چون برين منشور مطلع شود در حال به خدمت امير المؤمنين رود و بعد از اين بوسيدن خاك بارگاه جهان‌پناه\r\n\r\n\r\n","description":"","footnote":"\r\n( 1 ) - تقبيل : بوسيدن\r\n( 2 ) - تاريخ طبرستان ج 2 ص 19\r\n","page_name":" 206 ","page_number":220},
  {"content":"\r\n\r\nشعار خود سازد و از جرايمى كه سبب خذلان حادث شده است التماس صفح « 1 » جميل نمايد و از بادرات زلّات استغفار كند و بداند كه حدوث صواعق مختلف و هبوب « 2 » بادهاى عواصف « 3 » كه در هيچ دور كسى مشاهده نكرده است ، بيست روز تا واقع شده ، سبب وقوع اين حادثه مىدانم ، و از آن مىانديشم كه ازين تشويش لشكر و خلايق مضطرب شوند ، اللّه اللّه ! تلافى اين كار واجب داند و عين فرض شمرد . » « 4 »\r\nاين حسن اعتقاد و اطاعت محض دينى و دستبوس و پاىبوس و زمين‌بوس و حتى تقبيل سم مركب خليفه و پياده رفتن در ركاب او و كشيدن مهار مركوب وى و نظاير اين اعمال كه طبعا در ايجاد احترام وافرى براى خليفه در آن روزگار اثر آشكار داشت ، باعث شد كه خلفا نيروى از دست رفته را بازگيرند و كار خلافت نضجى و رونقى گيرد و فرمان خليفه در ممالك روان شود .\r\nبا اين حال رسمى كه از روزگار ديالمهء بويى در بغداد گذاشته شده بود ، يعنى تعيين اقطاع براى خليفه ، در اين دوره هم همچنان معمول بود و سلطان مقدار آن را معلوم كرد منتهى در دورهء سلاجقه بر مقدار اقطاعات افزوده شد و طغرل پيش از آنكه در خواستارى سيده دختر امام القائم موفق شود چندى براى تهديد خليفه از افزايش اقطاعات جلوگيرى كرد و آن را بميزانى كه در دورهء امام القادر بود تقليل داد و با آنكه خليفه را به اين كاهش تهديد كرده بود ، بعد از تجديد الفت و مراتب يگانگى از اين فكر منصرف گشت « 5 » .\r\nداشتن فرمان حكومت از خليفه براى سلاطين و امراء در اين دوره نيز همچنان معمول بود زيرا ممالك اسلامى بنابر اعتقاد مسلمين ملك واقعى جانشين پيغامبر محسوب ميشد و طبعا براى حكومت بر دسته‌يى از مسلمين و تصاحب نواحى معين داشتن حكم امير المؤمنين لازم مينمود . امير المؤمنين چون حكومت كسى را برسميت ميشناخت\r\n\r\n\r\n","description":"","footnote":"\r\n( 1 ) - درگذشتن ، بخشودن\r\n( 2 ) - وزيدن\r\n( 3 ) - عواصف جمع عاصفه بمعنى سخت\r\n( 4 ) - جهانگشا ج 3 چاپ آقاى سيد جلال تهرانى ص 118\r\n( 5 ) - اخبار الدولة السلجوقيه ص 20\r\n","page_name":" 207 ","page_number":221},
  {"content":"\r\n\r\nبه دو عهد و منشور ميفرستاد و لوايى كه بدست خود مىبست بر دست معتمدى براى امير يا سلطان گسيل مىداشت و اين علامتى بود براى آنكه خليفه حكومت آن‌كس را به حق ميداند و بفرمانروايى او بر مسلمين تن درمىدهد .\r\nاين احوال ايجاب ميكرد كه خليفه براى خود دستگاه دولتى منظم از وزير و صاحب ديوانان خاص داشته باشد و مخصوصا عده‌يى از مترسلين بليغ همواره در خدمت خليفه بسر ميبردند و عهود و مناشير او را كه باقطار ممالك اسلامى فرستاده ميشد با انشاء بليغ و عبارات مزين فصيح انشاء ميكردند .\r\nعلاوه بر اين در عهد سلاطين سلجوقى خلفا عده‌يى غلامان و سپاهيان نيز در اختيار داشتند و حال آنكه در عهد سلاطين ديالمه اين اختيار از آنان سلب شده و نداشتن قدرت نظامى كافى مايهء طاعت محض آن قوم از امراى ديلمى گرديده بود و يا امراى بويى هر وقت ميخواستند ميتوانستند خليفگانى را كه از اميال آنان سرپيچى مىكردند از خلافت خلع كنند .\r\nاحترام مبالغه‌آميز سلاطين سلجوقى در بدايت حال خود بخلفا ، و اعتقاد شديد ايشان بفرزندان عباس ، و تشتت كار سلاجقه و اختلافاتى كه بتدريج ميان آنان پديد آمده بود ، باعث شد كه خلفا براى حفظ خود بتشكيل دسته‌هايى از سپاهيان كه غالبا از غلامان پديد مىآمدند ، مبادرت كنند . سردارى اين سپاهيان هم غالبا با غلامان امارت‌يافتهء خلفا بود و آنان با اتكاء بر همين سربازان از دورهء تقسيم ممالك سلجوقى ببعد گاه بتظاهرات نظامى در برابر امرا و سلاطين دست ميزدند .\r\nدر دورهء سلاجقهء عراق و نيز در عهد تسلط خوارزمشاهان چند بار ميان خلفاى بغداد و آنان تيرگى روابط بنهايت رسيد و كار بجنگ و ستيز كشيد و صعب‌تر از همه اختلاف ميان سلطان محمود بن محمد و المسترشد باللّه بوده است كه كار ميان آن دو بجنگ كشيد تا عاقبت محمود بر اثر فشار سلطان سنجر و براى ترضيهء خاطر عموم ناگزير شد با او از در وفاق درآيد و ببغداد رود و ازو عذر بخواهد « 1 » و همين\r\n\r\n\r\n","description":"","footnote":"\r\n( 1 ) - براى اطلاع كامل از اين واقعه رجوع شود به ابن اثير حوادث سال 520 و سال 523 و 529 و جهانگشاى جوينى چاپ تهران ج 3 ص 117 و اخبار الدولة السلجوقيه ص 97 و كتاب النقض ص 97 .\r\n","page_name":" 208 ","page_number":222},
  {"content":"\r\n\r\nاختلاف ميان طغرل بن محمد و سلطان مسعود بن محمد با المسترشد مدتى ادامه داشت و چنان كه ميدانيم اين خليفهء ستيزه‌جو عاقبت در همين مخاصمات از ميان رفت و بدست ملاحده بقتل رسيد « 1 » .\r\nضعف دوبارهء خلافت عباسى در دورهء سلاجقه فى الواقع دنبالهء ضعف و فترت قدرت آنانست در عهد آل بويه . با آنكه طغرل سعى وافى در تجديد قدرت القائم ( 422 - 467 ) كرده بود ، او نتوانست از دورهء طولانى خلافت خود و از اقبال و توجه بىمانند طغرل و الب‌ارسلان بامر خلافت ، براى تجديد قدرت از دست رفتهء خلافت عباسى طرفى بربندد و ناچار به همان نحو كه در عهد آل بويه بود برياست دينى اكتفا كرد .\r\nبعد از مرگ القائم جانشين پيغامبر شش ماه در شكم مادر بود و بعد از ولادت او ويرا المقتدى بامر اللّه لقب دادند و او هنگام مرگ ( 487 ) هنوز جوان و بىتجربه بود . پس از وى مستظهر ( 487 - 512 ) و بعد از مرگ مستظهر مسترشد خلافت يافت . تا اين هنگام ( 512 ) اگر سلاطين سلجوقى اراده ميكردند ميتوانستند كار عباسيان را يكسره كنند ليكن اعتقادى كه غالب سلاطين اوليهء سلجوقى بخلفا داشتند ، و اختلافات سختى كه بعد از وفات ملكشاه بين آنان افتاده بود ، باعث شد كه مسند خلافت از گزند حوادث در امان ماند و مسترشد هم كه بانديشهء تجديد قدرت حكومت عباسى افتاده بود با سلاطين لجوجى مانند محمود بن محمد ( 511 - 525 ) و غياث الدين مسعود بن محمد ( 527 - 547 ) مواجه گرديد .\r\nمحمود بن محمد همانست كه چندى بغداد را در حصار داشت و خليفه را بدشنام زشت ياد كرد « 2 » و مسعود هم چنان كه ميدانيم خليفه را كه ميخواست بر عراق مستولى گردد ، در جنگى كه بآذربايجان واقع شد بشكست ، و در مراغه نگاهش داشت تا باج\r\n\r\n\r\n","description":"","footnote":"\r\n( 1 ) - رجوع شود به كتاب النقض ص 413 ، 416 و اخبار الدولة السلجوقية ص 102 و ابن اثير حوادث سال 529\r\n( 2 ) - كتاب النقض ص 105\r\n","page_name":" 209 ","page_number":223},
  {"content":"\r\n\r\nيك ساله را ازو بستاند و خليفهء سيه‌روزگار در همين شهر بدست اسمعيليان كشته شد ( 529 ) .\r\nپسر او الراشد ( 529 - 530 ) كه نتوانست بتعهدات مسترشد در پرداخت باج بمسعود عمل كند ، و علاوه بر اين بتحريك داود سلجوقى مدعى مسعود ، با آن سلطان از در خلاف درآمده بود ، گرفتار خشم مسعود گرديد چنان كه سلطان بغداد را محاصره كرد و خليفه از بيم او بموصل گريخت و پادشاه سلجوقى نيز او را از خلافت خلع كرد و عم وى المقتفى لامر اللّه ( 530 - 555 ) را بخلافت نشاند و خود بجنگ داود و راشد رفت و آنانرا نزديك اصفهان شكست داد و راشد در حال فرار كشته شد ( 531 ) .\r\nتا پايان دورهء سلطان مسعود خليفهء عباسى همچنان مخذول و منكوب رأى سلطان سلجوقى بود و چون مسعود در سال 547 درگذشت و آثار ضعف در ناصيهء دولت سلجوقى عراق آشكار گشت ، المقتفى نيز موقع را براى تجديد قدرت خود مناسب دانست و بعد از سالها فرمانبردارى استقلال يافت .\r\nپسر المقتفى يعنى المستنجد باللّه ( 555 - 566 ) نيز توانست يازده سال باستقلال حكومت راند ليكن عاقبت بدست غلامان خود در حمام حبس شد تا بدرود حيات گفت ( 566 ) و پسرش المستضيىء بامر اللّه ( 566 - 575 ) بجاى او نشست و بعد از وى الناصر لدين اللّه ( 575 - 622 ) دورهء طولانى خلافت خود را آغاز كرد و اوست كه با تدبير و توطئه و تفتين ميان امرا و سلاطين توانست قدرت خلافت را فزونى بسيار بخشد و يكچند قزل ارسلان و سپس قتلغ اينانج و علاء الدين تكش را بجان طغرل سوم اندازد و او را بدست آنان از ميان ببرد ، و هم اوست كه براى برانداختن قدرت سلطان محمد نخست كوچك خان پادشاه نايمان و سپس چنگيز را دعوت بحمله بر ماوراء النهر كرد و مسلمانان را در چنگ ترك و تاتار انداخت تا خود چند روزى بيشتر بر مسند خلافت تكيه زند .\r\nبا توجه به آنچه گفته‌ايم معلوم مىشود كه خلفاى عباسى در دورهء سلجوقى افتان و خيزان راه بقاء خود را ادامه ميدادند و با آنكه سلاطين سلجوقى عراق يكچندگاه با آنان سخت درافتاده بودند باز هم بسبب نفوذ شديد مذهبى خلفا نتوانستند كار ايشان\r\n\r\n","description":"","footnote":"","page_name":" 210 ","page_number":224},
  {"content":"\r\n\r\nرا بسازند و الناصر لدين اللّه بعد از برهم زدن بساط سلجوقيان عراق توانست با نيرويى تازه با خوارزمشاهان برابر شود .\r\nخوارزمشاهان آل اتسز هم از آغاز كار خود با خلفاى عباسى درافتاده بودند چنان كه اتسز خوارزمشاه يك بار مورد تهديد خليفه قرار گرفت و خليفه او را بتكفير و معرفى بعنوان كسى كه بر جانشين پيغامبر خروج كرده باشد ، بيم داد و آن امير جنگجو براى تحصيل منشور حكومت ناگزير شد با خليفهء بغداد از در استمالت درآيد « 1 » .\r\nدر دورهء سلطان تكش كه دامنهء تسلط خوارزمشاهان بعراق كشيد ، كار اختلاف ميان او و خليفه بالا گرفت بدين معنى كه الناصر لدين اللّه بعد از خاتمهء كار طغرل سلجوقى توقع داشت كه سلطان تكش تمام عراق يا قسمتى از آن را بخليفه دهد و به همين طمع رسولانى بنزد خوارزمشاه فرستاد و بعد از مدتى مذاكره وزير خويش مؤيد الدين ابو عبد اللّه محمد بن على معروف بابن القصاب را با خلعت و تشريف نزد خوارزمشاه فرستاد .\r\nچون مؤيد الدين باسدآباد همدان رسيد ده هزار تن از كرد و عرب بر او مجتمع شده بودند و مؤيد الدين به پشت گرمى آن گروه پيغامى تند بخوارزمشاه داد و به او تكليف كرد كه با عده‌يى كم باستقبالش آيد و پياده در پيش اسب وزير برود و شايد منظور او آن بود كه سلطان را با اين عدهء كم اسير كند و بر مراد خويش فائق آيد .\r\nسلطان كه اين مكيدت را بفراست دريافته بود بجنگ او رفت ، وزير بگريخت و خوارزميان تا دينور او را تعقيب كردند « 2 » .\r\nبدين ترتيب كينه‌يى سخت در دل خليفه از خوارزمشاه باقى ماند و به همين سبب با آنكه پسر تكش يعنى محمد سلطنت خوارزميان را بنهايت اعتلا رسانيده و قدرت كم‌نظيرى حاصل كرده بود ، باز خليفه الناصر با او از در دشمنى درميآمد و ميان ايشان آب رفته بجوى بازنمىگشت تا به حدى كه در سال 614 سلطان محمد قصد فتح بغداد و برانداختن خاندان عباسى كرد « 3 » و سبب اين انديشه علاوه بر دشمنى موروث آن\r\n\r\n\r\n","description":"","footnote":"\r\n( 1 ) - تاريخ دولة آل سلجوق ص 74 - راحة الصدور ص 385 - ابن اثير حوادث سال 519\r\n( 2 ) - جهانگشا ج 2 ص 32 - 33\r\n( 3 ) - ابن الاثير حوادث 614 و جهانگشا ج 2 ص 96\r\n","page_name":" 211 ","page_number":225},
  {"content":"\r\n\r\nبود كه الناصر لدين اللّه علم و سبيل « 1 » جلال الدين حسن نومسلمان صاحب الموت را بر علم و سبيل سلطان مقدم داشته و باصحاب او اهانت كرده بود و علاوه برين وقايع ديگرى نيز سبب اشتداد كدورت سلطان گرديد چنان كه كمر بعزل خليفه بست و از ائمهء مملكت فتاوى گرفت كه آل عباس در تقلد خلافت محق نيستند و استحقاق خلافت بسادات حسينى ميرسد و آنكس كه قادر باشد او را رسد كه حق در نصاب خود قرار دهد ، و نيز خلفاى عباسى از قيام باجتهاد در راه خداى تعالى و غزوات تقاعد نموده‌اند و با حصول استطاعت از محافظت ثغور و قمع ارباب بدعت و ضلالت و دعوت كفار بدين اسلام تغافل نموده ، و از سادات بزرگ علوى علاء الملك را از ترمد نامزد خلافت كرد و برين انديشه روان شد ( سال 614 ) و تا اسدآباد پيش رفت ليكن در آنجا بسبب سرماى سخت صدمات بسيار بخيل و حشم او رسيد و او ناگزير از عزيمت خود منصرف شد « 2 » و از آنجا كه بيم حملات تتار بماوراء النهر ميرفت به قصد خراسان از همدان حركت كرد و چون بخراسان رسيد در سال 615 فرمان داد در مرو و نيشابور و بلخ و بخارا و سرخس نام خليفه را از خطبه حذف كردند و گفت او مرده است « 3 » .\r\nخليفه الناصر لدين اللّه همين لجاج و عناد را با پسر سلطان محمد يعنى جلال الدين منكبرنى هم داشت چنان كه چون او بعد از وصول بعراق از راه خوزستان بجانب بغداد رفته بود ، تا از خليفه مدد گيرد ، الناصر بجاى مدد قوائى بسردارى قشنمور بجنگ او فرستاد و سلطان به سختى آن سردار ترك خليفه را منهزم ساخت « 4 » و بعد از آن نيز هرچند سلطان به او و همدستان وى پيشنهاد صلح و اتحاد كرد ، حاضر به يارى او نشدند .\r\nبا آنكه خلفاى بغداد در اين دوره هم مانند ادوار پيش معمولا اوقات خود را ببطالت و گاه بعيش و نوش ميگذرانده و اموال مسلمين را صرف تجملات خويش\r\n\r\n\r\n","description":"","footnote":"\r\n( 1 ) - سبيل يعنى قافلهء حاج كه مصحوب علمى و امير حاجى با جميع لوازم و ما يحتاج حجاج بودند ؛ رجوع شود به حواشى علامه محمد قزوينى طاب‌ثراه بر جهانگشا ج 2 ص 96\r\n( 2 ) - جهانگشا ج 2 ص 96 - 98\r\n( 3 ) - ابن اثير حوادث سال 614\r\n( 4 ) - جهانگشا ج 2 ص 154 - 155\r\n","page_name":" 212 ","page_number":226},
  {"content":"\r\n\r\nميساخته‌اند ، مردم بدانان اعتقاد جاهلانهء عجيبى داشتند و تصور ميكردند بدانديشى دربارهء خليفه موجب خشم خدا و انقلابات بزرگ خواهد شد .\r\nمثلا در سالى كه خليفه المسترشد بجنگ سلطان مسعود بن محمد لشكر كشيد ، و شكست يافت ، « زلازل و صواعق متواتر و مترادف گشت و بادهاى عواصف جهانرا در آشوب گرفت و تمامت خلايق آن را بر وقوع اين حال حمل ميكردند » « 1 » و سلطان سنجر عم مسعود هم در منشورى كه بمسعود فرستاد علت آن حوادث دشوار را رنجش خليفه دانست و گفت « اللّه اللّه تلافى اين كار واجب داند و عين فرض شمرد » « 2 »\r\nاهل سنت نظير اين تصور را نسبت بالناصر لدين اللّه خليفهء بدمنش عباسى هم كه گويا يكى از محركان مغول در حملات وحشيانهء ايشان بممالك خوارزمشاهى و تخريب بلاد و قتل نفوس بود « 3 » ، ميكردند و معتقد بودند كه علت اصلى ادبار سلطان محمد خوارزمشاه و ابتلاء او بحملهء چنگيز و برافتادن سلطنت آل اتسز خلاف آن سلطان با الناصر لدين اللّه و لشكركشى او بجانب بغداد بود و حتى سرماى شديد اسدآباد را كه امرى معتاد و معهود است ، و چنان كه ميدانيم سبب مرگ عدهء كثيرى از لشكريان سلطان و اتلاف مواشى او شده بود ، از معجزات خليفه ميدانستند « 4 » . ابن اثير هم در دنبالهء واقعهء خوارزمشاه گفته است : « و كان هذه من جملة سعادات هذا البيت الشريف العباسى لم يقصده احد باذى الالقيه فعله و خبث نيّته لا جرم لم يمهل هذا خوارزمشاه حتى جرى له ما تذكره مما لم يسمع بمثله فى الدنيا قديما و لا حديثا » « 5 » و حال آنكه همين خليفهء بدمنش\r\n\r\n\r\n","description":"","footnote":"\r\n( 1 ) - جهانگشا ج 3 ( چاپ سيد جلال الدين طهرانى ) ص 117\r\n( 2 ) - ايضا ص 118\r\n( 3 ) - رجوع شود به مقالهء مرحوم عباس اقبال بعنوان « زندگانى عجيب يكى از خلفاى عباسى الناصر لدين اللّه » در شمارهء ششم سال اول مجلهء شرق ص 338\r\n( 4 ) - جهانگشاى جوينى ج 2 ص 98\r\n( 5 ) - كامل التواريخ حوادث سال 614 .\r\n","page_name":" 213 ","page_number":227},
  {"content":"\r\n\r\nبود كه براى حفظ خود امراى ممالك اسلامى را بجان يكديگر ميانداخت و در آن روزگار كه ممالك اسلامى از همه طرف بكفار كينه‌جو محاصره شده بود ، وسايل نفاق و كشاكش و ضعف سلاطين را فقط براى حفظ خود فراهم ميآورد . مثلا او قزل - ارسلان را بجان طغرل سلجوقى انداخت و حتى وزير خود جلال الدين عبيد اللّه بن يونس را به يارى او و جنگ با طغرل با سپاهيانى بجانب همدان فرستاد ، و با آنكه شكست در سپاه خليفه افتاد عاقبت قزل ارسلان بهمدستى عده‌يى از امرا طغرل را اسير كرد ليكن اندكى بعد خود بدست همان امرا كشته شد .\r\nبعد از قتل قزل ارسلان باز ناصر دست بتحريك يكى ديگر از امرا بنام قتلغ اينانج زد و در همان حال علاء الدين تكش خوارزمشاه را براى برانداختن طغرل بعراق دعوت كرد و آخر چنان كه ميدانيم آن پادشاه شجاع را بدست اين دو تن بقتل رسانيد و چون از كار طغرل پرداخت بر سر تقسيم ممالك او با علاء الدين تكش طريق منازعت پيش گرفت و چون بنابر آنچه قبلا گفتيم از عهدهء او برنيامد سلطان غياث الدين غورى را بمخالفت با تكش تحريك كرد و اين سلطان هم بهوادارى خليفه با تكش درافتاد و تكش براى حفظ خود از كفار ختايى ( قراختاييان ) استمداد كرد ليكن خوشبختانه قراختاييان در جنگ با سلطان غور كامياب نشدند .\r\nخليفهء سرسخت عباسى بعد از فوت تكش براى اتمام كار خوارزمشاهان باز سلاطين غور را بر پسر او سلطان محمد برانگيخت و اين تحريك چنان كه ميدانيم بانقراض سلسلهء غورى در سال 609 بدست سلطان محمد منجر شد و حال آنكه در همين اوان بود كه ملك شهاب الدين و سلطان غياث الدين غورى سرگرم جهاد با كفارختا بوده و در جنگهاى خود كاميابيهايى داشته‌اند .\r\nچون به اين ترتيب الناصر بآرزوى خود نرسيد دست توسل بدامان كوچك خان فرمانرواى قوم نايمان دراز كرد تا آن امير غيرمسلمان براى ارضاء خاطر او يك خاندان مسلمان را برافگند و در همين اوانست كه باب مكاتبه را با چنگيز خان مغول مفتوح ساخت و با ممالك اسلامى كرد آنچه كرد !\r\nعجب آنست كه اين خلفا از سادگى مردم استفاده ميكرده و اعتقادات آنانرا\r\n\r\n","description":"","footnote":"","page_name":" 214 ","page_number":228},
  {"content":"\r\n\r\nنسبت به خود تأييد مينموده‌اند . القائم خليفه در خطاب بعميد الملك وزير طغرل بيك سلجوقى بدين‌گونه سخن ميگفت : « نحن بنو العباس خير الناس ، فينا الامامة و الزعامة ، الى يوم القيامة ، من تمسّك بنا رشد و هدى ، و من ناو أنا ضلّ و غوى ! » « 1 »\r\nالبته اين مقام را خلفاى عباسى فقط در قلوب اهل سنت داشتند و ليكن شيعيان آنان را غاصب ميشمرده و به چيزى نمىگرفته‌اند و بدانان طعنها ميزده و از تقاعد آنان نسبت بامور اسلام و خوددارى از دفاع حدود و ثغور ممالك اسلامى ، بسيار سخن مىگفته‌اند و اين معنى در كتاب النقض بارها آمده و بكرات در مقام ملامت و سرزنش اهل سنت ذكر شده است و اسمعيليان نيز چنان كه ديده‌ايم از قتل اين خلفا ابا و امتناعى نداشتند .\r\nخلفاى عباسى با همهء اعتقادى كه مردم بدانان داشتند از تعهد امور ديانت و حفظ حدود و ثغور اسلامى و هدايت امرا و ايجاد وحدت در ممالك و استفاده از قواى امرا براى قلع‌وقمع مهاجمان مختلف مطلقا غافل بودند و اگر امراى سرحدى اسلامى در گرداگرد ممالك وسيع اسلام بدفع مهاجمان كينه‌جويى مانند كفار هند و ترك و گرج و روم و صليبيون اروپا همت نمىگماشتند كار مسلمين بسيار دشوار ميشد .\r\n\r\nغزوات\r\nتمام غزوه‌ها و جنگهاى دينى يعنى جنگهايى كه مسلمانان براى دفاع از تماميت ارضى خود يا غزو و جهاد با كفار ميكردند در اين دوره بوسيلهء امراء ممالك مختلف و على الخصوص امراى ترك‌نژاد انجام ميگرفت و خلفاء عباسى در آنها شركت نداشته‌اند و يا دخالت آنان بسيار ناچيز و كم‌ارزش بوده است . اين غزوات در نواحى مختلف صورت ميگرفت . در قسمتى از دورهء دوم غزنوى كه هنوز سلاطين غزنوى قدرت جنگ و مبارزه داشتند ، پيشرفتهاى كمى در بلاد غيرمسلمان هند ميكردند و در ساير مواقع همّ آنان فقط مصروف بر حفظ بلاد اسلامى آن ديار بوده است .\r\nبعد از آنكه غوريان بر متصرفات غزنويان تسلط يافتند وظيفهء حفظ حدود و\r\n\r\n\r\n","description":"","footnote":"\r\n( 1 ) - تاريخ دولة آل سلجوق ص 19\r\n","page_name":" 215 ","page_number":229},
  {"content":"\r\n\r\nثغور اسلامى در ديار هند بر عهدهء آنان افتاد و اين سلاطين جنگجو تا اواخر عهد خود با جلادت و رشادت بسيار بحفظ نواحى اسلامى و فتح بلاد بت‌پرستان هند سرگرم بوده‌اند .\r\nبزرگترين كسى از سلاطين غورى كه بعد از منقرض ساختن سلسلهء غزنوى سرگرم غزو و جهاد با هندوان و فتح نواحى جديد در آن سرزمين شد ، معز الدين ابو المظفر محمد بن سام ( م . 602 ) بود كه او را به حق سلطان غازى ميگفته‌اند .\r\nوى در آغاز كار با آنكه شجاعت بسيار از خود بروز داده بود در جنگى كه با راى پتهورا كرده بود زخمى برداشت و لشكر او شكست يافتند ليكن او بانتقام اين شكست قواى بسيار گرد كرد و در سال 588 در ناحيهء اجمير بر راى پتهورا غلبه يافت و او را بقتل آورد و بسيارى از بلاد هند غربى را بعد از اين فتح مسخر ساخت و بر نواحى اسلامى افزود .\r\nمعز الدين داعيهء جنگ با كفارختا نيز داشت و اگرچه يك بار بسبب قلت سپاهيان از آنان شكست يافته بود ، باز به قصد تلافى مشغول جمع‌آورى نيرو بود تا در سال 602 در راه هند و غزنين بر دست يكى از فدائيان ملاحده بقتل رسيد .\r\nبعد از محمد بن سام فتح نواحى جديد هند ترك نشد و مخصوصا مماليك غوريه مانند سلسلهء معزيه ( جانشينان سلطان قطب الدين معزى ) و شمسيه ( شمس الدين التتمش و جانشينان او ) و خلجيان ( الملك الغازى اختيار الدين محمد بختيار خلجى و جانشينان او ) جنگهاى سخت با بت‌پرستان هند در نواحى جديد كردند و بسيارى از بلاد را در قلمرو حكومت اسلام درآوردند . « 1 »\r\nتمام غزوها و جهادهاى امراى غورى و مماليك آنان چنان كه ميدانيم وسيلهء مؤثرى براى نشر زبان فارسى در اراضى مفتوحهء هند بوده است .\r\nدر سرحدات تركان‌ختا هم گاه غزواتى بوسيلهء سلاطين غورى انجام ميشد ولى بنتيجه‌يى نميرسيد و در اواخر اين عهد سرحدات شمال شرقى ممالك اسلامى غالبا دستخوش حمله و استيلاء زردپوستان غيرمسلمان بود و عاقبت نيز چنان كه ميدانيم\r\n\r\n\r\n","description":"","footnote":"\r\n( 1 ) - دربارهء اين حوادث رجوع شود به طبقات ناصرى منهاج سراج مجلد اول\r\n","page_name":" 216 ","page_number":230},
  {"content":"\r\n\r\nبحملهء عظيم آن قبايل بسردارى چنگيز مغول و فتح و نهب و تخريب بلاد اسلامى كشيد .\r\nدر سرحدات شمال آذربايجان قديم و اران هم شهرها و نواحى اسلامى دچار حملات گرجيان عيسوى بوده است . گرجيان همين كه از ضعف حكومتهاى اسلامى در اواخر قرن ششم آگاه شدند شروع بحملات و دستبرد پياپى خود ببلاد اسلامى كردند .\r\nپيش از آنكه سلطان جلال الدين خوارزمشاه بر اين نواحى استيلا يابد اتابكان آذربايجان و امراى شيروان و خلاط و ارزنة الروم در دفع مهاجمان عيسوى مذكور ميكوشيدند ليكن از وقتى كه جلال الدين خوارزمشاه بساط حكومت در آذربايجان گسترد و توش و توانى يافت براى قلع‌وقمع گرجيان آغاز مجاهدت نمود و در چند جنگ آنانرا به سختى شكست داد و تفليس را تسخير كرد و بسيار كس از گرجيان را بقتل آورد و گرجيان با آنكه در يكى از جنگهاى خود با بعضى از طوايف زردپوست سواحل بحر خزر متحد شده بودند باز نتوانستند در برابر سلطان كارى از پيش ببرند « 1 »\r\nبزرگترين دشمنان اسلام در اين روزگار عيسويان روم و اروپا بودند كه با جنگهاى متعدد خود معروف بجنگهاى صليبى مزاحم مسلمانان ميشده‌اند .\r\nحملات عيسويان روم و اروپا ببلاد اسلامى از اواخر دورهء آل بويه كه خلافت بغداد بنهايت ضعف رسيده بود ، آغاز شد و در دورهء سلجوقى روزبروز نيرومندتر گشت .\r\nدر تمام دورهء جنگهاى دينى بين عيسويان و مسلمانان ، كه اينجا فرصت شرح و بسط آنها را نداريم ، سلاطين بزرگ سلجوقى مانند الب‌ارسلان و ملكشاه و سلاجقهء آسياى صغير و شام و اتابكان موصل و الجزيره و شام و خلفاى فاطمى مصر ( در دورهء قدرت خود ) و سلاطين ايوبى و مماليك آنان در جنگهاى متعدد جنگجويان عيسوى را كه انديشهء تسخير تمام متصرفات از دست رفتهء خود داشته‌اند ، از پيشرفت در داخلهء اراضى مسلمين بازميداشتند .\r\nجنگهاى صليبى از اوائل اين دوره تا دويست سال امتداد يافت و نخستين آنها براى تصرف بيت المقدس بود كه بتحريك « پيرلرميت » « 2 » و بفرمان پاپ اوربن دوم « 3 » آغاز شد\r\n\r\n\r\n","description":"","footnote":"\r\n( 1 ) - جهانگشا ج 2 ص 158 - 164\r\n( 2 ) -  Pierre l'Ermite \r\n( 3 ) -  Urbin II \r\n","page_name":" 217 ","page_number":231},
  {"content":"\r\n\r\nو در سال 493 هجرى ( 1099 ميلادى ) به تصرف بيت المقدس انجاميد و هفت يورش بزرگ ديگر نيز بعد از اين تاريخ در ظرف دو قرن بوسيلهء پادشاهان و سرداران مسيحى اروپا مانند لوئى هفتم « 1 » و فيليپ اگوست « 2 » و سن لوئى « 3 » پادشاهان فرانسه صورت گرفت و با آنكه در اين مدت كوششهاى بسيار در تصرف نواحى اطراف مديترانه على الخصوص فلسطين كردند نتوانستند كارى از پيش ببرند و تنها در جانب اندلس ( اسپانيا ) جهاد - هاى پياپى مسيحيان و اختلافات داخلى امراى مسلمان باعث ضعف حكومت‌هاى اسلامى در آن ديار شد و در دورهء مورد مطالعهء ما هر چندگاه يكى از نواحى آن سرزمين از دست مسلمين بيرون رفت تا آنكه در قرن هفتم تنها ولايت اندلس ( آندالوزى ) در قلمرو حكومت اسلام باقى ماند .\r\n\r\nصوفيه\r\nنيمهء دوم قرن پنجم و تمام قرن ششم و اوائل قرن هفتم يكى از مهمترين دورهاى تاريخ تصوف در ايرانست . در نيمهء اول قرن پنجم چنان كه در مجلد اول از اين كتاب ديده‌ايم « 4 » گروهى از مشايخ بزرگ در ماوراء النهر و خراسان و عراق بسر مىبرده و هريك در خانقاههاى خود سرگرم تربيت عده‌يى از شاگردان بوده‌اند و اين امر طبعا بظهور گروه بزرگى از متصوفه در آغاز عهدى كه مورد مطالعهء ماست انجاميد . در آغاز عهد سلاجقه از مشايخ قديم مردانى مانند ابو سعيد فضل الله بن ابى الخير ميهنى ( م . 440 ) و شيخ ابو القاسم عبد الكريم قشيرى ( م . 465 ) در خراسان بسر مىبرده و هريك شاگردانى بزرگ داشته‌اند و بلافاصله بعد از آنان بعدهء زيادى از عرفا بازميخوريم مانند : على بن عثمان جلّابى هجويرى غزنوى صاحب كتاب كشف المحجوب و خواجه احمد حمّاد سرخسى و شيخ ابو عبد الله باكو و خاندان مشايخ چشت يعنى اعقاب خواجه ابو احمد ابدال چشتى ( م . 355 ) كه از آن ميان محمد بن ابو احمد و خواهرزادهء او يوسف بن محمد بن سمعان ( م . 459 ) و خواجه قطب الدين مودود چشتى فرزند يوسف ( م . 527 ) كه در دورهء سلاجقهء بزرگ داراى شهرت و اهميت محلى در چشت بوده و مريدان بسيار داشته ، معروفند .\r\n\r\n\r\n","description":"","footnote":"\r\n( 1 ) -  Louis VII \r\n( 2 ) -  Philippe Auguste \r\n( 3 ) -  Saint Louis \r\n( 4 ) - رجوع شود بطبع اول از ج 1 ص 220 - 223\r\n","page_name":" 218 ","page_number":232},
  {"content":"\r\n\r\nدر همين اوان يكى از مشاهير صوفيهء خراسان بنام شيخ الاسلام ابو اسمعيل عبد اللّه بن ابى منصور محمد الانصارى المروى معروف به خواجه عبد الله انصارى ( 396 - 481 ) شهرت داشت كه آثار فراوانى دارد و اهميت او در تاريخ تصوف آشكارست .\r\nاندكى پيش از شهرت انصارى صوفى ديگرى در شيراز زيردست شيخ ابو عبد اللّه بن خفيف شيرازى تربيت يافته بود بنام خواجه يحيى بن عمّار الشيبانى كه از شيراز بهرات آمده و بتعليم پرداخته بود . اهميت او در آنست كه مجلس داشتن و تطبيق سنت عرفا را با دين اسلام در هرات متداول كرد .\r\nشيخ ابو على فارمدى در نيمهء دوم قرن پنجم در خراسان منشاء تربيت عدهء كثيرى از مشايخ بزرگ شده است و بدين سبب او را شيخ الشيوخ گفته و از اقطاب بزرگ شمرده‌اند . وى در خدمت گروهى از كبار مشايخ نيمهء اول قرن پنجم تحصيل حقايق كرده بود مانند ابو الحسن خرقانى ، ابو سعيد ابو الخير ، شيخ ابو القاسم گرگانى و على الخصوص ابو القاسم قشيرى . ابو على فارمدى در تذكير و موعظت بوقت خود وحيد زمان بوده است و انتساب حجة الاسلام ابو حامد محمد بن محمد غزالى طوسى ( م . 505 ) بدوست . تأليفات حجة الاسلام مشهورست و ما بعدا دربارهء آن سخن خواهيم گفت .\r\nبرادر حجة الاسلام يعنى شيخ المشايخ مجد الدين ابو الفتوح احمد بن محمد بن احمد الغزالى الطوسى هم از جملهء مشايخ بزرگ و از اقطاب مشهور صوفيه است . كتاب سوانح او مشهورست و وفات او بسال 517 در قزوين اتفاق افتاد و همانجا دفن شد .\r\nاحمد غزالى پيرو شيخ ابو بكر بن عبد الله نساج طوسى بوده است و خود عده‌يى از مشايخ بزرگ اواخر قرن ششم را تربيت كرده است .\r\nاز جملهء پيروان مشهور احمد غزالى يكى عين القضاة ابو الفضائل عبد الله بن محمد ميانجى همدانى عارف و اديب و نويسندهء مشهور ، صاحب مقامات بزرگ و آثار معروف است كه بسال 525 بتهمت الحاد مقتول شد .\r\nديگر از مريدان معروف شيخ احمد غزالى شيخ ابو الفضل بغدادى است كه نسب تعليم سلسلهء نعمة اللّه ولى به دو منتهى ميگردد . وفات او در سال 550 اتفاق افتاد\r\n\r\n","description":"","footnote":"","page_name":" 219 ","page_number":233},
  {"content":"\r\n\r\nو ديگر ضياء الدين ابو نجيب عبد الفاهر سهروردى كه مصنفات بسيار به دو نسبت داده‌اند .\r\nيكى از بزرگترين مشايخ ايران در قرن ششم كه بىترديد در تاريخ تصوف اواخر قرن ششم و اوايل قرن هفتم اثر آشكارى از خود نهاده است خواجه ابو يعقوب يوسف همدانى است كه مردى عالم و عارف و صاحب احوال و مقامات جليل بود و در علوم دينى خاصه حديث و فقه مراتب عالى داشت و در طريقت پيرو شيخ ابو على فارمدى بود . محيط تعليمش بيشتر مرو و هرات و بخارا بوده است و در سال 535 بدرود حيات گفت . خلفاى مشهور او كه هريك در تاريخ تصوف مقامات ارجمند دارند عبارتند از خواجه عبد الخالق غجدوانى ، خواجه عبد الله برقى ، خواجه حسن اندقى ، خواجه احمد بسوى . در شرح احوال سنائى نوشته‌اند كه او در طريقت پيرو خواجه ابو يعقوب بوده است .\r\nدر اواخر قرن ششم و اوايل قرن هفتم دو مكتب بزرگ در عرفان وجود داشت كه بهريك از آنها عده‌يى از شيوخ بزرگ منسوبند . از اين دو يكى سلسلهء سهرورديه در مغرب و ديگر سلسلهء كبرويه در مشرق بوده است .\r\nمؤسس فرقهء كبرويه شيخ ابو الجناب نجم الدين احمد بن عمر الخيوقى ملقب به الكبرى است كه او را « شيخ ولىتراش » گفته‌اند زيرا نسبت تعليم عده‌يى از اولياء تصوف به دو منتهى مىشود . وى بسال 618 در فتنهء مغول بعد از جهاد با كفار تتار در خوارزم كشته شد « 1 » و اينكه بعضى قتل او را در 616 نوشته‌اند « 2 » درست نيست .\r\nاز مريدان و تربيت‌يافتگان مشهور نجم الدين كبرى اين مشايخ مشهورند :\r\nابو سعيد مجد الدين شرف بن مؤيد بغدادى از بغدادك خوارزم ( مقتول بسال 607 يا 616 ) - سعد الدين محمد بن مؤيد حمويه ( م . 650 ) كه تأليفات متعدد مانند كتاب محبوب و كتاب سجنجل الارواح و غير آن داشته و در كتابهاى وى سخنان مرموز و كلمات مشكل و ارقام و اشكال و دواير آمده است - شيخ سيف الدين باخرزى صاحب رباعيات مشهور كه بسال 658 درگذشت و در بخارا بتعليم اشتغال داشت - عين الزمان جمال الدين گيلى\r\n\r\n\r\n","description":"","footnote":"\r\n( 1 ) - نفحات الانس چاپ هند ص 379\r\n( 2 ) - طرائق الحقائق ج 2 ص 149\r\n","page_name":" 220 ","page_number":234},
  {"content":"\r\n\r\n- بابا كمال جندى - شيخ نجم الدين رازى معروف به « دايه » صاحب كتاب مشهور مرصاد العباد - شيخ بهاء الدين محمد معروف به « بهاء ولد » پدر جلال الدين مولوى ( م . 628 ) - فريد الدين عطار نشابورى شاعر و نويسنده و عارف مشهور كه نزد شيخ مجد الدين بغدادى تربيت يافت ( م . 627 )\r\nو اما سلسلهء سهرورديه منسوب به ابو حفص عمر سهروردى برادرزادهء ابو نجيب عبد القاهر سهروردى سابق الذكر است و بنابراين نسب تعليم او به شيخ احمد غزالى ميرسد . وفات او در 632 اتفاق افتاده و ويرا تأليفات مهم از قبيل كتاب عوارف و رشف النصائح و اعلام التقى و اعلام الهدى است . از شاگردان مشهور او هستند شيخ شرف الدين مصلح سعدى شيرازى و شيخ اوحد الدين كرمانى و شيخ احمد بسوى و شيخ شمس الدين صفى و شيخ نجيب الدين على بزغش شيرازى و جز آنان كه همه از كبار مشايخ قرن هفتم‌اند .\r\nبراى آنكه از كليات عقايد صوفيان آنطور كه نويسندگان كتب ملل و نحل درمىيافته‌اند ، در پايان اين دوره يعنى آغاز قرن هفتم مطلع شويم خوبست خلاصهء قول سيد مرتضى بن داعى حسنى رازى را در اينجا نقل كنيم « 1 » . وى ميگويد كه :\r\nصوفيان در زمان ما شش فرقه‌اند 1 - آنان كه دعوى اتحاد ميكنند ، يعنى معتقد بوحدت وجودند و منشاء قول ايشان سخنان حسين منصور حلاج است . 2 - فرقه‌يى كه خود را عشاق خوانند و ميگويند بايد ترك علايق دنيا كرد و بتفكر و رياضت مشغول شد و بشوق و محبت و عشق بمعبود در كار ايستاد تا مستعد قبول علوم غيبيه گرديد . 3 - نوريه كه گويند حجاب دواست يكى نورى و دوم نارى ، آنچه نورى بود مشغول بود باكتساب صفات خوب چون توكل و شوق و تسليم و مراقبت و انس و وجد و حالت ، اما آنچه نارى بود مشغول بود بافعال شيطانى چون فسق و فجور و حرص و شهوت و امثال آن 4 - فرقهء واصليه كه گويند ما واصليم به حق ، نماز و روزه و زكات و حج و احكام ديگر از بهر آن نهاده‌اند تا شخص اول بدان مشغول شود و تهذيب اخلاق حاصل كند و او را معرفت حق حاصل شود و چون معرفت حاصل شد و اصل بود يعنى به حق رسيده باشد و چون و اصل شد تكليف از وى برخاست و هيچ چيز از شرايع دينى بر وى واجب نبود و اين مذهب جملهء عارفان باشد كه در زمان مااند .\r\n\r\n\r\n","description":"","footnote":"\r\n( 1 ) - تبصرة العوام ص 122 - 133\r\n","page_name":" 221 ","page_number":235},
  {"content":"\r\n\r\n5 - پنجمين فرقه از صوفيان ميگويند اعتبار به نظر و استدلال نباشد و ممارست علوم و درس و نظر و كسب علم كردن حرام بود و معرفت حق بمجاهده و تلقين شيخ حاصل شود ، و گويند ايمان نه مخلوقست از بهر آنكه فعل خداست و افعال خداى تعالى نه مخلوقست ، و گويند سعادت اخروى بمجاهده و رياضت حاصل توان كرد و اعتبار بعلوم نباشد . 6 - فرقهء ششم مردمى شكم‌خواره‌اند كه نه علم دارند و نه دين ، به اطراف عالم مىگردند از بهر لقمه‌يى و هميشه طالب طعام و رقص باشند و چون شكم سير كردند روىدرروى كنند .\r\nدقت در اين قول معلوم ميدارد كه اهل دين بكنه سخنان متصوفه نمىرسيده‌اند و جسته‌گريخته چيزى از مقالات آنان ميدانستند و آنها را همراه با تهمت‌ها و دشنامها ذكر مىكرده‌اند .\r\nهمين سيد مرتضى بن داعى در بحث مربوط بصوفيان چند بار بكفر و الحاد آنان حكم كرده است . مثلا حسين بن منصور حلاج را مردى ساحر خوانده و نسب تعليم او را در ساحرى به سجاح متنبيهء بعد از رحلت حضرت رسول رسانيده و گفته است او دعوى خدايى كرد « 1 » و همچنين به شبلى « 2 » و بايزيد بسطامى « 3 » نسبت كفر و سخنان قبيح داده و مقالات ايشان را در بحث از وحدت وجود و سريان حقيقت هستى در سراسر عالم وجود ، از مقولهء زندقه و كفر شمرده و بر كسان ديگر از همين فرقه « صد هزار لعنت » فرستاده و ايشان را « بىدين » و « مردود » و « زنديق » خوانده است « 4 » و گفته قومى از صوفيان كه دعوى واصلى كنند گويند از و اصل همهء تكاليف شرعى ساقط شود و « جملهء محرمات از خمر و زنا و لواط و مال مردم بر وى حلال بود و كسى را بر وى اعتراضى نبود ، هرچه او كند نيكو بود » « 5 » و آنگاه اسنادهاى بدتر و نارواتر از اين بديشان داده و نيز نسبت بمشايخ تصوف كه معمولا بعد از طى مدارج ظاهرى و كسب اطلاعات كثير از علوم دينى ، وارد مراحل معنوى ميشدند ، منكر همهء اطلاعات و\r\n\r\n\r\n","description":"","footnote":"\r\n( 1 ) - تبصرة العوام ص 122\r\n( 2 ) - ايضا ص 126\r\n( 3 ) - ايضا ص 127\r\n( 4 ) - ايضا ص 129\r\n( 5 ) - ايضا ص 131\r\n","page_name":" 222 ","page_number":236},
  {"content":"\r\n\r\nفضائل شده و گفته است « ايشان را از علوم دين هيچ بهره نبود و از فرايض وضو و نماز و غسل بعضى حاصل كنند و زرق و تدليس نمايند و اهل بيت را دشمن دارند » « 1 »\r\nاز مسائل قابل توجه يكى آنست كه صاحب تبصرة العوام چند بار تصريح مىكند بدينكه صوفيه همه از اهل سنت‌اند نه از شيعه و بدينگونه معلوم مىشود كه خلاف قرون بعد هنوز از ميان شيعه مشايخ تصوف برنخاسته بودند اگرچه نسب خرقه و تعليم متصوفه تعلق آنانرا بائمهء شيعه اماميه لازم مينمايد .\r\nچون از اظهارنظر صاحب تبصرة العوام كه نمايندهء انديشهء علماى مذهبى شيعه نسبت بصوفيه است بگذريم ، ميتوانيم نظر امام جمال الدين ابو الفرج عبد الرحمن بن الجوزى البغدادى ( م . 597 ) متكلم بزرگ اشعرى را بعنوان پندار متكلمين و علماى مذهبى اهل سنت بمتصوفه مورد مطالعه قرار دهيم .\r\nابن الجوزى در كتاب مشهور خود موسوم به « تلبيس ابليس » كه آن را براى معرفى فرق و اقوامى كه به نحوى از انحاء بفريب ابليس از راه رشاد دور شده‌اند ، نوشته است ، شرح مفصلى در ذكر دلايل گمراهى صوفيه آورده است « 2 » . ضمنا بحث او دربارهء تاريخ تصوف و مسالك و رسوم آنان نيز قابل توجه و استفاده است . وى شواهد بسيار براى كفر و زندقه و الحاد عده‌يى از مشايخ آورده و تلبيس ابليس را دربارهء صوفيه در موارد مختلفى از قبيل سماع و وسواس در طهارت و انفراد در بعض سنن و بناء رباطها براى عبادت ( دون مساجد ) و تجرد از دنيا و مافيها و ترك علم ( يعنى علم دين ) ، و غنا و سماع و رقص و مطعم و مشرب و ترك كسب و بسيارى از مسائل ديگر ، دانسته و هريك را بتفصيل توضيح داده است .\r\nبا مطالعهء اين كتاب و حذف آنچه از راه تعصب و دشمنى نسبت بصوفيه آورده است ميتوان ببسيارى از حقايق دربارهء اين فرقه پى برد و ما اينك بذكر خلاصه‌يى از\r\n\r\n\r\n","description":"","footnote":"\r\n( 1 ) - تبصرة العوام ص 132\r\n( 2 ) - اين شرح از ص 160 تا 387 يعنى قسمت اعظم كتاب را شامل است . رجوع شود به تلبيس ابليس چاپ مصر سال 1928\r\n","page_name":" 223 ","page_number":237},
  {"content":"\r\n\r\nآن ميپردازيم تا احوال عمومى صوفيه در اين عهد روشن شود :\r\nصوفيهء قرن ششم داراى رباطهاى متعددى بودند . زهاد قديم اين رباطها را براى انزوا او عبادت انتخاب كرده بودند و در آنها بانفراد و تجرد بسر ميبردند و ليكن صوفيهء قرن ششم بدعوى ابن الجوزى در اين رباطها براحت و آسايش و خورد و خواب و نماز و رقص مىگذراندند و از هر ظالمى براى گذران معاش كمك مىطلبيدند و اكثر اين رباطها را مردمان ظالم بنا نموده و مال حرام خود را بر آنها وقف كرده بودند و مردمى كه در آنها گرد مىآمدند اثرى از جوع « بشر » و ورع سرّى و جدّ جنيد نداشتند و اكثر اوقاتشان در سخن گفتن و ملاقات ابناء دنيا ميگذشت . وى گويد شنيده‌ام كه مردى در رباط قرآن خواند ، صوفيان او را از اين كار منع كردند ، و قومى به خواندن حديث در رباط سرگرم بودند ، ديگر صوفيان آنانرا از اين كار بازداشتند و گفتند اينجا جاى حديث نيست ! صوفيهء اين زمان براى تجرد از مال اموال خود را بتبذير و اسراف از دست ميدهند و براى جمع مال بكسب توجه ندارند .\r\nو هم بنقل ابن الجوزى صوفيه براى تشبه ببعضى از صحابه كه رقعه بر جامه ميدوخته‌اند ، خرقه‌هايى كه رقعه بر رقعه دوخته بودند داشتند ، هريك برنگى ، و آنها را از رقعه‌هاى گوناگون كه بهم تلفيق شده بود ميدوختند و پوشيدن اين مرقعات در نزد بعضى از پوشيدن جامه‌هاى ديبا خوش‌آيندتر بود زيرا نشانهء زهد صاحب خود بوده است و بعضى از صوفيه در زير مرقع جامهء پشمين داشتند ، برخى ديگر كه دنيادارتر بودند در زير لباس نرم و بر روى آن جامهء پشمين ميپوشيدند . بعضى از صوفيه براى تمتع از دنيا با امرا معاشرت داشته و از مجالست با فقرا متعرض بوده‌اند . بعضى از آنان را جامهاى بلند بود و بعضى از آنان نيز به علت وسواس براى خلوت جامه‌يى و براى نماز جامه‌يى ترتيب ميدادند . بعضى هم از كثرت زهد تنها يك جامه بر تن داشتند . در طعام نيز غالبا امساك ميكردند على الخصوص سالكين كه قوت آنها را حدى و اندازه‌يى بدستور شيخ بود و بنابر دستور بعضى از مشايخ سالك ميبايست در آغاز كار دو ماه تمام روزه گيرد و بعد از آن غذاى اندك تناول كند و از اغذيهء لذيذ و ميوه‌ها دورى گزيند و از\r\n\r\n","description":"","footnote":"","page_name":" 224 ","page_number":238},
  {"content":"\r\n\r\nهمنشينى با دوستان و نظر در كتب كه موجب تفريح خاطر مىشود خوددارى كند . بعضى از صوفيه براى سالكان « اربعينيه » ترتيب ميدادند بدين معنى كه سالك چهل روز نان نميخورد ليكن هسته‌هاى روغن‌دار و ميوهء بسيار تناول ميكرد . ابن الجوزى گويد در ميان صوفيه كسانى هستند كه خود را بغذاهاى پست و ثقيل عادت ميدهند و آنها را به حدى كم ميخورند كه معده بتدريج تنگ شود و بغذاى اندك بسازد و باز از اين حد نيز مىتوانند فراتر روند و چند روز پياپى طعامى تناول نكنند . اين امور منجر بوسواس و جنون و سوء خلق مىشود . در نوشيدن آب هم غالبا براى تحمل رياضات از آب پاك صافى دورى مىجويند تا درك لذتى نكرده باشند . امام محمد غزالى مىگفت ، اگر انسان آنچه را موجب لذتست بخورد قلب او سخت مىشود و از مرگ كراهت ميورزد در حالى كه اگر نفس را از شهوات و لذات آن بازداريم به ترك دنيا عادت مىكند . عادت بامساك در غذا روش پيشينيان بود ليكن ابن الجوزى ميگويد صوفيهء قرن ششم عكس متقدمانند ، روز و شب سرگرم خوردنند و غالب آنچه ميخورند از اموال حرام بدست ميآيد ، دست از كسب برداشته و از تعبد اعراض كرده بر فراش بطالت غنوده‌اند و بيشتر آنان همتى جز خورد و خواب ندارند ؛ ابن الجوزى بعضى از آنانرا ديده بود كه چون بر سر سفرهء ميزبان نشستند طعام بسيار خوردند و حتى دستار خود را بىاذن صاحبخانه از طعام پر كردند و يكى از شيوخ آنانرا هم ديد كه بچنين عملى مبادرت كرده بود و صاحبخانه برجست و طعام را از دست او گرفت !\r\nصوفيه بسماع اغانى اظهار اشتياق مىكردند و دلايل حرمت آن را انكار مىنمودند . غزالى ميگفت نص و قياسى بر تحريم سماع صوت خوش نداريم ؛ و حتى صوفيان ميگفتند « السماع حرام على العوام لبقاء نفوسهم ، مباح للزهاد لحصول مجاهدتهم ، مستحب لاصحابنا لحياة قلوبهم » « 1 » و آن را وسيله‌يى براى تقرب به خدا ميشمردند و هنگام استماع اغانى بوجد ميآمدند ، دست ميزدند ، آواز ميدادند ، جامه بر تن ميدريدند و سر برهنه مىكردند و برقص مىجستند و جامه‌ها را دريده يا نادريده بر مغنى ( قوّال )\r\n\r\n\r\n","description":"","footnote":"\r\n( 1 ) - تلبيس ابليس ص 248\r\n","page_name":" 225 ","page_number":239},
  {"content":"\r\n\r\nمىافگندند . گاه جامه‌هايى كه شيوخ در حال سماع ميدريدند قطعه‌قطعه به اين و آن داده ميشد . غالبا در خانقاهها ميان صوفيان و جوانان معاشرت بود و اين معاشرتها گاه به نظر بازى ميكشيد .\r\nصوفيه بتوكل عقيدهء بسيار داشتند و علت ترك مكاسب و نگاه نداشتن لوازم حيات و ترك تداوى همين بود . جمعه و جماعت را نيز ترك ميگفتند تا بعزلت و انزواى آنان آسيبى نرسد . خشوع ظاهر و اظهار كمال خضوع و فروتنى از لوازم كار صوفيان بود . عدهء كثيرى از آنان از نكاح خوددارى ميكردند و سياحت و سفر و شبروى بتنهايى و بىزاد و توشهء راه ، در بيابانهاى خشك ، در مذهب آنان لازم بود و چون در راه برباطى ميرسيدند نخست دست‌وروى مىشستند و نماز ميگزاردند ، آنگاه نزد شيخ ميرفتند و بر او سلام ميكردند .\r\nچون كسى از صوفيان ميمرد صوفيان ديگر نمىبايست بر او بگريند و ميگفتند اگر كسى بر مرده بگريد از طريق اهل معارف خارج شده است .\r\nاشتغال بعلم نزد صوفيه معمول نبود و ميگفتند اين شغل سالك را از پرداختن بمعبود و معشوق خود بازميدارد . پس يا مطلقا از تعلم دورى ميجستند و يا بقدرى از آن قناعت ميكردند . علم شريعت را علم ظاهر و آنچه را خود داشتند علم باطن ميناميدند و بسيارى از صوفيه كه در آغاز امر بعلم ( يعنى علم دين ) سرگرم بودند بعد از ورود در حلقهء درويشان دست از آن مىكشيدند . از احمد بن ابى الحوارى نقل كرده‌اند كه كتب خود را به دريا افگند و گفت « نعم الدليل كنت و الاشتغال بالدليل بعد الوصول محال » و بسيارى كتب خود را دفن كردند و از ميان بردند . اگر كسى از صوفيه بعلم مشغول ميشد او را بدان ملامت مينمودند و از علم بازميداشتند . تأويلات خاص و مخالف قول عموم در قرآن داشتند .\r\nاين خلاصهء بسيار كوتاه از قول ابن الجوزى براى كسب بعضى اطلاعات دربارهء صوفيه سودمند است و من چون دربارهء اصول تعليم و تربيت آنان پيش از اين مقالتى ترتيب\r\n\r\n","description":"","footnote":"","page_name":" 226 ","page_number":240},
  {"content":"\r\n\r\nداده‌ام خواننده را بافزودن اين اطلاعات بر آن مقاله راهبرى ميكنم « 1 » .\r\nابن الجوزى در تمام مطالبى كه از عقايد و عادات و آداب صوفيه ذكر كرده دلايل كثير از اخبار و احاديث و سنن بر بطلان آنها نقل نموده است تا اعمال و اقوال اين كسانى را كه بپندار او ابليس راه بر آنان زده بود تخطئه كند .\r\nاز كتبى كه دربارهء مقامات شيوخ متصوفه در اين دوره نوشته شده مانند اسرار التوحيد محمد بن منور و مقامات الصوفيهء ابو عبد الرحمن محمد بن حسين السلمى النيسابورى كه بعدا خواجه عبد اللّه انصارى آن را در مجالس صحبت و مجامع تذكير و موعظت به فارسى املاء كرده بود ، و كشف المحجوب هجويرى ، و تذكرة الاولياء شيخ عطار ، مجموعا اطلاعات كثيرى دربارهء روش تربيت و آداب و عادات و اصول عقايد صوفيه بدست ميآيد و كسىكه بخواهد از مبانى ادبيات اين عهد اطلاع حاصل كند بايد آنها را بخواند .\r\nعلاوه بر اينها كتابهاى متعددى در اين دوره و اواخر دورهء پيشين دربارهء اصول عقايد صوفيه به فارسى و عربى نوشته شده بود مانند ترجمهء التعرف الى التصوف از ابو ابراهيم مستملى بخارى و صفوة التصوف تأليف محمد بن طاهر المقدسى « 2 » و كتاب احياء العلوم غزالى و مباحثى كه در ديگر كتب خود مانند روضة الطالبين و المنقذ من الضلال دارد و كتاب سوانح شيخ احمد غزالى و كتاب رياضة النفوس از ابو عبد اللّه محمد بن على الترمذى و رسالهء قشيريه از قشيرى و زبدة الحقائق عين القضاه و معارف بهاء ولد و رسائل نجم الدين كبرى و غيره غيره .\r\nچنان كه خواهيم گفت صوفيه در اين عهد حاميان بسيار از ميان امرا و علما داشته‌اند ليكن اين امر مانع آن نبود كه دشمنان سرسخت و تندى هم براى آنان وجود داشته باشد . نمونه‌يى از عقايد متشرعين متعصب را پيش ازين آورده و ديده‌ايم چگونه مشايخ تصوف با همه نفوذى كه در عقايد و افكار مردم داشته‌اند دچار تكفير و توهين ميشده و ملحد و كافر و زنديق يا مردم شكم‌خواره و باطل و بيكاره خوانده ميشده‌اند .\r\n\r\n\r\n","description":"","footnote":"\r\n( 1 ) - مجلهء مهر سال چهارم\r\n( 2 ) - تلبيس ابليس ص 165\r\n","page_name":" 227 ","page_number":241},
  {"content":"\r\n\r\nنمونه‌هاى شديدتر از اين مخالفتها و عنادها را ميتوان در رفتار اهل زمان با عين القضاة همدانى ملاحظه كرد . ابو الفضائل ( يا ابو المعالى ) عبد اللّه بن محمد الميانجى الهمدانى همچنانكه ديده‌ايم از كبار مشايخ قرن ششم و از مريدان شيخ احمد غزالى بوده است كه شرح حال او را بعدا خواهيم آورد . وى كه عقايد خود را بىپرده ميگفت و مينوشت بر اثر توجه زياد بمسلك حسين بن منصور حلاج دچار تعصب عوام شد و او را بدعوى خدايى متهم نمودند و محضرى بر اثبات آن ترتيب كردند و بقتلش فتوى دادند و آنگاه بامر قوام الدين ابو القاسم بن حسن درگزينى وزير سلطان سنجر ببهانهء فساد اعتقاد پوست او بركندند و جسدش را بدار آويختند و آنگاه از دار به زير آورده در بوريايى پيچيدند و بسوختند . اين رباعى را به عين القضاة نسبت ميدهند كه در زمان حيات گفته بود و با حالت وى بعد از مرگ سازگارست :\r\n ما مرگ و شهادت از خدا خواسته‌ايم * و آن هم بسه چيز كم‌بها خواسته‌ايم\r\nگر دوست چنين كند كه ما خواسته‌ايم * ما آتش و نفت و بوريا خواسته‌ايم « 1 » \r\nو گويا اين شعر را بعد از قتل او در وصف حال وى ساخته و به دو نسبت داده‌اند .\r\nقتل بسبب الحاد و زندقه در قرن ششم امرى معمول بود چنان كه نظير اين عمل نسبت به فخر الكتاب ابو اسمعيل حسين بن على معروف بطغرائى شاعر و كاتب و وزير معروف و شيخ اشراق شهاب الدين سهروردى و نظاير آنان در همين قرن صورت گرفته بود .\r\nاگر از اين تضييقات و نظاير آنها كه نسبت بعده‌يى از صوفيه صورت ميگرفته و دسته‌يى از علماى متعصب در آن شركت داشته‌اند ، بگذريم ملاحظه ميكنيم كه وضع عمومى متصوفه از وسط قرن پنجم تا آغاز قرن هفتم بر روى هم مطلوب بوده و اين دسته با آزادى بترويج روش خود اشتغال داشته و در خانقاهها و رباطهاى خود آزادانه بتربيت سالكين و سماع و وجد و رقص و تذكير همت ميگماشته‌اند .\r\nسلاجقه از آغاز كار خود در خراسان با توجه روزافزون مردم بصوفيه و اعتقاد بكرامات آنان برابر شده و بسرعت تحت تأثير معتقدات عامه قرار گرفته بودند .\r\n\r\n\r\n","description":"","footnote":"\r\n( 1 ) - طرائق الحقايق ج 2 ص 254 - 255\r\n","page_name":" 228 ","page_number":242},
  {"content":"\r\n\r\nوزير سلطان طغرل « 1 » و برادر او ابراهيم ينال « 2 » و جغرى بيك « 3 » و شخص سلطان « 4 » همه بشدت نسبت بمشايخ صوفيه از راه اعتقاد و خلوص درآمدند و در اين‌باره مبالغه هاى بسيار كردند و به زيارت مشايخ رفتند و بوسه بر دست آنان زدند و در خدمت آنان ايستادند .\r\nاندكى بعد از مؤسسين سلسلهء سلجوقى نظام الملك وزير بزرگ آن قوم نسبت بصوفيه طريق تشويق و بزرگداشتى بيش از ديگران پيش گرفت . در كتاب اسرار - التوحيد كه در اواخر قرن ششم نوشته شده است علت اعتقاد نظام الملك را بصوفيه كراماتى ميداند كه او در عهد جوانى از مشايخ صوفيه خاصه ابو سعيد ابو الخير مشاهده كرد « 5 » و حتى محمد بن منوّر مدعيست كه نظام الملك مريد شيخ ابو سعيد ابو الخير بوده است « 6 » و از قول او آورده است كه ميگفت « من هرچه يافتم از شيخ بو سعيد يافتم » « 7 » و به همين سبب بود كه او بايجاد خانقاهها در بلاد مختلف اظهار علاقهء فراوان ميكرد « 8 » و صوفيه را هر سال بمال و خيرات فراوان مينواخت « 9 » و ايشان را مردم باخبر ميدانست « 10 » ، و هم بسبب همين اقبال و توجه است كه بقول معزى شاعر معاصر نظام الملك وى « از ائمه و متصوفه بهيچ‌كس نمىپرداخت » « 11 »\r\nبعد از اين روزگار نيز حرمت و اهميت مشايخ ، مگر آنان كه در اظهار عقايد خود تندروى ميكرده‌اند ، فراوان بود و براى نمونه ذكر اين روايت كافيست كه جامى در\r\n\r\n\r\n","description":"","footnote":"\r\n( 1 ) - اسرار التوحيد ص 125 و 333 - 334 و 348\r\n( 2 ) - ايضا ص 126 و 247\r\n( 3 ) - ايضا ص 170\r\n( 4 ) - ايضا ص 170\r\n( 5 ) - ايضا ص 66 - 67 و 98 - 99 و 193 - 195\r\n( 6 ) - ايضا ص 372 و 373\r\n( 7 ) - ايضا ص 89\r\n( 8 ) - ايضا ص 193\r\n( 9 ) - ايضا ص 195 و 372\r\n( 10 ) - ايضا ص 373\r\n( 11 ) - چهار مقاله چاپ ليدن ص 41\r\n","page_name":" 229 ","page_number":243},
  {"content":"\r\n\r\nبيان احوال سيف الدين باخرزى آورده است « 1 » : « روزى يكى از سلاطين به زيارت شيخ سيف الدين آمد و در وقت بازگشتن از شيخ درخواست كه اسبى نذر شيخ كرده‌ام ، التماس مىنمايم كه شيخ قدم رنجه فرمايد تا بدست خود سوار كنم . شيخ التماس وى را مبذول داشت ، بدر خانقاه آمد ، پادشاه ركابش برگرفت تا سوار شد ، اسب سركشى كرد و عنان در ربود ، قريب بپنجاه گام در ركاب شيخ بدويد . »\r\nيكى از وجوه اهميت صوفيه در عهد مورد مطالعهء ما توجهى است كه آنان براى بيان عقايد خود و تربيت سالكان ، بشعر كردند . اين توجه على الخصوص از اوايل قرن ششم شدت يافت و با ظهور سنائى نخستين منظومه‌ها و قصائد منظم عارفانه در ادبيات فارسى پيدا شد و بعد ازو تا پايان اين عهد همچنان سرودن اشعار عرفانى معمول بود و در قرون بعد نيز از اين نهضت اثر بارزى در ادبيات فارسى باقى ماند .\r\nاثر عرفان در شعر و بحث در منظومهاى عرفانى در مبحث مربوط بشعر فارسى خواهد آمد .\r\n\r\n\r\n","description":"","footnote":"\r\n( 1 ) - نفحات الانس چاپ هند ص 386\r\n","page_name":" 230 ","page_number":244},
  {"content":"\r\n\r\n\r\nفصل چهارم وضع علوم از ميانهء قرن پنجم تا آغاز قرن هفتم\r\n\r\nمراكز تعليم\r\nنيمهء دوم قرن پنجم و قرن ششم و اوايل قرن هفتم ، يعنى دورهء ممتد مورد مطالعهء ما در اين مجلد ، از حيث كثرت مدارس و اهميت آنها ، مهمترين دورهء تمدن اسلاميست .\r\nنخستين نكته‌يى كه بايد دربارهء مدارس اين عهد گفت آنست كه اين مراكز با آنكه در دورهء مورد مطالعهء ما از هر عهدى بيشتر و وضع مالى آنها از هر زمان بهتر بود ، خود وسيله‌يى براى جلوگيرى از نشر علوم عقلى و سبب رواج زبان عربى و ضعف زبان پارسى بوده است . اين مدارس را معمولا عده‌يى از مردم ديندار براى ادّخار حسنات و كسب ثواب اخروى و خدمت بدين و نشر علوم دينى بنا ميكرده و املاك بسيار بر آنها وقف مىنموده‌اند .\r\nطلاب علوم كه ميديدند علوم عقلى مورد بىمهرى عامه و امرا و رؤساء قوم است ، و در مقابل تحصيل در مدارس دينى موجب رفاه حال و داشتن راتبه و وظيفهء معين خواهد بود ، بدانها روى مينهادند . در اين مدارس مطالعهء كتب علمى و خاصه فلسفه جدا ممنوع بود و كسى ياراى آن نداشت كه در آنها بتعليم و تعلم علوم اوايل اشتغال ورزد و حرفى از فلسفه و هندسه و نجوم بميان آورد . پس همهء توجه طالبان علم در اين مراكز معطوف بتحقيق در علوم دينيه و بحث و تفحص در شعب مختلف آن و تأليف كتب متعدد در اين شقوق بود و چون تحقيق در اين علوم مستلزم اطلاع كافى از زبان و ادبيات عربى بود توجه بعلوم ادبيه نيز از شرائط تحصيل در آنها شمرده مىشد .\r\nاشتغال گروه كثيرى از مردم در اين مدارس و توجه همهء آنان به زبان و ادب عربى و علوم\r\n\r\n","description":"","footnote":"","page_name":" 231 ","page_number":245},
  {"content":"\r\n\r\nدينيه باعث آشنايى روزافزون آنان با زبان عربى شد و همين امر خود يكى از علل نفوذ بىسابقهء زبان و ادب عربى در ادب فارسى قرن ششم و اوايل قرن هفتم گرديد .\r\nنكتهء ديگرى كه دربارهء مدارس اين قرن قابل ذكر است اختصاص هريك از آنهاست بفرقه‌يى از فرق مذهبى دون ساير فرقه‌ها . هر واقفى بنابر ميل و علاقهء قلبى خود و به علت انتساب بيك مذهب مدرسه يا مدارسى كه بنا ميكرد بهم مذهبان خود اختصاص ميداد و ديگران را حق استفاده از آنها نبود مخصوصا اهل مذاهبى كه در اقليت بوده و احيانا مورد بغض و كينهء عامهء مسلمين قرار داشته‌اند .\r\nشيعهء اثنى عشريه اگرچه هنوز مانند اهل سنت در ايران آزادى عمل نيافته بودند ، با اين حال براى خود مدارس و مراكز تعليم متعدد داشتند كه البته ديگران را حق استفاده از آنها نبود . پيداست عدد مدارس اين فرقه در هر محل متناسب با شمارهء آنان در آنجا بود و همانطور كه رى و قزوين و آوه و قم و مازندران و كاشان مراكز مهم اجتماع شيعه شمرده ميشده ، مدارس اين فرقه نيز در همين نواحى متمركز بوده است .\r\nدر كتاب « بعض مثالب النواصب فى نقض بعض فضائح الروافض » مشهور به « كتاب النقض » كه در اواخر قرن ششم تأليف شده ، به چندين مدرسه از مدارس شيعهء اماميه در غالب بلاد اسلامى ، از ماوراء النهر و خراسان تا شام اشاره شده است « 1 » . از آن جمله در شهر رى سيد تاج الدين محمد گيلكى معاصر سلطان طغرل بيك سلجوقى در محلهء « كلاه دوزان » مدرسه‌يى بنا كرده بود كه تا زمان تأليف كتاب النقض ( حدود 560 ) قريب نود سال از بناء آن ميگذشت و محل درس و مناظره و نزول مصلحان بود .\r\nديگر مدرسهء شمس الاسلام حسكا « 2 » بابويه كه در اواخر قرن ششم معمور بود و در آنجا نماز جماعت و قرائت قرآن و تعليم قرآن بكودكان و مجلس وعظ و طريق فتوى ( يعنى تعليم فقه ) معمول بود . چند مدرسهء ديگر مانند مدرسهء سادات گيلكى و مدرسهء ابو الفتوح\r\n\r\n\r\n","description":"","footnote":"\r\n( 1 ) - كتاب النقض ص 47 - 48\r\n( 2 ) - حسكا تلفظى است از حسن باضافهء علامت تضعير يا تحبيب .\r\n","page_name":" 232 ","page_number":246},
  {"content":"\r\n\r\nو مدرسهء فقيه على جاستى و مدرسهء خواجه عبد الجبار مفيد و مدرسهء كوى فيروزه و مدرسهء خواجه امام رشيد رازى در دروازهء جاروب بندان . بعضى از اين مدارس شاگردان بسيار داشت مثلا در مدرسهء خواجه عبد الجبار چهار صد مرد فقيه و متعلم و متكلم از بلاد عالم درس شريعت آموختند و در مدرسهء خواجه امام رشيد رازى زياده از دويست مرد دانشمند معتبر درس دين و اصول و فقه و علم شريعت خواندند « 1 » .\r\nدر قم نيز كه از مراكز مهم شيعه بود مدارس متعدد وجود داشت مانند مدرسهء سعد صلت ، مدرسهء اثير الملك ، و مدرسهء سيد عز الدين مرتضى ، و مدرسهء امام زين الدين اميره شرف شاه الحسنى ، و مدرسهء ظهير الدين عبد العزيز ، و مدرسهء استاد ابو الحسن كميج ، و مدرسهء شمس الدين مرتضى ، و مدرسهء سيد مرتضى كبير شرف الدين « 2 » .\r\nكاشان را هم مدارس معمورى بود مانند مدرسهء صفويه ، مدرسهء مجديه ، مدرسهء شرفيه ، مدرسهء عزيزيه كه مدرسين بزرگى مانند امام ضياء الدين ابو الرضا فضل اللّه بن على الحسينى ، از كبار ائمهء شيعه در قرن ششم ، در آنها سرگرم تدريس بوده‌اند « 3 »\r\nدر آوه نيز مدارسى از قبيل « مدرسهء عزّ الملكى » و « مدرسهء عربشاهى » با مدرسان بزرگ دائر بود « 4 » ، و در ورامين مدرسهء رضويه و مدرسهء فتحيه « 5 » و در سبزوار « مدارس نيكو و علماء كه خلفا عن سلف طريقهء شريعت آموخته » « 6 » بودند وجود داشت .\r\nبر اين قياس كه نصير الدين عبد الجليل گفته است در ديگر بلاد ايران هرجا كه شيعه نفوذى داشته و اجتماع آنان براى ايجاد مدرسه و تشكيل حوزه‌هاى علمى كافى بود ، مدارسى داشته‌اند و ما از مدارس سبزوار و ناحيهء بيهق كه شيعه در آن حدود بوفور بوده‌اند جداگانه سخن خواهيم گفت ليكن پيداست كه شمارهء مدارس اهل سنت ، بسبب\r\n\r\n\r\n","description":"","footnote":"\r\n( 1 ) - راجع بهمهء مدارس شيعه در رى رجوع شود به كتاب النقض ص 47 - 48\r\n( 2 ) - ايضا ص 163 - 164\r\n( 3 ) - ايضا ص 169 - 170\r\n( 4 ) - ايضا ص 170\r\n( 5 ) - ايضا ص 171\r\n( 6 ) - ايضا ص 173\r\n","page_name":" 233 ","page_number":247},
  {"content":"\r\n\r\nفزونى عدد آنان ، بمراتب از مدارس شيعه بيشتر بوده است چنان كه تحقيق واقعى در مدارس اين زمان موقوف بر شناختن آنهاست و چنان كه ميدانيم هر دسته از اين مدارس هم وقف بر فرقهء خاصى از قبيل شافعيه يا حنفيه و امثال آنها بوده است .\r\n\r\nمدارس نظاميه\r\nمهمترين مدارس اهل سنت در اين عهد بامر نظام الملك وزير مشهور سلاجقه احداث شد . اهميت اين مدارس كه خاص شافعيه بوده بحديست كه بعضى از مؤلفان قديم را باشتباه افگنده و بر آن داشته است كه نظام الملك را نخستين بانى مدارس در اسلام بشمرند « 1 » . بعضى از نويسندگان قديم هم متعرض اين موضوع شده و وجود مدارس را پيش از نظام الملك فراموش نكرده‌اند . سبكى صاحب طبقات الشافعية ضمن بيان احوال نظام الملك آنجا كه از بناى مدرسهء نظاميهء بغداد سخن بميان آورده ، چنين نگاشته است : « نظام الملك مدارسى در بلخ و نيشابور و هرات و اصفهان و بصره و مرو و آمل طبرستان و موصل بنا كرد و گويند كه او را در هر شهر از شهرهاى عراق و خراسان مدرسه‌ييست و ازين گذشته بيمارستانى در نيشابور و رباطى در بغداد بنا نهاده است . استاد ما ذهبى چنين پنداشته است كه نظام الملك نخستين بانى مدارس است ولى اين سخن بصواب نزديك نيست زيرا در نيشابور پيش از تولد نظام الملك مدرسهء بيهقيه وجود داشت و مدرسهء ديگرى بنام « سعديه » در نيشابور بود كه امير نصر بن سبكتكين برادر سلطان محمود آنگاه كه والى نيشابور بود آن را بنا نهاد ، و باز مدرسهء ديگرى در نيشابور از بناهاى ابو سعيد اسمعيل بن على بن المثنى استرابادى واعظ و صوفى ، وجود داشت و مدرسهء چهارمى هم در نيشابور بود كه استاد ابو اسحق اسفراينى بنا كرد و در شرح احوال استاد ابو اسحق گفته‌اند كه پيش از بناى مدرسهء او مدرسه‌يى مانند آن نساخته بودند و اين خود گفتار صريحى است در اينكه پيش از اسفراينى مدارسى در نيشابور بنا شده بود و من چون درين باب نيك بينديشيدم اين انديشه بر من غلبه يافت كه نظام الملك نخستين كسى است كه براى طلاب راتبه‌يى مقرر و مقدر داشته است زيرا بر من ثابت نيست كه پيش از\r\n\r\n\r\n","description":"","footnote":"\r\n( 1 ) - وفيات الاعيان لابن خلكان چاپ مصر ج 1 ص 222\r\n","page_name":" 234 ","page_number":248},
  {"content":"\r\n\r\nنظام الملك راتبه‌يى براى طالبان علم مقرر شده باشد و باحتمال قوى چنين كارى تا روزگار نظام الملك هيچگاه صورت نگرفت » « 1 »\r\nچنان كه ديده‌ايم آخر كار سخنان سبكى باينجا كشيد كه پيش از نظام الملك تنها امرى كه در مدارس معمول نبود تعيين راتبه و نفقه براى طالبان علم بود و به اين ترتيب كار جديد نظام الملك در امر آموزش و پرورش ايجاد ماهانهء مرتب است براى كسانى كه در مدارس نظاميه تحصيل ميكردند . اما به گمان ما اين دعوى نيز چنان كه بايد بصواب نزديك نيست چه شواهدى در دست است كه براى طلاب و مدرسين گذشته از جاى اقامت در بسيارى از مدارس راتبه و نفقه نيز معين ميشد اين كار عموميت كامل نداشت . به اين ترتيب بايد ديد اهميت نظام الملك در ايجاد مدارس و بالنتيجه در تاريخ آموزش و پرورش اسلامى چيست ؟ اهميت عمدهء نظام الملك در اينست كه علت اصلى و اساسى ايجاد نهضت جديد در تأسيس مدارس شد و كار هاى اوست كه مايهء نظم و ترتيب تازه‌يى در مدارس گرديد و آنها را به صورت آموزشگاههاى مرتب شبانه‌روزى درآورد كه در آنها وسايل آسايش و تحصيلات طلاب از بسيارى جهات فراهم بود .\r\nمدارسى كه نظام الملك در نيشابور و بغداد و شهرهاى ديگر ايجاد كرد همه بنام نظاميه موسوم بودند . پيش از آنكه نظاميهء بغداد ساخته شود نظام الملك در نيشابور مدرسه‌يى ساخت كه بنام وى نظاميه خوانده شد .\r\nبناى اين مدرسه براى امام الحرمين ابو المعالى عبد الملك بن عبد اللّه الجوينى ( متوفى بسال 478 ) صورت گرفت . امام الحرمين آنجا بتدريس نشست و كار طلبه را استقامت داد و 30 سال به كار تدريس در آن مدرسه مشغول بود و در تمام اين مدت محراب و منبر و خطابه و تدريس و مجلس ذكر روز جمعه و مناظره و درس را دائر ميداشت و هر روز سيصد مرد از ائمه و طلبه و اولاد صدور براى استفاده از درس‌هاى او حاضر ميشدند « 2 » و از ميان همين گروه امام محمد غزالى متوفى بسال\r\n\r\n\r\n","description":"","footnote":"\r\n( 1 ) - طبقات الشافعيه چاپ مصر ج 3 ص 137\r\n( 2 ) - طبقات الشافعيه ج 3 ص 252 و 255 و وفيات الاعيان ج 1 ص 407 - 408\r\n","page_name":" 235 ","page_number":249},
  {"content":"\r\n\r\n505 دانشمند بزرگ اسلام بعدها چنان اهميت يافت كه سخن او از اقصاى باختر تا نواحى خاور كشورهاى اسلامى رواج داشت . يكى ديگر از شاگردان اين مدرسه اوحد الدين محمد انورى ابيوردى ( متوفى بسال 583 بقول احمد امين احمد رازى صاحب تذكرهء هفت‌اقليم ) شاعر و رياضىدان معروف ايرانى معاصر سنجر است كه هنگام جوانى در اين مدرسه به تحصيل علوم اشتغال داشت .\r\nبناى نظاميهء بغداد دو سال از ذى الحجهء سال 457 تا ذيقعدهء سال 459 بكشيد و مباشر اين كار ابو سعيد احمد بن محمد نيشابورى صوفى بود . هنگام افتتاح اين مدرسه يعنى دهم ذيقعدهء سال مذكور جمعى كثير از طلاب و وجوه اعيان و دانشمندان و بزرگان بغداد دعوت شدند . نظام الملك براى اين مدرسه موقوفاتى معين كرد كه نه تنها براى مزد كاركنان و استادان كافى بود ، بلكه مقدارى از آن نيز همه‌ساله در راه طالبان علم صرف ميشد . در مدرسه جايگاههايى براى طالبان علم وجود داشت و علاوه بر اين كتابخانهء معتبرى هم در آن بود . مدرسه داراى متولى و استادان و معيدان و خازنان دار الكتب و بواب و خادمان و طالبان علم بود .\r\nمدرسهء نظاميه ساختمانى باشكوه و عالى داشت و نظام الملك براى بناى آن 200000 دينار از مال خود خرج كرد و نام خود را بر فراز آن نوشت و در اطراف آن بازارها ساخت و وقف مدرسه كرد و ضياع و گرمابه‌ها و مخزنها و دكانها خريد و بر آن وقف كرد و هر سال براى نفقات استادان و شاگردان 15000 دينار صرف ميشد و شش هزار شاگرد در آن زندگى ميكردند كه بآموختن فقه و تفسير و حديث و نحو و صرف و لغت و ادب و امثال اينها غير از فلسفه و شعب آن مشغول بودند .\r\nنظاميه در كنار دجله و قسمت شرقى بغداد در كوى « سوق الثلاثا » واقع بود « 1 »\r\nابن جبير اندلسى كه ضمن سفر خود در سال 580 ببغداد رسيده بود ، در مدرسهء\r\n\r\n\r\n","description":"","footnote":"\r\n( 1 ) - استفاده از موارد مختلف : تجارب السلف ( 269 - 270 ) و مقالهء نظاميهء بغداد بقلم آقاى سعيد نفيسى ، مجلهء مهر سال دوم ص 117 - 122 و تاريخ تعليم و تربيت در ايران بقلم نگارنده ، مجلهء مهر سال چهارم ص 42 - 43 و تاريخ التمدن الاسلامى جرجى زيدان ج 3 چاپ 2 ص 197 و دائرة المعارف اسلامى ج 3 ص 404\r\n","page_name":" 236 ","page_number":250},
  {"content":"\r\n\r\nنظاميه در مجلس وعظ امام رضى الدين قزوينى رئيس شافعيه و فقيه مدرسهء مذكور حاضر شده و در باب وعظ او و چگونگى موعظه در اين مدرسه سخن رانده است « 1 » و هم اين سياح در جاى ديگر از رحلهء خود در باب مدارس بغداد چنين ميگويد :\r\n« بغداد را نزديك سى مدرسه است كه جملگى در جانب شرقى واقعند و بزرگترين و مشهورترين آنها نظاميه است و اين همانست كه نظام الملك آن را بنا كرده و در سال 504 تعمير شده است و اين مدارس را اوقاف عظيم و اموال محبوس است كه از محل آنها بفقهايى كه در آنها تدريس ميكنند راتبه داده مىشود و از همين اوقاف طلابى را كه در آن ساكنند ماهانه ميدهند » « 2 »\r\nالناصر لدين اللّه خليفهء عباسى بر اين مدرسه موقوفات جديد و كتابخانه‌يى افزود و دار الكتب او دار الكتب ناصرى نام يافت در صورتى كه دار الكتب نخستين را دار الكتب قديم يا نظامى ميگفتند « 3 »\r\nدر سال 670 عطا ملك جوينى برادر شمس الدين صاحب ديوان جوينى ، نويسنده و مورخ مشهور از محل موقوفات مدرسه بازار آن را كه سوخته بود از نو ساخت « 4 »\r\nابن بطوطه سياح معروف قرن هشتم در 727 اين مدرسه را ديد و از آن نام برد و از سخنان او معلوم مىشود كه اين مدرسه در اقصى بلاد اسلامى نيز شهرتى عظيم و نامى بلند داشت « 5 » و هنوز با آنكه مدرسهء مهم ديگرى با آن برقابت برخاسته بود ، همچنان رونق و اعتبار خود را حفظ كرد .\r\nبراى تدريس در نظاميه نخست از امام شيخ ابو اسحق جمال الدين ابراهيم بن على شيرازى ( م . 476 ) عالم مذهبى بزرگ ، دعوت شد ولى چون او هنگام افتتاح مدرسه حاضر نبود امام ابو نصر محمد بن عبد الواحد بغدادى معروف به ابن صبّاغ\r\n\r\n\r\n","description":"","footnote":"\r\n( 1 ) - رحلهء ابن جبير چاپ مصر ص 197 - 198\r\n( 2 ) - ايضا ص 207 - 208\r\n( 3 ) - تجارب السلف ص 334\r\n( 4 ) - ابن فوطى ، حوادث الجامعه چاپ بغداد ص 371\r\n( 5 ) - رحلهء ابن بطوطه چاپ مصر ص 141\r\n","page_name":" 237 ","page_number":251},
  {"content":"\r\n\r\n( م . 477 ) را به اين كار خواندند . بيست روز از تدريس ابن صباغ گذشته امام شيخ ابو اسحق شيرازى براى تعليم حاضر شد و مدتى در نظاميه تدريس ميكرد . پس از او ابو سعيد عبد الرحمن بن محمد نيشابورى معروف به متولى ( م . 478 ) بر مسند تدريس نشست و باز چندى ابن صبّاغ آنجا تدريس ميكرد پس باز تدريس بابو سعيد متولى رسيد و پس از دو سه تن ديگر امام ابو حامد حجة الاسلام محمد بن محمد غزالى طوسى از 484 تا 488 چهار سال در نظاميه تدريس ميكرد و سپس بعنوان سفر حج آنجا را ترك گفت و بعد از آن با دعوتها و تقاضاهاى پياپى پسر نظام الملك به اين كار تن درنداد .\r\nمدرسان مدرسهء نظاميه از جانب نظام الملك يا پسرانش كه توليت آن را داشتند تعيين ميشدند و بعد از او نيز تا مدتى سرپرستى و توليت مدرسه با اولاد نظام الملك و تعيين استادان با ايشان بود و امير سليمان بن نظام الملك تا سال 637 چنان كه خبر داريم اين سمت را داشت « 1 » . عهده‌دارى كار نظاميه بعدها ظاهرا بدست فرمانروايان بغداد افتاد و موقعىكه هولاگو بر اين شهر تسلط يافت عز الدين ابو العز محمد بن جعفر بصرى ( م . 672 ) را بمدرسى در آنجا تعيين كرد .\r\nمعيدان نظاميه مانند استادان مردمى دانشمند و بزرگ بوده و گاه از اين درجه بدرجهء استادى مىرسيده‌اند . فهرست نام بعضى از مدرسان و معيدان مدرسهء نظاميه را آقاى سعيد نفيسى در سال دوم مجلهء مهر ( شمارهء دوم ) آورده است و علاوه بر آن رجوع شود به مجلد سوم كتاب تاريخ التمدن الاسلامى تأليف جرجى زيدان ( چاپ دوم صفحهء 197 ) .\r\nخازنان دار الكتب مدرسهء نظاميه نيز از ميان دانشمندان بزرگ انتخاب ميشدند و يكى از آنان خطيب تبريزى ( ابو زكريا يحيى بن على شيبانى لغوى متوفى بسال 502 ) بود كه بعد از مدتى در همين مدرسه بتدريس پرداخت . اين مرد نخستين خازن دار الكتب نظاميه بود و از جانب نظام الملك انتخاب شد و هند و شاه ازو حكايتى نقل مىكند « 2 » .\r\n\r\n\r\n","description":"","footnote":"\r\n( 1 ) - حوادث الجامعه ص 124\r\n( 2 ) - رجوع كنيد به تجارب السلف ص 270\r\n","page_name":" 238 ","page_number":252},
  {"content":"\r\n\r\nديگر از خازنان معروف اين مدرسه اديب و دانشمند و شاعر بزرگ ابو المظفر محمد ابن احمد ابيوردى ( متوفى بسال 507 ) بود كه در اواخر عمر سمت اشراف مملكت سلطان محمد بن ملكشاه سلجوقى را داشت . اين مرد بعد از قاضى ابو يوسف يعقوب بن سليمان الاسفراينى كه مردى اديب و شاعر بوده و در 498 وفات يافته بود ، برياست خزانهء دار الكتب نظاميه رسيد « 1 » . - ديگر از خازنان معروف دار الكتب نظاميه ابو الحسن على بن عمر متوفى بسال 575 است « 2 »\r\nتوليت مدرسهء نظاميه هم‌چنانكه ديده‌ايم بدست فرزندان نظام الملك بود . مدرسهء نظاميه بغداد تا ديرگاه وجود داشت و در حوادث سال 687 ابن فوطى از تعيين مدرس براى آن نام ميبرد « 3 » اما از رونق و اعتبار آن پس از ايجاد مدرسهء مستنصريه ( سال 631 ) كاسته شد زيرا مدرسهء نظاميه تنها خاص مذهب شافعى بود در صورتى كه در مدرسهء مستنصريه چنان كه بعد خواهيم ديد پيروان حنفى و حنبلى و مالكى نيز حق تعلم داشتند و ازينروى رونق و اعتبار آن بيشتر شد و توانست به زودى نظاميهء مشهور را از شهرت و اعتبار بيندازد .\r\nبا تأسيس نظاميه نهضتى بزرگ در كشورهاى اسلامى براى ايجاد مدارس پيدا شد و بسيارى از بزرگان بفكر انشاء مدارس افتادند و از آن ميان بعضى تنها منظور ثواب اخروى و خدمت مذهبى داشتند و برخى نيز از باب تحكيم بنيان قدرت عمومى و اجتماعى خود بدين كار اقدام ميكردند ، گروهى هم از راه رقابت و همچشمى بدان دست ميزدند . مثلا تاج الملك قمى ( م . 486 ) رقيب معروف نظام الملك ، پس از بناى نظاميهء بغداد بفكر ايجاد مدرسه‌يى در آن افتاد و نام آن را بتقليد نظاميه « تاجيه » گذاشت « 4 » و ابن جبير در حدود سال 580 هجرى نزديك سى مدرسه نام ميبرد كه جملگى\r\n\r\n\r\n","description":"","footnote":"\r\n( 1 ) - معجم الادبا ج 6 ص 341\r\n( 2 ) - مجلهء مهر مقالهء مذكور\r\n( 3 ) - حوادث الجامعه ص 456\r\n( 4 ) - دايرة المعارف اسلامى ج 3 ص 404\r\n","page_name":" 239 ","page_number":253},
  {"content":"\r\n\r\nدر قسمت شرقى بغداد وجود داشت « 1 » .\r\nنظام الملك تنها به دو نظاميهء بغداد و نيشابور بسنده نكرد و در شهرهاى ديگرى مانند بصره و اصفهان و بلخ و هرات مدارسى هم به همين نام ساخت . در نظاميهء بلخ رشيد الدين محمد بن عبد الجليل بلخى معروف به وطواط شاعر و نويسندهء بزرگ مؤلف حدائق السحر و مداح اتسز و ارسلان و تكش از آخرين سلسلهء خوارزمشاهان پيش از مغول كه در سال 573 وفات يافته ، خدمت آدم بن اسد الهروى متوفى بسال 536 ، اديب و محدث بزرگ تحصيل ميكرد « 2 » .\r\nنظاميهء بصره نزديك گور زبير بن عوام ساخته شده بود . « اين مدرسه از مدرسهء نظاميهء بغداد نيكوتر و بزرگتر بوده است . در اواخر ايام مستعصم ( قرن هفتم ) خراب شد . چوب و آجر و آلات ديگر را بنفس بصره نقل كردند و مدرسهء ديگر ساختند و نامش نظاميه نهادند . » « 3 »\r\nنظاميهء اصفهان كه بمناسبت نام صدر الدين خجندى متوفى بسال 483 نخستين مدرس آن ، « صدريه » نام داشت نزديك مسجد جامعى كه نظام الملك ساخته بود بهمت اين وزير بنا شد و بنائى باشكوه و عظيم داشت و نظام الملك ده هزار دينار از ضياع و مستغلات بر آن مدرسه وقف كرد و گروهى از دانشمندان قرن پنجم و ششم از اين مدرسه برخاسته‌اند « 4 » .\r\nاز مدرسهء نظاميه‌يى در شهر مرو هم نام برده‌اند « 5 » و ابو الحسن بيهقى در كتاب جوامع احكام النجوم ميگويد حكيم فاضل محمود خوارزمى در اين مدرسه بسال 520 خويشتن بكارد قلم‌تراش بكشت « 6 » .\r\n\r\n\r\n","description":"","footnote":"\r\n( 1 ) - رحلهء ابن جبير ص 229\r\n( 2 ) - معجم الادبا ج 1 ص 33 و 34\r\n( 3 ) - تجارب السلف ص 271\r\n( 4 ) - مجلهء مهر سال 2 شمارهء 2 مقالهء نظاميه بقلم آقاى نفيسى و غزالىنامه تأليف آقاى جلال همايى ص 128\r\n( 5 ) - ياقوت ، معجم الادبا ج 4 ص 509\r\n( 6 ) - رجوع شود بشمارهء 4 مجلهء مهر سال دوم مقالهء امام ابو الحسن بيهقى و مؤلفات او بقلم آقاى سعيد نفيسى .\r\n","page_name":" 240 ","page_number":254},
  {"content":"\r\n\r\nدر موصل و هرات هم نظام الملك مدارسى بنام نظاميه ايجاد كرد « 1 » و از مدرسهء نظاميهء هرات هم تا قرن نهم اطلاع داريم زيرا جامى فاضل و عارف و شاعر بزرگ اين عصر تحصيلات اوليهء خود را در خدمت جنيد مدرس دروس عربى و معانى و بيان اين مدرسه كرد « 2 »\r\n\r\nمدارس مشهور ديگر\r\nدر همان ايام كه نظام الملك بانشاء مدارس مشهور خود مشغول بود ملكشاه پادشاه سلجوقى نيز بتقليد از وزير خود بايجاد مدارس توجهى كرد و در محلهء كران اصفهان مدرسه‌يى ساخت و خلاف نظام الملك كه مذهب شافعى داشته و مدارس خود همه را بشافعيه اختصاص داده بود ، ملكشاه با آنكه مذهب حنفى داشت مدرسهء خود را بشافعيه و حنفيه هر دو مخصوص كرد « 3 »\r\nدر همين عصر در نيشابور مدارس ديگرى احداث شد مانند مدرسهء « خاتون مهد عراق » كه كتابخانهء خوبى داشت و چند مجلد از تاريخ بيهقى در آن يافته ميشد « 4 » و مدرسه‌يى كه يكى از امراى دورهء سلجوقى در جوار مسجد رجا براى يكى از ائمهء نيشابور ساخت « 5 » و مدرسه‌يى كه حسين بيهقى جد ابو الحسن على بن زيد بيهقى بنا كرده بود « 6 » و مدرسهء ميان بازار نيشابور « 7 » و مدارسى كه امير اسفهسالار سيف الدين ابو نصر محمد بن ابى الخير خسرو گردى ( متوفى بسال 510 ) در نيشابور ايجاد كرد « 8 » و مدرسهء سرويه « 9 » و مدرسهء دروازهء عراق « 10 » .\r\n\r\n\r\n","description":"","footnote":"\r\n( 1 ) - دائرة المعارف اسلامى ج 3 ص 404\r\n( 2 ) - شمارهء اول سال چهارم مجلهء مهر . مقالهء تاريخ تعليم و تربيت ايران بقلم نگارنده .\r\n( 3 ) - تجارب السلف ص 277 - 278\r\n( 4 ) - تاريخ بيهق ص 20\r\n( 5 ) - ايضا ص 104\r\n( 6 ) - ايضا ص 120\r\n( 7 ) - ايضا ص 186\r\n( 8 ) - ايضا ص 265\r\n( 9 ) - ايضا ص 251\r\n( 10 ) - ايضا ص 242\r\n","page_name":" 241 ","page_number":255},
  {"content":"\r\n\r\nدر مرو شاهجان كه يكى از شهرهاى مهم پيش از مغول است مدارس و مراكز تربيتى مهمى وجود داشت و از آن جمله غير از نظاميه مدرسه‌ييست كه خاص شافعيه بود و سمعانى ( م . 484 ) در آن تدريس مىكرد « 1 » و مدرسه‌يى كه شمس الائمه ابو القاسم اسمعيل بن ابو على حسن بيهقى ( م . 512 ) از فقهاى بزرگ سدهء پنجم و ششم در آن تدريس ميكرد « 2 » و ياقوت حموى در آغاز قرن هفتم در شهر مرو از يك مدرسه كه محمد بن منصور المستوفى ( متوفى بسال 494 ) آن را بنا كرده بود و از مدرسهء عميديه و خاتونيه اسم ميبرد « 3 » .\r\nدر شهر گرگان براى ابو طاهر ابراهيم بن مطهر شباك جرجانى ( مقتول در سال 513 ) مدرسه‌يى ترتيب دادند و او آنجا تدريس ميكرد « 4 » .\r\nاولياء اللّه آملى از مدرسه‌يى در رى خبر ميدهد كه پس از زوال حكومت سنجر و فتنهء غزان بوسيلهء خواجه نجم الدين حسن عميدى عامل شاه غازى رستم امير مازندران در رى ساخته شد . اين « خواجه نجم الدين حسن عميدى يكسال و هشت ماه بنيابت ملك در رى بود . . . و در رى در محلهء درزان مهران صد و بيست هزار دينار خرج كرده براى ملك مدرسهء عمارت كردند و هفت پاره ديه از امهات قراى رى بزر حلال خريده بر آنجا وقف فرمود و سديد الدين محمود حمصى كه متكلم اماميه است در آنجا بمدرسى معين شد و على بن منتهى متولى بود « 5 » »\r\nدر همين ايام يعنى قرن ششم مدارس بسيارى در شهرهاى مختلف ايران مانند اصفهان و همدان و يزد و كرمان و ساير بلاد ميتوانيم يافت . در همدان ملك الامرا جمال الدين اىابه مدرسه‌يى بنا كرد و خالوى محمد بن على بن سليمان راوندى مؤلف راحة الصدور يعنى ابو الفضل احمد بن محمد بن على راوندى از دانشمندان بزرگ\r\n\r\n\r\n","description":"","footnote":"\r\n( 1 ) - دائرة المعارف اسلامى ج 3 ص 404\r\n( 2 ) - تاريخ بيهق ص 226\r\n( 3 ) - معجم الادبا ج 4 ص 509\r\n( 4 ) - طبقات الشافعيه ج 4 ص 200\r\n( 5 ) - تاريخ رويان چاپ تهران ، ص 91\r\n","page_name":" 242 ","page_number":256},
  {"content":"\r\n\r\nعراق را در قرن ششم براى تدريس آن مدرسه و چند مدرسهء ديگر و خانقاههاى آنجا بخواند « 1 » . و باز در همين شهر سلطان طغرل بن محمد سلجوقى مدرسه‌يى ساخت « 2 » و مدرسه‌يى ديگر در كوى سربرزهء اين شهر بود كه مسعود بن محمد بن ملكشاه ( متوفى بسال 546 ) آنجا دفن شد و عماد الدين كاتب اصفهانى در باب همين مسعود در كتاب زبدة النصرة ( چاپ ليدن 1889 ) مينويسد كه « بهمدان در مدرسه‌يى كه جمال الدين اقبال الخادم الجاندار ساخت دفن شد » و در كتاب جامع التواريخ هم نام اين مدرسه آمده است « 3 » .\r\nارسلان بن طغرل ( م . 561 ) هم در شهر همدان مدرسه‌يى بنا كرده بود كه خود در آنجا دفن شد « 4 » . مادر ارسلان بن طغرل و اتابك ايلدگز در همدان مدارسى ساخته بودند « و چون آن مدارس پرداختند و خواجه امام صفى الدين اصفهانى را بدرس گفتن مينشاندند دعوتى شگرف ساختند و همهء ائمهء شهر حاضر شدند و انواع اطعمه و حلاوى آوردند و خوانى نهادند از كاسهاى سيمين » و هنگامىكه مردند در مدارس خود دفن شدند « 5 »\r\nانوشروان بن خالد وزير معروف عباسيان معاصر مسترشد خليفهء عباسى و مسعود سلجوقى ( م . 532 ) كه ابو محمد قاسم بن على حريرى بصرى كتاب مقامات خود را باسم او نگاشت « در كاشان مدرسه‌يى نيكو بساخت و كتاب‌هاى بسيار بر آن مدرسه وقف كرد و املاك همچنين . . . و در سنهء اربع و سبعين و ستمأيه ( 674 ) . . . آن مدرسه و كتابخانه معمور بود اما اكنون كه ماه محرم است سنهء اربع و عشرين و سبعمائه ( 724 ) شنيدم كه آن مدرسه خراب شد و كتابخانه برافتاد « 6 » »\r\n\r\n\r\n","description":"","footnote":"\r\n( 1 ) - راحة الصدور چاپ ليدن 1921 ص 40 و 379\r\n( 2 ) - ايضا ص 309\r\n( 3 ) - ايضا ص 245 و حاشيهء همين صفحه\r\n( 4 ) - ايضا ص 292\r\n( 5 ) - ايضا ص 300\r\n( 6 ) - تجارب السلف ص 301\r\n","page_name":" 243 ","page_number":257},
  {"content":"\r\n\r\nملكه خاتون از خاتونان سلجوقى مدرسه‌يى در اصفهان بنا كرد كه بنام وى شهرت داشت « 1 » .\r\nسلاجقهء كرمان نيز در ديار حكمرانى خود مدارس فراوان ايجاد كردند .\r\nعماد الدوله تورانشاه بن قرا ارسلان چهارمين پادشاه سلجوقى كرمان ( 477 - 490 ) فرمود تا مهندسان و استادان بنا را حاضر كردند و در ربض بيرون شهر بناى سراى خويش فرمود و در جنب سراى مسجد جامع و مدرسه و خانقاه و بيمارستان و گرمابه ، و اوقاف شگرف بر آنها نهاد . . . و آن محله بمحلهء سه‌شنبهى معروف گرديد « 2 » »\r\nاز ميان اين ابنيه مسجد جامع آن تا 550 سال بعد يعنى دورهء مؤلف تاريخ سلاجقهء كرمان آباد بود و آن را مسجد ملك ميخواندند « 3 » و اكنون نيز آباد است .\r\nارسلانشاه بن كرمانشاه بن قاورد ( 495 - 537 ) هم مدارسى در كرمان ايجاد كرد و زنش زيتون خاتون ملقب به عصمة الدين مدرسه‌يى بنام مدرسهء درب ماهان ايجاد كرد و اوقافى بر آن و ساير آثار خيريهء خود تعيين نمود كه آنها را اوقاف عصمتى ميگفتند « 4 » .\r\nمحمد بن ارسلانشاه هفتمين پادشاه قاورديان ( 537 - 551 ) در بردسير بم و جيرفت علاوه بر آثار خيريه‌يى مانند مساجد و بيمارستان و كتابخانه ، مدارسى هم بنا كرد « 5 » .\r\nدر قرن ششم شهر يزد هم مانند بعضى از شهرهاى ديگر مركزى بداشتن مدارس زياد ممتاز بود و از جملهء مدارس آن مدرسه‌يى بود كه ابو جعفر علاء الدوله كاليجار كه از سال 504 از جانب ملكشاه در آنجا امارت يافت در سال 527 بنا كرد و بمناسبت دو مناره كه بر درگاه مدرسه ساخته شده بود آن را مدرسهء دومناره ميگفتند .\r\n\r\n\r\n","description":"","footnote":"\r\n( 1 ) - راحة الصدور ص 140\r\n( 2 ) - تاريخ سلجوقيان كرمان تأليف محمد بن ابراهيم . بريل 1886 طبع  Houtsma  ص 20 . اين كتاب در قرن يازدهم هجرى تأليف شد .\r\n( 3 ) - ايضا ص 21\r\n( 4 ) - ايضا ص 26 و 27\r\n( 5 ) - ايضا ص 32\r\n","page_name":" 244 ","page_number":258},
  {"content":"\r\n\r\nعلاء الدوله در اين مدرسه براى مدفن خود گنبد خانه‌يى زيبا ساخت و در همانجا دفن شد « 1 » . يكى از سرداران او بنام كيانرسو نيز مدرسه‌يى ايجاد كرد « 2 » و اين هر دو مدرسه در اواخر قرن نهم رو بويرانى نهاده بودند « 3 » . مدرسهء ديگرى از آثار قرن ششم تا ديرگاهى در يزد برپاى بود بنام مدرسهء عطا خان كه علاء الدوله پسر محمود بن ملكشاه در جوار مدرسهء علاء الدوله كاليجار ساخته بود « 4 » و پس از آنكه در اصفهان در منازعهء ميان سلطان محمد و بركيارق بقتل رسيد او را بيزد آورده در مدرسهء خود دفن كردند « 5 » .\r\nاتابكان يزد هم مدارسى در اين شهر بنا كردند و از آن جمله مدرسه‌ييست كه اتابك سام پسر اتابك عز الدين نزديك دروازهء مهريجرد يزد ساخت « 6 » و مدرسه‌يى كه برادر اتابك سام ميان بازار شهر بنام وردانروز ساخت و در آن آرامگاهى براى خود ترتيب داد و همانجا دفن شد « 7 » . در قرنهاى هفتم و هشتم نيز در شهر يزد مدارس فراوانى ايجاد شد كه بموقع راجع به آنها صحبت خواهيم كرد .\r\nچنان كه ملاحظه ميكنيد نهضتى كه خواجه نظام الملك با ساختن نظاميه‌هاى نيشابور و بغداد و بلخ و بصره و موصل و هرات و اصفهان و آمل طبرستان بوجود آورد به زودى و با سرعتى شگفت‌آور در سراسر بلاد ايران و در بسيارى ديگر از بلاد كشور هاى اسلامى دنبال شد و چون قرنهاى پنجم و ششم دورهء رواج علوم مختلف خصوصا علوم مذهبى و ادبى بود توجه شاگردان فراوان بمدارس هم فى الحقيقة وسيلهء تشويقى\r\n\r\n\r\n","description":"","footnote":"\r\n( 1 ) - تاريخ جديد يزد تأليف احمد بن حسين الكاتب در اواخر قرن نهم هجرى . چاپ يزد ( 1317 ) ص 66\r\n( 2 ) - ايضا ص 66\r\n( 3 ) - ايضا ص 67\r\n( 4 ) - ايضا ص 68\r\n( 5 ) - ايضا ص 71\r\n( 6 ) - ايضا ص 72\r\n( 7 ) - ايضا ص 73 - 74\r\n","page_name":" 245 ","page_number":259},
  {"content":"\r\n\r\nبراى بانيان مدارس قرار ميگرفت . با اين وضع كار ايجاد مدارس در قرنهاى پنجم و ششم بجايى كشيد كه اگر بدقت در باب هريك از شهرهاى بزرگ و متوسط و حتى كوچك آنروزى ايران بتحقيق و مطالعه پردازيم از يافتن مدارس متعدد در آنها مأيوس نخواهيم بود و آنچه تاكنون برشمرده‌ايم تنها جز وى از كل و مشتى از خروار بود و در اين بحث جز ببرخى از شهرها توجه نشد و شهرهاى بزرگ ديگر منسى ماند .\r\nاز ميان شهرهاى ايران آنروزى شهرهاى خراسان چون مقام علمى شامخترى داشت از داشتن مدارس بيشترى هم برخوردار بود و توجه بزرگان اين ديار بايجاد مدارس روزبروز فزونى مىيافت تا بجايى كه خراسان پيش از حملهء مغول بزرگترين مراكز علمى و ادبى و مذهبى اسلام گشت و بسيارى از مردان نامى تمدن اسلامى از آن برخاستند .\r\nايجاد مدرسهء نظاميه در بغداد توجه بسيارى از امرا و صدور را باحداث مراكز تعليم در آن شهر معطوف داشت چنان كه مدارس متعددى براى علما و ادبا ساختند و موقوفات بسيار براى آنها ترتيب دادند . از جملهء اين مدارس در دورهء مورد مطالعهء ما اينهاست :\r\nمدرسهء بلطاسيه كه كتابخانهء بزرگى داشت كه فهرست آن به سيصد و شصت مجلد برميآمد و پنجاه كتابدار و چهار هزار غرفه داشت .\r\nمدرسهء تاجيه كه تاج الملك بو الغنائم وزير ملكشاه ( بعد از نظام الملك ) آن را پيش از آن‌كه بر رقيب خود فائق آيد ، برقابت نظام الملك بنا كرد .\r\nمدرسهء تتشيه كه خمار تكين خادم تتش بن الب‌ارسلان آن را بنمايندگى از تتش براى حنفيهء بغداد بنا كرد .\r\nمدرسهء سوق العميد يا « مدرسهء زيرك » كه در سال 605 بنا شد و خاص حنيفه بود « 1 » .\r\n\r\n\r\n","description":"","footnote":"\r\n( 1 ) - راجع به اين مدارس و چند مدرسهء معروف ديگر بغداد رجوع شود به : المدرسهء المستنصرية . چاپ بغداد 1354 ص 8 - 12\r\n","page_name":" 246 ","page_number":260},
  {"content":"\r\n\r\nغير از آنچه گفته‌ايم مدارس متعدد ديگرى هم براى مذاهب مختلف در بغداد وجود داشت كه اينك فرصت تعديد آنها را نداريم . در ميان اين مدارس يك مدرسهء بسيار مهم در اواخر عهد مورد بحث ما ايجاد شد و آن مدرسهء مستنصريه است كه بناء آن در سال 625 بامر المستنصر باللّه عباسى ( 623 - 640 ) آغاز شده و در سال 631 اختتام يافته است .\r\nابن فوطى در حوادث سال 631 نوشته است يكصد و پنجاه تن كتابهاى كتابخانهء مستنصريه را در 15 جمادى الآخرهء اين سال به آنجا حمل كردند و ضياء الدين احمد خازن كتابخانهء خليفه و پدرش شيخ عبد العزيز آن را از روى فن كتابدارى مرتب كردند چنان كه دست يافتن بر كتابها آسان شد . در روز پنج‌شنبه پنجم ماه رجب همين سال خليفه با نايب الوزارهء خود نصير الدين و بزرگان دربار و فقها و مشايخ رباطها و صوفيه و وعاظ و قراء و شعرا و جماعتى از اعيان تجار بمدرسه حاضر شد و شصت و دو تن از پيروان هر مذهب براى تحصيل انتخاب كرد و بر هر دسته مدرسى گماشت . در اين روز دو مدرس يكى براى شافعيه و ديگر براى حنفيه و دو نائب تدريس يكى براى مالكيه و ديگرى براى حنابله انتخاب كرد و به آنان جبهء سياه و طرحهء نيلگون بخلعت داد و سپس بجميع معيدان كه از هر مذهبى چهار تن بودند خلعتى متناسب كه حكايت از حال آنان كند ، عطا كرد و متوليان بناى مدرسه و استادانى را كه در بناى آن كار كردند و خازنان خزانة الكتب و غير ايشان را نيز بخلعت نواخت و آنگاه از حاضران در صحن مدرسه بخوان طعام پذيرايى شد و سپس شعرا بانشاء اشعارى در توصيف مدرسه و مدح خليفه شروع كردند و بعد دو مدرس بر كرسى تدريس نشستند و دو نائب تدريس نيز در فرود كرسى قرار گرفتند و تدريس كردند . خليفه مدرسه را به چهار قسمت كرد و ربع پيشين دست راست را بشافعيه و ربع پيشين دست چپ را بحنفيه و ربع واپسين دست راست را بحنابله و ربع واپسين دست چپ را بمالكيه داد و غرفها و خانهاى ايشان را نيز معين ساخت و برايشان مشاهره و راتبهء بسيار معلوم كرد .\r\nخليفه المستنصر باللّه شرائطى براى اين مدرسه قائل شد كه ابن فوطى از آن\r\n\r\n","description":"","footnote":"","page_name":" 247 ","page_number":261},
  {"content":"\r\n\r\nميان شرايط ذيل را ياد كرده است :\r\nاز هر طايفه 62 تن با راتبهء دائم و گوشت خوردنى مرتب و مدام و غير از اينها مانند حلوا و ميوه و صابون و فرش در اين مدرسه به تحصيل فقه پردازند . در دار الحديث محدثى بزرگوار با دو قارى و دو تن كه بعلم حديث نبوى اشتغال ورزند ، كار كنند و در روزهاى شنبه و پنجشنبه از هر هفته حديث گفته شود و اينان را نيز شهريه و راتبه‌يى مساوى با فقها معين باشد - در خانه‌يى متصل بمدرسه 30 كودك يتيم باشند كه قرآن را از قارى فراگيرند و معيدى كه با اوست كودكان را بحفظ قرآن كمك كند و ايشان را نيز مانند سابقين راتبه و شهريه باشد . در اين مدرسه طبيبى حاذق و مسلمان بتعليم ده تن از مسلمين مشغول باشد و از كاركنان و محصلان مدرسه هركه بيمار شود معالجه‌اش كنند و ادويه و اشربهء وى نيز از محل اوقاف داده شود - عده‌يى در اين مدرسه به تحصيل علم فرائض و حساب و غير اينها اشتغال ورزند - مدرسهء مستنصريه را خزانه‌يى براى اموال و ارزاق بود و در آن چيزهايى از قبيل شكر و شمع و منسوجات و امثال اينها حفظ ميشد و دربانان و فراشان بر آن مىگماشتند « 1 »\r\nسازمان مدارس اين عهد بر رويهم چنين بود كه : از محل موقوفاتى كه بر آنها معين ميشد اداره ميگرديد . موقوفات در دست متولى و ناظرى قرار داشت و گاه مدارس را امرا و حكام و يا خلفا و سلاطين اداره ميكردند بدين معنى كه مدرس و ناظر و غير آنان را ايشان معلوم مىنمودند . از محل موقوفات مدارس را تعمير ميكردند و به تمام كاركنان مدارس از مدرسين و محصلين گرفته تا خدام مشاهره و مواجب ميدادند .\r\nتدريس در مدارس با دو دسته بود : 1 ) مدرسان 2 ) معيدان ؛ و گاه نيز اگر كسى را بالياقت و اهميتى چنان كه بايد براى مدرسى نمىيافتند ، بجاى وى نايب مدرس انتخاب ميكردند و به كار ميگماشتند . معيد كه بمعنى تكراركننده است موظف بود\r\n\r\n\r\n","description":"","footnote":"\r\n( 1 ) - حوادث الجامعه حوادث سال 644 ص 213 و حوادث سال 645 ص 223 .\r\nعلاوه بر اين جمله راجع بمستنصريه رجوع كنيد به تجارب السلف چاپ مرحوم اقبال آشتيانى ص 347 - 348 ؛ دائرة المعارف اسلامى ج 3 ص 404 ؛ رحلهء ابن بطوطه ج 2 ص 108 ببعد .\r\n","page_name":" 248 ","page_number":262},
  {"content":"\r\n\r\nدرسى را كه مدرس ميگفت دوباره بر محصلان فروخواند و مشكلات شاگردان را مرتفع سازد . بمدرس و معيد هريك هنگام گماشتن به كار تعليم خلعتهاى گرانمايه و تشريفاتى خاص داده ميشد . براى خدامى هم كه در مدارس بخدمتگزارى گماشته ميشدند مشاهره و راتبهء خاص معين بود .\r\nدر مدارس اين عصر گاه برخى از واردين نزول ميكردند چنان كه بهاء الدين ولد پدر مولوى هنگامىكه از سفر خراسان ببغداد وارد شد با آنكه شهاب الدين - سهروردى عارف مشهور از او تقاضاى نزول در خانقاه خود كرد ، او نزول در مدرسهء مستنصريه را اولى دانست « 1 »\r\nهر طالب علم را در مدرسه‌يى كه بدرس اشتغال داشت حجره و غرفه‌يى خاص بود و مشاهره‌يى معين داشت . فرش و ما يحتاج حجره را نيز تا آنجا كه از حد اعتدال نگذرد ، در بسيارى از مدارس بمحصلان ميدادند و در برخى از مدارس مانند مدرسهء مستنصريه چنان كه گذشت انبارى براى حفظ اين گونه اشياء وجود داشت تا اگر يكى از حجرات را بچيزهاى لازم احتياج افتد از آنجاى داده شود . از اين مراتب گذشته در بعضى از مدارس حتى غذاى روزانهء طلاب هم به آنان داده ميشد و در برخى از مدارس مانند نظاميه و مستنصريه دار الشفا براى طالبان علم ترتيب مىيافت .\r\nمهمترين امرى كه در مدارس بدان بازميخوريم وجود كتابخانهاست كه خازنان و خادمان خاص داشت .\r\nمدرس هنگام تدريس بر كرسى مىنشست و ردايى سياه شبيه بطيلسان و موسوم به « طرحه » ميپوشيد و عمامه بر سر مىنهاد و با سكينه و وقار شروع بتدريس ميكرد و دو معيد در طرفين او ميايستادند و سخنانى را كه املاء مىكردند تكرار مىنمودند و اين از آن جهت بود كه شاگردان بسيار بودند و گفتار مدرس به همه نميرسيد . مستمعين نيز معمولا پاى كرسى قرار مىگرفتند و بسخنان مدرس و دو معيد گوش ميدادند « 2 » .\r\n\r\n\r\n","description":"","footnote":"\r\n( 1 ) - نفحات الانس ص 408\r\n( 2 ) - حوادث الجامعه حوادث 626 ؛ رحلهء ابن بطوطه ص 141 و 142 چاپ مصر .\r\n","page_name":" 249 ","page_number":263},
  {"content":"\r\n\r\nمواد تدريس در اين مدارس عبارت بود از فقه و حديث و تفسير و علوم ادبيه و علم حساب و طب . هريك از مدارس معمولا بيكى از مذاهب مهم اختصاص داشت .\r\nچنان كه گفتيم در مدارس اين عهد جز علوم ادبى و دينى و مقدماتى از علم حساب كه در فقه مورد حاجت بود تدريس نمىكردند و احيانا ممكن بود در بعضى مدارس تدريس طب نيز امكان پذيرد زيرا بروايت از پيغامبر عليه الصلاة علم ابدان جزو علوم مجاز تلقى ميشد : العلم علمان علم الاديان و علم الابدان ،\r\n در ناف دو علم بوى طيب است * آن هر دو فقيه يا طبيب است \r\nاما ساير علوم عقلى همچنانكه خواهيم گفت در اين عهد بشدت و بيش از دورهء مقدم مورد تحريم و نفرت علماى دينى قرار گرفته بود و بنابرين مدارس جاى تحقيق و مطالعهء آنها ، مگر علم حساب و احيانا طب ، نبوده است و معمولا اين گونه علوم در حوزه‌هاى درس خصوصى تدريس ميشد و هريك از استادان فلسفه و علوم شاگردان خود را در بيرون از مدارس و مساجد تعليم ميداده‌اند و پزشكى بيشتر در بيمارستانها تدريس ميشد .\r\n\r\nخانقاهها\r\nغير از مدارس كه محل تعليم علوم قشرى دينى ، و جز حوزه هاى درس خصوصى فلاسفه و علما ، مراكز ديگرى در اين عهد براى تعليم وجود داشت كه قابل ذكر است و آن خانقاهها يعنى محل تعليم صوفيه است .\r\nدر اين دوره هر شهر داراى يك يا چند خانقاه بود كه موقوفات وافر و خدمه و وسايل زندگى داشت . بعضى از آنها خاص شيوخ معين و بعضى براى صوفيانى كه در سير و سلوك بودند آماده بود . علاوه بر اين رباطهايى كه با اوقاف و وسايل معيشت در راهها و آباديها ساخته ميشد ، گاه براى سكونت صوفيان مورد استفاده قرار ميگرفت .\r\nخانقاهها چنان كه از مطالعه در احوال صوفيان به خوبى ميتوان دريافت به چند قسمت تقسيم ميشد كه قسمت بزرگ آن تالار وسيعى به شكل ايوان و امثال آن بود خاص مواقع عمومى مثل ذكر بطور جمع و يا سماع و يا گرد آمدن براى طعام و امثال اين مواقع بنام جماعت خانه ، قسمت ديگر زوايا و حجرات متعددى بود خاص پير و سالكان و\r\n\r\n","description":"","footnote":"","page_name":" 250 ","page_number":264},
  {"content":"\r\n\r\nخادمان ، و علاوه بر اين جمله زاويه و خانقاه را مطبخ و امثال اين چيزها نيز بود . زاويهء شيخ محل عبادت و تفكر و پذيرايى وى بود و كسى را جز خدام كه به خدمت و پرستارى پير ميرفتند بىاجازت حق ورود به آنها نبود . معمولا هر شيخى را در خانقاه خادمى خاص بود كه عادة رابط بين صوفيان و پير بود و نيز ادارهء امور خانقاه و ارتباط آن با خارج در دست وى بود و پرستارى شيخ و پيروان او مىكرد در حاضر كردن غذا و چيزهاى ديگر ، علاوه بر خادم خاص « جماعت خادمان » مركب از خدام جزء براى طباخى و يا پاكيزه داشتن خانقاه و رسيدگى بامور جزئى سالكان و امثال اينها نيز در هر خانقاه بسر مىبردند . دستهء ديگرى از زوايا خاص سالكان بود كه در آن « خلوت » ميكردند و برياضت و سلوك مشغول ميشدند .\r\nعوائد خانقاهها از محل موقوفات و مساعدتهاى مالى كه مردم به مقدار كثيرى ميكرده‌اند فراهم ميآمد و شيوخ آنچه را كه از اين راه بدست ميآورده‌اند بىدرنگ صرف رفاه سالكان ميكرده‌اند تا خلاف توكل كارى نكرده باشند .\r\nدر خانقاهها سه گروه بسر ميبرده‌اند : 1 ) پير يا مراد يا شيخ كه در هر خانقاه تنها يكتن بود كه در آن سمت رياست و اولويت و پيشوايى داشت 2 ) مريدان يا سالكان كه خود چنان كه خواهيم ديد به چند درجه تقسيم ميشدند 3 ) خدام و امينان و اينان معمولا اشخاصى بودند كه براى تبرك و كسب ثواب اخروى خدمت صوفيان و سالكان را برعهده ميگرفتند . اين گروه را مجموعا صوفيه ميگفتند ليكن صوفيان بتقسيم كاملترى به دو دسته تقسيم مىشدند . واصلان و سالكان . سالكان خود بدرجاتى منقسم بودند و در خدمت شيخ بتزكيهء باطن و كسب فيض و تربيت وقت ميگذراندند\r\n\r\nكتابخانها\r\nكتابخانهاى ايران در اين عهد شماره و حدى نداشت . در بيشتر شهر ها كتابخانهاى خصوصى و كتابخانهايى كه بر مساجد و مدارس وقف ميكرده‌اند ، به حد وفور وجود داشت و علاوه بر آنها كتابخانهايى در خارج از مراكز دينى موجود بود كه بنام بانيان آنها شهرت داشت مانند كتابخانهء شاپور بن اردشير در بغداد كه بسال 451 طعمهء حريق گرديد « 1 » و كتب‌خانهء صاحبى در رى منسوب به صاحب بن\r\n\r\n\r\n","description":"","footnote":"\r\n( 1 ) - تاريخ دولة آل سلجوق\r\n","page_name":" 251 ","page_number":265},
  {"content":"\r\n\r\nعباد و كتب‌خانهء بزرگ در رى و كتب‌خانهء بو طاهر خاتونى در ساوه « 1 » .\r\nهمهء مدارس و مساجد مهم نيز در اين عهد كتابخانهايى داشت كه بر آنها وقف بود و مورد استفادهء علما و مدرسان و طالبان علم قرار مىگرفت .\r\nدر بعضى از بلاد عدهء كتابخانها از جوامع و مدارس و غير آنها زياد و شمارهء كتب آنها بسيار بود . براى نمونه خلاصه‌يى از قول ياقوت را دربارهء كتابخانهاى مرو شاهجان نقل مىكنيم . وى ميگويد : من مرو شاهجان را در حالى ترك گفتم كه در آن ده كتابخانهء وقف وجود داشت كه از حيث شمارهء كتب و خوبى بهتر از آنها در جهان نديده‌ام . از آن ميان دو كتابخانه از دو جامع عزيزيه و كماليه بود كه نخستين دوازده هزار مجلد كتاب داشت . ديگر كتابخانهء مدرسهء شرف الملك مستوفى ، و ديگر كتابخانهء مدرسهء نظاميه از نظام الملك حسن بن اسحاق ، و ديگر دو كتابخانه از خاندان سمعانى و كتابخانه‌يى ديگر در مدرسهء عميديه و كتابخانهء ديگر از مجد الملك وزير و كتابخانهء خاتونيه در مدرسهء خاتونيه و كتابخانهء ضميريه در خانقاهى واقع در آن شهر . ياقوت در دنبال اين اشارات گفته است كه اين كتابخانها سهلة التناول بود چنان كه هيچگاه كمتر از دويست مجلد از كتب آن كتابخانها را در خانهء خود نداشتم و در قبال اكثر آنها وديعه‌يى نيز نمىسپردم « 2 » .\r\nفراوانى مدارس و مراكز تعليم و وجود كتابخانها و تشويقى كه از علما ميشد ، باعث رواج شعب مختلف علوم دينى و ادبى در اين دوره گشت چنان كه كمتر شهر و ديارى در اين دوره بود كه از وجود حوزه‌هاى متعدد تعليم و مفسرين و محدثين و فقها و متكلمين و ادبا خالى باشد .\r\nاينك بشرح مختصرى از وضع هريك از علوم در اين عهد مبادرت مىكنيم :\r\n\r\n\r\n","description":"","footnote":"\r\n( 1 ) - در باب اين هر سه كتابخانه رجوع شود به كتاب النقض ص 12 ، 49 ، 510\r\n( 2 ) - معجم البلدان ياقوت حموى ذيل اسم « مرو الشاهجان »\r\n","page_name":" 252 ","page_number":266},
  {"content":"\r\n\r\n\r\n[ وضع هر يك از علوم در اين عهد 
  ]\r\n\r\n1 - علوم شرعى علم القراءة\r\nعلم قرائت در اين عهد اهميت خود را به همان نحو كه در عهود مقدم داشت حفظ كرده بود . در سرتاسر ممالك اسلامى از اندلس گرفته تا ماوراء النهر علماء بزرگى بتحقيق در قراآت اشتغال داشته و كتب متعدد در اين‌باره تأليف مىكرده‌اند . مثلا در اندلس ابو عمر عثمان بن سعيد دانى « 1 » ( م . 444 ) در آغاز اين دوره بتأليف كتب متعدد و مهم خود مانند كتاب التيسير و كتاب جامع البيان فى القراآت السبع و كتاب المقنع فى رسم المصحف و كتاب المحكم فى النقط و كتاب المحتوى فى القراآت الشواذ و كتاب طبقات القراء و غيره اشتغال داشت « 2 » .\r\nدانشمند ديگرى كه بعد ازو از اندلس برخاست يعنى امام ابو محمد شاطبى « 3 » ( م . 590 ) با آنكه در غالب علوم ادبى و شرعى عهد خود اختصاص داشت ، بسبب آنكه بيشتر عمر خود را در اشتغال بعلم قرائت گذراند ، و نيز بسبب تأليف كتب متعدد در اين فن ، بدين علم بيشتر اشتهار يافت . آثار شاطبى خصوصا دو قصيدهء لاميه و رائيهء او در علم القراءة شهرت بسيار يافت و شروح متعددى در قرن ششم و هفتم و هشتم بر آنها نوشته شد مانند شرح معروف علم الدين على بن محمد السخاوى ( م . 643 ) بر قصيدهء لاميه بنام فتح الوحيد ، و شرح قصيدهء رائيه بنام الوسيلة الى شرح العقيلة .\r\nاز مشاهير علماء قرائت ايران در اين عهد يكى ابو الفضل محمد بن طيفور سجاوندى غزنوى است كه بسال 560 وفات يافت . از آثار مشهور او كتاب وقوف است در شرح موارد وقف در قرآن ، و ديگر كتاب الوقف و الابتداء در شرح انواع وقف ، و ديگر كتاب الموجز كه آن هم در شرح پاره‌يى از انواع وقف است ، و ديگر كتاب عين - المعانى در تفسير سبع المثانى . از همهء اين كتب نسخى در دست است « 4 » .\r\n\r\n\r\n","description":"","footnote":"\r\n( 1 ) - منسوب به دانيه از بلاد اندلس .\r\n( 2 ) - رجوع شود به مفتاح السعادة ج 1 ص 386 - 387\r\n( 3 ) - منسوب به شاطبه يكى از قراء اندلس\r\n( 4 ) - فهرست كتابخانهء دانشكدهء معقول و منقول ج 1 ص 193 - 195 و فهرست كتابخانهء اهدائى آقاى مشكوة ج 1 ص 241\r\n","page_name":" 253 ","page_number":267},
  {"content":"\r\n\r\n\r\nعلم تفسير\r\nعلم تفسير در عهد مورد مطالعهء ما چه در نزد علماى سنت و چه در ميان دانشمندان شيعه بكمال ترقى نائل شد . علماى بزرگ شيعه كه در اين عهد با موفقيت تام در عده‌يى از بلاد اسلام سرگرم تعليم همكيشان خود بودند ، و از توجه بتأليف كتب در علوم مختلف غفلت نداشتند ، بعلم تفسير بنابر رأى پيشروان مذهب خود ، توجه كلى مبذول مينمودند و كتب بزرگى در اين فن به فارسى يا عربى مينوشتند . تفاسير عامه و خاصهء اين عهد عموما در مسائل مختلف از قبيل بحث در موارد اعجاز قرآن ، بحثهاى فلسفى و عرفانى ، تفسير احكام قرآن ، بحث در موارد فصاحت ، قصص قرآن و بحث در متشابهات و ناسخات و منسوخات قرآن و امثال آنها بوده است ، و بدين ترتيب ملاحظه مىشود كه علماى دينى در اين عهد تا بچه حد در علم تفسير پيش رفته‌اند .\r\nموضوع ديگر قابل بحث آنكه در اين دوره نيز مانند قرن چهارم و اوايل قرن پنجم تأليف تفاسيرى به فارسى معمول و مورد توجه بود با اين تفاوت كه تفاسير فارسى عهد مورد مطالعهء ما هم بيشتر و هم مفصل‌تر و هم از انواع مختلف است .\r\nدر اين عهد فرق مختلف شيعه ، فرق اهل سنت ، اشاعره ، معتزله و متصوفه هريك تفاسيرى با توجه باثبات عقايد خود نوشته‌اند و علماى دسته‌هاى مختلف مذكور نه تنها از راه تأليف كتب به اين امر مبادرت مىجستند بلكه در مجالس وعظ و تذكير نيز غالبا مسائلى از تفسير قرآن را مطرح ميكرده و مورد بحث قرار ميداده‌اند و اين معنى در مجالسى كه از صوفيه و علماى مذهبى اين عهد باقى مانده مشهود است .\r\nاز جملهء اختصاصات تفاسير اين عهد همين تشتت هدفها و مقاصد در آنست بدين معنى كه هر دسته از علما ميكوشيدند قرآنرا از چشم خود ببينند و آن را بپندار خود تفسير و گزارش كنند و در حقيقت از همهء مباحث و احكام و قصص و مسائلى كه در قرآن آمده است بفن و اطلاع خود اكتفا ميكردند ، مثلا عالم نحوى آن را از جهت قواعد نحو ، و اخبارى از حيث قصص و اخبار ، و فقيه از لحاظ قواعد فقه ، و صوفى از لحاظ تصوف نگاه ميكرد .\r\nاستخراج احكام يا تفسير قرآن بدين نظر ، از روزگاران اوليه در اسلام رواج\r\n\r\n","description":"","footnote":"","page_name":" 254 ","page_number":268},
  {"content":"\r\n\r\nداشت و نخستين كسى كه در اين باب كتاب نوشت ابو نصر محمد بن سائب كلبى ( م . 146 ) است . در دورهء مورد مطالعهء ما ابو بكر احمد بن حسين بيهقى ( م . 458 ) و ابو الحسن على بن محمد كياهراسى طبرى متكلم و مفسر بزرگ شاگرد ابو المعالى امام الحرمين جوينى ( م . 504 ) و محمد بن عبد الله بن عربى حافظ ( م . 543 ) و قطب الدين راوندى ( م . 573 ) و محمد بن عمر بن يوسف الانصارى القرطبى ( م . 631 ) در اين موضوع كتبى نوشته‌اند « 1 » .\r\nاز جملهء تفاسيرى كه جنبهء كلامى و حكمى در آن غلبه دارد يكى كتاب مفاتيح الاسرار و مصابيح الابرار است از ابو الفتح محمد بن عبد الكريم شهرستانى ( م . 548 ) كه تفسيرى عظيم است و شهرستانى در آن بر وفق حكمت و با ذوق كلامى خويش بتأويل و توجيه آيات پرداخته است . مجالس شهرستانى هم پر است از تأويل آيات بنابر رأى متكلمين و نمونه‌يى از آن در دست است « 2 » . ديگر از اين گونه تفاسير آثار امام ابو عبد الله فخر الدين محمد بن عمر رازى ( م . 606 ) است . از جملهء تفاسير وى يكى « التنبيه على بعض الاسرار المودعة فى بعض سور القرآن » است در تفسير چهار سورهء توحيد ، اعلى ، تين ، عصر . امام فخر خود گفته است كه در اين تفسير مطالب و اسرارى را كه ديگران درنيافته‌اند خواهد آورد . اين تفسير با توجه بابوابى كه در يك كتاب كلامى وجود دارد تنظيم گرديده است يعنى بابى در توحيد و بابى در نبوت و بابى در معاد و بابى در كيفيت تكامل نفسانى انسان . اين مطالب را امام المشكّكين از سور چهارگانهء مذكور بيرون كشيده و تأويل كرده است و بنابراين كار او در حقيقت دنبالهء كارهاى ائمهء كلام و فلاسفهء دورهء پيشين است . تفسير مهمتر امام فخر كتاب مفاتيح الغيب معروف بتفسير كبير است كه اگرچه خود نتوانست آن را بپايان برد ليكن بعد از او بدست مفسرينى از قبيل ابن الخوئى ( م . 637 ) و سيوطى ( م . 911 ) تمام شده است . تفسير\r\n\r\n\r\n","description":"","footnote":"\r\n( 1 ) - رجوع شود به مفتاح السعاده ج 1 ص 420 - 421 . الذريعه الى تصانيف الشيعه .\r\nفهرست كتابخانهء اهدائى آقاى مشكوة ج 1 ص 59 - 62\r\n( 2 ) - رجوع شود بمقدمهء ترجمهء ملل و نحل شهرستانى بتصحيح و اهتمام آقاى جلالى نائينى .\r\nچاپ دوم تهران 1335\r\n","page_name":" 255 ","page_number":269},
  {"content":"\r\n\r\nكبير امام فخر رازى در حقيقت دائرة المعارفى از علوم و اطلاعات دينى آن مرد فاضل است . امام در آغاز تفسير گفته است كه وقتى گفته بودم مىتوان از سورهء حمد ده هزار مسئله استنباط نمود ، جمعى بر اين گفتار من انكار كردند ، اينك كه بتصنيف آغاز كردم سورهء حمد را بتفصيل تفسير كرده‌ام تا برهانى بر دعوى من باشد . همين سخن از امام دليل روشنى است بر وسعت نظر و مشرب او در تفسير كلام اللّه و خروج وى از حدود معتاد و متعارف ، و شايد به همين سبب باشد كه دربارهء او گفته‌اند : « جمع الامام فخر الدين الرازى فى تفسيره اشياء كثيرة طويلة لا حاجة لها فى علم التفسير و لذلك قال بعض العلماء : فيه كل شىء الا التفسير » « 1 »\r\nاز مهمترين نمونهاى تفسير ائمهء معتزله در اين عهد تفسير كشاف از ابو القاسم محمود بن عمر زمخشرى خوارزمى ( م . 538 ) معروف به جار اللّه زمخشرى است كه در آن بذكر خصوصيات صرفى و نحوى و معانى و بيانى و قرائت و شأن نزول آيات و مسائل اعتقادى معتزله توجه شده و از كثرت اهميتى كه اين تفسير يافته ، شروح متعدد بر آن نگاشته‌اند . مخالفين معتزله بر اين كتاب تعريضاتى دارند « 2 »\r\nاما تفاسير صوفيه از حيث تأويلات و تعبيراتى كه داشتند ، بنحو عجيبى از صورت اصلى و طبيعى تفسير بيرون بود . ابن الصلاح در فتاوى خود دربارهء تفسير ابو عبد الرحمن سلمى بنام حقايق التفسير گفته است اگر كسى معتقد باشد كه اين كتاب تفسير قرآنست كفر ورزيده است . علت اين تصور دربارهء تفاسير عرفا آنست كه اين قوم بواقع در بيان حقائق آيات كلام اللّه مانند فلاسفه و متكلمين از ظواهر معانى و مقاصد آنها دور شده و بمسائلى كه مولود فكر خانقاهيان است توجه كرده‌اند ولى اين امر مانع آن نشده است كه تفاسير صوفيه با لطف معنى و پيش گرفتن مباحث لذت‌بخش صوفيه همراه نباشد .\r\nاز جملهء قديمترين تفاسير صوفيه يكى تفسيرى است كه از ابو عبد الرحمن\r\n\r\n\r\n","description":"","footnote":"\r\n( 1 ) - مفتاح السعادة ج 1 ص 421\r\n( 2 ) - ايضا ج 1 ص 421\r\n","page_name":" 256 ","page_number":270},
  {"content":"\r\n\r\nمحمد بن حسين سلّمى نيشابورى ( م . 412 ) بنام الحقائق بازمانده است . بعد از آن از جملهء تفاسير قديم صوفيه كتاب لطائف الاشارات فى حقائق العبارات است از ابو القاسم عبد الكريم قشيرى نيشابورى استوائى ( م . 465 ) كه تأويل كلمات و آيات در آن بسيار و مطالب و اشارات عرفانى فراوانست . بعد از آن از جملهء تفاسير عرفانى ميتوان تفسير سورهء اخلاص را از حجة الاسلام ابو حامد محمد بن محمد غزالى طوسى ( م . 505 ) ، ذكر كرد كه تفسيرى كوتاه متضمن بحث در اثبات وحدانيت خداوند بر طريق صوفيان و اشراقيانست .\r\nدر اوايل قرن ششم يعنى بسال 520 يكى از صوفيان بنام رشيد الدين ابو الفضل ابن ابى سعيد احمد بن محمد بن محمود الميبدى تفسيرى عظيم ترتيب داد بنام كشف الاسرار و عدة الابرار كه كاملترين و مهمترين تفسير فارسى از تفاسير صوفيه است . دربارهء اين كتاب هنگام ذكر آثار نثر پارسى اين دوره بتفصيل سخن خواهيم گفت و در اينجا بايد فقط يادآور شويم كه اولا ميبدى تحت تأثير كتاب تفسير خواجه عبد اللّه انصارى در تحرير اين كتاب قرار گرفته و ثانيا به دو موضوع نظر داشته است ، نخست ايراد همهء اقوال مفسران عامه در وجوه قراآت و تفسير آيات و احكام و غيره و دوم تفسير آيات بنابر نظر عرفا و در اين مورد تأويلات غريب با ايراد عبارات دلفريب و اشعار لطيف ملاحظه مىشود .\r\nديگر از تفاسير مهم عرفانى « كتاب عرائس البيان فى حقايق القرآن » است تأليف ابو محمد روزبهان بن ابو نصر شيرازى ديلمى ( 522 - 606 ) كه اصلا در شهر نسا ولادت يافت و زندگى او بيشتر در شيراز بمجاهدت و وعظ و تذكير سپرى شد .\r\nروزبهان در تفسير خود كه به عربى پرداخته نخست رأى خويش و آنگاه انديشهء مشايخ تصوف را دربارهء هر آيه ذكر مىكند .\r\nاز جملهء تفاسير صوفيه از قرآن تفاسيرى است كه مشايخ صوفيه در مجالس خود مىآوردند . در اين احوال معمولا آيه‌يى را ذكر مىكردند و بنابر رأى خود آن را تأويل مينمودند و با ابيات و اشارات عرفانى درمىآميختند . نمونهء عالى اين گونه تفاسير\r\n\r\n","description":"","footnote":"","page_name":" 257 ","page_number":271},
  {"content":"\r\n\r\nو تأويلات را ميتوان در كتاب المعارف بهاء الدين محمد معروف به بهاء ولد ( م 628 ) يافت .\r\nاز همين دوره كتبى دربارهء ناسخ و منسوخ قرآن يا متشابهات و امثال آن نيز در دست است مانند كتبى كه ابن حزم اندلسى ( م . 456 ) و محمد بن هلال سعيدى ( م . 520 ) دربارهء ناسخ و منسوخ قرآن نوشته‌اند و كتبى كه ابن شهرآشوب ( م . 583 ) و طبرسى ( م . 548 ) ( متشابه القرآن ) و امام فخر رازى ( درة التنزيل ) در باب متشابهات قرآن نگاشته‌اند .\r\nچون ازين تفاسير كه گفته‌ايم ، بگذريم ميرسيم بتفاسير مهم و معتبرى كه مفسرين عامه و خاصه در اين عهد نوشته‌اند و همهء آنها از جملهء مشهورترين تفاسير قرآن شمرده مىشود .\r\nاز مفسرين شيعه در اين عهد آثار بسيار باقى مانده و علماى شيعه كه تأليفات متعددى در اين دوره باقى نهاده و بسبب فعاليت عمومى كه قبلا بدان اشاره كرده‌ايم ، در تدوين علوم دينى خود نيز فعاليتى را آغاز كرده بودند ، بتدوين كتب تفسير توجه بسيار مبذول داشته و كتابهايى بهر دو زبان پارسى و تازى در اين فن تأليف كرده‌اند و از جملهء معتبرترين آن كتابها يكى تفسير تبيان است از شيخ الطائفه .\r\nشيخ الطائفه ابو جعفر محمد بن حسن طوسى بسال 385 در طوس ولادت يافت و در سال 408 از طوس ببغداد و چهل سال بعد بنجف رفت و بسال 460 هجرى درگذشت .\r\nوى از بزرگترين علماء دينى شيعه و صاحب تأليفات متعدد مهم در مسائل مذهبى شيعه است و از آن جمله است كتاب تبيان در تفسير قرآن كه در دو مجلد بطبع رسيده است و مختصر آن هم از فخر الدين محمد معروف به « ابن ادريس حلّى » از نوادگان دخترى شيخ طوسى كه از اجلهء علماى شيعه در قرن ششم بوده و در سال 578 وفات يافته ، در دست است . اين ابن ادريس تأليفات مهم ديگرى نيز دارد مانند « السرائر الحاوى لتحرير الفتاوى » و « مسائل ابن ادريس » « 1 »\r\n\r\n\r\n","description":"","footnote":"\r\n( 1 ) - راجع به او رجوع شود به ج 1 از فهرست كتابخانهء اهدائى آقاى مشكوة ؛ و روضات - الجنات ص 598 ؛ و الذريعه ج 5 ص 196\r\n","page_name":" 258 ","page_number":272},
  {"content":"\r\n\r\nديگر از تفاسير مهم شيعه تفسير مفصل و مشهور شيخ ابو الفتوح جمال الدين حسين بن على بن محمد رازى است كه تأليف آن در نيمهء اول قرن ششم هجرى صورت گرفته است . دربارهء اين تفسير در جزو آثار منثور پارسى سخن خواهيم گفت .\r\nيكى از علماء معروف شيعه بنام ابو على فضل بن حسن بن فضل طبرسى معروف به شيخ طبرسى ( م . 548 ) سه كتاب تفسير بر روش شيعه نگاشته است بنام الكافى الشافى ( الكاف الشاف من كتاب الكشاف ) كه تفسيرى مختصر است ، و ديگر جوامع الجامع كه متوسط است ، و ديگر مجمع البيان كه از همه بزرگتر و مهمتر و مشهورتر است .\r\nمجمع البيان بسبب اهميتى كه پيدا كرد چند بار تلخيص شده و تاكنون دو بار بطبع رسيده است . تفسير مجمع البيان از كتب جامع و سودمند در تفسير است . شيخ طبرسى در آغاز كتاب بعلاقهء وافر خود بتفسير ، و خالى يافتن تفاسير علماى فرقهء اماميه كه پيش ازو تأليف شده بود از وفاء به حق قرآن ، اشاره كرده و از آن ميان تنها تفسير تبيان شيخ طوسى را متضمن تحقيقات كافى دانسته ولى از حيث ترتيب و نظم ناقص يافته است و به همين سبب مبادرت بتأليف كتاب خود نموده و آن را شامل تمام علوم قرآنى از قرائت و اعراب و لغت و بيان مشكلات و ذكر موارد معانى و بيانى و شأن نزول آيات و اخبار واردهء در آيات بطريقهء شيعهء اماميه ، و شرح قصص و حكايات و توضيح احكام و بيان آياتى كه دالّ بر صحت اعتقاد شيعهء اماميه باشد ، كرده و بسال 536 هجرى بپايان برده است .\r\nمجمع البيان را يكى از علماى قرن سيزدهم هجرى بنام آقا محمد به فارسى درآورده و ترجمهء آن را مفصل البيان فى علم القرآن ناميده است « 1 » .\r\nتفسير جوامع الجامع كه نسخ متعدد از آن موجود است ، در شهرت بمرتبهء مجمع البيان ليكن از آن مختصرتر است . اين كتاب را شيخ طبرسى در سال 542 از روى دو كتاب خود مجمع البيان و « الكاف الشاف من كتاب الكشاف » كه خود تلخيصى از كشاف زمخشريست ، ترتيب داده و آن را جوامع الجامع نام داد . از اين تفسير منتخبى نيز در دست است « 2 » .\r\n\r\n\r\n","description":"","footnote":"\r\n( 1 ) - فهرست كتب اهدائى آقاى مشكوة بكتابخانهء دانشگاه تهران ج 1 . ( تأليف آقاى منزوى ) ص 219\r\n( 2 ) - فهرست كتابخانهء مدرسهء عالى سپهسالار ، آقاى ابن يوسف ، ج 1 ص 177\r\n","page_name":" 259 ","page_number":273},
  {"content":"\r\n\r\nاز جملهء تفاسير عامه كه از اين عهد در دست داريم غير از آنچه قبلا نام برده‌ايم ، يكى تفسير غرر المعانى است از امام زين الائمه ابو العباس احمد بن محمد دينويه كه كتاب خود را در اواخر قرن پنجم تأليف كرده و در آن ضمن تفسير مختصرى از هر آيه از اختلاف قراآت و شأن نزول آيات نيز سخن رانده و گاه احاديثى را بمناسبت بروايت محدثين عامه نقل كرده است « 1 »\r\nديگر از تفاسير مشهور عامه تفسير معالم التنزيل از ابو محمد حسين بن مسعود معروف به فرّاء بغوى « 2 » كه در حدود سال 516 وفات يافت . وى از فقهاى بزرگ اسلام و از علماء مشهور مذهب شافعيه در قرن پنجم هجرى بوده و در تفسير و حديث و فقه سرآمد علماء عصر خود محسوب ميشده و تأليفات متعدد در اين علوم داشته است « 3 » . بغوى در تأليف معالم التنزيل از تفاسير متقدمان استفاده كرده و بمناسبت اخبارى راجع بآيات آورده و در بارهء قصص و ذكر اخبار تاريخى هم وارد شده است . اين كتاب چند بار بطبع رسيد .\r\nديگر از مفسرين عامه ابو الحسن على بن احمد واحدى متوى « 4 » نيشابورى ( م . 468 ) است . وى شاگرد ابو الفضل عروضى و ابو الحسن ضرير قهندزى بود و نزد خواجه نظام الملك قربت داشت . كتاب او موسوم به « اسباب التنزيل » و در بيان شأن نزول آياتست و مقدمه‌يى در بيان مبادى وحى و كيفيت نزول قرآن دارد .\r\nاز مفسرين مشهور اوايل قرن هفتم ابو البقاء عبد الله بن حسين عكبرى است كه از علماى بزرگ در ادب و فقه و تفسير و اصول و بر مذهب حنبلى بوده است . وفات او بسال 616 در بغداد اتفاق افتاد . وى كتب متعدد در مسائل مذهبى داشت كه از آن جمله كتاب التبيان فى اعراب القرآن است كه آن را « اعراب ابو البقاء » نيز ميگويند و چند بار بطبع رسيده است .\r\nعلاوه بر شأن نزول آيات و اعراب قرآن كه چنان كه ديده‌ايم كتبى دربارهء آن\r\n\r\n\r\n","description":"","footnote":"\r\n( 1 ) - فهرست كتابخانهء مدرسهء عالى سپهسالار ج 1 ص 145\r\n( 2 ) - منسوب به شهرى ميان مرو و هرات بنام بغ يا بغشور\r\n( 3 ) - وفيات الاعيان ابن خلكان چاپ مصر ج 1 ص 205\r\n( 4 ) - منسوب به جدش متويه\r\n","page_name":" 260 ","page_number":274},
  {"content":"\r\n\r\nنوشته شده است ، مطالب ديگرى نيز وسيلهء تأليف كتبى دربارهء قرآن ميشده و از آن جمله است كتبى كه در بيان اعجاز و ذكر موارد فصاحت و بلاغت آن نوشته شد مانند كتاب نهاية الاعجاز از امام فخر رازى و كتاب جوامع البيان كه حكيم ابو الفضل حبيش بن ابراهيم تفليسى ( م . 629 ) آن را دربارهء بيان مشكلات قرآن بپارسى نگاشته است و او كتابى ديگر در تفسير نوشت بنام كامل التعبير .\r\n\r\nعلم حديث\r\nدر علم حديث روشى كه در اواخر قرن چهارم و اوايل قرن پنجم رائج بوده است ، در اين دوره نيز رواج داشت . آن روش چنان كه در مجلد اول از اين كتاب ديده‌ايم عبارت بود از اكتفاء بمتون مكتوب در حديث و قرائت آن بر استاد و تحصيل اجازه ازو « 1 » .\r\nمفسر ميبايست از اسانيد و اسماء رجال حديث و مراتب آنان در روايت اطلاع حاصل كند و علاوه بر اين مقدار كثيرى از احاديث را در حفظ داشته باشد و كتب شش‌گانهء حديث يعنى الجامع الصحيح محمد بن اسمعيل بخارى و كتاب صحيح ابو الحسين مسلم بن حجاج نيشابورى و سنن ابن ماجه و سنن ابى داود و جامع الترمذى و سنن النسائى را بر استاد مىخواند و اجازهء روايت آنها را ازو ميگرفت و نيز ميبايست كتاب مسند امام احمد بن حنبل يا موطأ مالك را هم فراياد داشته باشد .\r\nدر اين دوره با دقت فراوانى كه در آموختن علم حديث به كار ميرفت ، دانشمندان بزرگى در اين فن از ميان اهل سنت ظهور كردند از قبيل ابو الحسن رزين بن معاوية العبدرى ( وفات بعد از سال 520 ) صاحب كتاب التجريد كه در آن بين كتب صحاح را جمع كرد . ديگر ابو عبد اللّه محمد بن ابى نصر فتوح بن عبد اللّه اندلسى معروف به الحميدى ( م . 488 ) صاحب كتاب الجمع بين صحيحى البخارى و مسلم ؛ و ابو بكر احمد بن الحسين البيهقى ( م . 458 ) و ابو بكر احمد بن على الخطيب البغدادى ( م . 463 ) ؛ و ابو السعادات المبارك بن محمد جزرى مشهور به ابن الاثير صاحب كتاب جامع الاصول و مناقب الاخبار و النهاية ( م . 606 ) ؛ و بغوى كه قبلا ذكر او گذشته و كتب متعدد در فقه و تفسير\r\n\r\n\r\n","description":"","footnote":"\r\n( 1 ) - تاريخ ادبيات در ايران ج 1 چاپ دوم ص 273 - 276\r\n","page_name":" 261 ","page_number":275},
  {"content":"\r\n\r\nو حديث داشته است . وفات او بسال 516 اتفاق افتاد ؛ و تقى الدين عثمان بن عبد الرحمن معروف به ابن الصلاح شهرزورى از مبرزين علم حديث و تفسير و فقه ( م . 643 ) و امثال آنان كه شمارش همه مايهء طول كلام و اسهاب و اطناب در سخن خواهد بود .\r\nدورهء مورد مطالعهء ما در تاريخ علم حديث ميان شيعه از دوره‌هاى بسيار مهم و قابل توجه است منتهى غالبا كتب احاديث شيعه كه در اين دوره تدوين شده است بمقاصد مختلف تأليف يافته مانند الاحتجاج على اهل اللجاج از ابو منصور احمد بن على بن ابى طالب طبرسى كه متضمن سخنان حضرت رسول ص و حضرت فاطمه عليها سلام و ائمهء اطهار با پيروان اديان و علماء فرق مختلف است « 1 » ؛ و الاختصاص تأليف ابو على احمد بن الحسين معاصر شيخ صدوق كه بدست شيخ مفيد بن ابى عبد الله محمد ( م . 413 ) تلخيص شده و متضمن اخبار و آثار و اقوالى در ستايش ياران و پيروان پيامبر و دربارهء دانشمندان و راويان و خطب و نامه‌ها و مناظرات ائمهء اطهار و برخى مطالب ديگر است « 2 » ؛ و « تهذيب الاحكام » و « الاستبصار فيما اختلف من الاخبار » از محمد بن حسن بن على طوسى ( 385 - 460 ) معروف به شيخ طوسى از اجلهء علماء شيعه كه هر دو جزو كتب اربعهء شيعه است و به ترتيب احكام فقهى تنظيم شده ؛ و « بشارة المصطفى لشيعة المرتضى » از خواجه امام عماد كجيج از فقهاء محدثين شيعه در اواسط قرن ششم كه بيشتر مقصور است بر ذكر اخبار و رواياتى در اثبات پايگاه پيشوايان شيعه و مقام مذهب تشيّع ؛ و امثال اين كتب .\r\n\r\nعلم فقه\r\nدر علم فقه و فروع آن در اين عهد كتب متعدد نگارش يافته و پيشرفتهاى فراوان حاصل شده بود . علم اصول كه در عهود گذشته چندان پيشرفتى نكرده بود در دورهء مورد مطالعهء ما دانشمندان و تأليفات بسيار داشت .\r\nدر اوايل عهد مورد مطالعهء ما فخر الاسلام ابى العسر على بن محمد بن الحسين\r\n\r\n\r\n","description":"","footnote":"\r\n( 1 ) - آقاى دانش‌پژوه ، فهرست كتب اهدائى آقاى مشكوة ج 3 بخش 3 ص 1058 - 1060\r\n( 2 ) - ايضا ص 1060 - 1065\r\n","page_name":" 262 ","page_number":276},
  {"content":"\r\n\r\nبزدوى فقيه معروف حنفيه در ماوراء النهر ( م . 482 ) كتاب اصول الفقه خود را با چند كتاب معتبر ديگر در فقه تأليف كرد . اصول الفقه به زودى چند بار شرح شده و حاج خليفه غالب شروح آن را ذكر كرده است . برادر ابى العسر يعنى ابى اليسر محمد بن محمد بزدوى نيز از مشاهير فقهاى حنفيه در ماوراء النهر و در اقطار ممالك اسلامى مشهور و مورد توجه بوده و بتصانيف خود در اصول فقه شهرت داشته است . وفات او در سال 493 اتفاق افتاد .\r\nديگر از كتب مشهور اصول كتاب اصول شمس الائمه محمد بن احمد سرخسى است كه وفات او را در سال 483 « 1 » و حدود سال 500 « 2 » نوشته‌اند .\r\nكتاب مهمى كه در اواخر عهد مورد مطالعهء ما نوشته شده كتاب « منتهى السؤل و الامل فى علمى الاصول و الجدل » است از امام جمال الدين ابى عمر و عثمان بن عمر معروف به ابن حاجب مالكى ( م . 646 ) . ابن حاجب خود كتاب خويش را مختصر كرده و آن را مختصر المنتهى ناميده و آن را مختصر ابن حاجب هم گويند . اين كتاب را بسبب اهميتى كه يافت در قرن هشتم و نهم و دهم چندبار شرح كرده‌اند « 3 » .\r\nمنتهى السؤل ديگرى در اصول فقه در همين دوره بدست سيف الدين ابو الحسن على بن ابى بكر الآمدى ( م . 631 ) تأليف شد .\r\nشمارهء دانشمندانى كه در اين عهد در فقه داراى تأليفاتى بوده‌اند بسيار و تعديد همهء آنان درين مختصر دشوار است و از آن ميان بذكر چند تن بسنده بايد كرد : از آن‌جمله‌اند شمس الائمه محمد بن احمد سرخسى سابق الذكر از ائمهء حنفيه صاحب كتاب مبسوط كه آن را در غايت اتقان بىمراجعه بساير كتب در پانزده مجلد نوشته است ؛ و ابو الحسن على بن ابى بكر مرغينانى ( م . 593 ) صاحب كتب معتبر فقه از قبيل كتاب البداية و كتاب الهداية و مناسك الحج و كفاية المنتهى و چند كتاب ديگر . كتاب الهدايهء مرغينانى در ميان فقهاى حنفيه اهميت وافر كسب كرد و چندبار شرح شد ؛ و برهان الدين\r\n\r\n\r\n","description":"","footnote":"\r\n( 1 ) - كشف الظنون بند 1580\r\n( 2 ) - مفتاح السعادة ج 2 ص 55\r\n( 3 ) - كشف الظنون چاپ تركيه بندهاى 1853 تا 1857\r\n","page_name":" 263 ","page_number":277},
  {"content":"\r\n\r\nمحمود بن تاج الدين از فقهاى بنى مازه صاحب كتاب المحيط و الذخيرة و الجوهر المضيئة فى الطبقات الحنفية ؛ ديگر شمس الائمه عبد العزيز بن احمد بن صالح الحلوانى صاحب كتاب المبسوط كه غير از كتاب المبسوط شمس الائمهء سرخسى است . الحلوانى امام حنفيهء بخارا بوده و بسال 448 وفات يافته است ؛ و فخر الدين ابو المفاخر حسن بن منصور اوزجندى معروف به قاضى خان ( م . 592 ) از مشاهير فقهاى ماوراء النهر صاحب كتاب « فتاوى » و چند كتاب ديگر . فتاوى عدهء زياد ديگرى از فقهاى قرن پنجم و ششم نيز جمع شده و بعد از آنان شهرت داشته است و اين امر از كارهاى رائج اين عهد محسوب ميگردد .\r\nاز فقهاى شافعيه نيز در اين دوره عدهء وافرى شهرت و اهميت داشته‌اند كه از جملهء مشاهير آنان ابو اسحق ابراهيم بن على شيرازى ( م . 476 ) صاحب كتب متعدد است مانند التنبيه و التهذيب در فقه و اللمع و التبصرة در اصول و الملخص و المعونة در جدل و كتاب طبقات الفقها . ابو اسحق شيرازى چندان مورد احترام و بدرجتى مشهور بود كه چون از بغداد برسالت بدربار سلاجقه ميرفت مردم خاك نعلين او را براى شفا برميداشتند .\r\nديگر از مشاهير ائمهء شافعيه ابو نصر صبّاغ ( م . 477 ) صاحب دو كتاب « الشامل » و « الكامل » است . وى از مدرسين مشهور نظاميهء بغداد بود ؛ و ديگر على بن محمد الماوردى صاحب چندين كتاب معتبر در فقه از قبيل الحاوى و الاقناع و ديگر امام الحرمين و شاگرد او غزالى كه ذكر هر دو در زمرهء متكلمين خواهد آمد .\r\nاز ديگر ائمهء مشهور فقه شافعى محمد بن الموفق الخبوشانى « 1 » متولد بسال 510 در خبوشان ، صاحب كتاب تحقيق المحيط در 16 مجلد است .\r\nهمچنانكه پيش ازين گفتيم علماى شيعه در اين دوره با شدت بيشترى از قرون متقدم سرگرم كار در تأليف و تدوين علوم دينى شيعه بوده و از آن ميان بعلم فقه شيعه توجه خاص ميكرده‌اند . از مشاهير فقهاى شيعه در اين عهد شيخ الطائفه محمد ابن حسن طوسى است كه نام او را پيش ازين آورده‌ايم و دو كتاب مشهور او تهذيب\r\n\r\n\r\n","description":"","footnote":"\r\n( 1 ) - خبوشان - قوچان\r\n","page_name":" 264 ","page_number":278},
  {"content":"\r\n\r\nو استبصار در حديث و فقه شيعه از اركان اربعهء تشيع شمرده مىشود . علماى شيعه بر اين دو كتاب مشهور حواشى بسيار نوشته‌اند . تا اواخر قرن ششم نام بسيارى از مشاهير علماى شيعه را كه در بلاد مختلف ايران سرگرم كار بوده‌اند در كتاب النقض شيخ عبد الجليل رازى مىبينيم كه ذكر همهء آنان در اينجا امكان ندارد و براى اطلاع ميتوان بدان كتاب مراجعه كرد « 1 » .\r\nبر رويهم ميتوان گفت كه وضع زمان و توجه شديدى كه بدين و مذهب در اين عهد وجود داشت ، و بسبب احترام فقها و مفسرين و محدثين ، شمارهء آنان در تمام اين دوره روبفزونى بود و كمتر ديارى در آن ايام يافته ميشد كه از يك عده فقيه بزرگ خالى مانده باشد . كثرت عدد فقها اختصاص بمذهب يا مذاهب معينى نداشت بلكه در همهء مذاهب شمارهء آنان فراوان بوده است .\r\n\r\nعلم كلام\r\nاختلاف در مسائل كلامى در اين دوره بيش از همهء مسائل ديگر مذهبى رواج داشت . بحث و مناظرهء مذهبى در ميان ائمهء زمان امرى رائج و دائم بود و پيداست كه اين امر ناگزير بآموختن علمى از قبيل خلاف و اصول و كلام و امثال آنها حاجت داشت به همين سبب در اين دوره علماى كلام با علاقهء وافر سرگرم كار و مطالعه در مسائل كلامى بوده و در شقوق مختلف اين علم كتب متعدد تأليف و تدوين كرده‌اند و غالب علماى اين علم داراى تأليفات متعددند و از ميان دانشمندان مشهور اين عهد عده‌يى با وجود اطلاعات كافى در ساير علوم دينى در اين علم منفرد و بدان مشهور بوده‌اند .\r\nموضوع ديگر در تاريخ علم كلام اين عهد آنست كه بر اثر نضج مذاهب شيعه و ظهور علماى متعدد بزرگ از آن فرق ، در اين دوره متكلمين بسيار از ميان آنان برخاسته و هريك بتأليف كتبى در اثبات اصول مذهب خود قيام كرده‌اند و از آن ميان مخصوصا بايد بفرقهء شيعهء اثنى عشريه و شيعهء اسمعيليه نظر داشت كه در اين دوره آثار مهم و قابل توجهى در اين علم پديد آورده‌اند . بزرگترين متكلم مذهب اسمعيلى در اين عهد\r\n\r\n\r\n","description":"","footnote":"\r\n( 1 ) - رجوع شود به كتاب النقض ص 16 ، 51 ، 108 ، 109 ، 178 - 199 و 434 ببعد .\r\n","page_name":" 265 ","page_number":279},
  {"content":"\r\n\r\nناصر بن خسرو قباديانى است كه آثار او مانند زاد المسافرين و جامع الحكمتين و وجه دين در كلام و مسائل مذهبى اسمعيليه مشهور است و ما هنگام تحقيق در آثار منثور فارسى اين عهد راجع به آنها سخن خواهيم گفت . كلام شيعهء اثنى عشريه هم اگرچه خالى از كمال و ظهور آثار متعدد در اين دوره نبوده است ، ليكن بايد حقا نتيجهء محسوس كوشش علماى شيعهء اين عهد را در قرن هفتم ملاحظه كرد و در آن قرن است كه بزرگترين متكلم شيعه يعنى خواجه نصير الدين طوسى و تربيت‌يافتگان او بتأليف آثار متعدد و مشهور خود در كلام شيعه همت گماشتند . از ميان كتب كلامى شيعهء اثنى عشريه در اين عهد است :\r\nآثار شيخ طوسى مانند اثبات الواجب ، كتاب تلخيص الشافى كه اصل آن را سيد مرتضى ( 355 - 436 ) در ايراد بر المغنى فى الامامة تأليف قاضى عبد الجبار معتزلى همدانى ( م . 414 ) نوشت و شيخ طوسى آن را تلخيص نمود و مجلسى عالم بزرگ عهد صفويان آن را تصحيح كرد ؛ و الذريعة الى مكارم الشريعة تأليف ابو القاسم حسين بن محمد اصفهانى معروف به راغب ( م . 502 ) كه برخى او را از علماى شيعه دانسته‌اند .\r\nبيشتر فعاليت متكلمين شيعه در اين دوره مبنى بر اثبات عقايد خود و رد و تشنيع بر ساير مذاهب بوده است و از اين راه چند كتاب معتبر بوسيلهء علماى شيعه به زبان پارسى تأليف شده است كه حقا قابل توجه و اعتناست و ما دربارهء آنها بعد از اين سخن خواهيم گفت مانند كتاب النقض از شيخ نصير الدين ابو الرشيد عبد الجليل بن ابى الحسين رازى كه مؤلف آن را در رد كتاب « بعض مثالب النواصب » در حدود سال 560 هجرى نوشت و در آن بسيارى از مسائل كلامى مذهب شيعه را مورد بحث و تحقيق قرار داد و اين كتاب حقا از جملهء كتب پرارزش در كلام شيعه محسوب ميتواند شد . يا كتاب بيان الاديان تأليف امير ابو المعالى محمد بن عبيد الله ، و كتاب تبصرة العوام تأليف سيد مرتضى بن داعى حسنى رازى كه از اواخر اين دوره است و در گيرودار حملات مغولان نوشته شده و حاوى اطلاعات مفيدى دربارهء ملل و نحل و نظر علماى شيعى دربارهء آنها و اثبات بعضى از مدعيات شيعه و ردّ بر مخالفانست .\r\nدر مذاهب اهل سنت علم كلام و همچنين علوم جدل و خلاف و مناظره در اين\r\n\r\n","description":"","footnote":"","page_name":" 266 ","page_number":280},
  {"content":"\r\n\r\nعهد همچنانكه گفته‌ايم در كمال قوت و انتشار بود .\r\nمهمترين مذهب كلامى اين عهد مذهب اشعرى است و مذهب اعتزال جز در عراق و خوارزم و ماوراء النهر كه مختصر نيرويى داشت ، در ديگر نواحى ضعيف بود . در اين دوره آخرين كشاكشهاى معتزله و اشاعره هنوز جريان داشت خاصه در عراق كه پيش از تسلط سلاجقه از مراكز مهم معتزله و شيعه بود و عجب آنست كه غالبا معتزله در بحثهايى كه براى ترجيح عقل و ردّ تعليم و تقليد ميشد ، بر اثر همراهى بعضى از امراى ترك يا سلاطين سلجوقى مثل سلطان مسعود بن محمد بر مخالفان غلبه مىيافتند « 1 » . در ماوراء النهر و خوارزم هم ائمهء بزرگى از معتزله سرگرم فعاليت و تعليم پيروان و تأليف كتب بوده‌اند .\r\nابن داعى رازى از فرق مختلف معتزله و اشاعره و مشبّهه و مرجئه و كراميّه و جايگاههاى زيست آنها نشانيهايى داده است « 2 » و اشارات او مدلل ميدارد كه هنوز در اواخر قرن ششم و اوايل قرن هفتم اين فرق مختلف در كشورهاى اسلامى سرگرم اختلاف با يكديگر بوده‌اند .\r\nاز ميان اين فرق نيرومندتر از همه اشاعره بوده‌اند كه در ايران قسمت بزرگى از بلاد مشرق را تحت نفوذ خود داشتند و از ميان آنان دانشمندان بزرگ برخاسته و تأليفات متعددى از خود باقى نهاده‌اند و همين متكلمين‌اند كه غالبا بتكفير علما و فلاسفه همت ميگماشته و آنانرا تخطئه ميكرده‌اند .\r\nتسلط متكلمين اشعرى مخصوصا در دورهء اول سلجوقى بسبب حمايتى كه سلاطين از آنان ميكرده‌اند بسيار بود و تنها در آغاز عهد سلاجقه بر اثر مخالفت سخت عميد الملك كندرى با آنان موجبات آزار آن قوم در خراسان فراهم آمده بود ليكن در عهد وزارت نظام الملك كه از اين دسته حمايت مىكرد نفوذ دينى و اجتماعى بسيار حاصل كردند . از متكلمين بزرگ اين دوره‌اند :\r\nسيف الدين ابو الحسن على بن محمد الآمدى ( م . 631 ) صاحب ابكار الافكار و كتاب الحقائق و جز آنها .\r\n\r\n\r\n","description":"","footnote":"\r\n( 1 ) - رجوع شود به همين كتاب ص 150 - 151\r\n( 2 ) - تبصرة العوام مخصوصا ص 91 و 76\r\n","page_name":" 267 ","page_number":281},
  {"content":"\r\n\r\nاز معاريف متكلمين و دانشمندان اشعرى در قرن پنجم ابو المعالى ضياء الدين عبد الملك بن عبد اللّه بن يوسف جوينى معروف به امام الحرمين ( م . 478 ) است كه در عهد خود بزرگترين علماى شافعى اشعرى در خراسان شمرده ميشد . پدرش ركن الاسلام ابو محمد جوينى ( م . 438 ) و عمش على بن يوسف ( م . 463 ) نيز هر دو از اكابر علما و فقهاى عهد خود بوده‌اند و او خود علاوه بر تعلّم در نزد پدر از حافظ ابو نعيم اصفهانى ( م . 430 ) و امام ابو القاسم اسفراينى ( م . 452 ) علم آموخت و از كبار علماى عهد خود گرديد . چندى در دورهء تعصبات و دشمنيهايى كه بتحريك عميد الملك كندرى بر ضد شيعه و اشاعره ميشد ، ابو المعالى خراسان را ترك گفت و مجاور حرم كعبه بود و بعد از بازگشت تا پايان عمر در نظاميهء نيشابور بتدريس اشتغال داشت و شاگردان بسيار تربيت كرد . مجموع شاگردان او را چهار صد نوشته‌اند . از آثار معروف او را در كلام كتاب ارشاد و كتاب شامل و غياث الامم و مغيث الحق ذكر كرده‌اند .\r\nاز شاگردان بسيار مشهور امام الحرمين شمس الاسلام عماد الدين كياى هراسى از مردم طبرستان است كه بسال 504 درگذشت .\r\nديگر حجة الاسلام ابو حامد محمد بن محمد غزالى طوسى ( م . 505 ) است كه بزرگترين متكلم اشعرى و از ائمهء مشهور شافعى در دورهء خود بوده است .\r\nتأليفات غزالى در مسائل مختلف دينى و عرفانى بسيار بوده و بهفتاد كتاب بالغ ميشده است كه غالب آنها در دست است . بعضى تأليفات او را بيش ازين نوشته‌اند و غالب آنها تا مدتها از كتب درسى شمرده ميشد . از جملهء كتب مهم او در كلام : الاقتصاد فى الاعتقاد ، الجام العوام عن علم الكلام ، اسرار علم الدين است و ديگر كتاب تهافت الفلاسفة كه از مؤلفات بسيار مهم غزالى است و او در آن كتاب با قواعد فلاسفه بابطال عقايد آنان پرداخته و در بيست مسأله از مسائل فلسفى تناقض آراء و تهافت عقايد فلاسفه را بيان كرده و در خاتمه از سه نظر بعض فرق فلاسفه را محكوم بكفر و الحاد نموده است . كيفيت ردّ غزالى را بر فلاسفه بعدا خواهيم آورد . در ردّ اين\r\n\r\n","description":"","footnote":"","page_name":" 268 ","page_number":282},
  {"content":"\r\n\r\nكتاب ابن رشد كتابى بنام تهافت التهافت نوشت ؛ ديگر از آثار كلامى غزالى كتبى است در رد بعضى از مذاهب مانند : فضائح الباطنيه ، الدرج در ردّ همان مذهب و كتاب فضائح الاباحيّه ، و فيصل التفرقه بين الاسلام و الزندقه ، و كتاب مستظهرى در ردّ باطنيه ، و كتاب مواهم الباطنيه .\r\nاز جملهء كتب ديگر غزالى در مسائل كلامى المقصد الاسنى فى شرح اسماء الحسنى و كتاب مقاصد الفلاسفة است . اين كتاب اخير را غزالى در حقيقت براى آن نوشته است تا مقدمه‌يى بر تهافت الفلاسفة باشد تا نخست خلاصه‌يى از نظر فلاسفه بدهد و آنگاه آنها را در كتابى ديگر كه همان تهافت باشد رد كند . ديگر كتاب المنقذ من الضلال ، و ديگر كتاب الاربعين فى اصول الدين ، و ديگر كتاب اجوبة الغزالية فى المسائل الاخروية مشهور به المضنون الصغير حاوى جواب به نوزده سؤال ، و ديگر المضنون الكبير دربارهء خداوند و فرشتگان و اعجاز و رستاخيز ، و ديگر مشكوة الانوار و قسطاس مستقيم و غيره و غيره .\r\nدر بعضى ازين كتب غزالى مسائل كلامى يا فلسفى را با انديشه‌هاى خاص خود مخصوصا انديشه‌هاى عرفانى آميخته است و بهرحال اين دانشمند بزرگ از مشهورترين علماى دينى و از كسانيست كه ميتوان او را در علوم دينيه و بيان حقائق اخلاقى و عرفانى و نظاير آنها معادل ابو على بن سينا در كار خود دانست .\r\nدر نيمهء اول قرن ششم متكلم بزرگ و معروفى كه آثار او شهرت بسيار دارد ميزيست و او ابو الفتح محمد بن ابو القاسم عبد الكريم شارستانى شافعى اشعرى ( م . 548 ) است از شارستان ( شهرستان ) خراسان در نزديكى نسا . وى نزد امام ابو المظفر خوافى قاضى طوس ( م . 500 هجرى ) ، و ابو نصر قشيرى ( م . 514 ) پسر امام ابو القاسم قشيرى ، و نزد امام ابو القاسم سلمان بن ناصر انصارى ( م . 512 ) شاگرد امام الحرمين ، و ابو الحسن على بن احمد مدينى محدث بزرگ ( م . 494 ) كه همه از مشاهير علماء دينى خراسان بوده‌اند ، علم آموخت و در علم بحث و مناظره و در وعظ و تذكير از مشاهير عهد خود شد . مدتى در خوارزم بسر برد و سه سال در بغداد بزيست و بعد از بازگشت از بغداد باقى عمر را در خراسان گذراند و مدتى ملازم مجد الدين ابو القاسم على نقيب سادات ترمد بود و دو\r\n\r\n","description":"","footnote":"","page_name":" 269 ","page_number":283},
  {"content":"\r\n\r\nكتاب خود الملل و النحل و المصارعة را بنام او تأليف كرد و سپس به خدمت سلطان سنجر پيوست و آنگاه بشارستان مولد خود رفت و همانجا بود تا درگذشت .\r\nاز آثار مهم او در علم كلام يكى كتاب نهاية الاقدام است در بيست قاعده كه در هر قاعده يكى از مسائل علم كلام بنابر مذهب اشعرى مورد بحث قرار گرفته است .\r\nديگر از آثار شهرستانى كتاب المصارعة است در رد بر هفت مسأله از مسائل الهى ابن سينا كه بعد ازين دربارهء آن سخن خواهيم گفت .\r\nديگر رساله‌ييست در علم واجب الوجود كه شهرستانى آن را براى ايلاقى نوشت و در آن بنابر روش متكلمان اثبات كرد كه علم واجب الوجود علم على الاطلاق است نه علم بر كليات دون جزئيات . مهمترين اثر شهرستانى كتاب الملل و النحل اوست كه در بحث از ملل و نحل نوشته است . شهرستانى در اين كتاب با دانش و بصيرت بسيار نقاوهء عقايد فلاسفه و حكما و اهل عقايد و مذاهب را آورده است . اين كتاب را يك بار صدر الدين تركهء اصفهانى ( م . 850 ) بنام تنقيح الادلة و العلل فى ترجمة كتاب الملل و النحل و بار ديگر مصطفى بن خالقداد در سال 1020 به فارسى درآورده‌اند .\r\nيكى از مشاهير متكلمين و محدثين و وعاظ قرن ششم در اين دوره ابو الفرج ابن الجوزى عبد الرحمن بن ابى الحسن على بن محمد البغدادى از اعقاب محمد بن ابو بكر صدّيق است . زندگى وى در بغداد مىگذشت و او در عهد خود از علماى بزرگ بغداد و مورد احترام و بزرگداشت بيشتر فرق بود و حتى اهل سنت و شيعه در اختلافات خود به دو رجوع ميكردند . ابن الجوزى در تفسير و حديث و تاريخ و طب و بعض علوم ديگر تأليفات بسيار داشت . از جملهء آثار مهم او در تاريخ كتاب المنتظم است . ابن جوزى كتابى بنام تلبيس ابليس دارد كه اساس فكرى آن رد بر فرق مختلف و پيدا كردن موارد ضعف و الحاد آنهاست و از آن جمله در اين كتاب مطالبى دربارهء فلاسفه و صوفيه آورده‌ايم . دربارهء ساير فرق مخالف خود نيز ابن حوزى همين روش را پيش گرفته و آنها را با ايراد احاديث و روايات و گاه با ذكر ادله تخطئه كرده است . ولادت او در حدود سال 508 يا 510 و وفاتش بسال 597 اتفاق افتاد .\r\n\r\n","description":"","footnote":"","page_name":" 270 ","page_number":284},
  {"content":"\r\n\r\nدر اواخر قرن ششم متكلم بزرگ و مشهور عهد مورد مطالعهء ما امام فخر الدين محمد بن عمر الرازى ميزيسته كه وفات او بسال 606 اتفاق افتاده است . وى كه ذكرش در عداد فيلسوفان اين عهد خواهد آمد چند اثر كلامى دارد از قبيل رساله‌يى در معراج و كتاب مشهور « محصل افكار المتقدمين و المتأخرين من الحكماء و المتكلمين » كه امام فخر آن را به خواهش بعضى از دوستان نوشته و خلاصهء جامعى از علم كلام را در آن آورده است و اين كتاب بعد از او چند بار شرح و تلخيص شد . ديگر از آثار او در كلام كتاب « المسائل الخمسون » است در اصول آن علم كه تحت عنوان پنجاه مسأله مرتب شده است . ديگر از كتب كلامى امام فخر رساله‌يى فارسى در اصول عقايد اهل سنت است كه قسمت اول آن در ذكر ادلهء اصول دين و قسمت دوم آن در شرح بعضى از مقالات اهل علم نگارش يافته است\r\n\r\n2 - علوم عقلى انحطاط علوم در تمدن اسلامى\r\nبا توجه به وضع سياسى و اجتماعى اين دوره و قدرتى كه علماى دينى يافته بودند ، و تعصب شديد فقها و علما و سلاطين و امرا و رجال در عقايد مذهبى خود ، ضعف علوم عقلى معلوم و آشكار است . فلسفه و علوم عقلى در اين عهد كه مورد مطالعهء ماست با مقاومت شديد اهل شرايع و اديان و على الخصوص فقهاى اسلامى مواجه گرديد . علت اين مخالفت آنست كه از اوايل قرن پنجم بتدريج و در نتيجهء نفوذ عواملى كه قبلا ديده‌ايم ، علماى مذهبى خاصه علماى سنت و حديث و معتقدان بظواهر احكام و آيات در ميان مسلمانان قوت يافتند و بپيروى از همفكران سابق خود هرگونه بحث و استدلال و توسل بعقل را براى حل معضلات دينى زائد و مقرون بجسارت دانستند و از آن جمله بود علوم فلسفى و حكمى كه از آغاز امر در ميان مؤمنين با بىميلى و كراهت مواجه شده بود .\r\nانحطاط علوم اسلامى در حقيقت از موقعى در ممالك اسلامى آغاز شد كه متعصبين اهل سنت و حديث و فقها توانستند مبارزان خود را از فلاسفه و حكما و معتزله در بغداد\r\n\r\n","description":"","footnote":"","page_name":" 271 ","page_number":285},
  {"content":"\r\n\r\nشكست دهند ، يعنى از اوايل قرن چهارم ببعد ؛ و يا اگر بخواهيم بيشتر در مقدمات اين شكست تعمق كنيم ، از اواسط قرن سوم و دورهء خلافت المتوكل على اللّه ( 232 - 247 ) .\r\nعلت اين صعود در مدارج زمان و رسيدن باواخر نيمهء اول قرن سوم براى تعيين تاريخ شروع انحطاط علوم و افكار در ممالك اسلامى آنست كه از دورهء المتوكل على اللّه كه ميلى عظيم نسبت باهل سنت و حديث داشت ، مخالفت با اهل نظر آغاز شد ، مسعودى گويد : « متوكل با عقيدت مأمون و معتصم و واثق مخالفت كرد و جدل و مناظرهء در آراء را ممنوع ساخت و هركه را بدين كار دست زد مجازات نمود و امر بتقليد داد و روايت و حديث را آشكار كرد . . . » « 1 » و باز گفته است كه : چون خلافت بالمتوكل رسيد امر به ترك نظر و مباحثه در جدل و ترك اعتقاداتى كه در ايام معتصم و واثق بر آن بودند ، كرد و مردم را بتسليم و تقليد فرمان داد و شيوخ محدثين را بتحديث و اظهار سنت و جماعت خواند » « 2 » . سختگيرى نسبت بمعتزله كه اهل بحث و نظر و استدلال بودند ، از اين هنگام شروع شد و اندك‌اندك بنهايت شدت رسيد چنان كه اگر پناهگاههاى امنى براى اين فرقه در ظلّ حكومتهاى بويهى و سامانى تشكيل نميشد ، بيم فناى آنان در قرن چهارم و پنجم ميرفت . اتفاق را غلبهء عنصر ترك بر دستگاه خلافت ، كه بنياد آن در عهد خلافت المعتصم گذاشته شده بود ، نيز بدين امر يارى كرد و سادگى ذهن و تعصب ذاتى اين قوم ، باهل سنت و حديث و فقها و مردم متعصب و عامه فرصت نيكويى براى آزار صاحب‌نظران و فيلسوفان و عاقلان قوم داد . سختگيرى نسبت باهل ذمه نيز كه غالب آنان ، خاصه مسيحيان دوستداران و حاملان علوم اوائل بودند ، از همين روزگار شروع شد و المتوكل فرمانهاى سخت نسبت به آنان مانند دوختن غيار و داشتن عمامه هاى عسلىرنگ و نظاير آن داد « 3 » . اين اعمال متعصبانه همه فرصتهاى مناسبى براى اهل سنت و حديث و فقها و محدثين متعصبى مانند احمد بن حنبل در آزار مخالفان خود ،\r\n\r\n\r\n","description":"","footnote":"\r\n( 1 ) - مروج الذهب چاپ مصر ج 4 ص 246\r\n( 2 ) - مروج الذهب ص 73\r\n( 3 ) - ظهر الاسلام تأليف مرحوم احمد امين ص 43\r\n","page_name":" 272 ","page_number":286},
  {"content":"\r\n\r\nكه همهء متهمين بكفر و زندقه و الحاد مثل رياضيون و فلاسفه و متكلمين معتزله و نظاير آنان در زمرهء ايشان بودند ، بوجود آورد و اين فرصت را ظهور اشعرى و تشكيل فرقهء اشاعره و آوردن مقالات آنان كامل كرد .\r\nزيانهايى كه پيش‌گيرى از بحث و نظر و اعتقاد بتسليم و تقليد بر انديشهء بحّاث مسلمين ، كه تازه در حال تكوّن و ترقى بود ، وارد آورد بىشمار و از همهء آنها سخت‌تر آنست كه با ظهور اين دسته در ميان مسلمانان ، مخالفت با علم و علما و عناد با تأمل و تدبّر در امور علمى و مبارزه با تحقيق در حقايق و نقد آراء علماى سلف ، آغاز شد زيرا طبيعت محدثين متوجه بوقوف در برابر نصوص و احترام آنها ، و محدود كردن دايرهء عقل ، و احترام روايت به حد اعلى ، و منحصر ساختن بحثها در حدود الفاظست .\r\nاين امور سبب عمدهء ضعف تفكر و تفضيل نقل بر عقل و تقليد بدون اجتهاد و تمسك بنصوص بدون تعمق در مقاصد آن و بغض و كراهيت نسبت بفلسفه و اجزاء آن و درآوردن متفكران در شمار ملحدين و زنادقه گرديد . اينها نتايجى بود كه بعد از اختناق اعتزال بر عقلهاى مسلمين چيره گرديد و آنچه در كتب بود بر آنچه در عقل محترمست برترى يافت و به همين سبب عالمى كه از نصوص دينى و لغوى مطالب بسيار در حفظ داشت بر عالمى كه قليل الحفظ و كثير التفكر بود رجحان يافت و اكرام محدث و فقيه و مفسر بر بزرگداشت فيلسوف و متفكر فزونى يافت و در نتيجه فلسفه و ساير علوم عقلى روز بروز از رونق و رواج افتاد تا بجايى كه نظاير محمد بن زكريا و ابو نصر و ابو ريحان و ابو على حكم سيمرغ و كيميا يافتند و جاى شخصيت‌هاى بارز طب و طبيعيات و رياضيات و منطق و الهيات را فقها و محدثين و مفسرين و متكلمين اشعرى و كرّامى و جز آنان گرفتند .\r\nدر سرزمين ايران هم با آغاز تسلط تركان غزنوى و سلجوقى تعصب دينى و اعتقاد بآراء اهل سنت و حديث و فرار از عقايد معتزله و حكما شروع شد و با شيوع تعصب دينى و رواج سياست مذهبى از قرن پنجم ببعد آن آزادى عقايد كه تا اواخر قرن چهارم وجود داشت از ميان رفت و از همينجاست كه مىبينيم از اين پس يا صاحبان\r\n\r\n","description":"","footnote":"","page_name":" 273 ","page_number":287},
  {"content":"\r\n\r\nآراء فلسفى به سختى مورد تعقيب واقع شدند و يا ناچار گرديدند كه عقايد خويش را بشدت و بيشتر از سابق با آراء اهل مذاهب بياميزند و فلسفه را در همان طريق به كار برند كه علم كلام را به كار ميبردند .\r\nدر مدارسى كه از قرن پنجم ببعد در خراسان و سپس در عراق و ديگر نواحى ممالك اسلامى ايجاد شد تعليم و تعلم علوم عقلى ممنوع بود و جز ادبيات و علوم دينى چيزى تدريس و تحصيل نمىشد و اين امر طبعا از رونق و رواج علوم عقلى و توجه طلاب علم به آنها مىكاست .\r\nقوت صوفيه در عهد مورد مطالعهء ما نيز بلاى بزرگى براى علوم عقلى على الخصوص فلسفه و استدلال ، كه آن را براى درك حقايق كافى نمىشمردند ، گرديد و چنان كه ديده‌ايم اين طبقه با همهء علوم مخالف بودند و آنها را حجاب حقيقت مىپنداشتند .\r\nبا غلبهء ايوبيان و مماليك آنان در نواحى غربى اسلامى و تسلط عده‌يى از غلامان و سرداران ترك‌نژاد در بازماندهء ممالك سلجوقى ، كه هيچيك را حوصلهء فهم علوم عقلى و ترويج علم و تشويق علما نبود ، كتابخانهاى عظيم بر باد رفت و حوزه‌هاى علم برچيده شد و علوم عقلى كه با آنهمه رونق و شكوه در تمدن اسلامى استقبال شده بود راه اندراس و انطماس گرفت .\r\n\r\nمخالفت با علوم عقلى\r\nاز جانبى ديگر بايد متوجه بود كه علوم عقلى يا علوم اوايل و يا علوم حكمى ، كه يكچند گاه در ميان مسلمانان طرف علاقه و احترام بود ، در همان حال هم از تعرض علماء دين بر كنار نماند و مثل آنست كه تمدن اسلامى علوم عقلى را از پيش بآغوش محبت كشيد و از پشت بخنجر مخالفت و عناد بيازرد و چون ضعف و فتور در اركان آن راه داد از آغوش خود رها ساخت تا بر زمين افتد و دورهء نقاهت و احتضار را آغاز كند . اينست كه از همان آغاز كار كه منصور و جانشينان او سرگرم تشويق علما بودند فقها و متشرعين نيز با علما و فلاسفه مخالفت آغاز كردند و حتى مأمون خليفه را از باب دوستدارى علم و علما متهم بزندقه نمودند « 1 » و محمد بن عبد الملك الزيات از باب علاقه‌يى كه بعلوم و\r\n\r\n\r\n","description":"","footnote":"\r\n( 1 ) - الفهرست چاپ مصر ص 473\r\n","page_name":" 274 ","page_number":288},
  {"content":"\r\n\r\nترجمهء كتب داشت ملحد شمرده شد « 1 » . على بن عبيدة الريحانى از فصحا و فضلاى معاصر مأمون كه در تأليفات و تصنيفات خود طريق حكمت مىپيمود متهم بزندقه بود « 2 » و اصولا پيشروان دين و فقها و زهاد لفظ علم را جز بر علم موروث از نبى اطلاق نمىكردند و يا جز آن را علم نافع نميشمردند و علمى را كه نفع آن براى اعمال دينى ظاهر و آشكار نبود عديم الفائده مىپنداشتند و مىگفتند : « العلم الموروث عن النبى صلعم هو الذى يستحقّ ان يسمّى علما و ما سواه امّا ان يكون علما فلا يكون نافعا و امّا ان لا يكون علما فلا يكون نافعا و اما ان لا يكون علما و ان سمّى به فلا يكون نافعا و لئن كان علما نافعا فلا بد ان يكون فى ميراث محمد صلعم . » « 3 » و به همين سبب علوم اوائل را « علوم مهجوره » و « حكمة مشوبة بكفر » « 4 » ميشمردند و معتقد بودند نهايت آن بكفر و تعطيل خواهد كشيد چنان كه ابو احمد احمد النهرجورى العروضى شاعر و عروضى قرن چهارم ( م . 403 ) چون داراى اطلاعات وسيع در فلسفه و علوم اوائل بود دربارهء وى گفتند « كان سىّ المذهب ، متظاهرا بالالحاد ، غير مكاتم له » « 5 »\r\nاز ميان دانشمندان قرن چهارم و پنجم و ششم كمتر كسى را ميتوان يافت كه از اتهام بكفر و زندقه و الحاد بر كنار مانده باشد . ابن اثير مينويسد « 6 » « كان [ ابو على 
  ] يخدم علاء الدولة ابا جعفر بن كاكويه و لا شك ان ابا جعفر كان فاسد الاعتقاد فلهذا اقدم ابن سينا على تصانيفه فى الالحاد و الرد على الشرايع فى بلده » و به همين سبب است كه قاضى نور اللّه ششترى گويد « اكثر فقهاى اهل سنت و جماعت شيخ [ ابو على سينا 
  ] را تكفير كرده‌اند » « 7 » و حتى برخى از علما در اواخر عمر ازينكه چندى در راه حكمت سرگردان بوده‌اند نادم ميشدند و استغفار ميكردند مثلا در ترجمهء حسن بن محمد بن نجاء الاربلى\r\n\r\n\r\n","description":"","footnote":"\r\n( 1 ) - الفهرست ص 473\r\n( 2 ) - معجم الادبا چاپ مصر ج 14 ص 52\r\n( 3 ) - مجموعة الرسائل الكبرى چاپ قاهره سال 1324 ج 1 ص 238\r\n( 4 ) - معجم الادبا ج 4 ص 167\r\n( 5 ) - ايضا ج 4 ، ص 74 - 75\r\n( 6 ) - كامل التواريخ حوادث سال 428\r\n( 7 ) - مجالس المؤمنين ص 331\r\n","page_name":" 275 ","page_number":289},
  {"content":"\r\n\r\n( م . 660 ) كه فيلسوفى شيعى و مردى مشهور در علوم عقلى بود ، آورده‌اند كه آخرين سخن او در بستر احتضار اين بود كه : « صدق اللّه العظيم و كذب ابن سينا » و روايتى نظير اين را هم در باب ابو المعالى جوينى استاد غزالى نسبت باشتغال وى بعلم كلام گفته‌اند « 1 » .\r\nنه تنها فلاسفه به اين سرنوشت شوم دچار بودند ، متكلمين هم از اين نمد بىكلاه نبوده‌اند زيرا اينان هم فلسفه را تا حدى كه لازمهء كار آنان بود وسيلهء اثبات مقاصد قرار ميدادند . از ميان متكلمين مخصوصا معتزله بيشتر از ديگران مورد طعن و لعن و درشمار فريفتگان ابليس بوده‌اند . ابن جوزى از ميان آنان كسانى را از قبيل ابو على جبائى و ابو هاشم جبائى و محمد بن الهذيل العلاف و نظّام معتزلى در زمرهء اين گمراهان شمرده « 2 » و دربارهء تحريم علم كلام چنين گفته است : « گروهى از مسلمين هستند كه ابليس آنانرا از تقليد گريزان كرد و خوض در علم كلام و نظر در سخن فيلسوفان را در چشم ايشان بياراست تا به گمان خود از زمرهء عوام بيرون آيند . احوال متكلمين بر چند گونه است و كلام در اكثر آنان بشكوك و در بعض آنان بالحاد منجر شده است و فقهاء قديم اين امت از علم كلام بازايستاده‌اند ، نه از راه عجز بلكه بدان سبب كه ديدند تشنگى حقيقت را شفائى نمىبخشد و مرد پاك‌اعتقاد را از طريق صحت منحرف ميسازد .\r\nبدين سبب از آن خوددارى كردند و خوض و تأمل را در آن ممنوع ساختند تا آنجا كه شافعى رحمه اللّه گفت اگر بنده‌يى بهمهء منهيات خداوند غير از شرك دچار شود بهتر از آنست كه در علم كلام نظر كند و اگر شنيدى كه كسى بگويد اسم مسمى و غيرمسمى است شهادت ده كه وى از اهل كلام است و دينى ندارد و حكم من در باب علماء كلام آنست كه آنانرا بتازيانه بزنند و در ميان عشاير و قبايل بگردانند و بگويند اين سزاى كسى است كه كتاب و سنت را رها كرد و بكلام روى آورد . احمد حنبل گفت كه اهل كلام هيچگاه روى رستگارى نخواهند ديد و همهء علماء كلام زنديق‌اند » « 3 »\r\n\r\n\r\n","description":"","footnote":"\r\n( 1 ) - تاريخ علوم عقلى در تمدن اسلامى تأليف نگارندهء اين سطور ج 1 ص 140\r\n( 2 ) - تلبيس ابليس چاپ دوم مصر 1347 ص 83\r\n( 3 ) - ايضا ص 82 - 83\r\n","page_name":" 276 ","page_number":290},
  {"content":"\r\n\r\nدربارهء مخالفتهاى شديد علماى دين با علوم مختلف عقلى از قبيل هندسه و نجوم و هيئت و منطق از روزگاران نخست تا قرن ششم و هفتم در اينجا فرصت بحث ندارم و سعى من در اين موارد آنست كه بيشتر از اظهارات مؤلفان قرن پنجم و ششم و اوايل قرن هفتم استفاده كنم و به اين سبب خوانندهء اين سطور را به صحايف 144 - 148 از كتاب تاريخ علوم عقلى در تمدن اسلامى تأليف مسوّد اين اوراق راهبرى ميكنم .\r\nدر غالب كتب دينى عهد مورد مطالعهء ما فلسفه و شعب آن بمنزلهء كفر و الحاد و فلاسفه دشمنان توحيد دانسته شده‌اند . حتى صوفيه نيز كه ابن الجوزى آنانرا در شمار فريب‌خوردگان اهريمن ميدانست ، در رد فلاسفه و حكما كتاب مينوشتند و از آن جمله است كتابى كه شيخ شهاب الدين عمر سهروردى ( م . 632 ) نوشته است بنام « رشف النصايح الايمانيّة و كشف الفضايح اليونانيّة » . سهروردى اين كتاب را براى تنبّه برخى از جوانان نوشت كه « بفلسفه كه با دين سازگار نيست اشتغال ميورزند » و در نگارش آن از احاديثى كه بخاطر داشته يا از مسانيد گرد آورده بود ، استفاده برده و قواعد علوم يونانى را با آيه و خبر ابطال كرده و اشتغال ابن سينا را بتأليف كتاب شفا وسيلهء تغافل او از پيروى پيامبر دانسته و فيلسوفان را كافرانى تقليدى معرفى نموده است « 1 » .\r\nاز بزرگترين كسانى كه در آغاز دورهء مورد بحث ما بپيروى از سلف با حكما و فلاسفه درافتاد حجة الاسلام محمد بن محمد غزالى طوسى ( م . 505 ) است . وى با همهء علوم حكمى از در عناد درآمد . مثلا دربارهء رياضى معتقد است كه دو آفت از آن منبعث ميگردد و آن‌چنانست كه هركس در آن نظر كند از نكات دقيق و براهين و دلايل آن بعجب ميافتد و بسبب اين اعجاب نظر خوب بفلاسفه پيدا مىكند و مىپندارد كه همهء علوم آنان در وضوح و استوارى برهان مانند اين علم رياضى است ، آنگاه بتقليد آن قوم طريق كفر ميسپارد و ميگويد اگر دين حق بود با همهء تدقيق اين قوم كه در علم رياضى دارند از نظر ايشان نهان نمىماند . . . « 2 » غزالى در كتاب فاتحة العلوم « 3 »\r\n\r\n\r\n","description":"","footnote":"\r\n( 1 ) - فهرست كتابخانهء دانشگاه ج 3 بخش 1 تأليف آقاى دانش‌پژوه ص 448 - 449\r\n( 2 ) - المنقذ من الضلال ص 9\r\n( 3 ) - چاپ مصر سال 1322 ص 56\r\n","page_name":" 277 ","page_number":291},
  {"content":"\r\n\r\nباز بر همين منوال نظر در علم اقليدس و المجسطى و دقايق حساب و هندسه را ممنوع و محظور ميداند زيرا به نظر او اينها از مقدمات علوم اوائل است كه مذاهب فاسدى در پى دارد و علوم طبيعى را نيز مذموم ميدارد و ميگويد در طبيعيات حق آلوده بباطل و صواب مشتبه با خطاست « 1 » . دربارهء حكمت خاص غزالى نظرهاى غائى خود را در كتاب المنقذ من الضلال و در كتاب تهافت الفلاسفة آورده و گفته است كه بيشتر مسائل فلسفه تخيلات واهى و سست است و در الهيات همهء افكار فلاسفه مانند سقراط و افلاطون و ارسطو و فارابى و ابن سينا بىبنياد و اشتباه است .\r\nدر تهافت الفلاسفة مطالب حكما و جهل و بدعت آنان را در هفده مسأله اثبات كرده و در سه مسأله تكفيرشان نموده است .\r\nمسائل سه‌گانه‌يى كه علت تكفير فلاسفه دانسته شده اينهاست : 1 ) فلاسفه ميگويند علم خداوند بر كليات است نه بر جزئيات و اين مخالف نص قرآنست كه « لا يعزب عنه مثقال ذرة » 2 ) فلاسفه بمعاد جسمانى عقيده ندارند و اين هم خلاف شرع مبين و دليل كفر و عدم اعتقاد آنان بدين است 3 ) فلاسفه معتقد بقدم عالم‌اند و اين نيز خلاف شرع است زيرا در دين عالم حادث است و خداوند آن را در اوقات و ايام معين خلق كرده .\r\nاندكى بعد از عهد غزالى يكى از شاگردان ابو العباس لوكرى ، كه از جملهء متكلمين بنام عهد خود بوده و نسب تعليمش بابن سينا ميرسيده است با آن استاد چنان راه خلاف پيش گرفته بود كه حتى ستيزه‌گريهاى غزالى را نسبت به او كافى ندانسته و بغزالى از باب كوتاهى او در اين امر خرده گرفته است .\r\nامام فريد الدين ( يا : الفريد ) عمر بن غيلان البلخى كه امام فخر رازى او را « فريد غيلانى » ناميده است از حكماى ايران در نيمهء اول قرن ششم بوده است . ابو الحسن على بن زيد بيهقى از او با تعظيم و تكريم بسيار ياد مىكند و او را « افضل حكماء الحضرة » ميخواند « 2 » و بنابر آنچه از رسالهء حدوث العالم او برميآيد « 3 » در سال 523 در نظاميهء مرو\r\n\r\n\r\n","description":"","footnote":"\r\n( 1 ) - مقاصد الفلاسفة قاهره 1331 ص 3\r\n( 2 ) - تتمة صوان الحكمة ص 156\r\n( 3 ) - از اين رساله نسخه‌يى در كتابخانهء دانشگاه تهران موجود است .\r\n","page_name":" 278 ","page_number":292},
  {"content":"\r\n\r\nمشغول تحصيل بوده است . از گفتار امام فخر رازى در كتاب مناظرات ( ص 38 ببعد ) برميآيد كه ابن غيلان يا فريد غيلانى قسمتى از عمر خود را در سمرقند ميگذرانده و فخر الدين رازى در سال 582 در شهر سمرقند بخانهء او رفته و گويا امام رساله‌يى در رد او داشته است « 1 » .\r\nابن غيلان در فلسفه و حكمت شاگرد ابو العباس لوكرى و او شاگرد بهمنيار و او شاگرد ابن سينا بوده است و بنابراين نسب تعليم ابن غيلان به ابن سينا ميرسد . از اشارهء بيهقى دربارهء او و تكريم و تعظيمى كه دربارهء وى دارد معلوم مىشود كه ابن غيلان در عهد خود از مشاهير حكما و از كسانى است كه به حق سزاوار و مستحق نام حكيم و فيلسوف بوده است . اما اين مرد فيلسوف و فاضل گويا در نتيجهء ابتلاء به بيمارى سارى زمان خود كه مخالفت با ابن سينا و فيلسوفان مشاء بود ، در رد بعضى از عقايد آن فيلسوف مىكوشيد و رساله و كتاب در اين‌باره تأليف مىكرد . اين مرد كه بيهقى او را شايستهء نام حكيم و فيلسوف ميداند متكلمى است كه در رسالهء حدوث عالم راه تعصب پيش گرفته و منكر دين و اعتقاد فلاسفه شده است .\r\nرسالهء او بر دو قسمست : قسم اول در احتجاج بر اثبات حدوث عالم و نقض كلام ابن سينا در رسالهء الحكومة فى حجج المثبتين للماضى مبداء زمانيا . قسم دوم در ابطال شبهه‌هاى فلاسفه در اين‌باره و مسائل مربوط به آن . ابن غيلان مدعى است كه ابن سينا در آن رساله مسائلى آورده است كه خلاف شرع است ، وى اثبات صانع را ممكن نمىداند مگر بعد از اثبات حدوث عالم و بدين سبب كوشيده است عقيدهء ابن سينا و حكماء مشاء را در اثبات قدم عالم رد كند . و همچنين نظر ابن سينا را در اينكه پيغامبران به يارى قوهء جبلّى خود بعقل فعال اتصال مىيابند ، باطل دانسته و در بطلان آن دلايلى اقامه كرده است .\r\nچنان كه ميدانيم ابن سينا معجزه را تنها به صورت قوهء تصرف انبيا ، به يارى عقل فعال كه مدبر امور فلك مادون قمر است ، در امور عالم توجيه مىكند ليكن ابن غيلان سخنان شيخ را در اين‌باره « ترّهات » ميخواند و ميگويد او دربارهء معجزات ديگرى\r\n\r\n\r\n","description":"","footnote":"\r\n( 1 ) - قسمت اخير مأخوذ است از يادداشتهاى دوست فاضلم آقاى محمد تقى دانش‌پژوه\r\n","page_name":" 279 ","page_number":293},
  {"content":"\r\n\r\nكه اخبار دربارهء آنها متواتر است بحثى نكرده است مانند زنده كردن مردگان و معالجهء كور و ابرص و اژدها كردن عصا و شقّ قمر و امثال آنها و اين تغافل را نتيجهء فساد عقيدهء آن استاد ميداند .\r\nبه همين سبب و بوسوسهء اين خيالات ، ابن غيلان تصور مىكند كه حكما به خدا و روز آخرت ايمان ندارند و از تصديق رسل و انقياد شرايع امتناع ميورزند . وى نيز مانند غزالى اشتغال بعلوم حكمى مانند حساب و هندسه و طب و نجوم و مابعد الطبيعه و حتى كلام را وسيلهء كفر و ضلالت ميشمارد و بيمى سخت دارد ازينكه شيوع كتب فلاسفه و اقاويل آنان در ميان مسلمانان بفساد عامّ مؤمنين منتهى شود و به همين سبب در قطع ريشهء آن علوم ميكوشد .\r\nهنگام اثبات حدوث عالم ميگويد : « يبطل بثبوت حدوث العالم معظم ضلالات الفلاسفة و جهالاتهم . . . » و از جملهء ضلالات فلاسفه يكى اعتقاد آنان را بقدم عالم ميداند و ديگر قول متقدمين فلاسفه بر اينكه خدا جز بذات خود علم ندارد و قول متأخرين آنان بر اينكه بارى تعالى تنها بر كلياتى كه جز در اعيان وجود ندارد ، عالم است .\r\nو ديگر انكار حشر و نشر و جميع آنچه انبيا در اين‌باره وعده و وعيد داده‌اند از قبيل جنت و نار و ثواب و عقاب و ديگر انكار نزول وحى از خداى تعالى بر فردى از افراد بشر بوسيلهء ملك .\r\nسخنان ابن غيلان در تخطئهء فلاسفهء طولانى و تشنيعات او سخت است و من در اينجا فرصت نقل يا تحليل همهء آنها را ندارم و باز هنگام ذكر مخالفان ابن سينا در اين دوره بعضى از سخنان او را خواهم آورد و اينك ميپردازم ببيان عقيدهء يكى ديگر از متكلمين اواخر قرن ششم دربارهء فلاسفه و تكفير آنان و او امام ابى الفرج ابن الجوزى البغدادى ( م . 597 ) است كه حملات شديد متشرعين را بفلاسفه خوب نشان داده است . وى ميگويد ابليس در فريفتن فيلسوفان از اينراه قدرت يافته است كه آنان بآراء و عقول خود بسنده كرده‌اند و بمقتضاى گمان خود سخن گفتند بىآنكه بانبيا التفاتى كنند مثلا صانع را منكر شدند و اكثر آنان علت قديم براى عالم اثبات كردند و بقدم\r\n\r\n","description":"","footnote":"","page_name":" 280 ","page_number":294},
  {"content":"\r\n\r\nعالم معتقد گرديدند و زمين را ستاره‌يى در ميان فلك فرض كردند و گفتند كه هر كوكب را عوالمى همانند زمينست و يا بعضى بعدم صانع معتقدند و قومى پنداشته‌اند كه چون صانع عالم را پديد آورد و استوار ساخت اجزاء او در سراسر آن پراگنده شد چنان كه همهء قوه و ذات او در عالم موجود و از جوهر لاهوتست ، و گفته‌اند كه خداوند جز بر نفس خود علم ندارد و برخى مانند ابن سينا و معتزله گفته‌اند كه او بر ذات خود و بر كليات علم دارد نه بر جزئيات . رستاخيز اجساد و بازگشت ارواح را ببدنها و بهشت و دوزخ جسمانى را منكر شده و پنداشته‌اند اينها مثالهاييست كه براى عوام زده شد تا ثواب و عقاب روحانى را درك كنند و نيز معتقدند كه نفس بعد از جسم بقاء سرمدى دارد و نفوس كامله در لذت كامل و نفوس متلوثه در الم شديد بسر خواهند برد . بعدا ابليس گروهى از ملت ما ( يعنى مسلمانان ) را فريفت و ايشانرا در شمار اين فرقهء فلاسفه درآورد و به آنان چنين نمود كه راه صواب پيروى از فلاسفه است زيرا آنان حكمايى بوده‌اند كه گفتارها و كردارهايشان دلالت بر نهايت هوشيارى ايشان دارد چنان كه از حكمت سقراط و ابقراط و افلاطون و ارسطاطاليس و جالينوس نقل شده است ، و اين قوم را از علوم هندسى و منطق و طبيعى اطلاع بود و بهوشيارى امورى پنهانى را استخراج و كشف كردند مگر آنكه چون از الهيات سخن گفتند در اشتباه افتادند و از اين روى در آن دچار اختلافاتى گرديدند و حال آنكه در حسيات و هندسيات خلافى ميان ايشان نيست و سبب اشتباه آنان اينست كه آدميزاده همهء علوم را درك نمىكند و جز بر قسمتى از آن دست نمىيابد و در اين‌گونه موارد بايد بشرايع مراجعه كرد . راجع به اين فلاسفهء متأخر از ملت ما ( - مسلمانان ) گفته‌اند كه ايشان منكر صانع بودند و بشرايع و احكام بىاعتنائى ميكردند و آن را قوانين و حيلى مىپنداشتند ، و هرچه دربارهء ايشان گفته شد راست است زيرا ايشان از اشعار دين كناره گرفتند و از طاعت اسلام سرپيچيدند و عذر يهود و نصارى مقبول‌تر از عذر ايشانست و همچنين كسانى كه بدعت در دين آورده‌اند ازيشان معذورترند زيرا اين قوم مبتدعه دعوت به نظر و تأمل در ادله مىكنند . اما براى كفر فلاسفه دليلى بالاتر از اين نيست كه مىپندارند\r\n\r\n","description":"","footnote":"","page_name":" 281 ","page_number":295},
  {"content":"\r\n\r\nفيلسوفان پيشين از جملهء حكما و بلكه بالاتر از آنان بوده‌اند . اكثر اين فيلسوفان وجود صانع را اثبات مىكنند و نبوات را منكر نيستند ليكن در تحقيق اين مسائل اهمال ورزيده‌اند و دسته‌يى هم كه فهم آنان يكباره فاسد شد دهريان را پيروى كردند و ما گروهى از فلاسفهء امت خود را ديده‌ايم كه نتيجهء تفلسف در آنان حيرت و سرگردانى شده است چنان كه نه بمقتضاى فلسفه رفتار مىكنند و نه بمقتضاى اسلام ، بلكه در ميان ايشان اشخاصى يافته ميشوند كه در ماه رمضان روزه ميگيرند و نماز ميخوانند و آنگاه شروع باعتراض بر خالق و نبوات و انكار رستاخيز اجساد مىكنند « 1 »\r\nمتكلمين شيعه نيز با فلاسفه و حكما بر همان روش همكاران ديگر خود دشمنى و عناد شديد ميورزيده و آنانرا دشمنان دين و منكران توحيد ميدانسته و چنين مىپنداشته‌اند كه ايشان « نفى صانع مختار كنند » و چون همهء خطاى آنانرا در اعتقاد بقدم عالم ميدانستند سعى در اثبات حدوث عالم ميكردند تا از اين راه برفع اشكال آنان دست يابند . برخى از اين متكلمين مانند ابن داعى رازى دربارهء فلاسفه سخنان زشت و سفيهانه دارند و مثلا ميگويند : « فلاسفه جملهء قبايح شرعى و محرّمات مباح دارند » « 2 »\r\n\r\nمخالفان ابن سينا\r\nمخالفت با حكمت مشاء از اواخر قرن پنجم تا قرن هفتم همراه با مخالفت با ابن سينا بوده است . علت اين امر آن بود كه هرگاه انديشهء نقد بر حكماء مشاء داشتند ابن سينا را نمونهء كامل آن قوم انتخاب ميكرده و آثار او و گاه ابو نصر فارابى را چون نمودارى از معنى كامل فلسفه مورد انتقاد قرار ميداده‌اند . اين مخالفان بر دو دسته‌اند . نخست آنان كه قصد اثبات فلسفهء ارسطو دارند و حكمت محض را مورد توجه قرار ميدهند . اينان كوششهاى ابو على را در نزديك كردن بعضى از مبانى دين اسلام با اصول حكمت مشاء مورد اعتراض سخت قرار ميدادند . ابن رشد ( قاضى ابو الوليد محمد بن احمد بن محمد بن احمد بن رشد قرطبى متولد بسال 520 و متوفى بسال 595 ) فيلسوف ابو على سينا را در اينكه\r\n\r\n\r\n","description":"","footnote":"\r\n( 1 ) - تلبيس ابليس چاپ دوم ، مصر 1347 ، ص 45 - 50\r\n( 2 ) - دربارهء طعن متكلمين شيعه بر فلاسفه در قرن ششم و اوايل قرن هفتم رجوع شود به كتاب النقض ص 12 و 628 و تبصرة العوام ص 4 - 12 و 16 و 86\r\n","page_name":" 282 ","page_number":296},
  {"content":"\r\n\r\nبراى تأويل بعضى الفاظ دينى از قبيل وحى و لوح و قلم از فلاسفهء قديم انفراد جسته است مورد سرزنش قرار داده « 1 » و در كتاب تفسير مابعد الطبيعة بارها بر او تاخته و او را بپيروى از اشاعره متهم داشته و در بسيارى موارد بخطا و غلط منسوب كرده است .\r\nيك جا ميگويد « 2 » ابن سينا با مقام خاص خود در حكمت ميگويد ممكن است انسان از خاك پديد آمده باشد چنان كه موش ، و اگر واقعا به اين اصل اعتقاد داشته و آن را براى موافقت با اهل زمان نگفته باشد ، اين فكر در نتيجهء آشنايى او با عقايد اشعريه پيدا شده و او را بر ايراد نظاير اين اقوال كه شمارش همهء آنها سخن را بدرازا مىكشاند ، واداشته است . » جاى ديگر گفته است « 3 » « ابن سينا در اينكه گويد واحد و موجود دلالت بر صفات زائد بر ذات شئ دارد ، مرتكب خطاى بزرگى گشته است و عجب ازين مرد است كه چگونه به اين غلط دچار شد با آنكه از متكلمين اشعريه ، كه علم الهى خود را با كلام آنان درآميخته است ، مىشنيد كه مىگويند از صفات بعضى غير معنوى و غير نفسيه هستند و نيز ميگويند كه واحد و موجود هر دو بذات موصوف بدانها را جعند و صفاتى دالّ بر امر زائد بر ذات نمىباشند ، مانند سفيدى و سياهى در سفيد و سياه ، و علم و حيات در عالم و حىّ .\r\nو اين مرد براى اثبات مذهب خود چنين احتجاج كرده است كه اگر واحد و موجود دلالت بر معنى واحدى مىكردند قول ما در « الموجود واحد » بيهوده و بمنزلهء سخن ما بود بر اينكه « الموجود موجود » . . . و اين مرد در چند امر دچار اشتباه شده است و از آن جمله آنكه اسم واحد را از اسامى مشتق دانسته و گفته است كه اين اسماء دلالت بر عرض و جوهر مىكنند ، و نيز از آن جمله است كه پنداشت اسم واحد دلالت بر معنايى غير قابل انقسام در شئ مىكند و اين معنى غير از طبيعت است ، و از آن جمله است گمان او بر اينكه واحد كه مقول بر جميع مقولاتست همان واحد است كه مبداء عدد است و عدد عرض ، و بدين ترتيب معتقد شده است كه اسم واحد در موجودات\r\n\r\n\r\n","description":"","footnote":"\r\n( 1 ) - تهافت التهافت ص 500 - 501\r\n( 2 ) - تفسير مابعد الطبيعه چاپ بيروت ص 46 - 47\r\n( 3 ) - ايضا ص 313 - 314\r\n","page_name":" 283 ","page_number":297},
  {"content":"\r\n\r\nدلالت بر عرض مىكند . . . » دنبالهء همين مطلب و اينكه اين اشتباه چگونه بابن سينا دست داده است جاى ديگر گرفته شد « 1 » و آن در اين بابست كه كلمهء « هويت » براى انطباق بر اصل كلمهء يونانى بهتر از « موجود » است زيرا كلمهء موجود از اسامى مشتق است و نامهاى مشتق دلالت بر اعراض مىكنند و ازينروى چون آن را براى دلالت بر ذات شئ به كار بريم در همان حال موهم است بر آنكه دلالت بر عرض در آن هم مىكند چنان كه اين گمان براى ابن سينا پيش آمده و باز در همين معنى گفته است « . . . اين بعينه همانست كه سبب اعتقاد ابن سينا بر آن شد كه واحدى كه مبداء عدد است جنس براى موجودات عشره مىباشد و اين از آن جهت است كه فرق بين اسم واحدى كه مبداء عدد و اسم واحدى كه مرادف با موجود است براى اين مرد دشوار بوده است » « 2 » و همين موضوع را چند بار ديگر نيز تعقيب كرده « 3 » و چند جا هم اعتراضات سخت بر بو على نموده است « 4 »\r\nاز حكماى ديگر كه اعتراضاتى بر بو على داشت ابو البركات هبة اللّه بن على بن ملكا البغدادى ( م . 547 ) صاحب كتابهاى مشهور « المعتبر » و كتاب النفس يا تفسير كتاب النفس ارسطو ، است .\r\nعلاء الدولة فرامرز بن على از اعقاب علاء الدولة بن كاكويه روزى عقيدهء حكيم عمر خيام را دربارهء اعتراضات ابو البركات بر ابو على پرسيد . خيام گفت « ابو البركات كلام ابو على را درنمىيابد و او را مرتبهء ادراك سخنان شيخ نيست تا چه رسد باعتراض بر سخنان او و ايراد شكوك بر كلام وى » « 5 »\r\nيكى از وجوه اين مخالفتهاى حكما با ابو على خوددارى از تدريس آثار او بود مثلا اسمعيل الهروى از حكماى مذكور در تتمة صوان الحكمة در تدريس بكتب ابو نصر فارابى اكتفا و از خوض در تصانيف ابو على خوددارى ميكرد « 6 » .\r\n\r\n\r\n","description":"","footnote":"\r\n( 1 ) - تفسير مابعد الطبيعه ص 557\r\n( 2 ) - ايضا ص 1267 - 1268\r\n( 3 ) - ايضا ص 1279 - 1280 و 1282\r\n( 4 ) - ايضا ص 508 و 559 و 886 و 1426 و 1436\r\n( 5 ) - تتمة صوان الحكمة ص 110 - 111\r\n( 6 ) - تتمه صوان الحكمة ص 97 - 98\r\n","page_name":" 284 ","page_number":298},
  {"content":"\r\n\r\nمخالفت متشرعين با ابو على و فلسفهء او از همه بيشتر بود و اين بغض و كينه بسبب نفرتى بود كه آنان از علوم عقلى خاصه حكمت الهى داشتند و در اين باب قبلا سخن گفته‌ايم . بسبب همين عناد و نفرت ، ابو على نيز در شمار ملحدان و آثار او از جملهء كتب ضالّه و محكوم بسوختن و نابود شدن بوده است . مثلا المستنجد باللّه خليفهء عباسى بعد از آنكه بخلافت برگزيده شد ( سال 555 ) فرمان داد قاضى ابن المرخم را دستگير و اموال او را مصادره كنند . كتابخانهء ابن المرخم نيز درجملهء اين اموال بود و از ميان كتابهاى او آنچه را كه از « علوم فلاسفه » بود سوزاندند و از آنها يكى كتاب الشفاء ابن سينا و رسائل اخوان الصفا و كتابهايى از اين قبيل بود « 1 » . آخرين سخن حسن ابن محمد نجاء الاربلى را در بستر احتضار به ياد داريم كه گفت « صدق اللّه العظيم و كذب ابن سينا »\r\nاز ميان مخالفان بو على سينا متكلمين بيش از همه پافشارى و ثبات قدم داشتند و مقدّم آنان غزالى است كه كيفيت اختلاف او را با فلاسفه پيش ازين ديده‌ايم . وى كه كتاب تهافت الفلاسفة را از باب رد بر فلاسفهء قديم و بيان سستى عقيدت و تناقض كلمات آنان در آنچه مربوط بالهيات است نگاشت ، چنان كه در آغاز اين كتاب آورده براى رد سخنان ارسطو تحقيقات و تحريرات دو فيلسوف بزرگ اسلامى يعنى فارابى و ابن سينا را برگزيده و آنچه را كه آن دو اختيار كرده و صحيح دانسته‌اند ، رد كرده است و بنا بر اين در حقيقت نظر او در ردّ فلسفه متوجه بفارابى و خاصه ابن سينا بوده است .\r\nديگر از متكلمين بزرگ كه در مخالفت با ابن سينا شهرت دارد تاج الدين محمد ابن عبد الكريم شهرستانى ( م . 548 ) است . وى با آنكه در الملل و النحل خلاصهء جامعى از مقاصد فلسفى ابو على آورده بود ، در كتاب ديگر خود باسم المناهج و الآيات بردّ آراء ابو على مبادرت جست . البيهقى گفته است كه شارستانى ( - شهرستانى ) در اين كتاب رأى ابو على را استهزاء كرد و فصولى از آن را بر من خواند . گفتم بايد در باب هر فصل بحث شود اما وقت مساعدت نكرد « 2 » .\r\n\r\n\r\n","description":"","footnote":"\r\n( 1 ) - كامل التواريخ ابن الاثير حوادث سال 555\r\n( 2 ) - تتمة صوان الحكمة ص 138\r\n","page_name":" 285 ","page_number":299},
  {"content":"\r\n\r\nشهرستانى كتاب ديگرى در ردّ ابو على در الهيات تأليف كرد بنام المصارعة يا المصارع باسم مجد الدين ابو القاسم على بن جعفر الموسوى نقيب ترمذ كه پيش از اين ذكر او آمده است . كتاب المصارعة در رد عده‌يى از مسائل الهى ابن سينا نوشته شده است كه عبارتند از حصر اقسام وجود ، اثبات واجب الوجود ، توحيد واجب ، علم واجب ، حدوث عالم ، حصر مبادى ، پاره‌يى مسائل مشكلهء ديگر . شهرستانى در اين كتاب بر ابن سينا خرده‌ها گرفته و سخنان او را در هريك از ابواب فوق مردود دانسته است . خواجه نصير الدين طوسى دانشمند بزرگ قرن هفتم اين كتاب را در مصارع المصارع رد كرده و شهرستانى را از باب اسائهء ادب بر ابو على ملامت نموده است .\r\nابن غيلان بلخى هم چنان كه گفته‌ايم در رد ابن سينا و نفى افكار و عقايد او كوشش بسيار داشت . پاره‌يى از سخنان او را كه در رد بر فلاسفه و تعريضاتى بر ابو على بود قبلا بنقل از كتاب حدوث العالم او آورده‌ايم . وى ميگويد « روزى بزرگى را ديدم كه بر يكى از مشاهير طعن مىزند و با حرارت بسيار ميگويد كه او شيخ الرئيس ابو على را لعن كرده است ، گفتم چه خوب كرد ! آنگاه علت لعن ابن سينا را براى او بيان كردم و درنتيجه غضب او آرامش يافت و ساكت شد . خلاصهء قول ابن غيلان در بيان كيفيت مخالفت وى با ابن سينا و علت تأليف كتبى در رد او چنينست : « سبب شروع تحصيلات من در علوم فلاسفه آن بود كه چون در مدرسهء نظاميهء مرو در شوال سنهء 523 بتعلّم اشتغال داشتم ، هنگام مباحثات فقهى از بعض كسانى كه با من مباحثه مىكردند الفاظ و معانيى مىشنيدم كه با آنها آشنا نبودم . دربارهء آن الفاظ تحقيق كردم ، براى من علم منطق را وصف كردند و گفتند بهترين وسيله براى يارى در مباحثه و غلبهء بر خصم است ، در نتيجه بر تحصيل آن حريص شدم . نخست در مرو قسمتى از آن را آموختم ، آنگاه در شوال سال ديگر بنيشابور رفتم و آن را تمام كردم . پيش ازين هم علم حساب را در بلخ آموخته و در استخراج مسائل جبر مهارت حاصل كرده بودم ، و هندسهء اقليدس را هم خواندم ، ازين راهها به تحصيل علم طبيعيات و الهيات\r\n\r\n","description":"","footnote":"","page_name":" 286 ","page_number":300},
  {"content":"\r\n\r\nمايل شدم و قلب من از مخالفتى كه در آنها با معتقدات دينيم وجود داشت ، ناراحت بود و دانستم كه ابطال آن با علم كلام ميسر است . پس بتعلّم آن علم مشغول شدم و بيشتر غرض من از آن اطلاع از فساد شبهه‌هاى فلاسفه در مخالفت با حق بود . در آن علم هم بعقائدى از ابن سينا بازخوردم و از اين راه بتصفّح آثار او و تحقيق مطالب آنها رغبت يافتم تا بتوانم از روى حقيقت و بصيرت با گفتارهاى آنان معارضه و شبهات آن قوم را نقض كنم و چون خداوند جلّ جلاله از صدق همت و خلوص نيت من در قصدى كه داشتم آگاه شد ، درهايى را كه بر پيشينيان بسته بود ، بر من بگشود تا آنجا كه توانستم بر ابن سينا در مسائلى خرده گيرم كه بخاطر هيچكس راه نيافته است و آن در بسيارى از مواضع علم منطق بود . پس در اين باب رساله‌يى بنام « التوطئة للتخطئة » تأليف كردم و نيز به تخطئهء ابن سينا در مسائلى از اصول دين همت گماشتم و از آن جمله در اين كتاب مسائلى را كه مربوط باثبات حدوث عالم و اثبات شبهه‌هاى فلاسفه در اين بابست ، آورده‌ام و بعد از فراغ از اين كتاب ان شاء اللّه به تحرير كتاب « التنبيه على تمويهات كتاب التنبيهات » خواهم پرداخت و پس از آن بساير كتب او و ابطال جميع آراء خلاف حق وى متوجه خواهم شد .\r\nابن غيلان در مورد ديگرى از كتاب خود ابن سينا را از جملهء باطنيه ميشمارد و در اين دعوى بقول ابو عبيد جوزجانى شاگرد شيخ استناد ميجويد و ميگويد : دعات باطنيه همه از ابناء مجوس بوده‌اند كه تظاهر باسلام ميكردند ليكن در باطن با آن دشمنى داشتند و در تباهى آن سعى مينمودند و ازينروى خود را بفلاسفه مىبستند و كتب و اقاويل آنان را ميان مسلمانان مىپراگندند . مذهب باطنيه هيچگاه مانند عهد ديالمه آشكارا نشد و اين خود بدست ابن سينا بود كه چنان كه ابو عبيد گفته است پدرش مذهب باطنى داشت و به همين سبب خبث طينت و سوء عقيدتى كه از پدر به ارث برده بود ويرا بر آن داشت تا به تحصيل علوم فلسفه توجه بسيار كند و به يارى ذكاوت خداداد آن را به خوبى فراگيرد و بر نظم و ترتيب آن به قوت طبع و انديشه بيفزايد و كتب مفصل و متوسط و كوتاه دربارهء آن بنگارد و رسالات بسيارى بنويسد كه در همهء آنها مقالات\r\n\r\n","description":"","footnote":"","page_name":" 287 ","page_number":301},
  {"content":"\r\n\r\nمخالف اسلام را بىهيچگونه مبالات آورد ، و آن كتب را بنامهاى نيكو مانند شفا و نجات و هدايه و تنبيهات و معاد و حكومة موسوم گردانيد و على رؤس الاشهاد بتدريس آنها پرداخت و چون با اين هوش و قريحهء سرشار نيكو عبارت بود و در تمويه و تلبيس قدرت داشت ، اين آثار خوش عبارت وى بسبب حرمت و نعمتى كه داشت و شاگردانى كه دربارهء او غلو و مبالغه ميكردند ، بسرعت رواج يافت و كار مبالغه دربارهء او بجايى كشيد كه بوى كارهايى خارج از وسع بشر نسبت دادند و بدين علت قدر و مرتبه‌يى عظيم يافت و مقامى بلند در دلهاى خواص و عوام بدست آورد و به همين سبب هركس كه با او از در مخالفت درآمد در زمرهء عقلا شمرده نشد . اينست كه من در وارسى كلام او و تتبع وجوه غلط وى حريص شدم تا جماعت غلاة را از غلوى كه در حق او مىكنند فرود آرم و هركس كه كلام فلاسفه خاصه ابن سينا او را گمراه كرده باشد به علت الفاظ فريبنده و اخبار دروغين آنهاست و اينان با رجوع به حق و وقوف بر معانى و كشف حقائق ممكن است متنبه بشوند تا مگر خداوند تعالى دلشان را آگاه سازد .\r\nپس تنبيه آنان واجب و سودمند است .\r\nاين بود خلاصه‌يى از گفتار ابن غيلان دربارهء مردى كه بعقيدهء او باطنى و باطنىزاده بود و كفر و الحاد و زندقهء وى آشكار و سخنان دروغ و فريبنده و گمراه كننده‌اش مايهء گمراهى خلق و دور شدن آنان از راه حق و حقيقت بود !\r\nدر نيمهء دوم قرن ششم يكى از قويترين مخالفان ابن سينا سرگرم كار بود . وى امام فخر الدين محمد بن عمر الرازى ( م . 606 ) است . امام فخر در رد ابن سينا طريقهء كسانى را كه پيش ازو به آن استاد تاخته بودند تعقيب نكرد بلكه او مانند شهرستانى براى مخالفت با پسر سينا بيشتر از راه استدلالات عقلى و فلسفى درآمد و برد و ايراد منطقى نسبت بابن سينا پرداخت و در كتبى از قبيل محصل افكار المتقدمين و مباحث المشرقية و شرح اشارات بر آن استاد تاخت و ايرادات اين حكيم مشكّك است كه بوسيلهء خواجه نصير الدين طوسى در قرن هفتم رد شد .\r\n\r\nشعر و فلسفه\r\nدر همان حال كه بسيارى از شاعران اين دوره مضامين شاعرانهء خود را بر افكار فلسفى و علمى استوار ميساخته و از\r\n\r\n","description":"","footnote":"","page_name":" 288 ","page_number":302},
  {"content":"\r\n\r\nانديشه‌هاى علمى در تصورات و خيالات شعرى خود استفاده ميكرده‌اند ، دسته‌يى ديگر بشدت فلاسفه و حكما را در آثار خود مورد سرزنش و عتاب قرار ميداده و با آنان از در جدال و ستيز درمىآمده‌اند .\r\nشاعرانى كه اين روش تند را پيش گرفته بودند تحت . تأثير افكار زمان قرار داشتند و مخالفتهاى شديد علماى دينى با فيلسوفان آنانرا متأثر ساخته بود . در حقيقت برآوردن اين نغمات مخالف نتيجهء اعتقادات دينى شاعران و تصور الحاد در فلاسفه و حكما بوده است . اينان علوم اوائل و حكمت يونان را وسيلهء گمراهى ميشمرده و راه صلاح و فلاح را فقط اعتصام بحبل اللّه و توسل بعروة الوثقاى قرآن ميدانسته و از اينكه گروهى از مسلمين دين اسلام را مشوب بكفريات يونانى كرده‌اند سخت اندوهناك بوده‌اند .\r\nسنائى غزنوى اعتقاد بعقيدهء اهل يونان را نتيجهء معطل گذاشتن دين مىپنداشته و فلسفه خواندن را دور از عاقلى ميشمرده و پيروان ارسطو و افلاطون را به ترك مقالات « هوس‌گويان يونانى » دعوت مىكرده و عقل را در خواندن و دانستن قرآن ميدانسته است .\r\nابيات ذيل معرّف و مبين همين افكار است :\r\n شرط مردان نيست در دل عشق جانان داشتن * پس دل اندر بند وصل و قيد هجران داشتن . . .\r\nتا كى از كاهل نمازى اى حكيم زشت‌خوى * همچو دونان اعتقاد اهل يونان داشتن\r\nصدق بو بكرى و حذق حيدرى كردن رها * پس دل اندر زهرهء فرعون و هامان داشتن\r\nعقل نبود فلسفه خواندن ز بهر كاملى * عقل چبود جان نُبى خواه و نُبى خوان داشتن\r\nدين و ملت نىّ و بر جان نقش حكمت دوختن * نوح و كشتى نىّ و در دل عشق طوفان داشتن \r\n\r\n","description":"","footnote":"","page_name":" 289 ","page_number":303},
  {"content":"\r\n\r\n* * *\r\n مسلمانان مسلمانان مسلمانى مسلمانى * ازين آيين بىدينان پشيمانى پشيمانى . . .\r\nبميريد از چنين جانى كازو كفر و هوا خيزد * ازيرا در چنان جانها فرونايد مسلمانى\r\nشراب حكمت شرعى خوريد اندر حريم دين * كه محرومند ازين عشرت هوس‌گويان يونانى . . .\r\nبرون كن طوق عقلانى بسوى ذوق ايمان شو * چه باشد حكمت يونان بپيش ذوق ايمانى . . . \r\nحملات شاعر ديگرى كه در آخر اين عهد علم سيادت و پيشوايى شاعران برافراشته بود ، بر فيلسوفان بسيار سخت‌تر است . وى خاقانى است كه نه تنها فلاسفه را بتيغ زبان ميآزرد و آنانرا بىدين و مهوّس مىدانست ، بلكه اهل كلام و جدل را هم از آن جهت كه ريزه‌خواران خوان حكمت بوده‌اند ، از اين باب سرزنش ميكرد و آنانرا بآميختن دين عرب با فلسفهء يونان متهم ميداشت . از سخنان اوست :\r\n چشم بر پردهء امل منهيد * جرم بر كردهء ازل منهيد . . .\r\nاى امامان و عالمان اجل * هاء جهل از بر اجل منهيد « 1 »\r\nعلم تعطيل « 2 » مشنويد از غير * سرّ توحيد را خلل منهيد\r\nفلسفه در سخن مياميزيد * وآنگهى نام آن جدل منهيد\r\nوحل گمرهيست بر سر راه * اى سران پاى در وحل منهيد\r\nرَحَل « 3 » زندقه جهان بگرفت * گوش همت بر اين رحل منهيد\r\nنقد هر فلسفى كم از فلسى است * فلس در كيسهء عمل منهيد\r\nدين بتيغ حق از فَشَل « 4 » رسته است * باز بنيادش از فشل منهيد \r\n\r\n\r\n","description":"","footnote":"\r\n( 1 ) - چون هاء جهل را به اجل دهيم اجهل خواهد شد .\r\n( 2 ) - مراد فلسفه است\r\n( 3 ) - رحل : آواى درا\r\n( 4 ) - فشل : سستى\r\n","page_name":" 290 ","page_number":304},
  {"content":"\r\n\r\n حرم كعبه كاز هُبَل شد پاك * باز هم در حرم هبل « 1 » منهيد\r\nمشنى اطفال نو تعلّم را * لوح ادبار در بغل منهيد\r\nمركب دين كه زادهء عربست * داغ يونانش بر كفل منهيد\r\nقفل اسطورهء ارسطو را * بر در احسن الملل منهيد\r\nنقش فرسودهء فلاطُن را * بر طراز بهين حُلل منهيد\r\nعلم دين علم كفر مشماريد * هِرَمان همبر قلل منهيد\r\nچشم شرع از شماست ناخنه‌دار * بر سر ناخنه سبل « 2 » منهيد\r\nفلسفى مرد دين مپنداريد * حيز را جفت سام يل منهيد\r\nفرض ورزيد و سنت آموزيد * عذر ناكردن از كسل منهيد\r\nاز شما نحس ميشوند اين قوم * تهمت نحس بر زحل منهيد\r\nگل علم اعتقاد خاقانيست * خارش از جهل مستدل منهيد\r\nافضل ارزين فضولها راند * نام افضل بجز اضل منهيد \r\n* * *\r\n فلسفى گرچه نيست امير النحل * همچو زنبور نامسلمانست . . .\r\nدَرِ زنبور كافر از چه زنى * كه چو دار السلاحِ پيكانست\r\nنحل را از نهال باغ خرد * ور مشبك نعيم الوانست\r\nخان زنبور كلبهء قصاب * كلبهء نحل صحن بستانست\r\nفلسفى دين مباش خاقانى * كه صلاح مجوس به ز آنست\r\nاين چو طوطى بود مهوّس و آن * چون خروسى كه طبعش احسانست \r\n* * *\r\n جدلى فلسفى است خاقانى * تا بفلسى نگيرى احكامش\r\nفلسفه در جدل كند پنهان * وآنگهى فقه برنهد نامش\r\nمس بدعت بزر بيالايد * پس فروشد بنقرهء خامش . . . \r\n\r\n\r\n","description":"","footnote":"\r\n( 1 ) - هبل : نام بتى است در جاهليت .\r\n( 2 ) - سبل : موى چشم ؛ پرده‌يى كه بر چشم پديد آيد\r\n","page_name":" 291 ","page_number":305},
  {"content":"\r\n\r\n علم دين پيشت آورد وآنگه * كفر باشد سخن بفرجامش . . . \r\nدر شعر عربى اين عهد نيز بنظاير اين دشنامها بفلاسفه بازميخوريم و براى نمونه چند بيت از ابو الحسين محمد بن احمد بن جبير الكنانى الاندلسى رحّالهء معروف ( 540 - 614 ) در اينجا نقل مىشود « 1 » :\r\n قد ظهرت فى عصرنا فرقة * ظهورها شؤم على العصر\r\nلا تقتدى فى الدّين الّا بما * سنّ ابن سينا و ابو نصر \r\n* * *\r\n يا وحشة الاسلام من فرقة * شاغلة انفسها بالّسفه\r\nقد نبذت دين الهدى خلفها * و ادّعت الحكمة و الفلسفة \r\n* * *\r\n ضلّت بافعالها الشّنيعة * طائفة عن هدى الشّريعة\r\nليست ترى فاعلا حكيما * يفعل شيئا سوى الطبيعة \r\n\r\nحكماى مشهور\r\nبا همهء مشكلاتى كه براى مشتغلين بحكمت در اين دوره وجود داشت هنوز بازماندهء حوزه‌هاى تعليمى فلاسفه از دورهء پيش در اين عصر مشاهده مىشود و حكمايى كه مقالاتشان بيشتر با علم كلام آميخته بود مشاهده ميشوند . نخستين حكما و فلاسفهء اين عهد كسانى بوده‌اند كه در حوزهء تعليم شاگردان ابن سينا تربيت شدند .\r\nاز بزرگترين اين فيلسوفان يكى ابو العباس فضل بن محمد لوكرى مروزى است ، از لوكر در كنار رود مرو « 2 » ، كه از مشاهير حكماى عهد خود و مربى چندين تن از دانشمندان و فلسفه‌دانان قرن ششم بوده است . وى شاگرد بهمنيار و بهمنيار شاگرد ابو على بن سينا بوده . بيهقى گويد « 3 » : « بوسيلهء ابو العباس علوم حكمت در خراسان انتشار يافت و او باجزاء علوم حكمت عالم بوده است و ديدهء وى در پيرى نابينا شد و او در ناحيهء مرو از خاندان جليل و از ارباب بيوتات بود . ويرا تصانيف\r\n\r\n\r\n","description":"","footnote":"\r\n( 1 ) - نقل از مقدمهء رحلهء ابن جبير طبع بغداد سنهء 1356 ه ، 1937 م .\r\n( 2 ) - دربارهء لوكر رجوع شود به معجم البلدان ياقوت در ذيل همين نام .\r\n( 3 ) - تتمة صوان الحكمة ص 120\r\n","page_name":" 292 ","page_number":306},
  {"content":"\r\n\r\nبسيار است مانند بيان الحق بضمان الصدق و قصيده‌يى با شرح آن به فارسى و رسائل ديگر و تعليقات و مختصرات و ديوان شعر » . در اتمام التتمه « 1 » آمده است كه بزرگترين اقران لوكرى در ميدان حكمت الخيامى ( خيام ) و ابن كوشك و الواسطى بوده‌اند ليكن هيچيك بگرد او نرسيده‌اند . از مهمترين آثار لوكرى بيان الحق اوست و او خود در آغاز آن آورده است كه از سخنان فارابى و بو على و حكيمان ديگر استفاده كرده و در بيان حقايق از تطويل سخن بازايستاده و در همان حال از ذكر لوازم امور سرباز نزده است . بيان الحق در پنج بخش است : 1 ) منطق در نه فن و سى و هشت مقاله كه در حقيقت مأخوذ است از كتاب الشفا 2 ) طبيعيات در هشت فن و 35 مقاله كه منتخبى است از شفا 3 ) الهيات در يك فن و ده مقاله و پنجاه و چهار فصل 4 ) بخشى در ذكر مسائلى از علم مابعد الطبيعه كه در حكم اسرار است 5 ) فصول منتخب از رسالة الاخلاق در پنج باب . نسخهء منحصرى از اين كتاب در جزو كتب اهدائى آقاى سيد محمد مشكوة بكتابخانهء دانشگاه تهران ، موجود است « 2 »\r\nاز شاگردان معروف لوكرى يكى قطب الزمان محمد بن ابو طاهر طبسى مروزى بود . پدر وى از حكام قراى مرو و مادرش خوارزمى و خود حكيمى كامل در اجزاء علوم حكمت و صاحب خاطرى وقاد بود . در آغاز كار مورد توجه وزير نصير الدين ظهير الاسلام بهاء الدولة كافى الملك ، عين خراسان ، ابو القاسم محمود بن ابى توبه ( 466 - 503 ) بود ليكن بعد محروم و محتاج ماند . قطب الزمان در شوال سال 539 بعد از بيمارى فلج در شهر سرخس درگذشت « 3 » . از شاگردان قطب الزمان محمد بن ابو طاهر طبسى ابو الفتح بن ابو سعيد فندورجى است كه در آثار علويه و علم حيوان تصانيفى داشت . « 4 »\r\nديگر از شاگردان ابو العباس لوكرى مجد الافاضل قاضى عبد الرزاق تركى بود كه مخصوصا در فن هندسه مشهور بود و اكثر كتب ابو على سينا را از حفظ داشت و در بخارا طب و حساب تدريس ميكرد « 5 » .\r\n\r\n\r\n","description":"","footnote":"\r\n( 1 ) - مستفاد از تعليقات تتمة صوان الحكمة چاپ لاهور ص 204\r\n( 2 ) - رجوع شود بفهرست كتابخانهء دانشگاه تهران ج 3 بخش 1 ص 162 - 65\r\n( 3 ) - تتمة صوان الحكمه ص 122 - 123\r\n( 4 ) - ايضا ص 123 - 124\r\n( 5 ) - ايضا 124 - 125\r\n","page_name":" 293 ","page_number":307},
  {"content":"\r\n\r\nديگر از شاگردان مشهور ابو العباس لوكرى شرف الزمان ( يا : شرف الدين ) محمد بن يوسف الايلاقى « 1 » بوده است كه در مسائل نظرى و عملى حكمت توانا بود و تصنيفات بسيار پديد آورد مانند كتاب اللواحق و كتاب دوست‌نامه و سلطان‌نامه و كتاب الحيوان و غيره . وى در جنگ قطوان كه بسال 536 اتفاق افتاد كشته شد . ايلاقى طبيبى ماهر بود و دربارهء او باز سخن خواهيم گفت .\r\nديگر از شاگردان ابو العباس لوكرى فريد الدين عمر بن غيلان بلخى بود كه پيش ازين ذكر او را بتفصيل آورده‌ايم . وى از متكلمين بزرگ خراسان و در زمرهء مخالفان شديد اللحن ابو على سينا بود . ابن غيلان به چند كتاب خود اشاره مىكند مانند حدوث العالم ، التنبيه على تمويهات كتاب التنبيهات ، التوطئة للتخطئة در ذكر ايراداتى بر منطق ابن سينا .\r\nاز ميان اين كتب نسخه‌يى از حدوث العالم در كتابخانهء دانشگاه موجود است و پيش ازين دربارهء آن سخن گفته‌ام و عجب در آنست كه اين مرد با نسب تعليم خود كه بابن سينا ميرسيد با آن فيلسوف بزرگ از در خلاف درآمد و شديدترين حملات را بر وى كرد . ابن غيلان خود استاد فريد الدين داماد نيشابورى بوده است كه خواجه نصير الدين طوسى اشارات شيخ را نزد او خواند .\r\nديگر از شاگردان ابو العباس لوكرى عين الزمان حسن قطّان مروزى پزشك و رياضىدان و فيلسوف مشهور است كه بعد ازين دربارهء او سخن خواهيم گفت و ديگر امام الاجل ابو الفتح اسعد بن محمد بن ابو نصر الميهنى است كه در حكمت و خلاف و فقه شهرت داشت و چندى در نظاميهء بغداد تدريس كرد و هرگاه ببغداد ميرفت توقيع اسمى دربارهء او صادر ميشد بر آنكه « رفع الينا حضور اسعد الميهنى » . وفات او بعد از سال 520 و يا در سال 527 در همدان اتفاق افتاد « 2 »\r\n\r\n\r\n","description":"","footnote":"\r\n( 1 ) - تتمة صوان الحكمة ص 125 - 126 ؛ كشف الظنون بند 1266\r\n( 2 ) - براى اطلاع از احوالش رجوع شود به وفيات الاعيان ابن خلكان و معجم البلدان ياقوت و طبقات الشافعيه سبكى و تتمهء صوان الحكمة ص 136 - 137 و حاشيهء ص 136 از همان كتاب\r\n","page_name":" 294 ","page_number":308},
  {"content":"\r\n\r\nاز مشهورترين حكما و فلاسفهء ايران در اوايل اين دوره حجة الحق حكيم ابو الفتح عمر بن ابراهيم الخيام ( - الخيامى ) النيسابورى بوده است . وى حكيم و رياضىدان و منجم بزرگ عهد خويش بود ليكن امروز بيشتر او را بعنوان يك شاعر استاد زبان فارسى ميشناسند و به همين سبب شرح احوال او را در زمرهء شاعران خواهيم آورد . وفات او در 509 يا 517 اتفاق افتاد « 1 » . خيام بآثار ابن سينا تعلق خاطر بسيار داشت و بيهقى او را در اجزاء علوم حكمت تلو ابو على دانسته است « 2 » با اين فرق كه در تعليم و تصنيف بقول بيهقى ضّنت داشت و بعقيدهء ما شايد چندان بدين دو كار ميلى نشان نمىداد . از آثار فلسفى او رسالاتى در طبيعيات و رساله‌يى در « وجود » و رساله‌يى در « كون و تكليف » و رساله‌يى در حيز و وجود و رساله‌يى در معراج است كه از همه نسخى در دست داريم . وى خطبة الغراء بو على را نيز به فارسى ترجمه كرده كه نسخ آن موجود است . خيام آثارى در رياضيات نيز دارد كه بعد از اين ذكر خواهد شد .\r\nفيلسوف و پزشك بزرگ و معروف ديگرى كه در اين عهد شهرت داشت اوحد الزمان ابو البركات هبة الله بن على بن ملكا البلدى يا البغدادى ( م . 547 ) صاحب كتابهاى مشهور المعتبر و كتاب النفس و كتاب التفسير است و گويا اين كتاب اخير تفسير كتاب النفس ارسطو باشد . وى ابتدا بر دين يهود بود ولى در جنگ ميان المسترشد باللّه خليفه با سلطان مسعود سلجوقى باسارت قواى مسعود درآمد و از بيم او قبول اسلام كرد « 3 » . ابو البركات همچنانكه قبلا گفته‌ايم از مخالفان بزرگ بو على بود . علاء الدوله فرامرز بن على بن فرامرز پادشاه ديلمى يزد كه از اعقاب علاء الدولهء كاكويه بوده ، به ابو البركات اعتقاد بسيار داشته ، و عقايد او را تأييد مىكرده است . ابن شاهزاده خود مردى\r\n\r\n\r\n","description":"","footnote":"\r\n( 1 ) - رجوع شود به مقالهء « راجع باحوال حكيم عمر خيام نيشابورى » بقلم مرحوم عباس اقبال . مجلهء شرق ص 466 ببعد\r\n( 2 ) - تتمة صوان الحكمة ص 112\r\n( 3 ) - دربارهء احوال او رجوع شود به تتمة صوان الحكمة ص 150 - 153 و 110 - 111 و مفتاح السعادة ج 1 ص 249 - 250\r\n","page_name":" 295 ","page_number":309},
  {"content":"\r\n\r\nفيلسوف و صاحب كتاب معتبرى بنام مهجة التوحيد « 1 » بوده است . وى روزى نظر حكيم عمر خيام را دربارهء مخالفت آن فيلسوف با ابن سينا سؤال كرد . خيام گفت ابو البركات كلام ابن سينا را درنمىيابد و رتبهء ادراك سخنان او را ندارد تا چه رسد باعتراض بر او و ايراد شكوك بر كلام آن استاد ! ليكن ملك علاء الدوله بر اين سخن تند خيام خرده گرفت و گفت : « مرد فيلسوف سخن غير را با برهان ردّ مىكند و جدلىّ سفيه با وقيعت » « 2 »\r\nديگر از فلاسفهء مشهور اين عهد حكيم ابو سعد ( يا : ابو سعيد ) محمد بن محمد الغانمى صاحب كتاب قراضة الطبيعيات است كه ذكر آن در كتب پارسى اين عهد خواهد آمد .\r\nديگر از فلاسفه قاضى زين الدين عمر بن سهلان الساوى است كه معاصر سنجر و از شاگردان شرف الزمان محمد الايلاقى بوده است . وى كتاب الشفا را استنساخ ميكرد و هر نسخه را به صد دينار ميفروخت . از آثار او كتاب البصائر النصيريه در منطق است كه در سال 1316 - 1317 قمرى در مطبعهء اميريهء بولاق طبع شد و كتاب التبصرة و كتابى در حساب و چند كتاب ديگر . بيهقى گويد من به خدمت او ميرفتم و او را چون بحرى مواج در علوم مىديدم . از آثار فارسى او شرح رسالة الطير ابو على سينا و رسالة السنجرية فى كائنات العنصرية را بعد ازين ذكر خواهيم كرد « 3 »\r\nتاج الدين محمد بن عبد الكريم شارستانى ( م . 548 ) كه ذكر او و آثارش پيش ازين گذشته است ، داراى تأليفاتى در فلسفه و عقايد خاصى در حكمت بود . وى در كتاب المناهج و الآيات و كتاب المصارعة بر بو على تاخته و بر آن استاد خرده گرفته است . كتاب المصارعات را شهرستانى در هفت مسأله 1 ) حصر اقسام وجود 2 ) وجود واجب الوجود 3 ) توحيد واجب الوجود 4 ) علم واجب الوجود 5 ) حدوث عالم\r\n\r\n\r\n","description":"","footnote":"\r\n( 1 ) - تتمه ص 110\r\n( 2 ) - ايضا همان صفحه\r\n( 3 ) - تاريخ علوم عقلى در تمدن اسلامى ج 1 ص 229 . تتمة صوان الحكمة متن و حواشى ص 127 - 129 . و 205 - 206\r\n","page_name":" 296 ","page_number":310},
  {"content":"\r\n\r\n6 ) حصر مبادى 7 ) پاره‌يى مسائل دشوار ، نوشته و بقول خود خواسته است : بسبب اعتقادى كه مردم باصابت نظر بو على داشتند بهترين مقولات نجات و شفا و تعليقات را برگزيند و خطاهاى او را در آن موارد اثبات كند . ايرادات شهرستانى را خواجه نصير الدين طوسى در كتاب مصارع المصارع جواب گفته است . وى در كتاب الملل و النحل نيز شرح مشبعى دربارهء فلاسفه و مبانى نظريه‌هاى آنان آورده و بدين سبب كتاب او در عين آنكه يك كتاب كلامى است ارزش فلسفى بسيار دارد . بيهقى « 1 » از مجلس مناظره‌يى كه بدعوت امام ابو الحسن بن حمويه دانشمند بزرگ قرن پنجم ميان او و شهرستانى با حضور چند تن از افاضل ترتيب يافته بود ، سخن گفته و از فحواى سخن او ضعف شهرستانى در بحث‌هاى فلسفى برميآيد .\r\nدر نيمهء دوم قرن ششم هجرى يكى از بزرگترين فلاسفهء عالم در ايران ظهور كرد چنان كه تنها بوجود او ميتوان قرن ششم را يكى از مهمترين ادوار تاريخ فلسفه بشمار آورد . وى شهاب الدين ابو الفتوح يحيى بن حبش بن اميرك السهروردى فيلسوف بزرگ ايرانست كه بسال 549 در سهرورد ولادت يافت و بسال 587 در حلب بفرمان صلاح الدين ايوبى و بتحريك متعصبين بقتل رسيد . البته او را نبايد با شهاب الدين عمر سهروردى عارف مشهور كه پيش ازين ذكر او را آورده‌ايم اشتباه كرد .\r\nشهاب الدين يحيى سهروردى را غالبا « شيخ اشراق » يا « المقتول » يا « شهيد » نيز مينامند .\r\nاين فيلسوف بزرگوار حكمت و اصول فقه را نزد شيخ مجد الدين الجيلى استاد فخر الدين محمد رازى در شهر مراغه آموخت و در علوم حكمى و فلسفى او حد زمان و سرآمد دوران گرديد و به قوت ذكاء و حدّت ذهن و پاكدلى و نيك‌انديشى بر بسيارى از حقائق راه جست و به همين سبب او را « المؤيد بالملكوت » لقب دادند و چون در بسيارى از موارد با قدما خلاف انديشيده و على الخصوص در اصطلاحات خود از الفاظ و اصطلاحات دينى زرتشتى بسيار استفاده كرده است ، متعصبان قوم او را بالحاد متهم داشته و علماء حلب خون او را مباح شمردند . صلاح الدين ايوبى فرمانرواى مصر و شام فرمان داد او را بقتل رسانند و او در حبس سلطان در پنجم ماه رجب سال 587 خفه شد در حالى كه از عمر او بيش از\r\n\r\n\r\n","description":"","footnote":"\r\n( 1 ) - تتمة صوان الحكمة ص 138 - 139\r\n","page_name":" 297 ","page_number":311},
  {"content":"\r\n\r\nسى و هشت سال نگذشته بود « 1 » .\r\nشيخ اشراق آثار متعدد به زبان پارسى و تازى دارد . مهمترين آثار او منطق - التلويحات و كتاب التلويحات ، كتاب المقاومات ، كتاب المشارع و المطارحات ، كتاب حكمة الاشراق ، رسالة فى اعتقاد الحكما ، قصة الغربة الغربية ، آواز پر جبرئيل ، رسالة العشق ، لغت موران ، صفير سيمرغ ، ترجمهء رسالة الطير ابن سينا ، اللمحات ، الهياكل النورية ، الالواح العمادية ، المبداء و المعاد ، طوارق الانوار ، البارقات الالهية ، لوامع الانوار ، روزى با جماعت صوفيان ، عقل سرخ ، پرتونامه ، يزدان شناخت ، فى حالة - الطفولية ، التنقيحات فى الحكمة ، و چندين كتاب و رسالهء ديگر است . از مجموع چهل و نه كتاب و رساله كه شهرزورى بشيخ اشراق نسبت داده قسمت اعظم آنها هريك با چند نسخه در دست است و قسمت مهمى بطبع رسيده است . از ميان اين همه كتاب و رساله مهمتر از همه يعنى آنها كه بواقع نمايندهء كامل و معرّف گوياى حكمت شيخ اشراق ميتواند بود ، چهار كتاب حكمة الاشراق ، كتاب تلويحات ، كتاب مقاومات و كتاب المشارع و المطارحات است .\r\nشهاب الدين سهروردى بزرگترين فيلسوفى است كه حكمت اشراق در آثار و روش فلسفى او بكمال رسيد و به همين سبب است كه او را « شيخ اشراق » لقب داده‌اند .\r\nمنشاء حكمت اشراق فلسفهء افلاطون است كه بعد ازو در حوزهء علمى اسكندريه بوسيلهء نو افلاطونيان پديد آمد و از راه آميزش با طريقهء ارسطو و عقايد مذهبى يهودى و نصرانى و مقالات فلاسفهء مشهورى از قبيل فيلون يهودى « 2 » و آمونيوس ساكاس « 3 » و شاگردان مشهور او فلوطين « 4 » و لونجين « 5 » و اوريجين « 6 » و فرفوريوس « 7 » تكامل يافت . در\r\n\r\n\r\n","description":"","footnote":"\r\n( 1 ) - رجوع كنيد به مفتاح السعادة ج 1 ص 247 - 249 ؛ مقدمهء آقاى هانرى كربن  Henry Corbin  بر مجموعة فى الحكمة الالهية من مصنفات شهاب الدين السهروردى استانبول 1945\r\n( 2 ) -  Philon d'Alexandrie ( Philon le Juif ) \r\n( 3 ) -  Ammonios Saccas \r\n( 4 ) -  Plotinos de Nikopolis \r\n( 5 ) -  Longin \r\n( 6 ) -  Origene \r\n( 7 ) -\r\n Porphyrios ( Alios Malchos ) de Batanea ou de Tyron \r\n","page_name":" 298 ","page_number":312},
  {"content":"\r\n\r\nتحكيم مبانى اين فلسفه سهم عمده با امونيوس و فلوطينوس و فرفوريوس بوده است كه فلسفهء نوافلاطونى را بكمال رسانيدند .\r\nبعد از آن دسته بزرگترين فيلسوف نوافلاطونى در قرن چهارم ميلادى ايامبليخس « 1 » ( م . 330 يا 333 ميلادى ) است كه معتقد بحصول علم از طريق كشف و شهود بوده است .\r\nفلسفهء نوافلاطونيان در عهد خسرو انوشروان ( 531 - 579 م . ) بر اثر مهاجرت عده‌يى از فلاسفهء مدرسهء آتن كه ابرقلس « 2 » فيلسوف نوافلاطونى قرن پنجم ميلادى ايجاد كرده بود ، و دربارهء آنان قبلا سخن گفته‌ايم « 3 » ، در ايران پراگنده شد .\r\nترجمه‌هايى كه در حوزهء علمى بغداد از آثار افلاطون و نوافلاطونيان به عربى صورت گرفت وسيلهء جديدى براى رواج فلسفهء نوافلاطونى و اشراقى در ممالك اسلامى خاصه ايران گرديد و همين ميراثست كه بعده‌يى از متفكران خاصه شهاب الدين سهروردى رسيد .\r\nاما اين فيلسوف تنها از افلاطون و پيروان طريقهء او متأثر نبود بلكه چنان كه خود بارها اشاره كرده است ، و از بيشتر موارد آثار او برميآيد ، از فلسفهء متداول در ايران خاصه فلسفهء متمايل بعرفان كه در طريقت زردشت ديده مىشود ، نيز استفاده كرد ، و اين طريقه همانست كه سهروردى در آثار خود از آن به طريقهء خسروانى تعبير مىكند . شهاب الدين در اين امر مبتكر نبوده است بلكه نخستين استاد اشراقى او افلاطون هم در آكادميا نسبت باقوال زردشت اظهار رغبت و تمايل ميكرد .\r\nشاگرد شيخ اشراق يعنى شمس الدين محمد شهرزورى صاحب كتاب تاريخ الحكما در مقدمه‌يى كه بر كتاب حكمة الاشراق سهروردى نوشته شرحى مفصل در اين باب آورده است و ما خلاصه و فحواى آن را ، آنچه در بحث خود سودمند ميدانيم ، در اينجا نقل مىكنيم . وى سعادت را منوط بعلوم حقيقيه ميداند و علوم حقيقى را بر\r\n\r\n\r\n","description":"","footnote":"\r\n( 1 ) -  Jamblichos \r\n( 2 ) -  Proklos de Byzantion \r\n( 3 ) - رجوع شود به ج 1 از تاريخ ادبيات در ايران چاپ دوم ص 100 - 101\r\n","page_name":" 299 ","page_number":313},
  {"content":"\r\n\r\nدو قسم مىكند : ذوقيّهء كشفيّه و بحثيّهء نظريّه . مراد از علوم ذوقيهء كشفيه آن علمهاست كه مبتنى بر معاينهء معانى و مجردات از راه كشف و شهودست نه از طريق فكر و تنظيم دليل قياسى يا به كار بردن تعريف حدى و رسمى ، بلكه از راه انوار اشراقيهء متواليه .\r\nكمتر كسى از حكماست كه به اين حكمت ذوقى رسيده باشد و اين حكمت جز براى بعضى از افراد حكماء متألّه فاضل ميسر نميشود . و از آن جمله برخى از قدماء فلاسفه‌اند كه زمان آنان بر ارسطو مقدم بود مانند « اغاثاذيمون » و « هرمس » و « انباذقلس » و « فيثاغورس » و « سقراط » و « افلاطون » و ديگر فيلسوفان فاضل قديم كه امتهاى مختلف بر فضل و تقدمشان گواهى داده‌اند . اينان كه برشمرده‌ايم اگرچه بيشتر بامور ذوقيه توجه ميكرده‌اند ، ليكن از بحث هم خالى نبوده‌اند بلكه آنانرا بحثها و تحريرات و اشاراتى است كه ارسطو نيز بدانها توجه داشته و گفته است حكماى كهن كه بفلسفهء واقعى آشنايى يافته‌اند اگرچه در بعضى از امور طبيعى دچار اشتباه شده‌اند ، ليكن در حل امور الهى كاميابى حاصل كردند .\r\nدسته‌يى ديگر از اصحاب حكمت ذوقيه فلاسفهء متأخرند كه حكمت ذوقى در نزد آنان جدا ضعيف بود زيرا ارسطاطاليس آنانرا سرگرم بحث و بسط مقال در ردّ و قبول پرسشها و پاسخها و امثال اين ، كه مانع از تحصيل امور ذوقى است ، كرد بخصوص كه حبّ رياست بر اين مسائل افزوده شد . بعد از اينان همواره بحث در حكمت ذوقى افزايش مىيافت و ذوق بضعف ميگراييد تا در دورهء قريب بما بسيار كم شد . مراد شهرزورى از فلاسفهء متأخر كه حكمت ذوقى را بر اثر اشتغال بمقالات ارسطو ضعيف كردند ، حكماى نوافلاطونى اسكندريه و پيروان آنانند كه در نزديك كردن دو روش افلاطون و ارسطو كوشش بسيار كردند تا بجايى كه اين دو فيلسوف را كه در بسيارى از موارد با يكديگر مختلف بوده‌اند ، در بسى از مسائل به يكديگر نزديك نشان دادند ، و آيندگانى از قبيل ابو نصر فارابى را چنان باشتباه افگندند كه بتأليف كتبى در جمع بين رأى دو حكيم يونانى مبادرت كردند .\r\nپيداست كه بر اثر توجه نوافلاطونيان ببحث و اثبات و استدلال و تقويت اين جنبه ، از توجه آنان نسبت به ذوقيات كاسته شد و همين كاهش ذوق است كه گروهى از فلاسفه را بانديشهء بازگشت بطريقهء قدما و از سرگرفتن آن روش متوجه كرد .\r\n\r\n","description":"","footnote":"","page_name":" 300 ","page_number":314},
  {"content":"\r\n\r\nشهرزورى ميگويد بعضى از مستعدين كه ببحث صرف راضى نبودند بر آن شدند كه بحكمت حقيقى ، چنان كه بايد ، راه جويند ليكن اين كار دشوار بود و همواره طريق حكمت مسدود ماند تا كوكب سعادت بدرخشيد ، و صبح حكمت از افق نفس بدميد ، و انوار حقايق از محل بلند بظهور مولانا سلطان الحقيقة و مقتدى الطريقة . . . المؤيد بالملكوت و المنخرط فى سلك عالم الجبروت . . . شهاب الملة و الحق و الدين ابو الفتوح السهروردى ، درخشيدن آغاز نمود . و او شروع كرد باصلاح آنچه تباه شده و تجديد آنچه دور روزگار كهنش ساخته بود . وى بشدت بطرفدارى از حكماى كهن و مناقضه با كسانى كه بردّ آنها پرداخته بودند ، همت گماشت و در اين امر با بصيرت و خبرتى كه حاصل رياضات لطيف و ابحاث صحيح تام بوده است عمل كرد . زيرا او در هر دو حكمت كشفى و بحثى وارد و داراى اطلاع تام و تمام بود و هيچكس در اين دو مورد به دو نمىرسيد . « 1 »\r\nشيخ اشراق خود در مقدمه‌يى كوتاه كه بر حكمة الاشراق نوشته به اطلاع خويش از طريقهء مشائين اشاره مىكند و ميگويد كه پيش از تأليف كتاب اخير الذكر كتبى بر طريقهء مشائين نوشته و قواعد آنان را در آن كتب تلخيص كرده است و از آن جمله است مختصر موسوم به « التلويحات اللوحية و العرشية » كه مشتمل است بر قواعد بسيار كه با خردى آن بسى از قواعد در آن تلخيص شده است ، و كتاب ديگرى بنام « اللمحات » و جز آنها . دسته‌يى ديگر از كتب را در دوران صبا نوشته‌ام كه بر طريقه‌يى ديگر است و آنچه در آنها آورده‌ام از راه فكر براى من حاصل نشد بلكه حصول آن از راهى ديگر ميسر گشت و بعد از آن براى اثبات آنچه در انديشهء من خطور كرده بود حجت و دليل جستجو كردم ، و آنچه از « علم الانوار » و متعلقات آن آورده‌ام مبتنى است بر ذوق امام الحكمة افلاطون و آنان كه از دورهء پدر فيلسوفان هرمس تا زمان افلاطون از اساطين حكمت ظهور كردند ، مانند انباذقلس و فيثاغورس و جز آنان ؛ و بر همين روش از قاعدهء\r\n\r\n\r\n","description":"","footnote":"\r\n( 1 ) - مقدمهء حكمة الاشراق از شهرزورى . مجموعهء دوم مصنفات شيخ اشراق بتصحيح هانرى كربن - تهران ، 1331 ص 5 - 8 . نقل باختصار و التقاط .\r\n","page_name":" 301 ","page_number":315},
  {"content":"\r\n\r\nمشرق دربارهء نور و ظلمت كه طريقهء حكماى ايران مثل جاماسپ ، و فرشاوشتر « 1 » و بزرگمهر و آنان كه پيشتر ازين فيلسوفان ميزيسته‌اند ، نيز استفاده شد . و اين غير از طريقهء مجوس و مانى و جز از مسائلى است كه بشرك منجر مىشود .\r\nآنگاه شيخ اشراق بتقسيم فلاسفه به « متألّهين » و « باحثين » و آنان كه در ميانهء اين دو دسته واقعند ، ميپردازد و خلافت خداوند را در زمين خاص كسانى ميداند كه متوغل در تألّه‌اند و از بحث در آنان اثرى و خبرى نيست . شيخ اشراق رياست واقعى را خاص اين دسته ميداند و ميگويد مراد من از رياست ، چيرگى بر خلق نيست بلكه ممكن است امام متألّه ظاهرا مكشوف و مستولى باشد و يا پوشيده و پنهان ، و اين همانست كه مردم او را « قطب » مينامند . رياست از آن قطب است اگرچه در غايت گمنامى باشد ولى اگر امور سياست در دست او افتد عهد و زمانه « نورى » خواهد بود و اگر رياست دوران از دست او بيرون باشد ظلمات غلبه خواهد داشت . بهترين طالبان فلسفه عبارتند از : طالب تألّه و بحث و بعد ازو طالب تألّه و بعد ازو طالب بحث .\r\nشيخ اشراق مدعى است كه كتاب حكمة الاشراق خود را براى طالبان تألّه و بحث نوشته و گفته است كه اين كتاب براى باحثى كه در دنبال تألّه نيست فراهم نيامده و ما در اين كتاب جز با مجتهد متألّه يا طالب تأله سخن نمىگوييم و كمترين درجهء خوانندهء اين كتاب بايد آن باشد كه بارقهء الهى در او راه يافته و ورود اين بارقه براى او ملكه شده باشد و غير از چنين كسى هيچكس از آن سودى نخواهد برد و آنكس كه تنها ببحث نظر دارد بايد بطريقهء مشائين مراجعه كند زيرا آن طريقه براى بحث تنها استوار و خوبست . ما هم با او دربارهء قواعد اشراقيه بحثى نداريم زيرا كار اشراقيون بنظام نمىآيد مگر با سوانح نوريه « 2 » .\r\nآنچه از شهرزورى و شيخ اشراق دربارهء اين مبانى اوليهء حكمت اشراق نقل كرده‌ايم ، نظر حكيم مقتول را دربارهء اين طريقه روشن مىكند و معلوم\r\n\r\n\r\n","description":"","footnote":"\r\n( 1 ) - مراد فرش اوشتر  Frasaostra  فيلسوف ايرانيست كه نام او در اوستا آمده است رجوع شود به ص 530 و 537 از حماسه‌سرايى در ايران چاپ دوم .\r\n( 2 ) - حكمة الاشراق ، از : مجموعهء دوم مصنفات شيخ اشراق . چاپ تهران ، 1331 ص 9 - 13 نقل باختصار و التقاط .\r\n","page_name":" 302 ","page_number":316},
  {"content":"\r\n\r\nمىدارد كه اين فلسفه متكى است بر سخنان حكمايى كه پيش از ارسطو ميزيسته و در سخن خود علاوه بر بحث بذوق توجه داشته‌اند ، خاصه افلاطون و استاد او سقراط ، و چون فلسفهء افلاطون متأثر از فلسفهء ايران و يا نزديك بدان بود ، شيخ اشراق توجه باقوال حكماى ايرانى و استفادهء از حكمت « شرق » را نيز لازم شمرد و در اين امر نه تنها از حكماى ايرانى متأثر شد بلكه از افكار بودا نيز در او آثار روشن و آشكارى برجاى ماند « 1 » و در كتاب خود بديگر حكماء مشرق و خاصه حكماء ايرانى و نظريهء نور و ظلمت آنان بسيار اشاره مىكند .\r\nورود در فلسفهء شيخ اشراق و شرح آن فرصت بسيار ميخواهد به حدى كه اين مختصر گنجايش آن را ندارد و جاى آن كتبى است كه در تاريخ فلسفه نوشته شود . در اينجا ذكر يك نكته كه در سطور پيشين نيز به آن اشاره شده است لازم به نظر ميرسد و آن استفادهء بسيار سهروردى است از حكماى قديم ايران كه حكمت آنان بيشتر جنبهء ذوقى داشت تا بحث و نظر . در اين مورد استفاده‌يى كه سهروردى از اصطلاحات ايرانى كرده قابل توجه است : اين گونه اصطلاحات او بيشتر در قسمت مابعد الطبيعه ديده مىشود . براى آنكه در اين مورد اندكى بيشتر غور كرده باشيم خلاصه‌يى از نظريهء اين فيلسوف را در سلسلهء اشراقات نورى و ظهورات وجودى و ترتّب و تنزل آنها ذكر مى كنيم . وى ميگويد : در صبح ازل ظهور و در فوق سلسلهء وجود ، نور الانوار قرار دارد ، نور غنى بالذات و قيوم مطلقى كه وجود هر موجودى بوجود اتم و اكمل ، و ظهور هر ظاهرى بظهور اعلى و اشرف ، و حضور هر حاضرى بحضور اشد و اقهر اوست . نخستين فائض از سرچشمهء فيض نور الانوار نور قاهر و حقيقت بسيطى است كه نور الاقرب يا النور العظيم يا « بهمن » نام دارد . اين بهمن همان « وهومن » « 2 » يكى از امشاسپندان مزديسناست . ميان بهمن كه نور قاهر اقرب است با نور الانوار حجابى نيست . نور اقرب عظمت و جلال نور الانوار را مشاهده و نور الانوار بر او اشراق شعاع مىكند و ازين نسبت اصلى و اولى حاصل ميان مشاهده و اشراقست كه ذات بسيط و فرشتهء قدسى\r\n\r\n\r\n","description":"","footnote":"\r\n( 1 ) - براى مثال رجوع شود به حكمة الاشراق ، از مجموعهء مذكور ص 217\r\n( 2 ) -  Vohumana \r\n","page_name":" 303 ","page_number":317},
  {"content":"\r\n\r\nديگرى بنام نور قاهر دوم و همچنين از تكرار اين نسبت ميان نور قاهر دوم و نور قاهر اقربست كه نور قاهر سوم و به همين قياس انوار قاهرهء ديگر ، به نحوى كه با يكديگر نسبت علّى و معلولى داشته باشند ، پديد ميآيند . نور سانح از نور الانوار همانست كه ايرانيان خرّه « 1 » ميناميدند . با تكرار اين اضافات اشراقى و تسلط نورى و قهر ظهوريست كه از نور الانوار و هريك از انوار قاهر عالى ، به غير واسطه يا با واسطه ، بر نور قاهر سافل متضاعفا اشراق و انعكاس انوار مىشود و از مناسبات و مشاركات مختلف و متكثر حاصل ميان مشاهدات و اشراقات و انعكاسات متزايد سلسلهء طولى قواهر نوريست كه عوالم ديگر مثالى و نفسانى و جسمانى بوجود ميآيد .\r\nدر قبال عالم انوار معنوى عالم « غواسق برزخى » قرار دارد . مراد از برزخ هيولى و اجسام است كه ميان دو نور مجرد حايل مىشود . برزخ و هيآت ( اعراض ) برزخى غاسق بالذات‌اند و از آنجهت كه برزخ عين غسق و محض ظلمت است حتى با زوال نور از آن ، در حدّ ذات خود ثبوت تواند داشت . اين برزخها و هيئتهاى برزخى تحت تدبير عقلى و اثر پروردگار نوع و نگهدار آنها اداره ميشوند و هريك از برازخ طلسم يكى از انوار قاهر دانسته شده‌اند مانند آتش كه داراى نور شريفه است ، بعقيدهء ايرانيان طلسم ارديبهشت ( - اش و هيشت « 2 » ، اورت و هيشت « 3 » ) است و ارديبهشت بمنزلهء نور قاهر فياضى براى آنست و زمين ( ارض ) طلسم اسفندارمذ ( - سپنت ارمئيتى « 4 » ) است و اسفندارمذ نور قاهر كثير العنايه‌يى نسبت بدانست . امر داد ( امرتات « 5 » ) رب النوع آب و آب طلسم آن ، هورخش ( - هورخشئت « 6 » - خورشيد ) كه نور شديد الضوء ، فاعل النهار ، و فرمانرواى آسمانست طلسم ( خشثروئيرىّ - شهريور ) « 7 » .\r\n\r\n\r\n","description":"","footnote":"\r\n( 1 ) - يعنى  Xvarenangha  يا خرّه ، فرّه ، فرّ\r\n( 2 ) -  Asa - vahista \r\n( 3 ) -  Urta - vahista \r\n( 4 ) -  Spenta - Armaiti \r\n( 5 ) -  Ameretat \r\n( 6 ) -  Hvare - xsaeta \r\n( 7 ) -  Xsathra - vairya \r\n","page_name":" 304 ","page_number":318},
  {"content":"\r\n\r\nبا اين كيفيت ملاحظه مىشود كه سهروردى همهء امشاسپندان آيين زرتشتى را كه در حقيقت اقرب قواى مجرده نسبت باهورمزدا هستند ، در تعيين و تسميهء مراتب انوار قاهره كه مؤثر در امور اجسام و برازخ شمرده ميشوند ، آورده است ؛ و نه تنها از اين مورد بلكه از موارد مختلف ديگر مراتب اطلاع اين فيلسوف بزرگ از انديشه‌هاى ايران باستان آشكار است ، و اين امر مىرساند كه او در فلسفهء ذوقى خود تا چه حد بفلسفهء ايرانيان نظر داشته است . تقسيم موجودات به دو دستهء عالم انوار معنوى و عالم غواسق برزخى ، خود تأثر او را از انديشهء ثنويت ايرانيان كه در نزد زرتشت بهيأت منش نيك ( سپنت - مىنيّو « 1 » ) و منش زشت ( انگر مىنيّو « 2 » ) و در نزد مانى بهيأت انديشهء نور و ظلمت درآمده است ، كاملا آشكار ميسازد .\r\nفيلسوف و متكلم نامبردار ديگر كه در آخر اين عهد ميزيسته امام فخر الدين رازى ، ابو عبد اللّه محمد بن عمر بن الحسين بن الحسن بن على طبرستانى رازى فقيه شافعى معروف به ابن الخطيب است . وى فريد عصر خود بوده و در علم كلام و معقولات از اهل زمان درگذشته و در فنون مختلف تأليفات مهم برجاى نهاده است . از اختصاصات امام قدرت او در تشكيك و جدل و وارد كردن ايرادات بر فلاسفهء مقدم بوده است چنان كه در بيشتر اصول مسلم فلسفى شك كرده و فيلسوفان ديگر مانند خواجهء طوسى و قطب الدين رازى و ميرداماد و ملا صدرا مدتها سرگرم جواب دادن به شبهه‌هاى او بوده‌اند . بسبب همين قدرت در تشكيك است كه فخر رازى را « امام المشكّكين » لقب داده‌اند .\r\nولادت او بسال 543 يا 544 در رى و وفاتش بسال 606 در شهر هرات اتفاق افتاده است . از بعضى از آثار امام در تفسير و كلام پيش ازين سخن گفته‌ايم . از جملهء آثار مشهور او در كلام كتاب نهاية العقول ، كتاب الاربعين ، المطالب العالية ، محصل افكار المتقدمين ، البيان و البرهان فى الرد على اهل الزيغ و الطغيان ، المباحث العمادية فى المطالب المعادية ، تهذيب الدلائل و عيون المسائل ، ارشاد النظار الى لطائف الاسرار ،\r\n\r\n\r\n","description":"","footnote":"\r\n( 1 ) -  Spenta - mainyu \r\n( 2 ) -  Angra - mainyu \r\n","page_name":" 305 ","page_number":319},
  {"content":"\r\n\r\nاجوبة المسائل النجارية ، تحصيل الحق ، الزبدة و المعالم است .\r\nامام فخر در علوم مختلف از قبيل طلسمات و نحو و فقه و خلاف و طب و علم الفراسة نيز آثارى دارد از قبيل السر المكنون و شرح اسماء اللّه الحسنى در طلسمات ، شرح مفصل زمخشرى در نحو و شرح الوجيز غزالى در فقه و شرح سقط الزند معرّى و شرح كليات قانون ابن سينا . وى كتابى در ذكر جميع علوم عهد خويش دارد مشهور به « ستّينى » كه دربارهء آن بعد ازين سخن خواهيم گفت .\r\nدر فلسفه و حكمت نيز امام فخر را آثار متعددى است كه از آن ميان الملخّص ، شرح الاشارات ، شرح عيون الحكمة ، مباحث المشرقية ، النهاية ، رسالهء روحيه را ميتوان نام برد .\r\nكتاب الملخّص در منطق و فلسفه است . امام در اين كتاب مسائل طبيعى و الهى را با آميختن روش فلاسفه و متكلمين نوشته است . در منطق ملخص بعضى از شكوك امام در مسائلى از قبيل قضايا و قياس و مبادى برهان ملاحظه مىشود . امام فخر در همين كتاب ميگويد كه من شبهه‌هاى خود را دربارهء مبادى برهان در كتاب النهاية آورده‌ام . امام فخر در كتاب الملخّص مباحثى خاص خود دارد و همچنانكه گفتيم با آوردن شبهات بر منطق ارسطو شكست وارد ميآورد . در قسمت حكمت ملخص هم امام فخر شبهه‌هايى چند خاص خود دارد و همچنانكه گفتيم در آن كتاب سعى مىكند حكمت مشاء را با عقايد متكلمان درآميزد .\r\nدر رسالهء روحيه كه به فارسى و منسوب به امام است « 1 » ، كوشيده است كه در ده فصل در ماهيت روح و اثبات حقيقت و بقاء و مراتب و تجلى ارواح و امثال اين مسائل سخن گويد .\r\nمهمترين اثر امام المشككين كتاب مباحث المشرقيهء اوست . مباحث المشرقيه در دو مجلد نوشته شده و شامل مباحث طبيعيات و الهيات است . امام فخر گفته است « 2 » كه در اين كتاب لباب آنچه را كه در كتب قدما ديده است ، آورده و در اين باب از\r\n\r\n\r\n","description":"","footnote":"\r\n( 1 ) - فهرست كتابخانهء آستانهء قدس رضوى ج 4 ص 155\r\n( 2 ) - مباحث المشرقيه چاپ حيدرآباد سنه 1343 ج 1 از ص 3 ببعد\r\n","page_name":" 306 ","page_number":320},
  {"content":"\r\n\r\nتطويل و اطناب خوددارى كرده و بايجاز و اختصار پرداخته ليكن هرجا كه ايجاز موجب ابهام ميشد از آن دورى گزيد و قرار بر آن نهاد كه مطالب را با تتابع منطقى و معنوى آنها ذكر كند و اگر نتيجهء آن را صحيح دانست تأييد و الانقض نمايد و آنگاه بذكر شكوك و اعتراضات خود بپردازد و اگر توانست حلّ شافى و جواب وافى براى آن شكوك و اعتراضات بياورد . گاه در اين ضمن امام فخر ناگزير شده است با مسائلى كه مورد موافقت بود مخالفت كند و كلام جمهور را نقض نمايد . وى در توجيه اين عمل بدينگونه سخن گفته است كه عاقل بر آنچه مألوف خلق است تا هنگامى كه دليلى قاطع در دست نداشته باشد اعتراض روا نمىدارد ليكن معاصران ما بر دو دسته‌اند .\r\nدسته‌يى تصور مىكنند آنچه را از سلف يافته‌اند بايد حتما مورد موافقت قرار دهند و كمترين مخالفت با اسلاف را از همه حيث ممنوع ميشمارند با آنكه ميدانند كه سلف نسبت بمتقدمين خود در بسيارى از موارد مخالفت كرده و بر كلام آنان اعتراض روا داشته‌اند و از تصريح اين مسائل هم خوددارى ننموده‌اند و اگر مخالفت سلف دور از صواب باشد آنان نيز در اعتراض بر متقدمين خود مقدوح‌اند . دسته‌يى ديگر هم طريق تفريط پيموده و از اعتراضات ناوارد بر علماء بزرگ و حكماء نام‌آور خوددارى ننموده‌اند و چنين مىپندارند كه اگر با اين بزرگان خلاف ورزند در سلك آنان منخرط خواهند شد در صورتى كه از اين مخالفتها تنها بىخردى و نادانى و نقصان آنان ثابت و مدلل شده است . ليكن من كه از عيب اين هر دو انديشه آگاهم از افراط و تفريط انصراف جسته و حد وسط را اختيار كرده‌ام يعنى اگر توانستم قولى را از ميان اقوال برگزينم و آن را تلخيص و تحرير و اثبات كنم ، بر مقتضاى آن رفته ، و اگرنه وجه اشكال را ذكر كرده ، و اصولى را كه خداوند بر من آشكار ساخته و پيش از من كسى درنيافته بود ، بيان نموده‌ام . بنابراين كتاب مباحث المشرقية متضمن تمام مسائلى است كه پيش از من آورده‌اند و مطالب بسيارى در اصول كلى و قواعد حقيقى و نكته‌هاى علمى و اسرار حكمى و سوألات و اعتراضات وارد و جوابهاى لائح و واضحى دربارهء آنها زائد بر پيشينيان دارد . مباحث المشرقيه را امام فخر بر سه قسمت كرد كه قسمت اول در مبحث وجود ،\r\n\r\n","description":"","footnote":"","page_name":" 307 ","page_number":321},
  {"content":"\r\n\r\nو قسمت دوم در ذكر اقسام ممكنات ، و قسمت سوم در الهيات است . در پايان كتاب اخير بابى مشتمل بر بيان ضرورت نبى و اختصاصات و شرايط او آورده است .\r\n* * * در ذيل اين عنوان يادآور ميشويم ، همچنانكه در مشرق ممالك اسلامى فلسفه در اين عهد دچار تعصب متعصبان ولى در حال وجود و ادامه بود ، در مغرب نيز على الخصوص در اندلس ، رشد و نضجى بسيار داشت ، و ازينروى در همين دوره به چند تن از فيلسوفان بزرگ و نام‌آور در آن ديار بازميخوريم . از مشاهير اين فيلسوفان يكى ابن باجه « 1 » ابو بكر محمد بن يحيى معروف به ابن الصائغ ( م . 532 ) صاحب كتب و رسائل متعدد در منطق و فلسفه بوده است . مهمترين كتاب او « تدبير المتوحد » بود كه از ميان رفته است ليكن خلاصهء جامع و مفيدى را از آن در يكى از كتب عبرى موسى الناربونى مىيابيم ؛ و رسالة فى النفس ، و رسالة الاتصال كه در باب كيفيت اتصال انسانست بعقل فعال ، و چند رساله در منطق و غيره . علاوه بر اين وى چند كتاب از ارسطو و فرفوريوس و فارابى نيز شرح كرده و بهرحال او را نخستين كسى از فيلسوفان مغرب دانسته‌اند كه توانسته است از آثار فيلسوفان مشرق استفاده كند « 2 »\r\nديگر از فيلسوفان مغرب ابن طفيل ابو بكر محمد بن عبد الملك « 3 » است . ولادت او در غرناطه اتفاق افتاد و در آغاز امر بعلم طب توجه داشت ، سپس بفلسفه پرداخت و چندى نيز مناصب دولتى داشت . وفات او بسال 592 هجرى اتفاق افتاد . وى كتب متعدد بسيار مهمى در فلسفه دارد از قبيل « اسرار الحكمة المشرقية » و كتبى در نفس و طب . شهرت ابن طفيل بيشتر به كتاب حى بن يقظان اوست كه تحت تأثير رسالهء ابن سينا به همين نام نوشته است « 4 »\r\nفيلسوف بسيار مشهور مغرب در عهد مورد مطالعهء ما ابن رشد « 5 » ابو الوليد\r\n\r\n\r\n","description":"","footnote":"\r\n( 1 ) - در لاتينى  Avenpace \r\n( 2 ) - الفلسفة الاسلامية فى المغرب ، الدكتور محمد غلاب . طبع مصر ص 27 - 41\r\n( 3 ) - در لاتينى  Abu Bacer \r\n( 4 ) - الفلسفه الاسلامية فى المغرب ص 42 - 59\r\n( 5 ) - در لاتينى  Averroes \r\n","page_name":" 308 ","page_number":322},
  {"content":"\r\n\r\nمحمد بن احمد است كه در دنياى اسلامى بعد از خود اثر بارزى دارد . ولادت او بسال 520 در قرطبه و وفاتش بسال 595 اتفاق افتاده است . وى داراى تأليفات متعدد در فلسفه و صاحب شروحى بر ارسطو و تلخيصاتى از آثار او و جالينوس و ابقراط و اطبا و رياضيون و فلاسفهء ديگر قديم است . از جملهء اين آثارست : تهافت التهافت ، تفسير مابعد الطبيعهء ارسطو ، شرح كتاب النفس ارسطو . وى در جمع بين شريعت و حكمت و جمع بين عقايد مشائين و متكلمين نيز آثارى دارد و در طب و اصول و فقه و رياضيات نيز آثار و شروح و تلخيصاتى از وى در دست است « 1 »\r\n\r\nعلوم رياضى\r\nدر علوم رياضى بنام و اثر چند استاد بزرگ در اين عهد بازميخوريم . رياضيون و منجمان اين عهد در دستگاه امرا و رجال اهميت وافر خود را هنوز از دست نداده بودند و علماء دينى هم نتوانسته بودند با مخالفتهاى فراوان خود با علوم ، از عهدهء پيش‌گيرى از آنان برآيند . بعضى از مؤلفين رياضى اين عهد آثار مشهور خود را به زبان پارسى نوشته‌اند و اين از اختصاصات اين دوره است كه تأليف كتب به زبان پارسى در علوم مختلف متداول و معمول گرديد .\r\nاز جملهء مؤلفان مشهور اين عهد در مسائل مختلف رياضى اين دانشمندان را ميتوان نام برد :\r\nبهاء الدين ابو بكر محمد بن احمد بن ابى بشر الخرقى المروزى منسوب بخرق از قراء مرو . وى بهمراه اتسز خوارزمشاه بسال 536 بخوارزم رفت « 2 » و تأليفات متعددى در تاريخ و جغرافيا و علوم رياضى داشت و از آن جمله است كتاب منتهى الادراك فى تقسيم الافلاك كه قسمتى از آن را نالينو « 3 » بطبع رسانيده و كتاب ديگرى از او در دست است بنام التبصرة فى علم الهيئة كه مختصرى از كتاب مذكور اوست و ويدمن « 4 » آن را ترجمه كرده است . وفات او را حاج خليفه بسال 533 نوشته است و اين قول با سخن\r\n\r\n\r\n","description":"","footnote":"\r\n( 1 ) - الفلسفة الاسلامية فى المغرب ص 60 - 132\r\n( 2 ) - ابن الاثير حوادث سال 536\r\n( 3 ) -  Nalino \r\n( 4 ) -  Wiedmann \r\n","page_name":" 309 ","page_number":323},
  {"content":"\r\n\r\nابن اثير كه نقل كرده‌ايم سازگار نيست . خرقى در دو كتاب مذكور خود از ابن هيثم در تقسيم افلاك پيروى كرده است . كتاب التبصرهء خرقى را احمد بن عثمان بن صبيح ( م . 744 ) شرح كرد « 1 » .\r\nديگر از مشاهير رياضيون اين عهد شرف الدين الطوسى ، مظفر بن محمد بن المظفر ، ( م . 609 ) منجم و رياضىدان مشهور است كه اصلاحاتى در اصطرلاب انجام داده و شرح آن را در كتاب المسطح آورده است « 2 » .\r\nديگر ابو الفتح عبد الرحمن المنصور الخازنى غلام رومى مملوك ابو جعفر الخازن ، رياضىدان و دانشمند مشهور قرن ششم است كه در هيئت و نجوم سرآمد اهل زمان بود .\r\nمهمترين كتاب او « زيج السنجرى » يا « المعتبر السنجرى » است كه از آن نسخى در دست است و كتابى ديگر دارد بنام « ميزان الحكمة » دربارهء حيل و اوزان « 3 » .\r\nابو العباس فضل بن محمد لوكرى كه ذكر او در شمار فيلسوفان گذشته است ، با عبد الرحمن خازنى و خيام و ميمون واسطى و ابو حاتم اسفزارى چنان كه خواهيم ديد زيجى ترتيب داده و از همكاران آن استادان شمرده ميشده است .\r\nحكيم ابو الفتح عمر بن ابراهيم الخيامى ( خيام ) نيشابورى كه ذكر او را در شمار شاعران اين عهد خواهيم آورد از همكاران لوكرى و خازنى در تنظيم زيج مذكور بوده است .\r\nابن اثير در حوادث سال 467 آورده است كه در اين سال نظام الملك و سلطان ملكشاه جماعتى از بزرگان منجمين را گردآورد تا نوروز را در اول حمل مستقر ساختند و پيش ازين تاريخ نوروز در نيمهء برج حوت واقع بود و اين عمل سلطان مبداء تقاويم شد . در همين سال رصدى براى سلطان ملكشاه ترتيب يافت و جماعتى از بزرگان منجمين در عمل آن شركت كردند و از آن جمله بودند عمر بن ابراهيم الخيامى و ابو المظفر\r\n\r\n\r\n","description":"","footnote":"\r\n( 1 ) - رجوع شود به كشف الظنون بند 338 - 339 ؛ تتمة صوان الحكمة ص 153 - 154\r\n Aldo Mieli , La Science arade , Brill , 1939 , p . 150 - 152 \r\n( 2 ) - آلدوميلى ص 152\r\n( 3 ) - تتمة صوان الحكمة ص 161 - 162 ؛ آلدوميلى ص 154\r\n","page_name":" 310 ","page_number":324},
  {"content":"\r\n\r\nالاسفزارى و ميمون النجيب الواسطى و جز آنان . در ترتيب اين رصد مال بسيار خرج شد و تا سال وفات ملكشاه يعنى 485 دائر بود و بعد از وفات او متروك ماند . « 1 »\r\nاز آثار مشهور خيام در علوم رياضى و ساير علوم قريبهء به آن كتب و رسالات ذيل را بايد نام برد :\r\nرسالهء جبر و مقابله كه مهمترين كتاب رياضى حكيم است . اين كتاب را وپكه « 2 » به زبان فرانسوى ترجمه كرده و مقدمهء فاضلانه‌يى در تاريخ علم رياضى در اسلام بر آن نوشته و با متن عربى كتاب مذكور بطبع رسانيده است .\r\nرسالة فى شرح ما اشكل من مصادرات كتاب اقليدس ، كه نسخه‌يى از آن در كتابخانهء ليدن در هلاند موجود است .\r\nرسالة فى الاحتيال لمعرفة مقدارى الذهب و الفضة فى جسم مركب منهما ، كه نسخه‌يى از آن در كتابخانهء گوتا در آلمان محفوظ است و مقصود از آن بيان دستور ارشميدس و ترازوى اوست براى تعيين اوزان اشياء با توجه به وزن مخصوص هريك .\r\nلوازم الامكنة ، دربارهء فصول و علت اختلاف هواى بلاد و اقاليم « 3 »\r\nرساله‌يى كوتاه در حل يك مسئلهء جبرى بوسيلهء قطوع مخروطى . خيام در اين رساله بيست و يك قسم معادلات جبرى را شمرده و از كسانى كه پيش ازو قسمتى از انواع معادلات جبرى را يافته بودند مانند ابو عبد اللّه محمد بن عيسى الماهانى و ابو جعفر خازن خراسانى و ابو نصر بن عراق ، اسم برده است . از سخن خيام معلوم مىشود كه از بيست و يك قسم معادلات جبرى كه او برشمرده است رياضيون پيش ازو تنها يازده قسم را حل كرده بودند و او ده قسم ديگر را وضع و حل كرد « 4 » .\r\nابو الحسن على بن زيد بيهقى مشهور به « ابن فندق » ، و « فريد خراسان » ( م . 565 )\r\n\r\n\r\n","description":"","footnote":"\r\n( 1 ) - كامل التواريخ حوادث سال 467\r\n( 2 ) -  F . Woepcke \r\n( 3 ) - حواشى چهار مقاله چاپ ليدن ص 220 - 221\r\n( 4 ) - مقالهء مرحوم عباس اقبال دربارهء خيام نيشابورى در مجلهء شرق سال اول ص 480 - 482\r\n","page_name":" 311 ","page_number":325},
  {"content":"\r\n\r\nحكيم و اديب مشهور ايران ، از رياضيون بزرگ اين عهد شمرده ميشده است . يكى از استخراجات او را بر عبد الرحمن خازنى عرضه كردند و او بيهقى را در فن استخراج طالع كامل و سرآمد دانست « 1 » . بيهقى در اجزاء حكمت و علوم عقلى دست داشت و مردى دقيق النظر و جامع الاطراف بود . كتاب تتمة صوان الحكمهء او كه به قصد تكميل كتاب صوان الحكمهء ابو سليمان منطقى سجستانى نوشته ، از امهات كتب در تاريخ حكما و علما و نشانهء كمال اطلاع و دقت اين مرد بزرگ در كارهاى علمى است . از جملهء آثار رياضى او كتابيست بپارسى بنام جوامع احكام النجوم « 2 » در سه مجلد . اين كتاب را بيهقى در عين انكار علم احكام نجوم به خواهش دوستان خود نوشت . از بيهقى غير از تتمه و جوامع آثار متعدد ديگر باقى مانده است مانند تاريخ بيهق ، لباب الانساب ، تفسير نهج البلاغه . غير ازين بيهقى را چندين اثر ديگر نيز بوده است و از آن جمله است معرفة الكرة و ذات الحلق و الاصطرلاب - قواعد علوم الطب - مناهج الدرجات فى شرح كتاب النجات - تنبيه العلما على تمويه المتشبهين بالحكما - عرايس النفايس فى اصناف العلوم - امثلة الاعمال النجومية ، و جز آنها .\r\nرياضىدان بزرگ ديگر اين عهد عين الزمان امام ابو على حسن بن على قطّان مروزى است . اصل او از بخارا بود و او خود بسال 465 در مرو ولادت يافت و تحصيلات علمى وى در خدمت ابو العباس لوكرى انجام شد و در مرو مىزيست تا بسال 548 در فتنهء غزان بدست آن وحشيان كشته شد .\r\nقطّان از دانشمندان بزرگ عهد خود و در طب و علوم اوائل و رياضيات و ادبيات و علوم دينى سرآمد زمان خود بود ولى اشتغال او بيشتر بعلم طب بود و در مرو دكانى داشت و در آنجا بطبابت مشغول بوده است . قطان در عروض و انساب و طب نيز تأليفات متعدد داشت . مهمترين اثر رياضى او كتاب « گيهان شناخت » است در\r\n\r\n\r\n","description":"","footnote":"\r\n( 1 ) - تتمة صوان الحكمة ص 162\r\n( 2 ) - نسخى ازين كتاب در كتابخانهاى دانشگاه و مدرسهء عالى سپهسالار و كتابخانه‌هاى ديگر موجود است . فهرست كتابخانهء دانشگاه ص 876 - 878\r\n","page_name":" 312 ","page_number":326},
  {"content":"\r\n\r\nعلم هيئت « 1 » .\r\nرياضىدان بزرگ ديگر اين عهد ابو حاتم المظفّر الاسفزارى است كه معاصر و همكار خيام و در علم هيئت و اثقال و حيل متبحر بود و تصانيف بسيار در رياضيات و آثار علويه داشت . كار مهم او آن بود كه ميزان ارشميدس را كه از روى آن تميز غشّ و عيار امكان دارد ، بساخت و بخزانهء سلطان سنجر داد ليكن « سعادة الخازن » خزانه‌دار سلطان كه مردى نادرست بود از بيم آنكه خيانت او آشكار مىشود آن ترازو را خرد كرد و چون ابو حاتم ازين معنى آگهى يافت از تأثر درگذشت . از كلام خازنى در فصل چهارم از ميزان الحكمه كه در سال 515 تأليف شده است چنين مستفاد مىشود كه اسفزارى در آن سال درگذشته بود « 2 »\r\nديگر از رياضيون بزرگ ظهير الدين ابو المحامد محمد بن مسعود المسعودى الغزنوى است كه در رياضيات و ادب شهرت وافر داشت . وى كتابى داشت بنام احياء الحق كه در آن راهى غير از طريقهء ارسطو پيش گرفت . مهمترين اثر او كفاية - التعليم است به فارسى . بنابر اشاره‌يى كه مؤلف در اين كتاب كرده معلوم مىشود كه سال تأليف آن 542 هجرى بوده است . كتاب ديگرى نيز از مسعودى بنام نافع الثمرة در هيئت در همين كتاب ذكر شده است . نافع الثمرة در شرح ثمرهء بطليموس نوشته شد . اين دانشمند را كتابى ديگر بنام جهان دانش است در دو باب ، باب اول دربارهء افلاك و باب دوم دربارهء زمين . حاج خليفه اين كتاب را ترجمهء كتاب « الكفاية فى الهيئة » از مسعودى دانسته است . كتاب ديگرى مسعودى « در معرفت عناصر و كائنات جوّ » نوشته شده است « 3 »\r\n\r\nطب\r\nدر طب ازين دوره چند اثر مشهور داريم كه مهمترين آنها به فارسى نوشته شده است . در اصول پزشكى علماء اين عهد\r\n\r\n\r\n","description":"","footnote":"\r\n( 1 ) - رجوع شود به تتمة صوان الحكمة ص 155 . و مجلهء شرق مقالهء قطان مروزى بقلم مرحوم عباس اقبال آشتيانى ص 530 - 537\r\n( 2 ) - تتمة ص 119\r\n( 3 ) - رجوع شود به تتمة صوان الحكمة ص 149 - 150 و حواشى آن ص 207 - 210 ؛ كشف الظنون ذيل كفاية التعليم بند 1497 و الكفاية فى الهيئة بند 1500\r\n","page_name":" 313 ","page_number":327},
  {"content":"\r\n\r\nاز آنچه در اواخر دورهء مقدم ، خاصه بوسيلهء ابن سينا انجام شده بود ، پيش‌تر نرفته‌اند ليكن اهميت آنان و على الخصوص سيد اسمعيل جرجانى در آنست كه تأليفات اساسى مهمى به زبان پارسى در اين علم بوجود آورده و از راه ضبط بسيارى از اصطلاحات طبى فارسى متداول در آن زمان خدمتى شگرف به زبان پارسى كرده‌اند .\r\nاز مشاهير اطباء اين زمان يكى شرف الزمان محمد ايلاقى فيلسوف و پزشك نام‌آور آغاز قرن ششم ، شاگرد بهمنيار بن مرزبان شاگرد ابن سيناست كه بسال 536 در جنگ قطوان كشته شد . كتاب مهم او در پزشكى « الفصول الايلاقيه » است در كليات علم طب اين كتاب از روى كتاب اول قانون تلخيص و تنظيم شده و نظر باهميتى كه حاصل كرده بود شروح متعدد بر آن نوشته‌اند « 1 »\r\nديگر از اطباء معروف اين عهد ابن ابى الصادق ابو القاسم عبد الرحمن بن على ابن ابى الصادق النيسابورى ملقب به بقراط الثانى است . وفات او در نيمهء دوم قرن پنجم و گويا در اواخر اين قرن اتفاق افتاده است . وى استاد سيد اسمعيل جرجانى بود و كتاب شرح فصول ابقراط كه از جملهء بهترين شروح اين كتاب شناخته شده ازو موجود است . ديگر از آثار او شرح مسائل حنين است كه آن نيز در دست است و جز اين دو كتاب آثار ديگرى نيز در علم پزشكى داشته است « 2 »\r\nشاگرد ابن ابى الصادق يعنى سيد اسمعيل جرجانى ، الامير السيدّ الامام زين الدين اسمعيل بن الحسن بن محمد بن احمد الحسينى الجرجانى المتطبب ، بزرگترين پزشك قرن ششم و كسى است كه بقول البيهقى علم طب و سائر علوم را با تصانيف خود احياء كرد . مدتى از عمر اين استاد در خراسان و چندى در خوارزم در خدمت قطب الدين محمد و پسرش اتسز خوارزمشاه گذشت . ولادت او بسال 434 در جرجان\r\n\r\n\r\n","description":"","footnote":"\r\n( 1 ) - كشف الظنون بند 1266 - 1267\r\n( 2 ) - رجوع شود به تتمة صوان الحكمة ص 107 و حاشيهء آن - كشف الظنون و مآخذ ديگرى كه در همان مأخذ ذكر شده است - فهرست كتابخانهء دانشگاه ج 3 بخش 2 ص 772 - 773\r\n","page_name":" 314 ","page_number":328},
  {"content":"\r\n\r\nو وفاتش بسال 531 در مرو اتفاق افتاد . سيد اسمعيل در علوم مختلف استاد بود .\r\nعلم حديث را از امام ابو القاسم قشيرى فراگرفت و علم طب را از ابن ابى الصادق بياموخت . غير از آثار طبى كه از سيد اسمعيل نام خواهيم برد او را كتب ديگر نيز در حكمت بوده است . اهميت جرجانى در طب از دو جهت است اول آنكه او بعد از ابن سينا نخستين كسى است كه در آثار خود همهء مباحث علم طب را چنان كه قدما مىانديشيده‌اند ، با تحقيقات و مطالعات جديد مورد مطالعه قرار داد و ديگر از آن باب كه مهمترين آثار طبى را در زبان فارسى پديد آورد و جميع مباحث مربوط بعلم پزشكى را در آن كتب مورد بحث و تحقيق قرار داد و بسيارى از اصطلاحات پارسى را در اين علم كه تا آن عهد وجود داشت و ممكن بود بتدريج از ميان برود در كتب خويش گردآورد .\r\nالبيهقى كتابهاى : خفّى علائى ، الطبّ الملوكى ، ذخيره ، اغراض ، يادگار ، كتابى در رد بر فلاسفه ، تدبير يوم و ليلة ، وصيت‌نامه ، را به دو نسبت داده است و علاوه بر اين كتابهاى ديگرى را از قبيل التذكرة الاشرفية فى الصناعة الطبية ، كتاب فى القياس ، كتاب فى التحليل ، كتاب المنبه ، زبدة الطب ازو نام برده‌اند . از اين كتب نسخى از كتابهاى ذخيره و ترجمه‌يى كه مصنف از آن به عربى كرده است ، اغراض ، يادگار ، خفى علائى ، زبدة الطب در دست است . دربارهء آثار فارسى سيد اسمعيل پس ازين در ذكر كتب فارسى اين عهد سخن خواهيم گفت « 1 »\r\nكتاب ذخيرهء خوارزمشاهى كه سيد اسمعيل آن را بسال 504 بنام قطب الدين محمد بن انوشتكين خوارزمشاه به فارسى نوشته از زمان تأليف ببعد همواره جزو اركان كتب\r\n\r\n\r\n","description":"","footnote":"\r\n( 1 ) - براى اطلاع از احوال و آثار سيد اسمعيل جرجانى رجوع شود به : تتمة صوان الحكمة ص 172 - 176 و حواشى آن ص 216 - 219 ؛ معجم البلدان ج 2 ص 54 ؛ تاريخ طبرستان ابن اسفنديار ج 1 ص 137 ؛ تاريخ گزيده ص 802 . فهرست نسخ فارسى موزهء بريتانيا تأليف ريو ص 466 ؛ چهارمقاله ص 237 - 238 ؛ كشف الظنون ج 1 بند 824 - 825\r\n E . Browne , Arablian Medicine , p . 98 - 100 Brokelmann , Gesehichtc der Arabischen litteratur , V . 1 , p . 487 \r\nفهرست كتابخانهء دانشگاه ج 3 بخش 2 تأليف آقاى دانش‌پژوه ص 755 - 763\r\n","page_name":" 315 ","page_number":329},
  {"content":"\r\n\r\nطبى شمرده ميشده است چنان كه آن را در جزو كتب مهم بسائط طب از قبيل ستة عشر جالينوس و حاوى محمد زكريا و قانون ابن سينا و كتاب المائة ابو سهل مسيحى قرار ميداده‌اند و هركه ميخواست در پزشكى ماهر شود ميبايست يكى از آنها را بدقت خوانده باشد « 1 » . و همين حال را كتابهاى مختصر جرجانى مانند اغراض و يادگار و خفى علائى داشت « 2 » . اهميت اين كتابها از آن جهت است كه مانند كتب بسيط و مختصر طب كه پيش ازين عهد به عربى نوشته شده بود ، جامع جميع اصول طب بوده و خواننده را از مطالعهء نظائر خود به عربى مستغنى ميساخته‌اند . بر اثر اهميتى كه ذخيره در عالم پزشكى پيدا كرد ، ترجمه‌يى از آن بعبرى و سپس ترجمهء ديگرى بتركى ( بدست ابو الفضل محمد بن ادريس الدفترى م . 982 ) صورت گرفت . ذخيره در دوازده مجلد است كه هر كتاب خود به چند باب و فصل تقسيم مىشود و همهء ابواب طب و تشريح و ادويهء مفرد و مركب را شامل است . سيد اسمعيل خود در اواخر عمر كتاب ذخيره را به عربى ترجمه كرد .\r\nدانشمند بزرگ آخر قرن ششم امام فخر الدين رازى ( م . 606 ) كه ذكر او در شمار مفسرين و متكلمين و فقها و فلاسفه گذشته ، و از بزرگترين دانشمندان ايران در قرن ششم و آغاز قرن هفتم بوده است ، در طب نيز تأليفاتى داشت و از آن جمله است شرح بر كليات كتاب القانون ابن سينا . امام فخر در مقدمهء اين شرح علت اقدام خود را بر گزارش كليات قانون ، اشتمال آن را بر نكات دشوار و محتاج توضيح دانسته است .\r\nغير ازينان كه برشمرده‌ايم پزشكان متعدد ديگر در اين عهد ميزيسته‌اند و حتى غالب رياضىدانان و فيلسوفان كه پيش ازين ذكر آنان آمده در طب داراى اطلاعات و تأليفات بوده‌اند مانند ابو البركات و ايلاقى و مسعودى و خيامى و ديگران و حتى كسانى از آن ميان مانند امام قطان مروزى اعاشهء خود را بر اشتغال بمعالجات منحصر مىداشتند .\r\n\r\n\r\n","description":"","footnote":"\r\n( 1 ) - چهارمقاله ص 70\r\n( 2 ) - ايضا ص 70 و 71\r\n","page_name":" 316 ","page_number":330},
  {"content":"\r\n\r\n\r\n3 - علوم ادبى\r\nعلوم ادبيه در عهد مورد مطالعهء ما بعلل و جهاتى كه قبلا ديده‌ايم ترقى و رواج بسيار داشت . از علل عمدهء اين ترقى و رواج يكى وجود مدارس متعدد در نواحى و بلاد مختلف ممالك اسلامى ، على الخصوص بغداد و شهرهاى ايران و ماوراء النهر بوده است . در اين مراكز مختلف تعليم استادان بزرگ سرگرم تدريس بودند و نظر باهميتى كه علوم دينى و بتبع آن علوم ادبى عرب در سراسر اين مدارس داشته است ، همهء متعلمين در اين مراكز بآموختن علوم ادبى سرگرم بوده‌اند . علت ديگر وجود وسايل تحصيل علوم ادبى و دينى از قبيل كتابخانها و موقوفات بسيار بر طالبان علم در غالب نواحى و سبب ديگر وجود مشوقان متعدد براى علماى ادب عربى از ميان سلاطين و وزراء و رؤسا بوده است . بدين علل و جهات شمارهء كسانى كه سرگرم علوم ادبيهء عرب بوده‌اند ، حد و شمارى نداشت و در غالب بلاد اسلامى على الخصوص در ايران در هرجا و در هر زمان ببسيارى از اين علما بازميخوريم كه سرگرم كار و مطالعه و تصنيف و تأليف در رشتهء خود بوده‌اند . اما روش كار در علوم ادبيه همانست كه در اوايل قرن پنجم معمول شده بود و ما در مجلد اول از اين كتاب در آن‌باره سخن گفته‌ايم .\r\nدر علم لغت سيرتى كه در قرن چهارم و پنجم ميان اصحاب علوم لسانى متداول شده بود ، يعنى تنظيم لغات بنابر قواعد اشتقاق ، همچنان ادامه داشت . در اين دوره تدوين لغات بنابر دو روش معمول و معتاد ميان لغويان اسلامى متداول بود ، يعنى روشى كه مبتنى است بر تنظيم الفاظ بنابر حروف تهجى و ذكر معانى آنها ، و روشى ديگر كه مبتنى است بر تنظيم لغات از لحاظ معانى آنها مانند طريقه‌يى كه زمخشرى در تنظيم لغات از قسم اسماء كتاب مقدمة الادب اتخاذ كرد و يا طريقه‌يى كه مطرزى در تنظيم لغات از حيث معانى فقهى در كتاب المغرب داشت .\r\nاز اختصاصات ديگر كتب لغت در اين عهد آنست كه بعضى از آنها شامل تفسير لغات به زبان پارسى است . اين دسته از كتب حاوى بسيارى از لغات پارسى است كه بعدها فراموش شده و تنها بوسيلهء همين كتب باقىمانده است .\r\n\r\n","description":"","footnote":"","page_name":" 317 ","page_number":331},
  {"content":"\r\n\r\nاز جملهء علماء بزرگ لغت در اين عهد بديع الزمان ابو عبد الله حسين بن ابراهيم نطنزى ( م . 497 يا 499 ) است . وى از ادباى بزرگ زمان و شاعرى ذو اللسانين بوده و از آثار مهم او « دستور اللغة » است . نام اصلى اين كتاب « كتاب - الخلاص » است و شاعرى در توصيف آن گفته است :\r\n كتاب الخلاص كتاب به * خلاص النطنزىّ يوم الحساب \r\nدر بسيارى از موارد اين كتاب لغات عربى بپارسى گردانده شده است . دستور اللغة به بيست و هشت كتاب و هر كتاب به دوازده باب منقسم گرديده است « 1 »\r\nابو الفضل احمد بن محمد بن احمد الميدانى النيسابورى اديب و لغوى بزرگ ايران در قرن پنجم و آغاز قرن ششم بسبب كتب مشهور خود خاصه كتاب - الامثال ، و كتاب السامى فى الاسامى معروف است . وفات او بسال 518 اتفاق افتاد « 2 » پسر ابو الفضل ميدانى يعنى سعيد بن احمد الميدانى كه پدرش السامى را بنام او السعيدى ناميده است ، كتابى در اسامى دارد بنام الاسمى فى الاسماء . حاج خليفه ميگويد سعيد اين كتاب را از روى السامى فى الاسامى كه تأليف پدر اوست ترتيب داده است .\r\nوفات سعيد بن احمد ميدانى بسال 539 اتفاق افتاده است « 3 »\r\nديگر از معاريف لغويان اين عهد ابو الفضل حبيش بن ابراهيم بن محمد التفليسى از علماء قرن ششم هجرى معاصر قلج ارسلان بن مسعود ( 559 - 588 ) از سلاجقهء روم است . تفليسى مؤلفات متعدد بپارسى و تازى داشته و از آن ميان كتابى دارد بنام قانون الادب از عربى بپارسى . اين كتاب علاوه بر شرح لغات سه فصل در آخر دارد يكى « در دانستن نامهاى بزرگان و شعراى عرب از مرد و زن » و دوم « در معرفت بنياد مصادر و اوزانش كه از هر بابى مصدر بر چند وزن حاصل شود » و سوم « اندر\r\n\r\n\r\n","description":"","footnote":"\r\n( 1 ) - براى اطلاع از احوال نطنزى و دستور اللغهء او رجوع شود به : الانساب سمعانى ص 464 - معجم البلدان چاپ لاپيزيك ج 4 ص 793 - كشف الظنون بند 754 - فهرست كتابخانهء مدرسهء عالى سپهسالار ج 2 ص 176 - 180\r\n( 2 ) - كشف الظنون بند 974 - وفيات الاعيان چاپ مصر ج 1 ص 65 - مفتاح السعادة ج 1 ص 107\r\n( 3 ) - كشف الظنون بند 90\r\n","page_name":" 318 ","page_number":332},
  {"content":"\r\n\r\nدانستن وحدان جمعهاى قياسى و طريق اوزان هر يكى » « 1 » .\r\nديگر از آثار لغوى او يكى « كتاب قوافى » است كه آن هم از عربى بپارسى است و قصد مؤلف از تأليف اين كتاب آن بود كه از كلمات مشكل تازى آنچه را كه در قوافى به كار مىآيد با ترتيب حروف آخر آنها بپارسى گزارش كند ، و قافيه‌هايى را كه « پارسى بود و آسان » در اين كتاب ياد نكرد « 2 »\r\nديگر از لغويان بزرگ اين عهد ابو عبد الله حسين بن احمد زوزنى است كه در لغت و نحو و عربيت از جملهء معاريف عصر خود بود . وفات او بسال 486 اتفاق افتاد . از آثار او در لغت كتاب المصادر است و شرح سبعهء معلقه و ترجمان القرآن .\r\nزوزنى كتاب المصادر را بنابر نظم ابواب منظم نموده و شرح لغوى هر مصدر را به فارسى داده است « 3 »\r\nاز لغويان معروف ديگر در اين دوره محمود بن عمر القاضى الزنجى السنجرى است . اثر مشهور وى مهذب الاسماء فى مرتب الحروف و الاشياء است مشتمل بر اسمائى از لغت عرب و ترجمهء فارسى آنها . در تأليف اين كتاب بنابر ذكر مؤلف از كتب ديگر لغت استفاده شده است مانند السامى فى الاسامى ميدانى و دستور اللغهء نطنزى و الاسمى فى الاسماء سعيدى . اين كتاب در بيست و هشت باب تدوين و بر آخر آن بابى در ذكر اسماء متفرقه افزوده شده است « 4 »\r\nابن الاثير جزرى « 5 » ، ابو السعادات مجد الدين مبارك بن محمد بن عبد الكريم ( 544 - 606 ) برادر ابن الاثير ابو الحسن عز الدين على صاحب كامل التواريخ ، از جملهء دانشمندان بزرگ قرن ششم و صاحب اطلاعات وسيع در فقه و حديث و\r\n\r\n\r\n","description":"","footnote":"\r\n( 1 ) - فهرست كتابخانهء مدرسهء سپهسالار ج 2 ص 247 - 249\r\n( 2 ) - ايضا ص 250 - 251\r\n( 3 ) - رجوع شود به كشف الظنون ذيل نام المصادر بند 1703 - فهرست كتابخانهء مدرسهء سپهسالار ج 2 ص 282 - 284\r\n( 4 ) - رجوع شود به فهرست كتابخانهء سپهسالار ، تأليف آقاى ابن يوسف شيرازى ج 2 ص 294 - 297\r\n( 5 ) - منسوب به « جزيرهء ابن عمر » نزديك موصل بر كنار دجله\r\n","page_name":" 319 ","page_number":333},
  {"content":"\r\n\r\nاصول و ادب بوده است . وى كتاب مهمى در ذكر لغات غريبهء حديث دارد بنام « النهاية فى غريب الحديث » در چهار مجلد كه آن را نهاية اللغة نيز مينامند و چند بار بطبع رسيده . ويرا كتب ديگرى در ادب و اصول و حديث و تفسير نيز بوده است مانند كتاب الانصاف در تفسير ؛ و كتاب البديع در شرح فصول ابن دهّان ؛ و كتاب الشافى در شرح مسند امام شافعى ؛ و كتاب جامع الاصول فى احاديث الرسول « 1 »\r\nعلّامه جار الله زمخشرى ، ابو القاسم محمود بن عمر بن محمد الخوارزمى الزمخشرى ( 467 - 538 ) منسوب به زمخشر خوارزم ، استاد بزرگ در تفسير و حديث و نحو و لغت و علوم بلاغى است . وى امام عصر خود و مورد احترام فضلا و علما و محل توجه دانشمندان زمان بوده است . علت اشتهار او به جار اللّه آنست كه مدتى مجاور كعبه بود . وى بر اعتقاد معتزله و متظاهر به اين مذهب بود و خود را ابو القاسم المعتزلى ميناميد .\r\nاز آثار او كتاب « الكشاف فى تفسير القرآن » را قبلا نام برده‌ايم . علاوه بر اين تأليفات بسيار در نحو و صرف و علوم بلاغت و حديث و تفسير و فنون ديگر دارد . از آثار او در لغت مقدمة الادب ؛ اساس البلاغة ؛ المستقصى در امثال عرب ؛ كتاب سوائر الامثال ؛ شرح لامية العرب ؛ الفائق در غريب الحديث را ميتوان نام برد . كتاب مقدمة الادب را زمخشرى براى اتسز خوارزمشاه در پنج باب نوشت : باب اول در اسماء ، باب دوم در افعال ، باب سوم در حروف ، باب چهارم در تصريف اسماء ، باب پنجم در تصريف افعال .\r\nمقدمة الادب از باب اشتمال بر لغات كهنهء فارسى ارزش بسيار دارد و ذاتا كتاب معتبر و بسيار مورد توجه است « 2 » .\r\nاز جملهء علماء بزرگ اين عهد در لغت ابو جعفر احمد بن على بن محمد المقرى\r\n\r\n\r\n","description":"","footnote":"\r\n( 1 ) - دربارهء ابن اثير صاحب النهاية رجوع شود به كشف الظنون ج 2 بند 1989 ؛ وفيات الاعيان چاپ مصر ج 1 ص 628 - 629 ؛ كامل التواريخ حوادث سال 606 ؛ مفتاح السعادة ج 1 ص 109 - 110\r\n( 2 ) - وفيات الاعيان چاپ مصر ج 2 ص 119 - 123 ؛ كشف الظنون بند 1798 ؛ مفتاح السعاده ج 1 ص 109\r\n","page_name":" 320 ","page_number":334},
  {"content":"\r\n\r\nالبيهقى معروف به : بو جعفرك مقرى بيهقى ( 470 - 544 ) است كه از فقهاء معروف نيشابور و در تفسير و لغت و ادب و قرائت صاحب اطلاع وافر بوده است و ياقوت كتابهاى :\r\nالمحيط در لغات قرآن ، ينابيع اللغة و تاج المصادر را ازو ياد كرده است . بيهقى تاج المصادر را از عربى به فارسى در گزارش معانى مصادر عربى خصوصا مصادر قرآن نوشته است .\r\nاز اين كتاب نسخى در دست است و يك بار در هندوستان بطبع رسيده « 1 » .\r\nامام ابو الفتح مطرّزى خوارزمى ، ناصر بن ابى المكارم عبد السيد بن على ( 538 - 610 ) از فقهاى حنفى و از نحات و ادبا و لغويان بزرگ ايران در اين عهد است .\r\nكتاب مشهور او در لغت « المغرب فى لغة الفقه » است . در اين كتاب لغات غريبهء مستعمل در نزد فقها ضبط شده است . ابن خلكان گفته است كه المغرب اختصاص بحنفيه دارد .\r\nمطرزى كتاب مفصل‌ترى از المغرب تأليف كرد بنام « المعرب » كه در حقيقت در شرح المغرب است . مطرزى در علوم ادبى اطلاع تام داشته و در اصول عقايد معتزلى مذهب بوده و او را جانشين زمخشرى دانسته‌اند « 2 »\r\nديگر از كتبى كه در لغات فقه نوشته شده كتاب طلبه الطلبة « 3 » است از نجم الدين ابو حفص عمر بن محمد نسفى ( 462 - 538 ) است . اين كتاب نيز در الفاظى كه در كتب فقه حنفيه آمده است نوشته شد . نجم الدين نسفى كتب ديگرى مانند « المنظومة فى الخلافيات » و « القندفى علماء سمرقند » و غيره تأليف كرد « 4 » . سمعانى عدد تصانيف او را نزديك به صد دانسته است .\r\nدر صرف و نحو نيز در اين دوره كتب متعدد با همان روشى كه در اواخر\r\n\r\n\r\n","description":"","footnote":"\r\n( 1 ) - معجم الادبا ج 4 ص 49 - كشف الظنون بند 269 - فهرست كتابخانهء دانشگاه ج 2 تأليف آقاى منزوى ص 338 - 339\r\n( 2 ) - وفيات الاعيان ج 2 ص 223 - 224 ؛ كشف الظنون بند 1747 - 1748 ؛ فهرست كتابخانهء دار العلوم اسلاميهء پيشاور تأليف عبد الرحيم مولوى فاضل ، طبع پيشاور ص 248 - 249 ؛ مفتاح السعادة ج 1 ص 108\r\n( 3 ) - الطلبة بكسر اللام ما طلبته من شىء\r\n( 4 ) - مفتاح السعادة ج 1 ص 108 - 109\r\n","page_name":" 321 ","page_number":335},
  {"content":"\r\n\r\nعهد مقدّم معمول شده بود ، تأليف گرديده است . غالب علماء ادب و علماء دينى اين عهد كه عادة مستطرف در علوم شرعيه و ادبيه بوده‌اند ، كتبى در صرف و نحو يا شروحى بر كتب مقدم بر عهد خويش دارند . برشمردن كتب صرف و نحو و بحثهاى مختلفى كه ادباء اين عهد در اين دو علم پيش گرفتند ، بتمامى در اين وجيزه مقدور نيست و اينجا فقط بذكر بعضى از كتب مهم بعنوان نمونه اكتفا مىشود .\r\nاز جملهء كتب مشهور نحو در اين عهد كتاب الجمل معروف به « جرجانيه » است كه مختصرى است در نحو از عبد القاهر جرجانى ، ابو بكر بن عبد الرحمن ( م . 471 يا 474 ) از ادباى بزرگ قرن پنجم . ديگر از آثار او كتاب المغنى در شرح ايضاح ابو على فارسى و مختصر المغنى بنام المقتصد و كتاب العمده در صرف و شرح الجمل در توضيح كتاب الجمل است كه پيش ازين ذكر كرده‌ايم . كتاب الجمل در پنج فصل است : اول در ذكر مقدمات ، دوم در ذكر عوامل افعال ، سوم در ذكر عوامل حروف ، چهارم در عوامل اسماء . پنجم در اشياء منفرده . غير از شرح الجمل كه جرجانى خود بر كتاب خويش نوشته شروح متعدد ديگرى بر اين كتاب ترتيب يافته است . از آن جمله است شرح ابن السيد البطليوسى ابو محمد عبد اللّه بن محمد ( م . 521 ) و شرح ابن خروف ابو الحسن على بن محمد ( م . 609 ) و شرح احمد بن عبد المؤمن الشريشى ( م . 616 ) و شروح متعدد ديگر « 1 » .\r\nعلامه جار الله زمخشرى كه ذكر او گذشته است كتب معتبرى در علوم لسانى دارد كه از همهء آنها مهمتر كتاب المفصل ، كتاب المؤلف ، كتاب انموذج است .\r\nكتاب انموذج مختصرى از كتاب المفصل است كه زمخشرى خود ترتيب داده است .\r\nكتاب المفصل را زمخشرى بسال 514 تأليف كرده و به زودى جزو كتب مشهور علم نحو شد چنان كه ادباء زمان آن را در غايت حسن دانسته و بر آن شروح متعدد نگاشته‌اند و از آن جمله است شرح شيخ ابو البقاء عكبرى ( م . 610 ) موسوم بكتاب الايضاح . و شرح امام فخر الدين رازى ( م . 606 ) و شرح ابو العباس احمد بن محمد المقدسى ( م . 638 ) و شروح سه‌گانهء ابو العباس احمد بن ابى بكر الخاورانى ( م . 620 ) و شرح صدر الافاضل\r\n\r\n\r\n","description":"","footnote":"\r\n( 1 ) - طبقات الشافعيه ج 3 ص 242 ؛ كشف الظنون بند 602 - 603\r\n","page_name":" 322 ","page_number":336},
  {"content":"\r\n\r\nالخوارزمى ، ابو محمد مجد الدين القاسم بن الحسين ( م . 617 ) و شرح محمد بن سعد الاباجى المروزى ( م . 609 ) بنام المحصل و شروح متعدد ديگر « 1 » .\r\nديگر از كتب مهم نحو كه در همين عهد تأليف شده كتاب المصباح است از امام مطرّزى كه پيش از اين دربارهء او سخن گفته‌ايم . بر اين كتاب نيز شروح متعدد نگاشته‌اند « 2 » .\r\nعلوم بلاغى در عهد مورد مطالعهء ما بمراتب بلوغ و كمال رسيد . پيش از اين دوره اگرچه تحقيقات و مطالعات بسيارى بوسيلهء ادباى اسلامى صورت گرفت ليكن آن مطالعات و تحقيقات منجر به ايجاد ضوابط و قواعد مدونى در علوم بلاغى نگرديد و اين كار بعهد مورد مطالعهء ما موكول شد .\r\nبزرگترين دانشمند اين عهد كه توانست از عهدهء تأليف كتب معتبر در معانى و بيان برآيد عبد القاهر جرجانى است ( م . 474 ) كه دو كتاب معتبر او اسرار البلاغة و دلائل الاعجاز نخستين كتابهاى مرتب و مدون در معانى و بيان شمرده ميشوند و بسبب تأليف همين كتب منظم و مرتب و مضبوط در علم معانى و بيان است كه امام فخر رازى گفته است امام عبد القاهر جرجانى قواعد علم معانى و بيان را استخراج و برهانها و حجت‌هاى آن را مرتب كرد و در كشف حقائق آن كوشش فراوان نمود . امام فخر رازى اين سخنان را در كتاب نهاية الايجاز فى علم البيان آورده و تنها ايرادى كه بر دو كتاب امام عبد القاهر وارد دانسته عارى بودن آنها از رعايت ترتيب فصول و ابواب است . امام فخر سعى كرد اين نقص را در نهاية الايجاز از بين ببرد .\r\nعلامه جار الله زمخشرى فاضل بزرگ اين دوره نيز در ضمن تأليفات متعدد خود چند كتاب در علوم ادبى دارد مانند اساس البلاغة ، قسطاس ، و محاجات ( در علم الاحاجى ) كه علم الدين سخاوى آن را در كتاب الدياجى فى تفسير الاحاجى شرح كرده است .\r\n\r\n\r\n","description":"","footnote":"\r\n( 1 ) - كشف الظنون بند 1774 - 1777 ؛ مفتاح السعادة ج 1 ص 158 - 159\r\n( 2 ) - مفتاح السعاده ج 1 ص 155 - 157 ؛ كشف الظنون بند 1708 - 1709\r\n","page_name":" 323 ","page_number":337},
  {"content":"\r\n\r\nاز جمله مهمترين علماء علوم بلاغت و ادب در اين دوره علامه سراج الدين ابو يعقوب يوسف سكّاكى خوارزمى ( 555 - 626 ) صاحب مفتاح العلوم است . وى در انواع علوم خاصه علوم ادبيه و على الاخص علوم بلاغى متبحر بود . كتاب معتبر او مفتاح العلوم است در دوازده علم از علوم ادبيه . اين كتاب بر اثر اهميت بسيار خود بارها شرح شده است « 1 » .\r\nدر همين عهد تأليف و تدوين كتبى در علوم بلاغى به زبان پارسى نيز معمول بوده است . در اوايل اين دوره كتاب مشهورى بنام ترجمان البلاغة در بعضى از مباحث معانى و بيانى و بديعى به زبان پارسى تأليف شده است . مؤلف اين كتاب محمد بن عمر الرادويانى در اواخر قرن پنجم ميزيسته است و از كتاب او نسخه‌يى بتاريخ 507 هجرى در دست است كه آقاى احمد آتش استاد دانشگاه استانبول آن را بسال 1949 بطبع رسانيده‌اند .\r\nدربارهء ارزش ادبى اين كتاب بعد ازين سخن خواهيم گفت .\r\nبا توجه به همين كتاب كتاب پرارزش ديگرى در اواخر قرن ششم بدست رشيد الدين وطواط محمد عمرى كاتب بلخى بنام حدائق السحر فى دقايق الشعر تأليف شده است و آن هم در بعضى از مباحث معانى و بيانى و بديعى فارسى است . دربارهء اين كتاب هم بعد ازين سخن خواهيم داشت .\r\n\r\n\r\n","description":"","footnote":"\r\n( 1 ) - كشف الظنون بند 1762 - 1768 . مفتاح السعادة ج 1 ص 163 ببعد\r\n","page_name":" 324 ","page_number":338},
  {"content":"\r\n\r\n\r\nفصل پنجم وضع ادبى ايران از اواسط قرن پنجم تا اوايل قرن هفتم هجرى\r\n\r\n1 - وضع عمومى زبان و ادب فارسى رواج و توسعهء ادب پارسى\r\nدورهء مورد مطالعهء ما يكى از ادوار بسيار مهم و ارزندهء ادب فارسى است . زبان و ادبيات فارسى در اين دوره بنحو شگفت‌آورى توسعه و رواج يافت . اين امر معلول علتهايى است كه بعضى از آنها را ذيلا نام ميبريم :\r\n1 - بر اثر مجاهداتى كه از اواسط قرن سوم تا اواسط قرن پنجم بوسيلهء شاعران و نويسندگان كوشا و بزرگ ماوراء النهر و خراسان و سيستان در شعر و نثر پارسى شده بود ، اساس ادب فارسى با استوارى تمام نهاده شد ، و مقدمات لفظى و معنوى براى بيان مقاصد و مفاهيم مختلف در الفاظ منظوم و منثور براى شاعران و نويسندگان دورهء بعد بنحو اتم و اكمل فراهم گشت .\r\n2 - تعدّد امرا و خاندانهاى بزرگ و رجال ثروتمند در اين دوره وسيلهء بسيار بزرگى براى فزونى عدد شاعران و نويسندگان بود .\r\nاين امرا و خاندانها و رجال ، داشتن مردان فاضل و نويسنده و شاعر را در دستگاه خود از جملهء لوازم رياست ميدانستند و بنابر رسمى كه در تمدن اسلامى جريان داشت ، هريك سعى ميكردند كه دستگاه آنان از اين حيث بر دستگاههاى ديگر برترى داشته باشد و همين امر خود باعث تشويق مردم به تحصيل علم و ادب و تبرّز در علوم و ادبيات شده و شاعران و نويسندگان بيشمارى پديد آورده بود كه احصاء آنان و آثارشان واقعا\r\n\r\n","description":"","footnote":"","page_name":" 325 ","page_number":339},
  {"content":"\r\n\r\nدشوار است .\r\n3 - بر اثر فتوحات غزنويان و سلاجقه و لشكركشيهاى آنان زبان فارسى از اقصاى ماوراء النهر تا سواحل مديترانه و از كناره‌هاى دجله تا آنسوى رود سند و ناحيهء پنجاب را بتدريج در زير سيطرهء خود درآورد و اين ناحيهء بسيار وسيع البته براى پروراندن شاعران و نويسندگان استعداد بيشترى از محيط محدود سابق داشت .\r\n4 - در اين دوره به تفصيلى كه خواهيم ديد مراكز ادبى فارسى فقط منحصر بمشرق ايران نبود بلكه در نواحى ديگرى از قبيل عراق و آذربايجان مراكز مهم ادب فارسى تشكيل يافت و وجود همين مراكز جديد خود وسيلهء ظهور شاعران و نويسندگان بزرگ تازه‌يى شد .\r\n5 - نهضتى كه از اوايل قرن پنجم بوسيلهء علما و متكلمين معتزله و دانشمندانى از قبيل ابو ريحان و ابو على سينا و شاگردان او در تأليف كتب علمى به زبان فارسى ايجاد شده بود ، در اين عهد با شدت بيشترى ادامه يافت و اين امر باعث ايجاد كتب متعددى در مسائل مختلف علمى به زبان پارسى گرديد ، و اين خود وسيلهء جديدى براى توسعهء دايرهء ادب فارسى شد .\r\n6 - از اوايل اين دوره شعر و نثر پارسى براى ارشاد مردم در خانقاهها و در آثار صوفيه رسوخ كرد . در تمام مجالس سماع و وعظ و ارشاد و در غالب و نزديك به تمام كتب عرفانى و منظومهاى صوفيانه كه در ايران آن عهد بوجود آمد زبان سادهء فارسى به نحوى كه مورد فهم همگان باشد ، به كار رفته است . بدين ترتيب ادب فارسى كه تا آن‌وقت فقط مورد حمايت دستگاههاى دولتى بود ، در ميان عامهء مردم راه يافت و آثار دلپذير عرفا طالبان بسيار يافت و اين هم يكى از علل بزرگ توسعه و رواج ادب فارسى گرديد .\r\nخلاصهء كلام آنكه دورهء مطالعهء ما از دوره‌هاى نادر تاريخ ايران براى ترويج زبان و ادب فارسى شمرده مىشود و از اين حيث قابل توجه است .\r\n\r\nزبان فارسى\r\nدر اين دوره زبان فارسى يعنى لهجهء درى كه از اواسط قرن سوم لهجهء رسمى و ادبى ايران شده بود ، نسبت بدورهء قبل\r\n\r\n","description":"","footnote":"","page_name":" 326 ","page_number":340},
  {"content":"\r\n\r\nداراى اختصاصات تازه‌ييست كه بتفصيل ذيل بيان ميكنيم :\r\n1 - بر اثر خروج شعر و نثر پارسى درى از محيط محدودى كه در قرن چهارم و اوايل قرن پنجم داشت ، و رواج آن در عراق و آذربايجان و ساير نواحى ، لغات و تركيبات متعددى از لهجات محلى ديگر ايران وارد لهجهء درى شد . اين امر وسيلهء قاطعى براى توسعهء زبان فارسى درى گرديد و لغات و تركيبات و تعبيرات تازه‌يى را كه تا قرن پنجم سابقه نداشت در آن وارد كرد . طبعا بر اثر انتقال لهجهء درى از مشرق ايران بساير نواحى ، بعضى از كلمات و لغات مشرق كه در نواحى جديد معمول نبوده ، اندك‌اندك فراموش شد و پيداست كه اين امر زيانى بزرگ براى ادب فارسى داشت و بعد از حملهء مغول و ويرانى ماوراء النهر و خراسان و انقطاع مردم ايران از آثار شاعران قرن چهارم و پنجم ، و خالى شدن نواحى شرقى از مراكز فعال ادبى اين حال بشدت هويدا و آشكار شد .\r\n2 - دومين موضوع قابل ذكر در زبان فارسى دوره‌يى كه مطالعه ميكنيم ، آميزش روزافزون آنست با مفردات و مركبات عربى . اين آميزش با سير تدريجى از اوايل اين دوره تا اواخر اين عهد جريان داشت . در آغاز اين دوره رسوخ لغات و كلمات عربى در زبان فارسى كمتر از اواسط اين عهد و در اواسط اين دوره اندكتر از اواخر آن يعنى مقارن حملهء مغول است .\r\nاز علل مهم اين آميزش يكى آن بوده است كه در نتيجهء تحصيل غالب شاعران و نويسندگان زمان در مدارس ، همهء آنان با زبان و ادب عربى آشنايى نزديك داشتند زيرا همچنانكه گفتيم در مدارس اين عهد آموختن دو علم جائز و مجاز بود : نخست علوم دينى و دوم علوم ادبى كه بمنزلهء مقدمهء آن علوم شمرده ميشد . به همين علت است كه در عهد مورد مطالعهء ما غالب فقها و محدثين از ادباء نامى زمان در زبان عربى بوده‌اند .\r\nعلاوه بر اين ساير مطالعات علمى و ادبى شاعران و اديبان هم به زبان عربى بوده است و اين امر خود بطبيعت مايهء اعتياد و آشنايى شديد آنان با زبان عربى و افراط در استفاده از مفردات و تركيبات و تعبيرات آن زبان ميشد .\r\n\r\n","description":"","footnote":"","page_name":" 327 ","page_number":341},
  {"content":"\r\n\r\nدومين علت بزرگ آميزش زبان پارسى با زبان عربى آن بود كه يكى از شرايط بزرگ دبيرى و شاعرى چنان كه خواهيم ديد در تمام قرن پنجم و ششم آشنايى شعرا با بسيارى از متون ادبى عرب و احيانا از حفظ داشتن قسمتى از آنها بوده است . اين امر خود وسيلهء جديدى براى آشنايى با زبان عربى و خوگيرى با تركيبات و تعبيرات و كلمات آن زبان و مجاز دانستن خود در كثرت استعمال آنها در آثار فارسى بوده است .\r\nسوم آنكه زبان شعر از باب احتياج شاعر بكلمات بيشترى در بيان افكار و مضامين و ايراد قوافى خودبخود استعمال مقدار كثيرى از كلمات عربى را ايجاب ميكرد و ازين راه نيز بسيارى از مفردات و مركبات غير لازم عربى به زبان فارسى راه جست .\r\nچهارم آنكه بر اثر تقليد نويسندگان و مترسّلان اين زمان از مترسّلان عربى زبان ، مقدارى از اصطلاحات و عبارات آنان مستقيما به زبان فارسى راه جست و بسيارى از كلمات عربى را با خود همراه آورد .\r\nپنجمين علت اين امر آنست كه هرچه بر عمر اسلام در ايران گذشت نفوذ آن ، و در نتيجه تأثير همهء متعلقات آن ، كه زبان عربى هم يكى از آنهاست ، در ايران بيشتر شد و اين نفوذ تنها منحصر باستعمال كلمات نماند بلكه كارش باستفاده از قواعد دستورى عرب هم كشيد . مانند به كار بردن وزنهاى جمع سالم و مكسر عربى در زبان فارسى كه خلاف قاعده‌هاى دستورى زبان فارسى است و هنوز هم همه گرفتار اين غلطيم ، يا راه دادن علامت تأنيث در آخر بسيارى از صفات و نظاير اين احوال .\r\nدر نتيجهء اين عوامل در زبان فارسى قرن پنجم و ششم بسيارى از كلمات و تركيبات و تعبيرات غير لازم و گاه نامأنوس عربى راه جست و اندك‌اندك زبان فارسى را از حالتى كه در آثار شاعران و نويسندگان قرن چهارم و اوايل قرن پنجم داشت ، بيرون برد و با اقتران بعوامل ديگر باعث ايجاد لهجهء جديدى از زبان فارسى گرديد و اين لهجه همانست كه در اشعار شعراى نيمهء دوم قرن ششم و منشآت نويسندگان همين دوره و آغاز قرن هفتم و ادوار بعد از آن ملاحظه ميكنيم كه بين آن و لهجهء فارسى قرن چهارم و اوايل قرن پنجم تفاوت عظيمى مشهود است .\r\n\r\n","description":"","footnote":"","page_name":" 328 ","page_number":342},
  {"content":"\r\n\r\n3 - آميزش زبان فارسى با لغات تركى . چنان كه در مباحث متقدم ملاحظه كرده‌ايم ، قرن پنجم و ششم دورهء تسلط و نفوذ و ورود تركان زردپوست آسياى مركزى در ايرانست .\r\nاين نفوذ از راه مهاجرتهاى جمعى قبايل و عشاير زردپوست بداخلهء ايران ، و سكونت در نواحى مختلف صورت ميگرفت . در آغاز قرن پنجم در ماوراء النهر و شمال خراسان و اطراف رى و اصفهان و آذربايجان بنام دسته‌هاى متعدد تركمانان برميخوريم كه در اين نواحى سكونت گزيده بودند . اين وضع نفوذ و ورود قبايل ترك در آغاز تسلط آنهاست ، تا چه رسد بدوره‌يى كه اين وضع شدت يافت ، يعنى از اواسط قرن ششم ببعد كه مهاجرت هاى عمدهء زردپوستانى از قبيل طوايف غز و خرلخ و قراختايى و امثال آنان بماوراء النهر و ايران صورت گرفت .\r\nاز نتايج مستقيم تسلط قبايل و غلامان ترك و تشكيل دولتهاى آنان در ايران يكى انتشار اصطلاحات نظامى و اجتماعى و ادارى آنان و رواج بعضى از مفردات لهجات تركى و شيوع اسامى تركان در اين سرزمين است . اگر بخواهيم ابيات و يا جمله‌ها و عباراتى را كه در آنها كلمات تركى به كار رفته و از شاعران و نويسندگان اين دوره است ، نقل كنيم سخن بدرازا مىكشد و در اينجا تنها بذكر چند نمونه اكتفا مىشود :\r\n تن گرچه سو و اكمك « 1 » از آنان طمع كند * كى مهر شه باتسز و بغرا برافگند \r\n( خاقانى )\r\n خردم يزك « 2 » فرستد بوثاق خيلتاشى * ادبم طلايه دارد به يتاق « 3 » پاسبانى\r\nبسراى ضربِ همت بقراضه‌يى چه لافم * چه زيد بپاى پيلان الچوق « 4 » تركمانى \r\n( نظامى )\r\n تا بدست شعشعه اين خوش و شاق « 5 » تيغ زن * بنگه لولوى شب را هر سحر يغما « 6 » دهد \r\n( جمال الدين محمد بن عبد الرزاق )\r\n\r\n\r\n","description":"","footnote":"\r\n( 1 ) - سو و اكمك : آب و نان\r\n( 2 ) - يزك : مقدمة الجيش ، قراول\r\n( 3 ) - يتاق : پاس و پاس داشتن و محافظت كردن\r\n( 4 ) - الچوق : آلاچق ، آلاچيق\r\n( 5 ) - وشاق : غلام مقبول و پسر ساده\r\n( 6 ) - يغما : نام يكى از قبايل زردپوست ، در اينجا : غارت\r\n","page_name":" 329 ","page_number":343},
  {"content":"\r\n\r\n اى ترك ماه‌چهره چه باشد اگر شبى * آيى بحجرهء من و گويى : قنق گرگ ؟ « 1 » \r\n( سوزنى )\r\nدر ابيات ذيل از دهخداى ابو المعالى رازى چند اسم از اسامى قبايل زردپوست ، هنگام وصف غلامان ترك ، ديده مىشود . نام اين قبايل را پيش ازين در همين كتاب آورده‌ايم :\r\n سروهايى همه را بيخ بخر خيز و ختن * گل بنانى همه را تخم ز يغما و تتار\r\nاندرو از غز و قفچاق بت سيم ذقن * و اندرو از فى و كيماك مه مشك عذار\r\nيا رب اين بچهء تركان چه بتانند كه هست * ديدهء مردم نظّاره ازيشان چو بهار « 2 » \r\nكلمات ديگرى از قبيل يتاق « 3 » ، و چاپار « 4 » ، الاق ( - اولاغ ، الاغ ) « 5 » ، بمعنى چاپار و ستور چاپار ، و قلاووز « 6 » بمعنى سواران محافظ لشكر ، و آتاش « 7 » بمعنى همنام ، و تاش علامت مشاركت در كلمات خيلتاش و خواجه‌تاش ، و الغ باربك « 8 » بمعنى حاجب كبير ( مركب از الغ بمعنى كبير ، بار فارسى ، بك ، بيگ تركى ) و باربك « 9 » بمعنى حاجب ، و بسى از اين گونه كلمات در متون منثور اين عهد به كار رفته است .\r\nبسيارى از اسامى تركى در اين دوره ، از آنجا كه نام غلامان امارت‌يافته و شاهان و سلاطين ترك‌نژاد بود ، در ميان مردم متداول و معمول شد و بعضى از القاب اين دوره كه سابقا عربى و گاه فارسى بود از كلمات تركى انتخاب شده است مانند منكبرنى لقب جلال الدين پسر محمد خوارزمشاه و غورسانجى بمعنى غورشكن كه لقب ركن الدين پسر ديگر سلطان محمد بود ، و بسيارى از اين گونه تركيبات و كلمات .\r\n\r\n\r\n","description":"","footnote":"\r\n( 1 ) - قنق گرگ : مهمان ميخواهى ؟\r\n( 2 ) - لباب الالباب ج 2 ص 232 - 233\r\n( 3 ) - سياستنامه چاپ مرحوم عباس اقبال ص 124\r\n( 4 ) - راحة الصدور ص 382\r\n( 5 ) - راحة الصدور ص 382\r\n( 6 ) - راحة الصدور ص 173\r\n( 7 ) - ايضا ص 279\r\n( 8 ) - ايضا ص 390\r\n( 9 ) - ايضا ص 365 و 367\r\n","page_name":" 330 ","page_number":344},
  {"content":"\r\n\r\n4 - موضوع مهمى كه در تاريخ زبان فارسى در اين دوره بايد مورد توجه و مطالعه قرار گيرد نشر زبان پارسى درى است در بيرون از نواحى ايرانى . اين امر معلول بعضى از علتهاى سياسى و نظامى است . از اواخر قرن چهارم و اوايل قرن پنجم اولياء دولت نوخاستهء غزنوى كه نميتوانستند از جانب مغرب كشور خود را توسعه دهند ، ميكوشيدند كه اراضى وسيع و پرنعمتى را كه در مشرق و جنوب شرقى مستملكات آنان قرار داشت فراچنگ آورند ، و آن سرزمين‌هاى آبادان عبارت بوده است از ولايات اطراف رودخانهء سند . درنتيجهء مهاجمات متعدد كه بوسيلهء امير ناصر الدين سبكتكين و امير محمود غزنوى به اين ناحيه صورت گرفت بسيارى از هندوان قبول اسلام كردند يا تحت قيمومت حكومت فارسىزبان غزنوى درآمدند . پيداست كه دولت غزنوى براى نگاهدارى اين سرزمين دسته‌هاى نظامى بزرگى از خراسانيان و اهل مشرق ترتيب ميداده و بنواحى مفتوحه ميفرستاده است چنان كه ميتوان بتحقيق گفت كه اسلام با زبان پارسى بسرزمين سند و از آنجا بديگر نواحى هندوستان راه يافت ، و نه تنها زبان سياسى و نظامى شد بلكه عنوان يك زبان مقدس دينى يافت . بعد از محمود چنان كه ميدانيم حكومت غزنوى همچنان در اراضى مفتوحهء هند برقرار ماند و حتى بعضى ازين سلاطين كوشيدند تا نواحى تازه‌يى از هندوستان را بر متصرفات قديم غزنوى بيفزايند .\r\nاينست كه از اواسط قرن پنجم ببعد در مراكز مهم حكومت سند و پنجاب و ولايتهاى نزديك به اين نواحى زبان فارسى رائج بوده و شاعرانى بدين زبان از بلاد آن حدود برميخاسته‌اند . نخستين شاعر بزرگ اين نواحى مسعود بن سعد لاهورى است كه چنان كه خواهيم ديد از يك خاندان مهاجر ايرانى در لاهور متولد شد .\r\nبعد از غزنويان متصرفات آنان در هندوستان ، به تفصيلى كه ديده‌ايم ، بدست سلاطين غورى و مماليك آنان افتاد . همهء اين سلسله‌ها حامى زبان فارسى بودند و على الخصوص دستگاههاى سلطنت مماليك غورى مانند قطب الدين ايبك و سلسلهء شمسيه و خلجيه پناهگاه خاصى براى گريختگان از برابر مغولان گرديد . بدين ترتيب زبان فارسى در يك دورهء متمادى در هندوستان ريشه گرفت و از قرن هفتم ببعد عدهء\r\n\r\n","description":"","footnote":"","page_name":" 331 ","page_number":345},
  {"content":"\r\n\r\nكثيرى از شاعران و نويسندگان پارسىگوى در آن سرزمين پهناور ظهور كردند كه در فصول مربوط ذكر آنان خواهد آمد .\r\nاز اوايل دورهء سلاجقه چند سلسله از سلاطين غير ايرانى يعنى سلسله‌هاى غلامان يا قبايل ترك‌نژاد در حدود شام و آسياى صغير تشكيل شد . تمام اين سلسله‌ها يا تابعيت مستقيم از سلطنت مركزى سلجوقى داشتند و يا تربيت‌شدگان همين سلسله بوده‌اند ، و چون چنان كه ميدانيم ، زبان رسمى دربار سلجوقى زبان فارسى بود ، به همين سبب حكومت هاى تابع آنان در آسياى صغير و شام و يا حكومتهاى اتابكان كه در آن نواحى تشكيل شد وسيلهء نشر زبان فارسى در قلمرو حكومت خود شدند و ازينجاست كه در اواخر قرن ششم و اوايل قرن هفتم چندين تن از معاريف نويسندگان فارسى در آن نواحى و خاصه در بلاد آسياى صغير ظهور كردند .\r\n5 - علاوه بر رواج زبان فارسى در خارج از ايران ، بايد متوجه اين نكته بود كه لهجهء درى و ادبيات آن در داخلهء ايران نيز بتدريج از مشرق بساير نواحى تجاوز كرد .\r\nاز اوايل قرن پنجم اندك‌اندك زبان درى در ولايات مركزى و ديگر نواحى ايران گويندگانى پيدا كرد . نخستين ولاياتى كه لهجهء درى در آنها رواج يافت گرگان و قومس و رى بود . در گرگان لهجه‌يى متقارب با لهجهء طبرى و در قومس لهجه‌يى بين لهجهء خراسانى و گرگانى وجود داشته است كه هنوز هم دنبالهء آن درين ناحيه موجود و متداول است و ما دربارهء آن لهجات پيش ازين در مجلّد اول از كتاب تاريخ ادبيات در ايران سخن گفته‌ايم . نخستين شاعر استادى كه ازين ناحيه يعنى قومس آغاز سخنورى بزبان‌درى كرد ، منوچهرى دامغانى است كه در نيمهء اول قرن پنجم ميزيست .\r\nدر ولايت رى از اواخر قرن چهارم و اوايل قرن پنجم بتدريج تقليد شاعران از شعراى خراسان و ماوراء النهر آغاز شد و در همان حال كه شاعران محلى مانند « بندار رازى » سرگرم سرايندگى بلهجهء رازى بوده‌اند ، شاعرانى ديگر مانند منطقى و غضائرى آغاز سخنورى بلهجهء درى كردند .\r\nدر دورهء مورد مطالعهء ما على الخصوص از قرن ششم تقليد شاعران ولايات غير\r\n\r\n","description":"","footnote":"","page_name":" 332 ","page_number":346},
  {"content":"\r\n\r\nشرقى ايران از شعراى مشرق ، افزايش يافت و خصوصا در آذربايجان كه لهجهء ايرانى معروف بلهجهء آذرى در آنجا رايج بود ، حوزهء ادبى مهمى براى ادبيات درى تشكيل شد . قديمترين كسى كه درين سامان از شاعران خراسانى و ماوراء النهرى تقليد كرد ، قطران تبريزى است كه در دربار پادشاهان روّادى آذربايجان بسر ميبرده و در پيروى از روش استادان عهد سامانى و ابداع طريقهء خاصى كه مبتنى بر آن سبك بود ، قدرت و مهارت بسيار نشان داده است و به همين سبب و نيز بسبب شباهت بسيار مختصرى كه بين نام ممدوح رودكى ( نصر ) و ممدوح قطران ( ابو نصر ) وجود داشت اشعار آن دو بهم درآميخت و موجب بروز اشتباهاتى گشت .\r\nدر همين اوان كه اوضاع خراسان بر اثر حملهء سلجوقيان آشفته شده بود يكى از شاعران بزرگ خراسان يعنى اسدى طوسى ديار خود را ترك گفت و بآذربايجان مهاجرت كرد و همانجا ماند تا درگذشت . اسدى طوسى با تأليف لغت فرس خود كه بيشتر به قصد توضيح پاره‌يى از مشكلات لغت درى نوشته شده است ، برواج اين لهجه در ميان شاعران آذربايجان يارى كرد . وى در آغاز اين كتاب نوشته است « . . . و غرض ما اندرين لغات پارسى است كه ديدم شاعرانرا كه فاضل بودند و ليكن لغات پارسى كم ميدانستند » و در اينجا مراد از زبان پارسى لهجهء درى يا پارسى درى است .\r\nاز اشاره‌يى هم كه ناصرخسرو در سفرنامهء خود دربارهء قطران دارد ، معلوم مىشود كه شاعران نواحى بيرون از خراسان و ماوراء النهر در اوايل امر براى آموختن زبان درى و دريافتن بعضى لغات كه خاص نواحى شرقى و لهجهء درى بود و در ديگر لهجات وجود نداشت ، دچار زحمت بودند و براى رفع اشكال خود چاره‌يى جز رجوع بشاعران و گويندگان شرقى نداشتند . ناصرخسرو ميگويد : « . . . در تبريز قطران نام شاعرى را ديدم ، شعرى نيك ميگفت ، اما زبان فارسى نيكو نميدانست ، پيش من آمد ، ديوان منجيك و ديوان دقيقى بياورد ، و پيش من بخواند ، و هر معنى كه او را مشكل بود از من بپرسيد ، به او گفتم و او شرح آن بنوشت ، و اشعار خود بر من خواند . . . »\r\nبعد از قرن پنجم هجرى دورهء ظهور شعراى بزرگ آذربايجان فرارسيد و گويندگان\r\n\r\n","description":"","footnote":"","page_name":" 333 ","page_number":347},
  {"content":"\r\n\r\nاستادى مانند ابو العلاء گنجه‌يى ، قوامى گنجه‌يى ، فلكى شروانى ، خاقانى شروانى ، نظامى گنجه‌يى ، مجير الدين بيلقانى ظهور كردند كه دو تن از آنان يعنى خاقانى و نظامى در شمار بزرگترين گويندگان ايران محسوب شده‌اند . اين گويندگان از حيث سبك كلام و روش فكر با شاعران نواحى ديگر تفاوتهاى عمده دارند و پيشروان سبك خاصى در قصيده و مثنوى هستند و سبك بعضى از آنان مانند خاقانى و نظامى مدتها در ادبيات فارسى تأثير داشته است .\r\nدر همان اوقات كه مكتب ادبى نو بلهجهء درى در آذربايجان توسعه مىيافت ، در نواحى ديگر ايران مانند اصفهان و فارس هم حوزه‌هاى ادبى مهمى تشكيل مىشد .\r\nدرين حوزه‌ها هم لهجهء درى براى شاعرى بر لهجه‌هاى محلى ترجيح داده ميشد و بدين نحو در قرن پنجم و ششم ، لهجهء درى كه سابقا منحصر بنواحى مشرق بود ، در ساير نواحى نيز شاعران معتبرى بدست مىآورد .\r\nاين نكته قابل ذكر است كه گويندگان نواحى جديد هنگام استعمال لغات و تركيبات درى تحت تأثير مستقيم لهجات محلى خود نيز قرار ميگرفتند ، و از اين راه تركيبات و لغات متعددى در زبان ادبى پارسى درى راه يافت و آن را تا حدى از صورت نخستين دور كرد .\r\nنكتهء قابل ذكر ديگر آنكه ، بنابر آنچه در مجلد اول از همين كتاب ، هنگام ذكر لهجات ايرانى در چهار قرن اول هجرى ، ديده‌ايم ، نفوذ زبان عربى در لهجات غربى ايران بيشتر از لهجات مشرق بود ، و همين امر باعث شد كه چون زبان پارسى درى بدين نواحى رسيد طبعا به عادت محلى گويندگان ، بيشتر با زبان عربى آميخته شد و اين خود يكى از علل و اسباب افزايش نفوذ زبان عربى در زبان پارسى گرديد .\r\nبهرحال اگرچه انتقال لهجهء درى از مشرق به مغرب و رواج آن در نواحى جديد وسيلهء فراموش شدن بسيارى از لغات و تركيبات آن لهجه شد ليكن با آوردن كلمات و تعبيرات تازه در نثر و نظم فارسى بر وسعت آن افزود و به زبان فارسى هيأتى نو بخشيد .\r\n\r\n","description":"","footnote":"","page_name":" 334 ","page_number":348},
  {"content":"\r\n\r\n\r\n2 - شعر پارسى و شاعران پارسىگوى از اواسط قرن پنجم تا اوايل قرن هفتم هجرى سبك شعر\r\nشعر فارسى در نيمهء دوم قرن پنجم و قرن ششم تا آغاز قرن هفتم از همه حيث در مراحل كمال و مقرون بتنوع و تحول بوده است . نخستين امرى كه در شعر فارسى اين عهد ميتواند مورد توجه قرار گيرد آنست كه سبك شعر فارسى درين دوره در سير تكاملى خاصى قرار گرفته بود .\r\nدر اوايل اين عهد يعنى نيمهء دوم قرن پنجم و آغاز قرن ششم ، هنوز شعر فارسى تحت تأثير سبك دورهء اول غزنوى قرار داشت و حتى گاه شاعرانى ميكوشيدند كه سبك ساسانى را احياء كنند . از كسانى كه دنبالهء سبك سامانى را درين عهد گرفتند يكى ناصر بن خسرو قباديانى بود كه قصايد و اشعار او به تمام معنى سخن شاعران اواخر قرن چهارم را به ياد ميآورد . ديگر قطران تبريزيست كه با تتبع ديوانهاى استادان عهد سامانى در تقليد و تعقيب سبك آنان مهارت حاصل كرده بود . شاعرانى از قبيل لامعى نيز بتعقيب سبك شعراى دورهء اول غزنوى نظر داشتند ، با اين حال چه اين شاعران و چه گويندگان ديگر ، همه در گفتار خود تحت تأثير عوامل جديد ادبى و فكرى ، داراى ابتكارات خاصى هستند كه نشانهء بارز تحول سبك در اشعار دورهء آنان محسوب مىشود .\r\nمثلا قطران با آنكه زبان عهد سامانى را تقليد مىكند با وارد كردن صنايع در شعر مكتب خاصى را ميگشايد و ناصرخسرو كه تفوّه بكلام كهن عهد سامانى از اختصاصات اوست ، با آميختن فلسفه در سخن خود و پيش گرفتن بحثها و افكار تازه موجد سبك خاص و طريقهء جديدى در شعر ميگردد . و يا مسعود سعد سلمان كه در اواخر قرن پنجم روش هاى شاعران آغاز اين قرن را تتبع ميكرد ، بر اثر اعتياد بدقت خيال و داشتن كلمات منتخب و در عين حال ساده سبكى كاملا ممتاز كه حد وسط شيوهء فرخى و عنصريست ايجاد كرده است . در اوايل قرن ششم نيز هنوز تتبع ديوانهاى شاعران اوايل قرن پنجم متداول بود ، ليكن اين امر از آوردن طريقه‌هاى جديد پيش‌گيرى نمىكرد مثلا سنائى و معزّى كه ديوانهاى فرخى و عنصرى را تتبع ميكردند هريك شيوه‌يى خاص\r\n\r\n","description":"","footnote":"","page_name":" 335 ","page_number":349},
  {"content":"\r\n\r\nدارند كه با شيوهء قدما تفاوت دارد مخصوصا سنائى كه به زودى از تقليد گذشتگان انصراف جست و در راه جديدى افتاد كه به كلى با طريقهء پيشينيان تفاوت داشت .\r\nبنابراين نميتوان تصور كرد كه شاعران اين دوره در انديشهء تغيير سبك و روش گفتار خود نبودند و همچنين نميتوان تحول زبان فارسى را در اين دوره كه طبعا منجر بتغيير سبك شعر و نثر شده بود ، ناديده گرفت .\r\nبا توجه به اين مقدمات دورهء مورد مطالعهء ما دورهء تغيير سبك گويندگان است .\r\nموضوع ابتكار در سبك سخنورى بحدّى مورد توجه و علاقهء شاعران بوده است كه برخى از آنان بدين امر اشارهء صريح داشته و بسبب ابتكار روش جديد در شاعرى بر معاصران و پيشينيان مفاخرت مىكرده‌اند مثلا خاقانى گفته است :\r\n مرا شيوهء خاص تازه است و داشت * همان شيوهء باستان عنصرى \r\nمراد از شيوهء باستان شيوهء دورهء سامانى است كه عنصرى و همعصران او در دربار محمود مكمّل آن بودند ، ليكن آن شيوه در قرن ششم ديگر به كار شاعرانى كه با دقت فراوان خيال و اصرار درآوردن مضامين دقيق باريك در كلام مزيّن ، خوگرفته بودند ، نميآمد و هريك از آنان دنبال طريقهء تازه‌يى در شعر ميگشت و خاقانى هم يكى از آن دسته بود .\r\nشاعر معاصر خاقانى يعنى نظامى هم دنبال آوردن طريقه‌يى تازه ميگشت و ازينكه عاريت ديگران را نپذيرفته بود خشنود بود و ميگفت :\r\n عاريت كس نپذيرفته‌ام * آنچه دلم گفت بگو گفته‌ام \r\nاز اواسط قرن پنجم ببعد چندين شاعر صاحب سبك داريم كه هريك بطريقى در تغيير شيوهء باستان كوشيده‌اند . نخستين شاعر بزرگ وسط قرن پنجم فخر الدين اسعد گرگانى است كه با ترجمهء ويس و رامين از پهلوى بشعر فارسى توانست مكتب قابل توجهى در داستانسرايى ايجاد كند . اين مكتب بعد از فخر الدين اسعد كاملا مورد توجه گويندگان قرار گرفت و حتى بعضى از قسمتهاى داستان او عينا در داستانهاى بعدى تقليد شد .\r\n\r\n","description":"","footnote":"","page_name":" 336 ","page_number":350},
  {"content":"\r\n\r\nاندكى بعد از اين تاريخ شاهد نهضت تازه و پراهميتى در دربار غزنويان ميشويم و آن كوششهاى شاعران اين دربار در اواخر قرن پنجم و اوايل قرن ششم است كه هريك متمايل بروش جديد و خاص خود در شعر بوده‌اند مانند مسعود سعد ، ابو الفرج رونى ، سنائى ، سيد حسن غزنوى و همعصران آنان يعنى شاه بورجا - سيد محمد ناصر - مختارى - كافرك - روحانى - يمينى - سعد الدين نوكى .\r\nاين شاعران غالبا در گويندگان بعد از خود مؤثر شدند و هريك عده‌يى را در دنبال خود به راه انداختند ، مثلا اثر ابو الفرج رونى مستقيما در ديوان انورى مشهود است و شيوهء سنائى بدرجه‌يى از كمال ارتقاء جست كه مطلقا با شاعران پيش ازو قابل مقايسه نيست زيرا او زهد و وعظ و افكار صوفيانه و زهدانه را با منطق حكيمانه در - آميخت و در قالب سخنان فصيح پرمغز و منتخب خود ريخت . اين عوامل مختلف درك سخن سنائى را در بعضى از موارد دشوار ساخته و باعث شده است كه بر بعضى از ابيات او شروحى نوشته شود ، منظومه‌هاى سنائى بخصوص منظومهء سير العباد و حديقة الحقيقة داراى ابياتى است كه جز با اطلاع كامل از حكمت و يك دوره علوم مذهبى و علوم معقول غير قابل حلّ است . روشى كه سنائى در اشعار زاهدانه و عارفانه پيش گرفت بعد ازو مورد تقليد شاعران قرن ششم واقع شد و مانند آنست كه استادان بزرگ قرن ششم براى تشبّه به اين شاعر توانا ميكوشيدند قصايد و غزلهاى او را تقليد كنند و يا در همان راه كه او وارد شده بود درآيند . مثلا خاقانى كه در قصايد و غزل هاى خود نظر كامل بسنائى دارد خود را جانشين وى ميداند و ميگويد :\r\n چون فلك دور سنائى درنوشت * آسمان چون من سخن‌گستر بزاد \r\nو ميكوشد مانند او در وعظ و اندرز وارد شود و توحيد و حكمت بگويد .\r\nجمال الدين محمد بن عبد الرزاق هم در وعظ و اندرز يكى ديگر از پيروان سنائى است كه ميكوشد همان لهجه ، همان افكار و حتى همان تعبيرات او را تقليد كند و همين كار را هم نظامى در قصايدى كه ازو باقى مانده است دنبال كرده . در شاعرانى كه درجهء كمترى ازين استادان دارند ، مانند قوامى رازى هم اثر اين تقليد ، خاصه در قصايد\r\n\r\n","description":"","footnote":"","page_name":" 337 ","page_number":351},
  {"content":"\r\n\r\nوعظ و اندرز به خوبى آشكار است و بهرحال سنائى شاعر متفكر و گويندهء فحلى است كه دورهء بعد از خود را تا مدتى تحت سيطره و نفوذ خود داشت . اين شاعر تنها در قصيده و غزل سبك تازه و شيوهء بىسابقه نياورده است بلكه در ايجاد مثنويهاى عرفانى و اجتماعى هم موفق شده است كه مكتب تازه‌يى ايجاد كند و مثنويهاى او بعد از وى مورد تقليد بسيارى از گويندگان بزرگ قرار گيرد و حتى شاعرانى از قبيل نظامى در مخزن الاسرار و عطار و مولوى در مثنويهاى حكمى و عرفانى خود دنبالهء كار اين استاد را گرفتند و روش او را با تعبيرات و ابتكارات خود تكميل كردند .\r\nدر همان حال كه اين گويندگان هريك به نحوى سرگرم ايجاد روشهاى تازهء خود بودند عده‌يى از شاعران ديگر قرن پنجم و اوايل قرن ششم ميكوشيدند كه سبك گفتار آغاز دورهء غزنوى را همچنان دنبال كنند غافل از آنكه سير جبرى زمان و تحولات طبيعى افكار در اشعار آنان خواه و ناخواه ايجاد تغيير مىكند و شيوهء آنانرا با شعراى متقدّم متفاوت ميسازد . به همين سبب يعنى با توجه بقسمت اخير كلام ما شاعرانى كه در اين ايام بتقليد از گويندگان قديم مشغول سخنورى بوده‌اند ، مانند ازرقى و شهاب الدين عمعق بخارايى و عثمان مختارى و معزّى همگى داراى سخن‌هاى تازه و افكار جديد و سبك سخن ممتاز از دورهء پيشين يعنى دورهء اول غزنوى هستند . از اين ميان مخصوصا بايد بخدمات ازرقى و عمعق و معزّى توجه داشت .\r\nازرقى كه دنبالهء سبك عنصرى را در شعر گرفته بود آن را بمراحل جديدى از كمال رسانيده و آمادهء آن ساخت كه مقبول شاعران و نقادانى كه در قرن ششم ميآمدند ، قرار گيرد . ازرقى گويا فقط بسرودن قصائد اكتفا نميكرد و چنان كه در قصايد خود چند بار اشاره كرده است مثنويهايى در مسائل مختلف بنظم درميآورد .\r\nاما عمعق بخارايى با آنكه اشعار فراوانى ازو نداريم ميتواند بسبب داشتن چند قصيدهء تازه كه در آنها افكار جديد و زيبايى مبناى شعر قرار گرفته و شاعر براى بيان مقاصد خود در آنها زبان خاص خود يعنى زبانى را كه همراه تشبيهات دقيق و اوصاف رايغ به كار ميرود ، وسيلهء بيان مقصود قرار داده است ، در ادبيات فارسى شاعر بزرگ و\r\n\r\n","description":"","footnote":"","page_name":" 338 ","page_number":352},
  {"content":"\r\n\r\nصاحب سبك و استاد محسوب گردد و به همين سبب است كه شاعران معاصر او وى را استاد سخن خوانده‌اند مانند انورى در اين بيت :\r\n هم بدانگونه كه استاد سخن عمعق گفت * خاك خون‌آلود اى باد با صفاهان بر \r\nيكى از بزرگترين علل اشتهار عمعق آنست كه وى در قصايد خود راه تازه‌يى را كه عبارت از وصف خيالات شاعر به نحوى كه به آنها جنبهء حيات و حركت و تكلم داده شود ، پيش گرفته بود . نمونه‌يى از اين اوصاف رايع را ميتوان در قصيده‌يى بمطلع ذيل يافت :\r\n خيال آن صنم سر و قدّ سيم ذقن * بخواب دوش يكى صورتى نمود به من . . . \r\nاما معزّى كه انورى از روى حقد و كينه خون دو ديوان را بر گردن او افگنده است ، در عين پيروى از سبك فرخى و عنصرى ، در برخى از قصايد خويش استادى است كه بصورتهاى مختلف در ميدان ادب درآمده و همه‌وقت پيروز بازگشته است . سخن او گاه بسادگى و سهولت شعر فرخى و گاه بدقت و باريك‌انديشى عنصرى و گاه نزديك بلحن و لهجهء زمان او و مخلوط بلغات مختلف عربى و يا افكار جديد عرفانى و فلسفى است و گويا اين شاعر در پيش گرفتن راههاى جديد بيشتر دنبالهء كار دو شاعر مقدم بر خود يعنى پدرش عبد الملك برهانى و شاعر عصر طغرل بيك لامعى جرجانى را گرفته باشد .\r\nاز چند قصيدهء لامعى تأثر شديد او از ادب عربى ، در دنبالهء كار منوچهرى ، مشهود است و برهانى هم‌چنانكه از چند قطعه و بيت موجود او برميآيد ، علاقهء وافر باستفاده‌هاى جديد از زبان و ادب عربى و به كار بردن افكار و گاه اصطلاحات عرفانى در اشعار داشته است .\r\nهمين كارها را معزّى نيز در بسيارى از قصائد خود كرده و به اين سبب بعضى از قصائد او به كلى تازه و مستقل از نفوذ شاعرانى مانند فرخى و عنصرى شده است .\r\nاين نامهاى شاعران كه تاكنون ذكر كرده‌ايم از باب نمونه و شاهد بود و گرنه غالب آنان در عين تقليد از پيشينيان هريك اختصاصاتى دارند كه ديگران فاقد آن بودند و هريك در سخن فارسى تغييرى ايجاد كرده و به حد محسوس يا نامحسوسى در تكميل و تجديد سبك سخن سهيم بوده‌اند ، ليكن هيچيك نتوانسته‌اند باندازهء شاعران نيمهء دوم\r\n\r\n","description":"","footnote":"","page_name":" 339 ","page_number":353},
  {"content":"\r\n\r\nقرن ششم در خراسان و عراق و آذربايجان در تغيير سبك شعر فارسى مؤثر باشند . مانند آنست كه با گذشت نيمهء اول قرن ششم ، و بر اثر مجاهدات شاعران آن دوره ، و با تغييراتى كه بتدريج در زبان فارسى درى حاصل شده بود ، نيمهء دوم قرن ششم و اوايل قرن هفتم را آبستن شاعران و گويندگانى كرد كه همه ميبايست راه تازهء خود را در شعر پيش گيرند و به كلى از راه پيشينيان دور شوند . اينست كه براى تحقيق در سبك شعر نيمهء دوم قرن ششم و اوايل قرن هفتم بايد بحث خاص تازه‌يى در پيش گرفت .\r\nبعد از شعرايى كه در اوائل قرن ششم تربيت شده و در اواسط آن قرن شاعرى كرده‌اند ، نوبت بشاعرانى ميرسد كه در اواسط اين قرن تربيت يافته و در نيمهء دوم قرن ششم شهرت حاصل نموده‌اند . اين دسته از شاعران كه در رأس آنان اوحد الدين انورى قرار دارد به نسبت بسيار زيادى به زبان تخاطب و محاوره توجه كردند و شعر را از روشى كه شعراى دورهء اول غزنوى و سلجوقى داشتند دور ساختند . انورى كه مقدّم اين گروهست در اشعار خود به نسبت بسيار زياد و بنحو شديدى بسادگى شعر و روانى كلام توجه كرد ، مراد از روانى كلام در شعر انورى آنست كه او در قسمت اعظم از آثار خود ميكوشيد تا شعر را با همان لحن بسازد كه كلام عادى و ساده را در موقع محاوره ترتيب ميدهند و به همين سبب بعضى از ابيات انورى حكم مكالمات عادى را پيدا كرده است مانند اين بيت كه در ديوان او نظائر دارد :\r\n با خرد گفتم كاى غايت مقصود جهان * نيست چيزى كه بنزديك تو آن مفقود است\r\nگفت زين هر دو يكى جز كه شهاب الدين نيست * گفتم آن ديگر گفتا حسن مودود است\r\nگفتم اغلوطه مده اين ز كجا باشد گفت * دوى عقل كه هم شاهد و هم مشهود است \r\nهمين متابعت از كلام عادى و لهجهء معتاد زمان با نورى اجازه داد كه بيشتر از گذشتگان لغات عربى در اشعار خود به كار برد . اين امر دليل آن نيست كه انورى خواسته است در كلام خود تكلّفى نمايد يا اظهار علم كند بلكه غالب كلمات و تركيبات عربى اشعار انورى از مقولهء كلمات و تركيباتى است كه در زبان فارسى آن دوره و يا در كتب علمى معمول زمان رايج بود و حال آنكه شعراى پيش ازو ميكوشيدند\r\n\r\n","description":"","footnote":"","page_name":" 340 ","page_number":354},
  {"content":"\r\n\r\nزبانى را كه در اواخر دورهء سامانى يا اوايل دورهء غزنوى در شعر از آن استفاده ميشده و كلمات عربى آن كمتر بوده است ، به كار برند .\r\nبا توجه به اين اصل ملاحظه مىشود كه انورى تحولى در شعر فارسى ايجاد كرد و مكتبى كاملا نو آورد ، ليكن با اين حكم نبايد تصور كرد كه انورى و هواخواهان او به تمام معنى در كار خود مبتكر بوده‌اند ، بلكه مكمّل روش شاعرانى محسوب ميشدند كه در اوايل قرن ششم تربيت شده و در اواسط آن قرن شاعرى ميكرده و غالبا با انورى و همدورگان او معاصر بوده‌اند و ما ضمن بيان احوال شاعران اين دوره بشواهد متعدد در اثبات اين قول بازميخوريم .\r\nنكتهء ديگرى كه در شعر انورى و هم‌سبكان او ديده مىشود توجه بسيار آنان بآوردن معانى و مضامين دقيق در اشعارست خواه در مدح و خواه در ساير موارد . اين توجه باعث شده است كه در اشعار اين دسته از شعرا گاه بمعانى مبهمى بازخوريم و اشكال و ابهام معانى در بعضى از آن ابيات به حدى است كه شرح آنها را ايجاب كرده و باعث شده است شروحى بر ديوان انورى ( مانند شرح شادىآبادى ) و شاعران دشوار - گوى ديگر نوشته شود .\r\nنكتهء ديگرى كه در روش جديد مورد توجه است افراط شعراست در استفاده از افكار علمى و اصطلاحات و قضايا و مطالب علوم مختلف ، بىآنكه تصرفات شاعرانهء كافى در آنها صورت گيرد . اين امر گاه باستدلالات عقلى چنان كه در كتب علمى متداول است منجر شد و شعر را از حالتى كه مورد انتظار است دور كرد و علاوه بر اين موجبات اشكال اشعار و صعوبت فهم آنها را در بسيارى از موارد فراهم آورد .\r\nموضوع ديگر كه در شعر نيمهء دوم قرن ششم قابل توجهست علاقهء شعرا بساختن غزلهاى لطيف و زيباست . غزل از قرن چهارم در شعر فارسى آغاز شده بود ولى انورى و هم‌سبكان او سعى وافى درآوردن مضامين دقيق در غزل به كار بردند و چون سبك آنان در سخن ساده و طبيعى بوده است غزلهاى ايشان لطف بيشترى چه در لفظ و چه در معنى پيدا كرد و اين مكتب تازه در غزل از شاعرانى مانند انورى و سمائى\r\n\r\n","description":"","footnote":"","page_name":" 341 ","page_number":355},
  {"content":"\r\n\r\nمروزى و نظاير آنان شروع و بظهير فاريابى ختم شد و تكاملى كه اين عده در غزل ايجاد كرده‌اند باعث شد كه در قرن هفتم شاعران بزرگى در غزل ظهور كنند و اين نوع از شعر فارسى را به حد اعلاى كمال برسانند .\r\nدر همان حال كه شاعران خراسان و مشرق سرگرم ايجاد سبك تازهء خود بودند ، در شمال غربى ايران يك دستهء تازه از شعرا ظهور كرده بودند كه كار آنان از هر حيث در ادب فارسى تازگى داشته است . اين دسته عبارتند از شاعران معروف آذربايجان مانند ابو العلاء گنجه‌يى ، قوامى گنجه‌يى ، فلكى شروانى ، خاقانى شروانى ، نظامى گنجه‌يى ، مجير الدين بيلقانى .\r\nشاعران اخير الذكر به چند سبب سبك شعر فارسى را از آنچه در ديگر نواحى ايران و يا پيش از آنان بوده است ، متمايز ساخته‌اند . اول به آن سبب كه تا موقع ظهور آنان شعر فارسى مراحلى از تحول را پيموده و بسبك‌هاى نوى منجر شده بود و اين شاعران ميتوانستند بر اثر كسانى از قبيل انورى و سنايى و نظاير ايشان گام نهند . دوم از آن جهت كه زمان ظهور اين شاعران مقارن بود با عهد ظهور شاعرانى در عراق كه سبك آنان با سبك شاعران خراسان متفاوت بود و از حيث لفظ و معنى در طريقى ديگر سير ميكرد و طبعا ارتباط با اين شاعران در دور ساختن شاعران آذربايجان از گويندگان خراسان اثر آشكار داشت . سوم از آن باب كه اين گويندگان از محيطى كاملا تازه كه با محيط ادبى خراسان فاصله و اختلاف داشت ، پديد آمدند . اين محيط يعنى آذربايجان به چند علت از محيط ادبى خراسان و ماوراء النهر متمايز بود . نخست از آنروى كه در اين محيط لهجهء آذرى كه با لهجهء درى مغايرتهايى داشت ، متداول بود ، و دوم آنكه آذربايجان بر اثر ارتباط با برخى از محيطهاى غيرايرانى اطراف خود كه غالبا فرهنگ هاى متمايزى از فرهنگ ايرانى داشته‌اند ، از ساير محيطهاى اجتماعى ايران معنى ممتاز بود ، سديگر آنكه لهجهء آذرى و ساير لهجات مشرق ، چنان كه در مجلد اول از همين كتاب هنگام تحقيق در لهجات ايران ديده‌ايم ، از قديم باز با زبان عربى آميختگى بيشترى حاصل كرده بود و حال آنكه اين آميختگى در مشرق ايران خيلى ديرتر و بيشتر\r\n\r\n","description":"","footnote":"","page_name":" 342 ","page_number":356},
  {"content":"\r\n\r\nاز راه زبان ادبى صورت گرفته بود و پيداست كه وجود لغتها و تركيبهاى عربى در لهجهء آذرى لحن سخن شاعران آذربايجان را با شاعران مشرق متفاوت ميساخت خاصّه كه ظهور شاعران آذربايجان مقارن بود با نفوذ و سيطرهء ادب عربى در ميان اديبان و شاعران ايران و مجاز بودن آنان در استعمال بىحد و حساب كلمات و تركيبات عربى .\r\nاين علل و عوامل هنگامىكه بر عامل زمان افزوده شوند ايجاد وضع خاصى در ادبيات و افكار مينمايند كه آن وضع خاص را ميتوان كاملا در اشعار خاقانى و نظامى لايح و آشكار ديد . نظامى و خاقانى هر دو در اشعار خود داراى افكار بسيار دقيق و باريك و اصرار فراوان بآوردن مضامين جديد و معانى نو و تركيبات بديع بىسابقه و ايراد لغات و تركيبات عربى بسيار هستند و اين عوامل باعث شده است كه اشعار اين دو استاد بزرگ بدون دقت دريافته نشود و حتى گاه قطعاتى از كلام آنان لا ينحل بماند .\r\nايرادى كه بعضى از ناقدان بر كلام خاقانى يا نظامى وارد ميكنند ، و برخى از تركيبات و يا تعبيرات آنانرا غلط يا نارسا مىپندارند ، به كلى باطل است زيرا آنان كه با لهجهء درى آشنايى يافته‌اند ميخواهند شعر شعراى آذربايجان را كه با لهجهء آذرى خو گرفته و طبعا هنگام شاعرى مغلوب عادت خود بوده‌اند ، از ديدهء يك تن از ايرانيان خراسان يا ماوراء النهر ببينند و تحليل و تجزيه كنند و حال آنكه براى فهميدن فكر و سخن نظامى و خاقانى اول بايد لهجهء آذرى قديم و محيط معنوى آذربايجان آن روز را شناخت و آنگاه دربارهء اشعار اين دو استاد بزرگ اظهار عقيده كرد .\r\nمركز ادبى مهم ديگرى كه در نيمهء دوم قرن ششم در ايجاد شيوهء خاص در شعر فارسى مؤثر بود حوزهء ادبى عراق است . از اين حوزه يعنى از شهرهايى از قبيل اصفهان و همدان و رى و نظاير آنها ، شاعران و نويسندگان مشهورى در اواخر قرن ششم ظهور كردند كه آنان نيز در تجديد سبك اثر بسيار داشتند . از بزرگترين شاعران عراق جمال الدين محمد بن عبد الرزاق اصفهانى است كه سبك سخن او در آوردن تركيبات جديد لفظى و استعمال لغات عربى و ايجاد مطالب و مضامين تازه در شعر تازگى دارد . نكتهء قابل ذكر در اين مورد آنست كه تكميل و توسعهء مكتب عراق\r\n\r\n","description":"","footnote":"","page_name":" 343 ","page_number":357},
  {"content":"\r\n\r\nبيشتر بوجود شاعرانى است كه بعد از حملهء غزان و كساد بازار شعر و ادب در خراسان از آن سامان مهاجرت كردند و به خدمت سلاطين و امراى عراق و آذربايجان درآمدند مانند اثير الدين اخسيكتى و اشهرى نيشابورى و ظهير الدين فاريابى و نظاير آنان .\r\nبر رويهم در نيمهء دوم قرن ششم و اوايل قرن هفتم سبك عمومى شعرا با آنچه در نيمهء اول قرن ششم بوده است ، تفاوت عمده داشت و اگر بخواهيم تقسيم كسانى را كه معتقد بسه سبك خراسانى و عراقى و هندى در شعر فارسى هستند ، بپذيريم ، بايد بگوييم كه سبك شاعران نيمهء دوم قرن ششم در قصيده و غزل مقدمهء ظهور سبك عراقى در شعر فارسى بوده است .\r\n\r\nوضع عمومى شعرا\r\nشعراى اين عهد در شمار طبقات مهم و مورد احترام بوده‌اند .\r\nمهمترين امرى كه در مطالعهء احوال شعرا جلب توجه مىكند وجود عده‌يى از رجال و معاريف هر زمان در زمرهء آنانست . بسيارى از سلاطين و وزراء و صدور و رجال زمان به فارسى يا عربى شعر مىگفته و ديوان و دفتر شعر داشته‌اند و يا در مجالست و مؤانست با شاعران روزگار مىگذارده‌اند . پيش ازين نام عده‌يى از پادشاهان و شاهزادگان و امارت‌جويان را آورده‌ايم كه اشعارى از آنان نقل شده است « 1 » مانند امير على بورى تكين و قلج طمغاج خان و نصرة الدين قلج ارسلان از سلاطين آل افراسياب و طغرل بن ارسلان از سلجوقيان عراق و اتسز و علاء الدين تكش و سلطانشاه بن ايل ارسلان و سلطان محمد و عليشاه از خوارزمشاهان و مظفر الدين محمد شبانكاره و علاء - الدين حسين غورى . علاوه بر اينان بعده‌يى ديگر از سلاطين اشعارى نسبت داده شده است مانند سليمان بن سلطان محمد سلجوقى « 2 » و طغانشاه بن محمد بن مؤيد آىابه « 3 » و بيغو - ملك و بسيارى ديگر كه فرصت شمارش همه نيست . بعضى ازين پادشاهان و اميران الحق اشعار آبدار لطيف داشته‌اند مانند اين ابيات از طغانشاه بن محمد :\r\n\r\n\r\n","description":"","footnote":"\r\n( 1 ) - رجوع شود به فصل اول از همين كتاب\r\n( 2 ) - لباب الالباب ج 1 ص 39\r\n( 3 ) - ايضا ص 46\r\n","page_name":" 344 ","page_number":358},
  {"content":"\r\n\r\n گل دوش بهنگام سحر خاسته بود * خود را چو عروس نو بياراسته بود\r\nمشتى زر ريزه‌ريزه در كف كرده * زو نيز مگر كه يار زر خواسته بود \r\nو ملك نصرة الدين كبودجامه پادشاه عشاير كبودجامه كه نشست ايشان در اراضى ميان استراباد و خوارزم بود ، و بسال 600 بدست خوارزمشاه كشته شد ، بنابر قول عوفى شعرشناس بود و اشعار خوش ميگفت . اين رباعى از اشعار او نقل مىشود :\r\n تركى كه برخ درد مرا درمانست * او را دل من هميشه در فرمانست\r\nبخريده‌امش بزر ، به صد جان ارزد * جانى كه بزر توان خريد ارزانست \r\nاشعار بيغو ملك را در ذكر شاعران اين عهد خواهيم آورد ، و به على بن روزبه از ملوك جبال نيز اشعار آبدار نسبت داده شده است « 1 » .\r\nنام بسيارى از وزراء و صدور و رؤسا و علماء بزرگ هم در شمار شاعران اين عهد آمده است كه بعضى از آنان مانند امير مسعود بن سعد بن سلمان و خواجه رشيد الدين وطواط و خيام اكنون در ميان ما بيشتر بشاعرى اشتهار دارند ، با آنكه نخستين از امراى روزگار خود و ممدوح شاعران ، و دومين از خواجگان و وزراء ، و سومين از علماء و فيلسوفان بزرگ زمان بوده است ، و نظاير اينان بسيارند و نام همه را در مجلّد اول از لباب الالباب عوفى ميتوان يافت .\r\nغالب سلاطين و امراء زمان بمجالست با شاعران ميلى وافر داشتند و آنانرا در سفر و حضر همراه ميبردند و يا در مجالس بار با ايشان سخن درمىپيوستند و مزاح مىكردند و بين آنان تضريب مينمودند و از ايشان شعر ميخواستند « 2 » و يا با آنان مجلس عيش ميگستردند و بلهو و طرب و نرد و شطرنج مىنشستند « 3 » و نسبت بشاعران خود بر ديگر اميران تعصب و حميت ميكردند و اگر دربارهء آنان تمجيد و تحسينى مىشنيدند خشنود\r\n\r\n\r\n","description":"","footnote":"\r\n( 1 ) - لباب الالباب ج 1 ص 60 - 63\r\n( 2 ) - چهار مقالهء نظامى عروضى ص 46 - 47\r\n( 3 ) - ايضا ص 43 - 44\r\n","page_name":" 345 ","page_number":359},
  {"content":"\r\n\r\nميشدند « 1 » و يا چنان كه در حال معزى آورده‌ايم گاه ايشان را بالفاظى از قبيل پدر خطاب ميكردند و يا به نحوى كه دربارهء اتسز و وطواط مىبينيم از مجالست شب و روز آنان سير نمىشدند و حتى در مجالس طرب و عيش باحترام آنان دست از سماع اغانى و مجالست غوانى بازمىداشته‌اند و نظاير اين اخبار در شرح احوال شاعران اين دوره بسيار ديده مىشود و با مطالعه در تراجم شاعران اين دوره كه در همين كتاب خواهيم آورد ببسيارى از اين گونه مطلبها بازميخوريم .\r\nامراى زمان بداشتن شاعران بزرگ در دستگاه خود علاقه و ميلى وافر داشته‌اند و اين خصوصا از آنروى بود كه شاعران با مدايح غرّاى خود وسيلهء بزرگى براى شهرت پادشاهان بوده‌اند و علاوه بر اين وجود علما و شعرا و مترسلان در دربارها از لوازم رياست و سلطنت شناخته ميشد و به همين سبب حتى رجال و صدور و رؤساء محلى هم بداشتن شاعران مداح در دستگاه خود توجه ميكردند . گاهى اصرار در اين امر بكشاكش بين امرا مىكشيد چنان كه در احوال ظهير الدين فاريابى و مجير الدين بيلقانى و اشهرى خواهيم ديد و كشاكشهاى قزل ارسلان و محمد جهان‌پهلوان و ابو بكر بن محمد جهان‌پهلوان بر سر شاعران چنان كه خواهيم ديد مشهور است .\r\nاحساس احتياج بشعرا باعث بود كه پادشاهان صلات گران بدانان بپردازند و اموالى را كه بجبر و غارت ازين و آن بدست ميآوردند در برابر قصائد و قطعات بدانان نثار كنند و پيداست كه شاعران نيز با كسب اين اموال طريق لهو و عشرت پيش مى گرفتند و روزگار را بتبذير و اسراف مىگذراندند و همين امر سبب عمدهء شهرت شعرا بلهو و خلاعت بوده است . با اين حال بايد توجه داشت كه اشتغال شاعران بلهو و طرب در دورهء مقدم رائج‌تر از دوره‌يى بود كه مورد مطالعهء ماست زيرا درين دوره بسيارى از شاعران را مىيابيم كه يا از آغاز كار و يا بعد از طى دوره‌هايى از عيش و عشرت راه تقوى و فضيلت پيش گرفتند و زندگى خود را سرمشقى از ديندارى قرار دادند مانند ناصرخسرو قباديانى ، سنائى غزنوى ، خاقانى ، نظامى و امثال آنان ، و به همين سبب در آثار\r\n\r\n\r\n","description":"","footnote":"\r\n( 1 ) - چهار مقاله ص 52 - 53\r\n","page_name":" 346 ","page_number":360},
  {"content":"\r\n\r\nشاعران اين عهد بسيار بوعظ و نصيحت بازميخوريم و ما نمونهاى بسيار از قصائد وعظ و اندرز در ذكر شعراى همين دوره درين كتاب نقل خواهيم كرد .\r\nموضوع مهم قابل ذكر درين دوره آنست كه شاعران عادة مردمى فاضل و مستطرف در علوم بودند . از آغاز اين عهد تا پايان اين دوره عدهء كثيرى از شاعران را مىيابيم كه بعلوم مختلف سرگرم و گاه داراى تأليفات و تصانيفى در آن علوم بوده‌اند .\r\nدر آغاز اين دوره ناصرخسرو قباديانى ، متكلم و فيلسوف و صاحب اطلاعات وسيع در علوم مختلف معقول و منقول بود و آثار او مشهور است ، و در پايان اين عهد ظهير الدين فاريابى رساله‌يى در ابطال احكام منجمين دربارهء قران كواكب و خسف و طوفان بسال 582 نوشته و در شرح حال او بدين امر اشاره خواهد شد . تتبع در احوال شاعران ديگر اشتغال آنانرا بعلوم گوناگون ثابت مىكند و تحصيلات شاعران نيز به نحوى بود كه آنان را جامع الاطراف ببار ميآورد .\r\nشرايطى نيز كه براى شاعرى پيشنهاد ميشد سنگين و بنوعى بود كه آنانرا مردمى فاضل و مطلع ببار ميآورد . بهترين كسى كه اين شرايط را بتفصيل آورده ، نظامى عروضى است . وى ميگويد : « شاعر بايد كه . . . در انواع علوم متنوع باشد و در اطراف رسوم مستطرف ، زيرا كه چنان كه شعر در هر علمى به كار همىشود هر علمى در شعر به كار همىشود . . . و بايد كه شعر او بدان درجه رسيده باشد كه در صحيفهء روزگار مسطور باشد و بر السنهء احرار مقروء . . . اما شاعر بدين درجه نرسد الّا كه در عنفوان شباب و در روزگار جوانى بيست هزار بيت از اشعار متقدمان ياد گيرد و ده هزار كلمه از آثار متأخران پيش چشم كند و پيوسته دواوين استادان همىخواند و ياد همىگيرد كه درآمد و بيرون شد ايشان از مضايق و دقايق سخن بر چه وجه بوده است تا طرق و انواع شعر در طبع او مرتسم شود و عيب و هنر شعر بر صحيفهء خرد او منقش گردد تا سخنش روى در ترقى دارد و طبعش بجانب علو ميل كند . هر كرا طبع در نظم شعر راسخ شد و سخنش هموار گشت روى بعلم شعر آورد و عروض بخواند و گرد تصانيف استاد ابو الحسن السرخسى البهرامى گردد چون غاية العروضين و كنز القافيه ، و نقد معانى و نقد\r\n\r\n","description":"","footnote":"","page_name":" 347 ","page_number":361},
  {"content":"\r\n\r\nالفاظ و سرقات و تراجم و انواع اين علوم بخواند بر استادى كه آن داند تا نام استادى را سزاوار شود و اسم او در صحيفهء روزگار پديد آيد . . . » « 1 » .\r\nموضوع امتحان شعرا در اين دوره هم از مسائل قابل توجه است . معمولا كسى كه بتازگى دعوى شعر ميكرد و ميخواست در ميان استادان سخن راه جويد ، بانواع و انحاء طرق مورد آزمايش قرار مىگرفت . غالبا براى آزمايش طبع او موضوعى را مطرح ميكردند تا او بر ارتجال در آن‌باره چند بيتى بسازد و به همين سبب بديهه‌گويى از لوازم شاعرى شمرده ميشد و كسى كه در اين معنى راجل بود به كار نمىآمد و ميگفتند « در خدمت پادشاه هيچ بهتر از بديهه گفتن نيست كه ببديهه گفتن طبع پادشاه خرم شود و مجلسها برافروزد و شاعر به مقصود رسد » « 2 » . نخستين آزمايش امير معزّى در شعر بديهه‌يى بود كه ميبايست در صفت ماه نو رمضان كه ملكشاه ديده بود ، بگويد « 3 » و باز دربارهء تشريف سلطان كه يكى از اسبهاى خاصّ وى بوده است ، ازو بديهه‌يى خواستند « 4 » و ازرقى ببديهه‌يى كه در مجلس نرد طغانشاه بن الب‌ارسلان گفت ، جان خود و همكاران خويش را از شمشير آن شاهزاده رهانيد « 5 » و سيد الشعرا رشيدى سمرقندى بامر خضر خان در مجلس سلطان بديهه‌يى در جواب اعتراض عمعق بر اشعار خويش سرود « 6 » ، و امثال اين موارد كه بسيارست و فرصت شمارش همه نيست .\r\nموضوع ديگر آنكه شاعران ميبايست از عهدهء التزامهاى دشوارى كه براى هر بيت با هر مصراع از هر قصيده معلوم ميشده است برآيند ، يا آنكه رديفهاى سخت انتخاب كنند . از امثال اينهاست : امتحانى كه از دهقان على شطرنجى كردند .\r\n\r\n\r\n","description":"","footnote":"\r\n( 1 ) - چهار مقاله چاپ ليدن ص 29 - 30\r\n( 2 ) - چهار مقاله ص 31\r\n( 3 ) - ايضا ص 42\r\n( 4 ) - ايضا ص 42 - 43\r\n( 5 ) - ايضا ص 44\r\n( 6 ) - ايضا ص 47\r\n","page_name":" 348 ","page_number":362},
  {"content":"\r\n\r\nعوفى گويد « 1 » « در ماوراء النهر آن روز كه خورشيد بحوت آيد ، همان روز لكلك بدان ديار آيد ، و خلقى به رسيدن او شادى كنند و او را مبشر قدوم بهار خوانند . دهقان على را امتحان كردند كه قصيدهء لكلك رديف پرداخت در غايت لطف امّا بيتى چند بر خاطر بود نبشته آمد :\r\n بشارت آرد از نوروز ما را هر زمان لكلك * كند غمگين دل ما ز آن بشارت شادمان لكلك . . . » \r\n« و محمد بن عمر الفرقدى قصيده‌يى گفت بامتحان افاضل ، رديف تيغ و قلم ، و سخت لطيف مىگويد :\r\n كس از ملوك جهان يادگار تيغ و قلم * نبوده است مگر شهريار تيغ و قلم . . . » « 2 » \r\nو شاعرى ديگر بنام عبد الرافع بن ابى الفتح هروى قصيده‌يى بامتحان با رديف آستين ساخته است :\r\n جانا مپوش بر گل رخسار آستين * وز خون مرا مخواه چو گلنار آستين « 3 » \r\nو شاعرى بنام حكيم جنتى را وقتى « بقصيده‌يى امتحان كردند رديف پياله ، اين قصيده بر بديهه بگفت :\r\n چو آرد سوى لب دلبر پياله * كند لعلش پر از شكر پياله . . . » « 4 » \r\nوضع اين شرايط و پيش آوردن اين آزمايشهاى دشوار وسيلهء بزرگى بود براى آنكه هركس راه نفوذ و رسوخ در صف شعراى بزرگ نداشته باشد و اين فخر براى كسانى كه جودت ذهن و صفاى ذوق را با تحصيلات متمادى و زحمات وافر در كسب دانش همراه كرده بودند ، ميسر شود . اينست كه شاعران قرن پنجم و ششم غالبا مردانى فاضل و دانشمند و زبان‌آور و مستطرف در علوم و متبحر در انواع دانشها از كار در مىآمدند و ديوانهاى آنان شاهدى گويا بر اين دعوى ما تواند بود .\r\n\r\n\r\n","description":"","footnote":"\r\n( 1 ) - لباب الالباب ج 2 ص 199 - 200\r\n( 2 ) - لباب الالباب ج 2 ص 312\r\n( 3 ) - ايضا ص 330\r\n( 4 ) - ايضا ص 395\r\n","page_name":" 349 ","page_number":363},
  {"content":"\r\n\r\nگروهى از شاعران زمان همچنانكه گفته‌ايم سرگرم وعظ و تحقيق بوده‌اند و يا قسمتى از اوقات خود را وقف اين كارها ميداشتند و الحق بعضى از آنان مانند ناصرخسرو و سنائى در كار خود به تمام معنى موفق‌اند . برخى ديگر دست بخلاعت و بذائت لسان مىزدند مانند سوزنى كه بقصائد غرّاى پر از هزل خود معروفست . بعضى تمسك بذيل ديانت را لازم ميشمردند ، و دسته‌يى مانند خيام سخن از مسائل فلسفى ، و گروهى بحث در حقايق عرفانى ، عده‌يى مدح و فرقه‌يى هجو را پيشهء خود مىساختند و شاعرانى در همهء اين مباحث وارد ميشدند و اقتصار استادان را بيك يا بعض اين ابواب عيب ميشمردند چنان كه خاقانى در اين ابيات گويد :\r\n زده شيوه كآن شيوهء شاعريست * بيك شيوه شد داستان عنصرى\r\nنه تحقيق گفت و نه حكمت نه پند * كه حرفى ندانست از آن عنصرى \r\nدر ميان شاعران اين دوره ببعضى از افراد بلندطبع بازميخوريم كه سخن خود را ارزان نمىفروخته و دست تكدّى نزد اين و آن دراز نمىكرده‌اند . اگرچه عدد اين گونه شاعران كم است ليكن در بين آن ديگران هم كه روزگار را بمداحى و كسب معاش از بخششهاى سلاطين و بزرگان ميگذرانيده‌اند بسيار كسان را مىيابيم كه براى كسب روزى حاضر بهتك حرمت و ريختن آبروى نبوده‌اند . عده‌يى ديگر بودند كه همواره چشم طمع بمال كسان داشته و براى مال غير كيسه مىدوخته‌اند . نمونهء بارز اين خوى شاعران را در انورى ميتوان يافت كه حتى از خانهء كسان شراب و كاغذ هم ميخواست و هرگاه از ممدوحان كوتاهى در بخشش مىديد آنان را بتصريح و تعريض آگاه ميساخت و عطاياى ديگران را به چشم آنان مىكشيد . نمونه‌يى ازين عمل او را در ابيات ذيل و ايرادى كه فتوحى بر او گرفته است مىبينيم . انورى بممدوح خود گفته است :\r\n در چنين دولت من يكتن و قانع بكفاف * بيم آنست كه آبم ببرد بىنانى\r\nتو كه از دور همىبينى پوشيده مرا * حال بيرون و درونم نه همانا دانى\r\nطاق بو طالب نعمه است كه دارم ز برون * وز درون پيرهن بو الحسن عمرانى \r\nفتوحى مروزى در پاسخ او ابياتى دارد كه در آنها او را بسبب طمع‌ورزى و\r\n\r\n","description":"","footnote":"","page_name":" 350 ","page_number":364},
  {"content":"\r\n\r\nكديه نكوهيده و گفته است :\r\n انورى اى سخن تو بسخا ارزانى * گر بجانت بخرند اهل سخا ارزانى . . .\r\nگفتى اندر شرف و قدر فزون از ملكم * بارى اندر طمع و حرص كم از انسانى\r\nغايت حكمت اگر كردت سلطان همت * آيت كديه چو ارذال چرا ميخوانى\r\nپيش خاصان مطلب كام ز حكمت چندين * چون خسان در طلب جامه و بند نانى\r\nنفس را باز كن از شهوت نفسانى خويش * تا دمت در همه احوال بود روحانى\r\nز آب حكمت ، چو همى با ملكان بنشينى ، * آتش آز چرا از دل و جان ننشانى\r\nاز پس آنكه بيك مهر دو الف ملكى * داشت در بلخ ملكشاه به تو ارزانى ،\r\nوز پس آنكه هزار دگرت داد وزير * قرض آن پير سرخسى ز چه مىبستانى ؟\r\nاز پس آنكه ز انعام جلال انور را * به تو هر ساله رسد مهرى پانصدگانى\r\nاى بدانايى معروف چرا ميگويى * در ثنايى كه فرستاده‌اى از نادانى ،\r\nطاق بو طالب نعمه است كه دارم ز برون * وز درون پيرهن بو الحسن عمرانى\r\nچه بخيلى كه به چندين زر و سيم و نعمت * طاق و پيراهنيى دوخت همىنتوانى\r\nپانزده سال فزون باشد تا كشته شدست * بو الحسن آنكه ز احسانش سخن ميرانى\r\nپيرهن كهنهء او گرت بجايست هنوز * پس مخوان پيرهنش گو زره خفتانى\r\nباقى عمر بس آن پيرهن و طاق ترا * سزد ار ندهى ابرام و دگر نستانى\r\nنعمت آنراست زيادت كه همى شكر كند * تو نه‌اى از در نعمت كه همه كفرانى . . « 1 » \r\nاز مسائل قابل بحث ديگر در اين دوره اختلافات شديد شاعران با يكديگر است .\r\nمثلا همين اختلاف نظر ميان فتوحى و انورى كه ديده‌ايم در عهد مورد مطالعهء ما امرى تازه نيست و نظاير بسيار دارد . چنان كه در شرح احوال فتوحى و انورى خواهيم ديد اختلاف آن دو با يكديگر باختلاف مردم بلخ با انورى و آزار او در آنشهر منجر شد ، و اختلاف ميان خاقانى و مجير الدين بيلقانى كه آن هم ضمن احوال هر دو مذكور خواهد شد ، براى خاقانى ايجاد زحمت بسيار از طرف مردم اصفهان نمود و ببدگوييهاى تند آنان از استاد انجاميد چنان كه خاقانى ناگزير شد در قصيده‌يى آن شهر را بستايد و از\r\n\r\n\r\n","description":"","footnote":"\r\n( 1 ) - مجمع الفصحا ج 1 ص 373\r\n","page_name":" 351 ","page_number":365},
  {"content":"\r\n\r\nخطايى كه مجير مرتكب شده بود تبرّى نمايد « 1 »\r\nمجير هم در اين ميانه بىنصيب نماند و از بابت بدگوييهاى خود از اصفهان در زبان شاعران آن شهر افتاد چنان كه شرف الدين شفروه و جمال الدين محمد بن عبد الرزاق او را هجوهاى ركيك گفتند .\r\nمجير الدين تنها اصفهان و شاعران آن شهر را بتيغ زبان نيازرد بلكه استاد خود را نيز در اشعار آبدار فصيحش بباد هجا گرفت . ليكن او نخستين كسى نبود كه در ساحت استاد پاى جسارت پيش مىنهاد و زبان به بىادبى ميگشود ، بلكه استاد او خاقانى هم همين كار را با ابو العلاء گنجه‌يى استاد خويش كرد و او را هجوهاى سخت گفت و آن استاد نيز از هجو شاگرد بازنايستاد .\r\nهمين خاقانى فاضل و زبان‌آور چندى با رشيد الدين وطواط مكاتبه داشت و با آنكه هيچيك از آن دو بديدار ديگرى موفق نشده بود ، هر دو يكديگر را در اشعار خويش بستودند و ببزرگى يكديگر اقرار دادند . ليكن معلوم نيست بچه سبب كار آن دو عاقبت بنقار و مهاجات كشيد و به تفصيلى كه در احوال و آثار آن دو مشاهده مىشود يكديگر را بسنان قلم طعنها زدند و به زبان شعر دشنامها دادند .\r\nنظاير اين امر در اين دورهء ممتد آنقدر هست كه همه را نميتوان در اينجا نقل كرد و اصولا نقل آن شواهد كه غالبا مشهورست ، زائد به نظر مىرسد زيرا فقط وسيله‌يى براى تطويل كلام خواهد بود و بس .\r\nارتباط شاعران تنها به همين روابط سوء منحصر نبود بلكه بسيارى از آنان هم در حال مكاتبه و ارسال شعر و ذكر خير از يكديگر بوده‌اند مثلا فضل بن يحيى صاعد هروى معروف به « عارف زرگر » از آل صاعد هرات ، كه ذكر آنان پيش ازين گذشته است ، سنائى را در شعرى كه به دو خطاب كرده بدينگونه ستود :\r\n شعر تو روحانيان گر بشنوند از روى صدق * بانگ برخيزد ازيشان كاى سنايى مرحبا\r\nحجتى بر خلق عالم ز آن دو فعل خوب خويش * شاعرى بىذلّ طمع و پارسايى بىريا . . . \r\n\r\n\r\n","description":"","footnote":"\r\n( 1 ) - رجوع شود به همين كتاب ص 135\r\n","page_name":" 352 ","page_number":366},
  {"content":"\r\n\r\nو مختارى غزنوى همين شاعر استاد را در قصيده‌يى كه در مدح سلطان مسعود غزنوى ساخته بود ، بدين نحو ستايش كرد :\r\n سنايى را صلتها بخش تا او اين‌چنين مدحى * بپردازد كه همتا نيست اندر شعر ز اقرانش \r\nو امام على بن هيثم هروى ازو بدينگونه سخن گفت :\r\n سنايى ثناى خرد را سزاست * جمالش جهان را كمال و بهاست \r\nو در ديوان سنايى هم ابيات بسيار در ستايش شاعران معاصر ديده مىشود و هجوهايى هم كه بعضى از شاعران مخالف عهد خويش را كرده در ديوان او كم نيست .\r\nبهرحال روابط خوب و بد و مدحها و ستايشها و هجوها و بدگوييها در اين زمان ميان شاعران چه در حضور و چه در غياب و چه با مكاتبه و چه با مشاعره بسيار بود .\r\n\r\nموضوعات شعر\r\nدر دورهء مورد مطالعه ما شعرا نه تنها بتنوع در سبك علاقه داشتند بلكه تنوع در مطالب و موضوعات شعر هم مورد توجه آنان بوده است . شايد يكى از علل عمدهء اين امر آن باشد كه تا اواخر اين دوره عده‌يى از گويندگان بزرگ فارسىزبان هريك در مطلبى از مطالب شعر شهرت يافته و استاد مسلّم شناخته شده بودند و مثلا فردوسى در حماسه و عنصرى و فرخى در مدح و سنائى در وعظ و حكمت و عرفان مثل گرديده بودند و شاعرى كه ميخواست بعد ازين استادان كسب شهرت كند ناگزير بود در هريك از مطالب دنبال كار آن استادان را بگيرد و مانند آنان اظهار مهارت در چند فن از فنون كند تا او را نيز باستادى بشناسند و حال آنكه فصحاى قديم تنها باختصاص در يك موضوع اظهار علاقه ميكردند و همين امر وسيلهء كمال آنان در آن راه ميشد .\r\nاز موضوعات شعر اين دوره مدح و هجو و داستان و قصص و مسائل عرفانى و حكمى و عشقى بوده است .\r\nمدح چنان كه ميدانيم از آغاز ادب فارسى در شعر معمول بود و شايد قديمترين مطلبى كه در شعر فارسى درى مورد توجه قرار گرفت همين موضوع باشد . علت امر آنست كه شعر فارسى درى بدربارها اختصاص داشت و شاعران از دستگاههاى دولتى\r\n\r\n","description":"","footnote":"","page_name":" 353 ","page_number":367},
  {"content":"\r\n\r\nو از امرا و رجال راتبه و وظيفه مىگرفتند تا آنانرا ثنا گويند و ذكر محامدشان را بر روى روزگار مخلّد سازند . در اوايل امر يعنى در قرن چهارم و قرن پنجم مدح همراه با مبالغه‌هاى بسيار شديد نبود زيرا ممدوحان غالبا از خاندانهاى بزرگ و مردمى عالم يا پادشاهانى عادل و نيكوسيرت و يا مانند محمود جنگجو و شجاع و مبارز بوده‌اند .\r\nبراى مدح اين گونه مردم شاعر مضامين متنوع و مختلف طبيعى دارد اما اگر امر داير بر مدح غلامان نوخاسته يا مهاجمان وحشى و متغلّب بر بلاد مسلمين باشد ، بسيارى از اين مضامين طبيعى از ميان ميرود و جاى خود را بمبالغات دور از حقيقت ميدهد .\r\nدر قسمت اعظم از اين دوره شاعران با چنين مردمى سروكار داشتند و پيداست كه سخن در مدح اين گونه مردم بر چه كردار ميتواند بود . از طرفى ديگر شاعران قرن چهارم و پنجم چيزى از مضامين طبيعى مطبوع را در مدح باقى نگذاشته بودند و شاعرانى كه بعد از آنان آمدند براى يافتن مضامين و معانى جديد در مدح چاره‌يى جز توسل بذهن خلّاق خود براى مبالغه‌ها و اغراقهاى شديد ، كه با تصورات جديدى همراه باشد ، نداشته‌اند . با اينحال بايد معترف بود كه شاعران اين دوره خاصه كسانى از قبيل معزّى و انورى و ظهير و مجير و اثير و عمادى در مدح بغايت كمال رسيده و اين نوع از شعر را كه براى ادبيات ما ارزش فراوان دارد ، بمراحل تازه‌يى از اهميت كشانيده‌اند .\r\nهجو و هزل از موضوعاتى است كه در شعر عربى از سابق الايام وجود داشته و در شعر پارسى از ادبيات عربى تقليد شده است . آنچه از اشعار فارسى قرن چهارم در دست است نشان ميدهد كه در آن دوره هجو و هزل در شعر فارسى به حد كافى معمول بود و غالبا جنبهء شوخى بين شاعران و دوستان و نزديكان آنان و يا جنبهء تعرض از طرف شاعر بمخالفان او داشته است و خلاف آنچه تصور مىشود از ركاكت فكر و بذائت لسان هم دور نبوده منتهى بايد توجه داشت كه اين ركاكت و بذائت بشدت دوره‌هاى بعد نمىرسيد و رواج هجو و هزل هم باندازهء دوره‌هاى بعد نبود . در دورهء مورد مطالعهء ما همچنانكه مدح جنبهء مبالغه گرفت هجو هم در طريق اغراق وارد شد و يكى از موضوعاتى گرديد كه شاعران سعى داشتند حتى المقدور طبع خود را در آن\r\n\r\n","description":"","footnote":"","page_name":" 354 ","page_number":368},
  {"content":"\r\n\r\nبيازمايند . قصيده‌هاى مفصل و قطعات متعدد و مثنويهايى از اين دوره در دست است كه در هزل و هجو پرداخته شده است و حتى گاه انتقادات اجتماعى ، به نحوى كه در حديقة - الحقيقة ملاحظه مىكنيم ، با هزل و سخنان ركيك همراه بوده است . برخى از شاعران بحدّى در هجو و هزل مبالغه كرده و به آن توجه داشته‌اند كه در همهء دوره‌هاى ادبى بعد به سمت شاعران هجوگوى بدزبان شناخته شده‌اند مانند سوزنى ، حكيم جلال « 1 » و كوشككى « 2 » و روحى و لوالجى « 3 » و انورى و نظاير آنان .\r\nپيداست كه از ميان اين شاعران هم سوزنى داراى قصائد و اشعارى دور از هجو و بدگويى است و هم هجوهاى انورى نسبت بمدح و جدّ او بسيار كمتر است اما اين دو شاعر استاد بحدّى خوب از عهدهء كار خود در هجو و هزل برآمده‌اند كه نام آنان را بايد در صدر اسامى هجوگويان ثبت كرد . مضامين زيبا و معانى لطيف كه اين شاعران و يا كسانى كه در رديف آنان قرار دارند ، در هجو به كار برده‌اند باندازه‌ييست كه تقريبا كمتر بيتى از ابيات آنان را در هجو ميتوان از مضمون و معنى خاص تازه خالى يافت . از شاعران استاد ديگر هم كسانى بوده‌اند كه دهان بهجو ميآلودند و بعضى از آنان هم كه در بادى امر شاعرانى ژاژخا به نظر نمىرسند از داشتن قصائدى در هجو بر كنار نيستند .\r\nكار هجو و بدزبانى در اين دوره اندك‌اندك بجايى كشيد كه حتى گاه شاعران هنگام مدح هم از استعمال يا التزام كلمات ركيك و زشت ابا نمىكردند مانند سوزنى ، و همچنين حتى شاگردان و استادان نيز از هجو يكديگر بازنمىايستادند چنان كه در احوال ابو العلاء گنجه‌يى و خاقانى و مجير مىبينيم و عجيب‌تر از اينها رفتار بعضى از سلاطين است كه براى تفريح خاطر و گرمى مجلس خود شاعران را بهجو ديگران برمىانگيخته‌اند چنان كه فتوحى از جانب ممدوح خود مأمور هجو انورى و جواب‌گويى او شده بود تا جبران اهانت آن استاد نسبت بممدوح شده باشد « 4 » و سيد الشعراء رشيدى\r\n\r\n\r\n","description":"","footnote":"\r\n( 1 ) - رجوع شود به لباب الالباب عوفى ج 2 ص 198\r\n( 2 ) - ايضا ج 2 ص 174\r\n( 3 ) - ايضا همان مجلد ص 165\r\n( 4 ) - مجمع الفصحا ج 1 ص 372\r\n","page_name":" 355 ","page_number":369},
  {"content":"\r\n\r\nبفرمان خضر خان و بتضريب او امير الشعراء عمعق بخارايى را در مجلس سلطان هجا گفت « 1 » . خلاصهء كلام آنكه وضع اجتماعى نابهنجار ايران در قرن ششم و على الخصوص اواخر آن قرن وسيلهء مؤثرى در ترويج هجو و هزل ميان شاعران شده بود .\r\nاما وعظ و حكمت هم در برابر لهو و خلاعت و هجو و هزل شاعران اين دوره كم نبود . ميدانيم كه وعظ و حكمت از اواخر قرن چهارم خاصه در شعر كسائى مروزى بمراحلى از كمال رسيده بود اما كمال واقعى آن در قرن پنجم و ششم و هفتم است .\r\nدر دوره‌يى كه مورد بحث است سنائى بزرگترين شاعريست كه در اوايل قرن ششم وعظ را در اشعار خود بنهايت كمال و علوّ مرتبهء خود رسانيد . وى معانى حكمى و عرفانى مخلوط باندرز و نصيحت را با عبارات فصيح و خيالات عالى و تعبيرات كم‌نظير خود همراه كرده و در بسيارى از موارد چنان با بيان شيوا و معجزه‌آساى خود مؤثر ساخته است كه كمتر ميتوان قصيده‌يى از اين گونه قصائد او را خواند و بىتأثر بپايان رسانيد . همين فصاحت سحبانى و بلاغت حسّانى است كه او را در ميان گويندگان بعد از خود مشهور و زبانزد و مورد احترام و تقليد فصحا و بلغا ساخت چنان كه خاقانى با همهء غرور و كبرياء خود و با مقام بلند و مرتبهء ارجمندى كه در سخن دارد خويشتن را جانشين و تالى آن استاد بزرگ ميشمارد و ميگويد :\r\n چون زمان عهد سنايى درنوشت * آسمان چون من سخن‌گستر بزاد\r\nچون بغزنين ساحرى شد زير خاك * خاك شروان ساحرى نوتر بزاد\r\nبلبلى زين بيضهء خاكى گذشت * طوطيى نو زين كهن منظر بزاد\r\nمفلقى فردار گذشت از كشورى * مبدعى فحل از دگر كشور بزاد\r\nاز سيم اقليم چون رفت آيتى * پنجم اقليم آيتى ديگر بزاد\r\nچون بپايان شد رياحين گل رسيد * چون سر آمد صبح صادق خور بزاد\r\nماه چون در جيب مغرب برد سر * آفتاب از دامن خاور بزاد\r\nجان محمود ار بگوهر باز شد * سلجق عهد از بهين گوهر بزاد \r\n\r\n\r\n","description":"","footnote":"\r\n( 1 ) - چهارمقاله ص 46 - 47\r\n","page_name":" 356 ","page_number":370},
  {"content":"\r\n\r\n در فلان تاريخ ديدم كاز جهان * چون فروشد بهمن اسكندر بزاد\r\nيوسف صدّيق چون بربست نطق * از قضا موسىّ پيغمبر بزاد\r\nاول شب بو حنيفه درگذشت * شافعى آخر شب از مادر بزاد\r\nگر زمانه آيت شب محو كرد * آيت روز از مهين اختر بزاد\r\nتهنيت بادا كه در باغ سخن * گر شكوفه فوت شد نوبر بزاد \r\nخاقانى بدينگونه سنايى را ستود و همهء اصرارش در وعظ و اظهار زهد و ورع تشبّه بدان استاد بزرگ بىبديل بود . ديگر معاصران او هم هرگاه در قصائد خود زبان بوعظ گشودند بدان شاعر فحل زبان‌آور نظر داشتند مانند نظامى ، جمال الدين ، قوامى و ديگران .\r\nنكتهء ديگر آنكه وعظ و حكمت در قرن ششم و آغاز قرن هفتم منحصر بقصايد نيست بلكه در قطعات و مثنويهاى مختلف هم ديده مىشود . از كسانى كه توانست مسائل اجتماعى و حكمى را در قطعات خود ، در نهايت شيوايى بياورد ، انورى است كه از وجوه اهميت او در شعر يكى همين مهارت در پرداختن قطعات دل‌انگيز شيواست .\r\nموعظه و تحقيق در مثنويها خصوصا بوسيلهء سنايى آغاز شده و او در مثنويهاى مشهور خود مانند سير العباد و طريق التحقيق و حديقة الحقيقه و غيره در همان حال كه بنكات عرفانى توجه داشته متمايل بوعظ و نصيحت و راهنماييهاى اجتماعى نيز بوده است .\r\nبعد از سنايى روش او در مثنويها تعقيب شد و شاعران كوشيدند كه مثنويهايى بروش او بپردازند . مهمترين كسى كه در اواخر قرن ششم در اين راه توفيق يافت ، نظامى در مخزن الاسرار است .\r\nاما اشعار عاشقانه و غنايى در شعر فارسى از اواسط قرن سوم يعنى از نخستين روزگار پيدايش شعر درى آغاز شد و قديمترين آنها را در ابيات بازمانده از حنظلهء بادغيسى مىيابيم ، ليكن دورهء كمال اشعار غنايى در زبان پارسى از قرن چهارم آغاز شد .\r\nدر اين عهد است كه شاعران بسرودن نوع خاصى از شعر كه غزل مينامند ، و جاى دادن تغزلات دلپسند در تشبيب قصايد ، آغاز كردند . نخستين غزلهاى دل‌انگيز و\r\n\r\n","description":"","footnote":"","page_name":" 357 ","page_number":371},
  {"content":"\r\n\r\nآبدار پارسى را رودكى سرود و اين نوع از شعر او چندان مطبوع بود كه حتى استاد سخن عنصرى هم خود راز آوردن نظاير آنها عاجز ميدانست و ميگفت :\r\n غزل رودكىوار نيكو بود * غزلهاى من رودكىوار نيست\r\nاگرچه بپيچم بباريك و هم * بدين پرده اندر مرا بار نيست \r\nشاعر معاصر رودكى يعنى شهيد نيز داراى غزلهاى لطيف است و چنان كه در ذكر شاعران قرن چهارم و نيمهء اول قرن پنجم ديده‌ايم كمتر شاعرى از آن دوره ميشناسيم كه داراى غزلهاى سادهء شيوا به زبان درى نباشد خاصه در نيمهء اول قرن پنجم كه غزل و تغزل در شعر فرخى كمال بسيار يافت و اين شاعر معانى غنايى را در غزل و تغزل بيكسان ميآورد و اين نكته قابل ذكر است كه قصيده‌سرايان ايران تا اواخر قرن ششم غزل و تغزل را بيكسان مورد استفاده قرار ميدادند با اين تفاوت كه در تغزل معانى ابيات به حكم روش قصائد باز بستهء به يكديگر است ليكن در غزل اين ارتباط شرط لازم نيست .\r\nدر اواخر قرن پنجم و اوايل قرن ششم در ديوانهاى شاعرانى از قبيل سنايى و معزّى بغزلهاى فراوان بازميخوريم و اين نكته مىرساند كه غزل بتدريج بعنوان نوع خاصى از شعر تلقى ميشد به نحوى كه شاعران استاد شروع باختصاص قسمت مهمى از ديوان خود به آن كردند .\r\nتوجه بغزلسرايى در نيمهء دوم قرن ششم و اوايل قرن هفتم يعنى قسمت اخير از دورهء مورد مطالعهء ما شيوع بيشترى يافت چنان كه هم شمارهء غزلهاى شاعران بيشتر شد و هم دسته‌يى از آنان بغزل بيش از قصيده متمايل گرديدند و كمتر كسى از شاعران بزرگ اواخر قرن ششم مىيابيم كه در پيشرفت غزل سهمى نداشته باشد خاصه در شاعران اواخر قرن ششم مانند انورى و سمايى مروزى و امثال آنان كه هريك غزل هاى متعدد شيوا دارند . آخرين كسى كه غزل را با مهارت بسيار سروده ظهير فاريابى است كه قوت خيال و لطف كلام و روانى سخن او در غزل قابل توجه است و البته شاعران ديگرى از اواخر همين دوره مانند خاقانى ، نظامى ، جمال الدين محمد بن\r\n\r\n","description":"","footnote":"","page_name":" 358 ","page_number":372},
  {"content":"\r\n\r\nعبد الرزاق نيز هريك غزلهاى خوب لطيف بسيار دارند كه غالبا چاشنى عرفان نيز در آنها محسوس است .\r\nنكتهء قابل توجه ديگر در غزل آنست كه متصوفه از اوايل قرن پنجم ببعد آن را وسيلهء سرگرمى سالكان و تهذيب نفس آنان در خانقاهها و يا تشحيذ خاطر شنوندگان در مجالس خود قرار داده بودند و به همين سبب تدريجا عده‌يى از صوفيه بساختن غزل - هايى بر مشرب خويش توجه كردند و از مهمترين كسانى كه توانست اولين بار در اين راه موفقيت شايان حاصل كند سنايى است و اينكه برخى از مؤلفان خواسته‌اند رابعه را قديمترين شاعر صوفىمشرب ايران معرفى كنند باطل و نتيجهء خلط سرگذشت او با يكى از زنان زهدپيشه به همين نام است و بهرحال اشعار رابعه بنت كعب كه متضمن عواطف تند عاشقانه است اصلا مقرون بمبانى تصوف نيست ولى مستبعد نيست كه از آن براى تحريك ذوق و تيز گردانيدن آتش شوق سالكان استفاده شده باشد چنان كه گويا اين استفاده از قديم صورت ميگرفته است .\r\nبعد از سنايى پرداختن بغزلهاى عرفانى بسيار متداول شد و كسى كه در اوايل قرن هفتم غزلهاى عرفانى را به حد كمال رسانيد و مقرون با نهايت لطف و زيبايى و شيوايى كرد عطار نيشابوريست كه از مجموعهء غزلهاى وى ديوانى بزرگ پديد ميآيد .\r\nاين نكته را هم بايد متذكر بود كه براى بيان افكار غنايى در اين عهد از انواع ديگر شعر مانند مثنوى ( مثنويهاى عاشقانه ) و رباعى و دوبيتى استفاده ميشد . رباعيهاى عاشقانه كه در اين عهد ساخته شده بسيار است و غالب آنها در نهايت لطف و دل‌انگيزى و هريك متضمن مضمونى از مضامين دلفريب است و ما هنگام ذكر احوال شاعران اين دوره بنقل بسيارى از آنها مبادرت خواهيم جست .\r\nاز مسائلى كه در شعر اين دوره بايد مورد توجه باشد موضوع داستان‌سرايى است . داستان‌سرايى از موضوعاتى است كه از آغاز شعر فارسى درى مورد توجه بود .\r\nاين توجه در حقيقت دنبالهء كار ايرانيان پيش از اسلام است كه به نوشتن و سرودن داستانها توجه داشتند . در دورهء اسلامى اين گونه داستانها ، اعم از آنها كه روايات\r\n\r\n","description":"","footnote":"","page_name":" 359 ","page_number":373},
  {"content":"\r\n\r\nمكتوب داشتند يا شفاهى ، مورد استفادهء شاعران قرار گرفت . در اشعار پراگندهء رودكى و بعضى ديگر از شاعران قرن چهارم ابياتى كه از مثنويهاى طولانى بوده است ، مشاهده مىكنيم ليكن از بين رفتن قسمت اعظم آثار شاعران آن عهد باعث شده است كه ما اكنون از موضوعات آنها خبرى در دست نداشته باشيم . با اينحال ميدانيم كه مثلا رودكى كليله و دمنه را كه متضمن چند داستان بزرگست بشعر درآورد و ابو المؤيد بلخى و بعد ازو بختيارى نام شاعرى در دستگاه آل بويهء عراق بنظم داستان يوسف و زليخا مبادرت كردند .\r\nدر آغاز قرن پنجم داستان‌سرايى رونق بيشتر گرفت و چند تن از شاعران به اين كار پرداختند . از مشاهير شاعرانى كه بنظم داستانهاى عاشقانه شروع كردند يكى عنصريست كه چندين داستان را خواه مكتوب و خواه غيرمكتوب بنظم درآورد مانند وامق و عذرا كه داستانى كهن بود ، و « خنگ بت و سرخ بت » كه داستانى متداول در بارهء دو بت باميان بلخ بود و ابو ريحان بيرونى هم آن را بنام « حديث صنمى الباميان » به عربى ترجمه كرد و « شادبهر و عين الحيوة » كه آن را نيز بيرونى با عنوان « حديث قسيم السرور و عين الحيوة » به عربى درآورده بود « 1 » . ابو ريحان بيرونى ضمن فهرستى كه از آثار خود داده است اسمار ديگرى را نيز نام برده كه از پارسى به عربى درآورده بود مانند « حديث اورمزديار و مهريار » و « حديث داذمه و گرامىدخت » « 2 » .\r\nاز همين اوان داستان ديگرى در دست است بنام « ورقه و گلشاه » از شاعرى بنام عيّوقى كه در مجلد اول از همين كتاب « 3 » دربارهء آن سخن گفته‌ايم . اين داستان را شاعرى از معاصران سلطان محمود غزنوى ( م . 421 ) بنظم كشيد و از آن نظم نسخه‌يى در تركيه موجود است . اخيرا « شركت نسبى كانون كتاب » در تهران روايت منظومى از اين داستان را كه ببحر هزج مسدس است طبع كرد . اين منظومه چنين شروع مىشود :\r\n\r\n\r\n","description":"","footnote":"\r\n( 1 ) - تاريخ ادبيات در ايران ج 1 چاپ دوم ص 284 و ص 564 و فهرست كتب محمد بن زكرياء رازى از ابو ريحان بيرونى ، چاپ پاريس ، 1936 ، ص 39\r\n( 2 ) - تاريخ ادبيات در ايران ج 1 چاپ دوم ص 284 و ص 564 و فهرست كتب محمد بن زكرياء رازى از ابو ريحان بيرونى ، چاپ پاريس ، 1936 ، ص 39\r\n( 3 ) - تاريخ ادبيات در ايران ج 1 چاپ دوم ص 604 - 607\r\n","page_name":" 360 ","page_number":374},
  {"content":"\r\n\r\n شنيدم كاندر ايام پيمبر * يكى خيلى بدى با جاه و با فرّ\r\nدر اطراف يمن بگرفته آرام * بدى حى بنى شيبان و رانام \r\nشرح داستان در اين منظومه تقريبا همانست كه در روايت منظوم ببحر متقارب هست با اين تفاوت كه منظومهء بحر متقارب قديم ، و منظومهء بحر هزج جديد و در بسيارى از موارد حاوى ابيات بسيار سست و بىمايه است .\r\nدر پايان نيمهء اول قرن پنجم يعنى آغاز دوره‌يى كه مورد مطالعهء ماست يكى از داستانهاى كهن ايرانى بنام داستان ويس و رامين بشعر فارسى درآمد . اين داستان بىترديد از داستانهاى اواخر دورهء اشكانيست و ما دربارهء اصل و منشاء آن در همين مجلد سخن خواهيم گفت . كسى كه داستان ويس و رامين را از متن پهلوى يا ترجمهء فارسى آن بشعر پارسى درآورد فخر الدين اسعد گرگانى شاعر عصر طغرل بيك سلجوقيست و او چندان در كار خود اظهار مهارت و استادى كرد كه خود منشاء ايجاد روش خاصى در داستانسرايى گرديد و عميق‌ترين نفوذ او را در آثار بعد از خود ، ميتوان در منظومهء خسرو و شيرين نظامى جست .\r\nدر اواخر قرن پنجم يكى از داستانهاى مطبوع مشهور يعنى داستان يوسف و زليخا ببحر متقارب ساخته شد و آن را بعضى بغلط بفردوسى نسبت داده‌اند . در بطلان اين نسبت ناروا در كتاب حماسه‌سرايى در ايران ( چاپ اول 1324 ص 166 - 167 ) و بعد از آن در كتاب تاريخ ادبيات در ايران ( چاپ اول ص 437 - 439 ) سخن گفته‌ام . اندكى پيش از انتشار بحثى كه من در كتاب حماسه‌سرايى كرده‌ام آقاى ميرزا عبد العظيم قريب استاد دانشگاه در مقاله‌يى كه در مجلهء تعليم و تربيت وزارت فرهنگ انتشار داد و چندى بعد آقاى مجتبى مينوى استاد دانشگاه در مجلهء روزگار نو نظير همان عقيده را با تفصيل بيشتر آورده‌اند . بر رويهم مسلم است كه ناظم اين داستان شاعرى از دستگاه شمس الدوله ابو الفوارس طغانشاه بن الب‌ارسلان سلجوقى حاكم خراسان بوده است . همين شاعر كه نام او\r\n\r\n","description":"","footnote":"","page_name":" 361 ","page_number":375},
  {"content":"\r\n\r\nمعلوم نيست ، بنابر آنچه خود در مقدمهء اين داستان گفته است « 1 » ، داستانهاى ديگرى را هم كه بعضى حماسى و بعضى عشقى بوده بنظم درآورد . منظومهء يوسف و زليخا ببحر متقارب و بنظمى ساده و روان و در بعض موارد سست است و داستان يوسف را با توجه به آنچه در تفاسير قرآن آمده و مشهور است ، بىتصرف بسيار ، جامهء شعر پوشانيد .\r\nدر پايان قرن ششم نظم داستانها در زبان فارسى بوسيلهء يكى از اركان شعر پارسى يعنى نظامى گنجه‌يى به حد اعلاى كمال رسيد . نظامى چند داستان معروف زمان خود را بنظم درآورد و آنها عبارتند از داستان خسرو با كنيزك ارمنى شيرين نام كه در منظومهء نظامى شاهزادهء ارمن است ، داستان ليلى و مجنون كه از اصل سامى است ، داستان اسكندر كه از اصل يونانى است ، داستان بهرام يا هفت‌گنبد كه سرگذشت بهرام گور است آميخته با هفت حكايت پرحادثه و عجيب . دربارهء اين منظومها بعد از اين سخن خواهيم گفت و اينجا تنها بذكر اين نكته اكتفا مىشود كه قدرت نظامى در نقل داستانها و مهارت او در اوصاف و دقتى كه در كلام خود به كار برده است ، باعث شد كه منظومهاى وى همه مورد توجه و تقليد شاعران بعد ازو قرار گيرد چنان كه از قرن هفتم ببعد چندين منظومه بتقليد مثنويهاى او ساخته شده و از اين راه سبك و مكتب خاصى در ادبيات فارسى بوجود آمده است .\r\nموضوع ديگرى كه در اشعار اين دوره مورد توجه بود داستانهاى حماسى است . دورهء واقعى حماسه‌سرايى در ايران قرن چهارم و نيمهء اول قرن پنجم هجرى است كه دورهء حكومتهاى ايرانى بود . بعد از اين دوره يعنى درست از اوايل دوره‌يى كه مورد مطالعهء ماست آثار ضعف در نظم حماسه‌هاى ملى آشكار شد و از اين عهد ببعد است كه اندك‌اندك بنظم آوردن داستانهاى ملى قديم متروك ماند . علت واقعى اين امر تسلط غلامان و قبايل زردپوست بر ايران و نفوذ عوامل دينى و فراموش شدن افتخارات نژادى و ضعف مبانى مليت در ميان ايرانيانست كه با حفظ و توسعه و نظم حماسه‌هاى ملى مباينت بسيار دارد . با اينحال كار حماسه‌سرايان قرن چهارم و اوايل\r\n\r\n\r\n","description":"","footnote":"\r\n( 1 ) - تاريخ ادبيات در ايران چاپ دوم ص 495\r\n","page_name":" 362 ","page_number":376},
  {"content":"\r\n\r\nقرن پنجم تا اواخر اين قرن ادامه يافت و تنها چند داستان ملى نظم نايافته برجاى ماند كه بعضى از آنها بعد از قرن ششم منظوم شد . در قبال انحطاط حماسه‌هاى ملى دو نوع تازه از حماسه در ايران قرن ششم معمول شد كه با وضع اجتماعى ايرانيان آن عهد سازگار بود و از آن دو يكى حماسه‌هاى تاريخى يعنى منظومهاى حماسى است كه در باب رجال تاريخى ترتيب يافت از قبيل اسكندرنامهء نظامى و شاهنشاه‌نامهء پاييزى از مجد الدين محمد پاييزى نسوى « 1 » شاعر آخر قرن ششم و آغاز قرن هفتم ؛ و دوم حماسهء دينى يعنى منظومهايى كه در شرح قهرمانيهاى رجال و پهلوانان دين اسلام ساخته شده و بيشتر اختصاص بشيعيان داشته است .\r\nچنان كه در همين كتاب ضمن بيان احوال دينى ملاحظه كرده‌ايم در قرن ششم « مناقبيان » و نقل‌گويان شيعه بسيارى از مغازى ائمه را براى مردم ميخواندند و شاعران اين فرقه آنها را بشعر درميآوردند . اهل سنت كه با اين عمل شيعه مخالف بودند ناقلين قصص را ببيان داستانهاى رستم و سرخاب و اسفنديار و جز آنان وا ميداشته‌اند . شيعه اين كار را احياء سنت گبركان ميدانستند و در دين مكروه ميشمردند و از مقوله « تزّهات » مىپنداشتند . پس پيداست كه از چه روى بعد از غلبهء شيعه نظم داستانهاى ملى يكباره متروك ماند و جاى آن را حماسه‌هاى تاريخى و دينى گرفت .\r\nدر اوايل دوره‌يى كه مطالعه مىكنيم يعنى نيمهء دوم قرن پنجم و آغاز قرن ششم بر اثر نفوذ شديد فردوسى در ادب فارسى بعضى از شاعران بنظم كردن بازماندهء داستانهاى ملى سرگرم بودند كه از جملهء آنهاست :\r\n1 ) كرشاسپ‌نامهء اسدى طوسى شاعر بزرگ ايران در قرن پنجم هجرى . اين منظومه از روى داستان منثور كرشاسپ از آثار ابو المؤيد بلخى كه فردوسى از آن در نظم شاهنامهء خود استفاده نكرده بود ، ترتيب يافت و ما دربارهء آن باز سخن خواهيم گفت .\r\n2 ) بهمن‌نامه كه از آثار قديم شعر فارسى و متعلق باواخر قرن پنجم يا اوايل\r\n\r\n\r\n","description":"","footnote":"\r\n( 1 ) - لباب الالباب ج 2 ص 345\r\n","page_name":" 363 ","page_number":377},
  {"content":"\r\n\r\nقرن ششم است . ازين منظومه در مجمل التواريخ و القصص كه بسال 520 تأليف شده سخن رفته است « 1 » و ناظم آن « ايرانشاه بن ابى الخير » است . اين بهمن‌نامه غير از بهمن - نامهء حكيم آذرى از شاعران قرن نهم است كه در شرح احوال سلاطين سلسلهء بهمنى هند ساخت . بهمن‌نامه را حكيم ايرانشاه بنام محمود و محمد پسران ملكشاه ساخته است و موضوع آن سلطنت بهمن و سرگذشت او با كتايون ( كسايون ) دختر پادشاه كشمير و هماى دختر خديو مصر و داستان مرگ رستم و كينه‌كشى بهمن از خاندان او و جنگهاى متمادى ميان بهمن و بازماندگان رستم و هنرنماييهاى آذربرزين پسر فرامرز است و خلاصه‌يى از آن در مجمل التواريخ و القصص آمده است « 2 » .\r\n3 ) ديگر از منظومهاى حماسى اين عهد فرامرزنامه است كه از آن نيز در مجمل التواريخ و القصص سخن رفته و بنابرين در اواخر قرن پنجم يا اوايل قرن ششم بنظم درآمده است . موضوع اين منظومه داستان فرامرز و هنرنماييهاى او خاصه در كشور هند است .\r\n4 ) كوش‌نامه كه آن نيز در مجمل التواريخ آمده و موضوع آن جنگهاى كوش پيل دندان برادرزادهء ضحاك است و گويا آن نيز از آثار حكيم ايرانشاه باشد .\r\n5 ) بانو گشسپ‌نامه در سرگذشت بانو گشسپ دختر رستم كه در پهلوانى و چالاكى ميان مردان نيز همانند او كم بود و خواستاران بزرگ مانند فغفور و قيصر و خاقان چين و بزرگان و خويشان كاوس شاه و بسى از دليران و نام‌آوران ايرانى بخواستارى وى نزد رستم رفتند و كس فرستادند اما رستم از ميان همهء آنان گيو پسر گودرز كشوادكان را برگزيد و دختر خود را به دو داد . ازين زن شجاع داستان مستقلى مانده كه ببانو گشسپ‌نامه موسوم و على الظاهر از اواخر قرن پنجم است .\r\n6 ) برزونامه منظومهء بزرگى است در ذكر احوال برزو پسر سهراب از هنگام ولادت\r\n\r\n\r\n","description":"","footnote":"\r\n( 1 ) - مجمل التواريخ ص 2 و 92\r\n( 2 ) - مجمل التواريخ ص 53 - 54 و 92\r\n","page_name":" 364 ","page_number":378},
  {"content":"\r\n\r\nكه آن را به عطاء بن يعقوب معروف به عطايى رازى نسبت داده‌اند و بعد ازين دربارهء آن سخن خواهيم گفت .\r\n7 ) شهريارنامه منظومهء حماسى ديگرى از اواخر قرن پنجم است كه در آن اعمال پهلوانى خاندان رستم تا سه نسل بعد ازو كشيده مىشود ، و شهريار كه در اين منظومه ازو ياد شده آخرين فرد مشهور از خاندان كرشاسپ در حماسهء ملى ايرانست ، شهريار پسر برزو پسر سهراب پسر رستم است كه مانند پدر و جد خود بىآنكه از نسب خويش آگهى داشته باشد با خويشاوندان خود بنزاع برخاست و ميان او و عمش فرامرز جنگى سخت درگرفت و سرانجام پس از شناسايى به صلح و و داد مبدل گشت . ناظم اين داستان سراج الدين عثمان بن محمد مختارى غزنوى ( م . 544 ) از شعراى بزرگ ايران است كه ذكر او بعد ازين خواهد آمد .\r\n8 ) آذربرزين‌نامه داستان منظوم آذربرزين پسر فرامرز است كه از دختر صور پادشاه كشمير بود و هنگام جنگ پدر با بهمن در هندوستان ميزيست و چون از كار پدر آگهى يافت به يارى او شتافت و نزديك لشكرگاه بهمن از دريا برآمد و لشكر بهمن را از آن پدر خود پنداشت و دوست‌وار بجانب آن رفت و گرفتار شد . بهمن او را با خود از سيستان سوى بلخ برد ليكن در ميان راه رستم تورگيلى ، يكى از پهلوانان آن روزگار ، به يارى او آمد و ويرا از بند رهايى داد . آذربرزين پس از رهايى از بند بهمن با او بجنگ برخاست و ميان او و بهمن كارزارها رفت تا سرانجام پادشاه كيان بحصارى پناه برد و آخر كار به صلح با آذربرزين تن درداد و آذربرزين جهان‌پهلوان بهمن گشت .\r\n9 ) بيژن‌نامه داستان منظوم ديگريست در باب بيژن پهلوان معروف ايرانى پسر گيو كه از 1400 تا 1900 بيت دارد و از صاحب برزونامه يعنى عطاء بن يعقوب است .\r\n10 ) سوسن‌نامه يا داستان سوسن رامشگر كه قسمتى است از برزونامهء خواجه عطايى و در ملحقات شاهنامه چند بار طبع شده است .\r\n11 ) داستان كك كوهزاد ، داستانى منظوم است در شرح پهلوانى رستم هنگام كودكى . اين داستان از شاعريست كه نام و نشان او معلوم نيست و على الظاهر در\r\n\r\n","description":"","footnote":"","page_name":" 365 ","page_number":379},
  {"content":"\r\n\r\nقرن ششم هجرى سروده شده است . داستان كك نيز در جزء ملحقات شاهنامه چند بار بطبع رسيده است .\r\n12 ) داستان شبرنگ كه منظومه‌ييست در جنگ رستم با شبرنگ پسر ديو سپيد و همهء ديوان مازندران و برافگندن آنان .\r\n\r\nاختصاصات شعر فارسى\r\nاز اختصاصات شعر فارسى درين دوره ، غير از آنچه پيش ازين گفته‌ايم ، يكى تأثر بعضى از شاعران از ادبيات عربى و توجه آنانست بمضامين شعراى عرب . نخستين كسى كه به اين كار دست زد منوچهريست كه در پايان دورهء قبل ميزيسته است . بعد ازو بعضى از شاعران مانند لامعى و برهانى و معزّى هريك به نحوى از انحاء بآثار و افكار شاعران عرب خاصه شاعران عهد جاهلى توجه نموده و آنها را تقليد كرده‌اند . اين تقليد بيشتر از مضامين شاعران جاهلى عرب در وصف بوادى و زندگانى صحراگردانست كه با اقتباسهاى گوناگون از آن اشعار نيز همراهست .\r\nاز مسائل قابل توجه در شعر فارسى اين دوره يكى بدبينى شديد شاعران در شعر است . نابسامانى وضع اجتماع در اين عهد و مشكلاتى كه براى خلايق از جهات مختلف وجود داشت ، به نحوى كه ديده‌ايم ، بناخشنودى عقلا از اوضاع زمان و در نتيجه ببدبينى آنان نسبت به دنيا و مافيها و انقطاع از جهان و جهانيان انجاميد . در شعر دورهء قبل فكر انقطاع شاعر از عالم و عالميان و بدبينى او بجامعه و محيط تقريبا ناياب بوده است اما در دورهء مورد مطالعهء ما اين افكار بشدت و در اشعار اكثر شاعران ديده مىشود و كمتر كسى است كه از تسلط غلامان و قبايل وحشى زردپوست و از غلبهء عوام و متظاهران بدين و از رواج فساد و دروغ و تزوير و قتل و غارت و ظلم و عدوان و امثال اين امور شكايت نكند . اندك‌اندك دنبال اين شكايت بعالم و هرچه در اوست كشيد چنان كه بسيارى از آنان جهان و جهانيان را برسواترين صورتى وصف كرده‌اند . اين قصيده از جمال الدين محمد بن عبد الرزاق نمونهء بارزى ازين‌گونه افكارست :\r\n الحذار اى عاقلان زين وحشت‌آباد الحذار * الفرار اى غافلان زين ديو مردم الفرار \r\n\r\n","description":"","footnote":"","page_name":" 366 ","page_number":380},
  {"content":"\r\n\r\n اى عجب دلتان بنگرفت و نشد جانتان ملول * زين هواهاى عفن زين آبهاى ناگوار\r\nعرصه‌يى نادلگشا و بقعه‌يى نادل پسند * قرصه‌يى ناسودمند و شربتى ناسازگار\r\nمرگ در وى حاكم و آفات در وى پادشا * ظلم در وى قهرمان و فتنه در وى پيشكار\r\nامن در وى مستحيل و عدل در وى ناپديد * كام در وى نادر و صحت در او ناپايدار\r\nروز را خفاش دشمن شمع را پروانه خصم * جهل را در دست تيغ و عقل را در پاى خار\r\nمهر را بيم خسوف و ماه را ننگ محاق * خاك را عيب زلازل چرخ را رنج دوار\r\nنرگسش بيمار يا بى لاله‌اش دل‌سوخته * غنچه‌اش دلتنگ يا بى و بنفشه سوگوار\r\nشير را از مور صد زخم اينت انصاف اى جهان * پيل را از پشه صد رنج اينت عدل اى روزگار\r\nاز پى قصد من و تو موش همدست پلنگ * از پى قتل من و تو چوب و آهن گشته يار \r\nو اين ابيات از ظهير الدين فاريابى نمودارى ديگر ازين انديشهء ناسازست :\r\n گيتى كه اولش عدم و آخرش فناست * در حق او گمان ثبات و بقا خطاست\r\nمشكل‌تر اينكه گر به مثل دور روزگار * روزى دو مهلتى دهدت گويى آن بقاست\r\nنىنى كه در زمانه تو مخصوص نيستى * بر هركه بنگرى به همين درد مبتلاست\r\nگردون خلاف عنصر و ظلمت نقيض نور * آتش عدوى آب و زمين دشمن هواست\r\nاز سنگ گريه بين و مگو كآن ترشحست * از كوه ناله بين و مپندار كآن صداست . . . \r\n\r\n","description":"","footnote":"","page_name":" 367 ","page_number":381},
  {"content":"\r\n\r\n* * *\r\n مرا ز دست هنرهاى خويشتن فرياد * كه هر يكى بدگرگونه داردم ناشاد\r\nهنر نهفته چو عنقا بماند ز آنكه نماند * كسى كه بازشناسد هماى را از خاد\r\nتنعّمى كه من از فضل در جهان ديدم * همان جفاى پدر بود و سيلى استاد . . . \r\n* * *\r\n جهان رباط خرابيست بر گذرگه سيل * گمان مبر كه بيك مشت گل شود معمور\r\nبر آستان فنا دل منه كه جاى دگر * ز بهر نزهت تو بركشيده‌اند قصور\r\nمگر تو بيخبرى كاندرين مقام ترا * چه دوستان حسودند و دشمنان غيور\r\nببين كه چند نشيب و فراز در راهست * ز آستان عدم تا بپيشگاه نشور . . . \r\nپيداست كه اين انديشه‌هاى ناساز نتيجهء مستقيم پريشانى اوضاع اجتماعى و سياسى آن روزگار است ، يعنى دوره‌يى كه هر روز غلامى نوخاسته و تركى از راه رسيده را مىپرورد و بر دوش مردم سوار مىكرد تا بر ايشان و عرض و مال و جانشان ابقاء نكنند و آنانرا دستخوش اهواء و اميال خود سازند . هر شهر چند سال يك بار بدست اميرى كه داعيهء تغلب و تسلط داشت مىافتاد ولى هنوز چندى ناگذشته ديگرى بر آن مىتاخت و باز بازار غارت و قتل و آزار براى مدتى رواج مىيافت . زنان و فرزندان خلق باسارت مىرفتند ، اموالشان دستخوش تاراج مىشد ، روزگارها بتيرگى شب ديجور درميآمد ، و جهان و آنچه به دو باز بسته است سياه و زشت و نامحبوب جلوه ميكرد ، و حالتى از يأس و بدبينى در مردم ايجاد مىشد كه خواه و ناخواه در آثار ادبى عهد آنان كه مجلاى افكارشان بود منعكس مىگشت .\r\nشايد همين امر باعث بوده است كه غالب شعراى قرن ششم خاصه اواخر آن قرن ، در بازپسين سالهاى حيات خود ميل اعتكاف و اعتزال پيدا مىكردند چنان كه در شرح احوال سنايى و اثير الدين اخسيكتى و ظهير الدين فاريابى و افضل الدين خاقانى مىبينيم .\r\nنكتهء ديگرى كه در اينجا قابل ذكر است آنكه در اين روزگار همهء شاعران\r\n\r\n","description":"","footnote":"","page_name":" 368 ","page_number":382},
  {"content":"\r\n\r\nدربارى و مداح نبودند بلكه از اختصاصات مهم اين قرن ظهور عده‌يى از شاعران غير دربارى در ميان گويندگانست . در اوايل اين دوره ناصرخسرو قباديانى براى حفظ عقيدهء دينى خود از دربارهاى سلاطين و امرا كناره گرفت و چندى بعد ازو سنايى با آنكه در آغاز حيات مداح و لهوپيشه بود ، بر اثر ورود در مراحل سلوك و عرفان از نعمتهاى سلطان چشم پوشيد و در قبال پيشنهادهاى بهرامشاه غزنوى گفت :\r\n من نه مرد زن و زر و جاهم * به خدا گر كنم و گر خواهم \r\nنفوذ افكار عرفانى در شعر فارسى و راه يافتن شعر بخانقاهها خود وسيلهء بزرگى براى ظهور عده‌يى شعر مستغنى از دربارهاى سلاطين درين دوره گشت و بعد از آنكه سنايى اين باب را مفتوح كرد چند شاعر بزرگ در ميان صوفيان پديد آمدند كه در خانقاهها سرگرم افكار خود بودند و از ميان آنان عطّار از جملهء مشاهير و اركان شعر فارسى گشت .\r\nراه جستن شعر در خانقاهها از مهمترين مسائلى است كه بايد در شعر اين دوره به آن توجه داشت زيرا اين امر موجب شد كه شعر فارسى از محيط محدود دربارها بيرون آيد و در وسعت موضوعات آن افزايش بسيار حاصل شود و سادگى بيان و قوت احساسات و عواطف در آن صدچندان گردد و ازين پس حتى در دشوارترين ايام تاريخى ايران يكى از پشتيبانان بزرگ شعر در اين سرزمين همين خانقاهها و خانقاهيان بوده‌اند و افكار و انديشه‌هاى لطيف عارفان صيقل اشعار پارسى گرديد و بر جلا و رونق و شكوه آن افزود .\r\nاز ميان افكار و اطلاعات مختلف اين دوره تنها انديشه‌هاى عرفانى نيست كه در شعر راه جست ، حكمت و علوم مختلف و انديشه‌هاى دينى و افكار و اطلاعات مذهبى هم در شعر اثر بيّن و آشكار داشت . شاعران زمان خاصه اواخر اين دوره كوشش بسيار داشتند در آنكه اطلاعات مختلف خود را در شعر اظهار كنند و از دانشهايى كه در مدرسه و نزد استاد آموخته بودند در بيان مضامين شاعرانه استفاده برند و اگر كسى را مىيافتند كه ازين كار بر كنار مانده بود او را بىمايه و كم‌اطلاع ميشمردند و بر سخن او عيب ميگرفتند . چنان كه در اين ابيات از خاقانى مىبينيم :\r\n\r\n","description":"","footnote":"","page_name":" 369 ","page_number":383},
  {"content":"\r\n\r\n نبودست چون من گه نظم و نثر * بزرگ آيت و خرده‌دان عنصرى\r\nبنظم چو پروين و نثر چو نعش * نبود آفتاب جهان عنصرى\r\nاديب و دبير و مفسر نبود * نه سحبان يعرب زبان عنصرى . . . \r\n\r\nشاعران پارسىگوى\r\nشمارهء شاعران پارسىگوى اين عهد بسيار بود و در بيشتر طبقات از علما و فقها و متصوفه و ادبا و وزراء و رجال و حتى سلاطين نيز يافته ميشدند و ما از آن ميان بذكر عده‌يى كه اين كتاب گنجايش دارد مبادرت مىكنيم :\r\n\r\n1 - فخر الدين گرگانى « * »\r\nفخر الدين اسعد الجرجانى « 1 » از داستان‌سرايان بزرگ ايرانست .\r\nكاملترين صورتى كه از نام او داريم همانست كه در لباب الالباب ثبت شده است . عوفى ميگويد « . . . كمال فضل و جمال هنر و غايت ذكا و ذوق شعرا و در تأليف كتاب ويس و رامين ظاهر و مكشوف شده است . . . » مجموع اطلاعى كه از لباب الالباب بدست ميآيد همينست كه آورده‌ايم . ديگر تذكره‌نويسان اگرچه اطلاع بيشترى از حال او داده‌اند ليكن همهء آنها غلط و مقرون بخطاست .\r\nمثلا راجع بويس و رامين او دولتشاه سمرقندى يك بار در شرح حال نظامى عروضى آن را بوى نسبت داده « 2 » و يك بار ديگر در شرح حال نظامى گنجه‌يى آن را از گويندهء پنج گنج دانسته است « 3 » و لطفعلى بيك آذر نيز در ذكر حال او گفته است « 4 » كه از فصحاى ديار جرجان و اين دو شعر ازو يادگارست :\r\n نگارا تو گل سرخى و من زرد * تو از شادى شكفتى و من از درد\r\nمرا مادر دعا كردست گويى * كه از تو دور بادا آنچه جويى \r\n\r\n\r\n","description":"","footnote":"\r\n( * ) دربارهء ويس و رامين و فخر الدين اسعد چندين تحقيق ممتع صورت گرفته است مانند آنچه آقاى بديع الزمان فروزانفر درج 2 از سخن و سخنوران نوشته‌اند و مقالهء مبسوط آقاى مجتبى مينوى در شمارهء اول از دورهء ششم مجلهء سخن ؛ و مقالهء آقاى پرفسور مينورسكى در\r\n Bulletin of the School of Oriental and African Studies . University of London , 1947 , XI , 4 ; 1947 , XII , 1 and 1948 , XVI , 1 \r\nكه آقاى مصطفى مقربى آن را در دفتر 1 و 2 از جلد 4 فرهنگ ايران‌زمين ترجمه و طبع كرده‌اند .\r\n( 1 ) - لباب الالباب ج 2 ص 240\r\n( 2 ) - تذكرة الشعرا چاپ هند ص 34\r\n( 3 ) - ايضا ص 82\r\n( 4 ) - آتشكده چاپ بمبئى ص 155\r\n","page_name":" 370 ","page_number":384},
  {"content":"\r\n\r\nو هدايت « 1 » كه او را معاصر محمود بن محمد سلجوقى ( 511 - 525 ) دانسته نظم « حكايت ويسه و رامين » را بوى نسبت داده و درين باره افسانه‌يى نيز نقل كرده است يعنى گفته است كه فخر الدين بغلامى از آن محمد بن محمود دلبستگى داشت و بعد از مرگ آن غلام « از خدمت دامن كشيد ، در آن اوقات بجهة مشغولى خود حكايت ويسه و رامين را كه بعضى بنظامى عروضى و غيره نسبت ميدهند منظوم نموده گويند ده هزار بيت است . . . »\r\nاينست مجموعهء اطلاعاتى كه قدما و متأخرين دربارهء فخر الدين اسعد داده‌اند . معاصر بودن فخر الدين اسعد در روايت هدايت با محمود بن محمد همچنان محال است كه نسبت داشتن منظومهء ويس و رامين بنظامى عروضى يا نظامى گنجه‌يى ، و براى آنكه اطلاع روشن‌ترى از حال فخر الدين اسعد داشته باشيم بهتر آنست كه از اشعار او ياورى بخواهيم :\r\nفخر الدين اسعد مردى مسلمان و بر مشرب اهل اعتزال يا فلاسفه بوده است و اين معنى را از وصف ستايش او از يزدان و كيفيت خلق عالم و وصف مخلوقات كه در آغاز منظومهء او آمده است ، در نهايت وضوح ميتوان دريافت . در همين ابياتست كه فخر الدين نفى رؤيت از خداوند كرده و جسميت يا تشبيه و چونى و چندى و كجايى و كيى را از وجود واجب دور دانسته است « 2 » .\r\n\r\n\r\n","description":"","footnote":"\r\n( 1 ) - مجمع الفصحا ج 1 ص 375\r\n( 2 ) -\r\n نه بتواند مر او را چشم ديدن * نه انديشه در او داند رسيدن\r\nنه نيز اضداد بپذيرد نه جوهر * نه زان گردد مر او را حال ديگر \r\n","page_name":" 371 ","page_number":385},
  {"content":"\r\n\r\nبايد تربيت و شهرت فخر الدين اسعد در اوايل قرن پنجم صورت گرفته باشد زيرا دورهء شاعرى و شهرتش مصادف بوده است با عهد سلطان ابو طالب طغرل بيك بن ميكائيل بن سلجوق ( 429 - 455 ) و فخر الدين بصراحت نام او را در كتاب خود آورده :\r\n ابو طالب شهنشاه معظم * خداوند خداوندان عالم\r\nملك طغرل بك آن خورشيد همت * بهر كس زو رسيده عز و نعمت\r\nمر آن را كاوست همنام محمد * چو او منصور شد چون او مؤيد \r\nو از فتوح پياپى و چيرگيهاى او بر سلاطين خوارزم و خراسان و طبرستان و گرگان و رى و اصفهان و اعزام سپهداران بكرمان و مكران و موصل و اهواز و شيراز و اران و ارمن و هديه فرستادن قيصر روم و پادشاه شام و آمدن منشور و خلعت و لواى خليفه در اصفهان سخن ميراند و ميگويد :\r\n از اطراف ولايت هر زمانى * بفتحى آورندش مژدگانى\r\nز بانگ طبل و بوق مژده‌خواهان * نخفتم هفت مه اندر صفاهان \r\nو از فحواى سخن شاعر چنين برميآيد كه او در فتح اصفهان و توقف چندماهه در آن شهر با سلطان همراه بوده است و بعد از آنكه سلطان از اصفهان به قصد تسخير همدان خارج شد فخر الدين كه در اصفهان كارى داشت همانجا بماند « 1 » و با عميد ابو الفتح مظفر\r\n\r\n\r\n","description":"","footnote":"\r\n نه هست او را عرض با جوهرى يار * كه جوهر بعد ازو بودست ناچار\r\nنشايد وصف او گفتن كه چونست * كه از تشبيه و از وصف او برونست\r\nبوصفش چند گفتن هم نه زيباست * كه چندى را مقاديرست و اجزاست\r\nكجا وصفش به گفتن هم نشايد * كه پس پيرامنش چيزى بيايد\r\nبوصفش هم نشايد گفت كى بود * كجا هستيش را مدت نپيمود\r\nوگر كى بودن اندر وصفش آيد * پس او را اول و آخر ببايد \r\n( 1 ) -\r\n فرود آمد شهنشه در كهستان * كهستان گشت خرم چون گلستان\r\nروان گشت از كهستان روز ديگر * بكوهستان تهران رفت يكسر\r\nمرا اندر صفاهان بود كارى * در آن كارم همىشد روزگارى\r\nبماندم زين سبب اندر صفاهان * نرفتم در ركاب شاه شاهان \r\n","page_name":" 372 ","page_number":386},
  {"content":"\r\n\r\nنيشابورى كه از جانب طغرل بيك حكومت اصفهان يافته و بترميم ديوانهاى لشكريان سلجوقى همت گماشته بود ، باقى ماند تا زمستان يعنى زمستان ، سال 443 ، را در آنشهر بسر برد .\r\nدر ملاقاتهايى كه ميان فخر الدين اسعد و ابو الفتح مظفر دست ميداد يك روز حديث داستان ويس و رامين بر زبان حاكم اصفهان رفت و مذاكرات آن دو بنظم داستان ويس و رامين انجاميد .\r\nازين پس از حال فخر الدين اسعد خبرى نداريم جز آنكه ميدانيم بسيارى از وقايع كه او در آغاز داستان ويس و رامين ذكر كرده مربوط ببعد از سال 443 است مثلا داستان فرستادن هداياى پادشاه شام ( نصر الدوله ابو عبد اللّه احمد بن مروان ) مربوط است بسال 446 كه طغرل شهر ملاذگرد را در محاصره گرفته بود « 1 » بنابراين نظم داستان ويس و رامين يا اتمام آن بايد بعد ازين سال يعنى پس از 446 صورت گرفته باشد و چون غير از طغرل بيك سخن از پادشاه ديگر سلجوقى در آن نرفته است بنابراين بايد پيش از سال 455 كه سال فوت طغرل بيك است نظم آن بپايان رسيده باشد .\r\nاز همين نكته هم به خوبى مدلل مىشود كه وفات فخر الدين اسعد بعد از سال 446 و گويا در اواخر عهد طغرل سلجوقى اتفاق افتاده است نه در سال 442 چنان كه در شاهد صادق آمده است ، و نيز با استفاده ازين نتيجه‌يى كه بدست آمد ، و استناد بيك مورد از منظومهء ويس و رامين ، ميتوان تصور كرد كه ولادت شاعر در آغاز قرن پنجم اتفاق افتاده بود زيرا او در پايان داستان ميگويد :\r\n چو اين نامه بخوانى اى سخن‌دان * گناه من بخواه از پاك يزدان\r\nبگو يا رب بيامرز اين جوان را * كه گفتست اين نگارين داستان را \r\nو بنابر آنچه گفته‌ايم چون نظم داستان ويس و رامين بعد از حدود سال 443 و پيش از سال وفات طغرل بيك ( 455 ) صورت گرفته ، و از آنجا كه شاعر در پايان كتاب خود را جوان دانسته ، بنابراين ولادتش لااقل در اوايل قرن پنجم اتفاق افتاده است .\r\n\r\n\r\n","description":"","footnote":"\r\n( 1 ) - سخن و سخنوران ج 2 ص 11\r\n","page_name":" 373 ","page_number":387},
  {"content":"\r\n\r\nاما داستان ويس و رامين از داستانهاى كهن فارسى است . صاحب مجمل التواريخ و القصص اين قصه را بعهد شاپور پسر اردشير بابكان منسوب دانسته و گفته است « اندر عهد شاپور اردشير قصهء ويس و رامين بوده است ، و موبد برادر رامين صاحب طرفى بود از دست شاپور ، بمرو نشستى و خراسان و ماهان بفرمان او بود » « 1 » ليكن بعقيدهء ما بايد اين قصه پيش از عهد ساسانى و لااقل در اواخر عهد اشكانى پيدا شده باشد زيرا آثار تمدن دورهء اشكانى و ملوك الطوايف آن عصر در آن آشكارست .\r\nاين داستان پيش از آنكه فخر الدين اسعد آن را بنظم درآورد ميان ايرانيان شهرت داشت . قديمترين كسى كه در دورهء اسلامى از اين داستان در اشعار خود ياد كرده ابو نواس است كه در يكى از فارسيات خود چنين گفت :\r\n و ما تتلون فى شروين دستبى * و فِر جرَداتِ رامينٍ و ويسٍ \r\nداستان ويس و رامين خلاف بسيارى از كتب پهلوى پيش از اسلام كه در نخستين قرنهاى هجرى به عربى درآورده بودند ، از آن زبان نقل نشده بود ليكن در بعضى نواحى ايران هنوز نسخى از متن پهلوى آن در ميان مردم رائج و مورد علاقهء آنان بود و در اصفهان مردم بر اثر دانستن زبان پهلوى آن كتاب را مىشناختند و مىخواندند .\r\nفخر الدين اسعد در بيان مذاكراتى كه دربارهء اين كتاب با ابو الفتح مظفر نيشابورى حاكم اصفهان داشت چنين گفته است :\r\n نديدم ز آن نكوتر داستانى * نماند جز بخرّم بوستانى\r\nو ليكن پهلوى باشد زبانش * نداند هركه برخواند بيانش\r\nنه هركس آن زبان نيكو بخواند * وگر خواند همى معنى نداند . . .\r\nدرين اقليم آن دفتر بخوانند * بدان تا پهلوى از وى بدانند\r\nكجا مردم درين اقليم هموار * بوند آن لفظ شيرين را خريدار \r\nابو الفتح مظفر از فخر الدين اسعد خواستار شد تا اين داستان را بحليهء نظم بيارايد و شاعر بخدمتى كه حاكم فرموده بود ميان بست و بترجمهء آن از پهلوى\r\n\r\n\r\n","description":"","footnote":"\r\n( 1 ) - مجمل التواريخ و القصص چاپ مرحوم ملك الشعراء بهار ص 94\r\n","page_name":" 374 ","page_number":388},
  {"content":"\r\n\r\nبپارسى ، و درآوردن آن بنظم ، همت گماشت .\r\nروش فخر الدين اسعد در نظم اين داستان همانست كه ناقلان داستانهاى قديم بنظم فارسى داشتند ، و اين طريقه از قرن چهارم در ميان شاعران متداول بود ، و من دربارهء آن و اينكه چگونه هنگام « نقل » رعايت اصل داستان و حفظ معانى و حتى گاه رعايت الفاظ متون اصلى را ميكرده‌اند ، در چند مورد از كتاب حماسه‌سرايى بتفصيل سخن گفته‌ام . تصرف شاعران در اين‌گونه داستانها آراستن معانى بالفاظ زيبا و تشبيهات بديع و اوصاف دل‌انگيز يعنى آرايشهاى ظاهرى و معنوى است و علاوه برين در مقدمهء كتاب و آغاز و انجام فصلها نيز گاه سخنانى از خود دارند . فخر الدين اسعد تا آنجا كه داستان ويس و رامين را آغاز نكرد بر همين طريق رفت « 1 » ليكن از آن پس از روايات كتبى و شفاهى دربارهء اين داستان استفاده كرد « 2 » و نسج سخن بر منوالى است كه نميتوان تصور كرد تصرفات بسيار ، جز در مواردى كه پيش ازين گفته‌ايم و لازمهء هر منظومهء رائعى است ، كرده باشد . متن پهلوى داستان ويس و رامين چنان كه فخر الدين اسعد گفته است « 3 » فاقد آرايشهاى لفظى و معنوى بود و شاعر آن را بحليهء نظم آراست و تشبيهات و استعارات زيبا در آن به كار برد كه غالبا در ادبيات فارسى تازگى دارد و اين معنى از قديم الايام در نزد ناقدان سخن معروف بود چنان كه عوفى گفته است : « . . . و آنچه از غرر اوصاف و درر تشبيهات در آنجا ايراد كرده است مقوّمان ضمير افاضل از تقويم آن عاجزند و جوهريان صنعت از ترصيع معارضهء آن قاصر . . . » كلام فخر الدين اسعد چه هنگام نقل و چه آنجا كه از خود مطالبى در حكمت يا مدح ميآورد در كمال سادگى و روانى است ، و در نتيجهء آنكه از متن پهلوى داستان ويس و رامين متأثر است بسيارى كلمات و تركيبات پهلوى را هنگام نقل بشعر خود\r\n\r\n\r\n","description":"","footnote":"\r\n( 1 ) - يعنى تا صفحهء 28 از چاپ ويس و رامين بتصحيح آقاى مجتبى مينوى . تهران 1314\r\n( 2 ) -\r\n نوشته يافتم اندر سمرها * ز گفت راويان اندر خبرها \r\n( 3 ) -\r\n بپيوستند ازين سان داستانى * در او لفظ غريب از هر زبانى\r\nبمعنى و مثل رنجى نبردند * بر او زين هردوان زيور نكردند\r\nاگر داننده‌يى در وى برد رنج * شود زيبا چو پرگوهر يكى گنج\r\nكجا اين داستانى نامدارست * در احوالش عجايب بيشمارست \r\n","page_name":" 375 ","page_number":389},
  {"content":"\r\n\r\nراه داده است مثل « دژخيم » و « دژپسند » و « دژمان » در دو بيت ذيل كه بمعنى « بدخو » و « بدخواه » و « بدانديش » آمده است :\r\n مگر دُژ خيم ويسه دُژ پسندست * كه ما را اينچنين در غم فگندست\r\nچو شاهنشه زمانى بود دُژمان * بخشم اندر خرد را برد فرمان \r\nو « آسد » بمعنى آيد و « آسان » بمعنى « آيان » در ابيات ذيل :\r\n زبان پهلوى هرك او شناسد * خراسان آن بود كز وى خورآسد\r\n« خورآسد » پهلوى باشد « خورآيد » * عراق و پارس را خور زو برآيد\r\n« خوراسان » را بود معنى « خورآيان » * كجا از وى خورآيد سوى ايران \r\nو « داشن » بمعنى اجر و جزاى نيك و « مينو » بمعنى بهشت در اين دو بيت :\r\n بدين رنج و بدين گفتار نيكو * ترا داشن دهد ايزد بمينو\r\nكه من داشن ندارم درخور تو * وگر جان برفشانم بر سر تو \r\nو بسى ابيات ديگر\r\nويس و رامين از باب آنكه بازماندهء يك داستان كهن ايرانيست ، و از آنروى كه ناظم آن ببهترين نحو از عهدهء نظم آن برآمده و اثر خود را با رعايت جانب سادگى بزيور فصاحت و بلاغت آراسته است ، به زودى مشهور و مورد قبول واقع شد ليكن چون در بسيارى از موارد دور از موازين اخلاقى و اجتماعى محيط اسلامى ايرانست ، از دورهء غلبهء عواطف دينى در ايران ، و همچنين بعد از سروده شدن داستانهاى منظوم نظامى و مقلّدان وى ، از شهرت و رواج آن كاسته و نسخ آن كمياب شد . با اينحال تا اوايل قرن هفتم چنان كه از سخن عوفى برميآيد داستانى مشهور و مورد علاقه بود و سرمشق شاعرانى كه دست بسرودن داستانهاى عاشقانه ميزده‌اند قرار ميگرفت ، على الخصوص نظامى كه هنگام سرودن خسرو و شيرين ببرخى از موارد اين كتاب نظر داشته مانند مجاوبهء ويس و رامين « 1 » كه عينا در شيرين و خسرو و بعد از آن در سامنامهء خواجو تقليد شده است . مسلما فخر الدين اسعد را غير از ويس و رامين اشعار ديگرى نيز بود كه شهرت\r\n\r\n\r\n","description":"","footnote":"\r\n( 1 ) - از صفحهء 413 داستان ويس و رامين ببعد\r\n","page_name":" 376 ","page_number":390},
  {"content":"\r\n\r\nبسيار نداشت و عوفى هم جز يك قطعه كه در بدگويى از ثقة الملك است چيزى از آنها را نيافته بود . از ويس و رامين اوست :\r\n شبى تاريك و آلوده بقطران * سياه و سهمگين چون روز هجران\r\nبه روى چرخ بر چون تودهء نيل * به روى خاك بر چون راى بر پيل\r\nسيه چون انده و تازان چو اوميد * فروهشته چو پرده پيش خورشيد\r\nتو گفتى شب به مغرب كنده بد چاه * بچاه افتاده مهر از چرخ ناگاه\r\nهوا بر سوگ او جامه سيه كرد * سپهر از هر سويى جمع سپه كرد\r\nسپه را سوى مغرب برد هموار * كه آنجا بود در چَه مانده سالار\r\nسپاه آسمان اندر رَوارَو * شب آسوده بسان كام خسرو\r\nبسان چرخ ازرق چترش از بر * نگاريده همه چترش بگوهر\r\nدرنگى گشته و ايمن نشسته * طناب خيمه را بر كوه بسته\r\nمه و خورشيد هر دو رخ نهفته * بسان عاشق و معشوق خفته\r\nستاره هر يكى برجاى مانده * چو مرواريد در مينا نشانده\r\nفلك چون آهنين‌ديوار گشته * ستاره از روش بيزار گشته\r\nحمل با ثور كرده روى در روى * ز شير آسمانى يافته بوى\r\nز بيم شير مانده هر دو برجاى * برفته روشنان از دست و از پاى\r\nدو پيكر باز چون دو يار در خواب * به يكديگر بپيچيده چو دولاب\r\nبپاى هر دو اندر خفته خرچنگ * تو گفتى بىروان گشتست و بىچنگ\r\nاسد در پيش خرچنگ ايستاده * كمان كردار دُم بر سر نهاده\r\nچو عاشق كرده خونين هر دو ديده * زفر « 1 » بگشاده چون نار كفيده\r\nزنى دوشيزه را دو خوشه در دست * ز سستى مانده بر يك جاى چون مست\r\nترازو را همه رشته گسسته * دو پله مانده و شاهين شكسته\r\nدرآورده بهم كژدم سرودم * ز سستى همچو سرماخورده مردم \r\n\r\n\r\n","description":"","footnote":"\r\n( 1 ) - زفر : بفتح اول و دوم دهان\r\n","page_name":" 377 ","page_number":391},
  {"content":"\r\n\r\n كمان‌ور را كمان در چنگ مانده * دو پاى آزرده دست از جنگ مانده\r\nبَرَه از تير او ايمن بخفته * ميان سبزه و لاله نهفته\r\nز ناگه بربره تيرى گشاده * بره خسته ز تيرش او فتاده\r\nفتاده آب كش را دلو در چاه * بمانده آبكش خيره چو گمراه\r\nبمانده ماهى از رفتن بناكام * تو گفتى ماهيست افتاده در دام\r\nفلك هر ساعتى سازى گرفتى * برآوردى دگرگونه شگفتى\r\nبمهره باختن چرخ سيه‌كار * تو گفتى حقه‌بازى بود پربار\r\nمشعبدوار چابك‌دست بودى * عجايبهاى گوناگون نمودى\r\nز بس صورت كه پيدا كرد و بنمود * تو گفتى چرخ آن شب بُلعجب بود . . . \r\n* * *\r\n جهان بر ما كمين دارد شب و روز * تو پندارى كه ما آهو و او يوز\r\nهمىگرديم تا زان در چراگاه * ز حال آنكه از ما شد نه آگاه\r\nهمىگوييم داناييم و گر بز * بود دانا چنين حيران و عاجز\r\nندانيم از كجا بود آمدنمان * و يا زيدر كجا باشد شدنمان\r\nدو آرامست ما را دو جهانى * يكى فانى و ديگر جاودانى\r\nبدين آرام فانى بسته اوميد * نينديشيم از آن آرام جاويد\r\nهمىبينيم كايدر برگذاريم * و ليكن ديده را باور نداريم\r\nچه نادانيم و چه آشفته راييم * كه از فانى به باقى نه گراييم\r\nسرايى را كه در وى يك زمانيم * درو جوياى ساز جاودانيم\r\nچرا خوانيم گيتى را نمونه * چو ما داريم طبع واشگونه\r\nجهان بندست و ما در بند خرسند * نجوييم آشنايى با خداوند\r\nخداوندى كه ما را دو جهان داد * يكى فانى و ديگر جاودان داد\r\nخنك آن كس كه او را يار گيرد * ز فرمان بردنش مقدار گيرد\r\nخنك آن كش بود فرجام نيكو * خنك آن كش بود هم نام نيكو \r\n\r\n","description":"","footnote":"","page_name":" 378 ","page_number":392},
  {"content":"\r\n\r\n چو ما از رفتگان گيريم اخبار * ز ما فردا خبر گيرند ناچار\r\nخبر گرديم و ما بوده خبرجوى * سمر گرديم و خود بوده سمرگوى \r\n* * *\r\n جهانا من ز تو ببريد خواهم * فريب تو دگر نشنيد خواهم\r\nچو مهرت با دگر كس آزمودم * ز دل زنگار مهر تو زدودم\r\nترا با جان ما گويى چه جنگست * ترا از بخت ما گويى چه ننگست\r\nبجاى تو نگويى تا چه كرديم * جز ايدر كه دوتا نان تو خورديم\r\nنگر تا هست چون تو هيچ سفله * كه يك ناداده بستانى بجمله\r\nنه ما گفتيم ما را ميهمان كن * پس آنگه دل چنان بر ما گران كن\r\nكنى ما را همى دوروزه مهمان * پس آنگه جان ما خواهى بتاوان\r\nچه خواهى بىگناه از ما چه خواهى * كه ريزى خون ما بر بىگناهى\r\nترا گر هست گوهر روشنايى * چرا در كار تاريكى نمايى\r\nچرا چون آسياى گِرد گَردى * بيا گنده به آب و باد و گردى\r\nترا گر جاودان بينم همينى * همين چرخى همين آب و زمينى\r\nهمين كوهى همين دريا و بيشه * همين زشتيت كار و خو هميشه\r\nهر آن مردم كه خوى تو بداند * ترا جز سفله و ناكس نخواند\r\nخداوندا ترا دانم ورانه * بهر حاجت ترا خوانم ورانه\r\nكجا دهر آن نيرزد كش بدانند * و يا خود بر زبان نامش برانند \r\n* * *\r\n دلى پرآتش و جانى پر از دود * تنى چون موى و رخسارى زراندود\r\nبرم هر شب سحرگه پيش دادار * بمالم پيش او بر خاك رخسار\r\nخروش من بدرّد پشت ايوان * فغان من ببندد راه كيوان\r\nچنان گريم كه گريد ابر آزار * چنان نالم كه نالد كبك كهسار\r\nچنان جوشم كه جوشد بحر از باد * چنان لرزم كه لرزد سرو و شمشاد \r\n\r\n","description":"","footnote":"","page_name":" 379 ","page_number":393},
  {"content":"\r\n\r\n با شك از دل فروشويم سياهى * بيا غارم « 1 » زمين تا پشت ماهى\r\nچنان از حسرت دل بركشم آه * كجا ره گم كند بر آسمان ماه\r\nز بس كز دل كشم آه جهانسوز * ز خاور برنيارد آمدن روز\r\nز بس كز جان برآرم دود اندوه * ببندد ابر تيره كوه تا كوه\r\nبدين خوارى بدين زارى بدين درد * مژه پرآب دارم روى پرگرد\r\nهمىگويم خدايا كردگارا * بزرگا پادشاها بردبارا\r\nتو يار بىدلان و بىكسانى * هميشه چارهء بيچارگانى\r\nنيارم گفت راز خويش با كس * مگر با تو كه يار من توى بس\r\nهمىبينى كه چون خسته روانم * همىدانى كه چون بسته زبانم\r\nزبانم با تو گويد هرچه گويد * روانم از تو جويد هرچه جويد\r\nتو دِه جان مرا زين غم رهايى * تو بردار از دلم بار جدايى\r\nدل آن سنگدل را نرم گردان * بتاب مهربانى گرم گردان\r\nبه ياد آور دلش را مهر ديرين * پس آنگه در دلش كن مهر شيرين\r\nيكى زين غم كه من دارم برو نِه * كه باشد بار او از هر كُهى مِه\r\nبفضل خويش وى را زى من آور * و يا زيدر مرا نزديك او بر\r\nگشاده كن بما بر راه ديدار * كجا خود بسته گردد راه تيمار\r\nهمى تا باز بينم روى آن ماه * نگه دارش ز چشم و دست بدخواه\r\nبجز مهر منش تيمار منماى * بجز ديدار من ديدار منماى\r\nو گر رويش نخواهم ديد ازين پس * مرا بىروى او جان و جهان بس\r\nهم‌اكنون جان من بستان بدوده * كه من بىجان و آن بت باد و جان به\r\nنگارا چند نالم چند گويم * بزارى چند گريم چند مويم\r\nاگر كردار تو با كوه گويم * بمويد سنگ‌ها چون من بمويم\r\nببخشايد مرا سنگ و دلت نِه * بگاه مردمى سنگ از دلت به \r\n\r\n\r\n","description":"","footnote":"\r\n( 1 ) - آغاردن : سرشتن ، فروشدن و فروكردن نم به زمين .\r\n","page_name":" 380 ","page_number":394},
  {"content":"\r\n\r\n مرا چون سنگ بودى اين دل مست * دلت پولاد گشت و سنگ بشكست \r\n* * *\r\n الا اى ابر گرينده بنوروز * بيا گريه ز چشم من بياموز\r\nاگر چون اشك من با شدت باران * جهان گردد بيك بارانت ويران\r\nهمى بارم چنين و شرم دارم * همى خواهم كه صد چندين ببارم\r\nگهى خوناب و گاهى خون بگريم * چو زين هر دو بمانم چون بگريم\r\nهر آن روزى كه زين هر دو بمانم * بجاى خون ببارم ديدگانم\r\nمرا چشم از پى روى تو بايد * وگر ديده نباشد بىتو شايد\r\nبگريم تا كنم هامون چو دريا * بنالم تا شود چون سرمه خارا\r\nعفا اللّه زين دو چشم سيل بارم * كه در روزى چنين هستند يارم\r\nنه چون صبرند عاصى گشته بر من * و يا چون دل شده بدخواه و دشمن\r\nاگر صبرست با من نيست هم پشت * وگر بختست خود بختم مرا كشت\r\nمرا دل در بلا ماندست ناكام * كنون صبرم بدل كردست پيغام\r\nكه من صبرم يكى شاخ بهشتى * مرا بردى و در دوزخ بكشتى\r\nدلا تو دوزخى پر آتش و دود * ازيرا من ز تو بگريختم زود\r\nدلا تا جان تو بر تو وبالست * مرا از صبر ناليدن محالست\r\nبهر دردى كه باشد صبر نيكوست * بچونين حال صبر از عاشق آهوست\r\nنخواهم روى صبرم را كه بينم * بهل تا هم ببىصبرى نشينم\r\nتو از من رفته‌اى يار دلارام * مرا درخور نباشد صبر و آرام\r\nاگر خرسند گردم در جدايى * ز من باشد نشان بىوفايى\r\nمن اندر كار تو كردم دل و جان * تو دانى هرچه خواهى كن بديشان\r\nهر آن عاشق كه كار مهر ورزد * دو صد جان پيش وى نانى نيرزد\r\nچنين بايد كه باشد مهر كارى * چنين بايد كه باشد دوستدارى\r\nمگر درد من از جور تو آيد * همى تا اين فزايد آن فزايد \r\n\r\n","description":"","footnote":"","page_name":" 381 ","page_number":395},
  {"content":"\r\n\r\n بنيكى ياد باد آن روزگارى * كه بود اندر كنارم چون تو يارى\r\nقضا در خواب بود و بخت و بيدار * بدانديش اندك و اوميد بسيار\r\nجهان اين كار دارد جاودانه * خوشى برّد بشمشير زمانه\r\nترا از چشم من ناگه ببريد * دو چشمم زين بريدن خون بباريد\r\nازيرا خون همى بارم ز ديده * كه خون آيد ز اندام بريده\r\nمرا بىروى تو ناله نديمست * دريغ هجر در جانم مقيمست\r\nز درد من همه همسايگانم * فغان برداشتند از بس فغانم\r\nهمىگويند ازين ناله بياساى * دل ما سوختى بر ما ببخشاى\r\nبگيتى عاشقان بسيار ديديم * نه چون تو مستمندى زار ديديم\r\nمرا بگذاشت آن بت روى جانان * چو آتش را بدشت اندر شبانان\r\nمرا تنها بماند اينجا بخوارى * چو جانِ راهِ مردِ رهگذارى\r\nنه بس بود آنكه از پيشم سفر كرد * كه رفت اندر سفر يار دگر كرد\r\nنگارا من ز دلتنگى چنانم * كه خود با تو چه ميگويم ندانم\r\nبسان مادرم گم كرده فرزند * ز غم بر دل دو صد كوه دماوند\r\nچو ديوانه بكوه و دشت‌پويان * ز هر سو در جهان فرزندجويان\r\nندارم آگهى از درد و آزار * اگر ناگه مرا بر دل خلد خار\r\nعجب دارم كه بر من چون پسندى * چنين زارى و چونين مستمندى\r\nبه چندين كز تو ديدم رنج و آزار * دلم ندهد كه نالم پيش دادار\r\nبترسم از قضاى آسمانى * نيارم كرد بر تو دل‌گرانى\r\nز بس خوارى كه هجر آرد برويم * ز دلتنگى همين مايه بگويم\r\nترا بىمن مبادا شادمانى * مرا بىتو مبادا زندگانى\r\nمثال مهر همچون ژرف درياست * كنار و قعر او هر دو نه پيداست\r\nاگر تا جاودان در وى نشينم * به دو ديده كنارش را نبينم\r\nوگر جان هزاران نوح دارم * يكى جان را ازو بيرون نيارم \r\n\r\n","description":"","footnote":"","page_name":" 382 ","page_number":396},
  {"content":"\r\n\r\n اگر پاك است طبعم يا پليدست * چنانست او كه يزدان آفريدست\r\nمن از خوبى و زشتى بىگناهم * كجا من خويشتن را بد نخواهم \r\n* * *\r\n جهان چندانكه دارى بيش بايد * و ليك از بهر جان خويش بايد\r\nچو بسپردم من اندر تشنگى جان * مباد اندر جهان يك قطره باران\r\nهر آن گاهى كه گيتى گشت بىمن * مرا چه دوست از گيتى چه دشمن \r\n* * *\r\n اگر آلوده شد گوهر به يك ننگ * نشويد آب صد دريا ازو رنگ\r\nچو جان پاك جاويدان بماند * بماند نام بد تا جان بماند \r\n* * *\r\n بشادى دار دل را تا توانى * كه بفزايد ز شادى زندگانى\r\nچو روز ما همى بر ما نپايد * در او بيهوده غم خوردن چه بايد \r\n* * *\r\n چه نيكو گفت نوشروان عادل * چو پيرى زد مرو را تير بر دل\r\nز پيرى اين جهان آن كرد با من * كه نتوانست كردن هيچ دشمن\r\nبگيتى باز كردم اى عجب پشت * شكست او پشت من آنگه مرا كشت \r\n\r\n2 - باباطاهر عريان\r\nباباطاهر عريان همدانى از شاعران اواسط قرن پنجم معاصر طغرل بيك سلجوقى بوده است . ولادت او در اواخر قرن چهارم اتفاق افتاده بود چنان كه در اواسط قرن پنجم يعنى در حدود سال 447 كه طغرل بيك سلجوقى بهمدان رفته بود او عارفى كامل و صاحب مقامات بود . راوندى گويد « 1 » « شنيدم كه چون سلطان طغرل بيك بهمذان آمذ ، از اوليا سه پير بوذند ، باباطاهر و بابا جعفر و شيخ حمشا « 2 » ، كوهكيست بر در همذان آن را خضر خوانند ، بر آنجا ايستاذه بوذنذ ،\r\n\r\n\r\n","description":"","footnote":"\r\n( 1 ) - راحة الصدور ص 98 - 99\r\n( 2 ) - حمشا يا حمشاد بايد مخفف احمد شاه يا احمد شاد باشد و نظير آنست ممشاد يعنى محمد شاد .\r\n","page_name":" 383 ","page_number":397},
  {"content":"\r\n\r\nنظر سلطان بريشان آمذ ، كوكبهء لشكر بداشت و پياذه شذ و با وزير ابو نصر الكندرى پيش ايشان آمذ و دستهاشان ببوسيذ ، باباطاهر پاره‌يى شيفته‌گونه بودى ، او را گفت اى ترك با خلق خذا چه خواهى كرد ؟ سلطان گفت آنچ تو فرمايى ! بابا گفت كه خذا ميفرمايذ ، آية :  إِنَّ اللَّهَ يَأْمُرُ بِالْعَدْلِ وَ الْإِحْسانِ .  سلطان بگريست و گفت چنين كنم ، بابا سر ابريقى شكسته كه سالها از آن وضو كرده بوذ در انگشت داشت ، بيرون كرد و در انگشت سلطان كرد ، و گفت مملكت عالم چنين در دست تو كردم ، بر عدل باش ! سلطان پيوست « 1 » آن در ميان تعويذها داشتى و چون مصافى پيش آمذى ، آن در انگشت كردى » . هدايت وفات او را بسال 410 نوشته « 2 » و اين مستبعد به نظر مىرسد .\r\nاز باباطاهر مجموعه‌يى از كلمات قصار به عربى باقىمانده است كه عقايد عرفانى را در علم و معرفت و ذكر و عبادت و وجد و محبت بيان كرده است . ديگر مجموعهء ترانه‌هاى اوست بلهجهء لرى . اين اشعار بسيار لطيف و پر از عواطف رقيق و معانى دل - انگيز است ليكن بر اثر كثرت اشتهار و تداول در ميان عامهء فارسىزبانان در آنها تصرفاتى صورت گرفت چنان كه غالبا از هيئت اصلى خود بگرديده و بپارسى درى نزديك شده‌اند . آقاى مجتبى مينوى استاد فاضل دانشگاه در كتابخانهاى استانبول ابياتى از باباطاهر يافته است كه بلهجهء اصل لرى باقى مانده و چون آن ابيات را با دوبيتىهاى موجود از باباطاهر مقايسه كنيم اختلاف آنها را فراوان مىبينيم . با آنكه معانى همهء ابياتى كه آقاى مينوى يافته‌اند بر من روشن نيست ليكن نسخه‌يى از آن را كه به خط ايشانست در اينجا نقل مىكنم و از باقى اشعار او تنها بذكر چند ترانه قناعت مىشود .\r\nقدوة العارفين بابا طاهر همدانى عليه الرحمة ميفرمايد\r\n\r\nكر اژ رز أو نهى ديوانه أز كل * نه پرچينش كرى وانوشه و دل\r\nكر او بشنش نهى آن دار شمشاد * كر أو رونش كرى آواج بلبل\r\nسر نجامان بشى بيا بهرزى * ياى نه كور وى ما واى ته كل\r\n\r\n\r\n\r\n","description":"","footnote":"\r\n( 1 ) - پيوسته\r\n( 2 ) - رياض العارفين چاپ تهران ، 1316 ، ص 167\r\n","page_name":" 384 ","page_number":398},
  {"content":"\r\n\r\n\r\n2\r\nزار جم دى وداى مو ادخورد * مف رجاني دو دستى و خدا درد\r\nناكهان بامدند باز ودارى * نارجش كشت وموران زارج ادخورد\r\nدال جالوند كوهان كرد پرواز * بازش بكشت وخونش پاك واخورد\r\nبمد نچيروان در دين ود آئين * بوكدش تير وذال اژكار به درد\r\n2\r\nبشه نچيروان دستت وچادست * چخ منّت بد كره اژ كار به درد\r\nبنامى نشه أينى كه من كرد * به من هر آن كرند هر ود كه من كرد\r\n3\r\nيا كم دردى هنى در به نبد يار * يا كم خورديد كهان پنانبد يار\r\nمن اژ آن رو بدامان ته زد دست * ده كردونت پرو پائى نبد يار\r\n4\r\nيا كه اژ مهر تم دم مى زد أي يار * خويش وبيكانكان سنكم زد اي يار\r\nجرمم أينه كه أژ ته دوست دارم * نه خونم كردو نم راهى زد اي يار\r\n5\r\nمن آن پيرم كه خوانندم قلندر * نه خانم بى نه مانم بى نه لنكر\r\nرو همّه رو ورايم كرد كيتى * شق درايهء و او سنكى نهم سر\r\n6\r\nيا ازين بند در از ناوه كتيم * خونم اد خورد و در خوناوه كتيم\r\nيا درين شومه كيتى ام نياپا * اژ خوبى باره در وزلاوه كتيم\r\n7\r\nپنج روزى هنى خرّم كهان بى * زمين خندان برمّان آسمان بي\r\nپنج روئى هنى ها زيد وسامان * نه جينان نام و نه ژ آنان نشان بي\r\n\r\n\r\n","description":"","footnote":"","page_name":" 385 ","page_number":399},
  {"content":"\r\n\r\n\r\n8\r\nالف كژ كاف ونونش سر ببر كرد * همش هامان كهان أو لاجوز كرد\r\nآنكش اد آفرى كردون كردان * آنش اد سات و من أنداجه اركرد\r\n9\r\nبشم بألوند دامان مو نشانم * دامن أژ هردو كيتى ها وشأنم\r\nنشانم توله و مويم بزارى * بى كه بلبل هنى و اول نشانم\r\n10\r\nاز آن أسبيده باز همدانى * بنهائى كرم نچيره وانى\r\nهمّه به من وديرند چرغ وشاهين * بنام من كرند نچيرواني\r\n\r\nاز ميان دوبيتىهاى باباطاهر كه اكنون بنام او رائج است اين اشعار را نقل ميكنيم :\r\n اگر دل دلبر و دلبر كدومه * وگر دلبر دلو دلرا چه نومه\r\nدل و دلبر بهم آميته وينم * نذونُم دل كه و دلبر كدومه \r\n* * *\r\n جره‌بازى بدم رفتم به نخجير * سيه‌دستى زده بر بال مو تير\r\nبوره غافل مچر در چشمه‌ساران * هر آن غافل چره غافل خوره تير \r\n* * *\r\n يكى برزيگرى نالون در اين دشت * به چشم خون‌فشان آلاله مىكشت\r\nهمى كشت و همى گفت اى دريغا * كه بايد كشتن و هشتن در اين دشت \r\n\r\n3 - لامعى\r\nابو الحسن محمد بن اسمعيل لامعى بكرآبادى دهستانى گرگانى شاعر بزرگ اواسط قرن پنجم و از گويندگان خوش قريحهء ايرانست . از احوال او در تذكره‌ها اطلاعات ناقص و مبهم و پر از اشتباه داده‌اند .\r\n\r\n","description":"","footnote":"","page_name":" 386 ","page_number":400},
  {"content":"\r\n\r\nخلاصهء قول آذر « 1 » و هدايت « 2 » دربارهء او آنست كه [ وى در خدمت حجة الاسلام غزالى تلّمذ كرده و در ايام دولت سلجوقى ظهور نموده مداح خواجه نظام الملك وزير ملكشاه بوده و بعضى ار فضلاى عهد او ويرا بحر المعالى لقب كردند و او با برهانى و سوزنى و جمالى مهريجردى و عمعق بخارى مناظره و مشاعره داشته و اكثر شعراى بلخ در وقتى كه حكيم لامعى در بخارا ميزيسته مانند رشيدى سمرقندى و روحى و لوالجى و شمس سيم‌كش و عدنانى باستادى و تقدم وى اقرار كرده‌اند اما حكيم سوزنى سمرقندى و نجيب فرغانى با وى معارضات نموده‌اند .\r\nوفاتش بروزگار سلطان سنجر در سمرقند اتفاق افتاد . . . 
  ] و چنان كه مىبينيد اين سخنان سراپا غلط و پر از متناقضات است . پس بهتر آنست كه براى كسب اطلاع از احوال او بديوانش مراجعه كنيم . وى در قصيده‌يى كه بعميد الملك ابو نصر كندرى سومين وزير سلطان طغرل سلجوقى فرستاده بود ، نسب و مولد و نام و نشان خود را بدينگونه شرح كرد :\r\n منم آن لامعى شاعر كز به من بمديح * هست شاد آنكه بسيم و زر ازو شادم من\r\nهست بكرآباد از گرگان جاى و وطنم * ز آن نكو شهر و از آن فرخ بنيادم من\r\nهست آباد و گرانمايه يكى كوى درو * هم از آن كوى گرانمايهء آبادم من\r\nجدّ من هست سماعيل و محمد پدرم * بو الحسن ابن سليمان را دامادم من\r\nمر مرا هست اسد طالع و از مادر خويش * روز آدينه به ماه رمضان زادم من\r\nسال عمرم نرسيده است بهفتاد هنوز * به دو پنج افزون از نيمهء هفتادم من \r\nاز اين ابيات معلوم مىشود كه شاعر پسر محمد بن اسمعيل بوده و لامعى لقب داشته و در بكرآباد گرگان ولادت يافته است و چون اين قصيده را بعميد الملك كندرى فرستاده معلوم مىشود كه پيش از اواسط سال 455 كه عميد الملك از وزارت معزول گرديده بود آن را سروده و چون گفته است كه در آن تاريخ چهل و پنج سال داشت پس اگر فرض كنيم قصيدهء وى در آخرين سال وزارت عميد الملك ساخته شده است ، ولادت او بايد در حدود سال 411 هجرى اتفاق افتاده باشد و اين سال نزديك است بسال 412 كه آقاى سعيد نفيسى از راه محاسبه براى ولادت لامعى يافته است « 3 » .\r\n\r\n\r\n","description":"","footnote":"\r\n( 1 ) - آتشكده چاپ هند ص 155\r\n( 2 ) - مجمع الفصحاء ج 1 ص 494\r\n( 3 ) - حاشيهء صفحهء 166 از ديوان لامعى گرگانى ، تهران 1319\r\n","page_name":" 387 ","page_number":401},
  {"content":"\r\n\r\nآغاز كار شاعرى و كيفيت ورود لامعى بدستگاه سلجوقيان هم بدرستى معلوم نيست . در اشعار او اسمى از ابو الفتح رازى اولين وزير طغرل نيامده است و عميد الملك را هم نبايد از آغاز كار آن وزير ستوده باشد . بعد از عزل و قتل عميد الملك لامعى نظام الملك را در عهد الب‌ارسلان مدح گفت .\r\nدر اشعار او اثرى از وقايع بعد از عهد الب‌ارسلان ( 455 - 465 ) ديده نميشود .\r\nبنابراين بايد بعد از آن پادشاه نزيسته باشد . با اينحال هدايت وفات او را در عهد سنجر دانسته است و اگر اين قول را بپذيريم بايد براى لامعى عمر بسيار طولانى در حدود يكصد و بيست سال تصور كنيم .\r\nاشارهء تذكره‌نويسان باينكه لامعى شاگردى حجة الاسلام غزالى را كرده است نيز باطل است چه او هنگام ولادت حجة الاسلام ( 450 ) سى و نه ساله بود . بقيهء سخنان آنان از قبيل زندگى شاعر در بخارا و سمرقند و مشاعره داشتن با شاعران اوائل و اواسط قرن ششم هم مغشوش و درهم و غيرقابل توجه است « 1 » .\r\nلامعى شاعرى نيرومند و نيكوبيان است و به حكم زمان خود تابع همان سبك و روش شاعران دورهء اول غزنويست و گاه بعضى از قصائد آنان را جواب گفته است .\r\nقدرتش در وصف و تنوع در مضامين و معانى براى موصوف معين بسيار است . تشبيهات گوناگون و اوصاف رائع او از شب و بيابان و اسب و رسوم و طلل و مظاهر مختلف طبيعت خواننده را به ياد منوچهرى و مهارت و قدرت آن استاد مىافگند و در بعضى از قصائد او درست مانند آنست كه دقت خيال و وسعت اطلاع آن شاعر بزرگ تجديد شده و با قوت بيشتر آشكار گرديده است . جرأت او در استعمال لغات مهجور عربى بحدّ وفور از منوچهرى كمتر نيست و در بعضى از قصائد ازو هم بيشتر است و حتى او كار استفاده از زبان عربى را از استعمال مفردات كثير بآوردن عبارات متعدد در ميان سخنان خود كشانيده است . در عين حال بايد متوجه بود كه آثار او از زيور ابتكار عارى نيست\r\n\r\n\r\n","description":"","footnote":"\r\n( 1 ) - دانشمند محترم آقاى سعيد نفيسى شرح حال مفصلى دربارهء لامعى نوشته و در مقدمهء ديوان آن شاعر بدان اشاره كرده است ليكن من سعادت زيارت آن را هنوز نيافته‌ام .\r\n","page_name":" 388 ","page_number":402},
  {"content":"\r\n\r\nو زبان فصيح و شيوا و منطق بليغ و تواناى خود را غالبا براى بيان معانى و مطالب تازه و ابداع صحنه‌هاى جديد به كار ميبرد و با موفقيت بسيار از عهدهء آن بيرون ميآيد .\r\nاشعار اين شاعر استاد بتمامى در دست نيست . نسخهء ناقصى از آن بسال 1295 قمرى متضمن 611 بيت در تهران چاپ شد و سپس 284 بيت از آثار او را بار ديگر در بمبئى در ذيل مثنوى وامق و عذراى نوعى چاپ كرده‌اند « 1 » و مرحوم هدايت نيز در حدود چهار صد و پنجاه بيت از اشعار او را در مجمع الفصحا آورده است . در سال 1319 شمسى آقاى سعيد نفيسى استاد فاضل دانشگاه كاملترين مجموعه‌يى را كه با تفحص و تحقيق از ديوان لامعى ترتيب داد ، بسرمايهء آقاى كوهى كرمانى طبع كرده ، و اين نسخه 1238 بيت دارد كه برخى از آنها مانند قصايدى كه از صحيفهء 27 و صحيفهء 31 ببعد چاپ شده است ، باشعار دوره‌هاى بعد از لامعى ميماند . از اشعار اوست :\r\n جهان از خلد گويى مايه گيرد چون بهار آيد * به چشم از دور هر دشتى بساط پرنگار آيد\r\nبلاى خيرى و درد شقايق را پزشك آيد * غم نسرين و گُرم « 2 » ياسمن را غمگسار آيد\r\nبرآرد گل سر از گلزار و زندان بشكند لاله * بيفتد شنبليد « 3 » از بار و آذرگون « 4 » ببار آيد\r\nبگريد از بَرِ باغ ابر و خندد بر چمن زو گل * شنيدى خنده‌يى كاو از گرِستنهاى زار آيد\r\nنفير بلبل از تيمار جفت و نالهء صُلصُل * گه از بالاى سرو آيد گه از شاخ چنار آيد \r\n\r\n\r\n","description":"","footnote":"\r\n( 1 ) - مقدمهء ديوان لامعى چاپ آقاى سعيد نفيسى\r\n( 2 ) - گُرم : غم\r\n( 3 ) - شنبليد : شب‌بو\r\n( 4 ) - آذرگون : قسمى لاله\r\n","page_name":" 389 ","page_number":403},
  {"content":"\r\n\r\n خوش آن باد سحرگاهى بهنگام بهار اندر * كه بر بادام گل بگذشت و سوى باده خوار آيد\r\nغمان از دل بر دگر بر خداوند غمان آيد * خمار از سر برد گر بر خداوند خمار آيد\r\nچه آبست اين بدين پاكى كه شاخ گلبنان را ز او * همى در باغ زرين تاج و سيمين گوشوار آيد\r\nگر آيد گوشوار و تاج نشگفت از لطيف آبى * كه هم ز آن لؤلؤ مكنون و درّ شاهوار آيد\r\nچنان شد برگ نيلوفر در اين ايام و برگ گل * كزين نيلى نقاب آيد وز آن حمرىِ خمار « 1 » آيد\r\nنثار آرد بدين وقت ابر هر شب را لاله را لؤلو * بر معشوق ايدون به كه عاشق بانثار آيد\r\nبلشكرگاه ماند دشت و گلها اندرو لشكر * بود بر دشت به لشكر گرايد چون بهار آيد\r\nبر ايشان باد پندارى نقيب « 2 » آمد كه لشكر ز او * گهى سوى يمين راند گهى سوى يسار آيد\r\nطلايه « 3 » دار لشكر گر نشد لاله چرا زينسان * نشيند هر گلى بر دشت و او بر كوهسار آيد\r\nخروش كوس ايشانرا به گوش ار بشنوى خواهى * نيوش از غلغل تندر كز ابر تند بار آيد\r\nببايد بزمكى بارى بدين فصل اندرون عاشق * چو از كاشانه‌يى با شوق سوى مرغزار آيد \r\n\r\n\r\n","description":"","footnote":"\r\n( 1 ) - خماز : بكسر اول ، آنچه زن سر را بدان پوشد ، پوشش\r\n( 2 ) - نقيب : رئيس . فرمانده\r\n( 3 ) - طلايه : جلودار ، مقدمهء سپاه\r\n","page_name":" 390 ","page_number":404},
  {"content":"\r\n\r\n گهى از جويبار و دشت سوى بوستان تازد * گهى از بوستان و باغ سوى جويبار آيد\r\nاگر بر خيرى و شمشاد ميگريى كنون شايد * كه از خيرى و از شمشاد بوى زلف يار آيد\r\nعُقارى « 1 » كز عقيق و ارغوان اصل و نسب دارد * عقيق و ارغوان ديدى كازو گلگون عُقار آيد ؟\r\nحصارى دلفريبى يا سرايى دلبرى ساقى * كه در مجلس بگاه خلوت اين هر دو به كار آيد\r\nپر از عنبر شود آغوش چون اين را ببر گيرى * پر از نسرين شود دامن چو آن اندر كنار آيد\r\nسماع و باده و معشوق و خانه خالى از دشمن * خوشا با طالع سلطان و خواجه كاين چهار آيد\r\nوزير ناصح سلطان عميد الملك بو نصر آن * كه خرماى خلاف او بكام خصم خار آيد \r\n* * *\r\n نگارينا تو از نورى و ديگر نيكوان از گِل * چو سنگ از گل شود پيدا چرا هستى تو سنگين‌دل\r\nمرا حقيست بر چشمت نيارم جستن از خشمت * به چشم شوخ باطل‌جوى حق من مكن باطل\r\nبزلفان كرديم بسته بمژگان كرديم خسته * گره بر بستگى مفگن مزن بر خستگى پلپل\r\nاگر خواهى كه بد بر من نياويزد ز من مگريز * اگر خواهى كه بد با من نياويزد ز من مگسل \r\n\r\n\r\n","description":"","footnote":"\r\n( 1 ) - عقار : بضم اول ، شراب .\r\n","page_name":" 391 ","page_number":405},
  {"content":"\r\n\r\n رخ تو ماه حسن آمد دل من پر ز حزن آمد * نه حسن از تو شود خالى نه حزن از من شود زايل\r\nچرا اى مه ترا منزل دل من گشت روز و شب * كه هر برجى بود مه را يكى شب يا دو شب منزل\r\nندارد نيكوى صد يك ز خَلق تو همه خلّخ * ندارد جادوى صد يك ز خُلق تو همه بابِل\r\nترا بر سيمگون رخسار مشكست از كُلَه بيرون * مرا بر زرّگون رخسار سيلست از مژه سايل\r\nيكى همچون بگاه فضل كلك خواجه بر كاغذ * يكى همچون بگاه جود دست خواجه بر سايل\r\nخداوند خداوندان عميد الملك بو نصر آن * بهر فضل اندرون جامع بهر كار اندرون كامل \r\n* * *\r\n هست اين ديار يارا گر شايد فرود آرم جمل * پرسم رباب و دَعد « 1 » را حال از رسوم « 2 » و از طلل « 3 »\r\nجويم رفيقى را اثر كاو دارد از ليلى خبر * داند كازين منزل قمر كى رفت و كى آمد زحل\r\nخون بارم از شوق حبيب از ديده چندان بر قضيب « 4 » * ايدون كه پندارى طبيب از ديده ببريدم سَبَل « 5 » \r\n\r\n\r\n","description":"","footnote":"\r\n( 1 ) - دعد و رباب : نام عاشق و معشوقى از عرب\r\n( 2 ) - رسم : آثار بازمانده از خانه\r\n( 3 ) - طلل - ويرانه\r\n( 4 ) - قضيب : چوب‌دستى\r\n( 5 ) - سبل : بيمارى چشم كه تيرگى آورد\r\n","page_name":" 392 ","page_number":406},
  {"content":"\r\n\r\n جايى همى بينم خراب اندر ميان او سحاب * آتش زده گاه كِراب « 1 » از قوت برق و هَطَل « 2 »\r\nگشته زمين او بخيل آب اندرو مانده قليل * آورده بر روى نخيل اينك كَرات « 3 » اينك رُغل « 4 »\r\nبىآب مانده مَصنَعش « 5 » بىبار مانده مرتعش * در قاعهاى « 6 » بَلقعش « 7 » خيل شياطين را رَحَل « 8 »\r\nسهمش چو سهم هاويه « 9 » صد بيم در هر زاويه * اعجاز نخل خاويِه « 10 » ديوار و بامش را مثل\r\nكرده بماء منهمر « 11 » ويران غدير منغمر « 12 » * الّا بامر قَد قُدِر نتوان چنان كردن عمل\r\nگر نيست اين كار فلك وَرد اندرو چون شد خسك * خاك اندرو چون شد نمك آب اندرو چون شد وَحَل « 13 » \r\n\r\n\r\n","description":"","footnote":"\r\n( 1 ) - كراب : بكسر اول ، بار بستن بر ستور\r\n( 2 ) - هطل : باران دائم ، باران مداوم\r\n( 3 ) - كرات : بفتح اول ، درختى خودروى و بيابانى\r\n( 4 ) - رغل : بضم اول ، گياهى بيابانى كه تلخ است\r\n( 5 ) - مصنع و مصنعه بكسر و فتح اول : آنجا كه آب باران در او گرد آيد . حوض و بركه .\r\n( 6 ) - قاع : زمين هموار ، بيابان .\r\n( 7 ) - بلقع : زمين بىآب و علف و قفر\r\n( 8 ) - رحل : كوچ كردن\r\n( 9 ) - هاويه : درهء ژرف . مغاك\r\n( 10 ) - خاويه : تهى و ويران\r\n( 11 ) - انهمار : فروريختن\r\n( 12 ) - انغمار : فروگرفتن . پر كردن\r\n( 13 ) - وحل : خلاب . جاى گلناك\r\n","page_name":" 393 ","page_number":407},
  {"content":"\r\n\r\n تا من برفتم زين چمن نه سرو ماند و نه سمن * بودى همانا اشك من آنگه نهالش را نهل « 1 »\r\nو آن همچو گنبد خيمها در خيمه حسنارويها * اين چون سهيل آن چون سها « 2 » آراسته ز ايشان حلل\r\nاكنون بجاى هر يكى بينم همى رسم اندكى * آورده پندارى حكى سكّانش را دهر از اجل . . .\r\nرفت آنكه از هر گنبدى آواز آن مرغ آمدى * كاو چون ندا كردى زدى چون شاطر « 3 » از شادى بغل\r\nبانگ پلنگ آيد همى فرياد رنگ « 4 » آيد همى * آشوب سنگ آيد همى چون گاه زلزال از قلل\r\nگويى كجا رفت آن صنم كاو بود در عالم عَلَم * خورده دم عذرا بدم برده دل وامق بدَلّ « 5 »\r\nآن پاك چون اخلاق حُرّ چشم از فريب و ناز پر * زير لب شيرينش دُر چون بر گل بشكفته طَلّ « 6 »\r\nبرد از دلم صبر و خرد چون بانگ را بر ناقه زد * كاريم پيش آورد بد لمّا تولّى و ارتحل\r\nبىمونس و آب و چرا اندر مقامى من جدا * چون كرده ضايع بچه را نخجير در كهف « 7 » جبل \r\n\r\n\r\n","description":"","footnote":"\r\n( 1 ) - نهل : بفتح اول و دوم ، نخستين آبى كه بشتران دهند\r\n( 2 ) - سها : ستاره‌يى خرد و كم‌نور نزديك جدى كه آزمايش قوت باصره به دو كنند .\r\n( 3 ) - شاطر : چابك ، پياده .\r\n( 4 ) - رنگ : بز كوهى ، گوزن .\r\n( 5 ) - دلّ و دلال : ناز و عشوه كردن .\r\n( 6 ) - طلّ : شبنم\r\n( 7 ) - كهف : غار\r\n","page_name":" 394 ","page_number":408},
  {"content":"\r\n\r\n بندم عمارى بر هيون آيم از اين وادى برون * گيرد بويران اندرون كس جاى هرگز چون جُعَل ؟\r\nدر پيش من مشكل رهى با سهم و هيبت مَهمَهى « 1 » * ماه اندرو مانده مهى مانند اشتر در وَحَل\r\nقاعى كه آرد موج خون از تن مسافر را برون * چون مرد را گاه فسون آب از بصر بوى بَصَل « 2 »\r\nگر زين بيابان بگذرم رنج سفر بر سر برم * از تخم كشته برخورم گردد شرنگ « 3 » من عَسَل\r\nپيش آيدم باغ ارم پر چتر و خرگاه وخيم « 4 » * از طبل و منجوق « 5 » و علم چون درگه جمشيد يل \r\n* * *\r\n چه ديد تشرين گويى ز نرگس و نسرين * كه باغ و بستان بستد ز هردوان تشرين\r\nبنار كَفته « 6 » سپردست معدن نرگس * بسيب رنگين دادست مسكن نسرين\r\nنبرده رنج يكى هست چون دل فرهاد * نديده ناز يكى هست چون رخ شيرين\r\nبُد از بنفشه لب جوى پرنگين كبود * و زو بمشك همه جويبار بود عجين\r\nكنار جوى تهى مانده از نگين كبود * ميان جوى شده آب چون كبود نگين\r\nچو كوهسار نمودى هوا ز ديبه سبز * چمن بششترى سبز داده ديبه چين\r\nز ناف معشوق آبى « 7 » گرفته بوى و مثال * ز روى عاشق برده ترنج زردى و چين\r\nدرست گويى كز نار برد سيب آسيب * درست گويى با سيب نار دارد كين\r\nز زخم نار رخ سيب گشته خون‌آلود * ز كين سيب دل نار گشته خون‌آگين \r\n\r\n\r\n","description":"","footnote":"\r\n( 1 ) - مهمه : بفتح اول و سوم ، بيابان خشك ، دشت پهناور بىآب و علف\r\n( 2 ) - بصل : پياز\r\n( 3 ) - شرنگ : زهر .\r\n( 4 ) - خيم : خيمه‌ها\r\n( 5 ) - منجوق : بيرق\r\n( 6 ) - كفته : تركيده\r\n( 7 ) - آبى : بهى .\r\n","page_name":" 395 ","page_number":409},
  {"content":"\r\n\r\n بسيب زرد و بر آن نقطهاى سرخ نگر * چو اشك خونين بر روى عاشق مسكين\r\nبسان زرين قنديل بر درخت ترنج * ميانش كرده نهان پر فتيلهء سيمين\r\nبكاست روز چو رنج تن عميد الملك * فزود شب چو نشاط دل عماد الدين \r\n* * *\r\n آمد گشاده‌روى بر من نگار من * چون مر مرا بديد گسسته‌دل از وطن\r\nبسته ز خنده لب بگرستن گشاده چشم * ابرو ز درد با گره و زلف پرشكن\r\nدو پاىِ رقص كن به گل اندر ز آب چشم * دو دستِ رودزن ز عنا گشته روى زن\r\nپوشيده من سلاح و نهاده بر اسب زين * چون كُرد گاه كين و عرب گاه تاختن\r\nبگشاد چون بديد بدانسان مرا ، زبان * بر من بگفتنى و بنا گفتنى سخن\r\nگفت اى وفا نمودن تو بوده سربسر * زرق و دروغ و مكر و فريب و فسون و فن\r\nبرداشتى دل از من و بگذاشتى مرا * بر تو دل من ايدون هرگز نبرد ظن\r\nزين روى چون شقايق و بالاى همچو سرو * زين موى چون بنفشه و اندام چون سمن\r\nيك روز چون شكيبى و چون باشد اى عجب * عيش ترا حلاوت و چشم ترا وَسَن « 1 »\r\nايدر خلل ز چيست ترا و گله ز كه * از شهريار و خانه ، ز من يا ز خويشتن\r\nبر راحت حضر چه گزينى همى سفر * بر شادى طرب چه گزينى همى حزن\r\nگفتم كه بيش ازين مخروش و مبار اشك * بر چشم آستين نه و انگشت بر دهن\r\nهست اين‌همه و ليكن بىطلعت وزير * هر شاديى بود غم و هر راحتى محن\r\nچون گفتمش ، بديد سخن ، خوش شدش ، بهشت * مسكن بر آن نگار كه بودى مرا سكن\r\nجستم ره فراق و زدم بانگ بر براق * برگشتم از قرين و كشيدم سر از قَرَن « 2 »\r\nپيش آمدم چو هاويه پر سهم واديى * موزه‌شكاف خارش و خاكش قدم‌شكن\r\nنه مرغ و نه فرشته و نه وحش و آدمى * نه رسم و نه ديار و نه اطلال و نه دمن\r\nدر ديو لاخهاش بدانسان غريو ديو * كآيد به گوش گاه رُغا « 3 » نغمهء زغن\r\nبىآب واديى ، من و اسب من از عرق * غرق اندر آب چون بشط دجله بر شطن « 4 » \r\n\r\n\r\n","description":"","footnote":"\r\n( 1 ) - وسن : بيدارى\r\n( 2 ) - قرن : آنچه بدان بستگى دارند\r\n( 3 ) - رغا : بانگ كردن شتر\r\n( 4 ) - شطن : طناب .\r\n","page_name":" 396 ","page_number":410},
  {"content":"\r\n\r\n غول اندرو قدم ننهد ور نهد بود * درمانده‌تر ز مورچهء لنگ در لگن\r\nراهى چنان دراز و شب تيره و سياه * كرده يله « 1 » فريشته گيتى باهرمن\r\nانجم بر آسمان چو بمجلس شب سده * با آتش و چراغ نشسته صد انجمن\r\nپروين برو چو ماهى شيم اندر آبگير * در سينه هفت دانه ورا دُرّ پُرثمن\r\nتيز آتشى فگنده سوى مه همى شهاب * سيمين كشيده ماه به روى اندرون مِجَنّ « 2 »\r\nو آن خرد بىشمار ستاره بر آسمان * هريك به شكل لؤلؤ بر تيغ و بر سَفَن « 3 »\r\nيا حلقه‌هاى سيمين بر سفرهء كبود * يا بر بنفشه‌زار پراگنده نسترن\r\nكانون فلك ، پزنده بر آتش ستارگان * نسرَين « 4 » مرغ بريان بر نوك بابزن\r\nگردون چو كشتزار و مجرّه برو چنان * در كشتزارها چو يكى فرغر « 5 » از لبن\r\nوقت سحر بقطب فلك بر بنات نعش * چون ناقهء كشفته « 6 » ورا گلستان عَطَن « 7 »\r\nگردون بر آن مثال كه از كاغذ آسيا * آرند كودكان سوى بالا ز باد خن « 8 »\r\nهمرنگ شب به زير من اندر يكى عقاب * مِهتر ز ژنده‌پيل و قويتر ز كرگدن\r\nقارح « 9 » تر از عقاب و دلاورتر از غراب * هشيارتر ز عقعق « 10 » و چابك‌تر از زغن\r\nغرقاو « 11 » دم گوزن سرين و غزال‌چشم * پيل زرافه گردن و گور هَيون « 12 » بدن\r\nمخروط ساعدى كه نيابى درو عروج « 13 » * آگنده پهلويى كه نيابى درو سَكَن « 14 » \r\n\r\n\r\n","description":"","footnote":"\r\n( 1 ) - يله : رها\r\n( 2 ) - مجنّ و مجنّة : سپر و هرچه آدمى را از سلاح در امان دارد .\r\n( 3 ) - سفن : غلاف و دستهء شمشير\r\n( 4 ) - مرادنسر واقع و طاير است\r\n( 5 ) - فرغر : جوى\r\n( 6 ) - كشفتن : آشفتن ، پريشان كردن\r\n( 7 ) - عطن : آرامگاه ستور بر گرد آبشخور\r\n( 8 ) - بادخن : بادخان ، بادگير\r\n( 9 ) - قارح : زورمند\r\n( 10 ) - عقعق و عقعقه : مرغى كه اكنون زاغى خوانند\r\n( 11 ) - غرقاو : تذرو ، امروز غرقاول ( قرقاول ) گويند\r\n( 12 ) - هيون : شتر\r\n( 13 ) - عروج : لنگى . اعرج : لنگ .\r\n( 14 ) - سكن : آرامش\r\n","page_name":" 397 ","page_number":411},
  {"content":"\r\n\r\n كوچك سرو بزرگ تن آهِخته گردنى * نه در سرش لگام و نه بر گردنش رسن\r\nپرورده در حجاز مر او را عرب بناز * بوده بر او چو بر دل و بر اهل مفتتن\r\nحسنا بدامن از بدن او نشانده گرد * ليلى بآستينش سترده لب از لبن\r\nبسته چنان ميان كه گه كارزار مرد * در برفگنده موى چو گاه عتاب زن\r\nگفتم همى بلا به فلك را زمان زمان * لا تدفع ابن عمّك يمشى على ثفن « 1 »\r\nبر اسب من دمان « 2 » و دمان زير من هم اسب * هر دو چمان و نازان چون سرو در چمن\r\nگفتى ورا سعادت گويد همى به دو * گفتى مرا بشارت گويد همى بدن « 3 »\r\nپشتم سوى خراسان ، رويم سوى عراق * سوى يسار شام و يمينم سوى يمن\r\nاميد آنكه بخت نمايد به من مگر * تخت وزير شاه جهان بو على حسن\r\nخورشيد روزگار ستوده نظام ملك * زَين جهان و زَين زمان زينت زمن\r\nفرياد مسلمين رضى مير مؤمنين * بحر اذا تحرّك طورا اذا سكن\r\nبا حلم آنكه بود نبى را رفيق و صهر « 4 » * با علم آنكه بود ورا بِن عم و خُتن « 5 »\r\nلشكرش ناشكسته و ناكشته ، تيغ او * در روم بت نماند و بار مينيه شَمَن « 6 »\r\nگه بر سر بتان زر و سيم و گهرفشان * گه از رخ بتان سمن و سيب و لاله چن \r\n\r\n4 - بو حنيفهء اسكافى\r\nعوفى نام او را به همين نحو آورده و گفته است « از شعراى مرو بود و در عهد دولت سنجرى والى ولايت سخن‌پرورى شد ، اگرچه كفشگر بود اما طبعى لطيف داشت و ابيات و اشعار او بسيار است » « 7 » نظامى عروضى « ابو حنيفهء اسكاف » را در شمار شاعران « ملوك آل ناصر الدين » ذكر كرده است « 8 » . هدايت او را بنام « ابو حنيفهء مروزى » ياد كرده و گفته است « او را ابو حنيفهء\r\n\r\n\r\n","description":"","footnote":"\r\n( 1 ) - ثفن : پاشنهء پا\r\n( 2 ) - دمان : دم زننده . نفس‌زنان\r\n( 3 ) - دنيدن : دويدن بنشاط و خوشى\r\n( 4 ) - صهر : شوى دختر يا خواهر\r\n( 5 ) - ختن : داماد\r\n( 6 ) - شمن : بت‌پرست\r\n( 7 ) - لباب الالباب ج 2 ص 175\r\n( 8 ) - چهار مقاله ص 28\r\n","page_name":" 398 ","page_number":412},
  {"content":"\r\n\r\nاسكافى نيز گويند » « 1 » .\r\nاز فحواى كلام عوفى چنين برميآيد كه او « كفشگر » بود و شايد اين تعيين شغل براى ابو حنيفه با توجه بلقب « اسكاف » باشد ، ليكن با اطلاعى كه از احوال او داريم و خواهيم آورد ، گويا اين تعبير عوفى دور از صواب باشد . هدايت گفته است « همانا پدرش كفشگر بود » و مستبعد به نظر نمىآيد كه پدر يا اجدادش چنين كارى داشته‌اند و بنابراين بايد لقب او را با ياء نسبت ( اسكافى ) ذكر كرد همچنانكه در تاريخ بيهقى چندبار آمده است « 2 » .\r\nاز آنچه ابو الفضل بيهقى كه از دوستان اين شاعر بوده است آورده « 3 » ، چنين برميآيد كه : استاد فقيه ابو حنيفهء اسكافى كه بيهقى در اواخر سلطنت فرخزاد با او دوستى يافته بود ، جوانى فاضل و فقيهى دانشمند بود كه هم در جوانى در « فضل و ادب و علم » سخت مشهور بود و بيهقى او را بعد از ملاقات بالاتر از خبر ديده و اين بيت متنبى را در او صادق يافته بود :\r\n و أستكبر الأخبار قبل لقائه * فلمّا التقينا صغّر الخبر الخبر \r\nو كمتر فضل او را شعر دانسته است و گفته « در سخن موى شكافد و دست بسيار كس در خاك مالد » و در مورد ديگر چنين آورده است كه : « چون تخت به خداوند سلطان اعظم ابراهيم رسيد و به خط بو حنيفه چند كتاب ديده بود و خط و لفظ او را پسنديده . . .\r\nچون بتخت ملك رسيد از بو حنيفه پرسيد و شعر خواست وى قصيده‌يى گفت وصلت يافت و بر اثر آن قصيدهء ديگر درخواست . . . و بو حنيفه منظور گشت و قصيده‌هاى غرّا\r\n\r\n\r\n","description":"","footnote":"\r\n( 1 ) - مجمع الفصحاء ج 1 ص 83\r\n( 2 ) - تاريخ بيهقى چاپ آقاى دكتر فياض و مرحوم دكتر غنى ص 274 ، 275 ، 380 ، 381\r\n( 3 ) - رجوع شود بموارد مذكور و صحايف متعاقب آنها از تاريخ بيهقى . علامهء مرحوم محمد قزوينى اين موارد را در حواشى چهار مقاله چاپ ليدن ص 136 - 139 جمع كرده است .\r\n","page_name":" 399 ","page_number":413},
  {"content":"\r\n\r\nگويد . . . » « 1 » چون سلطان ابراهيم غزنوى در سال 450 بر تخت سلطنت غزنوى نشست ، بنابرين ابو حنيفهء اسكافى بعد از اين سال در دربار او بسر برده و نيكويى و احسان ديده است .\r\nابو حنيفه علاوه بر شاعرى مسند تدريس نيز داشت و بىاجرى و مشاهره درس ادب و علم ميداد و مردمان را رايگان علم ميآموخت « 2 » .\r\nاما نسبت او را بمرو ، اگرچه عوفى و بپيروى ازو ديگران ، ياد كرده‌اند ، نميتوان بتحقيق قبول داشت زيرا بيهقى ويرا از مردم غزنين دانسته و از كسانى شمرده است كه از آن شهر برخاسته‌اند « 3 » .\r\nهدايت ابو حنيفهء اسكافى را با ابو القاسم على بن محمد اسكافى دبير نوح بن نصر و عبد الملك بن نوح كه در اوايل سلطنت پادشاه اخير الذكر ( 343 - 350 ) درگذشته ، اشتباه كرده و با توجه بمنقولات نظامى عروضى دربارهء ابو القاسم اسكافى ، و آميختن آن با اشارات ابو الفضل بيهقى ، او را دبير و منادم نوح بن منصور و البتكين و مسعود بن محمود و سلطان ابراهيم غزنوى دانسته است و گويا متوجه اين نكته نبود كه با حساب او عمر ابو حنيفهء اسكافى ميبايست بحدود 220 سال رسيده باشد ! با تمام اين احوال هدايت وفات او را در سال 386 دانسته است و با اين حساب معلوم نيست كه چگونه او را دبير سلطان مسعود و سلطان ابراهيم هم مىشمرده است ! « 4 » .\r\nاينك از اشعار او كه قسمتى در تاريخ بيهقى و ابياتى در لباب الالباب عوفى ( ج 2 ص 175 - 176 ) نقل شده نمونه‌هايى مىآوريم :\r\n چو مرد باشد بر كار و بخت باشد يار * ز خاك تيره نمايد بخلق زرّ عيار\r\nفلك به چشم بزرگى كند نگاه در آنك * بهانه هيچ نيارد ز بهر خردى كار\r\nسواركش نبود يار اسب راه سپر * بسر درآيد و گردد اسير بخت سوار\r\nبقاب قوسين آن را برد خداى كه او * سبك شمارد در چشم خويش وحشت غار \r\n\r\n\r\n","description":"","footnote":"\r\n( 1 ) - تاريخ بيهقى چاپ آقاى دكتر فياض ص 380 - 381\r\n( 2 ) - ايضا ص 275\r\n( 3 ) - ايضا همان صحيفه\r\n( 4 ) - رجوع شود بحواشى چهار مقاله ص 140\r\n","page_name":" 400 ","page_number":414},
  {"content":"\r\n\r\n بزرگ باش و مشو تنگدل ز خردى كار * كه سال تا سال آرد گلى زمانه ز خار\r\nبلند حصنى دان دولت و درش محكم * بعون كوشش بر درش مرد يابد بار \r\n* * *\r\n ز هركه آيد كارى در او پديد بود * چنان كز آينه پيدا بود ترا ديدار\r\nنيايد آسان از هركسى جهان‌بانى * اگرچه مرد بود چربدست وزير كسار\r\nنيايد آن نفع از ماه كآيد از خورشيد * اگرچه منفعت ماه نيست بىمقدار . . .\r\nكسى كش از پى ملك ايزد آفريده بود * ز چاه بر گاه آردش بخت يوسف‌وار\r\nمثل زنند كرا سر بزرگ درد بزرگ * مثل درست خمار از مى است و مى ز خمار \r\n* * *\r\n هرچه بر ما رسد ز نيك و ز بد * باشد از حكم يك خداى كريم\r\nمرد بايد كه مار گرزه بود * نه نگار آورد چو ماهى شيم\r\nمار و ماهى نبايدش بودن * كه نه اين و نه آن بود خوش‌خيم « 1 »\r\nدون‌تر از مرد دون كسى بمدان * گرچه دارند هر كسش تعظيم \r\n* * *\r\n آفرين باد بر آن عارض پاكيزه چو سيم * و آن دو زلفين سياه تو بدان شكل دو جيم\r\nاز سراپاى توام هيچ نيايد در چشم * اگر از خوبى تو گويم يك هفته مقيم « 2 »\r\nدوستدار تو ندارد به كف از وصل تو هيچ * مرد با همت را خود فقر عذابيست اليم\r\nماه و ماهى را مانى تو ز روى و اندام * ماه ديده است كسى نرم ترا ز ماهى شيم \r\n\r\n\r\n","description":"","footnote":"\r\n( 1 ) - خيم : فطرت ، نهاد\r\n( 2 ) - مقيم : دائم .\r\n","page_name":" 401 ","page_number":415},
  {"content":"\r\n\r\n بيتيمى و دوروييت همى طعنه زنند * نه گل است آنكه دو روى و نه درست آنكه يتيم ؟\r\nمبر از من خرد ، آن بس نبود كز پى تو * بسته و كشتهء زلف تو بود مرد حكيم\r\nدژم و ترسان كى بودى آن چشمك تو * گر نكرديش بدان زلفك چون زنگى بيم\r\nزلف تو كيست كه او بيم كند چشم ترا * يا كيى تو كه كنى بيم كسى را تعليم\r\nاين دليرى و جسارت نكنى بار دگر * گر شنيدستى نام ملك هفت‌اقليم \r\n* * *\r\n شاه چو دل بركند ز بزم و گلستان * آسان آرد بچنگ مملكت آسان\r\nوحشى چيزيست ملك و دانم از آن اين * كاو نشود هيچگونه بسته به انسان\r\nبندش عدل است چون بعدل ببنديش * انسى گيرد همه دگر شودش سان\r\nكيست كه گويد ترا مگر نخورى مى * مى خور و داد طرب زمستان بستان\r\nشير خور و آنچنان مخور كه به آخر * زو نشكيبى چو شيرخواره ز پستان\r\nشاه چو در كار خويش باشد بيدار * بسته عدو را برد ز باغ بزندان . . . \r\n* * *\r\n مأمون آن كز ملوك دولت اسلام * هرگز چون او نديده تازى و دهقان\r\nجبه‌يى از خز بداشت بر تن چندانك * سوده و فرسوده گشت بر وى و خلقان\r\nمرند ما را از آن فزود تعجب * كردند از وى سؤال از سبب آن\r\nگفت ز شاهان حديث ماند باقى * در عرب و در عجم نه توزى و كتّان\r\nشاه چو بر خزّ و بزّ نشيند و خسبد * بر تن او بس گران نمايد خفتان\r\nملكى كآن را بدرع گيرى و زوبين * دادش نتوان به آب حوض و بريحان \r\n\r\n","description":"","footnote":"","page_name":" 402 ","page_number":416},
  {"content":"\r\n\r\n* * *\r\n از بسكه شب و روز كشم بيدادت * چون موم شدم ز آن دل چون پولادت\r\nاى از دَرِ آنكه دل نيارد يادت * چندانكه مرا غمست شادى بادت \r\n* * *\r\n نه‌گفته بدى غم تو خواهم خوردن * غمهاى ترا بطبع بنهم گردن\r\nمن خود بميان عهد گفتم آن روز * بر گفت تو اعتماد نتوان كرد \r\n\r\n5 - اسدى\r\nحكيم ابو نصر على بن احمد اسدى طوسى از شاعران بزرگ قرن پنجم و از جملهء حماسه‌سرايان معروف ايرانست . نام وى را هدايت به همين نحو آورده است « 1 » و شاعر خود نيز در پايان نسخهء موجود از كتاب الابنية عن حقائق الادويهء ابو منصور موفق بن على الهروى كه به خط او نوشته شده است ، نام خود را « على بن احمد الاسدى الطوسى الشاعر » آورده است و بنابراين در صحت اسم و نسب و مولد او يعنى طوس چنان كه تذكره‌نويسان آورده‌اند ترديدى باقى نمىماند .\r\nدربارهء بدايت حال او اطلاعى در دست نيست . دولتشاه گفته است كه او استاد فردوسى بود « 2 » و بدنبال اين ادعا افسانهء كودكانه‌يى نقل كرده است منبى ازينكه اسدى در روزگار سلطان محمود استاد فرقهء شعراى خراسان بود و او را بكرات تكليف نظم شاهنامه كردند ، نپذيرفت و فردوسى را كه شاگرد او بود شايستهء اين كار دانست و بنظم شاهنامه تشويق كرد و بعد از آنكه فردوسى از غزنين گريخت و بمازندران رفت و پس از چندى بطوس بازگشت ، در مرض موت باستاد خود ( يعنى اسدى ! ) گفت كه قسمتى از نظم شاهنامه باقىمانده است ، اسدى گفت اى فرزند غمگين مباش و از پيش فردوسى برفت و تا نماز ديگر چهار هزار بيت ( ! ) باقى شاهنامه را بنظم آورد و هنوز فردوسى در حال حيات بود كه سواد آن ابيات مطالعه نمود ! . . .\r\n\r\n\r\n","description":"","footnote":"\r\n( 1 ) - مجمع الفصحا ج 1 ص 107\r\n( 2 ) - تذكرة الشعرا ص 16\r\n","page_name":" 403 ","page_number":417},
  {"content":"\r\n\r\nاين افسانهء بىسروبن را معلوم نيست دولتشاه از كجا آورده است ولى شگفتى در اينجاست كه برخى از مستشرقان مانند هرمان‌اته « 1 » و ادوارد برون « 2 » با اتكاء بر آن و توجه بسال فوت اسدى و ساير قرائن قائل به دو اسدى شده و چنين پنداشته‌اند كه اسدى نخستين « ابو نصر احمد بن منصور » و اسدى دومين پسر او « على » بوده است . برون در اين‌باره چنين گفته است : « لازمست بين او ( يعنى اسدى نخستين ) و پسرش على بن احمد اسدى مؤلف كرشاسپنامه و مؤلف قديمترين لغت‌نامه‌هاى فارسى و ناسخ قديمترين مخطوط فارسى كه بدست ما رسيده است ( يعنى كتاب الابنية ) كه اسدى استنساخ آن را در سال 447 هجرى بپايان برده و اكنون در كتابخانهء وينه موجود است و زيلگمان آن را بسال 1859 چاپ كرده است ، تفاوتى قائل شويم . و بهتر آن بود كه تحقيق دربارهء اسدى بزرگ را بر فردوسى مقدم ميداشتيم زيرا فردوسى چنان كه ميگويند شاگرد او و از دوستان و همشهريان وى بوده است » .\r\nاگر بخواهيم بر قول دولتشاه اعتماد كنيم طبعا همان انديشه براى ما بپيش ميآيد كه ديده‌ايم . زيرا كسى كه استاد فردوسى باشد و فردوسى ( متولد بسال 329 ) را « فرزند » خطاب كند نميتواند تا بسال 465 كه هدايت سال وفات اسدى دانسته است حيات داشته باشد . اينست كه ناگزير قول به دو اسدى پيش آمده است كه در فاصلهء اين 150 سال زيسته باشند ، يكى پدر و ديگرى پسر ! يكى سازنده قصائد مناظرات و ديگرى صاحب كرشاسپنامه و لغت فرس ! اينها مسائلى است كه اعتماد بر افسانهء دولتشاه ايجاب مىكند . ليكن بحث در اينجاست كه از قديمترين منابع مربوط باحوال فردوسى يعنى چهار مقاله تا حدود قرن نهم هيچكس بتلمذ فردوسى در نزد اسدى اشاره‌يى نكرده و چهار هزار بيت آخر شاهنامنه را از شاعرى غير از فردوسى ندانسته است و سبك آن ابيات هم بهيچروى با ديگر اشعار شاهنامه مغايرتى ندارد و مطلقا باشعار كرشاسپنامه نمىماند تا با اتكاء بر آن دلايل قول دولتشاه را قبول توانيم كرد .\r\n\r\n\r\n","description":"","footnote":"\r\n( 1 ) -\r\n Hermann Ethe : Neupersische Litteratur , im Grundriss der Iranischen philologie , II Band , Strassburg , 1896 - 1904 \r\n( 2 ) -\r\n E Browne : A Literary History of Persia , Vol . II p . 148 \r\n","page_name":" 404 ","page_number":418},
  {"content":"\r\n\r\nگويا علت اين اشتباه و پيدا شدن چنين افسانه‌يى ، چنان كه آقاى فروزانفر استاد دانشگاه دريافته و بحث كرده است « 1 » ، آن باشد كه « از متعصبى شنيده يا در نوشته‌هاى او ديده‌اند كه اسدى استاد فردوسى يعنى برتر ازو و بمنزلهء استاد اوست و آنان بىتأمل جوانب و نظر در تواريخ اين عبارت را بمعنى حقيقى پنداشته و بغلط رفته‌اند ، گذشته ازينكه قدماى تذكره‌نويسان و مورخين با اهميت مطلب ابدا متعرض ذكر آن نشده‌اند و استادى اسدى نسبت بفردوسى نغمهء ناراستى است كه از ساز دولتشاه برآمده است ، حتى نظامى عروضى و عوفى گويا اسدى را نمىشناخته و بدين جهت از وى نام نبرده‌اند » .\r\nاز ميان مستشرقان نيز پرفسور چايكين « 2 » عقيدهء اته و برون را مردود دانسته و اعتقاد به دو اسدى را باطل شمرده است « 3 » .\r\nاما ابو نصر على بن احمد اسدى بايد در اواخر قرن چهارم يا اوايل قرن پنجم ولادت يافته باشد و بهرحال دورهء بلوغ او در شاعرى مصادف بود با انقلابات خراسان و غلبهء سلاجقه بر آن ديار و برافتادن حكومت غزنويان از آن سامان ، و چون اسدى محيط مساعدى در چنين وضع نابسامان براى شاعرى نمىيافت ناگزير خراسان را ترك گفت و از مشرق به مغرب ايران روى نهاد و بار اقامت در آذربايجان افگند كه هنوز بوجود دولتهاى كوچكى كه همه مشوّق شعر و ادب پارسى بوده و ازين تاريخ ببعد چندين شاعر را تربيت كرده‌اند ، آراسته بود .\r\nوى در اين سرزمين با سلاطين ذيل معاصر بوده و با آنان ارتباط داشته است :\r\n1 - امير ابودلف پادشاه نخجوان ، اسدى اين امير را پادشاه ارمن و بزرگ تازيان و از خاندان شيبانى دانسته و چنين توصيف كرده است :\r\n شه ارمن و پشت ايرانيان * مِه تازيان تاج شيبانيان \r\n\r\n\r\n","description":"","footnote":"\r\n( 1 ) - سخن و سخنوران ج 2 ص 94\r\n( 2 ) -  M . K . I . Tchaikin \r\n( 3 ) - رجوع كنيد بمجلهء آسيايى ج  CCXXVIII  ، سال 1935 ، ص 104\r\n","page_name":" 405 ","page_number":419},
  {"content":"\r\n\r\n ملك بودلف شهريار زمين * جهاندار ارانى پاك دين\r\nبزرگى كه با آسمان همبرست * ز تخم براهيم پيغمبرست \r\nاز احوال اين پادشاه و آغاز و انجام پادشاهى او اطلاع كافى در دست نيست و اين پادشاه همانست كه اسدى كرشاسپ‌نامه را بنام او نظم كرد « 1 » .\r\n2 - امير اجل شجاع الدوله ابو شجاع منوچهر بن شاوور از پادشاهان شدّادى كه گويا از حدود سال 456 تا حدود 503 يا 504 هجرى در آنى از بلاد ارمنستان حكومت ميكرده است « 2 » . قصيدهء اسدى در مناظرهء قوس و رمح در مدح اين پادشاه است و اسدى دربارهء او گفته است :\r\n نامور مير اجل و الا منوچهر اصل ملك * تاج شاهان و شجاع دولت و فخر تبار \r\nو چنان كه اسدى در اين قصيده تصريح دارد چندى در آنى باميد صلت و انعام پادشاه بسر ميبرده و در اين زمان پيرو داراى مويى سپيد بوده است .\r\nتاريخ وفات اسدى را هدايت « 3 » بسال 465 نوشته است و دليلى بر رد اين تاريخ در دست نيست ليكن اينكه شاهد صادق فوت او را بسال 425 آورده بىترديد باطل است . هدايت با آنكه وفات اسدى را بسال 465 ذكر كرده باشتباه آن حادثه را به زمان سلطنت مسعود بن محمود مرتبط ساخته و حال آنكه مسعود بن محمود بسال 432 درگذشته بود و اسدى هم اصلا با آن سلطان رابطه‌يى نداشت .\r\nاز آثار اسدى يكى كتاب لغت فرس اوست كه دربارهء آن در مبحثى ديگر سخن خواهيم گفت .\r\nاز آثار منظوم او آنچه در دست است نخست مناظرات اوست و دوم منظومهء كرشاسپنامه .\r\n1 ) قصائد مناظره : علت تسميهء آنها بمناظرات آنست كه اسدى در هريك\r\n\r\n\r\n","description":"","footnote":"\r\n( 1 ) - دربارهء احوال او و خاندانش رجوع شود به « شهرياران » گمنام تأليف مرحوم كسروى بخش دوم .\r\n( 2 ) - دربارهء او رجوع شود به شهرياران گمنام بخش سوم ص 58 - 62\r\n( 3 ) - مجمع الفصحا ج 1 ص 107\r\n","page_name":" 406 ","page_number":420},
  {"content":"\r\n\r\nمناظره‌يى را بين دو طرف تخيل كرده و دلايل هريك را بر ترجيح خود نسبت به ديگرى آورده و سرانجام يكى را مجيب و ديگرى را مجاب ساخته و آنگاه بمدح ممدوح تخلص كرده است .\r\nتازگى كار اسدى در اين قصائد باعث باقىماندن آنها شده است و گرنه اسدى در قصيده يد طولائى ندارد و چنان كه در منظومهء كرشاسپنامه از عهدهء كار خود برآمده در قصائد قدرتى نشان نداده است . هدايت از قصايد مناظرات اسدى چهار مناظرهء آسمان و زمين ، مغ و مسلمان ، نيزه و كمان ، شب و روز را نقل كرده است و برون برين چهار مناظره قصيدهء ديگرى بعنوان مناظرهء بين عرب و پارسى افزوده است .\r\nچون در بادى امر بين مناظرات كه از نوع قصيده است ، و اشعار كرشاسپ‌نامه كه از نوع اشعار حماسى است ، تفاوتى تصور مىشود ، بعضى به همان نحو كه گفته‌ايم ، چنين پنداشتند كه اين مناظرات از اسدى ديگرى غير از اسدى صاحب كرشاسپنامه است ليكن آقاى فروزانفر در مجلد دوم از كتاب سخن و سخنوران « 1 » و بعد از ايشان آقاى حبيب يغمائى در مقدمه كرشاسپنامه ، با مقايسه‌هاى دقيقى كه بين مناظرات و بعضى از ابيات كرشاسپنامه كرده‌اند ثابت نمودند كه بين مناظرات و آغاز كرشاسپنامه از حيث فكر همآهنگى كامل موجود است .\r\n2 ) كرشاسپنامه : اين كتاب داستان منظومى است كه نسخ مختلف آن از 7 تا 10 هزار بيت ببحر متقارب مثمن مقصور يا محذوف دارد و اسدى آن را بسال 458 بپايان برده و گفته است :\r\n شد اين داستان بزرگ اسپرى * بپيروزى و روز نيك اخترى\r\nز هجرت بدور سپهرى كه گشت * شده چارصد سال و پنجاه و هشت \r\nو ظاهرا در حدود سال 456 بنظم آن شروع كرده بود چه خود گويد ( سه سال اندر آن صرف شد روزگار ) و از سال 456 تا سال 458 سه سال است . كرشاسپنامه چنان كه\r\n\r\n\r\n","description":"","footnote":"\r\n( 1 ) - ص 91 - 93\r\n","page_name":" 407 ","page_number":421},
  {"content":"\r\n\r\nاز نام آن برميآيد راجعست بداستان كرشاسپ پهلوان بزرگ سيستان جدّ اعلاى رستم .\r\nاسدى براى شرح داستان كرشاسپ از شرح سلسلهء نسب او و از فرار جمشيد بسيستان پس از آشفتن حال وى ، و پناه بردن بخانهء كورنگ شاه و عشق با دختر او و تزويج وى ، آغاز كرده بزادن تور از پشت جمشيد رسيده و از آن پس اخلاف تور يعنى شيدسپ شاه و طورگ و شم و اثرط را نام برده است كه همه شاهان زابلستان بوده‌اند . از اثرط پسرى آمد بنام كرشاسپ و از اينجا داستان كرشاسپ پهلوان آغاز شده و سرگذشت او بتفصيل آمده و سفرهاى وى بتوران و افريقيه و هند و جنگها و هنرنماييهايش در آن نواحى و مفاوضات كرشاسپ با برهمن و خوارق عاداتى كه در جزاير اقيانوس هند ديده و كار هاى بزرگ و دور از عاداتى كه بر دست او گذشته ، وصف شده است .\r\nداستان كرشاسپ پر است از خوارق عادات در باب آن پهلوان و از آن جمله است رزم با اژدها و كشتن آن و جنگ با ببر تناور و مقاتلت با منهراس ديو و شگفتيهايى كه كرشاسپ در هندوستان و جزاير اطراف آن ديد مانند شگفتى ماهى وال ، شگفتى جزيره‌يى كه دسترنگ داشت ، شگفتى جزيره‌يى كه موران داشت ، شگفتى جزيره‌يى كه مردم سر بينى بريده داشت ، شگفتى جزيرهء درخت و قواق و امثال اينها .\r\nقسمتى ازين داستان متعلق است بنريمان پسر كرشاسپ و پدر سام و رزمهايى كه او همراه پدر در توران كرد .\r\nچنان كه گفته‌ايم درين داستان از عجايب و شگفتيهايى سخن رفته است كه مؤيد تصورات ايرانيان قديم در باب نواحى دوردست اقيانوس هند و يا ممالك اطراف ايران بود . اما لطف داستان بيشتر در آغاز آن يعنى عشقبازى جمشيد با دختر كورنگ شاه زابل و جنگهاى اثرط و كرشاسپ با كابليان و جنگهاى كرشاسپ و نريمان با تورانيان و جنگهاى كرشاسپ است . صف‌آراييها و وصفهاى زيبايى را كه در باب ميدانهاى جنگ و جنگ پهلوانان در شاهنامه مىبينيم اينجا نمىتوانيم يافت و ازينروى اگر بخواهيم مانند بعضى متذوّقين اسدى را با فردوسى برابر بشماريم در اشتباه خواهيم بود و تنها بايد گفت كه سخنان اسدى در ميان مقلّدان ديگر شاهنامه با متانت و انسجام بيشترى\r\n\r\n","description":"","footnote":"","page_name":" 408 ","page_number":422},
  {"content":"\r\n\r\nهمراهست . البته تازگى و طراوت كرشاسپنامه ذاتا نيز چندان زياد نبوده و على الخصوص آميختن آن با افسانهاى نامطبوعى مانند شگفتيهاى جزاير مختلف از لطف و رونق حماسى آن تا درجه‌يى كاسته است .\r\nاسدى خواسته است خشكى اين داستان را با افزودن بعضى بحث‌ها مانند بحث در ستايش خداوند و چگونگى دين و نكوهش جهان و صفت آسمان و صفت طبايع چهارگانه و ستايش انسان و وصف جان و تن و نكوهش مذهب دهريان و بحث در مذهب فلاسفه و وصفهايى در باب شب و روز و امثال اينها ، تا درجه‌يى از ميان ببرد و بدان طراوت و لطفى بخشد اما اين كار نيز چيزى بر لطف منظومه نيفزوده است .\r\nاگر شگفتيهاى اين داستان را به حساب نياوريم كرشاسپنامه اثر حماسى كاملى است . ژول‌مول در مقدمهء معروف خود بر ترجمهء شاهنامهء فردوسى در باب اين منظومه چنين گفته است : « اين منظومه كاملا حماسى و داراى خصائص منظومه‌هاى پهلوانيست .\r\nمنابع آن نيز با منابعى كه فردوسى از آنها استفاده كرده همسان است و تنها درين اثر عده‌يى از حكايات غريب راه يافته و آن عبارتست از عجائبى كه كرشاسپ در جزاير اقيانوس هند ديده بود و ظاهرا اين افسانها و عجايب بوسيلهء بحرپيمايان خليج فارس در داستانهاى ايرانى نفوذ كرد و وقتى اين قسمت‌ها از كرشاسپنامه را بخوانيم چنانست كه سندبادنامه را ملاحظه كرده باشيم » « 1 » .\r\nاسدى خود در باب سبب نظم كرشاسپنامه و چگونگى آن و استفاده از يك متن منثور و افزودن بحثهايى از خود بر اصل داستان ، سخنانى در كرشاسپنامه دارد كه آنها را از جاىجاى كرشاسپنامه گرد آورده‌ايم و اينجا نقل مىكنيم :\r\n مِهى بُد سرِ داد و بنياد دين * گرانمايه دستور شاه زمين\r\nمحمد مه جود و چرخ هنر * سماعيل حقى مر او را پدر\r\nببكماز « 2 » يك روز نزديك خويش * مرا هر دو مهتر نشاندند پيش\r\nبسى ياد نام نكو رانده شد * بسى دفتر باستان خوانده شد \r\n\r\n\r\n","description":"","footnote":"\r\n( 1 ) - مقدمهء ژول مول بر شاهنامه ج 1 ص 58\r\n( 2 ) - بكماز : شراب\r\n","page_name":" 409 ","page_number":423},
  {"content":"\r\n\r\n ز هرگونه رايى فگندند بن * پس آنگه گشادند بند سخن\r\nكه فردوسى طوسى پاك مغز * بدادست داد سخنهاى نغز\r\nبشهنامه گيتى بياراستست * بدان نامه نام نكو خواسته است\r\nتو هم شهرى او را و هم پيشه‌اى * هم اندر سخن چابك انديشه‌اى\r\nبدان همره ( ؟ ) از نامهء باستان * بشعر آر خرم يكى داستان . . .\r\nز كردار كرشاسپ اندر جهان * يكى نامه بد يادگار از مهان\r\nپر از دانش و پند آموزگار * هم از راز چرخ و هم از روزگار\r\nز فرهنگ و نيرنگ و داد و ستم * ز خوبى و زشتى و شادى و غم\r\nز نخجير و گردنفرازى و رزم * ز مهر دل و كين و شادى و بزم\r\nكه چون خوانى از هر درى اندكى * بسى دانش افزايد از هر يكى\r\nبشهنامه فردوسى نغزگوى * كه از پيش گويندگان برد گوى\r\nبسى ياد رزم يلان كرده بود * ازين داستان ياد ناورده بود\r\nمن اكنون ز طبعم بهار آورم * مرين شاخ نو را ببار آورم . . .\r\nشد اين داستان بزرگ اسپرى * بپيروزى و روز نيك اخترى\r\nز هجرت بدور سپهرى كه گشت * شده چارصد سال و پنجاه و هشت\r\nچنان اندرين سعى بردم ز بن * ز هر در بسى گرد كردم سخن\r\nبدانسان كه بينا چو بيند نخست * بد از نيك زين گفته داند درست\r\nبدين نامه گر نامم آيدت راى * بدال اسد حرف ده برفزاى\r\nچنين نامه‌يى ساختم پرشگفت * كه هر دانشى زو توان برگرفت\r\nمرين نامه را من بپرداختم * چنان كز ره نظم بشناختم\r\nبدان تا بود انس خواننده را * دعا گويدم ، گر مِرم ، زنده را \r\nدر پايان بعضى از چاپهاى شاهنامه برخى روايات حماسى ببحر متقارب و بنام ملحقات مىبينيم كه يكى از آنها داستان خروج ضحاك بر جمشيد و جنگ اين دو پادشاه و شكست جمشيد و گريختن او و رفتن بزابلستان و بزنى گرفتن دختر كورنگ شاه\r\n\r\n","description":"","footnote":"","page_name":" 410 ","page_number":424},
  {"content":"\r\n\r\nزابلستان و زادان توروشيدسپ و طورگ و شم و اثرط و كرشاسپ است كه بدين بيت :\r\n چو نزديك شد نزد جمشيد شاه * يكى نامه بنوشت بيور بگاه \r\nآغاز شده و بدين دو بيت ختم مىشود :\r\n چه از نوجوان و چه مرد كهن * ز كرشاسپ بودى سراسر سخن\r\nبايرانزمين و بتوران زمين * همى بود نام گو بآفرين \r\nدر اين داستان مفصل قسمتى از كرشاسپنامه عينا از بيت ذيل :\r\n چو بنشست بيور بشاهنشهى * فرستاد بر شهريار آگهى \r\nتا اين بيت :\r\n بزرگان اين تخمه كز جم بدند * سراسر نياكان رستم بدند \r\nنقل شده است .\r\nگذشته ازين برخى از قطعات كرشاسپنامه ( علاوه بر پاره‌يى مفردات ابيات ) در بعضى از نسخ شاهنامه وارد شده است . ژول‌مول در مقدمهء خود بر شاهنامه چنين گفته است : « من نسخه‌يى از شاهنامه دارم كه سه هزار بيت از كرشاسپنامه در يكجاى آن نقل شده است و در نسخهء ديگر 1200 بيت از اين كتاب و در نسخه‌يى ثالث قسمت بزرگى از كرشاسپنامه در موارد مختلف از دفتر اول شاهنامه پراگنده است » « 1 »\r\nمأخذ كار اسدى در نظم كرشاسپنامه بىترديد كرشاسپنامهء ابو المؤيد بلخى بوده است كه خود دفترى از شاهنامهء بزرگ او شمرده ميشد و كتابى خاص بود و بنام كتاب كرشاسپ يا اخبار كرشاسپ شهرت داشت و صاحب تاريخ سيستان آن كتاب را مى - شناخته و از آن استفاده كرده است « 2 » ولى بعد از آنكه اسدى بنظم كتاب كرشاسپ توفيق يافت نظم او جاى نثر ابو المؤيد را دربارهء داستان آن پهلوان گرفت به نحوى كه صاحب مجمل التواريخ آن را از منابع كار قرار داده و معرفى كرده است « 3 » .\r\n\r\n\r\n","description":"","footnote":"\r\n( 1 ) - مقدمهء ژول‌مول بر ج 1 شاهنامه ص 58\r\n( 2 ) - تاريخ سيستان ص 1 ، 5 ، 7 ، 35 ، 36 و نيز رجوع شود به حماسه‌سرايى در ايران تأليف نگارندهء اين كتاب چاپ دوم ص 96 - 97\r\n( 3 ) - مجمل التواريخ و القصص ص 2 و 3\r\n","page_name":" 411 ","page_number":425},
  {"content":"\r\n\r\nكرشاسپ‌نامهء اسدى مسلما يكى از آثار برگزيدهء حماسهء ملى ايران و از جملهء منظومهاى مشهور و معتبر زبان فارسى است . دقت اسدى در نقل مطالب از نثر بنظم و حفظ اصالت داستان همچنانكه گفته‌ايم باعث سنديت اثر او در نزد مورخى مانند صاحب مجمل التواريخ شد كه بنابر تصريح خود غالب مآخذ مربوط بداستانهاى ملى را بنظم و نثر در اختيار داشته است .\r\nعلاوه برين اسدى در نقل داستان از نثر بنظم همه‌جا مهارت و قدرت خود را در شاعرى نشان داده و از ايراد حكم و امثال و بيان مواعظ و نصايح غافل نمانده است .\r\nقدرت او در وصف و در يكدست كردن كلمات و آوردن تركيبات منسجم و استوار و به كار بردن تشبيهات بسيار دقيق و ظريف از همه جاى كرشاسپنامه آشكار است . تبحر اسدى در لغت باعث شد كه مقدار كثيرى از لغات مهجورهء درى را در اشعار خود بگنجاند و اين امر در دوره‌يى كه زبان درى جاى خود را بلهجه‌هاى ادبى جديد فارسى در عراق و آذربايجان ميداد بسيار قابل توجه و مهم است . اگرچه اسدى بر اثر علاقهء شديد خود بداشتن ابيات برگزيدهء منتخبى در برابر شاهنامهء استاد طوس گاه دچار تصنع و تكلف شده ، ليكن توفيق عظيمى كه درآوردن معانى و تشبيهات و تركيبات بديع و عالى براى او حاصل شده مايهء مكتوم ماندن عيب مذكور در بعضى از ابيات گرديده است . اسدى در وصف ميدانهاى رزم و مناظر طبيعت و مجالس و افراد داستان خود همه‌جا بفردوسى نزديك مىشود و اين‌همه محاسن باعث شده است كه كرشاسپنامهء او در ميان منظومهاى حماسى تالى شاهنامه شمرده شود و حتى بعضى راه مبالغه گيرند و او را برتر از فردوسى و بمنزلهء استاد او بدانند ( چنان كه قبلا گفته‌ايم ) . مرحوم هدايت درين باره چنين آورده است « 1 » : « مير محمد تقى كاشانى صاحب تذكرهء خلاصة الاشعار و زبدة الافكار نوشته كه جماعتى كرشاسپ‌نامهء حكيم اسدى را بر شاهنامهء حكيم فردوسى رجحان داده‌اند و بعضى بخلاف ، تواند بود كه اسدى فى حدّ ذاته در مراتب شاعرى بليغ‌تر از فردوسى باشد ولى رويّت و انسجام بيان فردوسى در طى حكايات بهتر نمايد » و پيداست كه ترجيح دادن\r\n\r\n\r\n","description":"","footnote":"\r\n( 1 ) - مجمع الفصحا ج 1 ص 107\r\n","page_name":" 412 ","page_number":426},
  {"content":"\r\n\r\nشعر اسدى بر فردوسى نشانهء عدم اطلاع و قلت ذوق و بيخردى صاحبان اين عقيده است و بس . اينك ابياتى از يك قصيدهء او در مناظرهء مغ و مسلم نقل مىشود :\r\n ز جمع فلسفيان با مغى بدم پيكار * نگر كه ماند ز پيكار در سخن بيكار\r\nورا بقبلهء زردشت بود يكسره ميل * مرا بقبلهء فرخ محمد مختار\r\nنخست شرط بكرديم كآن كه حجت او * بود قوىتر بر دين او دهيم اقرار\r\nمغ آنگهى گفت از قبلهء تو قبلهء من * بهست كز زمى آتش بفضل به بسيار\r\nبتف آتش برخيزد ابرو جنبد باد * زمى بقوتش آرد برو درختان بار\r\nبه آتش اندر سوزد ز فخر هندو تن * به پيش آتش بندند موبدان زنار\r\nخداى آتش را ساخت معجزات خليل * ندا بدوست كجا گفت در نُبى « يانار »\r\nكليم از آتش جستن نبىّ مرسل گشت * به قبله زردشت آتش گزيد هم بفخار\r\nبه آتش است سپهر انور و جهان روشن * بر آتش است همه خلق را بحشر گذار\r\nز سردى آيد مرگ و زميست سرد بطبع * ز گرميست روان و آتش است گرمىدار\r\nزمين فروتر آب و هواست و آتش باز * براست زينهمه در زير گنبد دوار\r\nازين سه‌تاست به دو قايم آنچه بپذيرد * همى پذيرند اين هر سه مرد را ناچار\r\nبمجمر اندر نقاد عنبر و عود است * بكوره اندر صرّاف زرّ و سيمِ عيار\r\nزبانه‌هاش زبانست در غِش زر و سيم * براست گفتن همچون زبانهء معيار\r\nاگر نماز برم آفتابرا نه شگفت * كه در تف آتش را آفتاب بينم يار\r\nهم آفتاب چو پيغمبريست ز ايزد عرش * كه معجزستش دادن بديده‌ها ديدار\r\nچنو برآيد پيشى گِرند حيوان خوش * چنو فروشد گردند مار جان او بار\r\nچو آمريست ز يزدان كجا بدان يك امر * دو صد هزار همى نبت خيزد و اثمار\r\nيكى بديگر طعم و يكى بديگر لون * يكى بديگر سان و يكى بديگر سار\r\nچو عارضى است سپاه نباترا كه بعرض * گه بهار بيايد بدشت و كوه و بغار\r\nحصار بندمه دى كه ساخت گلها را * گشايد و همه را آورد برون ز حصار\r\nگرين هنر همه مر آفتاب و آتش راست * بهست قبلهء من پس برين مكن انكار ! \r\n\r\n","description":"","footnote":"","page_name":" 413 ","page_number":427},
  {"content":"\r\n\r\n جواب دادم و گفتم كنون تو فضل زمين * شنو يكايك و بر حجتم خرد بگمار\r\nزمين چه باشد اگر زير آتش است كه او * فروتنست و فروتن بدان نباشد عار\r\nاگر بجستن آتش رسول گشت كليم * هم آتش آمد كزتف زبانش كرد فكار\r\nو گر به دو كرد ايزد ندا بگاه خليل * نگفت جز بزمى گاه نوح كآب برآر\r\nگذار مؤمن و كافر بحشر جمله بر اوست * هم او در آخر در دوزخست با كفار\r\nز مى است از پى خلقان يكى بساط بسيط * ميان چرخ معلق بقدرت جبّار\r\nز ميست قبله‌گه از معنى گل آدم * فرشتگانش به دو ساجد انبيا زوار\r\nجهان چو مهمانخانه است ميزبان ايزد * زمين چو مائده حيوان همه چو مائده خوار\r\nزمين نمازگهى شد كه بينى از بر او * همه جهان به نماز خدا و استغفار\r\nبهايمان بركوعند و آدمى بقيام * نشسته كُه بتشهد به سجده در اشجار\r\nفلك چو ايوانى شد زمين در او چو شهى * بتكيه و اركان پيشش ستاده چاكروار\r\nز بهر خدمتش آينده و رونده مدام * چه روز و شب چه عناصر چه انجم سيار\r\nفصول سالش هم خادمند ز آنكه بوقت * لباس آرد هريك ورا بسبز نگار\r\nسپيد ساده زمستان دو رنگ حله تموز * حرير زرد خزان ديبه بديع بهار\r\nچو نامه شد وى و اشجار چون حروف سخن * چو نقطه شد وى و افلاك چون خط پرگار\r\nازوست آمدن ما و بازگشت بدوست * بحشر از وى خيزيم هم صغار و كبار\r\nوز آفتاب كه راندى سخن شنيدم نيز * هم او بشغل زمينست تا بدست ادوار\r\nاگرچه ابصار از نور او همى بينند * همو چو بس نگرندش تبه كند ابصار\r\nاگر ز تابش اويست روز بس چه بود * ز سايهء زميست ار نگه كنى شب تار\r\nز مى بساط خدا آفتاب شمع ويست * مدام تابان بر روى او ببرّ و بحار\r\nبساط نز پى شمعست بلكه شمع مدام * ز بهر روى بساط است خلق را هموار\r\nبديد مغ كه ز مى به بقبلگى ز آتش * بماند حجتش و عاجز آمد از گفتار\r\nمقرّ ببود كه دين حقيقت اسلامست * محمد است بهين ز انبيا و از اخيار \r\nاز همين يك قصيده علاقهء اسدى بمبانى دينى اسلام و مخالفت با معتقدات ايرانى\r\n\r\n","description":"","footnote":"","page_name":" 414 ","page_number":428},
  {"content":"\r\n\r\nآشكار است . او در اين قصيده يكى از افراد ضد شعوبى را بخاطر ما ميآورد كه در برابر عقيدهء مشهور شعوبيان و ايرانيان در ترجيح آتش و نور بر زمين كه جرمى ظلمانى است باحتجاج پرداز در صورتى كه شعوبيان خلاف اين مىانديشيده و بگونه‌يى ديگر سخن مىگفته‌اند چنان كه در اين ابيات از بشار بن برد طخارستانى مىبينيم :\r\n الارض مظلمة و النار مشرقة * و النار معبودة مذ كانت النار \r\n* * *\r\n ابليس خير من ابيكم آدم * و تنبهوا يا معشر الفجار\r\nابليس من نار و آدم طينة * و الارض لا يسمو سمّو النار \r\nدر اين قصيدهء اسدى كه بعنوان نمونه‌يى از قصايد مناظرهء او نقل شده ، مطلقا قدرت و مهارتى كه شاعر در كرشاسپ‌نامه به كار برده است ديده نميشود ، و اين مىرساند كه او در قصيده چنان كه بايد دست نداشته است .\r\nاينك ابياتى از كرشاسپنامه :\r\n\r\nشب و روز\r\n دو پرده درين گنبد لازورد * ببندد همى گه سيه گاه زرد\r\nببازى همى زين دو پرده برون * خيال آرد از جانور گونه‌گون\r\nدو گونه همى دم زند سال و ماه * يكى دم سپيد و يكى دم سياه\r\nبدين هر دو دم كاو برآرد همى * يكايك دم ما شمارد همى\r\nاگر ساليان از هزاران فزون * در آن خرّميها كنى گونه‌گون\r\nبباغ دو در ماند ار بنگرى * كزين در درآيى وز آن بگذرى\r\nچو درياست اين گنبد نيلگون * جهان چون جزيره ميانش درون\r\nشب و روز دروى چو دو موج بار * يكى موج ازو زرّ و ديگر چو قار\r\nچو بر روى ميدان پيروزه رنگ * دو جنگى سوار اين ز روم آن ز زنگ\r\nيكى از بر خنگ زرين جناغ « 1 » * يكى بر نوندى « 2 » سيه‌تر ز زاغ \r\n\r\n\r\n","description":"","footnote":"\r\n( 1 ) - جناغ : پيش زين اسب و دامنهء آن و تسمهء ركاب\r\n( 2 ) - نوند : اسب تيزرو .\r\n","page_name":" 415 ","page_number":429},
  {"content":"\r\n\r\n يكى آخته تيغ زرين زبر * يكى بر سر آورده سيمين سپر\r\nنمايد گهى رومى از بيم پشت * گريزان و آن زردخنجر بمشت\r\nگهى آيد آن زنگى و تاخته * ز سيمين سپر لختى انداخته\r\nدوگونه است از اسپانشان گرد خشك * يكى همچو كافور و ديگر چو مشك\r\nز گرد دورنگ اسپ ايشان به راه * سپيدست گه موى و گاهى سياه\r\nنه هرگز بودشان بهم ساختن * نه آسايش آرند از تاختن\r\nكسى را كه سازند از جان گزند * بكوبندش از زير پاى نوند \r\n\r\nجان و تن\r\n چنين دان كه جان برترين گوهرست * نه زين گيتى از گيتى ديگرست\r\nدرخشنده شمعى است از جاى پاك * فتاده درين ژرف تارى مغاك\r\nيكى نور بنياد تا بندگى * پديد آر بيدارى و زندگى\r\nنه آرام‌جوى و نه جنبش‌پذير * نه از جاى بيرون و نى جاىگير\r\nسپهر و زمين بستهء بند اوست * جهان ايستاده بپيوند اوست\r\nنهان از نگارست ليك آشكار * همى برِ گرد گونه‌گونه نگار\r\nكند در نهان هرچه راى آيدش * رسد بىزمان هر كجا شايدش\r\nببيندت و ديدن ورا روى نيست * كشد كوه و همسنگ يك موى نيست\r\nتن او را بكردار جامه است راست * كه گر بفگند ور بپوشد رواست\r\nبجان بين گرامى تن خويشتن * چو جامه كه باشد گرامى بتن\r\nتنت خانه‌يى دان بباغى درون * چراغش روان زندگانى ستون\r\nفروهشته زين خانه زنجير چار * چراغ اندرو بسته قنديل‌وار\r\nهرآنگه كه زنجير شد سست بند * ز هر گوشه ناگه بخيزد گزند\r\nشود خانه ويران و پژمرده باغ * بيفتد ستون و بميرد چراغ\r\nاز آن پس چو پيكر بگوهر سپرد * همان پيشش آيد كزايدر ببرد\r\nچو درياست گيتى تن او را كنار * برين ژرف درياست جانرا گذار \r\n\r\n","description":"","footnote":"","page_name":" 416 ","page_number":430},
  {"content":"\r\n\r\n برفتن رهش نيست زى جاى خويش * مگر كشتى و توشه سازد ز پيش\r\nمپندار جان را كه گردد نچيز « 1 » * كه هرگز نچيز او نگردد بنيز\r\nتباهى به چيزى رسد ناگزير * كه باشد بگوهر تباهىپذير\r\nسخنگوى جان « 2 » جاودان بود نيست * نگيرد تباهى نه فرسود نيست\r\nازين دو برون نيستش سرنبشت * اگر دوزخ جاودان گر « 3 » بهشت \r\n\r\nمواعظ\r\n ستيزآورى كار اهريمنست * ستيزه بپرخاش آبستنست\r\nهميشه در نيك و بد هست باز * تو سوى در بهترين شو فراز\r\nچه رفتن ز پيمان چه گشتن ز دين * كه اين هر دو به ز آسمان و زمين\r\nچو يار گنهكار باشى ببد * بجاى وى ارتو بپيچى سزد\r\nجهان آن نيرزد بر پرخرد * كه دانايى از بهر او غم خورد\r\nهمان خواه بيگانه و خويش را * كه خواهى روان و تن خويش را\r\nچنان زى كه مور از تو نبود به درد * نه بر كس نشيند ز تو باد و گرد \r\n* * *\r\n تو اى دانشى چند نالى ز چرخ * كه ايزد بدى دادت از چرخ برخ\r\nنگر نيك و بد تا چه كردى ز پيش * بيابى همان باز پاداش خويش\r\nچو از تو بود كژّى و بيرهى * گناه از چه بر چرخ گردان نهى\r\nز يزدان شمر نيك و بدها درست * كه گردون يكى ناتوان همچو تست\r\nبرنجست آنكش هنرها مهست * نكوكارى و نيكنامى بهست\r\nكه ماند نكوكارى ايدر بجاى * بود با تو نيكى بديگر سراى\r\nشمر يافه‌تر زندگانى تو آن * كه نَكنى نكويىّ و دارى تَوان \r\n\r\n\r\n","description":"","footnote":"\r\n( 1 ) - نچيز : لا شىء . معدوم\r\n( 2 ) - سخنگوى جان : نفس ناطقه\r\n( 3 ) - اگر در هر دو مورد بمعنى « يا » آمده است\r\n","page_name":" 417 ","page_number":431},
  {"content":"\r\n\r\n بود دورى از بد ، ره بخردى * بهى نيكى و دوريت از بدى\r\nبتلخى چو زهر است خشم از گزند * و ليكن چو خوردنش نوشست و قند \r\n* * *\r\n از آهو سخن پاك و پردَخته گوى * ترازو خردساز و بر سخته‌گوى\r\nتو ويژه دو كس را ببخشاى و بس * مدان خوار و بيچاره‌تر زين دو كس\r\nيكى نيك‌دان بخردى كاز جهان * زبون افتد اندر كف ابلهان\r\nدگر پادشاهى كه از تاج و تخت * بدرويشى افتد شود شوربخت\r\nفرون ز آن ستم نيست بر رادمرد * كه درد از فرومايه بايدش خورد\r\nسخن همچو مرغيست كش دام كام * نشيند بهرجا كه بجهد ز دام\r\nتهىدستى و ايمن از درد و رنج * بسى بهتر از سيم با ناز و گنج\r\nكرا نيست دل‌خوش بنيكى خويش * گنه زو بود گر بد آيدش پيش\r\nكرا بخت فرّخ دهد تاج و گاه * چو خرسند نبود درافتد بچاه\r\nبدى گرچه كردن توان با كسى * چو نيكى كنى بهتر آيد بسى\r\nاگر چند بدخواه كشتن نكوست * از آن كشتن آن به كه گرددت دوست\r\nغمى نيست كآن دل هراسان كند * كه آن را نه خرسندى « 1 » آسان كند\r\nنبست ايچ در داور بىنياز * كز آن به درى پيش نگشاد باز\r\nسخن كآن گذشت از زبان دو تن * پراگنده شد بر سر انجمن . . . \r\n\r\nشب\r\n شبى همچو زنگى سيه‌تر ز زاغ * مه نو چو در دست زنگى چراغ\r\nسياهيش برهم سياهى پذير * چو موج از بر موج درياى قير\r\nچو هند و بقار اندر اندوده‌روى * سيه‌جامه وز رخ فروهشته موى\r\nچنان تيره گيتى كه از لب خروش * ز بس تيرگى ره نبردى به گوش\r\nميان هوا جاى جاى ابر و نم * چو افتاده بر چشم تاريك تم « 2 » \r\n\r\n\r\n","description":"","footnote":"\r\n( 1 ) - خرسندى : قناعت\r\n( 2 ) - تم : پردهء چشم ، غشاوه .\r\n","page_name":" 418 ","page_number":432},
  {"content":"\r\n\r\n تو گفتى جهان دوزخى بود تار * بهر گوشه ديو اندرو صد هزار\r\nاز انگِشت « 1 » بُدشان همه پيرهن * دمان باد تاريك و دود از دهن\r\nزمين را كُه از غار ديدار نه * زمانرا ره و روى رفتار نه\r\nبزندان شب در ببند آفتاب * فروهشته بر ديدها پرده خواب\r\nفرشته گرفته ز بس بيم پاس * پرى در نهيب اهرمن در هراس\r\nبسان تنى بىروان بُد زمين * هوا چون دُژم سوكيى « 2 » دل غمين\r\nبدان سوك بركرده گردون زرشك * رخ نيلگون پر ز سيمين سرشك\r\nچو خم كرده چوگانى از سيم ماه * در آن خم پديدار گويى سياه\r\nتو گفتى سپهر آينه است از فراز * ستاره درو چشم زنگيست باز \r\n\r\nاسب\r\n يكى دشت پيماى برّنده راغ * بديدار و رفتار زاغ و نه زاغ\r\nسيه‌چشم و گيسوفش « 3 » و مشك دم * پرى پوى و آهوتگ و گورسم\r\nكُه اندام و مَه تازش و چرخ گرد * زمين‌كوب و دريابر و ره‌نورد\r\nبپستى چو آب و به بالا چو ابر * شناور چو ماغ و دلاور چو ببر\r\nاز انديشهء دل سبك پوىتر * زراى خردمند ره‌جوىتر\r\nچو شب به دو ليكن چو بشتافتى * بتگ روزِ بگذشته دريافتى\r\nبگامى شمردىُ كه از روى زور * بديدى شب از دور بر موى مور\r\nبجستى بيك جَستن از روى زم « 4 » * بگشتى بناورد بر يك درم\r\nچو بر آب جُستى چو بر كوه راه * بروز از خور افزون بُدى شب ز ماه\r\nبرو مژده بر چون ره اندر گرفت * جهان گفتى از باد تگ برگرفت\r\nچنان شد ميان هوا تيز پوى * كه چوگان بدش دست و خورشيد گوى \r\n\r\n\r\n","description":"","footnote":"\r\n( 1 ) - انگشت : زغال\r\n( 2 ) - سوكى : عزادار\r\n( 3 ) - فش : يال\r\n( 4 ) - زم : رودخانه\r\n","page_name":" 419 ","page_number":433},
  {"content":"\r\n\r\n همى جست چون تير و رفتار تير * ز نعلش زمين چون ز باد آبگير\r\nهمى بست از گرد تگ چشم مهر * همى كافت « 1 » از شيهه گوش سپهر \r\n\r\nرزم كرشاسپ\r\n چو زد روز بر تيره شب دزدوار * سپيده برآمد چو گرد سوار\r\nهوا نيلگون شد چو تيغ نبرد * چو رخسار بددل زمين گشت زرد\r\nدو لشكر بپرخاش برخاستند * برابر صف كين بياراستند\r\nبرآمد دَم مهرهء گاودُم * خروشان شد از خام رويينه خم\r\nزمين ماند از آرام و چرخ از شتاب * بُكه خون گشاد از دل سنگ آب\r\nسر نيزه را شد ز دل مغز و ترگ * زبان گشته شمشير و گفتار مرگ\r\nبهر گام بد مغفرى زير پى * پر از خون چو جامى پر از لعل مى\r\nشده تيغ در مغز سر زهرساى * سنان از جگر بر دل اكحل گشاى\r\nدل و چشم بَددل به راه گريز * دليران شده مرگ را هم ستيز\r\nز خم كرده خرطوم پيلان كمند * بيال يلان اندر افگنده بند\r\nيكى را بدندان برافراخته * يكى را به زير پى انداخته\r\nهمى تاخت كرشاسپ بر زنده پيل * همى دوخت دلها بتير از دو ميل\r\nچنان چرخ پرگرد و پرباد كرد * كه گردون كه بد هفت هفتاد كرد\r\nبدش پنجه بر نيزهء آهنين * شدى در ميان سواران كين\r\nبدان نيزه از پيل درتاختى * ز زينشان بابر اندر انداختى\r\nسوى قلب تركان بپيكار شد * بكين جستن هر دو سالار شد « 2 »\r\nبنيزه يكى را هم اندر شتاب * ربود از كمين همچو آهو عقاب\r\nزدش ز ابر بر سنگ تا گشت خرد * بيفگند ازين گونه بسيار گرد\r\nهمى هرسو از حمله بر پشت پيل * بينباشت از چينيان رود نيل \r\n\r\n\r\n","description":"","footnote":"\r\n( 1 ) - كافيدن : كاويدن ، شكافتن .\r\n( 2 ) - يعنى دو سالار فغفوز\r\n","page_name":" 420 ","page_number":434},
  {"content":"\r\n\r\n چنين بود تا روز بيگاه شد * ز شب دامن رزم كوتاه شد\r\nچو درياى قار از زمين بردميد * درو چشمهء زرد شد ناپديد\r\nدو لشكر ز پيكار گشتند باز * طلايه همى گشت شيب و فراز \r\n\r\n6 - قطران\r\nشرف الزمان حكيم ابو منصور قطران عضدى تبريزى از مشاهير شاعران ايران در قرن پنجم هجريست . در نسخهء ديوان قطران به خط انورى كه در سال 529 نوشته شد ، و متعلق بكتابخانهء آقاى جعفر سلطان القرّائى است ، ( اخيرا آقاى مجتبى مينوى در مقاله‌يى اصالت اين نسخه را مورد ترديد قرار داده ) نام او چنين آمده است :\r\n« افصح الشعرا و اكمل البلغا ابو منصور قطران الجيلى الآذربيجانى » ؛ و عوفى « 1 » او را با عنوان حكيم و با لقب شرف الزمان قطران العضدى التبريزى آورده است . معلوم نيست شرف الزمان را عوفى چون نعتى به كار برده يا لقبى براى شاعر بوده است . آقاى فروزانفر در حاشيهء صحيفهء 133 از مجلد دوم سخن و سخنوران باستناد يك بيت از قطران حدس زده‌اند كه قطران لقب « فخر الشعرا » داشته « 2 » . پدر او را دولتشاه منصور دانسته است « 3 » .\r\nنسبت او را چنان كه ديده‌ايم معمولا به تبريز دانسته‌اند ليكن حاج خليفه او را از مردم اورميه « 4 » و دولتشاه او را ترمذى گفته و اين با اشارهء صريح قطران بمولد خود ( يعنى :\r\nشادىآباد تبريز ) « 5 » باطل مىنمايد و گويا علت اين دعوى اشتباه او با شاعرى ديگر است از اهل ترمذ كه قطران نام داشته و استاد چندتن از شاعران اواخر قرن ششم بوده است و از احوال و اشعار او اطلاعى در دست نيست مگر آنچه با احوال و اشعار قطران تبريزى آميخته شده است . با توجه به اين امر ميتوان اشكالى را كه اشارهء دولتشاه دربارهء\r\n\r\n\r\n","description":"","footnote":"\r\n( 1 ) - لباب الالباب ج 2 ص 214\r\n( 2 ) -\r\n فخر الامرائى تو و فخر الشعرا من * فخر الشعرا در بر فخر الامرا به \r\n( 3 ) - تذكرة الشعرا چاپ هند ص 39\r\n( 4 ) - كشف الظنون چاپ تركيه بند 426\r\n( 5 ) -\r\n خدمت تو هم به شهر اندر كنم برجاى غم * گرچه ايزد جان من در شادىآباد آفريد \r\n","page_name":" 421 ","page_number":435},
  {"content":"\r\n\r\nزندگى قطران در اوايل حيات در بلخ و مداحى امير قماج حاكم آن سامان در عهد سنجر و نظم قوسنامه باسم وى و انتقال او در اواخر حيات بعراق و غيره پديد ميآورد ، حل كرد .\r\nهدايت نيز بر اثر توجه باقوال متناقض در ذكر احوال قطران دچار اشتباهاتى شده و از آن جمله او را معاصر چندتن از پادشاهان دانسته است كه در عهود مختلف بسر مىبرده‌اند . مثلا علت اشتهار او را بعضدى انتساب بعضد الدولهء ديلمى دانسته كه مسلما ميان تاريخ وفات آن پادشاه ( 372 ) و ولادت قطران مدتى فاصله بوده است .\r\nگويا قطران چنان كه خود گفته است « 1 » از طبقهء دهقانان بود كه از دهقانى بشاعرى افتاده بود و اين امر در صورت صحت اهميت فراوانى در زندگى شاعر دارد .\r\nاز معاصران قطران ناصر بن خسرو قباديانى است كه در سفر خود هنگام عبور از تبريز قطران را ملاقات كرده و او را در جوانى و هنگام مطالعهء آثار شاعران مشرق ديده بود كه اشكالاتى در مواردى از لغت درى ( - پارسى ، پارسى درى ) داشت و براى رفع آنها بناصرخسرو مراجعه كرد . ناصر درين‌باره گفته است « 2 » : « در تبريز قطران نام شاعرى را ديدم شعرى نيك مىگفت اما زبان فارسى نيكو نمىدانست . پيش من آمد ديوان منجيك و ديوان دقيقى بياورد و پيش من بخواند و هر معنى كه مشكل بود از من پرسيد ، با او بگفتم و شرح آن بنوشت و اشعار خود بر من خواند . » علت عدم اعتياد قطران به زبان پارسى ( - درى ) آن بود كه خود بلهجهء ايرانى « آذرى » خو گرفته و طبعا پاره‌يى لغات و اصطلاحات اهل مشرق را كه از زبان محلى آنان بود نمىشناخته است .\r\nبقطران غير از ديوان او آثارى نسبت داده‌اند . از آن جمله كتابيست در لغت كه حاج خليفه « 3 » آن را « تفاسير فى لغة الفرس » ناميده است . در جزو نسخ خطى كتابخانهء مرحوم مغفور على اكبر دهخدا چند سال پيش نسخه‌يى از يك كتاب كوچك و خالى از شواهد شعرى در لغت فارسى ديده بودم كه بقطران منسوب است .\r\n\r\n\r\n","description":"","footnote":"\r\n( 1 ) -\r\n يكى دهقان بدم شاها شدم شاعر ز نادانى * مرا از شاعرى كردن تو گرداندى بدهقانى \r\n( 2 ) - سفرنامه چاپ برلين ص 8\r\n( 3 ) - كشف الظنون بند 426\r\n","page_name":" 422 ","page_number":436},
  {"content":"\r\n\r\nدولتشاه مدعى است كه قطران منظومه‌يى موسوم به « قوسنامه » بنام امير محمد قماج نظم كرده است . همچنانكه پيش ازين گفته‌ايم اين منظومه ظاهرا از شاعرى بنام قطران ترمذى بود كه از احوال او اطلاعى در دست نداريم و گويا استاد چند تن از شاعران اواخر قرن ششم بوده است . وى قوسنامه را بنام محمد بن ابو بكر بن قماج حاكم سنجر در بلخ سروده بود و ميان اين مرد با قطران تبريزى نزديك يك قرن فاصله بود .\r\nوفات قطران را هدايت بسال 465 نوشته است ولى از ديوان او شواهدى بدست ميآيد كه حيات او را بعد ازين سال هم معلوم ميدارد .\r\nاز سلاطين معاصر و ممدوح قطران نخست امير ابو الحسن على لشكرى حاكم گنجه بود كه قطران در اوايل حال خود در گنجه به خدمت او راه جست و مدتى در آنجا بماند - ديگر امير ابو منصور و هسودان بن محمد كه در حدود اواسط سالهاى 410 و 450 فرمانرواى تبريز بوده است و قطران در بازگشت از گنجه بنزد او رفت و در خدمت او و پسرش ابو نصر محمد بن و هسودان معروف به مملان كه در سال 450 از جانب طغرل بيك فرمانرواى آذربايجان شده بود ، درآمد . - ديگر فضلون بن ابى السوار حكمران گنجه كه بسال 456 بسلطنت نشست و در 484 در بغداد درگذشت - ديگر ابو دلف پادشاه نخجوان ممدوح اسدى طوسى . « 1 »\r\nقطران شاعرى توانا و نيكوسخن است . تمايل وى بصنايع از قصائد او آشكار است و با وجود تصنع در اشعار جانب لطافت و روانى كلام را همواره رعايت كرده است و كمتر قصيدهء اوست كه از معانى جميل و مضامين دلپذير خالى باشد خاصه غزلهاى او كه بروانى و دل‌انگيزى ممتاز است .\r\nيكى از وجوه اهميت او آنست كه نخستين كسى است كه در آذربايجان بپارسى درى آغاز سخنورى كرده و مقتداى شاعران آذربايجان گرديده است .\r\n\r\n\r\n","description":"","footnote":"\r\n( 1 ) - دربارهء قطران علاوه بر مآخذى كه ذكر شد رجوع شود به : 1 - مرحوم سيد احمد كسروى مجلهء ارمغان سال دوازدهم ؛ سخن و سخنوران ج 2 ص 130 - 143 ، دانشمندان آذربايجان مرحوم محمد على تربيت چاپ تهران 1314 ص 307 - 309 ؛ مقدمهء ديوان قطران چاپ تبريز سال 1333 بقلم آقاى محمد نخجوانى .\r\n","page_name":" 423 ","page_number":437},
  {"content":"\r\n\r\nاز قديم باز ناسخان دواوين شعرا سخنان قطران و رودكى را بهم آميخته و كار اين آميزش را بجايى كشانيده‌اند كه بقول هدايت در پاره‌يى از نسخ ديوان قطران او و رودكى را يكى دانسته‌اند « 1 » و بهرحال در ديوان اين شاعر خواننده با يك سبك مواجه نيست و گاه باشعارى بازميخورد كه درست لحن گويندگان عهد سامانى دارد ، مگر آنكه علت اين تشابه فراوان را ميان آثار قطران و شاعران عهد سامانى تتبع آن شاعر در ديوانهاى شعراى قرن چهارم بدانيم .\r\nاز اشعار اوست :\r\n سرشك ابر آزارى زمين را كرد پرگوهر * نسيم باد نيسانى هوا را كرد پر عنبر\r\nز گلبن گل همى خندد ز گل آذين همى بندد * كنون نرگس بپيوندد بهم مينا و سيم و زر\r\nهوا غلغلستان گردد زمين سنبلستان گردد * گلستان گلستان گردد ز دور چرخ و بخش خور\r\nبيارايد درخت گل شود پيروز بخت گل * شود پيروزه تخت گل چو ياقوتى كند افسر\r\nگلستان چون نگار چين پر از نقش‌ونگار چين * چو تخت شهريار چين درخت گل پر از گوهر\r\nهوا چون خوى دلبندان گهى گريان گهى خندان * چو ايوان خداوندان زمين از زينت و زيور\r\nبرآيد باد شبگيرى ز نسرين و گل خيرى * جهان پيراهن پيرى ز تن بيرون كند يكسر\r\nبنفشه چون دل مردى كش از هجران رسد دردى * و يا چون نيلگون گردى فراز ديبه اخضر\r\nبنفشه بر چمن بينى فراز او سمن بينى * يكى را چون شمن بينى يكى را چون بت‌آزر\r\nچمن با ارغوان آمد سمن با اين و آن آمد * تو گويى كاروان آمد بباغ از روم و از ششتر\r\nشمالى باد برخيزد ز هر شاخى درآويزد * چنان‌شان درهم آميزد كه نشناسى يك از ديگر . . . \r\n* * *\r\n « 2 » بود محال مرا داشتن اميد محال * بعالمى كه نباشد هگرز بر يك حال\r\nاز آن زمان كه جهان بود حال زينسان بود * جهان بگردد ليكن نگرددش احوال\r\nدگر شوى تو و ليكن همان بود شب و روز * دگر شوى تو و ليكن همان بود مه و سال \r\n\r\n\r\n","description":"","footnote":"\r\n( 1 ) - يكى از علل بزرگ اين تخليط شباهت مختصرى است بين نام ممدوح رودكى ( نصر ) و كنيهء ممدوح قطران ( ابو نصر )\r\n( 2 ) - اين قصيده را قطران در وصف زلزلهء تبريز گفته است كه بسال 434 رخ داد .\r\n","page_name":" 424 ","page_number":438},
  {"content":"\r\n\r\n محال باشد فال و محال باشد زجر * مدار بيهده مشغول دل بزجر و بفال\r\nتو بنده‌اى سخن بندگانت بايد گفت * كه كس نداند تقدير ايزد متعال\r\nهميشه ايزد بيدار و خلق يافته خواب * هميشه گردون گردان و خلق يافته هال « 1 »\r\nدل تو بستهء تدبير و نالد از تقدير * تن تو سخرهء آمال و غافل از آجال\r\nعذاب ياد نيارى بروزگار نشاط * فراق ياد نيارى بروزگار وصال\r\nنبود شهر در آفاق خوشتر از تبريز * بايمنى و بمال و بنيكوى و جمال\r\nز ناز و نوش همه خلق بود نوشانوش * ز خلق و مال همه شهر بود مالامال\r\nدر او بكام دل خويش هركسى مشغول * امير و بنده و سالار و فاضل و مفضال\r\nيكى به خدمت ايزد يكى به خدمت خلق * يكى بجستن نام و يكى بجستن مال\r\nيكى بخواستن جام بر سماع غزل * يكى بتاختن يوز بر شكار غزال\r\nبروز بودن با مطربان شيرين‌گوى * بشب غنودن با نيكوان مشكين خال\r\nبه كار خويش همىكرد هركسى تدبير * بمال خويش همىداشت هركسى آمال\r\nبه نيم چندان كز دل كسى برآرد قيل * به نيم چندان كز لب تنى برآرد قال\r\nخدا بمردم تبريز برفگند فنا * فلك بنعمت تبريز برگماشت زوال\r\nفراز گشت نشيب و نشيب گشت فراز * رمال گشت جبال و جبال گشت رمال\r\nدريده گشت زمين و خميده گشت نبات * دمنده گشت بحار و رونده گشت جبال\r\nبسا سراى كه بامش همى بسود فلك * بسا درخت كه شاخش همى بسود هلال\r\nكز آن درخت نمانده كنون مگر آثار * وز آن سراى نمانده كنون مگر اطلال\r\nكسى كه رسته شد از مويه گشته بود چو موى * كسى كه جسته شد از ناله گشته بود چو نال\r\nيكى نبود كه گويد به ديگرى كه مموى * يكى نبود كه گويد به ديگرى كه منال . . . \r\n* * *\r\n اى به بالا بلاى آزادان * آرزوى دلى و رنج روان\r\nتنم از عشق تو نوان و نزار * دلم از رنج تو نژند و نوان \r\n\r\n\r\n","description":"","footnote":"\r\n( 1 ) - هال : قرار و آرام\r\n","page_name":" 425 ","page_number":439},
  {"content":"\r\n\r\n آرزوى جوان و پيرى تو * وز تو دائم به درد پير و جوان\r\nزين بتنبل « 1 » همى ستانى دل * ز آن بدستان همى ستانى جان\r\nنكند بر تو كس روا تنبل * نكند بر تو كس روا دستان\r\nدل من خسته ز آن نهفته دهن * تن من زار ز آن نزار ميان\r\nسر آن زلف كينه‌خواه و سياه * هر زمان اندر آورى به دهان\r\nگرنه عاشق‌تر از منست چرا * بر دهان تو هست بوسه‌زنان\r\nتن من هست اسير آن زنجير * دل من هست گوى آن چوگان\r\nدر نوشته بساط صحبت من * چون زمستان بساط تابستان\r\nتا زمستان بساط گستر شد * شد زمين و زمان بديگر سان\r\nچون رخ من شدست رنگ زمين * چون دم من شدست طبع زمان\r\nباغ بركند پرنيان و پرند * كوه پوشيد توزى و كتّان\r\nگشت صحرا تهى ز لشكر روم * گشت پر لشكر حبش بستان\r\nدشت پوشيده چادر ترسا * چرخ پوشيده جامهء رهبان\r\nتا سر دشت و كوه سيمين گشت * باد ديماه گشت چون سوهان\r\nلاجرم در ميان سونش سيم * دامن كوهسار گشت نهان\r\nبوستان پر سياه‌پوشان گشت * تا بر او گشت ماه دى سلطان\r\nاى بدل همچو قبلهء تازى * خيز و بفروز قبلهء دهقان\r\nباده پيش آر و پيش من بنشين * شاخ بيجاده پيش من بنشان\r\nچون جنان خانه ز آن و آن چو سقر * چون سقر طبع ازين و اين چو جنان\r\nاين پديد آرد از ترنج عقيق * و آن برون آرد از شجر مرجان\r\nآن يكى آب رنگ و خواب‌افزاى * اين يكى زرّ خام و سيم‌فشان\r\nسر ديوانه ز آن شود هشيار * دل غمناك ازين شود شادان\r\nآن بسرخى دهد ز يار خبر * اين بزردى دهد ز رنج نشان \r\n\r\n\r\n","description":"","footnote":"\r\n( 1 ) - تنبل : مكر و فريب\r\n","page_name":" 426 ","page_number":440},
  {"content":"\r\n\r\n آن يكى نار وصف و رنج‌شكن * اين يكى رنج تفّ و نارنشان\r\nاين دماند ز روى سندان گل * آن گدازد ز تف خود سندان\r\nهركه اين خورد پروريد روان * پرورانيده را همه خورد آن\r\nآن يكى يادگار افريدون * وين يكى دستگاه نوشروان\r\nگشته مشكين ز بوى آن مجلس * گشته رنگين زرنگ اين ايوان\r\nآن چو خوىِ پناه ملكِ امير * اين چو دست اميرِ خلقِ جهان\r\nصاحب نيكبخت عالى تخت * بو العلى بختيار بن سلمان \r\n* * *\r\n اى مرا ديدار تو جان و جهان * بىتو هرگز نى جهان خواهم نه جان\r\nاى جهان جان چه شادى باشدم * چون نباشى با من اى جان جهان\r\nاى بسان حور و آيين پرى * با كه ديگر كرده‌اى آئين بسان\r\nنيكخو بودى شدى نانيكخو * مهربان بودى شدى نامهربان\r\nمن همانم در هواى تو و ليك * تو نيى اندر هواى من همان\r\nدل برشوت خواستى ايدر ز من * جان همى اكنون بخواهى رايگان\r\nمن به تو زين به گمان بردم همى * اى دريغا كم غلط كردى گمان\r\nديده پيش تو زمين كردن چه سود * كز تو دورم چون زمين از آسمان\r\nبىگناه از من چرا جستى گريز * بىخطا از من چرا كردى كران\r\nمن همىدانم كه اين از تو نبود * از چه بود از گفت‌وگوى اين و آن\r\nراست گفت آن داستان‌گوى بزرگ * بر مبند از عشق كس هرگز ميان\r\nور ميان مر عشق را بندى بكوش * تا سخن‌چين ره نيابد در ميان\r\nاى برخ چون ارغوان عشق تو كرد * رنگ رخسار مرا چون زعفران\r\nگر نيايى يكزمان از بدخوى * سوى من بنگر بنيكى يك‌زمان\r\nبر ره هر دشمنى بىره مرو * دوستانرا بر ميان ره ممان \r\n\r\n","description":"","footnote":"","page_name":" 427 ","page_number":441},
  {"content":"\r\n\r\n قول حاسد مشنو و از من شنو * تا تو ايمن باشى و من شادمان\r\nحاسد ارچه نيك پيوندد سخن * دل ندارد چون نيى همداستان\r\nاز دل من گر ندانى بنگرى * چهرهء زرّين و چشم خون‌فشان\r\nگر مرا باشد ز ديدار تو سود * مر ترا نايد ز ديدارم زيان\r\nبوستان از ابر اگر خرم شود * چشم من ابرست و رويت بوستان\r\nچشم گريان مرا در پيش دار * تا بخندد بر رخانت گلستان\r\nاى گل رنگين رخسار ترا * نابسوده هيچ دست باغبان\r\nتا گل روى ترا ديدم شدم * همچو بلبل با خروش و با فغان\r\nگشتم اندر فرقت تو شعرگوى * گشته بودم در وصالت شعرخوان\r\nخون ز چشم من گشايد چون‌كه من * در غزلهاى تو بگشايم زبان\r\nمن چه‌ام تا عشق را پنهان كنم * عشق هرگز چون توان كردن نهان \r\n* * *\r\n منم غلام خداوند زلف غاليه‌گون * كه هست چون دل من زلف او نوان و نگون\r\nز خون و تف همه‌روزه دو ديده و دل من * يكى بآذر ماند يكى بآذريون\r\nز تفّ ماند جانم بآذر برزين * ز آب ماند چشمم برود آبسكون\r\nچگونه يابد جان من اندر آتش هال « 1 » * چگونه يابد جسمم در آب ديده سكون\r\nهمىندانم در هجر چند باشم چند * همىندانم كز دوست چون شكيبم چون\r\nهواش دارد جان مرا قرين هوان * جفاش دارد جان مرا قرين جنون\r\nز بس كزين دل پرسوز من برآيد دود * ز بس دو ديدهء بيخواب من ببارد خون\r\nز خون ديدهء من رست لاله در صحرا * ز تفّ دود دلم خاست ابر بر گردون \r\n* * *\r\n هرگه كه من بزلف وى اندر نگه كنم * شادى و خرمى ز دل خويش بركنم\r\nگردد روان سرشكم و گردد طپان دلم * گردد نژند جانم و گردد نوان تنم \r\n\r\n\r\n","description":"","footnote":"\r\n( 1 ) - هال : قرار و آرام\r\n","page_name":" 428 ","page_number":442},
  {"content":"\r\n\r\n هرگه كه دست برشكن زلف او برم * بر خويشتن ز حسرت و تيمار بشكنم\r\nگاهش به روى برنهم و گه بديدگان * گاهش هزار بوسه بيك موى برزنم\r\nبيهش بيوفتم كه شبى ديده با شمش * در بيهشى كجا بوم از دست بفگنم\r\nبىتو بزلف تو نتوانم نهاد دل * بىتو چو موى گردم گر سنگ و آهنم \r\n* * *\r\n ايدل ترا بگفتم كز عاشقى حذر كن * بگذار نيكوانرا وز مهرشان گذر كن\r\nچون روى خوب بينى ديده فراز هم نه * چون تير عشق بارد شرم و خرد سپر كن\r\nفرمان من نبردى فرجام خود نجستى * پنداشتى كه گويم هر ساعتى بتر كن\r\nهر گام عاشقى را صدگونه درد و رنجست * گر ايمنيت بايد از عاشقى حذر كن\r\nناكام من برفتى در دام عشق ماندى * چونست روزگارت ما را يكى خبر كن\r\nاكنون بصبر كردن نايد مراد حاصل * زين چاره با زمانى رو چارهء دگر كن \r\n* * *\r\n هان صائم نوالهء اين سفله ميزبان * زين بىنمك ابا « 1 » منه انگشت بر دهان\r\nلب تر مكن به آب كه طلق است در قدح * دست از كباب دار كه زهر است توأمان\r\nبا كام خشك و با جگر تفته درگذر * ايدون كه در سراسر اين سبز گلستان\r\nكافور همچو گل چكد از دوش شاخسار * زيبق چو آب برجهد از ناف آبدان \r\n* * *\r\n فراز و نشيب است روى زمين * متاز اى برادر گشاده عنان\r\nسخن نيك برسنج و از دل بگوى * ره راست بشناس و بىغم بران\r\nبرنج ار بكاهم ننالم ز غم * ز چرخ ار بميرم نخواهم امان\r\nچو كورست گيتى چه خير از هنر * چو كرّست گيتى چه سود از فغان \r\n* * *\r\n تا فتنه دلم بر آن لب ميگونست * صبرم كم و عشق هر زمان افزونست\r\nگويند برون فتاد رازت چونست * چون راز درون بود كه دل بيرونست \r\n\r\n\r\n","description":"","footnote":"\r\n( 1 ) - ابا : طعام ، آش\r\n","page_name":" 429 ","page_number":443},
  {"content":"\r\n\r\n* * *\r\n با آنكه دلم از غم هجرت خونست * شادى بغم توام ز غم افزونست\r\nانديشه كنم هر شب و گويم يا رب * هجرانش چنينست وصالش چونست \r\n* * *\r\n بنگر كه چه گفت با دلم چشم براز * چشمى كه نيامد از غم هجر فراز\r\nگفتا كه ازين گرستن دور و دراز * من رفته‌ام آن رفته اگر نامد باز \r\n\r\n7 - برهانى\r\nامير الشعرا عبد الملك برهانى از جملهء شاعران متقدم عهد سلجوقى است . از احوال و اشعار او اطلاع كافى در دست نيست .\r\nعروضى در چهارمقاله بنقل قول از پسر او يعنى معزى چنين آورده است « 1 » : « پدر من امير الشعرا برهانى رحمه اللّه در اول دولت ملكشاه به شهر قزوين از عالم فنا بدار بقا تحويل كرد . . . پس جامگى و اجراء پدر به من تحويل افتاد . . . پدر من مردى جلد و شهم بود و درين صناعت مرزوق و خداوند جهان سلطان شهيد الب‌ارسلان را در حق او اعتماد بودى . . . » ازين اشارت كوتاه چنين مستفاد مىشود كه امير الشعرا عبد الملك برهانى كه شاعر الب‌ارسلان و مورد علاقه و اعتماد آن سلطان بود ، در آغاز دولت ملكشاه كه از سال 465 شروع بسلطنت كرده بود ، در قزوين بدرود حيات گفت « 2 » . لقب برهانى شايد مأخوذ باشد از لقب الب‌ارسلان يعنى برهان امير المؤمنين .\r\nمعزى ميگويد كه پدرم در دم واپسين « در آن قطعه كه سخت معروف است مرا بسلطان ملكشاه سپرد در اين بيت :\r\n من رفتم و فرزند من آمد خلف صدق * او را به خدا و به خداوند سپردم . » \r\nاين بيت از قطعه‌ييست كه بنابر تحقيق دقيق از اديب مختار زوزنى يعنى\r\n\r\n\r\n","description":"","footnote":"\r\n( 1 ) - چهارمقاله چاپ ليدن ص 41 - 42\r\n( 2 ) - معزى خود در يكى از اشعار بفوت پدر در شهر قزوين اشاره مىكند :\r\n خدا يگانا يكچند از فراق پدر * زمانه تار بديدم به چشم روشن‌بين\r\nمرا به خدمت درگاه خواست پيوستن * اجل ز كالبدش جان گسست در قزوين \r\n","page_name":" 430 ","page_number":444},
  {"content":"\r\n\r\nكمال الملك ابو جعفر محمد بن احمد زوزنى رئيس ديوان طغرا و انشاء ملكشاه بوده « 1 » و در لباب الالباب همراه ساير اشعار آن شاعر نقل شده است و تمام آن چنين است :\r\n يك چند باقبال تو اى شاه جهانگير * گرد ستم از چهرهء ايام ستردم\r\nطغراى نكوكارى و منشور سعادت * پيش ملك العرش بتوقيع تو بردم\r\nآمد چهل و شش ز قضا مدت عمرم * در خدمت درگاه تو صد سال شمردم\r\nبگذاشتم اين خدمت ديرينه به فرزند * وندر سفر از علت ده روزه بمردم\r\nرفتم من و فرزند من آمد خلف صدق * او را به خدا و به خداوند سپردم \r\nو بعيد نيست كه برهانى اين قطعهء « سخت مشهور » را از اديب مختار نقل كرده و پسر خود را بوسيلهء آن ابيات بپادشاه سلجوقى سپرده باشد .\r\nاين ابيات از عبد الملك برهانى نقل شده است « 2 » :\r\n اى مردم چشم از نظر ما مرو آخر * وى عمر گرامى ز بر ما مرو آخر\r\nاى جان عزيز از تن رنجور مشو دور * وى سايهء رحمت ز سر ما مرو آخر\r\nاى نقش خيال خط جان‌پرور جانان * از لوح سواد بصر ما مرو آخر \r\n* * *\r\n هر آن روزى كه باشم در خرابات * همى نازم چو موسى در مناجات\r\nهر آن روزى كه در مستى گذارم * مبارك باشدم ايام و ساعات\r\nمرا بىخويشتن بهتر كه باشم * نه قرآنى نمايم من نه طاعات\r\nچو از بند خرد آزاد گردم * بر آسايم ز تهديد عبادات\r\nمرا موسى بفرمايد بتوراة * چو كردم حق فرعونى مراعات\r\nمرا گويى لباسات تو تا كى * خراباتى چه داند جز لباسات\r\nگهى اندر سجودم پيش معشوق * گهى پيش مغنى در تحيّات \r\n\r\n\r\n","description":"","footnote":"\r\n( 1 ) - رجوع شود بمقدمهء ديوان معزى بقلم مرحوم عباس اقبال استاد دانشگاه ص د - و\r\n( 2 ) - رجوع شود به مقدمه ديوان معزى صفحهء ج - د\r\n","page_name":" 431 ","page_number":445},
  {"content":"\r\n\r\n گهى گويم كه اى ساقى قدخ خذ * گهى گويم كه اى مطرب غزل‌هات\r\nمن و باده كشيدن تا ز مستى * كشم نعره ز حجره در سماوات\r\nپدر بر خم خمرم وقف كردست * سَبيلم كرده مادر بر خرابات\r\nيكى آزاد مردم لاابالى * كنم در وصف قلّاشان مباهات\r\nچو دانستى كه مرد ترّهاتم * مكن بر من سلام اى خواجه هيهات\r\nخرافات خراباتى چه گويم * ندانم من بجز هزل و خرافات\r\nسخن گويم ز شاهى جعفرى اصل « 1 » * خداوندى جوادى نيكوى ذات \r\n\r\n8 - ازرقى\r\nابو بكر زين الدين بن اسمعيل ورّاق هروى از شاعران بزرگ قرن پنجم است . پدر او اسمعيل وراق همانست كه حكيم ابو القاسم فردوسى در فرار از غزنين بطوس « بهرى بدكّان » او فرود آمده بود و « شش ماه در خانهء او متوارى بود تا طالبان محمود بطوس رسيدند و بازگشتند » « 2 » و پيداست كه پيشهء وراقى ( كتابفروشى ) وسيلهء خوبى براى آشنايى پسر اسمعيل يعنى زين الدين ابو بكر با امور ادبى شد .\r\nآشنايى او با خواجه عبد اللّه انصارى و ارادتى كه بقول هدايت « 3 » بدان پير روشن ضمير ميورزيده بسبب همشهر بودن و پيشى داشتن خواجه در سنّ و مقامات بر ازرقى ، بايد در اوايل جوانى صورت گرفته باشد و اين ارادت را وجود ابياتى در مدح « 4 » خواجهء انصارى در ديوان ازرقى تأييد مىكند .\r\nاولين دستگاه حكومتى كه ازرقى با آن آشنايى يافت دستگاه شهريارى شمس الدوله و زين الملة ابو الفوارس طغانشاه بن الب‌ارسلان سلجوقى است كه در سلطنت الب‌ارسلان\r\n\r\n\r\n","description":"","footnote":"\r\n( 1 ) - گويا مراد ازين شاه جعفرى اصل « ذو السعادات شرفشاه جعفرى » رئيس قزوين باشد كه ممدوح برهانى و معزى هر دو بوده است .\r\n( 2 ) - چهارمقاله ص 49\r\n( 3 ) - مجمع الفصحا ج 1 ص 139\r\n( 4 ) - قصيده‌يى بمطلع ذيل :\r\n در قناعت و توفيق و دين و مذهب راست * بروزگار تو اى فخر روزگار كراست \r\n","page_name":" 432 ","page_number":446},
  {"content":"\r\n\r\nحاكم خراسان بوده است ، و با تصريحى كه ازرقى در اشعار خود بنام و نشان او دارد « 1 » اشتباه او با طغانشاه بن مؤيد آىابه ، چنان كه در مجمع الفصحا مىبينيم دور از دقت است . ازرقى در خدمت اين شاهزاده مقام و مرتبتى خاص داشته است تا بجايى كه هرگاه شاهزاده در هرات نمىبود ، از اوستاد بنامه ياد ميكرد « 2 » ؛ و دربارهء تقرّب اين شاعر در خدمت طغانشاه نظامى عروضى داستانى آورده « 3 » است كه باختصار حكايت از سرودن يك رباعى براى كاستن خشم شاهنشاه مىكند كه نتيجهء آوردن نقش بدى در بازى نرد بود ، و آن رباعى چنين است :\r\n گر شاه دوشش خواست و يك زخم افتاد * تا ظن نبرى كه كعبتين داد نداد\r\nآن زخم كه كرد راى شاهنشه ياد * در خدمت شاه روى بر خاك نهاد \r\nطغانشاه ازين رباعى چنان شادمانه شد كه « بر چشمهاى ازرقى بوسه داد و زر خواست پانصد دينار ، و در دهان او ميكرد تا يك درست مانده بود و بنشاط اندر آمد و بخشش كرد »\r\nغير از طغانشاه ازرقى اميرانشاه بن قاورد را از سلاجقهء كرمان در چند قصيده مدح گفته و با او روابط نيكو داشته است .\r\nازرقى نه تنها در قصيده از استادان بزرگ و مسلم است بلكه در داستانسرايى و نظم منظومهاى گوناگون نيز مقتدر بوده است . از جملهء آثار او كه عوفى « 4 » و ديگر تذكره\r\n\r\n\r\n","description":"","footnote":"\r\n( 1 ) - مثلا در اين دو بيت :\r\n گزيده شمس دول شهريار زين ملل * ستوده كهف امم پادشاه خوب‌خصال\r\nطغانشه بن محمد كه خواندش گردون * خدايگان عجم آسمان جود و جلال \r\n( 2 ) - در قصيده‌يى كه در مدح طغانشاه گفته بدين داستان اشاره كرده است :\r\n بس ز اقليمى باقليمى به خط دست خويش * بنده را فرمان دهى وندر سخن يادآورى\r\nاز كدامين چشم شاها از تفاخر بنگرم * كاين نه قدر چون منى باشد چو نيكو بنگرى . . . \r\nو باز در قصيده‌يى گفته است :\r\n بدين نامه تا شاديم برفزودى * بسى شادى دشمنان كرده‌اى گم . . . \r\n( 3 ) - چهارمقاله ص 43 - 44\r\n( 4 ) - لباب الالباب ج 2 ص 87\r\n","page_name":" 433 ","page_number":447},
  {"content":"\r\n\r\nنويسان ياد كرده‌اند الفيه و شلفيهء منظوم بود كه حاج خليفه نيز از آن ياد مىكند « 1 » و ازرقى خود به اين امر تعريضى دارد ، درين ابيات كه در مدح اميرانشاه بن قاورد گفته است :\r\n چو در ركاب تو اين يك سفر بسر بردم * ز من گسسته شود دست سختى و حدثان\r\nبنام فرخ تو قصه‌يى تمام كنم * كه تا بحشر معانى ازو دهند نشان\r\nدليل قوت طبع رهى در اين معنى * بس آن كتاب كه من كرده‌ام بخواه و بخوان\r\nكسى كه راه كژ اندر سخن چنين راند * چو راه راست بود جادوى كند بميان \r\nالبته بايد متوجه اين نكته بود كه داستان الفيه و شلفيه و تصاوير رسواى « 2 » آن پيش ازين تاريخ مشهور بوده و ازرقى فقط بنظم آن مبادرت كرده است .\r\nداستان ديگرى كه ازرقى بنظم كشيده قصهء مشهور سندباد است كه حاجى خليفه « 3 » و هدايت « 4 » و تذكره‌نويسان ديگر از نسبت آن بشاعر ياد كرده‌اند و ازرقى خود بدين معنى اشاراتى دارد و از آن جمله در قصيده‌يى در مدح طغانشاه گويد :\r\n شهريارا بنده اندر موجب فرمان تو * گر تواند كرد بنمايد ز معنى ساحرى\r\nهركه بيند شهريارا پندهاى سندباد * نيك داند كاندرو دشوار باشد شاعرى\r\nمن معانيهاى او را ياور دانش كنم * گر كند بخت تو شاها خاطرم را ياورى \r\nو گويا در ابيات ذيل هم نظر به اين داستان دارد و شاعر هنگام سرودن اين ابيات سرگرم نظم سندبادنامه بوده است . اين ابيات از قصيده‌يى در مدح طغانشاه است :\r\n بنده در مهر تو از جان خدمتى سازد همى * خرم و زيبا و رنگين چون شكفته بوستان\r\nداستانى طرفه كز اخبار و از اشكال آن * برگشايد طبع دانا را هزاران داستان\r\nپر طاوسست به روى بسته مرواريدتر * شكل پروينست در وى رسته برگ زعفران\r\nاز معانى اندرو پرگنده لختى گفته‌ام * از ره فرهنگ و جهل و از ره سود و زيان\r\nگر بپردَختن خداوند جهان فرمان دهد * بنده اندر آتش انديشه بگدازد روان\r\nخدمتى سازم كه جان مرد دانش‌پيشه را * چون بقاى شاه جاويدان بماند در جهان \r\n\r\n\r\n","description":"","footnote":"\r\n( 1 ) - كشف الظنون چاپ تركيه بند 1003\r\n( 2 ) - رسواترند اعداى تو از نقشهاى الفيه ( منوچهرى )\r\n( 3 ) - كشف الظنون بند 1003\r\n( 4 ) - مجمع الفصحا ج 1 ص 139\r\n","page_name":" 434 ","page_number":448},
  {"content":"\r\n\r\n قصهء منثور خاشاكى بود تاريك و پست * گوهرى گردد چو منظوم اندر آيد بر زبان\r\nاز قصصهايى كه در شهنامه پيدا كرده‌اند * نظم فردوسى به كار آيد نه رزم هفتخان \r\nاين قصهء سندباد چنان كه مسعودى در مروج الذهب آورده است از موضوعات سندباد حكيم هندى بوده و همين معنى را ابن النديم در الفهرست تأييد كرده است . اين كتاب از پهلوى به عربى ترجمه شده و عنوان عربى آن « حكاية الملك المتوج مع امرأة - الملك و الحكيم السندباد و سبع الوزرا و حكاية كل واحد منهم » است . نسخهء عربى اين كتاب را بهمراه ترجمهء فارسى آن از محمد بن على بن محمد الظهيرى السمرقندى ، آقاى دكتر احمد آتش استاد زبان فارسى دانشگاه استانبول بسال 1948 در استانبول بطبع رسانيده است . اين ظهيرى سمرقندى « بهاء الدين محمد بن على بن محمد بن عمر الكاتب » است كه دبير سلطان طمغاج خان ابراهيم بوده و ترجمهء خود را در حدود سال 600 بپايان برد و ترجمهء عربى آن از ابو الفوارس قناوزى است كه كتاب خود را از روى متن پهلوى بفرمان امير نوح بن منصور سامانى ( 366 - 387 ) ترتيب داده است « 1 » .\r\nوفات ازرقى را تقى الدين كاشى در سال 527 نوشته و هدايت بسال 526 ، و گويا اين هر دو تاريخ صحيح نباشد چه او مداح اميرانشاه بن قاورد بوده كه بقولى پيش از فوت پدر خود يعنى پيش از سال 466 وفات يافته بود و نيز مداح طغانشاه بن الب‌ارسلان بوده است كه در عهد الب‌ارسلان ( م . 465 ) حكومت خراسان داشت و بنابراين بايد سال وفاتش در همين حدود بوده باشد و گرنه مستبعد است كه يك شاعر مدّاح از پادشاهانى كه بعد ازين تاريخ تا حدود سال 527 حكومت كرده‌اند مانند ملكشاه و محمود و بركيارق و محمد و سنجر مدح نگفته و اثرى از ستايش آنان در ديوان خود باقى ننهاده باشد . گذشته ازين ازرقى در جوانى شروع بشاعرى كرده است بفحواى اين بيت :\r\n جهان پير چو من يك جوان برون نارد * بلندهمت و بسيار فضل و اندك‌سال \r\nو چون او پسر اسمعيل وراق معاصر فردوسى بوده ، پس خود لااقل در اوايل قرن پنجم ولادت يافته است و سنّ او در صورت زنده بودن تا حدود 526 و 527 ميبايست به صد\r\n\r\n\r\n","description":"","footnote":"\r\n( 1 ) - حواشى چهارمقاله ص 176 - 177 بقلم مرحوم مغفور ميرزا محمد خان قزوينى\r\n","page_name":" 435 ","page_number":449},
  {"content":"\r\n\r\nو اند سال رسيده باشد و اين نيز مستبعد است . علاوه برين نظامى عروضى هنگامىكه از داستان نرد باختن طغانشاه حكايت كرده گفته است « با منصور با يوسف در سنهء سبع و خمسمايه كه من بهرات افتادم مرا حكايت كرد كه امير طغانشاه بدين دوبيتى چنان با نشاط آمد . . . . » « 1 » و بعيد است كه نظامى عروضى در زمان حيات و سكونت ازرقى در هرات بدان شهر رفته و آن شاعر استاد بزرگ را در صورتى كه تا 527 زنده بوده ملاقات نكرده باشد . « 2 »\r\nازرقى از شاعران زبردست و ماهر اواسط و نيمهء دوم قرن پنجم هجرى است .\r\nقدرت او در ايراد معانى دقيق و آوردن خيالات باريك و وصف و تصوير دقيق اشياء و مناظر و تشبيهات غريب و مختلف اعم از محسوس و معقول و خيالى و وهمى و ساير انواع تشبيه مشهور و او در همهء آنها موفق است و رشيد الدين وطواط كه او را بتشبيهات وهمى ملامت كرده « 3 » از رعايت انصاف دور مانده است .\r\nاز اشعار اوست :\r\n چه جرم است اينكه هر ساعت ز موج نيلگون دريا * زمين را سايه‌بان بندد بپيش گنبد خضرا\r\nچو در بالا بود باشد ز چشمش اشك در پستى * چو در پستى بود باشد ز كامش دود بر بالا\r\nگهى از دامن دريا رود بر گوشهء گردون * گهى از گوشهء گردون رود بر دامن دريا\r\nگهى از گوشهء كيوان به دريا برزند كِلّه * گهى از گوشهء دريا بكيوان برزند كالا\r\nفلك كردار برخيزد كران پر اختر روشن * صدف كردار برجوشد ميان پر لؤلؤ لالا\r\nز موج آسمان پهنا بچرخ چنبرى پيكر * ز چرخ چنبرى پيكر بموج آسمان پهنا\r\nبجاى قطرهء باران هوا او را دهد لؤلؤ * بعرض لؤلؤ مكنون زمين او را دهد مينا\r\nهوا از چهر او گردد بسان ديدهء شاهين * زمين از رنگ او گردد بسان سينهء ببغا « 4 »\r\nسپاهش را برانگيزد به دريا برزند غارت * مصافش را بپيوندد بگردون بركند غوغا \r\n\r\n\r\n","description":"","footnote":"\r\n( 1 ) - چهارمقاله ص 45\r\n( 2 ) - مرحوم قزوينى نيز در اين‌باره بحثى مستوفى و ادله‌يى ديگر دارد . بحواشى چهارمقاله ص 174 - 175 مراجعه شود .\r\n( 3 ) - حدائق السحر چاپ مرحوم مغفور عباس اقبال آشتيانى ص 42\r\n( 4 ) - ببغاء : طوطى\r\n","page_name":" 436 ","page_number":450},
  {"content":"\r\n\r\n از آن غارت ببخشايد هوا را افسر لؤلؤ * و زين غوغا بپوشاند زمين را صدرهء ديبا\r\nمعنبر گردد از چهرش بعنبر پيكر گردون * منوّر گردد از چشمش بلؤلؤ جامهء صحرا\r\nهمى گريد ازو گردون بسان ديدهء وامق * همى خندد ازو صحرا بسان چهرهء عذرا\r\nگهى گوهر برافشاند چو دست شاه در محفل * گهى آتش برافشاند چو تيغ شاه در هيجا\r\nتو گويى خدمتى سازد همى بر رسم نوروزى * ز شكل لالهء نعمان ز نقش ديبه صنعا \r\n* * *\r\n بمژده خواستن آن نور چشم و راحت جان * بر من آمد پروين نماى و ماه نشان\r\nنهفته انجم او در عقيق عنبر بيز * شكفته سنبل او بر سهيل مشك‌فشان\r\nدرست گفتى بر مه بنفشه كاشت همى * شكسته سنبل آن آفتاب تركستان\r\nبه زير سنبل مشكين او همىرفتند * هزار دل بخروش و هزار جان بفغان\r\nلب و ميانش گفتى شهاب بود و سهيل * يكى زرنگ چنين و يكى ز شكل چنان\r\nشهاب ديدى جوزا بر آن شهاب پديد * سهيل ديدى پروين در آن سهيل نهان\r\nنهفته لالهء رنگين او بتاب كمند * نموده نرگس مشكين او ز خمّ كمان\r\nيكى ز مشك و عبير و يكى ز شير و شبه * يكى ز سوسن و نسرين يكى ز سنبل و بان\r\nپديد كرد ثريّا و ماه چون بنمود * سمن ز سنبل سيراب و لؤلؤ از مرجان\r\nز بهر مژده رخش ساخت چون ستاره و ماه * پديد كرد سمن‌زار زير لاله ستان\r\nچه گفت گفت كه گر رامش دل تو منم * برامش دل من جان بيار و مژده ستان\r\nبيار مژده كه نَو عزّ و خلعتش فرمود * خدايگان ترا شهريار شاه‌نشان \r\n* * *\r\n دوش تا روزِ فراخ آن صنم تنگ دهان * لب چون لاله همى داشت ز مى لاله‌ستان\r\nنافها داشت ازو خانه پر از مشك سياه * باغها داشت ازو ديده پر از سرو روان\r\nرخ او لاله ستان بود و سر زلفك او * زنگيان داشت سِتان « 1 » خفته بر آن لاله‌ستان\r\nگاه پيوسته همىگفت غزلهاى سبك * گاه آهسته همىخورد قدحهاى گران \r\n\r\n\r\n","description":"","footnote":"\r\n( 1 ) - ستان : بر پشت خوابيده\r\n","page_name":" 437 ","page_number":451},
  {"content":"\r\n\r\n دهن كوچك او ديدم هنگام سخن * كز ظريفى دل من غاليه‌دان كرد گمان\r\nگفتم اين غاليه‌دان چيست بخنديد بتم * كه همى غاليه‌دان باز ندانى ز دهان \r\n* * *\r\n پيچيدن افعى بكمندت ماند * آتش بسنان ديو بندت ماند\r\nانديشه برفتن سمندت ماند * خورشيد بهمت بلندت ماند \r\n* * *\r\n عشق تو مرا توانگرى آرد بر * از ديده بلؤلؤ از دو رخسار بزر\r\nبا عشق توام عيش خوشست اى دلبر * آرى ز توانگرى چه باشد خوشتر \r\n* * *\r\n ناشاد مرا اى بت نوشاد مكن * نيكويى كن مرا ببد ياد مكن\r\nمر خصم مرا از غم من شاد مكن * از داد خدا بترس و بيداد مكن \r\n* * *\r\n از جور و ستيز تو بهر بيهده‌يى * در هر نفس از سينه برآرم سده‌يى\r\nاى روى تو در دو چشم من بتكده‌يى * مردى نبود ستيزه با دلشده‌يى \r\n* * *\r\n تا من شدم از هوا قرين هوسى * جز ناله ز بنده برنيامد نفسى\r\nفريادرسم نيست به غير از تو كسى * فرياد ز دست چون تو فريادرسى \r\n* * *\r\n يكچند ز دام عشق بودم بگداز * باز اين دلم آن گداز ميجويد باز\r\nبا اين دل عشق پيشهء صحبت باز * عيشى است مرا تيره و راهى است دراز \r\n\r\n9 - جوهرى\r\nحكيم ابو محامد محمود بن عمر جوهرى صايغ هروى از شاعران اواسط قرن پنجم هجرى است . لقب شعرى او جوهرى است و شاعر خود آن را در اين بيت آورده است :\r\n جوهرى زرگر مداح ملوك و سلطان * هست پيوسته ثناگوى وى و مدحت‌خوان \r\n\r\n","description":"","footnote":"","page_name":" 438 ","page_number":452},
  {"content":"\r\n\r\nعوفى نام او را به همان نحو كه گفته‌ايم آورده و گفته است « حكيم جوهرى . . . هم در علم صياغت و هم در صناعت بلاغت استاد و هم در معرفت جواهر كامل و نقود فضايل را نقّاد و از مقدمان ارباب صنعت بوده است . . . » « 1 » اشعارى كه ازو باقى مانده نمايندهء كمال بلاغت و قدرت او در بيان معانى و مهارت در وصف است و با آنكه اشعار بسيار ازو نداريم از آنقدر كه در دست مانده مقام بلند او در شاعرى مشهود است . عوفى گفته است كه او معاصر امير فرّخ‌زاد بوده و از آن پادشاه « كه از آل ناصر ممتاز بود بكمال دولت و جلال فطنت ، دولتها ديد » . در قصيده‌يى كه صفت ابر كرده فرخ‌زاد را مدح گفته و چون امير فرخ‌زاد بن مسعود بن محمود غزنوى از 444 تا 451 سلطنت كرده است ، بنابرين وى در اواسط قرن پنجم ميزيسته است . غير از دربار غزنوى جوهرى بدربار ملوك غور آل شنسب نيز اختصاص داشت « 2 » .\r\nدولتشاه « 3 » در ذكر احوال « جوهرى زرگر » او را شاگرد اديب صابر و از اقران اثير الدين اخسيكتى دانسته و گفته است « اصلش از بخاراست اما بطريق سياحت بعراق افتاده بود و در اصفهان ساكن بوده » و قصيده‌يى نيز ازو بمطلع ذيل آورده است :\r\n چون صبح بركشد علم ساده پرنيان * بايد كشيد رايت عشرت بر آسمان \r\nسبك اين قصيده با اشعار اثير اخسيكتى كه دولتشاه او را قرين جوهرى زرگر دانسته سازگار و از نوع اشعار اواخر قرن ششم است و بنابراين يا بايد اين جوهرى زرگر بلخى را غير از جوهرى صايغ هروى كه موضوع ترجمهء ماست دانست ، و يا سخن دولتشاه را مقرون باشتباه شمرد . از اشعار جوهرى صايغ هروى است :\r\n الا يا جزع گون خرمن بگنج گوهر آبستن * ز نور پاك دارى دل ز دود تار دارى تن\r\nچو ريزد آبت از مژگان بدوزى دامن خفتان * چو بينى آتش اندر دل بدرّى پيش پيراهن \r\n\r\n\r\n","description":"","footnote":"\r\n( 1 ) - لباب الالباب ج 2 ص 110\r\n( 2 ) - چهارمقاله ص 28\r\n( 3 ) - تذكرة الشعرا چاپ هند ص 74 - 75\r\n","page_name":" 439 ","page_number":453},
  {"content":"\r\n\r\n كنى در آستين مرجان نهى در بادبان لؤلو * ببارى بربر از عنبر كنى دامن تر از لادن\r\nستانى آستين از خويد و مالى بر شقايق بر * شكافى بادبان بر بيد و سايى بر سمن دامن\r\nبتازى اسب در ميدان به زخم نعل بجهاند * ز دود تيره اسب تو ز كال آتش روشن\r\nز پهلوى شبه هر دم برون آرى همى مرجان * ز روى قير هر ساعت كنى پيدا همى روين\r\nكَشَف يابد ز دَرّ تو علا بر كوه بالاور * صدف سازد ز اشك تو گهر در موج بحرافگن\r\nگهى از ديدگان ريزى همى لؤلو چو پالونه « 1 » * گهى از چشمها بيزى همى مرجان چو پرويزن\r\nز تبّت كاروان آرى شوى در دشت مشك‌افشان * ز ششتر قافله گيرى شوى در كوه ديباتن\r\nگه از برگ گل سورى كنى در بوستان تلى * گه از شاخ گل خيرى كنى در گلستان خرمن\r\nبخنجر بر سر گردون شكافى گوشهء مغفر * بناوك بر تن دريا بسُنبى عيبهء جوشن\r\nگهى از ديدگان بىغم ببارى چون زليخا نم * گهى از باد چون مريم شوى بىشوى آبستن\r\nچرا باشد لبت خندان اگر بىبهرى از شادى * چرا چشمت بود گريان اگر بيزارى از شيون \r\n\r\n\r\n","description":"","footnote":"\r\n( 1 ) - پالونه و پالوانه : ترشى پالا ، صافى .\r\n","page_name":" 440 ","page_number":454},
  {"content":"\r\n\r\n بسيم و زر بپيرايى نگار باغ را زيور * بلعل و دُر بيارايى عروس باغ را گردن\r\nبه خون آلوده خنجرها همى خارى رخ لاله * بسيم اندوده پيكانها همى سنبى دل سوسن\r\nنمايى در دل نسرين برنگ معصفر كُنجِد * برآرى از دهان گل بلون زعفران ارزن\r\nچو برگردى بگرد راغ و بر صحرا زنى خيمه * چو آرى لشكر اندر باغ و برگردى بپيرامن\r\nشكوفد برگ گُل از گل دمد شاخ سمن بر شَخ * برويد سوسن از خارا برآيد نرگس از آهن\r\nتو سازى مهرجويانرا همى در بوستان مجلس * تو سازى ماهرويانرا همى در گلستان گلشن\r\nبخُورِ خوش همى سوزد بخار تو بهر خانه * عروس كَش همى زايد سرشك تو بهر برزن\r\nز تو مشك ختن گردد همى ارزان بهر مأوى * ز تو دُرّ عدن گردد همى كاسد بهر معدن\r\nگهى نالى چو بيدينان ز بيم شاه دين‌گستر * گهى گريى چو بدخواهان ز تيغ شاه شير اوژن\r\nملك تاج ملوك عصر فرّخ‌زاد فرّخ پى * كه بخشد نعمت قارون و دارد قوّت قارن « 1 » \r\n* * *\r\n دى مرا آخر سالار خداوند جهان * داد اسپى كه ز پيريست بفرياد و فغان \r\n\r\n\r\n","description":"","footnote":"\r\n( 1 ) - جوهرى اين شعر را از متقدمين استقبال كرده و در پايان قصيدهء خود گفته است :\r\n بر آن طرر آيد اين شعرم كه استاد سخن گويد * الا يا پردهء تارى بپيش چشمهء روشن \r\n","page_name":" 441 ","page_number":455},
  {"content":"\r\n\r\n سفته زن اسپ كه از شانهء او دررفتن * هر زمان آيد در گوش دگرگون دستان\r\nراست مانند يكى اشتر باريك و حزين * از سر شانه برون آمده او را كوهان\r\nپشتش از گوشت تهى گشته بسان تابوت * شكم از كاه درآگنده بسان كه‌دان\r\nپوست بينيش پر از چين چو دم آهنگر * است « 1 » چون ديكش ازين پاى بر آن پالرزان\r\nسرطان‌وار بيك پهلو در راه رود * كه همه دست شد و پاى بسان سرطان\r\nدر سر آيد چو رسد بر شكمش زخم ركاب * بنشيند بُدم آنگه چو كشى باز عنان\r\nنه چو اسپان دگر درخور زينست و لگام * چون خران آمده در خورد فسار و پالان\r\nنزد او رفتم با زين و لگام و افسار * گفت اى بىحق بىحرمت پير نادان\r\nمن ز تو پيرترم حرمت حقم بشناس * كه ز بىحرمتى افتاده‌اى اندر حرمان\r\nمىنبينى كه ز پيرى و ضعيفى گشتست * پشت من خسته و تن كاسته و سرگردان\r\nمر ترا شرم نيايد كه نشينى بر من * گاه ناورد كنى بر من و گاهى جولان\r\nگفت من مركب تهموث بودم ز نخست * كاو همى شد ببنا كردن مروِ شَهجان\r\nگفت با نوح نبى بوده‌ام اندر كشتى * بگهِ آنكه جهان گشت خراب از طوفان\r\nياد دارم كه فريدونِ ملك ايرج را * پادشاه كرد و به دو داد سراسر گيهان\r\nسلم را ديدم در روم كه بنشست بملك * تور را ديدم بر تخت شهى در توران\r\nگفت يكچند بدم دست‌كش اسكندر * گفت يكچند بدم بارگىِ نوشروان\r\nدر عرب بودم يكچند عَديل يَحموم « 2 » * كز همه اسپان بگزيد مر او را نعمان\r\nگفت يكچند مرا داشت جنيبه « 3 » فرعون * گفت يكچند مرا داشت بر آخُر هامان « 4 »\r\nياد دارم كه چو يوسف بعزيزى « 5 » بنشست * سوى مصر آمد يعقوب نبى از كنعان\r\nياد دارم كه عُبيدان شده در دشت حران * همه جا دشت شد آراسته و آبادان \r\n\r\n\r\n","description":"","footnote":"\r\n( 1 ) - است : نشيمن‌گاه\r\n( 2 ) - يحموم : شديد السواد\r\n( 3 ) - جنيبه ، جنيبت : يدك\r\n( 4 ) - هامان : نام برادر ابراهيم و نام وزير فرعون . برهان قاطع .\r\n( 5 ) - يعنى عزيزى مصر\r\n","page_name":" 442 ","page_number":456},
  {"content":"\r\n\r\n لوط را ديدم درمانده بشارستانى * چون دعا كرد نگون گشت همه شارستان\r\nياد دارم كه يكى كرم شد اژدرهايى « 1 » * بزمينى كه نخوانند جز آن را كرمان\r\nبَدَلِ رخش مرا روستم زال بحرب * برد در حَربگه ديو سپيد و اكوان « 2 »\r\nبرد با خويشتن آنگه كه همىخواست شدن * از پى كين سياوش بسوى تركستان\r\nبرد با خويشتنم سوى عجم بيژنِ گيو * كز پى خوك همىرفت بسوى ارمان « 3 »\r\n. . . ز پى آنكه مرا داشت همه حرمت و حق * شصت و سه سال مرا داشت بر آخُر سلطان\r\nبه تو بخشيد مرا گر نپسنديم همى * اسب ديگر طلب از آخر سلطان جهان . . . \r\n\r\n10 - ناصرخسرو « 4 »\r\nحكيم ابو معين ناصر بن خسرو بن حارث القباديانى البلخى المروزى ملقب به « حجت » از شاعران بسيار توانا و بزرگ ايران و از گويندگان درجهء اول زبان فارسى است . وى در ماه ذى قعدهء سال 394 هجرى در قباديان از نواحى بلخ متولد شد و در سال 481 در يمكان بدخشان درگذشت .\r\nنام او و پدرش در اشعار وى چند بار آمده و از آن جمله است اين ابيات :\r\n اگر دوستى خاندان بايدت هم * چو ناصر بدشمن بده خان و مانرا\r\nاى پسر خسرو حكمت بگوى * تات بود طاقت و توش و توان\r\nتحقيق شد كه ناصرخسرو غلام اوست * آنكو بگويدش كه دو گوهر چه گوهرند \r\nو لقب خود را هم به صورت « حجت » و « حجت زمين خراسان » كه فى الواقع عنوان و درجهء\r\n\r\n\r\n","description":"","footnote":"\r\n( 1 ) - اشاره است بداستان كرم هفتواد كه هفتواد او را در كرمان بپرورده و بهيأت اژدهائى درآورده بود و اردشير آن را از ميان برد .\r\n( 2 ) - اكوان ديو كه رستم با او نبرد كرد و بعد از تحمل خطرهايى از او ويرا كشت\r\n( 3 ) - اشاره است بداستان رزم بيژن و گرازان .\r\n( 4 ) - دربارهء ناصرخسرو آنچه از سرگذشت او آورده‌ايم بيشتر مستند است بر مقدمهء فاضلانه و دقيق دانشمند بزرگ معاصر آقاى سيد حسن تقىزاده بر ديوان ناصرخسرو طبع تهران 1304 - 1307 شمسى .\r\n","page_name":" 443 ","page_number":457},
  {"content":"\r\n\r\nمذهبى او در بين اسمعيليان بوده و از جانب خليفهء فاطمى بوى تفويض شده بود ، در ابيات متعدد آورده است چنان كه در اين دو بيت مىبينيم :\r\n يكى رايگان حجتى گفت بشنو * ز حجت مرين حجت رايگان را\r\nاى حجت زمين خراسان بسى نماند * تا اهل جهل روز و شب خويش بشمرند \r\nناصرخسرو در سفرنامه ( ص 2 ) خود را قباديانى مروزى خوانده است و انتساب او بقباديان كه مولد وى بود از اشعار وى نيز ثابت مىشود مثلا در اين بيت :\r\n پيوسته شدم نسب بيمگان * كز نسل قباديان گسستم \r\nو بدين سبب در اشعار خود همه‌جا از بلخ بعنوان وطن و شهر و خانهء خود سخن ميراند و او را در آنجا ضياع و عقار و طايفه و برادر بوده و از آنان چنان كه در ابيات ذيل و بسيارى ابيات ديگر مىبينيم با تحسر ياد ميكرده است :\r\n اى باد عصر اگر گذرى بر ديار بلخ * بگذر بخانهء من و آنجاى جوى حال\r\nبنگر كه چون شدست پس از من ديار من * با او چه كرد دهر جفاجوى بدفعال\r\nترسم كه زير پاى زمانه خراب گشت * آن باغها خراب شد آن خانها تلال\r\nبنگر كه هست منكر من ، يا ، برادرم * دارد چنان كه داشت همى با من اتصال\r\nيا روزگار بر سر ايشان سپه كشيد * مشغول كردشان ز من آفات و اختلال\r\nاز من بگوى چون برسانى سلام من * زى قوم من كه نيست مرا خوب كار و حال\r\nقوم مرا مگوى كه دهر از پس شما * با من نكرد جز به دو ننمود جز ملال \r\nبا توجه به اين اشاره و اشارات متعدد ديگر از شاعر بطلان سخن بعضى از تذكره نويسان « 1 » كه او را اصفهانى دانسته‌اند مسلّم مىشود .\r\nاما نسبت مروزى كه شاعر در سفرنامهء خويش بدان اشاره كرده است بسبب اقامت وى در مرو بوده است كه گويا مدتى در آنجا شغل ديوانى و خانه و مسكن داشته است .\r\n\r\n\r\n","description":"","footnote":"\r\n( 1 ) - تذكرة الشعراء دولتشاه چاپ هند ص 34\r\n","page_name":" 444 ","page_number":458},
  {"content":"\r\n\r\nناصرخسرو را در تذكره‌ها گاه با شهرت علوى مذكور داشته‌اند « 1 » و اين شهرت مأخذ درستى ندارد و گويا ناشى از سرگذشت مجعولى است كه براى او نوشته و به او نسبت داده شده است . در آن سرگذشت نسب ناصرخسرو به پنج واسطه به امام على بن موسى الرضا ميرسد ، و يا شايد بسبب علاقهء او بآل على و اظهار اين علاقهء شديد در آثار خود چنين نسبتى براى او پيدا و مشهور شده باشد . بهرحال حتى دولتشاه « 2 » هم نسبت سيادت را بناصرخسرو بعنوان شهرت ضعيف ذكر مىكند ، و يا باحتمال اغلب ممكن است اين اشتباه دربارهء ناصر بن خسرو از آن باب حاصل شده باشد كه متأخران او را با اشخاص ديگرى از قبيل سيد محمد ناصر علوى شاعر قرن ششم اشتباه كرده باشند و اگر او چنين نسب شريفى داشت در اشعار خود اظهار نمىكرد كه « من شرف و فخر آل خويش و تبارم » .\r\nولادت ناصرخسرو همچنانكه گفته‌ايم بسال 394 اتفاق افتاده است و شاعر خود در اشعار خويش به اين امر اشاره كرده و گفته است :\r\n بگذشت ز هجرت پس سيصد نود و چار * بگذاشت مرا مادر بر مركز اغبر \r\nو با اين وصف سنينى از قبيل سال 359 كه در دبستان المذاهب آمده و 358 كه در تاريخ گزيده ديده مىشود ، خالى از اعتبار است .\r\nناصرخسرو كه بنابر اشارات خود از خاندان محتشمى بوده و ثروت و ضياع و عقارى در بلخ داشته از كودكى بكسب علوم و آداب اشتغال ورزيده و در جوانى در دربار سلاطين و امرا راه يافته و بمراتب عالى رسيده و حتى چنان كه در سفرنامه آورده است بارگاه ملوك عجم و سلاطين را چون سلطان محمود غزنوى و پسرش مسعود ديده « 3 » و بدين ترتيب از اوان جوانى يعنى پيش از بيست و هفت سالگى خود « 4 » در دستگاههاى دولتى راه جسته بود ، و تا چهل و سه سالگى كه هنگام سفر او بكعبه است ، بمراتب عالى\r\n\r\n\r\n","description":"","footnote":"\r\n( 1 ) - مجمع الفصحا ج 1 ص 607\r\n( 2 ) - تذكرة الشعرا چاپ هند ص 37\r\n( 3 ) - سفرنامه ص 78\r\n( 4 ) - زيرا سلطان محمود در 421 درگذشت و در آن هنگام ناصرخسرو 27 سال داشت .\r\n","page_name":" 445 ","page_number":459},
  {"content":"\r\n\r\nاز قبيل دبيرى رسيده و در اعمال و اموال سلطانى تصرف داشته و به كارهاى ديوانى مشغول بوده و مدتى در آن شغل مباشرت نموده و در ميان اقران شهرت يافته بود « 1 » و عنوان « اديب » و « دبير فاضل » گرفته و شاه ويرا « خواجهء خطير » خطاب ميكرده است . گويا ناصرخسرو در آغاز امر در بلخ كه درواقع پايتخت زمستانى غزنويان بود ، در دستگاه دولتى قدرت و نفوذى يافته و بعد از آنكه آن شهر بدست سلاجقه افتاد ، بر نفوذ و اعتبارش افزوده شد « 2 » و برادرش ابو الفتح عبد الجليل نيز در شمار عمال درآمده عنوان « خواجه » يافته بود « 3 » . ناصرخسرو بعد از تصرف بلخ بدست سلاجقه بسال 432 بمرو كه مقر حكومت ابو سليمان جغرى بيك داود بن ميكائيل بود رفت و در آنجا مقامات ديوانى را حفظ كرد تا چنان كه خواهيم ديد تغيير حال يافت و راه كعبه پيش گرفت .\r\nناصرخسرو بعد از آنكه مدتى از عمر خود را ، در عين كسب انواع فضائل ، در خدمت امرا و در لهو و لعب و كسب مال و جاه گذراند ، اندك‌اندك دچار تغيير حال شد و در انديشهء درك حقائق افتاد و با علماى زمان خود كه غالبا اهل ظاهر بوده‌اند ببحث پرداخت ليكن خاطر وقّاد او زير بار تعبد و تقليد نميرفت و جواب سؤالات خود را از مدعيان علم و حقيقت نمىيافت و از اين روى همواره خاطرى مضطرب و انديشه‌يى\r\n\r\n\r\n","description":"","footnote":"\r\n( 1 ) - سفرنامه ص 2\r\n( 2 ) - آنچه دربارهء مقامات او در دورهء جوانى و پيش از تغيير حال گفته‌ايم مستند است بر اين ابيات از ديوان شاعر :\r\n همان ناصرم من كه خالى نبود * ز من مجلس مير و صدر وزير\r\nبنامم نخواندى كس از بس شرف * اديبم لقب بود و فاضل دبير\r\nادب را به من بود بازو قوى * به من بود چشم كتابت قرير\r\nبتحرير الفاظ من فخر كرد * همى كاغذ از دست من بر حرير\r\nدبيرى يكى خرد فرزند بود * نشد جز بالفاظ من سير شير . . .\r\nكنون مير پيشم ندارد خطر * گر آنگه خطر داشتم پيش مير \r\n* *\r\n دستم رسيده بر مه ازيرا كه هيچ‌وقت * بىمن قدح بدست نگيرد همى امير\r\nپيش وزير با خطر و حشمتم بدانك * ميرم همى خطاب كند خواجهء خطير \r\n( 3 ) - سفرنامه ص 143\r\n","page_name":" 446 ","page_number":460},
  {"content":"\r\n\r\nنابسامان داشت و شايد در دنبال همين تفحصات باشد كه مدتى در سفر تركستان و سند و هند گذرانيد و با ارباب اديان مختلف معاشرت و مباحثت نمود « 1 » . ناصرخسرو در اشعار خويش به اين تغيير حال و درجاتى كه تا وصول بدستگاه خلفاى فاطمى پيمود اشاراتى دارد و از آن جمله اين ابيات را نقل مىكنيم :\r\n پيموده شد از گنبد بر من چهل و دو * جوياى خرد گشت مرا نفس سخنور\r\nرسم فلك و گردش ايام و مواليد * از دانا بشنيدم و برخواندم دفتر\r\nچون يافتم از هركس بهتر تن خود را * گفتم ز همه خلق كسى بايد بهتر\r\nچون باز ز مرغان و چو اشتر ز بهايم * چون نخل ز اشجار و چو ياقوت ز جوهر\r\nچون فرقان از كُتب و چو كعبه ز بناها * چون دل ز تن مردم و خورشيد ز اختر\r\nز انديشه غمى گشت مرا دل بتفكر * پرسنده شد اين نفس مفكّر ز مفكّر\r\nاز شافعى و مالكى و قول حنيفى * جستيم ز مختار جهان داور رهبر\r\nچون چون و چرا خواستم و آيت محكم * در عجز بپيچيدند ، اين كور شد آن كر\r\nيك روز بخواندم بقران آيت بيعت * كايزد بقران گفت كه بد دست من از بر\r\nآن قوم كه در زير شجر بيعت كردند * چون جعفر و مقداد و چو سلمان و چو بوذر\r\nگفتم كه كنون آن شجر و دست چگونه است * آن دست كجا جويم و آن بيعت و محضر\r\nگفتند در آنجا نه شجر ماند و نه آن دست * كآن دست پراگنده شد آن جمع مبتّر\r\nآنها همه ياران رسولند و بهشتى * مخصوص بدان بيعت و از خلق مخيّر . . .\r\nرويم چو گل زرد شد از درد جهالت * وين سرو بنا وقت بخمّيد چو چنبر . . .\r\nبرخاستم از جاى و سفر پيش گرفتم * نز خانم ياد آمد و نز گلشن و منظر\r\nاز پارسى و تازى و از هندو و از ترك * و ز سندى و رومى و ز عبرى همه يكسر\r\nو ز فلسفى و مانوى و صابى و دهرى * درخواستم اين حاجت و پرسيدم بىمر\r\n. . . پرسنده همىرفتم ازين شهر بدان شهر * جوينده همىگشتم ازين بحر بدان بر\r\nگفتند كه موضوع شريعت نه بعقلست * زيرا كه بشمشير شد اسلام مقرّر \r\n\r\n\r\n","description":"","footnote":"\r\n( 1 ) - سفرنامه ص 12 و 90 و وجه دين ص 55 .\r\n","page_name":" 447 ","page_number":461},
  {"content":"\r\n\r\n تقليد نپذرفتم و حجّت ننهفتم * زيرا كه نشد حق بتقليد مشهّر \r\n* * *\r\n يكچند گاه داشت مرا زير بند خويش * گه خوب حال و باز گهى بينوا شدم\r\nو از رنج روزگار چو جانم ستوه گشت * يكچند با ثنا بدر پادشا شدم\r\nگفتم مگر كه داد بيابم ز ديو دهر * چون بنگريستم ز عنا در بلا شدم\r\nصد بندگىّ شاه ببايست كردنم * از بهريك اميد كه از وى روا شدم\r\nجز درد و رنج هيچ نگرديد حاصلم * ز آنكس كه سوى او باميد شفا شدم\r\nو از مال شاه و مير چو نوميد شد دلم * زى اهل طيلسان و عمامه و ردا شدم\r\nگفتم كه راه دين بنماييد مر مرا * زيرا كه ز اهل دنيى دل پرجفا شدم\r\nگفتند شادباش كه رستى ز جور دهر * تا شاد گشت جانم و اندر نوا شدم\r\nگفتم چو نامشان علما بود و كارجور * كز دست فقرِ جهل بديشان رها شدم\r\nتا چون بقال و قيل مقالات مختلف * از عمر چند سال ميانشان فنا شدم\r\nگفتم چو رشوه بود و ريا مال و زهدشان * اى كردگار باز بچه مبتلا شدم\r\nاز شاه زى فقيه چنان بود رفتنم * كاز بيم مور در دهن اژدها شدم . . . \r\nخلاصهء سخن آنكه ناصر بعد از طى مقامات ظاهرى در انديشهء تحرّى حقيقت افتاد و در اين انديشهء دراز بسيارى شهرها را بگشت و با اقوام و علماى مختلف مجالست كرد و على الخصوص چندى با علماى دين چون و چرا داشت ليكن آنان مىگفتند كه موضوع شريعت عقلى نيست بلكه بتعبد و تقليد بازبسته است و اين همان سخن اشاعره و اهل حديث است كه در اين روزگار در بسيارى از بلاد غلبه با آنان بود . ناصرخسرو را اين تلبيس‌هاى علماى مذهب كه مالشان از رشوه گرد آمده و زهدشان ريائى و دروغ بود ، گرهى از مشكلات باز نمىكرد و پناهنده شدنش از دستگاه سلاطين ببيشگاه علماى دين مصداق اين بيت قرار گرفته بود كه :\r\n المستجيرُ بعمروٍ عِندَ كربته * كالمستجيرِ من الرمضاء بالنار \r\nاين سرگردانى و نابسامانى احوال را خوابى كه شاعر در ماه جمادى الآخرهء سال 437\r\n\r\n","description":"","footnote":"","page_name":" 448 ","page_number":462},
  {"content":"\r\n\r\nدر گوزگانان ديده بود خاتمه داد . عبارت ناصرخسرو دربارهء اين خواب چنين است :\r\n« . . . پس از آنجا ( يعنى از پنج ديه مرو الرود ) بجوزجانان شدم و قريب يك ماه ببودم و شراب پيوسته خوردمى . . . شبى در خواب ديدم كه يكى مرا گفت : چند خواهى خوردن ازين شراب كه خرد از مردم زايل كند . اگر به هوش باشى بهتر ! من جواب گفتم كه حكما جز اين چيزى نتوانستند ساخت كه اندوه دنيا كم كند . جواب داد كه در بيخودى و بيهوشى راحتى نباشد . حكيم نتوان گفت كسى را كه مردم را ببيهوشى رهنمون باشد . بلكه چيزى بايد طلبيد كه خرد و هوش را بافزايد . گفتم كه من اين را از كجا آرم ؟ گفت جوينده يابنده باشد ! و پس سوى قبله اشارت كرد و ديگر سخن نگفت .\r\nچون از خواب بيدار شدم آن حال تمام بر يادم بود و بر من كار كرد . با خود گفتم كه از خواب دوشين بيدار شدم ، بايد از خواب چهل ساله نيز بيدار گردم . انديشيدم كه تا همهء افعال و اعمال خود بدل نكنم فرج نيابم . روز پنج‌شنبه ششم جمادى الآخرهء سنهء سبع و ثلاثين و اربعمائة نيمهء ديماه پارسيان سال بر چهار صد و ده يزدجردى سر و تن بشستم و به مسجد جامع شدم و نماز كردم و يارى خواستم از بارى تبارك و تعالى بگذاردن آنچه بر من واجب است و دست بازداشتن از منهيات و ناشايست چنان كه حق سبحانه و تعالى فرموده است . . . » پس بفرمان همان كس كه در خواب اشاره به قبله كرده و حقيقت را در آنسوى نشان داده بود ، بار سفر حج بربست و با برادر كهتر خود ابو سعيد و يك غلام هندى روانهء حجاز شد . اين مسافرت هفت سال طول كشيد و با عودت ببلخ در جمادى الآخرهء سال 444 و ديدار برادر ديگر خود خواجه ابو الفتح عبد الجليل خاتمه يافت . در اين سفر چهار بار حج كرد و شمال شرقى و شمال غربى و جنوب غربى و مركز ايران و ممالك و بلاد ارمنستان و آسياى صغير و حلب و طرابلس شام و سوريه و فلسطين و جزيرة العرب و مصر و قيروان و نوبه و سودان را سياحت كرد و در مصر سه سال بسر برد و در آن بمذهب اسمعيلى گرويد و به خدمت خليفهء فاطمى المستنصر باللّه ابو تميم معدّ بن على ( 427 - 487 ) رسيد و بعد از طى مراحل و مدارج مرتبهء حجت يافت و از طرف امام فاطميان بمقام حجت جزيرهء خراسان كه يكى از جزاير دوازده‌گانهء دعوت\r\n\r\n","description":"","footnote":"","page_name":" 449 ","page_number":463},
  {"content":"\r\n\r\nاسمعيليه بود ، انتخاب و مأمور نشر مذهب اسمعيلى و رياست باطنيهء آن سامان گرديد .\r\nهمچنانكه در زاد المسافرين گفته است : « مر نوشتهء الهى را كه اندر آفاق و انفس است بمتابعان خاندان حق نماييم بدستورى كه از خداوند خويش يافته‌ايم اندر جزيرهء خراسان » « 1 » .\r\nهنگامىكه ناصرخسرو از سفر مصر و حجاز بخراسان بازميگشت ، پنجاه ساله بود . وى بعد از بازگشت بموطن خود بلخ رفت و در آنجا شروع بنشر دعوت باطنيان كرد و داعيان به اطراف فرستاد و بمباحثات با علماى اهل سنت پرداخت و اندك‌اندك دشمنان و مخالفان او از ميان متعصبان فزونى گرفتند و كار را بر او دشوار كردند و حتى گويا فتواى قتل او داده شد و او كه ضمنا گرفتار مخالفت بسيار شديد سلاجقه با شيعه بود ، ناگزير به تهمت بددين و قرمطى و ملحد و رافضى بودن ترك وطن گفت تا از شرّ ناصبيان رهايى يابد . اختلاف سختى كه ميان ناصرخسرو و نواصب رخ داد و تا پايان حيات در آثار او اثر كرد ، از همه جاى ديوان او آشكارست ، و شكايتى كه او از آن مردمان و از امراى سلجوقى و علماى سنى خراسان و اشاراتى كه راجع بدشمنيهاى مردم بر اثر اعتقاد خود به حق دارد ، از بيشتر موارد ديوانش مشهودست ، و غالب قصايد او مبارزات سختى است با همين مردم متعصب سبك‌مغز ، و در زاد المسافرين هم بغلبهء جهال بر خود اشاره كرده است « 2 » . بعد از مهاجرت از بلخ ناصرخسرو به نيشابور و مازندران و عاقبت به يمكان پناه برد . پناه بردن او بمازندران كه شايد نخستين فرارگاه او بود از اين ابيات معلوم مىشود :\r\n گرچه مرا اصل خراسانيست * از پس پيرى و مهىّ و سرى\r\nدوستى عترت و خانهء رسول * كرد مرا يمكى و مازندرى\r\nبرگير دل ز بلخ و بنه تن ز بهر دين * چون من غريب‌وار بمازندران درون \r\nدولتشاه سمرقندى ميگويد كه ناصرخسرو بعد از پناه بردن بمازندران در رستمدار و گيلان توقف كرد « 3 » . بعد از چندى توقف در مازندران ناصرخسرو بنيشابور رفت ولى\r\n\r\n\r\n","description":"","footnote":"\r\n( 1 ) - زاد المسافرين چاپ برلين ص 397\r\n( 2 ) - ايضا ص 402\r\n( 3 ) - تذكرة الشعرا ص 35\r\n","page_name":" 450 ","page_number":464},
  {"content":"\r\n\r\nآخر يمكان از اعمال بدخشان را براى محل اقامت دائم خود برگزيد زيرا هم ببلخ نزديكتر و هم در جزيرهء محل مأموريت مذهبى او واقع بود . يمكان درهء ممتدى است كه از سمت جنوبى قصبهء جرم به طرف جنوب ممتد مىشود . قصبهء جرم در جنوب فيض - آباد حاكم‌نشين كنونى ولايت بدخشان بمسافت شش تا هفت فرسنگ واقع است . اهالى يمكان و اطراف جرم هنوز هم بر مذهب اسمعيلى هستند .\r\nناصرخسرو در قلعه‌يى واقع در همين درهء يمكان كه بقول قزوينى در آثار البلاد شهرى حصين بود در وسط كوهها « 1 » ، استقرار يافت و تا پايان عمر خود در آنجا بادارهء دعوت فاطميان در خراسان اشتغال داشت . پناه بردن بيمكان بعد از سالها سرگردانى ناصر در مازندران و نيشابور و بلخ ، و گويا در حدود 60 الى 63 سالگى يعنى بين سالهاى 453 و 456 اتفاق افتاد و شاعر بيش از 25 سال كه دورهء آخر حيات اوست در آن ديار بسر برد .\r\nدر جامع التواريخ و در كتاب دبستان المذاهب چنين آمده است كه ناصرخسرو بيست سال در يمكان بسر برد و اگر چنين باشد سال ورود او بيمكان 461 بوده است .\r\nناصرخسرو تا پايان حيات در يمكان بزيست و در همانجا بدرود حيات گفت و همانجا به خاك سپرده شد و قبر او مدتها بعد از وى مزار اسمعيليان و معروف و مشهور بود . دولتشاه گفته است كه « قبر شريف حكيم ناصر در درهء يمكان است كه آن موضع از اعمال بدخشان است » و سياحان بعد از اين تاريخ هم قبر شاعر را در درهء يمكان ديده‌اند .\r\nتوقف متمادى ناصرخسرو در يمكان مايهء تقويت و تأييد و نشر مذهب اسمعيلى در ناحيهء وسيعى از بدخشان و نواحى مجاور آن تا حدود خوقند و بخارا گرديد و هنوز هم در آن نواحى كه گفته‌ايم طرفداران اين مذهب ديده ميشوند .\r\nالبته آزارى كه از ابناء زمان ببهانهء اعتقادات مذهبى ، به اين مرد فاضل حقيقت‌جوى\r\n\r\n\r\n","description":"","footnote":"\r\n( 1 ) - آثار البلاد در مادهء يمكان از اقليم رابع .\r\n","page_name":" 451 ","page_number":465},
  {"content":"\r\n\r\nرسيد ، و سفاهتهاى فقها و آزارها و نامردميهاى امرا و رجال متعصب و غوغاى عام و نفى بلد و تنهايى و غربت و دورى از يار و ديار ، چنان در روح آزادهء وى اثر كرد كه كمتر قصيده‌يى و اثرى ازوست كه در تنهايى يمكان ساخته شده و اثرى از اين تألمات روحى در آن آشكار نباشد .\r\nچنان كه از اشارات شاعر مسلم مىشود بعد از اظهار دعوت و آشكارا شدن عقايد ناصرخسرو از همه طرف ، يعنى بوسيلهء فقها و امرا و حتى خليفهء عباسى نسبت به او اظهار كمال عناد ميشده است . چنان كه ويرا بر منابر لعن مىكردند و رافضى و قرمطى و معتزلى ميشمردند و مهدور الدم ميدانستند و با آنكه او را غالبا به ترك طريقه‌يى كه پيش گرفته بود دعوت ميكردند وى از راهى كه برگزيده بود بازنمىگشت و همچنان در اعتقاد خود باقى و پايدار بود .\r\nبا تمام اين احوال ناصرخسرو در يمكان دستگاه رياست مذهبى براى خود ترتيب داده و به شرحى كه در آثار البلاد قزوينى آمده است وى در آنجا باغها و قصور و حمامهايى ساخته بود .\r\nفايدهء يمكان براى ناصرخسرو در آن بود كه وى در آن درهء حصين از شر دشمنان خود آسوده و بر كنار بود و از بيم سوءقصد مخالفان از آن درهء دوردست بيرون نمىآمد و على الخصوص انديشهء بازگشت بخراسان را به هيچ روى در خاطر نمىگذراند .\r\nوفات ناصرخسرو چنان كه گفته‌ايم در همين درهء يمكان اتفاق افتاد . دربارهء سال وفات او اقوال مختلف آمده و اقرب آنها بصواب سال 481 است كه حاجى خليفه در تقويم التواريخ بدان اشاره كرده است . در كتاب بيان الاديان كه بسال 485 تأليف شده از ناصرخسرو بعبارت « بوده است » ياد شده و اين خود دليلى است بر آنكه وى ، كه صاحب كتاب معاصر خويشش ميداند ، در تاريخ تأليف كتاب زنده نبود . و چون بعمر طولانى وى در همهء مآخذ و در اشعار او اشاره شده است ، پس سال 481 كه در آن‌وقت ناصرخسرو 87 سال داشت براى وفات او صحيح به نظر ميرسد .\r\nپايهء تحصيلات و اطلاعات ناصرخسرو از آثار منظوم و منثور او به خوبى آشكار\r\n\r\n","description":"","footnote":"","page_name":" 452 ","page_number":466},
  {"content":"\r\n\r\nاست . وى از ابتداء جوانى در تحصيل علوم و فنون رنج برده بود . قرآن را از حفظ داشت و در تمام علوم متداول زمان خود از معقول و منقول و على الخصوص علوم اوايل و حكمت يونان تسلط داشت و علم كلام و حكمت متألهين را نيك مىدانست و دربارهء ملل و نحل تحقيقات عميق و اطلاعات كثير داشت و علاقهء بكتاب و دانش در او بدرجه‌يى بود كه در سفر و حضر همواره كتابهاى خود را با خويشتن داشت و حتى در سخت‌ترين احوالى كه در سفر بازگشت از عربستان بايران داشته است آن كتابها را بر شتر حمل كرده و خود با برادرش پياده طى طريق نموده است « 1 » . در اشعار و آثار او اشارات فراوان بدانش او و اطلاعاتش از علوم گوناگون شده و از آن جمله است اين ابيات از يك قصيدهء او كه بعنوان مثال ذكر مىشود :\r\n بهر نوعى كه بشنيدم ز دانش * نشستم بر در او من مجاور\r\nبخواندم پاك توقيعات كسرى * بخواندم عهد كيكاوس و نوذر\r\nگه اندر ارثما طبقى كه تا چيست * سماك و فرقدان و قطب و محور\r\nگه اندر علم اشكال مجسطى * كه چون رانم بر او پرگار و مسطر\r\nگهى اقسام موسيقى كه هركس * پديد آورد بر الحان مكرر\r\nگهى الوان احوال عقاقير * كه چه گرمست از آن‌چه خشك و چه تر\r\nهمان اشكال اقليدس كه بنهاد * ارسطاليس استاد سكندر\r\nنماند از هيچگون دانش كه من زان * نكردم استفادت بيش و كمتر\r\nنه اندر كتب ايزد مجملى ماند * كه آن نشنيدم از دانا مفسر \r\nاطلاعات وسيع ناصرخسرو وسيلهء ايجاد آثار متعددى از آن استاد به زبان فارسى شد . اين آثار متعدد منظوم و منثور غالبا در دست است . دربارهء آثار منثور او هنگام بحث دربارهء نثر سخن خواهيم گفت .\r\nاما از آثار منظوم او نخست ديوان اوست كه بهترين طبع آن بتصحيح و اهتمام مرحوم حاج سيد نصر اللّه تقوى فراهم آمده و مجموعا 11047 بيت دارد ، و گويا اين\r\n\r\n\r\n","description":"","footnote":"\r\n( 1 ) - سفرنامه ص 121\r\n","page_name":" 453 ","page_number":467},
  {"content":"\r\n\r\nمقدار قسمتى از ابيات ديوان او باشد زيرا دولتشاه ديوان او را سى هزار بيت دانسته است و اكنون نيز در مجموعه‌ها و جنگها اشعارى از ناصرخسرو ثبت است كه در ديوان او ملاحظه نميشود . نسخهء چاپ تبريز از ديوان ناصرخسرو هم بيش از حدود 7500 بيت ندارد .\r\nدو منظومه هم از ناصرخسرو در دست است يكى بنام روشنايىنامه و ديگر موسوم به سعادتنامه . روشنايىنامه منظومه‌ييست كوتاه از 592 بيت ببحر هزج و موضوع آن وعظ و پند و حكمت است . سعادتنامه مشتمل بر 300 بيت است به همان طريقهء روشنايى نامه در پند و حكمت . اين هر دو منظومه نيز در آخر ديوان طبع تهران بچاپ رسيده است .\r\nناصرخسرو بىترديد يكى از شاعران بسيار توانا و سخن‌آور فارسى است . وى طبعى نيرومند و سخنى استوار و قوى و اسلوبى نادر و خاص خود دارد . زبان اين شاعر قريب به زبان شعراى آخر دورهء سامانى است و حتى اسلوب كلام او كهنگى بيشترى از كلام شعراى دورهء اول غزنوى را نشان ميدهد . در ديوان او بسيارى از كلمات و تركيبات به نحوى كه در اواخر قرن چهارم متداول بوده و استعمال ميشده است ، به كار رفته و مثل آنست كه عامل زمان در اين شاعر توانا و چيره‌دست اصلا اثرى برجاى ننهاد . با اينحال ناصرخسرو هرجا كه لازم شد از تركيبات عربى جديد و كلمات وافر تازى ، بيشتر از آنچه در آخر عهد سامانى در اشعار وارد شده بود ، استفاده كرده و آنها را در اشعار آبدار خود به كار برده است .\r\nخاصيت عمدهء شعر ناصرخسرو اشتمال آن بر مواعظ و حكم بسيارست . ناصر خسرو در اين امر قطعا از كسائى شاعر مروزى مقدم بر خود پيروى كرده است .\r\nاواخر عمر كسائى مصادف بود با اوايل عمر ناصرخسرو و هنگامى كه ناصر در مرو به عمل ديوانى اشتغال داشت هنوز شهرت كسائى زبانزد اهل ادب و اطلاع بوده و اشعار وى شهرت و رواج داشته است . به همين سبب ناصرخسرو چه از حيث افكار حكيمانه و زاهدانه و چه از حيث سبك و روش بيان تحت تأثير آنها قرار گرفته و بسيارى از قصائد او را جواب گفته و گاه قصائد خود را بر اشعار آن شاعر چيره‌دست برترى داده است .\r\n\r\n","description":"","footnote":"","page_name":" 454 ","page_number":468},
  {"content":"\r\n\r\nبعد از آنكه ناصرخسرو تغيير حال يافت و بمذهب اسمعيلى درآمد و عهده‌دار تبليغ آن در خراسان شد براى اشعار خود مايهء جديدى كه عبارت از افكار مذهبى باشد بدست آورد .\r\nجنبهء دعوت شاعر باعث شده است كه او در بيان افكار مذهبى مانند يكى از دعات تبليغ را نيز از نظر دور ندارد و به اين سبب بعضى از قصائد او با مقدماتى كه شاعر در آنها تمهيد كرده و نتايجى كه گرفته است بيشتر بسخنانى ميماند كه مبلّغى در مجلس دعوت بيان كرده باشد .\r\nدر بيان مسائل حكمى ناصرخسرو از ذكر اصطلاحات مختلف خوددارى ننموده است . موضوعات علمى در اشعار او ايجاد مضمون نكرده بلكه وسيلهء تفهيم مقصود قرار گرفته است يعنى او مسائل مهم فلسفى را كه معمولا مورد بحث و مناقشه بود در اشعار خود مطرح كرده و در زبان دشوار شعر با نهايت مهارت و در كمال آسانى از بحث خود نتيجه گرفته است .\r\nذهن علمى شاعر باعث شده است كه او بشدت تحت تأثير روش منطقيان در بيان مقاصد خود قرار گيرد . سخنان او با قياسات و ادلهء منطقى همراه و پر است از استنتاجهاى عقلى و به همين نسبت از هيجانات شاعرانه و خيالات باريك و دقيق شعرا خالى است .\r\nاصولا ناصرخسرو به آنچه ديگر شاعران را مجذوب مىكند يعنى بمظاهر زيبايى و جمال و بجنبه‌هاى دلفريب محيط و اشخاص توجهى ندارد و نظر او بيشتر بحقايق عقلى و مبانى و معتقدات دينى است . به همين سبب حتى توصيفات طبيعى را هم در حكم تشبيبى براى ورود در مباحث عقلى و مذهبى به كار ميبرد .\r\nبا اينحال نبايد از قدرت فراوان ناصرخسرو در توصيف و بيان اوصاف طبيعت غافل بود . توصيفاتى كه او از فصول و شب و آسمان و ستارگان كرده در ميان اشعار شاعران فارسى كميابست .\r\nمهمترين امرى كه از حيث بيان عواطف ( غير از عواطف دينى ) در شعر ناصر -\r\n\r\n","description":"","footnote":"","page_name":" 455 ","page_number":469},
  {"content":"\r\n\r\nخسرو جلب نظر مىكند بيان تأثر شديدى است كه شاعر از بدرفتاريهاى معاصران و تعصب و سبك‌مغزى آنان و عدم توجه به حق و حقيقت دارد . او تمام كسانى را كه با تمسك به اين روش نكوهيده و سفيهانه بآزار و ايذاء او برخاسته و ويرا از خان‌ومان رانده و بگوشه‌يى از درهء يمگان افگنده‌اند بباد انتقاد شديد ميگيرد و از اظهار دلتنگى و نفرت نسبت به آنان امتناعى نميورزد .\r\nناصرخسرو شاعرى دربارى نيست و يا اگر وقتى چنين بوده اثرى از اشعار آن دورهء او بدست ما نرسيده است . او جزو قديمترين كسانى است كه مثنويهاى كامل در بيان حكم و مواعظ ساخته‌اند . و قصائد او هم هيچگاه از اين افكار دور نيست . وى بقول خود « 1 » درّ قيمتى لفظ درى را در پاى خوكان نمىريخت و چون از دنيا و اهل آن منقطع شده و چنگ در دامان ولاى على و آل او زده بود ، به دنيا وى نظرى نداشت و با اين حال حاجتى بستايش « خوكان » احساس نميكرد . از اشعار اوست :\r\n آزرده كرد كژدم غربت جگر مرا * گويى زبون نيافت ز گيتى مگر مرا\r\nدر حال خويشتن چو همى ژرف بنگرم * صفرا همى برآيد زانده بسر مرا\r\nگويم چرا نشانهء تير زمانه كرد * چرخ بلند جاهل بيدادگر مرا\r\nگر در كمال و فضل بود مرد را خطر * چون خوار و زار كرد پس اين بىخطر مرا\r\nگر بر قياس فضل بگشتى مدار دهر * جز بر مقرّ ماه نبودى مقر مرا\r\nنىنى كه چرخ و دهر ندانند قدر فضل * اين گفته بود گاه جوانى پدر مرا\r\nدانش به از ضياع و به از جاه و ملك و مال * اين خاطر خطير چنين گفت مر مرا\r\nبا خاطر منوّر روشن‌تر از قمر * نايد به كار هيچ مقرّ قمر مرا\r\nبا لشكر زمانه و با تيغ تيز دهر * دين و خرد بس است سپاه و سپر مرا\r\nانديشه مر مرا شجر خوب برور است * پرهيز و علم ريزد ازو برگ و بر مرا\r\nگر بايدت همى كه ببينى مرا تمام * چون عاقلان به چشم بصيرت نگر مرا\r\nمنگر بدين ضعيف تنم ز آنكه در سخن * زين چرخ پرستاره فزونست اثر مرا \r\n\r\n\r\n","description":"","footnote":"\r\n( 1 ) -\r\n من آنم كه در پاى خوكان نريزم * مر اين قيمتى در لفظ درى را \r\n","page_name":" 456 ","page_number":470},
  {"content":"\r\n\r\n هرچند مسكنم بزمينست روز و شب * بر چرخ هفتمست مجال سفر مرا\r\nگيتى سراى رهگذرانست اى پسر * زين بهتر است نيز يكى مستقر مرا\r\nاز هرچه حاجتست به دو مر مرا خداى * كردست بىنياز درين رهگذر مرا\r\nشكر آن خدايرا كه سوى علم و دين خويش * ره داد سوى رحمت و بگشاد در مرا\r\nاندر جهان بدوستى خاندان حق * چون آفتاب كرد چنين مشتهر مرا\r\nوز ديدن و شنودن دانش بدل نكرد * چون دشمنان خويش چنين كور و كر مرا\r\nهركس همى حذر ز قضا و قدر كند * وين هر دو رهبرند قضا و قدر مرا\r\nنام قضا خرد كن و نام قدر سخن * يا دست اين سخن ز يكى نامور مرا\r\nو اكنونكه عقل و نفس سخن‌گوى خود منم * از خويشتن چه بايد كردن حذر مرا \r\n* * *\r\n سلام كن ز من اى باد مر خراسانرا * مر اهل فضل و خرد را نه عام و نادانرا\r\nخبر بياور ازيشان به من چو داده بوى * ز حال من بحقيقت خبر مر ايشانرا\r\nبگويشان كه جهان سرو من چو چنبر كرد * بمكر خويش ، خود اينست كار گيهان را\r\nنگر كتان نكند غرّه عهد و پيمانش * كه او وفا نكند هيچ عهد و پيمانرا\r\nفلان اگر بشكست اندر آنچه خواهد كرد * چنان به دو بنگر كاو به چشم بهمانرا\r\nازين همه بستاند بجمله هرچش داد * چنان كه بازستد هرچه داده بود آن را\r\nاز آنكه در دهنش اينزمان نهد پستان * دگر زمان بستاند بقهر پستانرا\r\nنگه كنيد كه در دست اين و آن چو خراس * به چند گونه بديديد مر خراسانرا\r\nبملك ترك چرا غره‌ايد ، ياد كنيد * جلال و دولت محمود زاولستانرا\r\nكجاست آنكه فريغونيان « 1 » ز هيبت او * ز دست خويش بدادند گوزگانانرا\r\nچو هند را بسم اسب ترك ويران كرد * بپاى پيلان بسپرد خاك ختلانرا\r\nكسى چنو بجهان ديگرى نداد نشان * همى بسندان اندر نشاند پيكانرا \r\n\r\n\r\n","description":"","footnote":"\r\n( 1 ) - امراى ناحيهء گوزگانان در خراسان كه بآل فريغون مشهور بوده‌اند و بدست محمود حكومت آنان منقرض شد .\r\n","page_name":" 457 ","page_number":471},
  {"content":"\r\n\r\n چو سيستان ز خلف ، رى ز رازيان بستد * وز اوج كيوان سر برفراشت ايوانرا\r\nفريفته شده ميگشت در جهان آرى * چنو فريفته بود اينجهان فراوانرا\r\nشما فريفتگان پيش او همىگفتيد * هزار سال فزون باد عمر سلطانرا\r\nبفرّ دولت او هركه قصد سندان كرد * به زير دندان چون موم يافت سندانرا\r\nپرير « 1 » قبلهء احرار زاولستان بود * چنان كه كعبه است امروز اهل ايمانرا\r\nكجاست اكنون آن مرد و آن جلالت و جاه * كه زير خويش همىديد برج سرطانرا\r\nبريخت چنگش و فرسوده گشت دندانش * چو تيز كرد بر او مرگ چنگ و دندانرا\r\nبسا كه خندان كردست چرخ گريانرا * بسا كه گريان كردست نيز خندانرا\r\nقرار چشم چه دارى به زير چرخ چو نيست * قرار هيچ بيك حال چرخ گردانرا\r\nكناره گيرد ازو كاين سوار تازانست * كسى كنار نگيرد سوار تازانرا\r\nبترس سخت ز سختى چو كار آسان شد * كه چرخ زود كند سخت كار آسانرا\r\nبرون كند چو درآمد بخشم ، گشت زمان * ز قصر قيصر و از خوان خويشتن خانرا\r\nبر آسمان ز كسوف سيه رهايش نيست * مر آفتاب درخشان و ماه تابانرا . . . \r\n* * *\r\n نكوهش مكن چرخ نيلوفرى را * برون كن ز سر باد خيره‌سرى را\r\nبرى دان ز افعال چرخ برين را * نشايد نكوهش ز دانش برى را\r\nهمى تا كند پيشه عادت همىكن * جهان مر جفا را ، تو مر صابرى را\r\nچو تو خود كنى اختر خويش را بد * مدار از فلك چشم نيك اخترى را\r\nبچهره شدن چون پرى كى توانى * بافعال ماننده شو مر پرى را\r\nنديدى بنوروز گشته بصحرا * بعيّوق مانند لالهء طرى را\r\nاگر لاله پرنور شد چون ستاره * جز از وى نپذرفت صورتگرى را\r\nتو با هوش و راى از نكو محضران چون * همى برنگيرى نكو محضرى را\r\nنگه كن كه ماند همى نرگس نو * ز بس سيم و زر تاج اسكندرى را \r\n\r\n\r\n","description":"","footnote":"\r\n( 1 ) - پرير : پريروز\r\n","page_name":" 458 ","page_number":472},
  {"content":"\r\n\r\n درخت ترنج از بر و برگ رنگين * حكايت كند كلّهء قيصرى را\r\nسپيدار ماندست بىهيچ چيزى * ازيرا كه بگزيد مستكبرى را\r\nاگر تو ز آموختن سر نتابى * بجويد سر تو همى سرورى را\r\nبسوزند چوب درختان بىبر * سزا خود همينست مر بىبرى را\r\nدرخت تو گر بار دانش بگيرد * به زير آورى چرخ نيلوفرى را\r\nنگر نشمرى اى برادر گزافه * بدانش دبيرى و نه شاعرى را\r\nكه اين پيشه‌هاييست نيكو نهاده * مر الفغدن « 1 » راحت آنسرى را\r\nبلى اين و آن هر دو نطقست ليكن * نماند همى سحر پيغمبرى را\r\nچو كبك درى باز مرغست ليكن * خطر نيست با باز كبك درى را\r\nاگر شاعرى را تو پيشه گرفتى * يكى نيز بگرفت خنياگرى را\r\nتو درمانى آنجا كه مطرب نشيند * سزد گر ببرّى زبان جرى را\r\nصفت چند گويى ز شمشاد و لاله * رخ چون مه و زلفك عنبرى را\r\nبعلم و بگوهر كنى مدحت آن را * كه مايه است مر جهل و بدگوهرى را\r\nبنظم اندر آرى دروغ و طمع را * دروغست سرمايه مر كافرى را\r\nپسنده است با زهد عمار و بوذر * كند مدحِ محمود ، مر عنصرى را ؟\r\nمن آنم كه در پاى خوكان نريزم * مرين قيمتى درّ لفظ درى را\r\nتراره نمايم كه چنبر كرا كن * به سجده مرين قامت عرعرى را\r\nكسى را كند سجده دانا كه يزدان * گزيدستش از خلق مر رهبرى را\r\nكسى را ، كه بسترد آثار عدلش * ز روى زمين صورت جائرى « 2 » را\r\nامام زمانه كه هرگز نراندست * بر شيعتش سامرى ساحرى را\r\nببين گرت بايد كه بينى به ظاهر * ازو صورت و سيرت حيدرى را \r\n* * *\r\n\r\n\r\n","description":"","footnote":"\r\n( 1 ) - الفغدن ، الفنجيدن : اندوختن ، گرد كردن .\r\n( 2 ) - جائرى : بيدادگرى\r\n","page_name":" 459 ","page_number":473},
  {"content":"\r\n\r\n از گردش گيتى گله روا نيست * هرچند كه نيكيش را بقا نيست\r\nخوشتر ز بقا چيز نيست زيرا * ما راز جهان جز بقا هوا نيست\r\nچون تو ز جهان يافتى بقا را * پس چون‌كه جهان درخور ثنا نيست\r\nگيتى به مثل مادرست و مادر * از مرد سزاوار ناسزا نيست\r\nجانت اثرست از خداى باقى * ناچيز شدن مر ترا روا نيست\r\nفانى نشود هرچه كآن بقا يافت * زيرا كه بقا علت فنا نيست\r\nترسيدن مردم ز مرگ درديست * كآنرا بجز از علم دين دوا نيست\r\nنزديك خرد گوهر بقا را * از دانش به هيچ كيميا نيست\r\nالفنجگه « 1 » دانش اين سرايست * اينجا بطلب هرچه مر ترا نيست\r\nزين بند چو گشتى رها از آن پس * مر كوشش و الفنج را رجا نيست\r\nگويند قديمست چرخ و او را * آغاز نبودست و انتها نيست\r\nاى مردِ خرد بر فناى عالم * از گشتن او راست‌تر گوا نيست\r\nچون نيست بقا اندرو ترا چه * گر هست مر او را فنا و يا نيست\r\nاين گردش هموار چرخ ما را * گويد همه اين خانهء شما نيست\r\nاى پير چو اين هست پس چگويى * زين بهتر و برتر دگر چرا نيست\r\nاين جاى فنا همچو آسياييست * آن ديگر بيشك چو آسيا نيست\r\nببسيج مر آن معدن بقا را * كاين جاى فنا را بسى وفا نيست\r\nداروى بدىّ و خطاست توبه * آن كيست كه او را به دو خطا نيست\r\nروزيست مرين خلق را كه آن روز * روز حسد و حيلت و دها نيست\r\nآن روز يكى عادلست قاضى * كاو را بجز از راستى قضا نيست\r\nنيكى بدهد از جزاى نيكى * بد را سوى او جز بدى جزا نيست \r\n* * *\r\n صبا باز با گل چه بازار دارد * كه هموارش از خواب بيدار دارد \r\n\r\n\r\n","description":"","footnote":"\r\n( 1 ) - الفنجيدن : فراهم آوردن ، اندوختن\r\n","page_name":" 460 ","page_number":474},
  {"content":"\r\n\r\n برويش همىبرد مد مشك سارا * مگر راه بر طبل عطّار دارد\r\nهمى راز گويند تا روز هرشب * ازيرا ز بهمن گل آزار دارد\r\nچو بيمارگون شد ز غم چشم نرگس * مر او را همى لاله تيمار دارد\r\nسحرگه نگه كن كه بر دست سيمين * بزر اندرون درّ شهوار دارد\r\nچه غواص گوهر چه عطار عنبر * بنزديك نرگس نه مقدار دارد\r\nبنالد همى پيش گل‌زار بلبل * كه از زاغ آزار بسيار دارد\r\nزره‌پوش گشتند مردان بستان * مگر باغ با زاغ پيكار دارد\r\nكنون تير گلبن عقيق و زمرد * ازين كينه بر پرّ و سوفار دارد\r\nنبينى كه چون كينه‌داران گل نو * پر از خون دل و دست پرخار دارد\r\nبيابد كنون داد بلبل كه بستان * همى خيل نيسان و آذار دارد\r\nعروس بهارى كنون از بنفشه * كَشَن « 1 » جعدو از لاله رخسار دارد\r\nبيا تا ببينى شكفته عروسى * كه زلفين و عارض بخروار دارد\r\nنگويم كه طاووس نرّ است گلبن * كه گلبن همى زين سخن عار دارد\r\nنه طاووس نرّ از وشى پرّ دارد * نه از سرخ ياقوت منقار دارد\r\nنه در پر و منقار رنگين سرشته * چو گل مشك خرخيز « 2 » و تاتار دارد\r\nچه گويى جهان اين‌همه زيب و زينت * كنون بر همان خاك و كهسار دارد\r\nچه گويى كه پوشيده اين جامه‌ها را * همان گنده‌پير « 3 » چو كفتار دارد\r\nبسى بر درخت گل از برگ و بارش * گهى معجر و گاه دستار دارد\r\nنگه كن شگفتى بمستان بستان * كه هريك چه بازار و چه كار دارد\r\nنهاده بسر در چمن تاج نرگس * بدست اندرون كرده دينار دارد\r\nسوى خويش خواند همى بيهشان را * همه سيرت و خوى طرّار دارد\r\nنبينى كه مستست هر ياسمينى * نبينى كه سر چون نگونسار دارد \r\n\r\n\r\n","description":"","footnote":"\r\n( 1 ) - كشن : انبوه و بسيار\r\n( 2 ) - خرخيز ، قرقيز : قبيله‌يى از قبايل ترك . در ناحيهء قرقيز مشك تندبويى فراهم ميآمد\r\n( 3 ) - گنده‌پير : پير فرتوت\r\n","page_name":" 461 ","page_number":475},
  {"content":"\r\n\r\n نگردد بگفتار مستانه غرّه * كسى كاو دل و جان هشيار دارد\r\nبرانش ز پيش اى خردمند ازيرا * كه هشيار مر مست را خوار دارد\r\nنگه كن كه با هركس اين پير جادو * دگرگونه گفتار و كردار دارد\r\nمكن دست پيشش اگر عهد گيرد * ازيرا كه در آستين مار دارد . . . \r\n* * *\r\n چون گشت جهان را دگر احوال عيانيش * زيرا كه بگسترد خزان را ز نهانيش\r\nبر حسرت شاخ گل در باغ گوا شد * بيچارگى و زردى و گوژى و نوانيش\r\nتا زاغ بباغ اندر بگشاد فصاحت * بربست زبان از طرب و لحن اغانيش\r\nشرمنده شد از باد سحر گلبن عريان * وز آب روان شرمش بربود روانيش\r\nكهسار كه چون رزمهء « 1 » بزاز بد اكنون * گر بنگرى از كلبهء ندّاف « 2 » ندانيش\r\nچون زرّ مزوّر نگر آن لعل بدخشيش * چون چادر گازر نگر آن برد يمانيش\r\nبس باد جهد سرد ز كه لاجرم اكنون * چون پير كه ياد آيد از روز جوانيش\r\nخورشيد بپوشد ز غمش پيرهن خزّ * اينست هميشه سلب خوب خزانيش\r\nبر مفرش پيروزهء شب شاه حلب را * از سوده و پاكيزه بلور است اوانيش\r\nبنگر بستاره كه بتازد سپس ديو * چون زرّ گدازيده كه بر قير چكانيش\r\nمانند يكى جام يخين است شباهنگ * بزدوده بقطرهء سحرى چرخ كيانيش\r\nگر نيست يخين چونكه چو خورشيد برآيد * هرچند كه جويند نيابند نشانيش\r\nپروين بچه ماند بيكى دستهء نرگس * يا نسترن تازه كه بر سبزه نشانيش\r\nوين دهر دونده بيكى مركب ماند * كز كار نياسايد هرچند دوانيش\r\nگيتيت يكى بندهء بدخوست ، مخوانش * زيرا ز تو بدخو بگريزد چو بخوانيش\r\nبىحاصل و مكار جهانست پر از غدر * بايد كه چو مكار بخواندت برانيش\r\nجز حنظل و زهرت نچشاند چو بخواندت * هرچند كه تو روز و شبان نوش چشانيش \r\n\r\n\r\n","description":"","footnote":"\r\n( 1 ) - رزمه : بقچه\r\n( 2 ) - نداف : پنبه‌زن\r\n","page_name":" 462 ","page_number":476},
  {"content":"\r\n\r\n از بهر جفا سوى تو آمد بدر خويش * مگذار و ز در دور بران گر بتوانيش\r\nدشمن چو نكوحال شدى گرد تو گردد * زنهار مشو غرّه بدان چرب زبانيش\r\nچونانكه چو بز بهتر و فر بهتر گردد * از بهر طمع بيش كند مرد شبانيش\r\nهرچند كه دير آيد سوى تو بيايد * چون سوى پدرت آمد پيغام نهانيش\r\nناكس به تو جز محنت و خوارى نرساند * گر تو به مثل بر فلك ماه رسانيش\r\nبدفعل و عوان گرچه شود دوست به آخر * هم بر تو به كار آرد يك روز عوانيش\r\nگه غدر كند با تو و گه مكر فروشد * صد لعنت بر صنعت و بر بازرگانيش\r\nبر گاه نبينى مگر آن را كه سزا هست * كز گاه برانگيزى و در چاه نشانيش\r\nپند و سخن خوب بر آن سفله دريغست * زنهار كه از بار خوى بد نرهانيش\r\nپند تو تبه گردد در فعل بد او * برواره « 1 » كژ آيد چو بود كژّ مبانيش\r\nچون پند نپذرفت ز خود دور كنش زود * تا جان عزيزت برهانى ز گرانيش\r\nزيرا كه چو تير كژ تو راست نباشد * آن به كه به زودى سوى بدخواه جهانيش\r\nآنست خردمند كه جز بر طلب فضل * ضايع نشود يك نفس از عمر زمانيش\r\nدر خلق تواضع نكند بدگهرى را * هرچند كه بسيار بود گوهر كانيش\r\nدر صدر خردمندان بىفضل نه خوبست * چون رشتهء لؤلو كه بود سنگ ميانيش \r\n* * *\r\n مكر و حسد را ز دل آوار كن * اين تن خفته‌ت را بيدار كن\r\nنفس جفاپيشه‌ت مارى بدست * قصد سوى كشتن اين مار كن\r\nبه آتش خرسندى « 2 » يشكش « 3 » بسوز * بر در پرهيزش بردار كن\r\nسركش و تازنده ستورى بدست * زير ادبهاش گرانبار كن\r\nپاى ببندش بر سنهاى پند * حكمت را بر سرش افسار كن\r\nپيشه مدارا كن با هركسى * بر قَدَر دانش او كار كن \r\n\r\n\r\n","description":"","footnote":"\r\n( 1 ) - برواره : بالاخانه و خانهء تابستانى\r\n( 2 ) - خرسندى : قناعت\r\n( 3 ) - يشك : چهار دندان پيشين سباع\r\n","page_name":" 463 ","page_number":477},
  {"content":"\r\n\r\n ور چه گران‌سنگى با بىخرد * خويشتن خويش سبكسار كن\r\nچون بدر خانهء زنگى شوى * روى چو گلنارت چون قار كن\r\nور بدر ترك شوى ز آن سپس * بر در او قار چو گلنار كن\r\nنيكخويى را بره عمر در * زير خرد مركب رهوار كن\r\nخوب حصارى بكش از گرد خويش * خوى نكو را در و ديوار كن\r\nوز خرد و جود و سخا لشكرى * برّ و لطف را سر و سالار كن\r\nشاخ وفا را بنكو فعل خويش * برور و بىشاخ و كم‌آزار كن\r\nسيب خودت را ز هنر بوى ده * خانه‌ت ازو كلبهء عطار كن\r\nسيرت و كردار گر آزاده‌اى * بر سنن و سيرت احرار كن\r\nهرچه ببازو نتوانيش كرد * دانش را با بازو شويار كن . . . . \r\n* * *\r\n دير بماندم درين سراى كهن من * تا كهنم كرد صحبت دى و بهمن\r\nدير بماندم كه شصت سال بماندم * تا بشبان روزها همى بروم من\r\nاى بشبان خفته ظن مبر كه نياسود * گر تو بياسودى اين زمانه ز گشتن\r\nخويشتن خويش را رونده گمان بر * هيچ نشسته نه نيز خفته مبر ظن\r\nاى بخرد با جهان مكن ستد و داد * كاو بستاند ز تو كلند « 1 » بسوزن\r\nجستم من صحبتش و ليكن ازين كار * سود نديدم جز آنكه سوده شدم تن\r\nگر تو نخواهى كه زير پاى بسايدت * دست نبايدت باز مانه بسودن\r\nنوشده‌اى نو شده كهن شود آخر * گرچه بجان كوه قارنى بتن آهن\r\nگرت جهان دوستست دشمن خوانش * دشمن تو دوستست دوست تو دشمن\r\nگر بتوانى ز دوستى جهان رست * بنگر كز خويشتن توانى رستن\r\nواى بر آنكو ز خويشتن نه برآيد * سوزد نارش بهر دو عالم خرمن\r\nدوستى اين جهان نهنبن « 2 » دلهاست * از دل خود بفگن اين سياه نهنبن \r\n\r\n\r\n","description":"","footnote":"\r\n( 1 ) - كلند : كلنگ\r\n( 2 ) - نهنبن : سرپوش\r\n","page_name":" 464 ","page_number":478},
  {"content":"\r\n\r\n مسكن تو عالميست روشن و باقى * نيست ترا عالم فر و دين مسكن\r\nشمع خرد برفروز در دل و بشتاب * با دل روشن بسوى عالم روشن\r\nچون بدل اندر چراغ خواهى افروخت * علم و عمل بايدت فتيله و روغن\r\nدر زه عقبى بپاى رفت نبايد * بلكه بجان و بعقل بايد رفتن\r\nتوشهء تو علم و طاعتست درين راه * سفرهء دل را بدين دو توشه بياگن\r\nآن خورى آنجا كه با تو باشد از ايدر * جاى ستم نيست آن و گُربزى « 1 » و فن . . . \r\n* * *\r\n شبى تارى چو بىساحل دمان پر قير دريايى * فلك چون پر ز نسرين برگ نيل‌اندود صحرايى\r\nنشيب و توده و بالا همه خاموش و بىجنبش * چو قومى هر يكى مدهوش و درمانده بسودايى\r\nزمانه رخ بقطران شسته وز رفتن برآسوده * كه گفتى نافريدستش خداى فرد فردايى\r\nنه از هامونِ سودايى تحير هيچ كمتر شد * نه نيز از صبح صفرايى بجنبيد ايچ صفرايى\r\nنه نور از چشمها يارست رفتن سوى صورتها * نه سوى هيچ گوشى نيز ره دانست آوايى\r\nبَدَل كرده جهان سفله هستى را بنا هستى * فرومانده بدين كار اندرون گردون چو شيدايى\r\nبرآسوده ز جنبشها و قال و قيل هرچ ايدون * كه گويى نيست در عالم نه جنبايى نه گويايى\r\nنديد از صعب تاريكى و تنگى اندرين خيمه * نه چشم باز من شخصى نه جان خفته دانايى \r\n\r\n\r\n","description":"","footnote":"\r\n( 1 ) - گربزى : زيركى\r\n","page_name":" 465 ","page_number":479},
  {"content":"\r\n\r\n مرا چون چشم دل زى خلق چشم سر بسوى شب * چو اندر لشكرى خفته يكى بيدار تنهايى\r\nكواكب را به چشم سر همىديدم چو بيداران * به چشم دل نمىديدم يكى بيدار بينايى\r\nنديدم تا بديدم دوش چرخ پر كواكب را * به چشم سر درين عالم يكى پرنور خضرايى\r\nاگر سرّا « 1 » بضرّا « 2 » در نديدستى نكو بنگر * ستاره زير ابر اندر چو سرّا زير ضرّايى\r\nچو خوشهء نسترن پروين درخشنده بسبزه بر * بزرّ و گوهران آراسته جوزا چو دارايى\r\nنهاده چشم سرخ خويش را عيّوق زى مغرب * چو از كينه مُعادى « 3 » چشم بنهد زى مُعادايى « 4 »\r\nچو در تاريك چَه يوسف منوّر مشترى در شب * درو زهره بمانده زرد و حيران چون زليخايى\r\nكنيسهء مريمستى چرخ گفتى پر ز گوهرها * نجوم ايدون چو رهبانان ثريا چون چليپايى\r\nمرا بيدار مانده چشم و گوش دل كه چون يابم * به چشم از صبح برقى يا به گوش از وحش هرّايى « 5 »\r\nكه عقل ارچه بداند نفس بىدانش نمىداند * كه در عالم نباشد بىنهايت هيچ مبدايى \r\n\r\n\r\n","description":"","footnote":"\r\n( 1 ) - سراء : خوشى ، آسايش\r\n( 2 ) - ضراء : سختى و شدت\r\n( 3 ) - معادى : دشمن\r\n( 4 ) - كسى كه مورد عداوتست\r\n( 5 ) - هرّا : غرش ددگان\r\n","page_name":" 466 ","page_number":480},
  {"content":"\r\n\r\n چو زاغ شب بجا بلسا رسيد از حدّ جابلقا * برآمد صبح رخشنده چو از ياقوت عنقايى\r\nگريزان شد شب تيره ز خيل صبح رخشنده * چنان چون باطل از حقّى و ناپيدا ز پيدايى\r\nخجل گشتند انجم پاك چون پوشيده رويانى * كه مادرشان ببيند روى بگشاده مفاجايى\r\nهمه همواره در خورشيد پيوستند ناچاره * بكلّ خويش پيوندد سرانجامِ هر اجزايى\r\nچنين تا كى كنى حجّت تو اين وصف نجوم و شب * سخن را اندرين معنى فگندى در درازايى\r\nز بالاى « 1 » خرد بنگر يكى در كار اين عالم * ازيرا كز خرد برتر نيابى هيچ بالايى\r\nيكى درياست اين عالم پر از لؤلوى گوينده * اگر پر لولوى گويا كسى ديدست دريايى\r\nزمانه است آب اين دريا و اين اشخاص كشتيها * نديد اين آب و اين كشتى مگر هشيار بينايى\r\nزهر بيشىّ و كمّى كآن بخلق اندر پديد آيد * كرا پيدا نخواهد شد بدين‌سان صعب غوغايى ؟\r\nفلان از بهر به همان تا مر او را صيد چون گيرد * ازو پوشيده هر ساعت همى سازد معمايى\r\nمحسّن را دكر مكرىّ و حسّان را دگر كيدى * وُ جعفر را دگر رويى و صالح را دگر رايى \r\n\r\n\r\n","description":"","footnote":"\r\n( 1 ) - بالا : بلندى\r\n","page_name":" 467 ","page_number":481},
  {"content":"\r\n\r\n كجا باشد محلّ آزادگان را در چنين وقتى * كه بر هر گاهى و تختى نشسته مير مولايى\r\nنبينى بر گه شاهى مگر غدّار و بىباكى * نيابى بر سر منبر مگر زرّاق كانايى « 1 »\r\nيجوز و لايجوزستش همه فقه از جهان ليكن * سرا يكسر ز مال وقف گشتستش چو جوزايى\r\nتهىتر دانش از دانش از آن كز مغز ترب ارچه * بمنبر بر همى بينيش قسطايى و لوقايى « 2 »\r\nحصارى به ز خرسندى نديدم خويشتن را من * حصارى جز همين نگرفت ازين پيش ايچ كُندايى « 3 »\r\nبپيش ناكسى ننهم بخوارى تن چو نادانان * نهد كس نافهء مشكين بپيش گَنده غوشايى « 4 » \r\n\r\nاز روشنايىنامه :\r\n بدان خود را كه گر خود را بدانى * ز خود هم نيك و هم بد را بدانى\r\nشناساى وجود خويشتن شو * پس آنگه سرفراز انجمن شو\r\nچو خود دانى همه دانسته باشى * چو دانستى ز هر بدرسته باشى\r\nندانى قدر خود زيرا چنينى * خدا بينى اگر خود را ببينى\r\nترا نُه چرخ و هفت‌اختر غلامست * تو شاگرد تنى ، حيفى تمامست !\r\nمشو پابند لذات بهيمى * اگر جوياى آن خرّم نعيمى\r\nچو مردان باش و ترك خواب و خور كن * چو سيّاحان يكى در خود سفر كن \r\n\r\n\r\n","description":"","footnote":"\r\n( 1 ) - كانا : كودن\r\n( 2 ) - مراد قسطا بن لوقا البعلبّكى دانشمند و مترجم شهير است .\r\n( 3 ) - كندا : خردمند\r\n( 4 ) - غوشا : سرگين خشكيده\r\n","page_name":" 468 ","page_number":482},
  {"content":"\r\n\r\n كه باشد خواب و خور كار بهايم * بمعلومات شد جان تو قايم\r\nيكى بيدار شو تا چند خفتى * ببين خود را كه چيزى بس شگفتى\r\nتفكر كن ببين تا از كجايى * درين زندان چنين بهر چرايى\r\nقفس بشكن ببرج خويشتن شو * چو ابراهيم آزر بت‌شكن شو\r\nتو زين‌سان آفريده بهر كارى * دريغ آيد كه مهمل درگذارى\r\nملك فرمانبر شيطان دريغست * ملك در خدمت دربان دريغست\r\nچرا بايد كه عيسى كور باشد * خطا باشد كه قارون عور باشد\r\nتو دارى اژدهايى بر سر گنج * بكش آن اژدها فارغ شو از رنج\r\nو گر قوتش دهى بد زهره باشى * ز گنج بىكران بىبهره باشى\r\nترا در خانه گنجست و تو درويش * ترا مرهم بدستست و تو دلريش\r\nتو در خوابى كجا افتى به منزل * طلسم‌آرايى و از گنج غافل\r\nسبك بشكن طلسم و گنج بردار * بكش رنجى و از خود رنج بردار \r\n\r\nاز سعادتنامه :\r\n چو خواهى كرد با كس دشمنىساز * ميفگن دوستى با او ز آغاز\r\nفگندن دوستى با كس سليمست * وفا بردن بسر كارى عظيمست\r\nمرنجان كس مخواهش عذر از آن پس * كه بدكارى بود رنجاندن كس\r\nمكن قصد جفا گر باوفايى * ز سگ طبعى بود گرگ آشنايى\r\nچو رنجانيدن كس هست آسان * بدست آوردنش نبود بدان‌سان\r\nدر گنج معيشت سازگاريست * كليد باب جنّت بردباريست\r\nز توفيق و كليد بىريايى * همه درهاى دولت برگشايى\r\nچو نتوانى علاج درد كس كرد * ميفزاى از جفايش درد بر درد\r\nسنان جور بر دلريش كم زن * چو مرهم مىنسازى نيش كم زن\r\nز مردم زاده‌اى ، با مردمى باش ! * چه باشد ديو بودن ، آدمى باش ! \r\n\r\n","description":"","footnote":"","page_name":" 469 ","page_number":483},
  {"content":"\r\n\r\n\r\n11 - بلفرج رونى\r\nابو الفرج بن مسعود رونى « 1 » از استادان مسلم شعر فارسى در دورهء دوم غزنوى است . عوفى مولد و منشاء او را از خطهء لوهور ( لاهور ) دانسته و امين احمد رازى نيز در هفت‌اقليم بر همين عقيده رفته است ليكن گروهى ديگر مانند حمد اللّه مستوفى در تاريخ گزيده و آذر در آتشكده و هدايت در مجمع الفصحا ، رونه را از قراء خراسان و از دشت خاوران يا از اعمال نشابور دانسته‌اند و اين قول اخير اصح است زيرا رونه از قراء نزديك نيشابور است .\r\nبنابرين ميتوان گفت اصل او از رونه و مولد و منشاء او مانند مسعود سعد در لاهور بوده است . شهرت او در شاعرى از هنگام ورود بدربار سلطان ابراهيم بن مسعود غزنوى ( 450 - 492 ) آغاز شده و او پسر ابراهيم يعنى سلطان مسعود ( 492 - 508 ) و عده‌يى از رجال عهد آن دو سلطان را نيز مدح كرده است . سال وفاتش معلوم نيست ولى مسلما بعد از سال 492 يعنى سال جلوس سلطان مسعود بن ابراهيم درگذشته است .\r\nبو الفرج رونى از شعرا با مسعود سعد سلمان مراوده داشته است . مسعود سعد خود را شاگرد او خوانده و گفته است :\r\n اى خواجه بو الفرج نكنى ياد من * تا شاد گردد اين دل ناشاد من . . .\r\nنازم بدانكه هستم شاگرد تو * شادم بدانكه هستى استاد من\r\nاى رونى اى كه طرفهء بغدادى * دارد نشستگاه تو بغداد من \r\nو همچنين دربارهء قصرى كه مسعود سعد ساخته بود ابو الفرج رونى قصيده‌يى براى او فرستاده و مسعود آن را جواب گفته است « 2 » .\r\nدر اشعار مسعود سعد قطعه‌يى هست كه در آن از ابو الفرج نامى گله كرده و حبس خود را نتيجهء سعايت او دانسته و گفته است :\r\n بو الفرج شرم نايدت كاز خبث * در چنين حبس و بندم افگندى . . . \r\nچنان كه در شرح حال مسعود سعد خواهيم ديد بايد اين مرد ابو الفرج نصر بن رستم باشد نه ابو الفرج رونى شاعر ، كه پايهء آن نداشت تا بتواند اميرى را از امراى سلطان در\r\n\r\n\r\n","description":"","footnote":"\r\n( 1 ) - لباب الالباب ج 2 ص 241\r\n( 2 ) - ديوان مسعود سعد چاپ مرحوم رشيد ياسمى ص 728 - 729\r\n","page_name":" 470 ","page_number":484},
  {"content":"\r\n\r\nحبس و قيد افگند .\r\nابو الفرج در ميان معاصران و شاعران بعد از خود باستادى مشهور بوده و چنان كه در احوال انورى خواهيم ديد ديوان او مورد علاقهء آن شاعر استاد قرار داشته است و شعر بلفرج در نزد او مثل متانت و استحكام بوده است چنان كه گفته است :\r\n از متانت خيل اقبالت چو شعر بلفرج * وز عذوبت مشرب عيشت چو نظم فرخى \r\nو اگرچه انورى خود طريقه‌يى خاص در شعر دارد ليكن ميتوان مدعى بود كه طريقهء او دنبالهء روشى است كه ابو الفرج در اواخر قرن پنجم ابداع كرده و بعد ازو در قرن ششم پيروانى پيدا كرده و بكمال رسيده است . عوفى نيز به تتبع انورى در ديوان ابو الفرج اشاره كرده و گفته است : « انورى پيوسته تتبع سخن او كردى و ديوان او همواره در نظر داشتى . . . » و بعضى از قصايد استاد را استقبال كرده است .\r\nبلفرج خيلى زودتر از ديگر شاعران زمان خود متوجه نو كردن سبك سخن شد . چنان كه ميان شيوهء او و شيوهء معاصرانش از قبيل عثمان و مسعود سعد و معزّى و نظاير آنان اختلاف فراوان مشهود است .\r\nاو سبك دورهء اول غزنوى را ، كه بايد آن را سبك تكامل‌يافتهء دورهء سامانى شمرد ، بدور افگند و شيوه‌يى نو پديد آورد . در كلام او بلغات عربى نسبة زياد و بعضى از اصطلاحات و افكار علمى و ابداع تركيبات تازه و به كار بردن استعارات و تشبيهات بديع و دقيق و دقت در خيالات و استعمال رديف‌هاى متعدد و مشكل « 1 » باز ميخوريم . الفاظ او سنجيده و منتخب است چنان كه با اندك تغييرى در آنها نه تنها حليهء فصاحت از شعر برداشته مىشود بلكه غلطهاى فاحش در آنها راه مىيابد و اين حال در نسخ ديوان او بوفور ملاحظه مىشود . بلفرج باوزان دشوار و صعب علاقهء وافر دارد و گويا ميخواهد اين آزمايش را وسيله‌يى براى رجحان خود بر ديگران قرار دهد . قصائد او با تغزل آغاز نميشود و جز چند مورد كه با ذكر اوصاف طبيعت تشبيب\r\n\r\n\r\n","description":"","footnote":"\r\n( 1 ) - مانند آتش و آب در :\r\n گرفت مشرق و مغرب سوار آتش و آب * ربود حرص امارت قرار آتش و آب \r\nو :\r\n قبول يافت ز هر هفت‌اختر آتش و آب * وجيه گشت بهر هفت‌كشور آتش و آب \r\n","page_name":" 471 ","page_number":485},
  {"content":"\r\n\r\nقصيده كرده است ، در بقيهء موارد هم از آغاز بمدح ممدوح مىپردازد و دقت خيال و قوت ذهن او بوى اجازه ميدهد كه در مدايح راه غلوّ و مبالغه پيش گيرد و با آنكه قصائد او را لطف عشق صفايى نبخشيده و صيقل مهر جلايى نداده است ، رباعيات او لطيف و مطبوع و متضمن عواطف گرم عاشقانه است .\r\nنسخه‌يى از ديوان او كه بهمت پرفسور چايكين و با تعليقات آقاى محمد على ناصح در 1304 - 1305 بضميمهء سال ششم مجله ارمغان طبع شده ، بيش از دو هزار بيت ندارد . نسخه‌يى ديگر از اين ديوان كه در هندوستان در حاشيهء ديوان عنصرى طبع شده ، ازين مقدار بسى كمتر دارد . از اشعار اوست :\r\n بادبان بركشيد باد صبا * معتدل گشت باز طبع هوا\r\nخاك ديبا شدست پر صورت * جانور گشته صورت ديبا\r\nشاخ چون كرم پيله گوهر خويش * بر تند گرد تن همى عمدا\r\nسبزه اندر حمايت شبنم * سر ز پستى كشيد زى بالا\r\nابر بىشرط مهر و عقد نكاح * گشت حامل بلؤلؤ لالا\r\nاينك از شرم آن همىفگند * لؤلؤ نارسيده بر صحرا\r\nچشمها برگشاده غنچهء گل * تا ببيند جمال خسرو ما \r\n* * *\r\n نوروز جوان كرد بدل پير و جوانرا * ايام جوانيست زمين را و زمانرا\r\nهر سال درين فصل برآرد فلك پير * چون طبع جوانان جهان دوست جهانرا\r\nگر شاخ نوان بود ز بىبرگى بىبرگ * از برگ نوا داد قضا شاخ نوانرا\r\nانواع نبات اكنون چون مورچه در خاك * از جنبش بسيار مجدّر كند آن را\r\nمرغ از طلب دانه فروماند كه دانه * در خاك همى سبز كند روى مكانرا\r\nبگرفت شكوفه بچمن بر گذر باغ * چونانكه ستاره گذر كاهكشانرا\r\nآن غنچهء گل بين كه همى نازد بر باد * از خندهء دزديده فروبسته دهان را\r\nو آن لاله كه از حرص ثنا گفتن خسرو * آورد برون از لب و از كام زبانرا \r\n\r\n","description":"","footnote":"","page_name":" 472 ","page_number":486},
  {"content":"\r\n\r\n* * *\r\n گرفت مشرق و مغرب سوار آتش و آب * ربود حرص امارت قرار آتش و آب\r\nهمىشكنجد باد و همىشكافد خاك * بجنبش اندر دود و بخار آتش و آب\r\nبه خشك و تر بجهان دربگشت ناظرِ عقل * نيافت اصلى جز مستعار آتش و آب\r\nنهاد گويى چون مهر در كنار نگين * سپهر ملك زمين در كنار آتش و آب\r\nبكارزار منه پيش اين دو سلطان پى * كه كارزار كند كارزار آتش و آب\r\nبزينهار مبر پيش اين دو سلطان تن * كه موم و ملح شود زينهار آتش و آب \r\n* * *\r\n قبول يافت ز هر هفت‌اختر آتش و آب * وجيه گشت بهر هفت‌كشور آتش و آب\r\nازين چهار مصدّر كه آخشيجانند * قوىترند همين دو مصدّر آتش و آب\r\nهوا كه بيند خشك و زمين كه بيند تر * چو باز گيرد از ايشان مقدّر آتش و آب\r\nهمان كند كه شهاب و همان كند كه ذنب * بديو دوزخ و خورشيد خاور آتش و آب\r\nچرا نزايد تف و چرا نبارد نم * اگر مؤنث هست و مذكر آتش و آب\r\nشگفت و معجب و مغرور كاردارانند * بحول و قوت خويش اين دو گوهر آتش و آب\r\nچو حول و قوت بو نصر پارسى بينند * بطوع گويند اللّه اكبر آتش و آب \r\n* * *\r\n جشن فرخندهء فروردينست * روز بازار گل و نسرينست\r\nآب چون آتش عودافروزست * باد چون خاك عبيرآگينست\r\nباغ پيراسته گلزار بهشت * گلبن آراسته حور العينست\r\nبرج ثور است مگر شاخ سمن * كه گلش را شبه و پروينست\r\nگِرد بستان ز فروغ لاله * گويى آتشكدهء برزينست\r\nآب چين يافته در حوض از باد * همچو پركار حرير چينست\r\nبط چينى كه ستادست در او * چون پياده است كه با نعلين « 1 » است \r\n\r\n\r\n","description":"","footnote":"\r\n( 1 ) - نعلين بكسر لام از « نالين » پهلوى بمعنى كفش چوبى و بىعقب\r\n","page_name":" 473 ","page_number":487},
  {"content":"\r\n\r\n بچه ماند بعروسى عالم * كه سبك‌روح و گران‌كابينست \r\n* * *\r\n آمد از حوت برنهاده ثقل * پيشواى ستارگان بحمل\r\nپر لطايف نموده عرض هوا * در ظرايف گرفته طول جبل\r\nكرده بر آب و باد و خاك طباع * آتش او هزارگونه عمل\r\nروز و شب را بمسطر انصاف * استوا داده چون خط جدول\r\nزود بينى كنون ز اشهب روز * ادهم ناب شب شده ارجل\r\nنافه‌هاى تبت گشاده صبا * روضه‌هاى بهشت زاده طلل\r\nباقلىها شكوفه آورده * راست چون چشم اعور و احول\r\nلاله و گل كفيده روىبروى * چون سماكين رامح و اعزل\r\nراغ‌ها را كمال نعمت حق * بسته در سبزه دامن منهل « 1 »\r\nباغها را جمال حضرت شاه * كرده پرگوهر آستين امل \r\n* * *\r\n بياراى پسر اى ساقىِ كِرام * از آن شمع قنينه چراغ جام\r\nاز آن لعل كه زردى برد ز روى * از آن نوش كه تلخى دهد بكام\r\nز گرميش همه ساز عيش گرم * ز خاميش همه كار عقل خام\r\nاز او برده بهر كس طرب رسول * برو برده ز هر دل هوا پيام\r\nبطبع اندر چون طبع سازگار * بجان اندر چون جان شادكام\r\nخرد نعمت صاحب شناختيش * اگر خوردن او نيستى حرام \r\n* * *\r\n شه باز به حضرت رسيد هين * يكران مرا برنهيد زين\r\nتا خُوَى كند از شرم او زمان * چون طى كنم از نعل او زمين\r\nآباد « 2 » برين چرخ تيز گرد * از نور سراپاى او عجين \r\n\r\n\r\n","description":"","footnote":"\r\n( 1 ) - منهل : آبشخور\r\n( 2 ) - آفرين !\r\n","page_name":" 474 ","page_number":488},
  {"content":"\r\n\r\n هم زور چو شيرانش بر كتف * هم موى چو گورانش بر سرين\r\nگر نيزه گذارد شهاب او * ديوى فگند لعب او لعين\r\nور حمله پذيرد سوار او * حصنى بودش پشت او حصين\r\nپروانه كه در جلوه بيندش * با پيرهن شمعى و ثمين\r\nلبّيك زند گويد اى فلك * جانبازى من بين و شمع بين\r\nاى باد هوا اى براق جم * اى قاصد روم اى رسول چين\r\nيكران من اندر سبق مگر * چين حسدت بست بر جبين\r\nكز منظر او درگذر همى * بر آب نشانى خطوط چين\r\nايزد نه به از به بيافريد ؟ * از رشك چرايى دژم چنين\r\nدر خاك مكش خويشتن بخشم * بر سنگ مزن خويشتن بكين\r\nخواهى كه بيكران من رسى * بر سايهء يكران من نشين\r\nتا شام فروآردت چو من * بر درگه سلطان داد و دين \r\n* * *\r\n بيامدى صنما بر دو پاى بنشستى * دلم ز دست برون كردى و بدر جستى\r\nنه مست بودى پنداشتم كه چون مستان * همى بحيله‌شناسى بلندى از پستى\r\nسه روز شد پس از آن تا ز درد فرقت تو * نه هوشيارى دانم كه چيست نه مستى\r\nدرست گشت كه جان منى بدان معنى * كه تا ز من بگسستى به من نپيوستى\r\nبجان جانان گر تو بدست خويش دلم * چنان كه بردى امروز باز نفرستى \r\n* * *\r\n گه نيك بگفتار برافروخت مرا * گه سخت بكردار جگر سوخت مرا\r\nچون بستن گفتار بياموخت مرا * بر تختهء عشق كرد و بفروخت مرا \r\n* * *\r\n تا يك نفس از حيات باقيست مرا * در سر هوس شراب و ساقيست مرا\r\nكارى كه من اختيار كردم اين بود * باقى همه كار اتفاقيست مرا \r\n\r\n","description":"","footnote":"","page_name":" 475 ","page_number":489},
  {"content":"\r\n\r\n* * *\r\n از درد فراقت اى بلب شكّر ناب * نى روز مرا قرار و نى در شب خواب\r\nچشم و دل من ز هجرت اى درّ خوشاب * صحراى پر آتش است و درياى پرآب \r\n* * *\r\n چونست كه عشق اول از تن خيزد * زو بر دل و تن هزار شيون خيزد\r\nآرى بخورد زنگ همى آهن را * هرچند كه زنگ هم ز آهن خيزد \r\n* * *\r\n با هجر من ضعيف را تاب نماند * آرام نماند با من و خواب نماند\r\nدر مرحله‌ها مسجد و محراب نماند * كز من بگذر ز اشك غرقاب نماند \r\n* * *\r\n هر تير كه در جعبهء افلاك بود * آماجگهش اين دل غمناك بود\r\nتا چرخ چنين ظالم و بىباك بود * آسوده كسى بود كه در خاك بود \r\n* * *\r\n سرمست بكوى دوست بگذشتم دوش * برداشته چون شيفتگان جوش و خروش\r\nآمد خرد و مرا فروكوفت به گوش * كاى عاشق تهمت‌زده بگذر خاموش \r\n* * *\r\n اى عشق به خويشتن بلا خواسته‌ام * و آنگاه بآرزو ترا خواسته‌ام\r\nتقصير مكن كت بدعا خواسته‌ام * تا خود بدعا بلا چرا خواسته‌ام \r\n* * *\r\n اى كرده گران غمت سبكبارى من * خندان دو لبت ز گريه و زارى من\r\nديوانه شدم دريغ هشيارى من * اى خفته ميازماى بيدارى من \r\n* * *\r\n از گرمى خورشيد رخ روشن او * رنجورترست از دل عاشق تن او\r\nيك روز كه فرصت بود از دامن او * چون سايه درون شوم به پيراهن او \r\n\r\n","description":"","footnote":"","page_name":" 476 ","page_number":490},
  {"content":"\r\n\r\n\r\n12 - عطاء بن يعقوب\r\nعميد اجل ابو العلاء عطاء بن يعقوب كاتب معروف به « ناكوك » از مشاهير فضلا و شعرا و كتاب ايران در دورهء دوم غزنوى بوده است . ترجمهء احوال او در دمية القصر باخرزى آمده است و او از شاعران ذو اللسانين و در دو زبان عربى و پارسى داراى ديوان مشهور بود .\r\nوى معاصر سلطان ابراهيم غزنوى بوده و در دستگاه غزنويان مقامات عالى داشته است . سلطان ابراهيم بر اثر رنجشى كه ازو يافته بود وى را از مشاغلى كه داشت بر كنار كرد و به هندوستان « شهربند » ساخت و او بيش از هشت سال در لاهور موقوف بود . وفات او را عوفى بسال 491 هجرى نوشته است « 1 » . مسعود سعد سلمان را در حقّ عطاء بن يعقوب مدايح و مراثى است . در خطاب به او گويد :\r\n عطاء يعقوب اى روشن از تو عالم علم * تو آفتابى و ما ذره را همى مانيم \r\nو در مرثيهء او گفته است :\r\n عطاء يعقوب از مرگ تو هراسيدم * شدىّ و پيش نبودم ز مرگ هيچ هراس\r\nاز وفات عطاء بن يعقوب * تازه‌تر شد وقاحت عالم . . . \r\nاز عطاء بن يعقوب ابياتى چند بپارسى و عربى در لباب الالباب عوفى آمده و همهء آنها دلالت بر استادى و مهارت گوينده مىكند .\r\nاثر معروف ديگرى كه به او نسبت داده‌اند برزونامه و بيژن‌نامه است .\r\nبرزونامه از جملهء منظومه‌هاى بزرگ حماسى پارسى است كه بتقليد از شاهنامه و از روى داستانهاى قديم ساخته شده است . دربارهء اين منظومه در كتاب حماسه‌سرايى در ايران بتفصيل بحث كرده‌ام « 2 » . برزو پسر سهراب پسر رستم است كه از زنى « شهرو » نام در تورانزمين ولادت يافت و سپس بتحريض و ترغيب افراسياب بجنگ ايرانيان آمد و ميان او و رستم و فرامرز جنگها و ستيزها رفت تا سرانجام رستم او را شناخت و ازين پس در جرگهء پهلوانان نيرم نژاد درآمد و پس از جنگها و مردانگيها سرانجام بدست ديوى بتزوير كشته شد . از برزونامه منظومهء جداگانه‌يى بنام « سوسن‌نامه » ترتيب يافته\r\n\r\n\r\n","description":"","footnote":"\r\n( 1 ) - لباب الالباب ج 1 ص 72 - 75\r\n( 2 ) - چاپ دوم ص 303 - 310\r\n","page_name":" 477 ","page_number":491},
  {"content":"\r\n\r\nكه بهترين قسمت ازين حماسهء منظوم شمرده مىشود . سوسن‌نامه سرگذشت زنى رامشگر از توران زمينست كه بمكر و حيله چند تن از پهلوانان ايران را ببند افگند و ميخواست نزد افراسياب فرستد ليكن فرامرز ازين امر آگهى يافت و بفرمان زال بطلب رستم رفت و پهلوان سيستان آن گروه را از بند سوسن رهايى داد . اين قسمت يعنى سوسن‌نامه باضافهء قسمت ديگرى از برزونامه را « ماكان » « 1 » در ملحقات شاهنامه طبع خود آورده است و از آن پس چندبار در ملحقات شاهنامه چاپ شد . منظومهء ديگرى هم از برزونامه استخراج شده است دربارهء يكى از شكارهاى برزو كه به خواهش كيخسرو صورت گرفته بود . اين منظومه را « وولرس » « 2 » و « دوساسى » « 3 » طبع كرده‌اند و « كزه‌گارتن » « 4 » آن را ترجمه كرده است .\r\nاز برزونامه دو نسخه در كتابخانهء ملى پاريس موجودست كه هر دو ناقص است و بقسمتى از داستان رستم و سهراب فردوسى آغاز و به اين ابيات ختم مىشود :\r\n دليران يونان و گردان روم * ز مرز زرنداب و هر مرزوبوم\r\nسه صف بركشيدند پيش سپاه * بهر صف ستاده يكى پادشاه\r\nكجا پيشرو بود عنقاىِ عاد * كه كردى هميشه ز پيكار ياد\r\nشميلاس يكسو بمانند گرگ * صف‌آراست با سركشان سترگ \r\nبرزونامه را آنكتيل دو پرن با استناد بنسخه‌يى كه در دست داشت و از آن براى كتابخانهء سلطنتى پاريس نسخه‌يى فراهم آورد ، به عطايى شاعر نسبت داده است و « ادگار بلوشه » در باب ناظم آن چنين ميگويد : « 5 » « برزونامه متعلق است به خواجه عميد عطايى ابن يعقوب معروف به عطايى رازى . عطايى در قرن پنجم در دربار غزنويان زندگى ميكرد و از معاصران مسعود بن سعد سلمان است كه در مرگ او مرثيه‌يى ساخت »\r\n\r\n\r\n","description":"","footnote":"\r\n( 1 ) -  T . Macan \r\n( 2 ) -  Vullers  در  Chrestomathia shahnamiana \r\n( 3 ) -  de Sacy  در  Jurnal des Savants  سال 1836 ص 207 ببعد\r\n( 4 ) -  Kosegarten  در  Mines de l'orient , t . V , p . 109 - 125 \r\n( 5 ) -\r\n E . Blochet : Catalogue des Manuscrits persans , vol . III , p . 15 \r\n","page_name":" 478 ","page_number":492},
  {"content":"\r\n\r\nاين خواجه عميد عطايى را رضا قليخان هدايت « 1 » « خواجهء عميد عطاء بن يعقوب كاتب معروف به ناكوك » ناميده و وفات او را بسال 471 نوشته و گويا اشتباه است .\r\nمنظومهء حماسى ديگرى داريم بنام « بيژن‌نامه » كه در حدود 1400 الى 1900 بيت دارد . شاعر در پايان اين منظومه چنين گفته است :\r\n چو زين داستان دل بپرداختم * سوى رزم برزو همى تاختم « 2 » \r\nو ازين بيت مسلم مىشود كه سازندهء اين داستان صاحب برزونامه يعنى خواجهء عميد عطاء بن يعقوب ناكوك است .\r\nاز اشعار اوست :\r\n اليك الياسمين الغضّ عنّى * اليك فانّ فيه شرّ فال\r\nفنصف منه يأس من وصال * و نصف منه مين « 3 » من خيال \r\n* * *\r\n بلاى من آمد همه دانش من * چو روباه را موى و طاوس را پر\r\nدو مه شغل راندم چو كشتى به خشكى * همه‌سال ماندم به دريا چو لنگر\r\nگهى بازدارد چو مشكم بنافه * گهى خوش بسوزد چو عودم بمجمر \r\n* * *\r\n مست و شادان درآمد از در تيم * كرده بيجاده درج درّ يتيم\r\nزير خط زبرجدش ميمى * زير زلف معنبرش صد جيم\r\nزير اين جيم طوبى و فردوس * زير آن ميم كوثر و تسنيم\r\nگشتم از جيم او چو جيم دوتا * بر من از ميم او جهان چون ميم\r\nاز نسيم گل و كلالهء او * گل سورى همى ربود نسيم\r\nچشمكانش چنان كه يوسف گفت * انّ ربّى كيدهنّ عليم \r\n\r\n\r\n","description":"","footnote":"\r\n( 1 ) - مجمع الصفحا ج 1 ص 342\r\n( 2 ) - ضميمهء فهرست ريو ص 132 - 133\r\n( 3 ) - مين : بفتح اول و سكون ثانى و ثالث : دروغ گفتن\r\n","page_name":" 479 ","page_number":493},
  {"content":"\r\n\r\n زلفكانش بچنگ من چون شست « 1 » * من چو صياد و او چو ماهى شيم\r\nگه ببوسه دم مسيح نمود * گه بعارض نمود كفّ كليم\r\nاز پى سىّ و دو ستارهء او * رخم از خون چو جدول تقويم\r\nگفت مژده ترا كه عدل ملك * كرد عالم بخُلق خويش وَسيم\r\nز آن براهيم باغ گشت آتش * زين براهيم خلد گشت جحيم\r\nبىگنه مانده هشت سال بهند * چون گنهكار در عذاب اليم\r\nدل چو كانون و ديده چون آتش * كار نامستقيم و حال سقيم\r\nچه كنى حال خويش را پنهان * چه زنى طبل خيره زير گليم\r\nحال خود شاه را بگوى و مترس * و توكّل على العزيز رحيم\r\nملك تاج‌بخش قلعه‌ستان * با ظفر بو المظفر ابراهيم\r\nزخم او كوه را دوپاره كند * عدل او موى را كند به دو نيم\r\nخشم او كلّ من عليها فان * عفو يحيى العظام و هى رميم \r\n* * *\r\n اندر سفرم خيالت اى دلبر من * تا روز بُدى بهر شبى غم‌خور من\r\nبيدارى را گماشتى بر سر من * تا باز خيال تو نيايد برِ من \r\nاز برزونامه :\r\n\r\nكشتن اژدها :\r\n دو فرسنگ ديگر چو ببريد راه * يكى واديى پيشش آمد سياه\r\nزمين از تف زهر آن جانور * شكافه شكافه شده سربسر\r\nبناگاه آن اژدها را بديد * كه خود را بدان كوه دامن كشيد\r\nيكى جانور بود چون كوه زوش * كه هركس بديدى برفتى ز هوش\r\nز سوز دمش سنگ بگداختى * عقاب از برش پر بينداختى\r\nدهانش ز دوزخ نشانى درست * كه همواره زو آتش و دود رُست\r\nز پيچيدنش پيچش اندر هوا * شدى خاره در زير او توتيا \r\n\r\n\r\n","description":"","footnote":"\r\n( 1 ) - شست : دام\r\n","page_name":" 480 ","page_number":494},
  {"content":"\r\n\r\n چو برزو بديد آنچنان جانور * بناليد بر داور دادگر\r\nكه اى آفرينندهء هرچه هست * بقدرت نگهدار بالا و پست\r\nبده رستگارى مرا زين بلا * كه خلق جهانند ازو مبتلا\r\nبه من زور بخش اى جهان‌آفرين * كه سازم ازين پاك روى زمين\r\nو گرنه جهانست ازو در هلاك * ببخشاى اى دادفرماى پاك . . .\r\nبچشمش يكى تير راند آن دلير * كه تا پر فروشد بيك زخم تير\r\nيكى تير ديگر به چشم دگر * زدش در زمان پهلو نامور\r\nاز آن زخمها راست شد اژدها * بسان منارى سر اندر هوا\r\nسپهبد برو تيرباران گرفت * همه راه جنگىسواران گرفت\r\nبهر تير كز شست كردى رها * يكى نعره برخاستى ز اژدها . . . \r\n\r\nنبرد با تركان :\r\n يكى نعره زد برزوى نامدار * تو گفتى بغريد ابر بهار\r\nبتركان بگفتا كه اى ريمنان * گرفتيد كردار اهريمنان\r\nمنم شير غرنده برزوى گرد * ببينيد اكنون ز من دستبرد\r\nببستم دو بازوى هومان ببزم * كنون آمدم زى شما بهر رزم\r\nسوارى درآيد ز توران سپاه * كه با او بگردم بآوردگاه\r\nببيند كه غرنده برزوى تُور * چگونه نمايد يكى دست زور ( ؟ )\r\nچو تركان شنيدند زو اين سخن * بيفسرد گويى روانشان بتن\r\nبخرگاه سالار بشتافتند * بجستند او را و كم يافتند\r\nنديدند هومان ويسه بگاه * سراسر گرفتند افغان و آه\r\nبسى زار بگريست هركس بر اوى * وز آن پس ببرزو نهادند روى\r\nبرون تاخت گردى از آن لشكرى * در آوردگه سر پر از داورى\r\nبغريد بر برزوى شيرگير * به دو گفت كاى نامدار دلير\r\nچه گويى همى گفتهء ناپسند * ز لاف اندر آيى بچرخ بلند \r\n\r\n","description":"","footnote":"","page_name":" 481 ","page_number":495},
  {"content":"\r\n\r\n تن خود فزون دانى از هم‌نبرد * نه گرم آزموده بگيتى نه سرد\r\nنترسى تو از خشم افراسياب * كه بندى سپهدار توران بتاب\r\nهمين دم درآيد شهنشه ز راه * بيارد بجنگ تو چندان سپاه\r\nكه شهر ختا زير نعل ستور * بماند ، سيه گردد از گرد هور\r\nسزد گر تو بازوى هومان ز بند * رها سازى اى پهلو ارجمند\r\nازين كردهء بد پشيمان شوى * بلا به بر شاه توران شوى\r\nبخنديد برزو ز گفتار اوى * به دو گفت كاى بدرگ ياوه‌گوى\r\nنخستين تو برگوى تا كيستى * چنين ژاژخاى از پى چيستى\r\nبجز تو نيايد كسى پيش من * نيى آگه از راه و از كيش من\r\nنديدى مرا روز پيكار و جنگ * كه چون تيغ هندى بگيرم بچنگ\r\nكنم كوه البرز را بر دونيم * بود تيغ خورشيد از من ببيم\r\nچو كرد اين سخن برزوى گردياد * بغريد آن ترك چون رعد و باد\r\nببرزو بتنديد كاى ناسپاس * مرا نام جرماس جنگىشناس\r\nنبيرهء پشن تخمهء زادشم * خداوند شمشير و كوس و علم\r\nعقاب فلك را بتركش كشم * همى پوست از ترك سركش كشم\r\nخم ار افگنم سوى چرخ بلند * سر تاج كيوان درآرم ببند\r\nچه حاجت كه گويم ز خود بيشتر * كه باشد گواهى ز مردان هنر\r\nبخنديد برزو كه بيهوده بس ! * بهرزه مكن پشه را در قفس\r\nهنر بيش كن گاه كين در مصاف * چه بايد بدست تهى كرد لاف\r\nكمانرا بزه كرد جرماس زود * خم چاچيش را به كف در بسود\r\nخدنگ عقابى پر تيزپر * كه كردى ز سنگ و ز سندان گذر\r\nخدنگش چو بگشود و بگشاد شست * فروجست برزو ز باره به پست\r\nچو رد كرد آن چوبه تير خدنگ * درآمد بزين و بيازيد چنگ\r\nعمود گران‌سنگ را بركشيد * بدان ترك غريد و اندر رسيد \r\n\r\n","description":"","footnote":"","page_name":" 482 ","page_number":496},
  {"content":"\r\n\r\n چنان زد بر او گرز با زور دست * كه با باره در خاك گرديد پست\r\nبيفتاد بر خاك آن پهن‌دشت * غو و جوش تركان ز مه برگذشت \r\n\r\n13 - مسعود سعد\r\nمسعود بن سعد سلمان شاعر بزرگ ايران در نيمهء دوم قرن پنجم و آغاز قرن ششم از اركان استوار شعر فارسى است .\r\nعوفى « 1 » او را با لقب « سعد الدولة و الدين » ذكر كرده است و نميدانم اين لقب را براى حفظ مناسبت با كلمات « مسعود » و « سعد » به كار برده و يا او ، كه اميرى از امراى دولت غزنوى بود ، بواقع چنين لقبى داشت . عوفى گفته است كه مولد او همدان بود و همين سخن را تقى الدين كاشى تكرار كرد ليكن اين سخن درست نيست چه گويا وى در لوهور ( لاهور ) ولادت يافت چنان كه خود را فرزند عزيز آن شهر دانسته « 1 » و در اشعار خويش با علاقه و اشتياق وافر از آن سخن گفته است « 2 » . ليكن اين نكته مسلّم است كه اصل نياكان او از همدان بود چنان كه شاعر در يكى از ابيات خود ميگويد :\r\n گر دل بطمع بستم شعرست بضاعت * ور احمقيى كردم اصل از همدانست \r\nپدرش سعد بن سلمان ، چنان كه از تواريخ برميآيد از عمال صاحب شأن و از مستوفيان دورهء اول غزنوى بود چنان كه چون امير مجدود بن مسعود در سال 427 از جانب پدر باميرى هندوستان رفت سعد سمت استيفاء دستگاه او يافت « 3 » و گويا از همين تاريخ ببعد است كه سعد سلمان با خاندان خود در لاهور بماند و مسعود بعد ازين روزگار در آن شهر بزاد . مسعود خود بسابقهء ادارى پدر در اشعار خويش اشاره كرده و گفته است :\r\n شصت سال تمام خدمت كرد * پدر بنده سعد بن سلمان\r\nگه به اطراف بودى از عمال * گه بدرگاه بودى از اعيان \r\nسعد سلمان گويا تا دورهء سلطان مسعود بن ابراهيم ( 492 - 508 ) زنده بود چه مسعود\r\n\r\n\r\n","description":"","footnote":"\r\n( 1 ) - لباب الالباب ج 2 ص 246\r\n( 2 ) -\r\n اى لاوهور ويحك بىمن چگونه‌اى * بىآفتاب روشن روشن چگونه‌اى\r\n. . . ناگه عزيز فرزند از تو جدا شدست * با درد او بنوحه و شيون چگونه‌اى . . .\r\nچه ياد شهر لهاوور و يار خويش كنم ؟ * مباد كس كه شد از شهر و يار خويش نفور \r\n( 3 ) - تاريخ بيهقى چاپ مرحوم دكتر غنى ص 501\r\n","page_name":" 483 ","page_number":497},
  {"content":"\r\n\r\nدر ضمن مدح او از « پدر پير » خود كه ضياع و عقار او را در هندوستان حراست ميكرد سخن ميگويد « 1 » .\r\nولادت مسعود بنابر محاسبهء علامهء مرحوم محمد قزوينى در ميان سالهاى 438 و 440 اتفاق افتاده است « 2 » و ظهور او در شاعرى مصادف بود با عهد سلطنت سلطان ابراهيم ( 450 - 492 ) و گويا در عهد همين پادشاه مسعود بتوصيهء پدر خود در دربار راه يافت « 3 » و هنگامى كه سيف الدوله محمود بن ابراهيم بسال 469 والى هندوستان شد ، مسعود سعد نيز درشمار نزديكان او بهند رفت و در رديف امراء بزرگ متعهد جنگها و فتحها بوده و از امارت و سرورى نصيب يافته و ممدوح شاعران قرار گرفته بود ، و چون سيف الدوله محمود در سال 469 هجرى بحكومت هندوستان نائل شده بود « 4 » بنابرين آغاز ورود مسعود سعد بدربار غزنوى بايد در همين حدود بوده باشد .\r\nسيف الدوله محمود در حدود سال 480 هجرى بفرمان پدر مقيد و محبوس شد و نديمان او نيز همگى بقيد و حبس افتادند و از آن جمله مسعود سعد بود كه هفت سال در قلعه‌هاى سو و دهك و سه سال در قلعهء ناى زندانى بود و در بيت ذيل اشاره به اين معنى دارد :\r\n هفت سالم بكوفت سو و دهك * پس از آنم سه سال قلعهء ناى \r\nگويا اين واقعه بر اثر تهمت حاسدان اتفاق افتاده باشد چه مسعود خود در يكى از قصائد خويش به اين امر اشاره كرده و بعد از آنكه قريب ده سال در حبس بسر برده بود ، گفته است كه معاندان ضياع او را از چنگ وى بدر آورده و او كه بدادخواهى بدرگاه سلطان آمده بود بتهمت حاسدانى كه از رونق اشعار او بيمناك بودند و ميترسيدند كه كار\r\n\r\n\r\n","description":"","footnote":"\r\n( 1 ) -\r\n چون بهندوستان شدم ساكن * بر ضياع و عقار پير پدر \r\n( 2 ) - حواشى چهارمقاله ص 145\r\n( 3 ) - چنان كه در قصيده‌يى در مدح ابراهيم گويد :\r\n رهى پسر را اينجا به تو سپرد امروز * كه دى رهى را آنجا به تو سپرد پدر \r\n( 4 ) - حواشى چهارمقاله ص 144 - 145\r\n","page_name":" 484 ","page_number":498},
  {"content":"\r\n\r\nمدح به دو بازگردد ، مغضوب سلطان شد و بزندان افتاد « 1 » .\r\nدربارهء اين شاعر يا شاعرانى كه از زبان‌آورى مسعود بيمناك بوده‌اند روايتى از قديم مشهور بوده و آن چنانست كه ابو الفرج رونى در اين سعايت دست داشته « 2 » و از حسد او را بقيد و بند افگنده است . در اشعار شاعر نيز اشاره‌يى به بو الفرج نامى است كه او را از خبث بقيد و بند افگند « 3 » و در ديوان ابو الفرج رونى هم قطعه‌يى است كه به مردى دبير اشارت مىكند و ميگويد مرا از باب شاعرى خصم حقير مپندار زيرا تو هم امير نيستى بلكه دبيرى ، و او را از خصمى دشمنان زورمندى كه داشت بيم داده است « 4 » .\r\nتقى الدين نيز در تذكرهء خود تصريح كرده است كه اين قطعهء بو الفرج بمسعود خطاب شده . بنابرين اصولا دور نيست كه بو الفرج با همهء سوابقى كه با مسعود داشت دست بتفتين زده و با خصمان زورمند مسعود همدست شده باشد . با اينحال مرحوم رشيد ياسمى استاد فقيد دانشگاه معتقد است « 5 » كه رقيب مسعود سعد كه باعث تيره‌روزى مسعود شد راشدى شاعر است و به اين ابيات از ديوان مسعود سعد استناد كرده است :\r\n\r\n\r\n","description":"","footnote":"\r\n( 1 ) -\r\n بزرگوار خدايا چو قرب ده سال است * كه مىبكاهد جان من از غم و تيمار\r\nچرا ز دولت عالى تو بپيچم روى * كه بنده‌زادهء اين دولتم بهفت تبار\r\nنه سعد سلمان پنجاه سال خدمت كرد * بدست كرد برنج اين‌همه ضياع و عقار\r\nبه من سپرد و ز من بستدند فرعونان * شدم بعجز و ضرورت ز خان‌ومان آوار\r\nبه حضرت آمدم انصاف‌خواه و دادطلب * خبر نداشتم از حكم ايزد دادار\r\nهمىندانم خود را گناهى و جرمى * مگر سعايت و تلبيس دشمن مكار\r\nز من بترسد اى شاه خصم ناحق من * كه كار مدح به من بازگردد آخر كار\r\nسپر فگند و نديده بدست من شمشير * بداد پشت و نبوده ميان ما پيكار\r\nدر آن هزيمت تيرى گشاد دزديده * مرا بخست چو من داشتم گشادش خوار \r\n( 2 ) - آتشكده چاپ هند ص 157 ( شمارهء صحيفه‌هاى اين چاپ را خود گذاشته‌ام و در نسخهء چاپى نيست ) ؛ مجمع الفصحا ج 1 ص 515\r\n( 3 ) -\r\n بو الفرج شرم نايدت كز خبث * در چنين حبس و بندم افگندى \r\n( 4 ) -\r\n مرا گويى كه تو خصم حقيرى * تو هم مرد دبيرى نه اميرى\r\nمسلمان‌وار پندت داد خواهم * تو خود پند مسلمان كى پذيرى\r\nفراوانت پلنگانند خصمان * نگر با موش خصمى در نگيرى \r\n( 5 ) - مقدمهء ديوان مسعود سعد سلمان چاپ تهران 1318 ص « يط »\r\n","page_name":" 485 ","page_number":499},
  {"content":"\r\n\r\n هر آن قصيده كه گفتيش راشدى يك ماه * جواب گفتم ز آن بر بديهه هم به زمان\r\nاگرنه بيم تو بودى شها به حق خداى * كه راشدى را بفگندمى ز نام و زنان\r\nاگر دو تن را جنگ اوفتادى اندر شعر * ز شعر بنده بديشان شواهد برهان\r\nچو پايگاهم ديدند نزد شاهنشه * كه داشتم بر او جاه و رتبت و امكان\r\nبپيش شاه نهادند مر مرا تهمت * به صد هزاران نيرنگ و حيلت و دستان \r\nاين راشدى از شاعران بزرگ دربار سلطان ابراهيم بوده و در آن دستگاه شغل نقابت داشته است و مسعود سعد در مدح يكى از ممدوحان كه معلوم نيست كه بوده آرزو كرد كه او هم‌چون راشدى عهده‌دار شغل نقابت گردد « 1 » و مدتى هم بحبس افتاد و مسعود سعد هم از حبس قصيده‌يى در رثاء راشد پسر راشدى بزندان آن شاعر فرستاد و او را در آن قطعه « برادر » خطاب كرد « 2 » و خود و او را همدرد دانست زيرا پسر او صالح در حبس پدر از ميان رفت و پسر راشدى نيز در مدت زندان پدر بدرود حيات گفت .\r\nمسعود در قلعهء دهك هندوستان ، كه او غير از قريهء دهك ميان زرنگ سيستان و بست بوده ، مدتى در خانه‌يى تحت نظر بود و على خاص از مقربان درگاه و از رجال بزرگ دورهء سلطان ابراهيم او را درين مدت مورد تفقد قرار ميداد ليكن بعدها بسعايت دو تن از دشمنان كه از اين آزادى و آسايش مسعود ناخشنود بودند ، او را بقلعهء « سو » كه بيرون از هندوستان قرار داشت و جايى به دو قلعه‌يى صعب بود فرستادند و بند بر پاى وى نهادند و در آنجا شاعر با منجمى بهرامى نام كه در قلعه محبوس بود آشنايى يافت و ازو علم نجوم آموخت .\r\nبعد از دهك و سو مسعود سعد را بحصار ناى كه آن هم گويا خارج از هندوستان بود بردند و سه سال ويرا در آنجا بازداشتند .\r\nمسعود در ده سالى كه بحبس و ناكامى و نامرادى گذارند ، قصائد غرّا نزد\r\n\r\n\r\n","description":"","footnote":"\r\n( 1 ) - ديوان مسعود سعد چاپ مرحوم رشيد ياسمى ص 633\r\n كى بود اى خواجه كه چون راشدى * شغل نقابت را بندى قباى \r\n( 2 ) -\r\n اى برادر چگونه شرح دهيم * آنچه بر ما سپهر گردان كرد \r\n","page_name":" 486 ","page_number":500},
  {"content":"\r\n\r\nسلطان ابراهيم و بزرگان دستگاه او فرستاد ، از سلطان عفو و از ديگران يارى و مددكارى و پايمردى التماس كرد ، و عاقبت يكى از مقربان سلطان بنام عميد الملك عماد الدوله ابو القاسم خاص نزد سلطان شفاعت كرد و او را از حبس آن پادشاه كينه‌توز بيرون آورد و مسعود در قصيده‌يى بمطلع\r\n روز نوروز و ماه فروردين * آمدند اى عجب ز خلد برين \r\nنام او را آورده و ازو شكرها كرده و منّتها داشته است :\r\n . . . باد فرخنده بر عميد اجلّ * خاصهء پادشاه روى زمين\r\nعمدهء دين و ملك ابو القاسم * كه بياراست روى ملك بدين\r\n. . . گر به تو نيستى قوىدل من * چكدى زهرهء من مسكين\r\nاز تو بودى همه تعهد من * گاه محنت بحصنهاى حصين\r\nجان تو دادى مرا پس از ايزد * اندرين حبس و بند بازپسين \r\nو مراد او از « بند بازپسين » حبس قلعهء ناى بوده است .\r\nسال رهايى مسعود از زندان ناى بايد حدود 489 يا 490 بوده باشد « 1 » و بعد ازين واقعه شاعر بهندوستان بر سر ضياع و عقار پدر رفت . بنابرين خلاف قول دولتشاه كه گفته است رهايى مسعود از حبس بعد از وفات سلطان ابراهيم اتفاق افتاده و مدت حبس او بسبب قرب سيف الدولة دوازده سال بوده است « 2 » اشتباهست زيرا اولا شاعر دو سه سال پيش از وفات ابراهيم از حبس درآمد « 3 » و ثانيا بسبب واقعهء سيف الدولة بن ابراهيم بيش از ده سال ببلاى زندان گرفتار نبوده است .\r\nسلطان ابراهيم در سال 492 درگذشت و پسرش مسعود ( 492 - 508 ) بجاى او نشست و امارت هند را بپسر خود امير عضد الدوله شيرزاد داد و قوام الملك ابو نصر هبة اللّه پارسى را بوزارت و سپاهسالارى او گماشت . سلطان مسعود خود در عهد پدر بعد از\r\n\r\n\r\n","description":"","footnote":"\r\n( 1 ) - زيرا در حدود سال 480 بحبس افتاد و ده سال در حبس بود\r\n( 2 ) - چهارمقاله ص 45\r\n( 3 ) - مسعود سعد در بيت ذيل به عفو سلطان رضى الدين ابو المظفر ابراهيم اشاره مىكند :\r\n عفو سلطان نامدار رضى * بر شب من فگند نور قمر \r\n","page_name":" 487 ","page_number":501},
  {"content":"\r\n\r\nسيف الدوله محمود بامارت هند منصوب شده بود و مسعود سعد پس از رهايى از حبس ناى دو سه سال او را در هندوستان ستايش كرد و چون بر تخت سلطنت غزنوى تكيه زد همچنان او را مدح مىگفت . بعد از آنكه عضد الدوله شيرزاد مأمور حكومت هند شد بسبب دوستى قديم كه ميان مسعود سعد و بو نصر پارسى بود « 1 » ، شاعر را بحكومت چالندر از مضافات لاهور گماشت :\r\n چون بهندوستان شدم ساكن * بر ضياع و عقار پير پدر\r\nبنده بو نصر برگماشت مرا * به عمل همچو نايبان دگر\r\nمن شنيدم كه مير ماضى را * بنده‌يى بود والى لوكر\r\nبس شگفتى نباشد ار باشد * مادحت قهرمان چالندر \r\nبو نصر پارسى چندى بعد ازين وقايع مغضوب و محبوس شد و همهء عمال و ياران او ببند افتادند و از آن جمله مسعود سعد بود كه نخست ويرا از حكومت چالندر معزول كردند و سپس بضياع و عقار او دست تطاول دراز نمودند و با آنكه او را به عمل تازه‌يى نويد دادند بوعده وفا نكرده و عاقبت بفرمان سلطان در مرنج بحبس افگندند در حالى كه شاعر ازين حادثه متحير بود و ميگفت :\r\n محبوس چرا شدم نمىدانم * دانم كه نه دزدم و نه عيارم\r\nنز هيچ عمل نواله‌يى خوردم * نز هيچ قباله باقيئى دارم \r\nثقة الملك طاهر بن على بن مشكان برادرزادهء ابو نصر مشكان كه از رجال معروف دربار غزنوى بود شاعر را در مدت حبس در كنف رعايت نگاه داشت و عاقبت در حدود سال 500 بشفاعت او سلطان فرمان آزادى مسعود سعد را داد ، در حالى كه هشت سال در زندان بود .\r\nبنابرين مجموع مدت حبس اين شاعر نيكوسخن هجده سال بوده و او خود يك جا به نوزده سال مدت حبس خود اشاره كرده و خطاب به بو الفرج نامى كه او را مسؤول اينهمه مصائب ميدانسته است گفته :\r\n\r\n\r\n","description":"","footnote":"\r\n( 1 ) -\r\n بر بنده مهر داشت چهل سال و هرگز او * بر هيچ آدمى دل نامهربان نداشت \r\n","page_name":" 488 ","page_number":502},
  {"content":"\r\n\r\n مر ترا هيچ باك نامد از آنك * نوزده سال بوده‌ام بندى \r\nتذكره‌نويسان ، و از آن جمله آذر ، نوشته‌اند كه مسعود بعد ازين مصائب از مشاغل ديوانى كناره گرفت و قدم در راه مجاهدت و عزلت نهاد و در اين راه بمقامات عاليه رسيد ليكن اين اشارت مقرون بحقيقت نيست چه ميدانيم كه مسعود سعد از سال 500 تا پايان حيات سمت كتابدارى مسعود و سپس عضد الدوله شيرزاد بن مسعود ( 508 - 509 ) و ملك ارسلان بن مسعود ( 509 - 511 ) و بهرامشاه بن مسعود ( 511 - 552 ) داشت و آنانرا مدح ميگفت و در كمال تقرب ميزيست تا درگذشت .\r\nوفات او را بسال 515 نوشته‌اند « 1 » و عمر او قريب بهشتاد سال بوده است و شاعر خود ميگويد كه منجمى براى او عمر هشتاد ساله پيش‌بينى كرد :\r\n مرا منجم هشتاد سال عمر نهاد * ز عمر دوستى اميد من بر آن افزود \r\nاز شاعران معاصر او كه با وى ارتباط داشته‌اند غير از راشدى و ابو الفرج رونى كه پيش ازين گفته‌ايم ، ميتوان عطاء بن يعقوب ملقب به ناكوك و عثمان مختارى و معزّى و رشيدى سمرقندى و سنايى غزنوى و سيد محمد ناصر علوى غزنوى و برادرش سيد حسن بن ناصر را نام برد كه بعضى از آنان امير مسعود را ستوده و در قصائدى از سخاوت و رفعت مقام ادبى و سياسى او سخن گفته‌اند ، يا ميان آنان و مسعود مشاعراتى بود .\r\nمسعود سعد از اكابر فصحاى ايران و از شاعرانيست كه بسبك دلپسند و كلام بليغ و مؤثر خود مشهورند . قدرت او در بيان معانى با كلمات پسنديدهء منتخب ، و مهارت وى در حسن تنسيق و تناسب تركيبات انكارناپذير است . قوت خيال او باعث شده است كه بتواند گاه مطلبى را با چند تعبير كه هريك بتنهايى شايان توجه است ، بيان كند و از اينراه تعبيرات و تركيبات و تشبيهات و توصيفات تازه بياورد و تا ميتوانست از الفاظى كه بعاريت گرفته شود و مضمونى كه تكرار شده باشد دورى جسته و گفته است :\r\n اشعار من آنست كه در صنعت نظمش * نه لفظ مُعار است و نه معنىّ مثنّى \r\nاين عوامل همه باعث شده است كه مسعود در سخن سبكى بديع آورد و بسرعت\r\n\r\n\r\n","description":"","footnote":"\r\n( 1 ) - مجمع الفصحا ج 1 ص 515\r\n","page_name":" 489 ","page_number":503},
  {"content":"\r\n\r\nزبانزد معاصران گردد و بقول او ، خود در مرنج و سخنش بقيروان باشد ، و كلام وى ميان مدعيان شعر حجّت شمرده شود « 1 » .\r\nچنان كه عوفى گفته است « 2 » مسعود سعد سه ديوان داشت كه يكى بپارسى و ديگرى بتازى و سوم بهندوى بود . از اشعار هندى او مطلقا اثرى در دست نيست ليكن از ابيات تازى او بعضى موجود « 3 » و از آن جمله است :\r\n و ليل كانّ الشّمس سدّت ممرّها * و ليس لها نحو المشارق مرجع\r\nنظرت اليه و الظلام كانّه * على العين غربان من الجوّ وقّع\r\nفقلت لقلبى طال ليلى و ليس لى * من الهمّ منجاة و فى الصبر مفزع\r\nارى ذنب السرحان فى الجوّ طالعا * فهل ممكن انّ الغزالة تطلع \r\nديوان فارسى او كه موجود و مشهور است يك بار در سال 1296 در تهران و بار ديگر بسال 1318 بتصحيح مرحوم رشيد ياسمى استاد فقيد دانشگاه در تهران بطبع رسيد و در حدود شانزده هزار بيت شعر از قصيده و مثنوى و مقطعات و ترجيعات و مسمط و غزل و رباعى دارد . در پايان ديوان او وصف سى روز ماه ( بنابر تقويم قديم ايرانى ) و وصف ايام هفته و يك مثنوى در صفت نديمان سلطان عضد الدوله شيرزاد ديده مىشود كه اگرچه تازه است ولى ارزش ادبى بسيار ندارد .\r\nاز ميان اشعار مسعود آنچه در زندانها و دورى از يار و ديار ، و بيان احوال پريشان خود سروده ، علاوه بر بلندى ابيات و فصاحت خيره‌كنندهء الفاظ ، از باب تأثير آنها در سويداء دل هر خواننده ، قابل توجه و ازين جهت هم از روزگاران قديم زبانزد ناقدان سخن است . نظامى عروضى دربارهء اين گونه اشعار او گفته است : « ارباب خرد و اصحاب انصاف دانند كه حبسيات مسعود در علوّ بچه درجه است و در فصاحت بچه پايه بود .\r\n\r\n\r\n","description":"","footnote":"\r\n( 1 ) -\r\n اگر دو تن را جنگ اوفتادى اندر شعر * ز شعر بنده بديشان شواهد و برهان \r\n( 2 ) - لباب الالباب ج 2 ص 246\r\n( 3 ) - سخن و سخنوران ج 1 حاشيهء ص 215\r\n","page_name":" 490 ","page_number":504},
  {"content":"\r\n\r\nوقت باشد كه من از اشعار او همىخوانم ، موى بر اندام من برپاى خيزد و جاى آن بود كه آب از چشم من برود . . . » « 1 »\r\nاز ميان معاصران مسعود سنائى غزنوى ديوان او را در اواخر عمر شاعر گرد آورده و بعضى از اشعار ديگران را هم سهوا در آن درج كرده بود ليكن ثقة الملك طاهر بن على او را ازين سهو آگاهى داد و او در قطعه‌يى كه بمسعود سعد فرستاد از باب اين اشتباه پوزش خواست « 2 » .\r\nاز فرزندان خواجه مسعود سعد سلمان نام دو تن در ديوان او آمده است . يكى از آن دو را بنام صالح پيش ازين ذكر كرده‌ايم كه جوانى شجاع و جنگاور بود و در نخستين دورهء حبس مسعود بدرود حيات گفت . پسر ديگر او سعادت نام داشت كه مسعود در دورهء حبس خود ويرا بيكى از خواجگان لاهور بنام مظفر كريوه سپرد و در اشعار خويش ازين پسر ياد مىكند از آن جمله در رباعى ذيل كه در حبس مرنج سروده است :\r\n مسعود كه بود سعد سلمان پدرش * جايى است كه از چرخ گذشتست سرش\r\nاى باد چه گويى كه سعادت پسرش * دارد خبرش كه گويد او را خبرش \r\nسعادت بعد از پدر حيات داشت و بنابر قول امين احمد رازى صاحب هفت‌اقليم بهرامشاه او را آزمود و سعادت اين رباعى را كه كلمهء رخ در هر مصراع آن التزام شده بر ارتجال گفت و سلطان دهانش را پر زر كرد :\r\n همزاد رخ نگار ما بوست نه گل * زين روى رخ نگار نيكوست نه گل\r\nما را رخ دوست بايد اى دوست نه گل * زيرا كه گل چشم رخ اوست نه گل \r\nو در تذكره‌ها اين ابيات را ازو نقل كرده‌اند :\r\n بر گل عبير دارى و بر لاله مشك ناب * بر نار دانه لؤلؤ و بر ناردان گلاب\r\nبر نسترن بنفشه و سوسن بر ارغوان * سيب از ترنج غبغب و نار از گل خوشاب \r\n\r\n\r\n","description":"","footnote":"\r\n( 1 ) - چهارمقاله ص 45\r\n( 2 ) - رجوع شود به ديوان مسعود سعد چاپ مرحوم رشيد ياسمى ص 732 - 733\r\n","page_name":" 491 ","page_number":505},
  {"content":"\r\n\r\n در حقه لعل گوهر و در گوهر آب خضر * در آب عكس آتش و آتش ميان آب\r\nدر روز ظلمت شب و در شب چراغ روز * در شام صبح صادق و در سايه آفتاب « 1 » \r\nاز اشعار مسعود سعد سلمان است :\r\n زلفين سياه آن بت رعنا * گشته است طرازروى چون ديبا\r\nآنسرو كه نيستش كسى همسر * و آنماه كه نيستش كسى همتا\r\nبر عاج شكفته بينمش لاله * در سيم نهفته يا بمش خارا\r\nبر تختهء سيم اوفتد برهم * از سايه دو توده عنبر سارا\r\nاز درج عقيق او پديد آيد * از خنده دو رسته لؤلؤ لالا\r\nشد خسته دلم نشانهء تيرش * در معرض زخم او منم تنها\r\nناگاهم تير غمزه زد بر دل * آن ابروى چفتهء كمان‌آسا\r\nبگذشت ز سينه تير دلدوزش * دل پاره و زخم تير ناپيدا\r\nديدمش به راه دى كمربسته * مانند مه دو هفته در جوزا\r\nگفتم كه چگونه رستى از رضوان * اى بچهء ناز ديدهء حورا\r\nجز با پريان نبوده‌اى گويى * وز آدميان نزاده‌اى مانا\r\nزنجير شدست زلف مشكينت * و افگنده مرا ز دور در سودا\r\nشيدا شده‌ام چرا همىننهى * زنجير دو زلف بر من شيدا\r\nبر من ز تو جور و تو بدان راضى * با من تو دوتا و من بدل يكتا \r\n* * *\r\n شخصى بهزار غم گرفتارم * در هر نفسى بجان رسد كارم\r\nبىزَلّت و بىگناه محبوسم * بىعلّت و بىسبب گرفتارم\r\nدر دام جفا شكسته مرغىام * بر دانه نيوفتاده منقارم\r\nخورده قسم اختران بپاداشم * بسته كمر آسمان بپيكارم\r\nهر سال بلاى چرخ مرسومم * هر روز عناى دهر ادرارم \r\n\r\n\r\n","description":"","footnote":"\r\n( 1 ) - مقدمهء ديوان مسعود سعد بقلم مرحوم رشيد ياسمى\r\n","page_name":" 492 ","page_number":506},
  {"content":"\r\n\r\n بىتربيت طبيب رنجورم * بىتقويت علاج بيمارم\r\nمحبوسم و طالعست منحوسم * غمخوارم و اخترست خونخوارم\r\nبرده نظر ستاره تاراجم * كرده ستم زمانه آزارم\r\nامروز بغم فزونترم از دى * و امسال بنقد كمتر از پارم\r\nطومار ندامتست طبع من * حرفيست هر آتشى ز طومارم\r\nياران گزيده داشتم روزى * امروز چه شد كه نيست كس يارم\r\nهر نيمه‌شب آسمان ستوه آيد * از گريهء سخت و نالهء زارم\r\nزندان خدايگان كه و من كه * ناگه چه قضا نمود ديدارم\r\nبنديست گران بدست و پايم در * شايد كه بس ابله و سبكسارم\r\nمحبوس چرا شدم نميدانم * دانم كه نه دزدم و نه عيّارم\r\nنز هيچ عمل نواله‌يى خوردم * نز هيچ قباله باقييى دارم . . . \r\n* * *\r\n چرا نگريد چشم و چرا ننالد تن * كزين برفت نشاط و از آن برفت و سن\r\nچنان بگريم كم دشمنان ببخشايند * چو يادم آيد از دوستان و اهل وطن\r\nسحر شوم ز غم و پيرهن بتن بدرم * ز بهر آنكه نشان تنست پيراهن\r\nز رنج و ضعف بدان جايگه رسيد تنم * كه راست نايد اگر در خطاب گويم من\r\nصبور گشتم و دل در بر آهنين كردم * بخاست آتش ازين دل چو آتش از آهن\r\nبسان بيژن درمانده‌ام ببند بلا * جهان به من بر تاريك چون چه بيژن\r\nبرم ز دستم چون سوزن آژده وَشىّ * تنم چو سوزن و دل همچو چشمهء سوزن\r\nنبود يارم از شرم دوستان گريان * نكرد يارم از بيم دشمنان شيون\r\nز درد و انده هجران گذشت بر من دوش * شبى سياه‌تر از روى و راى اهريمن\r\nنمىگشاد گريبان صبح را گردون * كه شب دراز همىكرد بر هوا دامن\r\nطلايه بر سپه روز كرد لشكر شب * زر است فرقد شعرى ز چپ سهيل يمن\r\nمرا ملال گرفته ز دير ماندن شب * تنى برنج و عذاب و دلى بگُرم و حزن \r\n\r\n","description":"","footnote":"","page_name":" 493 ","page_number":507},
  {"content":"\r\n\r\n در آن تفكر مانده دلم كه فردا را * پگاه ازين شب تيره چه خواهدم زادن\r\nاز آنكه هست شب آبستن و نداند كس * كه هاله چون سپرى شد چه زايد آبستن\r\nگذشت باد سحرگاه و از نهيب فراق * فرونيارست آمد بر من از روزن\r\nنخفته‌ام همه‌شب دوش و بوده‌ام نالان * خيال دوست گواى منست و نجم پرن\r\nنشسته بودم كآمد خيال او ناگاه * چو ماه‌روى و چو گل عارض و چو سيم ذقن\r\nمرا بيافت چو يك قطره خون جوشان دل * مرا بيافت چو يك تار موى نالان تن\r\nز بس كه كند دو زلف و ز بس كه راندم اشك * يكى چو در ثمين و يكى چو مشك ختن\r\nمرا و او را از چشم و زلف گرد آمد * ز مشك و لؤلؤ يك آستين و يك دامن\r\nبناز گفت كه از ديده بيش اشك مريز * به مهر گفتم كز زلف بيش مشك مكن\r\nدرين مناظره بوديم كز سپهر كبود * ز دوده طلعت بنمود چشمهء روشن \r\n* * *\r\n تا كى دل خسته در گمان بندم * جرمى كه كنم به اين و آن بندم\r\nبدها كه ز من رسد همى بر من * بر گردش چرخ و بر زمان بندم\r\nممكن نشود كه بوستان گردد * گر آب در اصل خاكدان بندم\r\nافتاده خسم چرا هوس چندين * بر قامت سرو بوستان بندم\r\nوين لاشه خر ضعيف بد ره را * اندر دم رفته كاروان بندم\r\nاين سستى بخت پير هر ساعت * در قوت خاطر جوان بندم\r\nچند از پى وصل در فراق افتم * وهم از پى سود در زيان بندم\r\nوين ديدهء پرستاره را هر شب * تا روز همى بر آسمان بندم\r\nوز عجز دو گوش تا سپيده‌دم * در نعره و بانگ پاسبان بندم\r\nهرگز نبرد هواى مقصودم * هر تير يقين كه در كمان بندم\r\nكاز هر نظرى طويلهء لؤلو * بر چهرهء زرد پرنيان بندم\r\nچون ابر ز ديده بر دو رخ بارم * باران بهار در خزان بندم\r\nخونى كه ز سرخ لاله بگشايم * اندر تن زار ناتوان بندم \r\n\r\n","description":"","footnote":"","page_name":" 494 ","page_number":508},
  {"content":"\r\n\r\n بر چهرهء چين گرفته از ديده * چون سيل سرشك ناردان بندم\r\nگويى كه همى گزيده گوهرها * بر چرم درفش كاويان بندم\r\nاز كالبد تن استخوان ماندم * اميد درين تن ار بجان بندم\r\nزين‌پس كمرى اگر بچنگ آرم * چون كلك كمر بر استخوان بندم\r\nاز ضعف چنان شدم كه گر خواهم * ز اندام گره چو خيزران بندم\r\nدر طعن چو نيزه‌ام كه پيوسته * چون نيزه ميان برايگان بندم\r\nكار از سخنست ناروان تا كى * دل در سخنان ناروان بندم\r\nدرخور بودم اگر دهان‌بندى * مانند قرابه در دهان بندم\r\nيك تير نماند چون كمان گشتم * تا كى زه چنگ بر كمان بندم\r\nنه دل سبكم شود در انديشه * هرگاه كه در غم گران بندم\r\nشايد كه دل از همه بپردازم * در مدح يگانهء جهان بندم \r\n* * *\r\n از كردهء خويشتن پشيمانم * جز توبه ره دگر نمىدانم\r\nكارم همه بخت بد بپيچاند * در كام زبان همى چه پيچانم\r\nاين چرخ بكام من نمىگردد * بر خيره سخن همى چه گردانم\r\nدر دانش تيزهوش برجيسم * در جنبش كند سير كيوانم\r\nگه خستهء آفت لها و ورم * گه بستهء تهمت خراسانم\r\nتا زاده‌ام اى شگفت محبوسم * تا مرگ مگر كه وقف زندانم\r\nيكچند كشيد و داشت بخت بد * در محنت و در بلاى الوانم\r\nچون پيرهن عمل بپوشيدم * بگرفت قضاى بد گريبانم\r\nبر مغز من اى سپهر هر ساعت * چندين چه زنى كه من نه سندانم\r\nدر خون چه كشى تنم نه زو بينم * در تف چه برى دلم نه پيكانم\r\nحمله چه كنى كه كند شمشيرم * پويه چه دهى كه تنگ ميدانم\r\nرو رو كه بايستاد شبديزم * بس‌بس كه فروگسست خفتانم \r\n\r\n","description":"","footnote":"","page_name":" 495 ","page_number":509},
  {"content":"\r\n\r\n سبحان اللّه مرا نگويد كس * تا من چه سزاى بند سلطانم\r\nدر جمله من گدا كيم آخر * نه رستم زالم و نه دستانم\r\nنه در صدد عيون اعمالم * نه از عدد وجوه اعيانم\r\nنى اهل مزاح و ضحكه و رنجم * مرد سفر و عصا و انبانم\r\nاز كوزهء اين و آن بود آبم * در سفرهء آن و اين بود نانم\r\nپيوسته اسير نعمت اينم * همواره رهين منت آنم\r\nآنست همه كه شاعرى فحلم * دشوار سخن شدست آسانم\r\nدر سينه كشيده عقل گفتارم * بر ديده نهاده فضل ديوانم\r\nنقصان نكنم كه در هنر بحرم * خالى نشوم كه در ادب كانم\r\nاز گوهر دامنى فروريزد * گر آستيى ز طبع بفشانم\r\nدر غيبت و در حضور يكرويم * در انده و در سرور يكسانم\r\nايزد داند كه هست همچون هم * در نيك و بد آشكار و پنهانم\r\nو اللّه كه چو گرگ يوسفم و اللّه * بر خيره همىنهند بهتانم\r\nگر هرگز ذره‌يى كژى باشد * در من نه ز پشت سعد سلمانم \r\n* * *\r\n نالم بدل چو ناى من اندر حصار ناى * پستى گرفت همت من زين بلند جاى\r\nآرد هواى ناى مرا ناله‌هاى زار * جز ناله‌هاى زار چه آرد هواى ناى\r\nگردون به درد و رنج مرا كشته بود اگر * پيوند عمر من نشدى نظم جانفزاى\r\nنه‌نه ز حصن ناى بيفزود جاه من * داند جهان كه ما در ملكست حصن ناى\r\nمن چون ملوك سر ز فلك برگذاشته * زى زهره برده دست و بمه برنهاده پاى\r\nاز ديده گاه پاشم درهاى قيمتى * وز طبع گه خرامم در باغ دلگشاى\r\nنظمى بكامم اندر چون بادهء لطيف * خطى بدستم اندر چون زلف دلرباى\r\nامروز پست گشت مرا همت بلند * زنگار غم گرفت مرا طبع غمزداى\r\nاز رنج تن تمام نيارم نهاد پى * وز درد دل بلند نيارم كشيد واى \r\n\r\n","description":"","footnote":"","page_name":" 496 ","page_number":510},
  {"content":"\r\n\r\n بر من سخن نبست ، نبندد بلى سخن * چون يك سخن نيوش نباشد ، سخن‌سراى\r\nكارى ترست بر دل و جانم بلا و غم * از رمح آب داده و از تيغ سرگراى\r\nگردون چه خواهد از من بيچارهء ضعيف * گيتى چه خواهد از من درماندهء گداى\r\nگر شير شرزه نيستى اى فضل كم‌شكر * ور مار گرزه نيستى اى عقل كم گزاى\r\nاى محنت ارنه كوه شدى ساعتى برو * وى دولت ار نه باد شدى لحظه‌يى بپاى\r\nاى بىهنر زمانه مرا پاك درنورد * وى كوردل سپهر مرا نيك برگراى\r\nاى روزگار هر شب و هر روز از حسد * ده چَه ز محنتم كن و ده در ز غم گشاى\r\nدر آتش شكيبم چون گل فروچكان * بر سنگ امتحانم چون زر بيازماى\r\nوز بهر زخم‌گاه چو سيمم فروگداز * وز بهر حبس‌گاه چو مارم همىفساى\r\nاى اژدهاى چرخ دلم بيشتر بخور * وى آسياى چرخ تنم تنگ‌تر بساى\r\nاى ديدهء سعادت تارى شو و مبين * وى مادر اميد سترون شو و مزاى\r\nاى تن جزع مكن كه مجازيست اين جهان * وى دل غمين مشو كه سپنجيست اين سراى\r\nگر عزّ و ملك خواهى اندر جهان مدار * جز صبر و جز قناعت دستور و رهنماى \r\n* * *\r\n چند گويى كه نشنوندت راز * چند جويى كه مى نيابى باز\r\nبد مكن خو كه طبع گيرد خو * ناز كم كن كه آز گردد ناز\r\nاز فراز آمدى سبك بنشيب * رنج بينى كه برشوى بفراز\r\nبيشتر كن عزيمت چون برق * در زمانه فگن چو رعد آواز\r\nكمتر از شمع نيستى بفروز * گر سرت را جدا كنند بگاز\r\nراست كن لفظ و استوار بگو * سره كن راه و پس دلير بتاز\r\nتا نيابى مراد خويش بكوش * تا نسازد زمانه با تو بساز\r\nگر عقابى مگير عادت جغد * ور پلنگى مگير خوى گراز\r\nبكم از قدر خود مشو راضى * بين كه گنجشك مىنگيرد باز\r\nبر زمين فراخ ده ناورد * بر هواى بلند كن پرواز \r\n\r\n","description":"","footnote":"","page_name":" 497 ","page_number":511},
  {"content":"\r\n\r\n گر تو سنگى بلاى سختى كش * ور نيى سنگ بشكن و بگداز\r\nچند باشى به اين و آن مشغول * شرم دار و بخويشتن پرداز \r\n* * *\r\n زيور آسمان چو بگشايند * كِلّه‌هاى هوا بيارايند\r\nكوه را سر بسيم درگيرند * دشت را رخ بزر بيندايند\r\nزنگ ظلمت بصيقل خورشيد * همچو آئينه پاك بزدايند\r\nاختران نور مهر دزديدند * ز آن به دو هيچ روى ننمايند\r\nمهر چون روز نور مه بستد * اختران شب همى پديد آيند\r\nبينى اندر سپيده‌دم بنهيب * كه ز لرزه همى نياسايند\r\nايستاده همه ز بهر گريز * رايت آفتاب را پايند\r\nدر هزيمت ز نور و تابش او * هرچه دريافتند بربايند\r\nاى عجب گوهران نيك و بدند * نه بيك طبع و نه بيك رايند\r\nمهترند آنچه ز آن گران دستند * كهترند آنچه ز آن سبك پايند\r\nپدر عقل و مادر هنرند * پس چرا سوى هر دو نگرايند\r\nهمه پالوده نقره را مانند * نقرهء ضرّ و نفع پالايند\r\nچون سنانها ز دوده‌اند و ز من * بر دل و بر جگر نبخشايند\r\nدر نظر ديدهاى مار آيند * خلق را ز آن چو مار بفسايند\r\nگرچه ما را چو مار مهره دهند * روزى آخر چو مار بگزايند\r\nنتوان جَست از آنچه پيش آرند * كرد بايد هرآنچه فرمايند\r\nزندگانند و جان زنده خورند * تازگانند و عمر فرسايند\r\nهرچه پيراستند بگشودند * دل مبند اندر آنچه پيرايند\r\nگاه در روى اين همىخندند * گاه دندان بر آن همىخايند\r\nاز پى اين عبير مىبيزند * وز پى آن حنوط مىسايند\r\nدورها چرخ را بپيمودند * قرنها نيز هم بپيمايند \r\n\r\n","description":"","footnote":"","page_name":" 498 ","page_number":512},
  {"content":"\r\n\r\n نكنند آنچه راى و كام كسى است * ز آنكه خود كامكار خود رايند\r\nقطرهء آب خاك را ندهند * تا به خون روى گل نيالايند\r\nخلق را پاره‌پاره دربندند * پس از آن بندبند بگشايند\r\nخيز مسعود سعد ، رنجه مباش * همچنينند و همچنين بايند\r\nهمه فرمانبران يزدانند * تا ندانى كه كارفرمايند \r\n* * *\r\n تنم از رنج گرانبار مكن گو نكنم * جگرم چون دلم افگار مكن گو نكنم\r\nدل نزارست ز عشق تو ببخشاى و برو * تن نزارست بغم زار مكن گو نكنم\r\nبر من اربخت گشاده كند از عدل درى * آن دراز هجر بمسمار مكن گو نكنم\r\nعهد كردى كه ازين پس نكنم با تو جفا * كردى اين بار و دگربار مكن گو نكنم\r\nصعب درديست جدايى تو بهر هفته مرا * بچنين درد گرفتار مكن گو نكنم\r\nبدگر دوستيى كردى اقرار و مرا * چون خبر دادند انكار مكن گو نكنم\r\nگنهى چون بكنى عذرى از آن كرده بخواه * پس از آن بر گنه اصرار مكن گو نكنم\r\nمن هوادار دل‌آزارم هرزه‌دل خويش * از هواى من بيزار مكن گو نكنم\r\nتيز بازارى هر جاى بآزار تو تيز * با دل زار بآزار مكن گو نكنم\r\nاى مرا روى تو چون جان و دل و ديده عزيز * به همه چيز مرا خوار مكن گو نكنم\r\nبر من اى زلف تو و روى تو همچون شب و روز * روز روشن چو شب تار مكن گو نكنم\r\nجاى مهر تو دلست اى دلت از مهر تهى * پس دلم را ز تن آوار مكن گو نكنم\r\nچون نيم نزد تو مانندهء دينار عزيز * رخم از رنگ چو دينار مكن گو نكنم\r\nاى تن‌آسان دل‌آسوده ز بيمارى هجر * كار من بر من دشوار مكن گو نكنم\r\nاين دلم را كه همه مهر و وفاى تو گرفت * بغم و انده بيمار مكن گو نكنم\r\nاين دل خسته بىآزار تو رنج تو كشيد * غم برين خسته‌دل انبار مكن گو نكنم\r\nكم شود مهر چو بسيار شود ناز بتا * ناز با عاشق بسيار مكن گو نكنم\r\nاى بدان روىِ دلفروز چو گلنارِ ببار * دلم آگنده‌تر از نار مكن گو نكنم \r\n\r\n","description":"","footnote":"","page_name":" 499 ","page_number":513},
  {"content":"\r\n\r\n آخر آن لالهء رخسار تو پژمرده شود * تكيه بر لالهء رخسار مكن گو نكنم\r\nاى دل ار هجر كشد لشكر اندوه مترس * علم صبر نگونسار مكن گو نكنم\r\nعاشقا جور و جفا ديدى هرگز پس ازين * ياد بدعهد جفاكار مكن گو نكنم\r\nگر نخواهى كه گل تازهء تو خار شود * ياد آن لعبت فرخار مكن گو نكنم\r\nغم آن نرگس مخمور مخور گو نخورم * هوس آن گلِ بربار مكن گو نكنم\r\nهيچكس نيست كه راز تو نگه خواهد داشت * با كس اين راز پديدار مكن گو نكنم\r\nور تظلم كنى از عشق تو اى سوخته‌دل * پيش سلطان جهاندار مكن گو نكنم \r\n* * *\r\n اى گشته دل من بهواى تو گرفتار * دل بر تو زيان كرد چه سودست ز گفتار\r\nاز غم دل جوشان مرا بار گران كرد * آن عنبر پرجوش بر آن اشهب پربار\r\nاى نرگس بيمار تو پرخواب چو نرگس * چشمم همه‌شب در غم بيمار تو بيدار\r\nتو سخت جفاكارى و من نيك وفاجو * من سخت كم‌آزارم و تو نيك دل‌آزار\r\nمنماى مرا رنج و مكن بر تن من جور * كز جور تو و رنج تو تن گشت گرانبار\r\nباشد كه من از جور تو در پيش شهنشه * جامه بدرم روز مظالم بگه بار \r\n* * *\r\n اى مى لعل راحت جان باش * طبع آزاده را بفرمان باش\r\nروزگارم بخست مرهم شو * دردمندم ز چرخ درمان باش\r\nبيتو بيجان تنيست جام بلور * تن پاكيزه جام را جان باش\r\nدلم از قحطِ مِهر خشك شدست * بر دلم سودمند باران باش\r\nنامه‌يى مينويسم از شادى * بر سر آن نبشته عنوان باش\r\nبچهء آفتاب تابانى * نايب آفتاب تابان باش\r\nشمع اگر نيست تو چو روشن شمع * پيش مسعود سعد سلمان باش \r\n* * *\r\n اى ترك ماهروى ندانم كجا شدى * پيوستهء كه گشتى كز من جدا شدى \r\n\r\n","description":"","footnote":"","page_name":" 500 ","page_number":514},
  {"content":"\r\n\r\n بودم ترا سزا و تو بودى مرا سزا * ترسم ز نزد من به كسى ناسزا شدى\r\nبيگانه گشتن از من چون در سر تو بود * با جان من به مهر چرا آشنا شدى\r\nاى تير راست چون بزدى بر نشانه زخم * و اى ظنّ نيك من بچه معنى خطا شدى\r\nآرى همه گله نكنم چون شدى ز دست * تا خود همى بزارى گويم كجا شدى\r\nامروزم ار ز هجر زدى در دو ديده خاك * بس شب كه تو ز وصل در او توتيا شدى \r\n* * *\r\n با همت باز باش و با كبر پلنگ * زيبا بگه شكار و پيروز بجنگ\r\nكم كن بر عندليب و طاؤس درنگ * كآنجا همه بانگ آمد و اينجا همه رنگ \r\n* * *\r\n آن را كه تو در دلى خرد در سر اوست * و آن را كه تو رهبرى فلك چاكر اوست\r\nآن را كه ببالين تو يكشب سر اوست * سرو و گل و مهر و ماه در بستر اوست \r\n* * *\r\n آويخته در هواى جان آويزت * بيرنگ شدم ز عشق رنگ‌آميزت\r\nخون شد جگرم ز غمزهء خونريزت * تا خود چه كند فراق شورانگيزت \r\n* * *\r\n در ماه چه روشنى كه در روى تو نيست * در خلد چه خرمى كه در كوى تو نيست\r\nمشك ختنى چو زلف خوشبوى تو نيست * يكسر هنرى عيب تو جز خوى تو نيست \r\n* * *\r\n انديشه مكن بكارها در بسيار * كانديشهء بسيار بپيچاند كار\r\nكارى كه برايت آيد آسان بگذار * ور نتوانى بكاردانان بسپار \r\n\r\n14 - مختارى\r\nابو المفاخر خواجهء حكيم سراج الدين ابو عمر عثمان بن عمر ( يا : محمد ) مختارى غزنوى از شاعران بزرگ دربار غزنويان در اواخر قرن پنجم و نيمهء اول قرن ششم هجرى است . وى با ابراهيم بن مسعود غزنوى ( 450 - 492 ) و مسعود بن ابراهيم ( 492 - 508 ) و عضد الدوله شيرزاد بن مسعود بن\r\n\r\n","description":"","footnote":"","page_name":" 501 ","page_number":515},
  {"content":"\r\n\r\nابراهيم ( 508 - 509 ) و ابو الملوك ارسلان بن مسعود بن ابراهيم ( 509 - 511 ) معاصر بوده است . و علاوه بر سلاطين غزنوى قاورديان كرمان را نيز مدح گفته و از آن ميان بسلطان ارسلانشاه سلجوقى اختصاص داشته است : هدايت بعضى از قصايد مختارى را در مدح عضد الدوله فنّاخسرو ديلمى پادشاه مشهور آل بويه دانسته است و حال آنكه بين آن دو فاصلهء زمانى بسيار است و آن قصايد كه هدايت آنها را در مدح عضد الدولهء ديلمى پنداشت در ستايش عضد الدوله شيرزاد بن مسعود غزنوى است .\r\nمختارى از شاعران با ابو الفرج رونى و مسعود بن سعد بن سلمان و سنايى غزنوى معاصر بوده و در مدح مسعود سعد اشعارى پرداخته است و سنايى در مدح او قصيده‌يى غرّا دارد بدين مطلع :\r\n نشود پيش دو خورشيد و دو مه تارى تير * گر برد ذره‌يى از خاطر مختارى تير \r\nسنايى در اين قصيده مختارى را بمعانى نو و بكر ستوده و « امير سخنان » گفته است :\r\n اى امير سخنان كز پى نفع حكما * مر ترا قوت تأييد الهى است وزير \r\nوفات مختارى را بسال 544 يا 549 دانسته و ديوان او را قرب هشتهزار بيت نوشته‌اند . ازو مثنوى مشهورى بنام شهريارنامه در دست است در ذكر داستان شهريار پسر برزو پسر سهراب پسر رستم زابلى . نظم اين داستان چنان كه مختارى در پايان كتاب آورده است به خواهش سلطان مسعود بن ابراهيم صورت گرفت و شاعر سه سال در اين كار رنج برد . نام مختارى نيز در پايان كتاب آمده و انتساب شهريارنامه به دو مسلم است . آخرين ابيات شهريارنامه چنين است :\r\n بسر شد كنون نامهء شهريار * بتوفيق يزدان پروردگار\r\nشها شهريارا سراسر ورا * نگهدار تختا جهان داورا\r\nچو فرموديم داستانى بگوى * بگفتم باقبال فرهنگ‌جوى\r\nسه سال اندرين رنج برداشتم * سخن آنچه بد هيچ نگذاشتم\r\nبنظم آورديم باقبال شاه * شه شهرياران و ظلّ إله \r\n\r\n","description":"","footnote":"","page_name":" 502 ","page_number":516},
  {"content":"\r\n\r\n كه تاجت فروزنده چون هور باد * ز تيغت جهان جمله پرنور باد\r\nگل باغ و بستان محمود شاه * جهانجوى بخشنده مسعود شاه\r\nچو مختارى آن نامور داستان * بنام تو گفت اى شه راستان\r\nگرم هديه بخشى درين بارگاه * بپيش بزرگان با عزّ و جاه\r\nشوم شاد و افزون شود جاه تو * همان مدح گويم بدرگاه تو\r\nوگر هديه ندهى ايا شهريار * نرنجم كه هستى خداوندگار\r\nزبان من از هجو كوتاه باد * هميشه ثناگوى اين شاه باد \r\nاين داستان منظوم على التحقيق از روى يك داستان منثور كه شهرت و رواجى داشت و داستانى نامور بود ، ساخته شد و مختارى چنان كه خود گفته است از آن هيچ باقى نگذاشت و همه را بنظم درآورد و گويا اين داستان از آخرين داستانهاى عهد پهلوانى رستم بوده است .\r\nمراد از مسعود شاه كه مختارى او را گل باغ محمود شاه خوانده سلطان مسعود بن ابراهيم است كه از سال 492 تا 508 سلطنت كرد و بنابرين شهريارنامه كه به خواهش او از نثر بنظم نقل شد از سال 492 بشعر درآمده و پيش از سال 508 ختام يافته است .\r\nشهريارنامه شامل سه قسمت است : قسمت اول مفصل‌ترين قسمتهاى اين منظومه است و شروع مىشود به دو جنگ مشهور از فرامرز پسر رستم كه جنگ نخستين با ديوى سياه بنام « ريحان » صورت گرفت و ديگرى با سپاهسالار هند . اين سپهدار هند برادرزادهء فرامرز و موسومست بشهريار . در آغاز كار شهريار و فرامرز يكديگر را نمىشناختند ليكن آخر كار بر حال يكديگر وقوف حاصل كردند ، پس ازين آشنايى فرامرز بايران بازگشت و شهريار نزد فرانك ملكهء سرانديب و آنگاه بجنگ ارژنگ ديو رفت و او را باطاعت خويش درآورد چنان كه از همراهان وى گشت و درين اثنا ارجاسپ شاه توران كه لهراسپ را كشته بود ارهنگ ديو پسر پولادوند را بسيستان فرستاد . زال در غيبت رستم كه در اين هنگام بخاور زمين رفته بود ، زواره پسر خويش را بجنگ او فرستاد و خود به يارى وى رفت و ارهنگ را منهزم و مغلوب ساخت .\r\n\r\n","description":"","footnote":"","page_name":" 503 ","page_number":517},
  {"content":"\r\n\r\nقسمت دوم منظومه شروع مىشود برفتن زال بدربار سليمان و وقايعى در اين باب و جنگ با ديوى بنام اهريمن و قسمت سوم پايان داستانست . منظومهء شهريار - نامه اگرچه خوب بنظم درآمده است ليكن در شمار منظومه‌هاى متوسط حماسى است كه بعد از فردوسى پديد آورده‌اند . برعكس در قصائد قدرت عثمان مختارى « 1 » بنهايت رسيده و او درآوردن معانى نو و بكر و قدرت در ايراد مضامين جديد و كلام فصيح زبانزد معاصران خود بوده است .\r\nاين ابيات از شهريارنامهء اوست :\r\n كس از پاسبانان نه آگاه بود * جهانجوى خفته بخرگاه بود\r\nنهفته بخرگه درآمد چو مار * بيامد بر نامور شهريار\r\nسرش گفت بردارم از يال من * برم هديه نزديك هيتال من\r\nيكى دشنه در دست آن بدسگال * چو در دست زنگى گردون هلال\r\nبرآمد ز جا نامدار سپاه * بيازيد و بگرفت دست سياه\r\nبرافروخت روى سياه از شتاب * چو انگِشت كز آتش آيد بتاب\r\nدگر پهلوان گفت كاى ديوچهر * كه بخت از تو امشب بريدست مهر\r\nچه مردى و اينجا چه كار آمدى * كه در خيمه پنهان چو مار آمدى\r\nسيه گفت اى از تو روشن روان * بود دور چشم بد از پهلوان\r\nنگهبان اين قلعه از بن منم * همه‌ساله باراى اهريمنم\r\nبدان آمدم تا سرى زين سپاه * ببرم برم نزد هيتال شاه\r\nو ليكن چو بخت از كسى گشت دور * بپاى خود آيد دوان سوى گور\r\nبيفگند خنجر ز چنگ آن‌زمان * بگفتا ببندم هم اندر زمان \r\n\r\n\r\n","description":"","footnote":"\r\n( 1 ) - دربارهء عثمان مختارى رجوع شود به :\r\n Catalogue of the persian Manuscripts ithe British nM useum , by Charles Rien , vol . II , London , 1881 , p . 542 - 543 \r\nو مجمع الفصحا ج 1 ص 598 ؛ و تذكرهء دولتشاه سمرقندى چاپ هند ص 57 - 58 ؛ و حماسه - سرايى در ايران چاپ دوم ص 311 - 315 ؛ و ديوان سنائى چاپ آقاى مدرس رضوى كس 237 - 240 و جز آنها .\r\n","page_name":" 504 ","page_number":518},
  {"content":"\r\n\r\n جهانجوى بربست دست سياه * برون شد ز خرگه چو از ابر ماه\r\nخروشيد بر پاسبانان چو ناى * سراسيمه جستند يكسر ز جاى\r\nبديشان نمود آن سياه دراز * كه بگرفته بد آن يل سرفراز\r\nپس آگاهى از اين بارژنگ شد * برآشفت و از روى اورنگ شد\r\nسراسيمه آمد بكردار مست * بديد آنكه بسته سيه را دو دست\r\nبدان پاسبانان برآورد خشم * بديشان بگرداند از كينه چشم\r\nهمىخواست كردن سيه را تباه * چنين گفت با نامدار سپاه\r\nمرا گر نداريد در زير بند * برآنم كه باشم يكى سودمند\r\nبجايى ازين پس به كار آيمت * بكارى كه بايدت يار آيمت\r\nبه دو گفت شاه اى سياه عنود * در قلعه بر من ببايد گشود\r\nبه يارى به من گرد زمّال را * همان گنج و اسباب هيتال را\r\nچنين پاسخ آورد با شاه عاس * همى از تو در دل مرا صد هراس\r\nسپارم به تو گنج زمال را * بيارم سر شاه هيتال را . . . \r\nابيات ذيل از ديوان عثمان مختارى نقل مىشود :\r\n جشن و نوروز دليلند بشادى و بهار * لاله رخسارا خيز آن مى گل بوى بيار\r\nشب و روز از مى و شادى و سماع دلبر * نبود خوب تهىدست و لب و گوش و كنار\r\nدامن برقع هر لاله براندازد باد * گوشهء هودج هر غنچه فروگيرد خار\r\nگاه در جلوه بگردند عروسان چمن * گاه در پرده بخندند بتان گلزار\r\nافسر خويش مكلّل كند اكنون گلشن * كمر خويش مرصع كند اكنون كهسار\r\nگرت از بلبل گم شد هوس اين روزى چند * گوش زى نغمهء آن بلبل خوش الحان‌دار\r\nآن كمان پشت كه بر حلق و سرين و زانوش * ساخته درهم و تير و صدفست و دينار\r\nاز نزاريست شده پوست بر اندامش خشك * شايد ار پوست شود خشك بر اندام نزار\r\nاوست آن الكن با معنى و لفظ بيحد * اوست آن اصلع باطرّه و زلف طرّار\r\nدل او تافته از تافته زلفين ويست * ورنه چون زلف بتان بيش چرا نالد زار \r\n\r\n","description":"","footnote":"","page_name":" 505 ","page_number":519},
  {"content":"\r\n\r\n همه اندام زبانست و بصدگونه بود * هر زبانى را در مدحت صاحب گفتار \r\n* * *\r\n بعون و طالع مسعود و سعى نيك‌اختر * سپاه باد خزان سوى باغ كرد گذر\r\nگذشت و شد همه اطراف دشت ازو پرسيم * وزيد و شد همه اركان باغ ازو پر زر\r\nهوا بگشت و بكشت آتش گل اندر خاك * صبا بجست و ببست آب جوى را در جر « 1 »\r\nكنون كه هست بهرباغ در ز زاغ نشان * كنون كه هست بهر تيغ در زميغ اثر\r\nطريق جست نداند طيور سوى چمن * طواف كرد نيارد وحوش گرد كمر « 2 »\r\nنه باغ را ز مدد كم شود حشم ز حشم * نه زاغ را ز چمن بگسلد نفر ز نفر\r\nسزد كه ياد كند بلبل از وصال بهار * سزد كه نوحه كند زاغ در فراق شمر « 3 »\r\nصبا بر آب و شجر مهر و كين خود بنمود * كه آب ازو شد پوشيده و برهنه شجر\r\nبلور عيبه « 4 » يكى جوشن اندر آن حوضست * كه بود نيلى چون لاجورد و نيلوفر\r\nچرا قوى كند انگور خون همى در تن * اگر سراسر گلزار هست چون نشتر\r\nشگفتم آيد سخت . از دوروى سيب دورنگ * شگفت باشد لاشك دو روى در يك سر\r\nقمر بنيمى ازو رنگ داد و چونان داد * كه او نمود چو يك نيمه منكسف ز قمر\r\nاگر نديدى پير جوان به روى و بطبع * به چشم عبرت بر چهرهء ترنج نگر\r\nبه دو سپرد ز سودا سه مايه چاراركان * ز خاك زرّ و ز كان نقره و ز بحر درر\r\nعماد دولت منصور بن سعيد كه هست * نظام ملك و قوام هدى و فخر بشر \r\n* * *\r\n مسلمان كشتن آيين كرد چشم نامسلمانش * بنوك ناوك مژگان كه پرزهرست پيكانش\r\nدلم سرگشتهء مهرست و مست عشق از مستى * همىترسم كه بگرايد سوى چاه زنخدانش\r\nهمانا يك دل اندر شهر خالى نيست از مهرش * بدان صورت كه روز عيد من ديدم بميدانش\r\nدريغا روى من بودى زمين آن روز در ميدان * مگر بر روى من ماندى نشان نعل يكرانش \r\n\r\n\r\n","description":"","footnote":"\r\n( 1 ) - جر : زمين شكافته\r\n( 2 ) - كمر : كوه\r\n( 3 ) - شمر : حوض ، آبگير .\r\n( 4 ) - عيبه : جوشن\r\n","page_name":" 506 ","page_number":520},
  {"content":"\r\n\r\n دلم بر دومن از دادن پشيمان نيستم ليكن * اگر يزدان ز دل بردن نگرداند پشيمانش \r\n* * *\r\n شاخ مرصّع شد از جواهر الوان * شخ تل ياقوت شد ز لالهء نعمان\r\nابر گهرهاى گل بسفت همانا * خردهء الماس گشت قطرهء باران\r\nحوض ز نيلوفر و چمن ز گل سرخ * كوه نشابور گشت و كان بدخشان\r\nبود گل ناشكفته بر صفت دل * باز چو بشكفت گشت بر صفت جان\r\nپرگهر شبچراغ شد كمر كوه * چون كمر مهد پيل خسرو ايران\r\nآهو از بس كه بر رياحين غلطد * سبزه و سنبل چرد هم از كتف و ران\r\nباغ چو ميدان آبگينه شد از خويد * برگ شكوفه ز باد تخت سليمان\r\nدامن خود بركشيد سرو چو بلقيس * كآب گمان كرد آبگينهء ميدان\r\nانجيل آغاز كرد بلبل بر گل * چون ز بنفشه بديد حالت رهبان\r\nشب همه‌شب كبك زعفران چرد از كوه * روز همه روز از آن بگردد خندان\r\nچون شبهى داشت مرغزار به دريا * لاله بر اطراف او برست چو مرجان\r\nگويى در پيش آفتاب نهادند * آينه در سايهاى برگ درختان\r\nباغ ز ابر آن جمال يافت كه مسند * از پسر كدخداى لشكر سلطان \r\n* * *\r\n جز گرد دلم گشت نداند غم تو * از بُلعجبى هم به تو ماند غم تو\r\nهرچند بر آتشم نشاند غم تو * غمناك شوم اگر نماند غم تو \r\n* * *\r\n ز اوّل تو بديدار زرتر بودى * ليكن بوفا عمر مزوّر بودى\r\nچون درنگريستم نه درخور بودى * تو نيز نيازموده بهتر بودى ! \r\n\r\n","description":"","footnote":"","page_name":" 507 ","page_number":521},
  {"content":"\r\n\r\n\r\n15 - معزّى\r\nامير الشعرا ابو عبد اللّه محمد بن عبد الملك معزى نيشابورى « 1 » از شاعران استاد و زبان‌آور و از فصيحان نامبردار خراسان است .\r\nوى پسر برهانى شاعر بوده و خود چندبار در اشعار خود از انتساب بعبد الملك برهانى سخن گفته است مثلا در اين ابيات :\r\n بود نامم درين خدمت حقيقت بندهء مخلص * اگرچه خواجه برهانى محمد كرد نام من\r\nخسروا شاها گر آمد عمر برهانى بسر * تا قيامت وارث عمر چنان چاكر تويى\r\nجان او هر ساعتى گويد كه اى فرزند من * پيش سلطان جهان حقّ مرا حقوَر تويى \r\nو بداشتن چنين پدر فخر كرده و خود را جانشين و وارث مهارت و استادى او شمرده است چنان كه در اين ابيات مىبينيم :\r\n منم كه پيش شهنشاه نايب پدرم * بمرغزار علوم اندرون چو شير عرين\r\nپسر بجاى پدر بهتر اندرين خدمت * برين بساط ز خاطر فشانده درّ ثمين \r\n* * *\r\n ميرا منم به خدمت تو نايب پدر * الجدّ فى الشمايل و الحدّ فى اللسان\r\nگر گلستان شعر ز بلبل تهى شدست * بشنو نواى بچهء بلبل ز گلستان \r\nو تخلص او بمعزى بسبب اختصاص ويست بمعز الدين و الدنيا ملكشاه بن الب ارسلان « 2 » ، و چون سلطان او را امير لقب كرد بنابرين مانند پدر خود امير الشعراء دربار سلجوقى بوده است « 3 » .\r\nآغاز حيات امير معزى از آنچه خود براى احمد بن عمر بن على نظامى عروضى السمرقندى در تروق طوس حكايت كرد « 4 » ، بدين نحو سپرى شده بود : « . . . پدر من امير الشعراء برهانى رحمه اللّه در اول دولت ملكشاه به شهر قزوين از عالم فنا بعالم بقا تحويل كرد . . . پس جامگى و اجراء پدر به من تحويل افتاد و شاعر ملكشاه شدم و\r\n\r\n\r\n","description":"","footnote":"\r\n( 1 ) - لباب الالباب ج 2 ص 69\r\n( 2 ) - چهارمقاله ص 43\r\n( 3 ) - چهارمقاله ص 43\r\n( 4 ) - چهارمقاله ص 40 - 43\r\n","page_name":" 508 ","page_number":522},
  {"content":"\r\n\r\nسالى در خدمت پادشاه روزگار گذاشتم كه جز وقتى از دور او را نتوانستم ديدن و از اجراء و جامگى يكمن و يك دينار نيافتم و خرج من زيادت شد و وام به گردن من درآمد و كار در سر من پيچيد او خواجهء بزرگ نظام الملك رحمه اللّه در حق شعر اعتقادى نداشتى از آنكه در معرفت او دست نداشت و از ائمه و متصوفه بهيچ‌كس نمىپرداخت .\r\nروزى كه فرداى آن رمضان خواست بود ، و من از جملهء خرج رمضان و عيدى دانگى نداشتم ، در آن دلتنگى بنزد علاء الدوله امير على فرامرز رفتم كه پادشاه‌زاده بود و شعر دوست و نديم خاص سلطان بود و داماد او ، حرمت تمام داشت و گستاخ بود و در آن دولت منصب بزرگ داشت ، و مرا تربيت كردى . گفتم زندگانى خداوند دراز باد ، نه هر كارى كه پدر بتواند كرد پسر بتواند كرد يا آنچه پدر را بيايد پسر را بيايد .\r\nپدر من مردى جلد و سهم بود و درين صناعت مرزوق ، و خداوند جهان سلطان شهيد الب‌ارسلان را در حق او اعتقادى بود . آنچه ازو آمد از من همىنيايد . مرا حيايى منّاع است و نازك‌طبعى با آن يار است ، يك سال خدمت كردم و هزار دينار وام بر آوردم و دانگى نيافتم ، دستورى خواه بنده را تا بنشابور بازگردد و وام بگزارد و با آن باقى كه بماند همى سازد و دولت قاهره را دعايى همىگويد . امير على گفت راست گفتى همه تقصير كرده‌ايم بعد ازين نكنيم . سلطان نماز شام به ماه ديدن بيرون آيد بايد كه آنجا حاضر باشى تا روزگار چه دست دهد . حالى صد دينارم فرمود تا برگ رمضان سازم و برفور مهرى بياوردند صد دينار نشابورى ، پيش من نهادند . عظيم شادمانه باز گشتم و برگ رمضان بفرمودم و نماز ديگر بدر سراپردهء سلطان شدم . قضا را علاء الدوله همان ساعت دررسيد . خدمت كردم ، گفت سره كردى و بوقت آمدى . پس فرود آمد و پيش سلطان شد ، آفتاب زرد سلطان از سراپرده بدر آمد ، كمان گروههء در دست ، علاء الدوله بر راست ، من بدويدم و خدمت كردم ، امير على نيكوييها پيوست و به ماه ديدن مشغول شدند و اول كسى كه ماه ديد سلطان بود ، عظيم شادمانه شد ، علاء الدوله مرا گفت : پسر برهانى در اين ماه نو چيزى بگوى ، من برفور اين دوبيتى بگفتم :\r\n اى ماه چو ابروان يارى گويى * يا نى چو كمان شهريارى گويى \r\n\r\n","description":"","footnote":"","page_name":" 509 ","page_number":523},
  {"content":"\r\n\r\n نعلى زده از زرّ عيارى گويى * در گوش سپهر گوشوارى گويى \r\nچون عرضه كردم امير على بسيار تحسين كرد ، سلطان گفت برو از آخر هركدام اسب كه خواهى بگشاى و درين حالت بر كنار آخر بوديم ، امير على اسبى نامزد كرد ، بياوردند و بكسان من دادند ، ارزيدى سيصد دينار نشابورى . سلطان بمصلّى رفت و من در خدمت ، نماز شام بگزارديم و بخوان شديم . بر خوان امير على گفت پسر برهانى درين تشريفى كه خداوند جهان فرمود هيچ نگفتى ، حالى دوبيتى بگوى ! من بر پاى جستم و خدمت كردم و چنان كه آمد حالى اين دوبيتى بگفتم :\r\n چون آتش خاطر مرا شاه بديد * از خاك مرا بر زبر ماه كشيد\r\nچون آب يكى ترانه از من بشنيد * چون باد يكى مركب خاصم بخشيد \r\nچون اين دوبيتى ادا كردم علاء الدوله احسنتها كرد و بسبب احسنت او سلطان مرا هزار دينار فرمود . علاء الدوله گفت جامگى و اجراش نرسيده است فردا بر دامن خواجه « 1 » خواهم نشست تا جامگيش از خزانه بفرمايد و اجراش بر سپاهان نويسد .\r\nگفت مگر تو كنى كه ديگران را اين حسبت نيست . او را بلقب من بازخوانيد . و لقب سلطان معز الدنيا و الدين بود ، امير على مرا خواجه معزى خواند ، سلطان گفت : امير معزى ! آن بزرگ بزرگ‌زاده چنان ساخت كه ديگر روز نماز پيشين هزار دينار بخشيده و هزار و دويست دينار جامگى ، و برات نيز هزار من غله ، به من رسيده بود . و چون ماه رمضان بيرون شد مرا بمجلس خواند و با سلطان نديم كرد و اقبال من روى در ترقى نهاد و بعد از آن پيوسته تيمار من همىداشت . . . »\r\nاين بود آغاز كار معزى در خدمت ملكشاه و ابتداى روزگار شاعرى او . و شاعر حق خدمتى را كه امير على دربارهء او كرده بود درين ابيات گزارده است :\r\n مير اجل علىّ فرامرز خسروى * رستم رسوم و معن معانى و سام سان\r\nگشت از مناقب دو على بخت من بلند * شد بر مدايح دو على طبع من روان\r\nپيغمبر گزيده بدان بود شاددل * جغرى بك ستوده بدين هست شادمان . \r\n\r\n\r\n","description":"","footnote":"\r\n( 1 ) - يعنى خواجه نظام الملك وزير ملكشاه\r\n","page_name":" 510 ","page_number":524},
  {"content":"\r\n\r\n فرخنده بود بر متنبى بساط سيف * چونانكه بر حكيم دقيقى چغانيان\r\nفرخنده شد بساط تو بر من كه يافتم * از تو سعادت و شرف و عمر جاودان \r\nبعد ازين تاريخ تا پايان عهد ملكشاه يعنى تا سال 485 معزى يقينا در خدمت آن سلطان ميگذرانيد و بعد از وفات او و آشفتگى كار جانشينان وى ، معزى مدتى از عمر خود را در هرات و نيشابور و اصفهان بسر برد و سرگرم مدح امراى مختلف سلجوقى و غيرسلجوقى از قبيل سلطان بركيارق و محمد و ارسلان ارغو و امير ابو شجاع حبشى دو تن از مخالفان فرزندان ملكشاه در خراسان بود و وزيران مختلف سلاجقه را نيز ميستود تا آنكه دور حكومت خراسان بسنجر بن ملكشاه رسيد و معزى به خدمت او رسيد و ازين پس تا پايان حيات در خدمت او ميزيست و همواره ملازم او بود تا درگذشت .\r\nدربارهء كيفيت وفات او عوفى چنين گفته است « 1 » : « گويند سبب وفات او آن بود كه روزى سلطان سعيد در خرگاه تير مىانداخت و او بيرون خرگاه ايستاده بود ، ناگاه تيرى از كمان شاه جدا شد و از جادهء هدف خطا شد بىقصد ، تير نشانه از جگر آن دلبند فضلا ساخت ، مرغ چهارپر تير او از سواد دل آن سواد ديدهء ارباب هنر دانه ساخت و هم در حال بر زمين افتاد و جان به آسمان رفت . » و ابو المجد مجدود سنايى هم در تعزيت معزى بقصهء تير خوردن او اشاره كرده و گفته است :\r\n تا چند معزّاى معزّى كه خدايش * زينجا بفلك برد و بقاى ملكى داد\r\nچون تير فلك بود قرينش بره آورد * پيكان ملك برد و بتير فلكى داد \r\nقول عوفى بر اينكه معزى بعد از اصابت تير برجاى بمرد صحيح نيست « 2 » زيرا در ديوان شاعر چند بار به اين حادثه اشاره شده و معلوم مىشود كه چندى بعد از آن واقعه زنده بود . قديمترين اشاره‌يى كه شاعر به اين واقعه دارد در قصيده‌ييست كه مسلما در دورهء\r\n\r\n\r\n","description":"","footnote":"\r\n( 1 ) - لباب الالباب ج 2 ص 70\r\n( 2 ) - چه او را در عين ذكر تير خوردن خويش ناصر الدين خوانده و اين لقب دورهء امارت سنجرست :\r\n ملك سنجر همايون ناصر الدين * خداوند همه ايران و توران . . .\r\nمنم نوجان بفر دولت شاه * نشسته ساكن اندر مرو شهجان\r\nبدستورى به خانه رفت خواهم * كه رنجورم هنوز از رنج پيكان \r\n","page_name":" 511 ","page_number":525},
  {"content":"\r\n\r\nامارت سنجر در خراسان يعنى سالهاى بين 490 ( سال انتخاب سنجر از جانب بركيارق بامارت خراسان ) و 511 ( سال ارتقاء سنجر بسلطنت سلجوقى ) سروده شده است « 2 » و علاوه برين در مدح قوام الملك صدر الدين محمد بن فخر الملك بعنوان وزير سنجر كه تا سال 511 وزارت او را داشت چندبار به اين معنى اشاره كرده است « 1 » و اين معنى دليلى قاطع است بر آنكه حادثهء تير خوردن معزى پيش از سال 511 رخ داد .\r\nمعزى بنابر اشارات خود از زخم پيكان شاه چندى بيمار بوده و اميد عافيت نداشته است و بعدها هم كه بهبود يافت همواره پيكان در سينهء او جاى داشت و ويرا عذاب ميداد « 2 » .\r\nآخرين كسى را كه معزى در ديوان خود ستوده معين الدين مختص الملك احمد وزير سنجر است « 3 » كه از سال 518 تا سال 521 درين شغل بود و در سال اخير بدست باطنيان كشته شد و چون ذكر غالب رجال دورهء ملكشاه و سنجر در اشعار اين شاعر آمده بنابرين سكوت او دربارهء رجال بعد از مختص الملك دليل آنست كه وى بعد از 521 زنده نبود و شايد پيش ازين تاريخ و پس از سال 518 درگذشته باشد و اينكه سنائى در دو بيت مذكور علت فوت او را تير خوردن از پادشاه دانسته است پس تا آخر عمر دچار رنج پيكان بوده و شايد از آسيب همان پيكان كه در سينهء او پنهان بود درگذشته است و به اين تقدير قول هدايت كه فوت معزى را سال 542 دانسته « 4 » اشتباه است . « 5 »\r\n\r\n\r\n","description":"","footnote":"\r\n( 1 ) -\r\n شكر يزدانرا كه از فر وزير شهريار * بختم اندر راه مونس گشت و اندر شهريار\r\nشكر يزدانرا كه از اقبال او كردم چو تير * قامتى همچون كمان كرده ز تير شهريار\r\nمرده بودم شاه عيسىوار جانم بازداد * نرم كرد آهن چو موم اندر برم داودوار\r\nرنج زايل كرد دست روزگار از صدر من * چون ببوسيدم مبارك دست صدر روزگار\r\nصاحب عادل قوام الملك صدر الدين كه هست * از قوام الدين و فخر الملك شه را يادگار\r\nاى خداوندى كه رحم تو بپيش زخم تير * پيش عمر من سپر شد گرد جان من حصار\r\nعهد كرد ستم كه دست از جام مىدارم تهى * كز پس تيمار يكسال است مغزم پرخمار\r\nبس‌كه در آغاز كار از عمر ببريدم اميد * عهد و پيمان بشكنم چون به شوم انجام كار\r\nاز همه چيزى مرا پرهيز كردن واجبست * خاصه از چيزى كه با طبعم نباشد سازگار\r\nتا كه باشد در برم پيكان مرا رنجوردان * ور نباشد بر كفم ساغر مرا معذور دار \r\n( 2 ) -\r\n منت خدايرا كه بفر خدايگان * من بنده بىگنه نشدم كشته رايگان\r\nمنت خدايرا كه بجانم نكرد قصد * تيرى كه شه به قصد نينداخت از كمان\r\nيك چند اگر ز رنج دلم بود دردمند * يكسال اگر ز درد تنم بود ناتوان \r\nبقيه از حاشيهء صفحهء قبل\r\n فرجام كار عاقبت خويش را سبب * فضل خداى دانم و فرّ خدايگان \r\n* * *\r\n گرچه دل و سينه كان گوهر دارم * رخساره ز رنج هر دو چون زر دارم\r\nكآن بستهء زلف ماه دلبر دارم * وين خستهء تير شاه سنجر دارم \r\n* * *\r\n گر سينه بخست شاه سنجر ما را * كم نيست خمار عشق در سر ما را\r\nگر دل بربود يار دلبر ما را * پيكان بدل دلست در بر ما را \r\n( 3 ) -\r\n موافقند بيك جاى پادشاه و وزير * يكى معز الدين و يكى معين الدين \r\nو :\r\n سيد دنيا معين دين پيغمبر كه هست * همچو داود پيمبر صاحب فصل الخطاب \r\n( 4 ) - مجمع الفصحا ج 1 ص 571\r\n( 5 ) - مرحوم مغفور استاد فاضل فقيد عباس اقبال آشتيانى در مقدمهء ديوان معزى درين باره شرحى مستوفى دارد كه خواننده براى تكميل اطلاع بايد از آن استفاده كند .\r\n","page_name":" 512 ","page_number":526},
  {"content":"\r\n\r\nمعزى يكى از چند شاعر بزرگ ايرانست كه همواره آنانرا در صف مقدم شاعران پارسىگوى قرار داده و باستادى و عظمت مقام ستوده‌اند . عوفى او را « سلطان جهان بيان و لشكركش امراء كلام و شهسوار ميدان فصاحت » خوانده و گفته است « شعر او عذب مطبوع و سليس مصنوع است . در نوبت بيان او طفل بلاغت به حد بلوغ رسيد و دايهء قلم سياه پستان كه بر سر فطام فضل بود طفلان عهد را دگرباره سير شير كرد . »\r\nشاعران معاصر يا بعد از معزى غالبا او را بلطيف طبعى و استادى ستوده‌اند چنان كه در شعر سنايى ديده‌ايم و درين بيت از سيد حسن غزنوى مىبينيم كه طبع معزى را ميزان بلاغت شمرده و گفته است :\r\n در شعر همى زيادتى جويد * بر طبع معزى خراسانى \r\nو در اين بيت از مجير كه خود را هنگام مفاخرت معزى ثانى شمرده است :\r\n در عهد تو معزى ثانى منم از آنك * بر درگه تو دمدمهء كوس سنجرى است \r\nليكن دو تن از گويندگان بزرگ ديگر زبان طعن در وى گشوده‌اند و از آن دو يكى خاقانى است كه در دو بيت ذيل خود را بر او ترجيح نهاده و گفته است :\r\n با شعر من حديث معزى فروگذار * كاين ره سوى كمال برد آن بسوى نقص \r\n\r\n","description":"","footnote":"","page_name":" 513 ","page_number":527},
  {"content":"\r\n\r\n چون بيشهء ضمير من آتش دهد برون * جان معزى آنجا معزى كشد برقص \r\nو اين جمله البته نتيجهء مفاخرهء شاعر و كبريائى است كه خاقانى داشته و به همان سبب هم خود را از عنصرى برتر مىشمرده است .\r\nديگر انورى است كه شايد درين بيت :\r\n كس دانم از اكابر گردنكشان نظم * كاو را صريح خون دو ديوان بگردنست \r\nبمعزى نظر داشته است و اين دو ديوان را برخى ديوان ابو الفرج رونى و مسعود سعد ، و برخى ديوان فرخى و عنصرى دانسته‌اند و گويا اين تعريض بسبب آن باشد كه معزى عده‌يى از قصائد خود را از قصائد فرخى و عنصرى استقبال كرده است .\r\nخاصيت عمدهء شعر معزى سادگى آنست . معزى معانى بسيار را در الفاظ ساده و خالى از تكلف ادا مىكند و قوت طبع او درآوردن عبارات سهل و بدون تعقيد و ابهام از قديم مورد توجه ناقدان سخن بوده است . اگرچه در تغزلات و غزلهاى او طراوت تغزلهاى فرخى ديده نميشود ليكن بهرحال كوششى كه او در سرودن غزلهاى نغز به كار برده مسلما وسيلهء مؤثرى در پيشرفت فن غزلسرايى شده است . بعضى از قصائد معزى كه ما بنقل آنها مبادرت خواهيم كرد افكار كاملا تازه‌يى نسبت به پيشينيان دارد و اين درجهء ابتكار و علاقهء او را بآوردن مضامين و مطالب بديع مىرساند . در شعر او فقط بمدح و غزل بازنميخوريم بلكه گاه از وعظ و اندرز و توحيد و حكمت هم اثرى مىيابيم .\r\nمعزى در تركيب الفاظ خيلى بيشتر از شاعران ديگر اواخر قرن پنجم و اوايل قرن ششم تحت تأثير لهجهء عمومى عصر خود قرار گرفته است و اگرچه در اين راه بانورى شاعر اواخر عهد خود نرسيده ليكن بىترديد مقدمهء كار او و ديگر گويندگان قرن ششم را به ميزان بسيار فراهم كرده است .\r\nشمارهء ابيات موجود او بحدود 19000 ميرسد و طبع منقحى از آن با مقدمه و حواشى و فهارس بدست استاد دانشمند فقيد عباس اقبال آشتيانى رحمة اللّه عليه بسال 1318 شمسى ترتيب يافت شامل 18623 بيت .\r\nممدوحان معزى تقريبا همهء رجال دورهء او از آغاز سلطنت ملكشاه تا اواسط عهد\r\n\r\n","description":"","footnote":"","page_name":" 514 ","page_number":528},
  {"content":"\r\n\r\nسنجر بوده‌اند .\r\nمرتبه و مقام اين شاعر در خدمت ملكشاه مانند عنصرى در نزد محمود بود و كار او در خدمت اين سلطان بجايى رسيد كه هيچكس را از شاعران ، بجز رودكى و عنصرى ، در خدمت سلاطين اين مرتبه حاصل نشده بود . عوفى گويد « . . . سه كس از شعرا در سه دولت اقبالها ديدند و قبولها يافتند چنان كه كس را آن مرتبه ميسر نبود .\r\nيكى رودكى در عهد سامانيان و عنصرى در دولت محموديان و معزى در دولت ملكشاه »\r\nعلاوه بر ملكشاه معزى پادشاهان و امراء ديگر سلجوقى و غيرسلجوقى را نيز مدح گفت مانند : بركيارق ( 485 - 498 ) و محمد بن ملكشاه ( 498 - 511 ) و ارسلان ارغو پسر الب ارسلان ( كه بعد از ملكشاه از 485 تا 490 بر خراسان حكومت داشت ) و سنجر ( كه معزى در خدمت او حرمت وافر داشت و شاه او را در بزم خود نزديك تخت مينشاند و پدر ميخواند :\r\n تا قيامت فخر من باشد كه اندر بزم خويش * در بر تختم نشانى و پدر خوانى مرا \r\nو بتير همين سلطانست كه سينهء معزى خسته شد ) .\r\nديگر از سلاطين زمان كه معزى آنانرا مدح كرد بهرام شاه بن مسعود غزنوى است ( 511 - 552 ) و ديگر محمود بن محمد بن ملكشاه ( 511 - 525 ) و ديگر اتسز بن محمد خوارزمشاه ( 521 - 551 ) كه هنگام مسافرت معزى بخوارزم از يك فرسنگ بپرسش او آمده بود و شاعر خود درين‌باره گفته است :\r\n تو گر درنگ نكردى و آمدى بشتاب * ز بهر پرسش من نيمشب بيك فرسنگ\r\nسزد كه بقعت خوارزم را نهم تفضيل * چه بر نواحى روم و چه بر نواحى زنگ \r\nاز اشعار اوست :\r\n اى ساربان منزل مكن جز در ديار يار من * تا يك زمان زارى كنم بر ربع و اطلال و دمن\r\nربع از دلم پرخون كنم خاك دمن گلگون كنم * اطلال را جيحون كنم از آب چشم خويشتن \r\n\r\n","description":"","footnote":"","page_name":" 515 ","page_number":529},
  {"content":"\r\n\r\n از روى يار خرگهى ايوان همىبينم تهى * وز قد آن سرو سهى خالى همىبينم چمن\r\nبر جاى رطل و جام مى گوران نهادستند پى * بر جاى چنگ و ناى و نى آواز زاغست و زغن\r\nاز خيمه تا سعدى بشد وز حجره تا سلمى بشد * وز حجله تا ليلى بشد گويى بشد جانم ز تن\r\nنتوان گذشت از منزلى كآنجا نيفتد مشكلى * از قصهء سنگين دلى نوشين لبى سيمين ذقن\r\nآنجا كه بود آن دلستان با دوستان در بوستان * شد گرگ و روبه را مكان شد گور و كرگس را وطن\r\nابرست بر جاى قمر زهرست بر جاى شكر * سنگست بر جاى گهر خارست بر جاى سمن\r\nآرى چو پيش آيد قضا مروا شود چون مرغوا * جاى شجر گيرد گيا جاى طرب گيرد شجن\r\nكاخى كه ديدم چون ارم خرم‌تر از روى صنم * ديوار او بينم بخم مانندهء پشت شمن\r\nتمثالهاى بُلعجب چاك آوريده بىسبب * گويى دريدند اى عجب بر تن ز حسرت پيرهن\r\nزين‌سان كه چرخ نيلگون كرد اين سراها را نگون * دَيّار كى گردد كنون گرد ديار يار من\r\nيارى برخ چون ارغوان حورى بتن چون پرنيان * سروى بلب چون ناردان ماهى بقد چون نارون\r\nنيرنگ چشم او فره برسيمش از عنبر زره * زلفش همه بند و گره جعدش همه چين و شكن \r\n\r\n","description":"","footnote":"","page_name":" 516 ","page_number":530},
  {"content":"\r\n\r\n تا از بر من دور شد دل در برم رنجور شد * مشكم همه كافور شد شمشاد من شد نسترن\r\nاز هجر او سرگشته‌ام تخم صبورى كشته‌ام * مانند مرغى گشته‌ام بريان شده بر بابزن\r\nاندر بيابان سها كرده عنان دل رها * در دل نهيب اژدها در سر خيال اهرمن\r\nگه با پلنگان در كمر گه با گوزنان در شمر * گه از رفيقان قمر گه از نديمان پرن\r\nپيوسته از چشم و دلم در آب و آتش منزلم * بر بيسرا كى محملم در كوه و صحرا گامزن\r\nهامون‌گذار و كوه‌وش دل بر تحمل كرده خوش * تا روز هر شب باركش هر روز تا شب خاركن\r\nچون باد و چون آتش روان در كوه و در وادى دوان * چون آتش و خاك گران در كوهسار و در عطن\r\nسياره در آهنگ او حيران ز بس نيرنگ او * در تاختن فرسنگ او از حد طائف تا ختن\r\nگردون پلاسش بافته اختر زمامش تافته * وز دست و پايش يافته روى زمين شكل مجن\r\nبر پشت او مرقد مرا وز گام او سؤدد مرا * من قاصد و مقصد مرا درگاه صدر انجمن \r\n* * *\r\n چه گويى اندرين چرخ مدور * كزو تابد همى مهر منور\r\nوزو هر شب درفشانند تا روز * هزاران جرم نورانى مدور\r\nچه گويى اندرين اجناس مردم * بتصويرى دگر هريك مصور \r\n\r\n","description":"","footnote":"","page_name":" 517 ","page_number":531},
  {"content":"\r\n\r\n يكى را از شقاوت داغ بر دل * يكى را از سعادت تاج بر سر\r\nچه گويى اندرين دو مرغ پرّان * همه‌ساله گريزان يك ز ديگر\r\nيكى را از سياهى قيرگون بال * يكى را از سپيدى سيمگون پر\r\nچه گويى اندرين سرگشته پيلان * معلق در هوا با كوس و تندر\r\nگهى پاشنده بر كهسار كافور * گهى بارنده در گلزار گوهر\r\nچه گويى اندرين محراب موبد * كه خوانندش همى رخشنده آذر\r\nلطيفى چون گل و لاله كه او شد * گل و لاله بر ابراهيم آزر\r\nچه گويى اندرين سيماب روشن * فروزنده همه گيتى سراسر\r\nكه در دريا به زخم چوب موسى * يكى ديوار شد پرروزن و در\r\nچه گويى اندرين پيك دونده * ز حد باختر تا حدّ خاور\r\nكه تخت مملكت را بود حمال * بايام سليمان پيمبر\r\nچه گويى اندرين تاريك مركز * كزو خيزد نبات و گوهر و زر\r\nگرفته صد هزاران كالبد را * به درد و داغ در آگوش و در بر\r\nچه پندارى كه چندينى عجايب * به وصف اندر يك از ديگر عجبتر\r\nشود بىصانعى هرگز مهيا * بود بىقادرى هرگز مقدّر\r\nكرا باشد چنين انديشه ممكن * كرا باشد چنين گفتار باور\r\nنه بىخلّاق باشد خلق عالم * نه بىنقاش باشد نقش دفتر\r\nچو بنده عاجزست از پروريدن * خداوندى ببايد بنده‌پرور\r\nخداوندى نگهبان و نگهدار * خداوندى توانا و توانگر\r\nنه مصنوع و نه محدوث و نه محدث * نه مأمور و نه مجبور و نه مجبر\r\nنه اندر ذات او تأليف و تركيب * نه اندر نعت او اعراض و جوهر\r\nنه هرگز ملك او باشد معطل * نه هرگز حكم او باشد مزور\r\nازو هر امتى را امر معروف * وزو هر ملتى را نهى منكر\r\nيكى از عدل او در چاه و زندان * يكى از فضل او بر تخت و منبر \r\n\r\n","description":"","footnote":"","page_name":" 518 ","page_number":532},
  {"content":"\r\n\r\n درآى از صحبت ميثاق آدم * برو تا نوبت ميعاد محشر\r\nببين تأثير او در شرق و در غرب * ببين آثار او در بحر و در بر\r\nحقيقت‌دان كه بىفرمان او نيست * بعالم نقطه‌يى از نفع و از ضر\r\nگواهى ده كه بىتقدير او نيست * بگيتى ذره‌يى از خير و از شر\r\nازو دور سپهر چنبرى را * همىگويى كه گيتى شد مسخر\r\nدرآرد قهر او روز قيامت * سپهر چنبرى را سر بچنبر\r\nاز آن روزى تفكر كن كه ايزد * به حق باشد ميان خلق داور\r\nچنان بايد كه تخمى كارى امروز * كه آن روزت همه نيكى دهد بر\r\nبتوفيق و بتأييد الهى * مراد بندگان گردد ميسر\r\nبود توفيق او را حمد واجب * بود تأييد او را شكر درخور \r\n* * *\r\n گفتم مرا سه بوسه ده اى ماه دلستان * گفتا كه ماه بوسه كرا داد در جهان\r\nگفتم فروغ روى تو افزون بود بشب * گفتا بشب فروغ دهد ماه آسمان\r\nگفتم بيك مكانت نبينم بيك قرار * گفتا كه مه قرار نگيرد بيك مكان\r\nگفتم كه از خط تو فغانست خلق را * گفت از خسوف ماه بود خلق را فغان\r\nگفتم چرا گشاده ندارى دهان و لب * گفتا كه مه گشاده ندارد لب و دهان\r\nگفتم كه گلستان شگفتست بر رخت * گفتا شگفت باشد بر ماه گلستان\r\nگفتم رخ تو راه قلندر به من نمود * گفتا كه ماه راه نمايد بكاروان\r\nگفتم ز چهرهء تو تنم را زيان رسيد * گفتا ز ماه تار قصب را بود زيان\r\nگفتم عجب بود كه در آغوش گيرمت * گفتا كه بس عجب نبود ماه در كمان\r\nگفتم كه بر كف تو ستاره است جام مى * گفتا كه با ستاره بود ماه را قران\r\nگفتم قران ماه و ستاره بهم كجاست * گفتا ببزمگاه وزير خدايگان \r\n* * *\r\n شب نمايد در صفت زلفين آن بت روى را * مه نمايد در صفت رخسار آن دلجوى را \r\n\r\n","description":"","footnote":"","page_name":" 519 ","page_number":533},
  {"content":"\r\n\r\n شب كجا جوشن بود كافور ديبارنگ را * مه كجا مفرش بود زنجير عنبربوى را\r\nبر زمين هركس خبر دارد كه ماه و آفتاب * سجده بردند از فلك ديدار آن بت‌روى را\r\nبرگذشت آن ماه‌پيكر گرد باغ و بوستان * گرد رو اندر بعمدا تاب داده موى را\r\nموى و روى او بباغ و بوستان تشوير داد * سنبل و شمشاد را و لالهء خود روى را\r\nزلف و خالش را شناسد هركسى چوگان و گوى * درخور آمد گوى چوگان را و چوگان گوى را\r\nهر كجا باشد رخ و خطش نباشد بس عجب * گر ندارد شوى زن را طاعت و زن شوى را\r\nچونكه اندر خانهء وصل آمد از كوى فراق * در گشاد اين خانه را و در ببست آن كوى را\r\nاو و من هر دو به مهر و دوستى يكتا دليم * نيست راه اندر ميانه حاسد و بدگوى را \r\n* * *\r\n آن زلف نگر بر آن بر و دوش * وان خط سيه بر آن بناگوش\r\nهر دو شده پيش ماه و خورشيد * مانندهء حاجيان سيه‌پوش\r\nبىگرمى و بىفروغ آتش * چون عنبر و مشك دوش‌بردوش\r\nآن داده بعاشقان غم و درد * وين برده ز عاقلان دل و هوش\r\nسنبل خط و لاله رخ نگاريست * آن ماه سمنبر گل آغوش\r\nاز سنبل اوست نوش من زهر * وز لالهء اوست زهر من نوش\r\nگويند كه ياد كن مر او را * و اندر غم او مباش خاموش\r\nگويم كه بحيله چون كنم ياد * آن را كه نكرده‌ام فراموش \r\n* * *\r\n صنما ما ز ره دورودراز آمده‌ايم * بسر كوى تو با درد و نياز آمده‌ايم\r\nگر ز نزديك تو آهسته و هشيار شديم * مست و آشفته بنزديك تو بازآمده‌ايم\r\nآمدستيم خريدار مى و رود و سرود * نه فروشندهء تسبيح و نماز آمده‌ايم\r\nيك‌زمان گرم كن از مستى ما مجلس خويش * كه ز مستى بر تو گرم فراز آمده‌ايم\r\nگرچه در فرقت تو زار و نزاريم چو شمع * از پى سوزش و از بهر گداز آمده‌ايم\r\nبر اميد رخ زيباى تو هم با غم و رنج * همچنانست كه با شادى و ناز آمده‌ايم \r\n\r\n","description":"","footnote":"","page_name":" 520 ","page_number":534},
  {"content":"\r\n\r\n دست ما گر بسر زلف درازت نرسد * با سر زلف تو از جور براز آمده‌ايم\r\nبينى آن زلف دراز تو كه از راه دراز * ما بنظارهء آن زلف دراز آمده‌ايم\r\nبود يكچند نشيب طلبت در ره ما * از نشيب طلب اكنون بفراز آمده‌ايم\r\nتوشه و ساز ز ديدار تو خواهيم همى * گر بديدار تو بىتوشه و ساز آمده‌ايم \r\n* * *\r\n گشاده‌روى و ميان‌بسته بامداد پگاه * فروگذشت بكويم بتى به روى چو ماه\r\nاگر ز مهر بود بامداد نور جهان * ز ماه بود مرا نور بامداد پگاه\r\nمهى كه بود بقد سرو دلبران سراى * بتى كه بود برخ ماه نيكوان سپاه\r\nدو زلف چون دو شب و ماه در ميانهء شب * جبين چو مشترى و مشترى به زير كلاه\r\nچمن ميان ز نخ ساخته ز سيم سپيد * بگرد او دو رسن تافته ز مشك سياه\r\nهر آينه كه ز مشك سيه رسن باشد * هر آنگهى كه ز سيم سپيد باشد چاه\r\nدو چشم داشت نژند آن ستمگر دلجوى * دو زلف داشت دوتا آن سمن بر دلحواه\r\nچو عشق او دل مسكين من پرآتش كرد * فراق او نفسم سر كرد و عقل تباه\r\nمگر كه كار فراقش فسون و جادويست * كه باد سرد برآرد همى ز آتشگاه\r\nاگر بعاشقى اندر دراز شد غم من * غم دراز مرا شاعرى كند كوتاه \r\n* * *\r\n سمن برى كه فسونگر شدست عبهر او * همى خلد دل من عبهر فسونگر او\r\nاگر خليدن و افسون نيايد از عبهر * چرا خلنده و افسونگرست عبهر او\r\nز خط خويش همى بند جادوى سازد * دو زلف پرشكن جان فريب دلبر او\r\nبه من نگه كن و بنگر كه بسته چون شده‌ام * ببند جادوى اندر ز بوى عنبر او\r\nصنوبر است بقد آن نگار و طرفه بود * صنوبرى كه گل نسترن بود بر او\r\nبتى كه در سر او هست بارنامهء حسن * ز سوز عشق شدست اين دلم مسخّر او\r\nنه بر مجازست اين سوز عشق در دل من * نه بر محالست آن بارنامه در سر او\r\nدلم ربود و بجان گر طمع كند چه كنم * كه هست رخت دل من بجمله درخور او \r\n\r\n","description":"","footnote":"","page_name":" 521 ","page_number":535},
  {"content":"\r\n\r\n چه آفتست كه از مادرش رسيد به من * مرا بكشت چو او را بزاد مادر او \r\n* * *\r\n شدست باغ پر از رشتهاى درّ خوشاب * شدست راغ پر از تودهاى عنبر ناب\r\nبباغ و راغ مگر باد و ابر دادستند * بتوده عنبر ناب و برشته درّ خوشاب\r\nغراب رفت و تذرو آمد و شد اى عجبى * زمين چو پرّ تذرو و هوا چو پرّ غراب\r\nچمن شدست چو محراب و عندليب همى * زبور خواند داودوار در محراب\r\nهوا ز ابر چو پوشيد جوشن و خفتان * ز عكس خويش كمان كرد و بسدّين نشّاب « 1 »\r\nميان سبزه نگر برگ لالهء نعمان * ميان لالهء نعمان سرشكهاى سحاب\r\nيكى چنان كه بزنگار برزنى شنگرف * يكى چنان كه بشنگرف برزنى سيماب\r\nسرشك ابر گلاب و شكوفه كافورست * چو صندلست بجوى و بفرغر اندر آب\r\nهنوز ناشده طبع جهان بغايت گرم * چرا علاجش كافور و صندلست و گلاب\r\nهمىشود مطر اندر تراب مرواريد * بفعل و طبع مگر چون صدف شدست تراب \r\n* * *\r\n در عشق توام اميد بهروزى نيست * وز عهد شب وصال تو روزى نيست\r\nاز آتش تو دلم چرا ميسوزد * چون هيچ ترا عادت دلسوزى نيست \r\n* * *\r\n چشمى دارم ز اشك پيمانهء عشق * جانى دارم ز سوز پروانهء عشق\r\nهر روز منم مقيم در خانهء عشق * هشيار همه جهان و ديوانهء عشق \r\n* * *\r\n بر خاك سر كوى تو اى عشق‌پرست * تنها نه منم فتاده شوريده و مست\r\nچون من بسر كوى تو صد عاشق هست * از پاى بيفتاده و جان بر كف دست \r\n* * *\r\n آن زلف مشكبار بر آن روى چون بهار * گر كوتهست كوتهى از وى عجب مدار \r\n\r\n\r\n","description":"","footnote":"\r\n( 1 ) - نشّاب : تير\r\n","page_name":" 522 ","page_number":536},
  {"content":"\r\n\r\n شب در بهار ميل كند سوى كوتهى * آن زلف چون شب آمد و آن روى چون بهار \r\n\r\n16 - خيّام\r\nخواجهء امام ، حجة الحق ، حكيم ابو الفتح ( يا : ابو حفص ) عمر بن ابراهيم الخيّامى ( الخيام ، خيام ) نيشابورى از حكما ، و رياضىدانان و شاعران بزرگ ايران در اواخر قرن پنجم و اوايل قرن ششم است « 1 » . بيهقى دربارهء او مينويسد كه « نيسابورى الميلاد و الآباء و الاجداد » بوده است . سال ولادت او معلوم نيست و ابتداى زندگى وى هم آشكار نيست . مرحوم عباس اقبال آشتيانى در مقالهء خود كه در مجلهء شرق دارد و در ذيل همين صحيفه بدان اشاره شده است ويرا از شاگردان ابن سينا دانسته و دلائلى درين‌باره اقامه كرده است . از جملهء آن دلائل است يكى تصريح خيام در رسالهء كون و تكليف كه خيام آن را به عربى در سال 473 در جواب يكى از شاگردان شيخ الرئيس بنام ابو نصر محمد بن عبد الرحيم نسوى نوشته بود . در آنجا چنين گفت :\r\n« اين مسأله از مسائلى است كه اكثر مردم در آن متحير مانده‌اند تا آنجا كه عاقلى نيست كه درين باب تحير او را بستوه نياورده باشد شايد من و معلم من افضل المتأخرين شيخ الرئيس ابو على حسين بن عبد اللّه بن سيناى بخارى اعلى اللّه درجته كه درين خصوص امعان نظر كرديم . . . »\r\nاگر اين سخن خيام از مقولهء اظهار ادب نباشد پس بايد وى در حدود 428 كه سال وفات بو عليست جوان پخته‌يى بوده و بنابرين ولادت او در اوايل قرن پنجم اتفاق افتاده باشد\r\n\r\n\r\n","description":"","footnote":"\r\n( 1 ) - براى كسب اطلاع از احوال او رجوع شود به : تتمة صوان الحكمة ص 112 - 117 و موارد ديگرى از همان كتاب ؛ تاريخ الحكماء شهرزورى ؛ چهارمقاله چاپ ليدن ص 62 - 64 و حواشى آن از مرحوم ميرزا محمد خان قزوينى ص 209 - 227 و مآخذ متعددى كه در همين صفحات از حواشى چهارمقاله نشان داده شده است ؛ همين كتاب ص 310 - 311 ؛ مجلهء شرق مقالهء مرحوم عباس اقبال آشتيانى بعنوان « راجع باحوال حكيم عمر خيام نيشابورى » ص 466 - 485 ؛ تذكرة الشعراء دولتشاه سمرقندى چاپ هند ص 88 ؛ ج 2 از كتاب تاريخ ادبى ايران تأليف برون ترجمهء امين الشواربى بعنوان تاريخ الادب فى ايران من الفردوسى الى السعدى ص 236 - 238 و ص 304 - 321 و مراجعى كه در آن صفحات ذكر شده ؛ تاريخ ادبيات آقاى دكتر رضازاده شفق چاپ تهران 1321 ص 162 - 166 ؛ مقدمهء رباعيات خيام تحقيق آقاى سعيد نفيسى و مقدمهء رباعيات خيام از مرحوم ذكاء الملك فروغى و غيره و غيره . . .\r\n","page_name":" 523 ","page_number":537},
  {"content":"\r\n\r\nولى با توجه بسنين وفاتى كه براى خيام ذكر شده قبول اين نظر دشوارست زيرا بايد نزد - يك يكصد و بيست سال عمر كرده باشد و حال آنكه در بيان احوال او هيچگاه بسن زياد و پيرى خارق العاده‌يى اشاره نشده است .\r\nقديمترين مأخذى كه در آن از خيام نامى آمده چهارمقالهء نظامى عروضى است و خلاصهء سخن نظامى دربارهء وى آنست كه بسال 506 در كوى برده‌فروشان بلخ به خدمت خواجه امام عمر خيامى رسيد و در ميان مجلس عشرت از وى شنيد كه ميگفت « گور من در موضعى باشد كه هر بهارى شمال بر من گل‌افشان مىكند » و چون در سال 630 بنيشابور رسيد چند سال ( يا چهار سال ) بود كه از وفات او مىگذشت و نيز دربارهء اختيار او در نجوم حكايتى دارد .\r\nبعد از نظامى عروضى ، ابو الحسن على بن زيد بيهقى ، كه خود خيام را در ايام جوانى ملاقات كرده بود ، شرحى مفصل دربارهء خيام دارد . خلاصهء سخن وى دربارهء خيام چنين است : الدستور الفيلسوف حجة الحق عمر بن ابراهيم الخيام در نيشابور ولادت يافته و نياكان او هم از آن شهر بوده‌اند و او خود تالى ابو على در اجزاء علوم حكمت بود جز آنكه خويى تند داشت ، ذكاى او چندان بود كه در اصفهان هفت بار كتابى را خواند و حفظ كرد و چون بنيشابور بازگشت آن را املاء نمود و بعد از آنكه املاء او را با نسخهء اصل مقابله كردند بين آنها تفاوت بسيار نديدند . وى در تصنيف و تعليم ضنّت داشت و من ازو تصنيفى نديده‌ام مگر كتابهاى : مختصر فى الطبيعيات ، رسالة فى الوجود ، رسالة فى الكون و التكليف . خيام در لغت و فقه و تواريخ عالم بود و گويند كه امام عمر ( يعنى خيام ) روزى بر شهاب الاسلام عبد الرزاق پسر فقيه اجل ابو القاسم عبد اللّه بن على وزير سلجوقى و برادرزادهء نظام الملك وارد شد . وزير با امام القراء ابو الحسن الغزّال نشسته بود و با يكديگر دربارهء اختلاف قراء در آيه‌يى از آيات قرآن سخن مىگفتند .\r\nچون خيام درآمد شهاب الاسلام گفت اينك مرد خبيرى را يافته‌ايم ! آنگاه از امام پرسيد و او وجوه اختلاف قراء و علل هريك از آنها را در مورد آيهء مذكور بگفت و قرائتهاى شاذ و علل آنها را ذكر كرد و يك وجه را بر ساير وجوه برترى داد . اما در اجزاء\r\n\r\n","description":"","footnote":"","page_name":" 524 ","page_number":538},
  {"content":"\r\n\r\nحكمت از رياضيات و معقولات آگاه‌ترين كسان بود ، روزى امام حجة الاسلام محمد الغزالى نزد او رفت و ازو سؤالى در تعيين يك جزء از اجزاء قطبى فلك كرد . امام عمر در جواب او سخن را بدرازا كشاند ليكن از خوض در موضع نزاع خوددارى كرد ، و اين خوى خيام بود ، و بهرحال سخن او چندان طول كشيد تا نيمروز فرارسيد و مؤذّن بانگ نماز درداد . امام غزالى گفت : « جاء الحق و زهق الباطل ! » و از جاى برخاست .\r\nروزى در ايام كودكى سنجر كه ويرا آبله دريافته بود ، امام عمر به خدمت او رفت و بيرون آمد . وزير مجير الدوله از وى پرسيد : او را چگونه يافتى و بچه چيز علاجش كرده‌اى ؟ امام گفت : اين كودك مخوف است ! خادم حبشى اين سخن را بشنود و بسلطان رساند . چون سلطان از آبله برست بغض امام عمر را بسبب آن سخن در دل گرفت و هيچگاه دوستش نمىداشت در صورتى كه سلطان ملكشاه او را در مقام ندما مىنشاند و خاقان شمس الملوك در بخارا بسيار بزرگش مىداشت و خيام با او بر تخت مىنشست .\r\nآنگاه بيهقى حكايتى از امام عمر مربوط به روزى كه در خدمت ملكشاه نشسته بود و همچنين داستان نخستين ملاقات خود را با خيام و دو سؤالى كه خيام دربارهء يكى از ابيات حماسه و يك موضوع رياضى ازو كرده بود ، ميآورد و ميگويد : داماد خيام امام محمد البغدادى برايم حكايت كرده است كه خيام با خلالى زرّين دندان پاك ميكرد و سرگرم تأمل در الهيات شفا بود ، چون بفصل واحد و كثير رسيد خلال را ميان دو ورق نهاد و وصيت كرد و برخاست و نماز گزارد و هيچ نخورد و هيچ نياشاميد و چون نماز عشاء بخواند به سجده رفت و در آن حال ميگفت : خدايا بدان كه من ترا چندانكه ميسر بود بشناختم ، پس مرا بيامرز ! زيرا شناخت تو براى من بمنزله راهيست بسوى تو ! و آنگاه بمرد .\r\nشهرزورى بر آنچه بيهقى آورده مطلب تازه‌يى اضافه نمىكند و تنها در پايان سخن خود گويد او را اشعار نيكويى بپارسى و تازى است .\r\nقفطى در اخبار الحكما عمر خيام را امام خراسان دانسته و مطلب تازه‌يى كه در حال او آورده آنست كه وى بتعليم علوم يونان اشتغال داشت و معلمين را از راه تطهير\r\n\r\n","description":"","footnote":"","page_name":" 525 ","page_number":539},
  {"content":"\r\n\r\nحركات بدنى و تنزيه نفس انسانى بر طلب واحد تحريض مىكرد . به همين سبب متأخرين صوفيه با توجه به چيزى از ظواهر شعر او خواسته‌اند او را بطريقهء خود نسبت دهند و آن اشعار را در مجالس خود بخوانند ، و حال آنكه باطن آنها بمنزلهء مارهاى گزنده‌يى براى شريعت است . چون اهل زمان بر دين او طعن زدند بر جان خود بيمناك شد و عنان زبان و قلم را از گفتار بكشيد . . . « 1 »\r\nزكريا بن محمود قزوينى « 2 » داستانى از مخالفت فقها را با خيام آورده و گفته است يكى از آنان هر روز صبح پيش از برآمدن آفتاب نزد او ميرفت و درس حكمت ميخواند و چون بميان مردم ميآمد از او ببدى ياد مىكرد . عمر خيام يك بار چند تن را با طبل و بوق در خانهء خود پنهان كرد . چون فقيه به عادت خود بخانهء وى آمد فرمان داد تا طبل‌ها و بوقها را بصدا درآوردند . مردم از هر سوى در خانهء او گرد آمدند . عمر گفت :\r\n« اى مردم نيشابور اين فقيه شماست كه هر روز در همين هنگام نزد من ميآيد و درس حكمت مىآموزد و آنگاه پيش شما از من به نحوى كه ميدانيد ياد مىكند . اگر من همان باشم كه او ميگويد پس چرا از من علم مىآموزد و اگر چنين نيست پس چرا از استاد خود ببدى ياد مىكند ! »\r\nاز جملهء مطالبى كه در كتب بعدى دربارهء خيام آمده داستان مجعول دوستى خيام و حسن صباح و خواجه نظام الملك از اوان كودكى و همدرسى نزد يك استاد است كه نخست از كتاب سرگذشت سيدنا در كتاب جامع التواريخ رشيد الدين فضل اللّه نقل شده و از آن كتاب بكتب ديگرى از قبيل تاريخ گزيده و روضة الصفا و حبيب السير و تذكرهء دولتشاه راه جسته است . اگرچه اين هر سه بزرگ معاصر يكديگر بوده‌اند ليكن تصور همشاگردى آنان بعيد به نظر ميآيد زيرا وفات خيام چنان كه خواهيم گفت در حدود سال هاى 509 يا 517 يا سنين ديگر است كه ذكر كرده‌اند و وفات حسن صباح در سال 518 اتفاق افتاده و اگر اين سه در كودكى با نظام الملك در نزديك استاد درس ميخواندند\r\n\r\n\r\n","description":"","footnote":"\r\n( 1 ) - اخبار الحكما چاپ لايپزيگ ص 243 - 244\r\n( 2 ) - آثار البلاد و اخبار العباد طبع و وستفلد ص 318\r\n","page_name":" 526 ","page_number":540},
  {"content":"\r\n\r\nميبايست با وزير سلجوقيان همسال باشند و چون خواجه بسال 408 ولادت يافته بود پس ناگزير سن دو همدرس او هنگام وفات ميبايست بقريب يكصد و بيست رسيده باشد و چنين امر غريب الاتفاقى در شرح حال اين دو بزرگ به نظر نرسيده است .\r\nخلاصهء سخن دربارهء خيام آنست كه وى از مشاهير حكما و منجمين و اطبا و رياضيان و شاعران بوده است . معاصران او ويرا در حكمت تالى بو على ميشمردند و در احكام نجوم قول او را مسلم ميداشتند و در كارهاى بزرگ علمى از قبيل ترتيب رصد و اصلاح تقويم و نظاير اينها به دو رجوع ميكردند « 1 » . براى حكيم سفرهايى بسمرقند و بلخ و هرات و اصفهان و حجاز ذكر كرده و گفته‌اند كه با همهء فرزانگى مردى تندخوى بود و بسبب تفوّه بحقايق و اظهار حيرت و سرگشتگى در حقيقت احوال وجود و ترديد در روزشمار و ترغيب باستفاده از لذائذ موجود و حال ، و امثال اين مسائل كه همه خارج از حدود ذوق و درك مردم ظاهربين است ، مورد كينهء علماء دينى بود .\r\nدربارهء او گفته‌اند كه در تعليم و تصنيف ضنّت داشت . ضنّت در تأليف نسبت بىمعنايى به نظر ميآيد ، ولى بخل در تعليم شايد بر اثر آن بود كه حكيم شاگردى كه شايستهء درك سخنان او باشد نمىيافت .\r\nوفات خيام را غالبا در سنين 509 ( روايت تاريخ الفى ) و 517 نوشته‌اند . نظامى عروضى چنان كه ديده‌ايم او را بسال 506 ( ستّ و خمسمأئة ) به شهر بلخ در كوى برده - فروشان در سراى امير ابو سعيد جرّه ملاقات كرده بود « 2 » و بنابرين خيام تا سال 506 زنده بود . عروضى در دنبال سخنان خود آورده است كه چون بسال 530 بنشابور رسيد چهار ( ن : چند ) سال بود تا آن بزرگ روى در نقاب خاك كشيده بود . اگر بنقل بعضى از نسخ كه « چهار سال » ضبط كرده‌اند اعتماد كنيم وفات استاد در حدود 526 يا 527 اتفاق افتاده بود و اگر چند سال صحيح باشد بايد در يكى از سنين بين 506 و 530 فوت كرده باشد . مرحوم عباس اقبال آشتيانى در تحقيقى كه دربارهء احوال خيام كرده سال 517 را\r\n\r\n\r\n","description":"","footnote":"\r\n( 1 ) - كامل التواريخ ابن اثير حوادث سال 467\r\n( 2 ) - چهارمقاله ص 62 - 63\r\n","page_name":" 527 ","page_number":541},
  {"content":"\r\n\r\nصحيح‌ترين قول درباره سال وفات خيام شمرده است « 1 » .\r\nخيام اشعارى بپارسى و تازى و كتابهايى بدين دو زبان دارد . از آثار علمى او پيش ازين در فصل علوم عقلى سخن گفته‌ايم و هنگام تحقيق در نثر فارسى اين دوره ، نامى از كتب منثور فارسى او هم بميان خواهد آمد . در اينجا بايد دربارهء رباعيات خيام مختصرى بگوييم :\r\nدربارهء رباعيات خيام تحقيقات فراوانى به زبان فارسى و زبانهاى ديگر صورت گرفته است . استقبال بىنظيرى كه از خيام و افكار او در جهان شده باعث گرديده است كه اين رباعيات ببسيارى از زبانها ترجمه شود و بسى از اين ترجمه‌ها با تحقيقاتى دربارهء احوال و آثار و افكار خيام همراه باشد . خاورشناسان نيز در اين باب تحقيقات مختلف دارند « 2 » . تحقيق مفصل و پردامنه دربارهء رباعيات خيام و نسخ مختلف قديم و جديد آنها و اينكه كداميك از آن‌همه رباعيات كه بخيام نسبت ميدهند اصلى است و كدام منسوب و غيراصلى ، در اين مختصر ممكن نيست و بايد بتحقيقاتى كه به همين منظور شده است مراجعه كرد . بعضى از رباعيات خيام يا منسوب به دو منشاء افسانهايى شده است و سبب شهرتى كه رباعيهاى فلسفى او هم از روزگار شاعر حاصل كرده بود ، بسيارى از رباعيهاى فلسفى ديگر شاعران پارسىگوى بوى نسبت داده شده است و به همين سبب است كه هرچه بدوره‌هاى اخير نزديك شويم عدد رباعيات منسوب بخيام بيشتر مىشود . اما رباعىهايى كه در كتب قديم از قبيل مرصاد العباد ، و جهانگشاى جوينى ، و تاريخ گزيده ، و مجموعهء نزهة المجالس كه بسال 731 نوشته شده و نسخه‌يى از آن در كتابخانهاى استانبول موجود است ، و مجموعهء مونس الاحرار كه بسال 731 استنساخ شده ، و جنگى كه بسال 750 ترتيب يافته و در كتابخانهء مجلس موجود است ، و يك مجموعهء كهن ديگر از همان كتابخانه\r\n\r\n\r\n","description":"","footnote":"\r\n( 1 ) - مجلهء شرق مقالهء مرحوم عباس اقبال « راجع باحوال حكيم عمر خيام نيشابورى » ص 486 - 478 .\r\n( 2 ) - از جملهء اين تحقيقات است :  Recherches sur les Rubaiats d'Omar Khayam  از كريستن سن و تحقيقات مشهور ژوكوفسكى مستشرق قديم روسى و تحقيق عميق دكتر فريدريك روزن در مقدمهء رباعيات او كه بسال 1304 هجرى شمسى در برلين طبع شده است .\r\nاز جملهء تحقيقات خوبى كه به زبان فارسى در اين باب شده يكى تحقيقات آقاى سعيد نفيسى در مقدمهء رباعيات خيام و ديگر تحقيقات مرحوم محمد على فروغى و مرحوم دكتر غنى در مقدمهء رباعيات خيام چاپ تهران سال 1321 است .\r\n","page_name":" 528 ","page_number":542},
  {"content":"\r\n\r\nبسال 750 ترتيب يافته و در كتابخانهء مجلس موجودست ، و يك مجموعهء كهن ديگر از همان كتابخانه ، مجموعا 57 رباعى است . دو مرحوم مغفور محمد على فروغى و دكتر قاسم غنى در مقدمه‌يى كه بر مجموعه‌يى از رباعيات خيام نوشته‌اند بر روى هم 66 رباعى را مسلما و بيقين از خيام شمرده‌اند و با توجه بسبك اين رباعيها از مجموع رباعياتى كه باسم خيام شهرت يافته 178 رباعى را از او دانسته و طبع كرده‌اند .\r\nرباعيهاى خيام بسيار ساده و بىآرايش و دور از تصنع و تكلف و با اينحال مقرون بكمال فصاحت و بلاغت و شامل معانى عالى و جزيل در الفاظ موجز و استوارست . در اين رباعيها خيام افكار فلسفى خود را كه غالبا در مطالبى از قبيل تحير يك متفكر در برابر اسرار خلقت و تأثر از ناپيدايى سرنوشت آدميان است ، بيان مىكند . او براى آدميان بازگشتى را كه اهل اديان معتقدند ، قائل نيست و چون فناى فرزندان آدم را از مصائب جبران‌ناپذير ميشمارد ، ميخواهد اين مصيبت آينده را با استفاده از لذات آنى جبران كند .\r\nاين رباعيها را خيام غالبا در دنبال تفكرات فلسفى خود سروده و قصد او از ساختن آنها شاعرى و درآمدن درزىّ شعرا نبوده و به همين سبب وى در عهد خود شهرتى در شاعرى نداشته و بنام حكيم و فيلسوف شناخته ميشده است و بس .\r\nاما بعدها كه رباعيهاى لطيف فيلسوفانهء وى شهرتى حاصل كرد نام او در شمار شاعران درآمد و بيشتر درين راه مشهور گرديد و طريقهء او مقبول بعضى از شاعران قرار گرفت و بسيارى از آثار آنان در شمار گفته‌هاى خيام درآمد و رباعيهاى فيلسوفانهء معدود او فزونى يافت و همچنانكه ديده‌ايم در نسخ اخير بالغ بر چند صد رباعى گرديد .\r\nبخيام اشعار ديگرى غير از رباعيات نيز نسبت داده‌اند و از آن‌جمله اين ابيات عربيست :\r\n زجّيت دهرا طويلا فى التماس اخ * يرعى و دادى اذا ذو خلّة خانا\r\nفكم الفت و كم آخيت غير اخ * و كم تدّلت ؟ ؟ ؟ بالا خوان اخو انا\r\nو قلت للنفس لمّا عزّ مطلبها * باللّه لا تألفى ما عشت انسانا \r\n* *\r\n العقل يعجب فى تصرّفه * ممّن على الايام يتّكل \r\n\r\n","description":"","footnote":"","page_name":" 529 ","page_number":543},
  {"content":"\r\n\r\n فنوالها كالرّيح منقلب * و نعيمها كالظّل منتقل \r\nقصيدهء ذيل را آقاى مجتبى مينوى استاد دانشگاه تهران در آخر نسخه‌يى از رباب‌نامهء سلطان ولد پسر مولوى كه در موزهء قونيه محفوظست ، و قبل از سال 704 كتابت شده ، بنام خيام يافته است « 1 » :\r\n رهى نمود مرا راست سوى آب حيات * شبى به شهر رى اندر مفلسفى ز قضات\r\nنخست گفت كه از كردگار دانش‌خواه * اگر بخوانى بر آسمان بشب دعوات\r\nحيات خويش بر آنگونه بىقرار مكن * كه بر تو زار بگريد پس از حيات ممات\r\nتو در ترازوى محشر نشسته‌اى و هنوز * دل تو منتظر حشر و قصهء عرصات\r\nو گر غرض ز صلات و صيام فرمانست * تو سر مپيچ ز فرمان صوم و ورد صلات\r\nو گر ز حكمت كار صلات بىخبرى * تو گر صلات‌پرستى بود صلات تولات\r\nبه راه حجّ شتابى و مال صرف كنى * ز راه دور همى تا برآورى حاجات\r\nنخست قاضى حاجات را طلب پس حج * نخست معرفت نفس جوى پس عرفات\r\nتو مايهء همه اشيائى ارچه يك چيزى * چنان كه صورت آحاد مايهء عشرات \r\nاز رباعيات اوست :\r\n چون عهده نميشود كسى فردا را * حالى خوش‌دار اين دل پرسودا را\r\nمىنوش بماهتاب اى ماه كه ماه * بسيار بتابد و نيابد ما را \r\n* *\r\n در دايره‌يى كآمدن و رفتن ماست * آن را نه بدايت نه نهايت پيداست\r\nكس مى نزند دمى درين عالم راست * كاين آمدن از كجا و رفتن بكجاست \r\n* *\r\n هر ذره كه بر خاك زمينى بودست * خورشيد رخى زهره جبينى بودست\r\nگرد از رخ نازنين بآزرم فشان * كآن هم رخ و زلف نازنينى بودست \r\n* *\r\n\r\n\r\n","description":"","footnote":"\r\n( 1 ) - مجلهء دانشكدهء ادبيات شمارهء 2 سال 4\r\n","page_name":" 530 ","page_number":544},
  {"content":"\r\n\r\n ابر آمد و باز بر سر سبزه گريست * بىبادهء گلرنگ نمىبايد زيست\r\nاين سبزه كه امروز تماشاگه ماست * تا سبزهء خاك ما تماشاگَهِ كيست \r\n* *\r\n اى آمده از عالم روحانى تفت * حيران شده در پنج و چهار و شش و هفت\r\nمى خور چو ندانى از كجا آمده‌اى * خوش باش ندانى بكجا خواهى رفت \r\n* *\r\n اين بحر وجود آمده بيرون ز نهفت * كس نيست كه اين گوهر تحقيق بسفت\r\nهركس سخنى از سر سودا گفتند * زان روى كه هست كس نميداند گفت \r\n* *\r\n اين يك دو سه روزه نوبت عمر گذشت * چون آب بجويبار و چون باد بدشت\r\nهرگز غم دو روز فراياد نگشت * روزى كه نيامدست و روزى كه گذشت \r\n* *\r\n بر چهرهء گل نسيم نوروز خوشست * در صحن چمن روى دل‌افروز خوشست\r\nاز دى كه گذشت هرچه گويى خوش نيست * خوش باش وز دى مگو كه امروز خوشست \r\n* *\r\n پيش از من و تو ليل و نهارى بودست * در هر قرنى بزرگوارى بودست\r\nهرجا كه قدم نهى تو بر روى زمين * آن مردمك چشم‌نگارى بودست \r\n* *\r\n اجزاى پياله‌يى كه درهم پيوست * بشكستن آن روا نميدارد مست\r\nچندين سر و پاى نازنين از سردست * بر مهر كه پيوست و بكين كه شكست \r\n* *\r\n دارنده چو تركيب طبايع آراست * از بهر چه او فگندش اندر كم و كاست\r\nگر نيك آمد شكستن از بهر چه بود * ور نيك نيامد اين صور عيب كراست \r\n* *\r\n\r\n","description":"","footnote":"","page_name":" 531 ","page_number":545},
  {"content":"\r\n\r\n درياب كه از روح جدا خواهى رفت * در پردهء اسرارِ فنا خواهى رفت\r\nمى نوش ندانى از كجا آمده‌اى * خوش باش ندانى بكجا خواهى رفت \r\n* *\r\n فصل گل و طرف جويبار و لب كشت * با يك دو سه اهل و لعبتى حورسرشت\r\nپيش آر قدح كه باده‌نوشان صبوح * آسوده ز مسجدند و فارغ ز كنشت \r\n* *\r\n گويند كسان بهشت با حور خوشست * من ميگويم كه آب انگور خوشست\r\nاين نقد بگير و دست از آن نسيه بدار * كآواز دهل شنيدن از دور خوشست \r\n* *\r\n مهتاب بنور دامن شب بشكافت * مى نوش دمى بهتر از اين نتوان يافت\r\nخوش باش و مينديش كه مهتاب بسى * اندر سر خاك يك‌بيك خواهد تافت \r\n* *\r\n مى خوردن و شاد بودن آيين منست * فارغ بودن ز كفر و دين دين منست\r\nگفتم بعروس دهر كابين تو چيست * گفتا دل خرم تو كابين منست \r\n* *\r\n اين كوزه كه آبخوارهء مزدوريست * از ديدهء شاهى و دل دستوريست\r\nهر كاسهء مى كه در كف مخموريست * از عارض مستى و لب مستوريست \r\n* *\r\n مى لعل مذابست و صراحى كانست * جسم است پياله و شرابش جانست\r\nآن جام بلورين كه ز مى خندانست * اشكى است كه خون دل در او پنهانست \r\n* *\r\n مى نوش كه عمر جاودانى اينست * خود حاصلت از دور جوانى اينست\r\nهنگام گل و باده و ياران سرمست * خوش باش دمى كه زندگانى اينست \r\n* *\r\n\r\n","description":"","footnote":"","page_name":" 532 ","page_number":546},
  {"content":"\r\n\r\n نيكى و بدى كه در نهاد بشر است * شادى و غمى كه در قضا و قدرست\r\nبا چرخ مكن حواله كاندر ره عقل * چرخ از تو هزار بار بيچاره‌ترست \r\n* *\r\n چون عمر بسر رسد چه شيرين و چه تلخ * پيمانه چو پر شود چه بغداد و چه بلخ\r\nمى نوش كه بعد از من و تو ماه بسى * از سلخ بغره آيد از غرّه بسلخ \r\n* *\r\n آنان كه محيط فضل و آداب شدند * در جمع كمال شمع اصحاب شدند\r\nره زين شب تاريك نبردند برون * گفتند فسانه‌يىّ و در خواب شدند \r\n* *\r\n تا راه قلندرى نپويى نشود * رخساره به خون دل نشويى نشود\r\nسودا چه پزى تا كه چو دلسوختگان * آزاد به ترك خود نگويى نشود \r\n* *\r\n اين قافلهء عمر عجب ميگذرد * درياب دمى كه از طرب ميگذرد\r\nساقى غم فرداى حريفان چه خورى * بيش آر پياله را كه شب ميگذرد \r\n* *\r\n هرگز دل من ز علم محروم نشد * كم ماند ز اسرار كه مفهوم نشد\r\nهفتاد و دو سال فكر كردم شب و روز * معلومم شد كه هيچ معلوم نشد \r\n* *\r\n در دهر چو آواز گل تازه دهند * فرماى بتا كه مى به اندازه دهند\r\nاز حور و قصور و وز بهشت و دوزخ * فارغ بنشين كه آن بر آوازه دهند \r\n* *\r\n يك قطرهء آب بود و با دريا شد * يك ذرهء خاك با زمين يكتا شد\r\nآمد شدن تو اندرين عالم چيست * آمد مگسى پديد و ناپيدا شد \r\n* *\r\n\r\n","description":"","footnote":"","page_name":" 533 ","page_number":547},
  {"content":"\r\n\r\n ز آوردن من نبود گردون را سود * وز بردن من جاه و جمالش نفزود\r\nوز هيچ كسى نبود و گوشم نشنود * كآوردن و بردن من از بهر چه بود \r\n* *\r\n اى دل غم اين جهان فرسوده مخور * بيهوده نه‌اى غمان بيهوده مخور\r\nچون بوده گذشت و نيست نابوده پديد * خوش باش غم بوده و نابوده مخور \r\n* *\r\n وقت سحرست خيز اى مايهء ناز * نرمك‌نرمك باده خور و چنگ نواز\r\nكآنها كه بجايند نپايند بسى * ز آنها كه شدند كس نمىآيد باز \r\n* *\r\n از جملهء رفتگان اين راه دراز * بازآمده كيست تا بما گويد راز\r\nپس بر سر اين دوراههء آز و نياز * تا هيچ نمانى كه نمىآيى باز \r\n* *\r\n جامى است كه عقل آفرين ميزندش * صد بوسه ز مهر بر جبين ميزندش\r\nاين كوزه‌گر دهر چنين جام لطيف * ميسازد و باز بر زمين ميزندش \r\n* *\r\n هريك چندى يكى برآيد كه منم * با نعمت و با سيم و زر آيد كه منم\r\nچون كارك او نظام گيرد ، روزى * ناگه اجل از كمين درآيد كه منم ! \r\n* *\r\n من مى نه ز بهر تنگ‌دستى نخورم * يا از غم رسوايى و مستى نخورم\r\nمن مى ز براى خوشدلى مىخوردم * اكنون كه تو بر دلم نشستى نخورم \r\n* *\r\n يك روز ز بند عالم آزاد نيم * يك دم زدن از وجود خود شاد نيم\r\nشاگردى روزگار كردم بسيار * در كار جهان هنوز استاد نيم \r\n* *\r\n\r\n","description":"","footnote":"","page_name":" 534 ","page_number":548},
  {"content":"\r\n\r\n ماييم كه اصل شادى و كان غميم * سرمايهء داديم و نهاد ستميم\r\nپستيم و بلنديم و فزونيم و كميم * آيينهء زنگ خورده و جام جميم \r\n* *\r\n دشمن بغلط گفت كه من فلسفيم * ايزد داند كه آنچه او گفت نيم\r\nليكن چو درين غم آشيان آمده‌ام * آخر كم از آن‌كه من بدانم كه كيم \r\n* *\r\n چون حاصل آدمى در اين شورستان * جز خوردن غصه نيست تا كندن جان\r\nخرم‌دل آنكه زين جهان زود برفت * و آسوده كسى كه خود نيامد بجهان \r\n* *\r\n از دى كه گذشت هيچ ازو ياد مكن * فردا كه نيامدست فرياد مكن\r\nبر نامده و گذشته بنياد مكن * حالى خوش باش و عمر بر باد مكن \r\n* *\r\n خوش باش كه پخته‌اند سوداى تو دى * فارغ شده‌اند از تمناى تو دى\r\nقصه چه كنم كه بىتقاضاى تو دى * دادند قرار كار فرداى تو دى \r\n* *\r\n بر شاخ اميد اگر برى يافتمى * هم رشتهء خويش را سرى يافتمى\r\nتا چند ز تنگناى زندان وجود * ايكاش سوى عدم درى يافتمى \r\n* *\r\n اى آنكه نتيجهء چهار و هفتى * وز هفت و چهار دايم اندر تفتى\r\nمى خور كه هزار بار بيشت گفتم * باز آمدنت نيست چو رفتى رفتى \r\n\r\n17 - عمعق\r\nامير الشعرا ابو النجيب شهاب الدين عمعق بخارايى از استادان بنام ماوراء النهر در اوايل قرن ششم هجرى است . كنيهء او را بلوشه بنقل از يك مجموعهء قصائد عمعق و سوزنى و وطواط و فلكى ، گردآوردهء تقى الدين محمد الحسينى ، « نجيب الدين » نوشته است « 1 » و عوفى او را تنها ، شهاب الدين عمعق البخارى\r\n\r\n\r\n","description":"","footnote":"\r\n( 1 ) -\r\n E . Blochet , Catalogue des manuscrits persans , t . 3 , p . 49 \r\n","page_name":" 535 ","page_number":549},
  {"content":"\r\n\r\nناميده « 1 » . عنوان امير الشعرايى او را كه در دستگاه خاقانيان داشته است ، نظامى عروضى نقل كرده و به همين سبب او را يك بار « امير عمعق » ناميده است « 2 » .\r\nتخلص او را برخى « عميق » يا « عميقى » دانسته‌اند و در مقدمه‌يى كه بر ديوان عمعق چاپ تبريز نگاشته شده به همين عقيده رفته و استدلالا بنسخهء بهارستان جامى كه بوسيلهء « شمعى » ترجمه شده و تاريخ كتابت آن 1034 است استشهاد كرده‌اند .\r\nچه در آنجا بجاى عمعق نوشته است « عميقى رحمه اللّه » .\r\nعلت اصلى اين اشتباه نيافتن معنايى براى كلمهء « عمعق » است كه واقعا بىمعنى است ليكن بسبب روشن نبودن معنى « عمعق » نميتوان قولى را كه صاحب مقدمهء ديوان چاپى عمعق بر آن رفته است ، پذيرفت زيرا اولا همهء تذكره‌نويسان و صاحبان كتب ادبى « لقب شعرى » او را « عمعق » نوشته‌اند و ثانيا معاصران او هم نام ويرا به همين گونه در اشعار خود آورده‌اند چنان كه آن را بهيچروى نميتوان « عميق » يا « عميقى » قرائت كرد مثلا در اين دو بيت از انورى :\r\n سواد نظم مرا گر شود ز آب گذر * كنند فخر رشيدى و صابر و عمعق\r\n* هم بر آنگونه كه استاد سخن عمعق گفت * خاك خون‌آلود اى باد باصفاهان بر \r\nاشكالى را كه مهمل بودن كلمهء « عمعق » بميان ميآورد ، ضبط ديگرى از اين كلمه يعنى « عمعق » كه بمعنى مرغى هشيار است « 3 » ، بر طرف مىكند . اين ضبط را در نسخه‌يى خطى از ديوان سوزنى ديده‌ام كه در كتابخانهء مدرسهء سپهسالار مضبوطست . سوزنى در قصيده‌يى گفته است :\r\n من آنكسم كه چو كردم بهجو گفتن راى * هزار منجيك از پيش من كم آرد پاى\r\nخجسته خواجه نجيبى ، خطيرى و طيّان * قريع و عقعق و وكاك و فرد يافه دراى\r\nاگر بعهد منندى و در زمانهء من * مراستى ز ميان‌شان همه براى و دراى ( كذا ) \r\n\r\n\r\n","description":"","footnote":"\r\n( 1 ) - لباب الالباب ج 2 ص 181\r\n( 2 ) - چهارمقاله ص 46\r\n( 3 ) - چنان كه در اين مصراع از لامعى مىبينيم :\r\n هشيارتر ز عقعق و چابك‌تر از زغن \r\n","page_name":" 536 ","page_number":550},
  {"content":"\r\n\r\nو اگر اين ضبط درست باشد بايد چنين پنداشت كه تخلص شاعر در اصل عقعق بوده و بعد بر اثر اشتباه نسّاخ به صورت متداول در دواوين و تذكره‌ها و كتب ادب ، يعنى عمعق درآمده و به همين نحو شهرت يافته است .\r\nهمچنانكه گفتيم عمعق در دربار خضر خان بن ابراهيم بامير الشعرا ملقب بوده و امين احمد رازى ويرا « سلطان العلما » نيز خوانده « 1 » و هم در شرح احوالش شايد به همين مناسبت نوشته است كه عمعق « بر سرير فصاحت سلطان بود » ولى شايد اين لقب در شمار عناوينى باشد كه تذكره‌نويسان براى شاعران ذكر مىكنند و معمولا نمايندهء احترام نويسنده بآنانست نه دليل وجود فعلى آن .\r\nمولد عمعق بخاراست و گذشته از آنكه تذكره‌نويسان در اين باب متفق القولند از بعضى ابيات شاعر نيز برميآيد كه وى از اهل بخارا بود چه نسبت به اين شهر كمال اشتياق را اظهار مىكند و در يكى از قصائد خويش چون دلسوختگان و مهجوران بخارا را از دور و گويا از سمرقند درود و سلام ميفرستد و ميستايد « 2 » .\r\nوى بعد از مهارت در شعر و ادب از بخارا بسمرقند رفت و بدربار آل خاقان راه يافت و از اين غربت و فراق وطن بشرف و افتخار رسيد « 3 » .\r\nعمعق از دولت آل خاقان « حظى تمام گرفته و تجملى قوى يافته ، چون غلامان ترك و كنيزكان خوب و اسبان راهوار و ساختهاى زر فاخر و ناطق و صامت فراوان ، و در مجلس پادشاه عظيم محترم بود ، بضرورت ديگر شعرا را خدمت او همىبايست كردن . . . » « 4 » .\r\nاز بازماندگان شاعر در تذكره‌ها « حميدى » نامى را ذكر كرده و گفته‌اند\r\n\r\n\r\n","description":"","footnote":"\r\n( 1 ) - تذكرهء هفت‌اقليم در ضمن فهرست اسامى شعرا و در شرح حال عمعق .\r\n( 2 ) -\r\n . . . كه رويرا ببخارا نهاد و گفت به مهر * ايا بخارا بر تو درود باد و سلام\r\nبدست دولت و اقبال و اتفاق قضا * هميشه خرم و آباد بادى و پدرام\r\nچنين شنيدم كاندر كتابها لقبت * مدينة المحفوظ است و قبة الاسلام\r\nنسيم باد تو مشك است و آب ابر تو شير * هوات كان مرادست و خاك معدن كام . . . \r\n( 3 ) -\r\n مرا اگر نبدى غربت و فراق وطن * كجا بدى شرف خدمت عماد دول \r\n( 4 ) - چهارمقاله ص 46\r\n","page_name":" 537 ","page_number":551},
  {"content":"\r\n\r\nپسر عمعق بود . هدايت او را « حميد الدين » نيز خوانده است « 1 » و آذر گويد كه عمعق در آخر عمر خود منزوى شد و حميدى ، پسرش را عوض خود بمجلس سلاطين فرستادى » « 2 » و هدايت مينويسد كه سنجر مرثيه‌يى براى دختر خود از عمعق خواست و او « مرثيه‌يى گفت و به جهت ضعف پيرى با حميدى پسر خود فرستاد » . اين حميدى را چنان كه بعد خواهيم ديد با سوزنى مهاجات بود .\r\nبعضى از تذكره‌نويسان مانند آذر نوشته‌اند كه : « گويند عمعق صد سال متجاوز عمر كرده و در آخر عمر منزوى شد » . وفات او را هدايت در سال 542 نگاشته است و صادق بن صالح در شاهد صادق در سال 551 و تقى الدين كاشى در 543 ميداند . قول صادق مردود است چه عروضى در چهارمقاله كه در حدود سال 550 نوشته است از عمعق چون رفتگان سخن ميگويد « 3 » و از اينروى نميتوان عمعق را در 551 زنده پنداشت و بايد قول تقى الدين يا هدايت را به صحت نزديكتر شمرد يعنى وفات او را در 542 يا 543 دانست .\r\nعمر عمعق را چنان كه ديديم متجاوز از صد سال نوشته‌اند و اگرچه درين باب اطلاع كاملى نداريم ولى با قرائنى كه در دست است ميتوان اين قول را باور داشت زيرا قديمترين خان از ملوك خانيه كه عمعق ستوده است ، شمس الملك نصر بن ابراهيم است كه در سال 460 بسلطنت نشست و اگر عمعق را در ابتداى سلطنت شمس الملك مثلا بيست ساله بدانيم بايد ولادت او در حدود سال 440 اتفاق افتاده باشد و بدين ترتيب در سال 542 يا 543 تقريبا 102 يا 103 سال داشت .\r\nعمعق با پادشاهان ذيل معاصر و مداح آنان بوده است :\r\nابو الحسن شمس الملك نصير الدوله ناصر الدين نصر بن طمغاج خان ابراهيم بن نصر كه در 460 بسلطنت نشست و بنقل زامبور در 472 درگذشت « 4 » ولى دلايلى در دست\r\n\r\n\r\n","description":"","footnote":"\r\n( 1 ) - مجمع الفصحا ج 1 ص 197\r\n( 2 ) - آتشكده چاپ بمبئى ص 322\r\n( 3 ) - و مثلا مينويسد : « امير عمعق امير الشعرا بود و از آن دولت حظ تمام گرفته . . . »\r\n( 4 ) -\r\n Zambaur , Manuel de genealogie et de chronologie pour l'his toire de l'Iran Hanovre , 1927 , p . 207 . \r\n","page_name":" 538 ","page_number":552},
  {"content":"\r\n\r\nاست كه او قبل از 471 فوت كرد « 1 » . ديگر خضر خان بن ابراهيم كه عمعق در خدمت او صلتهاى گران مىيافت و تشريفهاى فاخر داشت .\r\nاز پادشاهان ديگر ايلك خانى عمعق با احمد خان بن خضر خان ( 473 - 482 ) و محمود خان بن شمس الملك نصر ( كه در 488 بسلطنت نشست ) و ركن الدين ابو المظفر طمغاج خان مسعود بن حسن ( 488 - 490 يا 494 ) و قدر خان جبرئيل بن عمر بن احمد ( 490 - 495 ) و ارسلان خان محمد بن سليمان ( 495 - 524 ) و ابو المعالى حسن تكين قلج طمغاج بن على بن داود ( 524 - 526 ) و ركن الدين محمود بن محمد بن سليمان خواهرزاده و دست نشاندهء سنجر ( 526 - 557 ) معاصر بود . عمعق از سلاجقه با سنجر رابطه داشته و در دورهء همين سلطان در خراسان مشهور بوده است و همين شهرت باعث شد كه چون دختر سنجر ماه ملك خاتون زن محمود بن محمد بن ملكشاه ، در سال 524 بنقل ابن اثير مرد ، بقول دولتشاه و هدايت ، سنجر او را از ماوراء النهر طلبيد تا مرثيهء خاتون گويد .\r\nاز شاعران ماوراء النهر عمعق با سيد الشعرا رشيدى سمرقندى در دربار آل خاقان بسر ميبرد و داستان مناقشهء اين دو شاعر مشهورست « 2 » .\r\nانورى شاعر معاصر عمعق باستادى او در شعر مقرّ بوده و او را استاد سخن خوانده است و در پايان قصيده‌يى كه در صفت خرابى خراسان از دست غزان سروده گفته است :\r\n هم بدانگونه كه استاد سخن عمعق گفت * خاك خون‌آلود اى باد با صفاهان بر \r\nعمعق از علوم متداولهء عصر خود آگاه بود . قصائد او كه مشحون بانواع صنايع است خود دليل واضحى است بر اطلاع كامل او از علوم و فنون ادبى . علاوه برين از اشعار او دلايلى دربارهء اطلاع وى از فلسفه و علوم بدست ميآيد « 3 » . عمعق در قصائد خود\r\n\r\n\r\n","description":"","footnote":"\r\n( 1 ) - رجوع شود به مقالهء عمعق بخارايى بقلم نگارنده ، مجلهء مهر ، سال سوم ص 289\r\n( 2 ) - چهارمقاله ص 46 - 47\r\n( 3 ) -\r\n كند گر تموج هيولاى اولى * تلاطم نمايد مزاج از طبايع\r\nور از نفس كل عقل كلى شكيبد * برافتد ز اوتاد رسم صنايع\r\nسپهر ملاعب بساط مزور * چو برچيند افراد گردند ضايع \r\n","page_name":" 539 ","page_number":553},
  {"content":"\r\n\r\nگاه متمايل بصنعت است و بقول عوفى آنچه از شعر او « مصنوعست جملهء استادان را در حيرت افگنده است » و قصيده‌يى را كه موى و مور در هر مصراع آن تضمين شده است در درجه‌يى قرار ميدهد كه كس پيش ازو مثل آن نگفته و بعد ازو هم نتوانسته است گفتن .\r\nدر ساير قصائد او هم انواع صنايع بديعى از قبيل تضاد و مراعات النظير و تشريع « 1 » و تقسيم و امثال آنها بسيار است ليكن قدرت شاعر در سخنورى مانع آن شده است كه خشكى تصنع از روانى كلام و لطف سخن او بكاهد .\r\nعمعق را در تشبيه دستى قويست و اهميت او از آنجهت است كه درين امر جانب حس را بيشتر ميگيرد و اگرچه تشبيهات وى از حيث عقلى و يا حسى بودن طرفين گاه مختلف است و نيز اغلب حسى ولى مبتنى بر وهم و بعبارت ديگر تشبيه خيالى است « 2 » ، ليكن او حتى امور وهمى و خيالى را نيز چنان مجسم ميسازد كه به نظر ابتدائى كمتر ميتوان متوجه جنبهء وهمى آن گرديد . علاوه برين جمله عمعق در تشبيه بسيار دقيق است و جزئيات امور را كاملا در نظر ميگيرد و ذوق سليم خويش را در ترتيب آن دخالت ميدهد و ازين جهت در تشبيهات وى لطف و قدرت و دقت فكرى بسيار مشاهده مىشود « 3 » .\r\nالفاظ عمعق جزل و منسجم و منقّح و فكر او بسيار روشن و كلامش خالى از تعقيد و ابهام است . در توصيفات بيشتر متكى بر حس است و اين امر در مدايح او نيز كاملا هويداست .\r\n\r\n\r\n","description":"","footnote":"\r\n( 1 ) -\r\n نقش خورنق است همه باغ و بوستان * فرش ستبرق است همه دشت و كوهسار \r\nكه بدين نحو تجزيه مىشود :\r\n نقش خورنق است فرش ستبرق است * همه باغ و بوستان همه دشت و كوهسار \r\nو اين بيت :\r\n رسول بهشتى ز عالم بعالم * بريد بهارى ز كشور بكشور \r\nكه بدين‌گونه تجزيه مىشود :\r\n رسول بهشتى بريد بهارى * ز عالم بعالم ز كشور بكشور \r\n( 2 ) -\r\n هلال عيد برون آمد از سپهر كبود * چو شمع زرين پيش زمردين دولاب\r\nفلك چو چشمهء آب و مه نو اندروى * بسان ماهى زرين ميان چشمهء آب \r\n( 3 ) - در اين بيت كه ظهور و خفاء ماه نو را در ابتداى طلوع توصيف مىكند قدرت او را در تشبيه ميتوان به قوت حس كرد :\r\n گهى نهان شد و گاهى همىنمود جمال * چو نور عارض فردوسيان به زير نقاب \r\n","page_name":" 540 ","page_number":554},
  {"content":"\r\n\r\nامر ديگرى كه در اشعار عمعق به قوت آشكارست غلبهء عواطف رقيق و احساسات لطيف است و او مخصوصا در ابراز عواطف غم‌انگيز قدرت دارد .\r\nديوان اشعار عمعق مشتمل است بر قصايد و رباعيات و بعضى قطعات كه بسال 1307 در تبريز طبع شد و از مجموع هفت هزار بيت كه به او نسبت داده‌اند در اين ديوان بيش از 614 بيت ديده نميشود . بعضى از تذكره‌نويسان مانند دولتشاه « 1 » و هدايت « 2 » يوسف و زليخايى كه به دو بحر خوانده ميشد بعمعق نسبت داده‌اند ليكن اكنون اثرى از آن در دست نيست .\r\nچنان كه گفتيم عمعق پسرى حميدى يا حميد « 3 » يا حميد الدين نام داشته و گفته‌اند كه او شاعر بود و با سوزنى مهاجات داشت و اين دو بيت را در هجو آن شاعر استاد سرود :\r\n دوش در خواب ديدم آدم را * دست حوّا گرفته اندر دست\r\nگفتم اين سوزنى نبيرهء تست * گفت حوا بسه طلاق ار هست ! \r\nاز اشعار عمعق است :\r\n نماز شام كه پنهان شد آتش اندر آب * سپهر چهره بپوشيد زير پرغراب\r\nهوا نهان شد در زير خيمهء ازرق * زمين نهان شد در زير خرگه سنجاب\r\nيكى ز جامهء عباسيان فگنده ردا * يكى ز مطرد « 4 » نسطوريان كشيده نقاب\r\nهواى مشرق تارىتر از سياه شبه * هواى مغرب رنگين‌تر از عقيق مذاب\r\nز نور و ظلمت بر روى آسمان و زمين * هوا ز قوس‌قزح در هزارگونه خضاب\r\nيكى چو آينه‌يى زير پردهء ظلمات * يكى چو برگ سمن زير لالهء سيراب\r\nمن و نگار من از بهر ديدن مه نو * دو ديده دوخته بر روى گوهرين دولاب\r\nچو دو مهندس زيرك كه بنگرند بجهد * دقيقه‌هاى مطالع به شكل اسطرلاب \r\n\r\n\r\n","description":"","footnote":"\r\n( 1 ) - تذكرة الشعرا چاپ هند ص 37\r\n( 2 ) - مجمع الفصحا ج 1 ص 345\r\n( 3 ) - دولتشاه ، ص 37\r\n( 4 ) - مطرد : پارچه‌يى از صوف ؛ درفش .\r\n","page_name":" 541 ","page_number":555},
  {"content":"\r\n\r\n بت مرا ز نشاط نظارهء مه عيد * چكيده بر گل احمر هزارگونه گلاب\r\nورا ز ديدن مه هر دو ديده پر ز خيال * مرا ز ديدن او ديده پر مه و مهتاب\r\nگهى به گوش همى برنهاد مرزنگوش « 1 » * گهى ز درج عقيقين نمود درّ خوشاب\r\nز بس اشارت انگشت دلبران بهلال * هوا همه قلم سيم شد به شكل شهاب\r\nهلال عيد برون آمد از سپهر كبود * چو شمع زرين پيش زمردين محراب\r\nفلك چو چشمهء آب و مه نواند روى * بسان ماهى زرين ميان چشمهء آب\r\nگهى نهان شد و گاهى همىنمود جمال * چو نور عارض فردوسيان به زير نقاب\r\nبسان زورق زرين ميانهء دريا * گهى باوج بر از موج و گاه در غرقاب\r\nهمىشد از پى رزم وز بهر بزم ملك * گهى چو دشنهء زرين گهى چو جام شراب \r\n* * *\r\n عنان همت مخلوق اگر بدست قضاست * چرا دل تو چراگاه چندوچون چراست\r\nبلاست جستن بيشى و پيشدستى باز * هميشه همت ما مبتلاى اين دو بلاست\r\nبجد و جهد نيابد زيادت و نقصان * هر آنچه بر من و بر تو ز كردكار قضاست\r\nگر اعتقاد درست است اعتراض محال * ور اعتراض صوابست اضطراب خطاست\r\nكمال‌جويى و دانى كه مرد راست كمال * ز راستى و درستى چنين كى آيد راست\r\nصفات خاص خداوند بنده را نسزد * به هيچ حال خدايى و بندگى نه رواست\r\nطريق آز درازست و بار حرص گران * به زير هر نفسى صد هزارگونه بلاست\r\nاگر بدندان ذره كنى هزاران كوه * هر آينه نبود جز هرآنچه ايزد خواست\r\nقضا قضاست و شاهد درست و قاضى عدل * ترا بدانچه قضا اقتضا نمود رضاست\r\nبه هيچ حال من از زير بند تو نجهم * بهرصفت كه بدارد مرا خداى سزاست\r\nجز آنكه طعنه و تعريض دوستان نشاط * برين دلم بتر از صد هزار تير جفاست\r\nبپيريم همه‌كس سرزنش كنند همى * گناه من چه درين از خداى بايد خواست\r\nنه اختيار منست اين چه اختيار كسى است * كه هرچه بر من و تو حكم كرد حكم رواست \r\n\r\n\r\n","description":"","footnote":"\r\n( 1 ) - گياهى سبز و خوشبو شبيه به گوش موش است .\r\n","page_name":" 542 ","page_number":556},
  {"content":"\r\n\r\n نماز شام شب عيد چون طلايهء شام * برآمد از فلك و نور و شمع روز بكاست\r\nسپهر تيره بياراست رخ بمرواريد * چنان كه گفتى درياى لؤلؤ لالاست\r\nمه وثاق من از بهر ديدن مه نو * گره نموده سر زلف از برم برخاست\r\nدو ديده چون دو گهر بر رخ فلك بردوخت * رخ سپهر بشمع رخان همى آراست\r\nبه چشم نيك بديد آخر آن مه خندان * مهى كه سايهء مويست يا سهيل و سهاست\r\nچو ديد ماه به عادت بگفت آنك ماه ! * بشرم گفتمش اى ماه‌چهره ماه كجاست ؟\r\nبنوك آن قلم سيم كند اشارت كرد * بگفت آنك در زير زهرهء زهراست\r\nنگاه كردم نى ماه ديدم و نه فلك * بر اينكه گفتم و گويم همى خداى گواست\r\nنگار من ز سر كودكى و نيك‌دلى * چه گفت گفت كه بينايى از خداى عطاست\r\nحقيقت است كه پيرى رسول عاقبت است * هميشه از بر پيرى نهايت است و فناست\r\nترا چه‌وقت تماشا و عشرتست و سفر * ترا نه پايهء آسايش و نماز و دعاست\r\nز خويشتن تو برنجى همى و ما بعنا * نصيب ما همه از دولت تو رنج و عناست\r\nجهان بمان بجوانان و دردسر بگسل * كه كار عالم تا هست خار با خرماست\r\nچو پردهء حرم حرمت از ميان برخاست * دهن ببستم چونانكه عادت حكماست\r\nز راه اين سخن تلخ او نمودم نوش * از آنكه در سخن راست راستى پيداست\r\nغلام پير شهىام كه صد هزاران پير * بفرّ بخت جوانش جوان دل و برناست \r\n* * *\r\n خيز اى بت بهشتى و آن جام مى بيار * كارديبهشت كرد جهان را بهشت‌وار\r\nفرشى فگند دشت پر از نقش‌آفرين * تاجى نهاد باغ پر از درّ افتخار\r\nنقش خورنق است همه باغ و بوستان * فرش ستبرق است همه دشت و كوهسار\r\nاين چون بهارخانهء چين پر ز نقش چين * و آن چون نگارخانهء مانى پر از نگار\r\nآن افسر مرصّع شاخ سمن نگر * و آن پردهء موشح گلهاى كامكار « 1 »\r\nاين چون عذار حور پر از عنبرين شكن * و آن چون بساط خلد پر از عنبرين نگار \r\n\r\n\r\n","description":"","footnote":"\r\n( 1 ) - كامكار نوعى از گل سرخست كه بنام جد احمد بن سهل « كامكار » ناميده شد .\r\n","page_name":" 543 ","page_number":557},
  {"content":"\r\n\r\n گلبن عروس‌وار بياراست خويشتن * و ابرش مشاطه‌وار همىشويد از غبار\r\nگاهى طويله « 1 » آردش از گوهرين سرشك * گاهى نقاب سازدش از پردهء بخار\r\nآن لاله بين نهفته در او آب چشم ابر * گويى كه جامهاى عقيق است پرعقار\r\nيا شعلهاى آتش تيزست اندر آب * يا موجهاى لعل بدخشى است در بحار\r\nيك باغ لعبتان بهشتى شدند باز * آراسته بدرّ و گهر گوش و گوشوار\r\nاين از رداء رضوان پوشيده پيرهن * و آن از پر فريشتگان دوخته ازار\r\nآن لوحهاى موسى بين گِردگِرد دشت * و آن صفحهاى مانى بين بر سر چنار\r\nاز ژاله نقش آن‌همه پرگوهر بديع * وز لاله فرش اين‌همه ياقوت آبدار\r\nرنگست رنگ‌رنگ همه كوهسار و كوه * طرفه است طرفه‌طرفه همه طرف جويبار\r\nيك كوهسار نعرهء نخجير جفت جوى * يك مرغزار ناله و الحان مرغ‌زار\r\nهامون ستاره رخ شد و گردون ستاره‌بخش * صحرا ستاره برشد و گلبن ستاره بار\r\nاى نوبهار عاشق آمد بهار نو * من بنده دورمانده از آن روى چون بهار\r\nگرد وداعگاه تو اى دوست روز و شب * داودوار مانده خروشان و سوگوار\r\nپيرامنم ز آب دو ديده چو آبگير * پيراهنم ز خون دلم همچو لاله‌زار\r\nنى بر وصال روى تو اى دوست دسترس * نى بر دريغ و حسرت هجران تو قرار\r\nگه لاله بردمد برخم بر ز خون دل * گه سبزه بردمد ز نم ديده بر كنار\r\nهر قطره‌يى كز آب دو چشمم فروچكد * گردد ز آتش دلم اندر زمان شرار\r\nروزى هزاربار به پيش خيال تو * ديده كنم بجاى سرشك اى صنم نثار\r\nاى يادگار مانده مرا ياد روى خويش * ياد رهى نوشته تو بر پشت يادگار\r\nاز تو به ياد روى تو خرسند گشته‌ام * ز آن پس كه مىبداشتمت در دل استوار\r\nگر يك‌نفس فراق تو انديشه كردمى * گشتى ز بيم هجر تن و جان من فگار\r\nاكنون تو دورى از من و من زنده مانده‌ام * سختا كه آدميست بر احداث روزگار\r\nشرطست مر مرا كه نگيرم بجز تو دوست * عهدست مر مرا كه نخواهم بجز تو يار \r\n\r\n\r\n","description":"","footnote":"\r\n( 1 ) - طويله : گردن‌بند و هر چيزى كه برشته كشيده باشند .\r\n","page_name":" 544 ","page_number":558},
  {"content":"\r\n\r\n گر كالبد به خاك رساند مرا فراق * در زير خاك باشمت اى دوست دوستدار\r\nما بندگان شاه جهانيم و نيك‌عهد * جز نيك‌عهد نبود نزديك شهريار \r\n* * *\r\n خيال آن صنم سر و قد سيم ذقن * بخواب دوش يكى صورتى نمود به من\r\nهلال‌وار رخ روشنش گرفته خسوف * كمندوار قد راستش گرفته شكن\r\nنه نزد عارض گلرنگ او نشانهء گل * به گرد سينهء سيمين او نسيم سمن\r\nسمنش سوخته و ريخته گلش در گِل * يكى ز دود دريغ و يكى ز باد محن\r\nرخى كه بود چو جان فريشته رخشان * ز خاك و خون شده همچون لباس اهريمن\r\nشهيدوار به خون اندرون گرفته مقام * غريب‌وار به خاك اندرون گرفته وطن\r\nيكى سرشك و هزاران‌هزار درد و دريغ * يكى دريغ و هزاران‌هزار گُرم و حزن\r\nگسسته بر رخ بيجاده گون طويلهء در * گرفته در عرق گوهرين عقيق يمن\r\nچه گفت گفت دريغا اميد من كه مرا * غلط فتاد چنين در وفا و مهر تو ظن\r\nگمان نبرده بدم من كه تو بدين زودى * صبوروار ببندى زياد بنده دهن\r\nهنوز نرگس سيراب من نديده جهان * هنوز سوسن آزاد من نديده چمن\r\nهنوز ناچِده از بوستان من كس گل * هنوز ناشده سير اين لبان من ز لبن\r\nكنار پرگل من رفته در كنار زمين * تو در كنار سمن سينگان سيم بدن\r\nبنفشه موى مرا خاك برگشاده گره * تو با بنفشه عذاران گره زده دامن\r\nهمان كسم كه بدى صورتم جمال بهار * همان كسم كه بدى عارضم نگار ختن\r\nهمان كسم كه مرا هركه ديدييى گفتى * سهيل مشكين‌مويى و ماه زهره ذقن\r\nكنون به زير زمينم چو صد هزار غريب * گرفته اين تن مسكين من به گل مسكن\r\nز خاك و خشت همى كرده بستبر و بالين * ز درد و حسرت كرده ازار و پيراهن\r\nچو چشمهاى يتيمان ز آب ديده لحد * چو جامه‌هاى شهيدان ز خون ديده كفن\r\nنه كس بيارد روزى ز روزگارم ياد * نه كس بگردد روزى مرا بپيرامن\r\nبه زير خاك فراموش گشته بر دل خلق * ستم رسيده ز جور زمانهء ريمن \r\n\r\n","description":"","footnote":"","page_name":" 545 ","page_number":559},
  {"content":"\r\n\r\n گرفته ياد ترا دوست‌وار اندر دل * نهاده عهد ترا طوق‌وار در گردن\r\nگذاشتيم و گذشتيم و آمديم و شديم * تو شاد زىّ و بكن نوش بادهء روشن \r\n* * *\r\n اى نگار از بس كه اندر دلبرى دستان كنى * هر زمان ما را بعشق خويش سرگردان كنى\r\nعاشقى با تو خطر كردن بود بر جان خويش * ز آنكه نپسندى تو دل تنها كه قصد جان كنى\r\nزرق و افسون تو اى جادونسب يكرويه نيست * روزگارى تو كه هر روزى دگر دستان كنى\r\nگه ز گرد مشك بر خورشيد نقاشى كنى * گه ز عنبر بر گل صدبرگ بر جولان كنى\r\nگاه سنبل را حجاب تودهء نسرين كنى * گاه ميدان را نقاب خرمن مرجان كنى\r\nسدّ دلها بگسلى چون زلف بر بند افگنى * نرخ لؤلؤ بشكنى چون آن دو لب خندان كنى\r\nديده زايد مجلس ار تو پاى در مجلس نهى * گل دهد ميدان اگر تو روى زى ميدان كنى\r\nبخت خدمتكار گشت آن را كه تو خدمت كنى * چرخ فرمانبر بود آن را كه تو فرمان كنى\r\nزلف شهرآشوب تو بر گل همى جولان كند * تو همى گرد روان و جان و دل جولان كنى\r\nآيت حسنى كه هرگه روى بنمايى بخلق * ديده‌هاى خلق را يكسر نگارستان كنى\r\nاى صنوبر قد ندانى تو چگونه فتنه‌اى * يا همىدانى بعمدا خويشتن نادان كنى\r\nگه كنار دلبران چون حلقهء گوهر كنى * گاه چشم بيدلان چون چشمهء طوفان كنى\r\nهر زمان در دلبرى بندى دگرگون افگنى * هر زمان در جادوى رنگى بديگرسان كنى\r\nخستگيهاى سر زلف تو نابه گشته تو * خط فرود آرى همى تا درد بيدرمان كنى\r\nخوش بدى خوشتر شدى زين پس بسى خوشتر شوى * خوبرويا جهد كن تا سيرت خوبان كنى\r\nدل‌فشانم پيش زلفت جان‌فشانم پيش خط * هرچه خواهى كن كه تو هرچه بخواهى آن كنى\r\nخدمت خاك كف پاى تو از ديده كنم * ز آنكه امروز اى صنم تو خدمت سلطان كنى \r\n* * *\r\n خواهم همه را كور ز عشق رويت * تا من نگرم بس برخ نيكويت\r\nيا خود خواهم همى دو چشم خود كور * تا ديدن ديگرى نبينم سويت \r\n* * *\r\n\r\n","description":"","footnote":"","page_name":" 546 ","page_number":560},
  {"content":"\r\n\r\n هر ديده كه عاشق است خوابش مدهيد * هر دل كه در آتش است آبش مدهيد\r\nدل از بر من رميده از بهر خدا * گر آيد و در زند جوابش مدهيد \r\n* * *\r\n با يارم اگر نيست ره ديدارى * آريد ببالين منش يكبارى\r\nتا گر من دل‌خسته نبينم رويش * او كشتهء خويش را ببيند بارى \r\n* * *\r\n تا بود هميشه خون روان بود از دل * وين بيشه تمام ارغوان بود از دل\r\nبر هر سر خار صد نشان بود از دل * با اين‌همه عشق سر گران بود از دل \r\n\r\n18 - رشيدى\r\nسيد الشعرا « 1 » استاد ابو محمد بن محمد رشيدى سمرقندى « 2 » از استادان قرن ششم و از شاعران نام‌آور ماوراء النهر است . وى از اهل سمرقند بوده و نام و كنيه و لقب او را تاج الشعراء ابو رشيد عبد اللّه يا عبد السيد . . . نيز نوشته‌اند « 3 » . نظامى عروضى دربارهء او گفته است كه « استاد رشيدى با امير الشعرا عمعق در روزگار سلطان خضر بن ابراهيم مداح و مخصوص خدمت ستى زينب منكوحهء خضر خان بود و او رشيدى را ميستود و تقرير فضل او ميكرد تا كار رشيدى بالا گرفت و سيد الشعرايى يافت و پادشاه را در وى اعتقادى پديد آمد و صلتهاى گران بخشيد . . . .\r\nو ميانهء او و عمعق كدورتى بود چنان كه اشعار او را در خدمت خضر خان به « بىنمكى » وصف كرد و او در جواب عمعق چنين گفت :\r\n شعرهاى مرا به بىنمكى * عيب كردى ، روا بود ، شايد !\r\nشعر من همچو شكّر و شهدست * وندرين دو نمك نكو نايد\r\nشلغم و باقليست گفتهء تو * نمك اى قلتبان ترا بايد ! » « 4 » \r\nهدايت نام او را « ارشدى » آورده و گفته است گويند « همان استاد رشيدى است\r\n\r\n\r\n","description":"","footnote":"\r\n( 1 ) - چهارمقالهء نظامى عروضى ص 46\r\n( 2 ) - لباب الالباب ج 2 ص 176\r\n( 3 ) - حواشى تاريخ بيهقى بقلم آقاى سعيد نفيسى ج 3 ص 1348\r\n( 4 ) - نقل باختصار از چهارمقاله چاپ ليدن ص 46 - 47\r\n","page_name":" 547 ","page_number":561},
  {"content":"\r\n\r\nكه ابو محمد نامش بوده است » « 1 »\r\nعوفى گويد كه رشيدى « در علم شعر چند تصنيف ساخته است و چند تأليف پرداخته و زينت‌نامه يكى از نتايج خاطر اوست » « 2 » . هدايت منظومهء ديگرى را بنام « مهر و وفا » از منظومات او دانسته است . از خصائص اشعار رشيدى اشتمال آن بر صنايع مختلف و مهارت شاعر در به كار بردن انواع آنهاست و او را ناقدان سخن به اين صفت ستوده‌اند .\r\nميانهء رشيدى و مسعود سعد سلمان مكاتبه و مشاعره بود و عوفى دو قطعه را كه اين دو استاد به يكديگر فرستاده‌اند در لباب الالباب نقل كرده .\r\nرشيدى مداح پادشاهان آل افراسياب و از آن جمله ، خضر بن ابراهيم و قدر خان ابو المعالى جبرئيل بن احمد بوده و علاوه برين سنجر بن ملكشاه را از سلاجقه مدح گفته است .\r\nاز اشعار اوست :\r\n آن نه زلفست آنكه او بر عارض رخشان نهاد * صورت جورست كاو بر عدل نوشروان نهاد\r\nتوبه و سوگند ما را تاب از هم باز كرد * زلف را تا تاب داد و بر رخ تابان نهاد\r\nاز دل من وز سر زلفين او اندازه كرد * آنكه در ميدان مدار گوى در چوگان نهاد\r\nگر زند بر سنگ بوسه سنگ گردد چون شكر * يا رب اين چندين حلاوت در لبى نتوان نهاد\r\nديدمش يك روز شادان و خرامان در كشى * همچو مه كو را خداى اندر فلك گردان نهاد\r\nگفت مستم خوانى و بر وعدهء من دل نهى * ساده‌دل مردى كه دل بر وعدهء مستان نهاد \r\n* * *\r\n\r\n\r\n","description":"","footnote":"\r\n( 1 ) - مجمع الفصحا ج 1 ص 87\r\n( 2 ) - لباب الالباب ج 2 ص 176\r\n","page_name":" 548 ","page_number":562},
  {"content":"\r\n\r\n ما را دل ار چه خستهء تير ملامتست * انديك « 1 » مر ترا همه خير و سلامتست\r\nما را ندامتست بهجران تو نديم * رحم آر بر كسى كه نديمش ندامتست\r\nشبهاى من چو روز شد اندر فراق تو * و آن روز گر بدانى روز قيامتست\r\nگر شرط وصل من بقيامت بداى نگار * بر من قيامت آمد و بر تو غرامتست\r\nتا مستقيم دارى كار مرا همى * شكرى كه كارهاى تو بر استقامتست\r\nبر خون من كسى كه ملامت كند ترا * نزديك من سزاى هزاران ملامتست\r\nهرچ از تو بر من آيد تسليم كرده‌ام * عشق حقيقتى را اين يك علامتست \r\n* * *\r\n نار با انگور پندارى كه خصمان بوده‌اند * هر دوان با خون يكديگر شده همداستان\r\nديدهء اين تا بچرخشت اندرون گريان شده * آن همى بر خنده بگشايد بدين شادى دهان \r\n* * *\r\n كسى كز او هنر و عيب بازخواهى جست * بهانه ساز و بگفتارش اندر آر نخست\r\nسفال را ز طپانچه زدن ببانگ آرند * ببانگ گردد پيدا شكستگى ز درست \r\n* * * از بدايع اشعار مصنوع رشيدى يكى قصيدهء ذيل است كه آراسته بصنعت « توشيح » « 2 » مىباشد و شمس قيس آن را بعنوان نمونهء اين صنعت ذكر كرده است « 3 » :\r\n اى كف راد تو در جود به از ابر بهار * خلق را با كف تو ابر بهارى بچه كار\r\nعالمى را دل از افشاندن باران كفت * خوش و خرم شد آراسته چون باغ بهار\r\nبيش از اندازهء اين طايفه بر بنده نهاد * جود تو بار گران ز آن دو كف گوهربار \r\n\r\n\r\n","description":"","footnote":"\r\n( 1 ) - انديك : شايد كه ، بود كه .\r\n( 2 ) - آنست كه در شعر بخشهاى مختلفى آورند كه چون آنها را بيرون كشند شعر تازه‌يى بر وزن ديگر بدست آيد .\r\n( 3 ) - المعجم چاپ تهران ص 288 - 289 .\r\n","page_name":" 549 ","page_number":563},
  {"content":"\r\n\r\n ديگرانند چو من بنده و من بنده ز شكر * عاجزم چون دگران وز خجلى گشته فكار\r\nعجز يكسونه و انگار كه كرد ستم جرم * سوى عفوت نگران مانده و دل پر تيمار\r\nتو خداوندى احسان كن و اين جرم بفضل * زين رهى درگذران ز آنكِ تويى جرم‌گذار\r\nاز در عفو بود هركه بتقصير و بجرم * كرد در پيش ولىنعمت دنيا اقرار\r\nاى تو ابرى كه ز جود تو شود دى نوروز * اى تو شمسى كه ز نور تو شود ليل نهار\r\nابر كى خوانمت اى خواجه كه شد ابر مُطير * نزد تو حيران در دست تو سرگشته و خوار\r\nشمس كى خوانمت اى خواجه چو شد شمس منير * پيش تو پنهان وز روى تو آسيمه و زار\r\nهست در بخشش و در بينش و در دانش و فضل * آن دل پاكت بحرى كه ورانيست كنار\r\nبلكه از رشك كف و آن دل چون بحر قعير * گشت بىپايان اندوه دل جمله بحار\r\nچون تو خواهد كه بود خصمت ، نتواند بود * مر ترا هرگز در هيچ هنر نايد يار\r\nهست هر چيز ترا الّا همتا و نظير * در همه گيهان وين خلق نداند هموار\r\nاز كف تو همه محتاجان آسوده شدند * با كف رادت وين خُلق به آيد ز احرار\r\nاز نوازيدن بسيار تو از شغل حقير * شاعران يكسان رستند ز عيش دشوار\r\nدر پناه كف احسان تو منصور شديم * بر مراد دل همواره همه دولتيار\r\nدولت و نصرت و پيروزى يزدانت نصير * باد جاويدان كز جاه تويى برخوردار\r\nنام نيكو نتوان يافتن الّا به دو چيز * دانش و جود ، وزين گيرد مردم مقدار\r\nتو درين هر دو چنانى كه كسى نيست چو تو * لاجرم نام تو شد پيدا در جمله ديار\r\nاين نكونامى و اين رادى فرخنده كناد * بر تو مولى و بداراد ترا در زنهار\r\nبسلامت بسلام آمدى اى سعد الملك * عيد اضحى حق او را بسيادت بگزار\r\nشادمانى كن و خرّم زى و آنكس كه بعيد * مدح تو گفت برو گستر از اكرام شعار\r\nشعر ما هست بهنگام تو بررفته ز جاه * تا بشعرى ، كه شكيبد كه نگويد اشعار\r\nتا شود جفت طرب هركه درآيد به شراب * تا بود يار خمار آنكه برون شد ز عُقار\r\nنيكخواهان تو باشند همه جفت طرب * بدسگالان تو بادند همه يار خمار \r\n\r\n","description":"","footnote":"","page_name":" 550 ","page_number":564},
  {"content":"\r\n\r\nاز مواردى كه درين قصيده با حروف سياه نموده‌ايم اين اشعار بدست ميآيد :\r\n بر بنده نهاد جود تو بار گران * من بنده ز شكر عاجزم چون دگران\r\nكردستم جرم سوى عفوت نگران * اين جرم بفضل زين رهى درگذران \r\n* * *\r\n شد ابر مطير نزد تو حيران * شد شمس منير پيش تو پنهان\r\nدر دانش و فضل آن دل پاكت * چون بحر قعير گشت بىپايان\r\nنتواند بود مر ترا هرگز * همتا و نظير در همه گيهان\r\nآسوده شدند با كف رادت * از شغل حقير شاعران يكسان\r\nمنصور شديم بر مراد دل * يزدانت نصير باد جاويدان \r\n* * *\r\n فرخنده كناد بر تو مولى * اى سعد الملك عيد اضحى\r\nو آنكس كه بعيد مدح تو گفت * بررفته ز جاه تا بشعرى \r\nاين رباعيها از رشيدى در لباب الالباب نقل شده است :\r\n بر ياد تو بىتو اين جهان گذران * بگذاشتم اى ماه و تو از بىخبران\r\nدست از همه شستم و نشستم بكران * چون بىتو گذشت بگذرد بىدگران \r\n* * *\r\n چشمى دارم همه پر از صورت دوست * با ديده مرا خوشست چون دوست دروست\r\nاز ديده و دوست فرق كردن نه نكوست * يا اوست بجاى ديده يا ديده خود اوست \r\n* * *\r\n اى چون گل سرخ دستمال هركس * چون ديدهء نرگس نگران در هر خس\r\nمانند بنفشه سرنگونى ز هوس * چون لاله ز تو رنگ به كار آيد و بس \r\n* * *\r\n كس را طمع لب چو شهد تو مباد * جز فرقد و مه مرقد و مهد تو مباد\r\nتو جهد كنى بهجر و من جِدّ بوصال * چون نيست بجدّ من بجهد تو مباد \r\n* * *\r\n اين چرخ كه او آب خردمند برد * در آتش انديشه مرا چند برد\r\nآيا بكدام خاك درخواهم جست * بادى كه مرا سوى سمرقند برد \r\n\r\n","description":"","footnote":"","page_name":" 551 ","page_number":565},
  {"content":"\r\n\r\n\r\n19 - سنائى\r\nحكيم ابو المجد مجدود بن آدم سنائى شاعر عاليمقدار و عارف بلند مقام قرن ششم و از استادان مسلّم شعر فارسى است . نام او را عوفى « 1 » مجد الدين آدم السنائى و حاجى خليفه « 2 » محمد بن آدم نوشته‌اند و در تاريخ گزيده نيز محمد ضبط شده است ليكن جامى « 3 » و هدايت نام او را به همان نحو كه آورده‌ايم ذكر كرده‌اند « 4 » و اشارات خود او نيز نظما و نثرا بر همين منوالست چنان كه در مقدمهء منثور ديوان خود « 5 » گفته و در حديقه الحقيقه چنين آورده است :\r\n هركه او گشته طالب مجد است * شفى او ز لفظ بو المجد است\r\nشعرا را بلفظ مقصودم * زين قبل نام گشت مجدودم\r\nزانكه جد را بتن شدم به نيت * كرد مجدود ماضيم كنيت \r\nو از معاصران او نيز محمد بن على الرقاء در ديباچهء حديقه الحقيقة نام وى را « ابو المجد مجدود بن آدم السنائى » آورده و اين اشارات مسلّم مىدارد كه مجد الدين و محمد غلط و تحريفى از صورت صحيح اسم اوست .\r\nدر ديوان سنائى ابياتى ديده مىشود كه در آن اشاره بنام ديگرى براى شاعر هست يعنى در آنها گوينده خود را « حسن » خوانده است مانند اين بيت :\r\n پسرى دارى همنام رهى * كز تو مى خدمت او جويم من\r\nز آنكه نيكو كند از همنامى * خدمت خواجه حسن بنده حسن \r\nو اين بيت :\r\n حسن اندر حسن اندر حسنم * تو حسن خلق و حسن بنده حسن \r\nو به همين سبب برخى از محققان معتقد شده‌اند كه نام او اصلا حسن بوده است « 6 »\r\n\r\n\r\n","description":"","footnote":"\r\n( 1 ) - لباب الالباب ج 2 ص 252\r\n( 2 ) - كشف الظنون چاپ تركيه ج 1 ص 161\r\n( 3 ) - نفحات الانس چاپ هند ص 537\r\n( 4 ) - رياض العارفين چاپ تهران 1316 ص 333\r\n( 5 ) - ديوان سنايى چاپ آقاى مدرس رضوى استاد دانشگاه ص 3\r\n( 6 ) - سخن و سخنوران ج 1 ص 267 - مقدمه سير العباد بتصحيح و مقدمه آقاى سعيد نفيسى ص : د\r\n","page_name":" 552 ","page_number":566},
  {"content":"\r\n\r\nو بعدها « مجدود » ناميده شده و از ابياتى كه در حديقه آمده و نقل كرده‌ايم اشارهء مبهمى است بر اينكه مجدود نام ثانوى و بمنزلهء عنوان و لقبى براى اوست .\r\nولادت او بايد در اواسط يا اوايل نيمهء دوم قرن پنجم در غزنين اتفاق افتاده باشد و او بعد از رشد در شاعرى و بلوغ و مهارت درين فن به عادت زمان روى بدربار سلاطين نهاد و بدستگاه غزنويان راه جست و با رجال و معاريف آن حكومت آشنايى حاصل كرد . قديمترين سلطانى كه مدح وى در ديوان سنايى ديده مىشود مسعود بن ابراهيم است ( 492 - 508 ) و بعد ازو ذكر يمين الدوله بهرامشاه بن مسعود ( 511 - 552 ) را در ديوان وى و در حديقه مشاهده مىكنيم . در كارنامهء بلخ نيز كه ظاهرا قديمترين منظومهء مثنوى اوست ستايش سلطان مسعود بن ابراهيم ديده مىشود و بر اينكه ميگويند نخست مداح سلطان ابراهيم غزنوى بوده فعلا دليلى در دست نيست مگر آنكه بگوييم اواخر دورهء آن پادشاه را درك كرده بود . بهرحال سنايى در آغاز كار بمداحى اشتغال داشت و همان زندگى طرب‌آميز شاعران دربارى را مىگذراند ولى چنان كه بايد كام خود از روزگار حاصل نمىكرد و از اشعار آبدار استادانهء خويش نصيبى نمىگرفت و رادمردان و ممدوحان موجبات رضاى وى را چنان كه بايد فراهم نمىآوردند « 1 » و او دردناك و مستمند در چنگ آز گرفتار بود تا آنكه يكباره خرسندى پرده از روى زيباى خود برانداخت و او را از ظلمت طمع رهايى بخشيد و جمال حقّ واله و شيدايش ساخت چنان كه دست از جهان و جهانيان بشست ، از آدميان ببريد ، از نيك و بدرمان و از غايت هشيارى بدگمان گشت . شاعرى مستغنى شد و بر دو كون آستين افشاند ، چنان كه بهرامشاه از پى اعزاز وى خواست تا خواهر خود به دو دهد ، نپذيرفت . بهرحال سنائى كه پيش ازين براى\r\n\r\n\r\n","description":"","footnote":"\r\n( 1 ) -\r\n هستم من آن بلند كه گشتم ز چرخ پست * هستم من آن عزيز كه ماندم ز دهر خوار\r\nاز جهل عار باشد حظّم ازوست فخر * وز شعر فخر زايد قسمم ازوست عار\r\nهرگز نيافتم بچنين شعرهاى نغز * از هيچ رادمرد بده شعر يك شعار\r\nتا پنجگانه‌ايم دهند از دويست شعر * اندر هزار روز دو چشمم شود چهار\r\nهستى سخن چه سود كسى را كه نيستى * از سر همىبرآرد هر ساعتى دمار . . . \r\n","page_name":" 553 ","page_number":567},
  {"content":"\r\n\r\nدونان بر در دونان ميرفت ، جمع را مكروه و طمع را محال شمرد ، و دانشى را كه وسيلهء كديه ساخته بود ، دست موزهء تعليم و ارشاد ساخت « 1 » .\r\nاهل خانقاه دربارهء اين تغيير حال او افسانه‌يى داشتند و معتقد بودند علت توجه شاعر بتوحيد و اعراض از دنيا اثر طعن و تعريض يكى از مجذوبان مشهور به « لاىخوار » بوده است « 2 » و علت جعل آن داستان اعتقاد اهل سلوكست باينكه تغيير حال ارباب طريقت\r\n\r\n\r\n","description":"","footnote":"\r\n( 1 ) -\r\n حسب حال آنكه ديو آز مرا * داشت يكچند در نياز مرا\r\nشاه خرسنديم جمال نمود * جمع منع و طمع محال نمود\r\nشدم اندر طلاب مال ملول * از جهان و جهانيان معزول\r\nمن نه مرد زن و زر و جاهم * به خدا گر كنم و گر خواهم\r\nور تو تاجى نهى ز احسانم * بسر تو كه تاج نستانم\r\nنبوم بهر طمع مدحت‌گوى * اين نيابى ز من جز از من جوى\r\nنه كهن خواهم از كسى و نه نو * نيك داند ز خوى من خسرو\r\nمرد خرسند كم پذيرد چيز * شير چون سير شد نگيرد نيز\r\nمنم اندر ولايت خسرو * همچو خفاش بددل و شب‌رو\r\nروز از بددلى چو خفاشم * كه نبايد كه صيد كس باشم\r\nدلم از نيك و بد رمان باشد * ز آنكه هشيار بدگمان باشد\r\nاز همه شاعران باصل و بفرع * من حكيمم بقول صاحب شرع\r\nشعر من شرح شرع و دين باشد * شاعرى عقل را چنين باشد \r\n( 2 ) - و آن چنين است ( نفحات الانس چاپ هند ص 538 ) : « . . . سلطان محمود سبكتكين ( مسلما نام سلطان ديگرى از سلاطين غزنوى مثلا مسعود يا ارسلان ميبايست در اين افسانه آمده باشد ) در فصل زمستان بعزيمت گرفتن بعضى از ديار كفار از غزنين بيرون آمده بود و سنايى در مدح وى قصيده‌يى گفته بود ، مىرفت تا بعرض رساند ، بدر گلخن رسيد كه يكى از مجذوبان و محبوبان كه از حد تكليف بيرون رفته و مشهور بود بلاى خوار ، زيرا كه پيوسته لاى شراب خوردى ، در آنجا بود . آوازى شنيد كه با ساقى خود ميگفت كه پر كن قدحى بكورى محمودك سبكتكين تا بخورم ! ساقى گفت محمود مردى غازى است و پادشاه اسلام ! گفت بس مردكى ناخشنودست ، آنچه در تحت حكم وى درآمده است در حيز ضبط نه درآورده مىرود تا مملكت ديگر بگيرد . يك قدح گرفت و بخورد . باز گفت پر كن قدحى ديگر بكورى سنائيك شاعر ! ساقى گفت سنائى مردى فاضل و لطيف‌طبع است . گفت اگر وى لطيف‌طبع بودى بكارى مشغول بودى كه وى را به كار آمدى . گزافى چند در كاغذى نوشته كه به هيچ كار وى نمىآيد و نمىداند كه وى را براى چه كار آفريده‌اند . سنائى چون آن بشنيد حال بر وى متغير گشت و به تنبيه آن لاى خوار از مستى غفلت هشيار شد و پاى در راه نهاد و بسلوك مشغول شد » .\r\n","page_name":" 554 ","page_number":568},
  {"content":"\r\n\r\nهمواره از تأثير نفس يا نظر يكى از مشايخ و اقطاب بوده است ليكن مسلم است كه اين حال در سنايى نتيجهء تأثرى است كه وى از شغل خويش داشته و ناكاميى است كه با همهء فضل و دانش و طبع لطيف و قوى خود تحمل ميكرده ، و اين معنى در اشعار روزگاران نخستين وى گاه ديده مىشود و بلوغ علم در وى بجايى كشيد كه او را بعالم حقيقت رهبرى كرد و از تحمل گرانجانيهاى اهل جاه و مقام برحذر داشت . شايد درين امر معاشرت سنائى با سالكان راه عرفان كه در آن ايام در بسيارى از بلاد و على الخصوص در بلاد مشرق پراگنده بودند ، تأثير داشت خاصه كه سنائى زود از غزنين پاى بيرون نهاد و در بلاد خراسان با رجال مختلف علم و عرفان معاشرت يافت .\r\nسنائى چند سال از دورهء جوانى خود را در شهرهاى بلخ و سرخس و هرات و نيشابور گذراند و گويا در همان ايام كه در بلخ بود راه كعبه پيش گرفت . در قصيده‌يى كه بمطلع ذيل در اشتياق كعبه سروده است :\r\n گاه آن آمد كه با مردان سوى ميدان شويم * يك ره از ايوان برون آييم و بر كيوان شويم \r\nاز آنچه در سفر مكه براى او پيش ميآمد از قبيل دورى از يار و ياور و تحمل مشقات باديه و موت محتمل ، سخن رانده و از جملهء اين متاعب يكى دورى از بلخ را شمرده و گفته است :\r\n از فراق شهر بلخ اندر عراق از چشم دل * گاه در آتش بويم و گاه در طوفان شويم \r\nو علاوه برين معبر خود را از مرو و نيشابور شمرده و بعد از بلخ از منازل سر راه نام آن شهرها را آورده است « 1 » و اين خود مؤيد اين حدس ميتواند بود « 2 »\r\nاز مطالعه در همين قصيده چنين برميآيد كه سنائى با زن و فرزند و خانوادهء خود در خراسان بسر ميبرده و پدر و مادر او هنگام عزيمت وى به مكه در قيد حيات بوده‌اند « 3 »\r\n\r\n\r\n","description":"","footnote":"\r\n( 1 ) -\r\n غم نباشد بيش مارا ز آن سپس روزى كه ما * از نشابور و مرود و مرو زى همدان شويم \r\n( 2 ) - آقاى مدرس رضوى در مقدمهء ديوان سنائى مبداء حركت سنائى را به مكه خراسان دانسته‌اند باستدلالات ايشان مراجعه شود .\r\n( 3 ) -\r\n از پدر وز مادر و فرزند و زن ياد آوريم * ز آرزوى آن جگر بندان جگر بريان شويم\r\n. . . چون رخ پيرى ببينيم از پدر ياد آوريم * همچو يعقوب پسر گم‌گشته با احزان شويم \r\n","page_name":" 555 ","page_number":569},
  {"content":"\r\n\r\nو بنابرين سنائى در اوان سفر حج بپيرى نرسيده بود و هم درين اوان افكار عرفانى و انقطاع از جهان در او قوت گرفته و مست شراب باقى و از « بود خود فانى » شده بود « 1 »\r\nبعد از بازگشت از سفر مكه ، شاعر مدتى در بلخ بسر برد و از آنجا بسرخس و مرو و نيشابور رفت و هرجا چندى در سايهء تعهد و نيكوداشت بزرگان علم و رؤساى محل بسر برد تا در حدود سال 518 « 2 » بغزنين بازگشت .\r\nيادگارهاى پرارزش اين سفر دراز مقدارى از قصائد و اشعار سنائى است كه در خراسان سروده ، و كارنامهء بلخ كه در شهر بلخ ساخته است . امر مهمترى كه در زندگى سنائى اثر فراوان كرده و براى او در همين سفر حاصل شده ، تغيير حال و مجذوبيت اوست كه مخصوصا بر اثر معاشرت با دسته‌يى از رجال مهذّب در بلخ و سرخس و مرو حاصل گرديد و آثار اين معاشرتها و ارتباطها در اشعار و نامهاى بازماندهء او مشهود است .\r\nبرخى از صاحبان تراجم سنائى را شاگرد و پيرو شيخ ابو يوسف يعقوب همدانى دانسته‌اند . دولتشاه گفته است « چون از غزنين بخراسان آمد دست ارادت در دامن تربيت شيخ المشايخ ابو يوسف همدانى قدس سره زد و در خلوت نشست و عزلت اختيار كرد » « 3 » . ابو يوسف همدانى از كبار مشايخ تصوف است كه مدتها در خراسان سكونت و در آن ديار اهميت و شهرت داشت . نشست او بيشتر بمرو و هرات بود و گويا سنائى همانجاها به خدمت او رسيده و از بركات انفاس او برخوردار شده باشد . ابو يوسف شاگرد ابو على فارمدى استاد بزرگ تصوّف بوده و چند تن از بزرگان تصوّف نزد او شاگردى كرده‌اند . وفاتش را بسال 535 نوشته‌اند « 4 » .\r\nبعد از بازگشت بغزنين سنائى خانه‌يى نداشت و چنان كه ميگويد يكى از بزرگان\r\n\r\n\r\n","description":"","footnote":"\r\n( 1 ) -\r\n رو كه هر تيرى كه از ميدان حكم آمد بما * هديه جان سازيم و آنگه سوى آن پيمان شويم\r\nچون به دو باقى شديم از بود خود فانى شويم * چون به دو دانا شديم آنگه ز خود نادان شويم . . . \r\nو نيز رجوع شود به تحقيق آقاى مدرس رضوى درين باره . مقدمهء ديوان سنائى ص « ه »\r\n( 2 ) - ايضا ص « ط »\r\n( 3 ) - تذكرة الشعرا ص 59 چاپ هند\r\n( 4 ) - نفحات الانس چاپ هند ص 337 - 339\r\n","page_name":" 556 ","page_number":570},
  {"content":"\r\n\r\nيعنى خواجهء عميد احمد بن مسعود تيشه خانه‌يى بوى بخشيد و سنائى در آنجا بتنهايى بسر ميبرد و معلوم نيست زن و فرزند و پدر و مادر كه پيش از سفر بلخ به مكه بدانان اشاره كرده بود چرا در غزنين با او نبوده‌اند « 1 » . سنائى در مقدمهء ديوان خود گويد كه خواجه احمد مسعود بوى تكليف جمع آوردن ديوان خود كرد و سنائى بهانهء خانه و دانه و عذر جامه و جاى آورد . خواجه احمد مسعود برفور پذيرفت كه براى وى خانه‌يى ترتيب دهد و حوائج يكسالهء او را مرتفع سازد . براى آنكه از نثر آراسته و تا حدى معقّد سنائى هم نمونه‌يى در دست خواننده باشد ، منتخبى ازين قسمت از مقدمهء ديوان او را ميآوريم . مينويسد :\r\n« روزى من كه مجدود سنائىام در مجد و سناء اين كلمات نگاه كردم ، خود » « را نه از آن مجد جسمى ديدم و نه از آن سنا قسمى ؛ و درين خزانه مطالعت كردم ، » « نه جان را ازين خزينه هزينه‌يى ديدم و نه جسم را ازين خرمن كاه برگى يافتم ، » « كاهدان جانم در جوش آمد و جسم در خروش ، گفتم اى دريغا كز براقى كه » « سخن پاك را بعالم پاك رساند ، جانم از آن پياده است ، گو اينكه اليه يصعد » « الكلم الطيب و العمل الصالح يرفعه ، و آفتابى كه جواهر غيب را ببصر روح و » « چشمم نمايد جان از آن نابيناست . . . چون اين همم بغايت رسيد و اين غمم » « بنهايت همى نابيوسان مفرّج همّى و مفرّح غمّى از در دولت خانهء جان من در » « آمد . از اين بخشندهء بخشاينده‌يى ، چشمهء حيوان دلهاى مرده‌يى ، و روضهء انس » « جانهاى پژمرده‌يى ، اسمش هم صفت ذاتش احمد ، بختش هم نام پدرش مسعود ، » « او صفى و عرضش مصفا ، او مستوفى و مكرمتش مستوفى ، آن معتقد من داعى از » « راه حذق ، و آن متعهد من دوست از سر صدق ، حرّس اللّه روحه و طاب صبوحه . » « در آن دم چون مرا شكسته بسته ديد ، صدف مرواريد بشكافت ، از آنچه دانست »\r\n\r\n\r\n","description":"","footnote":"\r\n( 1 ) -\r\n دوستى مخلص اندرين شهرم * كرد ار صدق و دوستى بهرم\r\nخانه‌يى بهر من برحمت دل * كرد و يك‌دست جامه خانه ز ظل\r\n. . . هست تنهايى اندرين منزل * حجرهء جان و سبز خانهء دل\r\nمن بتنهايى اندرين بنياد * با دلى پر ز غم نشستم شاد\r\n. . . وندر آن خانه مونس از همه‌كس * سايهء خانهء من و من و بس\r\n. . . اندرين خانه‌يى شر و شورم * راست خواهى چو مرده در گورم \r\n","page_name":" 557 ","page_number":571},
  {"content":"\r\n\r\n« كه دل شميدهء رميده‌يى بمرواريد در توان يافت ، از شاهراه گوش دهان جانم » « پر مرواريد كرد ، پس گفت بدرنگ و دلتنگت همى بينم ! تو آنى كه همهء نقش » « هاى شيطانى را روىسيه كرده‌اى ، اين دلتنگى از كيست ؟ او را از حرمان دقيقهء » « خود از معنى اين خبر خبر كردم و گفتم جاى بدرنگى و دلتنگى هست ، كه از » « اين سه دست‌آويز كه وكيل آفرينش ارشاد كرده است ، پس از وفات دستم از » « اين سرمايه كوتاه است ، تا لاجرم محروم هر دو سراى شده‌ام و با اينهمه راه دراز » « مخوف در پيش ، و ستانندهء سرمايه بر راه ، ميترسم كه نبايد كه آنزمان كه گشت » « زمان بر چهار اركانم چهار تكبير كند و قامت عمرم بر در دروازهء قيامت بكشند ، » « چون مرا از اين سه وكيل در يكى نباشد ، در حضرت يكى بىپيرايه و سرمايه » « بمانم . آن غمخوار من چون شراب ، نه جگرخوار من چون سراب ، اين ماجرا » « چون از من بشنيد ، براى تفرج و تسليت مرا در شرابخانهء روح بگشاد ، و جام‌جام » « راح روح درداد . پس مرا گفت . . . . نفيس‌تر سرمايه‌يى از گنج خانهء عقل و » « گرانمايه‌تر پيرايه‌يى از معالم نفس ، خيرا كثيرا به بشارت الهى سرمايه تو ، و » « من يؤت الحكمة فقد اوتى خيرا كثيرا از جواهر روحانى باشارت نبوى پيرايهء » « تو ، و ان من الشعر لحكمة . پس اين چندين شربتها نوش كنى آنگاه شكر حق » « او را فراموش كنى ؟ . . . . »\r\n« چون عروس جان من از گفتگوى او پيرايه بربست ، من از راه ناز نياز را » « سلاح او ساختم ، بهانهء خانه و دانه آوردم ، عذر تعذر جامه و جاى گفتم ، كه بى » « يسارى و چهارديوارى اين‌چنين كارى ميسر نشود . »\r\n « اين فصل چو بشنيد ز من دست ببرزد * صد رحمت اللّه بر آن دست و بر آن بر » \r\n« همى دست قبول و اقبال بر سينهء مبارك زد ، در حال از بهر دفع بىانصافى زمستان » « را آفتاب كده‌يى بر آسمان همت بفرمود تا بساختند ، وز بهر سپر تيغ تابستان را » « فرمان داد تا سايه‌بانى بر آفتاب گرم بربستند ، وز بهر غذى ميكاييل را كه مكيال » « ارزاق بدست اوست يك ساله خطى رائج بنوشت ، و از براى لباس از جامهء خانهء » « عفت و عافيت بستان و از خلعت زمستانى و تابستانى در من پوشانيد . . . »\r\n« اكنون از بأس آن زير تيشگى پاس اشارت او بداشتم ، و آن نوروز رويان » « را كه نزهت جان پاك را بايسته‌اند ، در يك شبستان فرستادم ، و آن چالاكان » « كه خدمت دل خوش او را شايسته‌اند ، بر يك عتبه جمع كردم ، و تشبيبى بر اين » « نسق تحرير كردم و ترتيبى بر اين نهاد بنهادم و بپرداختم اين ديوان را بر اين » « تشبيب و ترتيب . . . »\r\n\r\n","description":"","footnote":"","page_name":" 558 ","page_number":572},
  {"content":"\r\n\r\nازين پس سنائى تا پايان حيات خود در غزنين بگوشه‌گيرى و عزلت گذراند و با آنكه دربار غزنوى آمادهء پذيرفتن او بود ، وى گوشهء تنهايى و تفكر و سير در مدارج كمال را بر شكوه و جلال دستگاه سلطنت ترجيح داد ، و در همين دوره است كه بنظم و اتمام مثنوى مشهور حديقة الحقيقة توفيق يافت تا بقول محمد بن على الرقا در مقدمهء حديقه روز يكشنبه يازدهم ماه شعبان سال 525 درگذشت . با اينحال سال وفات او را در تذكره‌ها باعداد ديگر نيز ذكر كرده‌اند . مثلا هدايت « 1 » سال 590 و تقى الدين كاشى سال 545 آورده است « 2 » و اين سال اخير را مرحوم علامه ميرزا محمد خان قزوينى پذيرفته و به اين نكته استدلال كرده است « 3 » كه چون سنائى را در حق معزى كه در سال 542 درگذشته است مراثى است ، پس سنائى بعد ازين سال زنده بوده و بنابرين بايد قول تقى الدين را در بارهء وفات او پذيرفت . ليكن با تحقيقى كه مرحوم عباس اقبال آشتيانى دربارهء سال وفات معزى كرده محقق شده است كه وى بعد از سال 521 زنده نبود و بدين ترتيب دليلى در دست نمىماند كه قول محمد بن على الرقا معاصر سنائى را كه روز و ماه و سال وفات شاعر را بدقت معلوم كرده است نپذيريم مگر آنكه بنابر نظر و استدلالات آقاى مدرس رضوى « 4 » تصور كنيم كه بجاى 525 شايد 535 صحيح باشد .\r\nمقبرهء سنائى در غزنين و زيارتگاه خاص و عام است و او بىترديد يكى از دوستداران صديق آل على و خاندان پيغامبر بوده است . نصير الدين ابو رشيد عبد الجليل قزوينى رازى در كتاب النقض خود آنجا كه سخن از رجال بزرگ و شاعران شيعه ميگويد نام سنائى را بعنوان بزرگترين شاعر اين فرقه برده و گفته است : « . . . اگر بذكر همهء شعراى شاعى مشغول شويم از مقصود خود بازمانيم ، و خواجهء سنائى غزنوى كه عديم النظير است در نظم و نثر و خاتم الشعراش نويسند ، منقبت بسيار دارد و اين خود\r\n\r\n\r\n","description":"","footnote":"\r\n( 1 ) - مجمع الفصحا ج 1 ص 254\r\n( 2 ) - آقاى مدرس رضوى در مقدمهء ديوان سنائى ( ص يب ) كليهء اقوال مختلف را دربارهء سال مرگ سنائى آورده‌اند .\r\n( 3 ) - حواشى چهارمقاله ص 151\r\n( 4 ) - مقدمهء ديوان سنائى ص يب - يز\r\n","page_name":" 559 ","page_number":573},
  {"content":"\r\n\r\nيك بيت است از آن جمله ، فرد :\r\n جانب هركه با على نه نكوست * هركه گو باش من ندارم دوست » « 1 » \r\nو گذشته از اشارات متأخرين در اقوال سنائى هم چندبار اشاره بعلى و آل او و دعوى محبت آنان و تعريض بمخالفان ايشانست . در عشقنامه وصفى كه از على عليه السلام كرده قابل توجهست . سنائى او را بر همه برترى داده و چنين گفته است :\r\n اشجع و افصح افضل و اكرم * از همه اعدل از همه اعلم \r\nو در حديقه گفته است :\r\n مر مرا مدح مصطفى است غذى * جان من باد جانش را بفدى\r\nآل او را بجان خريدارم * وز بدى خواه آل بيزارم\r\nدوستدار رسول و آل ويم * ز آنكه پيوسته در نوال ويم\r\nگر بدست اين عقيده و مذهب * هم برين بد بداريم يا رب\r\nمن ز بهر خود اين گزيدستم * كاندرين ره نجات ديدستم \r\nو باز در حديقه هنگام مدح امير المؤمنين على عليه السلام تصريحاتى بقبول امامت او دارد مثلا درين بيت :\r\n نائب مصطفى بروز غدير * كرده در شرع خود مر او را مير\r\n. . . رازدار خداى پيغمبر * رازدار پيمبرش حيدر\r\n. . . تا بنگشاد علم حيدر در * ندهد سنت پيمبر بر\r\n. . . با مديحش مدايح مطلق * زهق الباطل است و جاء الحق . . . \r\nو تعريضهايى كه بمخالفان او از عايشه و معاويه و آل مروان و آل زياد و جز آنان دارد ، همه دليل قاطع بر حبّ او نسبت به آن امام همام است و ستايش او از امام حسن و امام حسين و بدگويى قتلهء حسين هم دليل ديگرى برين اعتقاد شديد سنائى بآل رسول است . با اين حال سنائى از مدح و ستايش سه خليفهء اول و ائمهء فقه اهل سنت خوددارى نكرده است . بنابرين اگر هم او را از جملهء شيعيان بشماريم بايد معتقد بعدم تعصب او در مسائل مذهبى باشيم .\r\n\r\n\r\n","description":"","footnote":"\r\n( 1 ) - كتاب النقض چاپ آقاى محدث ص 252\r\n","page_name":" 560 ","page_number":574},
  {"content":"\r\n\r\nديوان وى از مدائح و زهديات و غزليات و قلندريات و رباعيات و مقطعات در دست است و بهترين طبع آن بتصحيح آقاى مدرس رضوى استاد فاضل دانشگاه تهران انجام گرفته و شامل 13346 بيت است . اين ديوان يك بار ديگر در تهران و يك بار نيز در بمبئى بطبع رسيده است . در مقدمه‌يى كه سنائى بر ديوان خود نوشته گفته است كه آن را باشارت يكى از دوستان خويش بنام احمد بن مسعود تيشه هنگامى كه از سفرهاى خود بازگشته و در مولد خود غزنين متوطن شده بود ، گردآورد . مقدمهء سنائى بر ديوان او و چند نامه از سنائى كه در ديوان وى نقل شده نمودارى از نثر استادانه و منشيانهء او و نمونهاى فصيحى از رسائل اخوانى فارسى در عهد ويست .\r\nغير از ديوان مذكور چند مثنوى از سنائى بازمانده است كه باختصار هريك را نام ميبريم :\r\nحديقة الحقيقة و شريعة الطريقة : كه آن را الهىنامه نيز مينامند « 1 » مهمترين مثنوى سنائى است كه شاعر آن را در بحر خفيف مخبون مقصور در ده هزار بيت و ده باب بنام بهرامشاه غزنوى سروده و در سال 524 شروع كرده و در 525 بپايان برده است « 2 » . سنائى در ابواب اين كتاب علاوه بر نعت خدا و رسول و آل و اصحاب او ابوابى را بعقل و علم و حكمت و عشق اختصاص داده است و در دو باب اخير كتاب از احوال خود و مدح بهرامشاه و صدور و اكابر دولت او سخن گفته است .\r\nچون كتاب حديقه بپايان رسيد علماى ظاهربين غزنين و متعصبان قوم بر او اعتراض كردند و او ناگزير كتاب خود را به امام الاجل برهان الدين ابو الحسن على بن\r\n\r\n\r\n","description":"","footnote":"\r\n( 1 ) - درين دو بيت از مولوى :\r\n ترك جوشى كرده‌ام من نيم‌خام * از حكيم غزنوى بشنو تمام\r\nدر الهىنامه گويد شرح اين * آن حكيم غيب و فخر العارفين \r\nو نيز رجوع شود به كشف الظنون حاج خليفه چاپ تركيه ج 1 ص 161\r\n( 2 ) -\r\n عددش هست ده هزار ابيات * همه امثال و پند و مدح و صفات\r\nشد تمام اين كتاب در مه دى * كه در آذر فگندم اين را پى\r\nپانصد و بيست و چار رفته ز عام * پانصد و بيست و پنج گشت تمام \r\n","page_name":" 561 ","page_number":575},
  {"content":"\r\n\r\nناصر الغزنوى ملقب به بريانگر كه در بغداد ساكن بود فرستاد و ازو درخواست تا آن را بر علماى دار السلام عرض كند و ويرا از طعن طاعنان رهايى بخشد . اشعارى كه سنائى به بريانگر فرستاد معرف كامل كتاب او و مطالب اصلى آنست بدين سبب بنقل بعضى از آنها درين مقام مبادرت ميكنيم :\r\n . . . تو ببغداد شاد و من ناشاد * خود نگويى ورا رسم فرياد\r\nسال و مه ترسناك و اندهگين * مانده محبوس تربت غزنين\r\n. . . اين كتابى كه گفته‌ام در پند * چون رخ حور دلبر و دلبند\r\nگرچه بسيار ديده‌اى تأليف * هيچ ديدى بدين صفت تصنيف\r\nهرچه دانسته‌ام ز نوع علوم * كرده‌ام جمله خلق را معلوم\r\nآنچه نصّ است و آنچه اخبارست * وز مشايخ هرآنچه آثارست\r\nاندرين نامه جملگى جمعست * مجلس روح را يكى شمعست\r\n. . . يك سخن زين و عالمى دانش * همچو قرآن پارسى خوانش\r\nاين سخن را مطالعت فرماى * نيك و بد در جواب بازنماى\r\nجاهلان جمله ناپسند كنند * وز سر جهل ريشخند كنند\r\nو آنكه باشد سخن‌شناس و حكيم * همچو قرآن نهد ورا تعظيم \r\nحديقة الحقيقه از جملهء منظومه‌هايى است كه در ادبيات فارسى تأثير فراوان داشته و در ايجاد منظومهايى از قبيل تحفة العراقين خاقانى و مخزن الاسرار نظامى اثر مستقيم كرده است . اين كتاب را كه در اوان وفات سنائى پراگنده بود محمد بن على الرفا بامر بهرامشاه گردآورد و مقدمه‌يى فصيح بر آن نگاشت كه بتمامى در دست و از نمونهاى خوب منشآت صوفيانه است .\r\nسير العباد الى المعاد مثنويى است بر وزن حديقة الحقيقة كه سنائى آن را در سرخس سروده و بمدح و ستايش سيف الدين محمد بن منصور قاضى سرخس تمام كرده است . عدد ابيات اين منظومه از هفتصد متجاوز است و يك بار در تهران با تصحيح\r\n\r\n","description":"","footnote":"","page_name":" 562 ","page_number":576},
  {"content":"\r\n\r\nو مقدمهء آقاى سعيد نفيسى بسال 1316 طبع شده . در منظومهء سير العباد سنائى بطريق تمثيل از خلقت انسان و اقسام نفوس و عقل و مسائل اخلاقى سخن گفته است .\r\nطريق التحقيق مثنويى است هم بر وزن حديقه و بر آن اسلوب كه در سال 528 يعنى سه سال بعد از اتمام حديقه بپايان رسيده و بر همان منوال ساخته شده است . اين كتاب يك بار در تهران بچاپ سنگى و بار ديگر بسال 1318 در شيراز بطبع رسيد .\r\nكارنامهء بلخ مثنويى است بر وزن حديقه در پانصد بيت كه ظاهرا نخستين نظم مثنوى سنائى است و هنگام توقف در شهر بلخ بنظم آمده و آن را « مطايبه‌نامه » هم ميگويند چه مبناى آن بر مزاح است . كارنامه را سنائى ظاهرا در عهد سلطنت مسعود بن ابراهيم ساخته و در آن نام آن پادشاه را آورده است « 1 » و بنابرين تاريخ نظم اين مثنوى پيش از سال 508 و موضوع آن مدح پادشاه و بزرگان و لشكريان و بعضى از شاعران غزنين و هجو و مطايبه با دسته‌يى ديگرست و از باب اطلاع بر بعض مسائل اجتماعى ارزش بسيار دارد . ازين منظومه نسخى در دست است و نخستين‌بار بتصحيح آقاى مدرس رضوى با مقدمه‌يى در مجلد سوم از دفتر چهارم فرهنگ ايران زمين بسال 1334 بطبع رسيده است . در سال 1318 كتابخانهء جهان‌نماى شيراز منظومهء كوتاهى را بنام « كارنامهء بلخ عارف ربانى حكيم سنائى غزنوى عليه الرحمه ) طبع كرده است كه اصلا نه كارنامه بلخ است و نه بسنائى مربوطست بلكه نسخه‌ييست از نمكدان حقيقت از شفائى اصفهانى « 2 » .\r\nمثنويهاى ديگرى بنام عشقنامه و عقل‌نامه و تجربة العلم از سنائى در دست است كه از آن ميان عشقنامه در حدود هزار بيت دارد و مشحون از معارف و حقايق و مواعظست . اين سه مثنوى را با طريق التحقيق و كارنامه و سير العباد « ستهء سنائى » ميگويند .\r\nمعاصران سنائى : سنائى با گروهى از شاعران بزرگ معاصر خود رابطه\r\n\r\n\r\n","description":"","footnote":"\r\n( 1 ) -\r\n در جهان نام عدل معهودست * تا بمسعود ملك مسعودست \r\n( 2 ) - رجوع شود بمقدمهء كارنامهء بلخ از آقاى مدرس رضوى استاد دانشگاه تهران\r\n","page_name":" 563 ","page_number":577},
  {"content":"\r\n\r\nداشته است . در آغاز كار شاعرى او مسعود بن سعد بن سلمان شاعر استاد در غزنين شهرت وافرى حاصل كرده بود و هنگامى كه از آخرين زندان خود رهايى يافته و بغزنين آمده بود ، به تفصيلى كه در شرح احوال او ديده‌ايم ، سنائى بگرد آوردن ديوان آن استاد پرداخت . علاوه بر او نام شاعران ديگرى مانند ابو حنيفهء اسكافى ، سيد حسن ، معزى ، عثمان مختارى و چند تن شاعر غيرمعروف را در آثار او مىبينيم كه سنائى برخى از آنان را رثاء گفته و از بعضى بنيكى و ستايش نام برده است .\r\nسنائى از سلاطين غزنوى سلطان مسعود بن ابراهيم ( 492 - 508 ) و بهرامشاه بن مسعود ( 511 - 552 ) و از سلاجقه سنجر بن ملكشاه را مدح گفته و كارنامهء بلخ را بنام مسعود و حديقة الحقيقه را بنام بهرامشاه سروده است .\r\nاز وزراء و صدور و رجال دولت غزنوى و علما و اشراف غزنين و خراسان هم نام چند تن را در آثار سنائى مىيابيم كه از جملهء بزرگترين آنان ثقة الملك طاهر بن على وزير سلطان مسعود بن ابراهيم ؛ و منصور بن سعيد بن حسن ميمندى عارض سپاه سلطان ابراهيم ؛ و خواجه قوام الدين ابو القاسم ناصر بن حسين درگزينى وزير سنجر كه ميان او و سنائى قواعد مصادقت و مكاتبت مستقر بود و دو نامهء سنائى به اين وزير مبنى بر اعتذار از وصول به خدمت او و ملاقات آن وزير در دست است ؛ و خواجه معين الدين ابو نصر احمد بن فضل كاشانى وزير سنجر ؛ و ابو محمد بن الحسن القاينى وزير بهرامشاه ؛ و ابو نصر محمد بن عبد الحميد مستوفى از وزراء بهرامشاه ؛ و خواجه عميد احمد بن مسعود تيشه كه از رجال غزنين بود و با سنائى دوستى داشت و براى او به تفصيلى كه ديده‌ايم خانه‌يى در غزنين ترتيب داد ؛ و امام برهان الدين ابو الحسن على بن ناصر غزنوى معروف به بريانگر كه با سنائى حق نان و نمك و دوستى و مصادقت داشته و از ائمهء مشهور بغداد و ساكن آن شهر بوده است و سنائى بعد از اعتراض متعصبان نسخه‌يى از حديقه را براى حكومت نزد وى فرستاده بود ؛ و فضل بن يحيى بن صاعد هروى معروف بعارف زرگر كه ميان او و سنائى مشاعره و مكاتبه بود و قصائد آن دو كه به يكديگر فرستاده‌اند در ديوان سنائى\r\n\r\n","description":"","footnote":"","page_name":" 564 ","page_number":578},
  {"content":"\r\n\r\nديده مىشود ؛ و عدهء زياد ديگر « 1 » .\r\nسنائى بىترديد يكى از بزرگترين شاعران زبان فارسى و از جملهء گويندگانى است كه در تغيير سبك شعر فارسى و ايجاد تنوع و تجدد در آن مؤثر بوده و آثار او منشأ تحولات شگرف در سخن گويندگان بعد از وى شده است . هنگام مطالعه در اشعار و آثار سنائى خواننده با دو سبك سخن و دو سنخ فكر مواجه مىشود . اين دوگانگى سبك و فكر سنائى مربوط به دو مرحله از زندگانى اوست . در مرحلهء نخستين سنائى شاعر دربارى و لهوپيشه بود و براى تحصيل دينار و درهم از مدح هيچكس امتناعى نداشت و آنچه بچنگ ميآورد صرف مجلس سماع و نشاط ميكرد . از شوخى و هزل و حتى گاه از آوردن كلمات ركيك در سخن استادانهء خود امتناعى نداشت . درين دوره شعر سنائى اگرچه استادانه و مقرون بمهارت و لطف است ليكن بشدت متأثر از سبك استادان مقدم بر وى از قبيل عنصرى و فرخى و مسعود سعد و على الخصوص فرخى است . در قصائد اين دوره تغزلات لطيف و تشبيب‌هاى دل‌انگيز ميتوان يافت و اگرچه از غالب اشعار دورهء اول او آثار تقليد لايح و آشكارست ، با اينحال در سخنان همين دورهء او مايه‌يى از كمال و علائمى از تحول سبك مشاهده مىشود كه در عين تقليد او را از مقلّدان خود دور ميدارد ، و مسلما عامل زمان و تحولى كه در زبان و در افكار شعرا حاصل ميشد ، و همچنين مراتب علمى سنائى چنان كه در آثار ديگر شاعران دورهء او مؤثر بوده است ، او را نيز در عين تقليد بسبك خاص تازه‌يى رهبرى ميكرد ، و مانند آنست كه اين ميل بابتكار و ابداع روش خاص ميبايست با يك تكامل روحى شاعر سمت تحقق پذيرد و از قوه بفعل درآيد و اين امر حاصل نشد مگر در دورهء دوم زندگانى شاعر كه دورهء تغيير حال و تكامل معنوى اوست و شاعر در اين دوره مدتى را در سير آفاق و انفس گذرانده چندى با رجال بزرگ خراسان معاشرت داشته و مدتى در خدمت مشايخ جليل زانوى تلمّذ بر زمين زده و ديرگاهى در تفكر و تأمل بسر برده و مايهء علمى خود را ازين راهها تكامل داده\r\n\r\n\r\n","description":"","footnote":"\r\n( 1 ) - براى اطلاع كافى ازين رجال و روابط سنائى با آنان رجوع شود بمقدمهء ديوان سنائى بقلم آقاى مدرس رضوى استاد دانشگاه تهران .\r\n","page_name":" 565 ","page_number":579},
  {"content":"\r\n\r\nو با افكار نو و انديشه‌هاى دينى و عرفانى همراه كرده و ازين ميان سنخ فكرى جديد و شيوهء شاعرى تازهء خود را پديد آورده و در قصائد و غزليات و قلندريات و ترجيعات متعدد نشان داده و به همان سبك شناخته و معروف شده است . اين دسته از آثار و اشعار سنائى پر است از معارف و حقايق عرفانى و حكمى و انديشه‌هاى دينى و زهد و وعظ و ترك و تمثيلات تعليمى كه با بيانى شيوا و استوار ادا شده است . درين قصايد سنائى از استعمال كلمات و حتى تركيبات و عبارات عربى بوفور خوددارى نكرده است « 1 » و كلام خود را باشارات مختلف از احاديث و آيات و قصص و تمثيلات و استدلالات عقلى و استنتاج از آنها براى اثبات مقاصد خود و اصطلاحات وافر علمى از علوم مختلف زمان ، كه در همهء آنها صاحب اطلاع بوده ، آراسته است و به همين سبب بسيارى از ابيات او دشوار و محتاج شرح و تفسير شده است .\r\nبايد گفت اين روش كه سنائى در شعر پيش گرفت مبداء تحول بزرگى در شعر فارسى و يكى از علل انصراف شعرا از امور ساده و توصيفات عادى و توجه آنان بمسائل مشكلتر ، به قصد اظهار استادى و مهارت شده است ، و غالب شعرايى كه بعد از سنائى در مسائل حكمى و عرفانى و دينى و وعظ وارد ميشدند به اين شاعر و آثار او نظر داشته و بعضى نيز مانند خاقانى بصراحت خود را درين‌گونه مسائل جانشين سنائى مىشمرده‌اند « 2 » ليكن بايد متوجه بود كه انسجام و استحكام كلام و دقت در به كار بردن الفاظ منتخب و تركيبات تازه و ايراد معانى دقيق در اشعار سنائى بدرجه‌ييست كه تقليد از او را حتى براى شاعران بسيار توانا مشكل ساخته است .\r\nسنائى در مثنويهاى خود بيش از قصائد بايراد معانى و الفاظ دشوار و اشاره بمسائل مختلف علمى و فلسفى و عرفانى و دينى توجه كرده و ازين حيث بسيارى از ابيات او در سير العباد و طريق التحقيق و حديقه محتاج شروح مفصل است تا مورد فهم خواننده\r\n\r\n\r\n","description":"","footnote":"\r\n( 1 ) - مانند قصيدهء :\r\n اى منزه ذات تو عما يقول الظالمون * گفت علمت جمله را مالم تكونوا تعلمون \r\nالى آخر قصيده\r\n( 2 ) - رجوع شود بشرح حال خاقانى در همين كتاب\r\n","page_name":" 566 ","page_number":580},
  {"content":"\r\n\r\nتواند شد و از ميان مثنويهاى او حديقة الحقيقه را عبد اللطيف بن عبد اللّه بن عباس شرح كرده است . از اشعار اوست :\r\n\r\nاز حديقة الحقيقة :\r\n ديد وقتى يكى پراگنده * زنده‌يى زير جامهء ژنده\r\nگفت اين جامه سخت خُلقانست * گفت هست آن من چنين ز آنست\r\nچون نجويم حرام و ندهم دين * جامه لابد نباشدم به ازين\r\nهست پاك و حلال و ننگين روى * نه حرام و پليد و رنگين روى\r\nچون نمازى « 1 » و چون حلال بود * آن مرا جوشن جلال بود \r\n* * *\r\n عاشقى را يكى فسرده بديد * كه همى مرد و خوش همىخنديد\r\nگفت كآخر بوقت جان دادن * خندت از چيست و اين خوش استادن\r\nگفت خوبان چو پرده برگيرند * عاشقان پيششان چنين ميرند \r\n* * *\r\n داشت لقمان يكى كُريجهء « 2 » تنگ * چون گلوگاه ناى و سينهء چنگ\r\nشب در او در برنج و تاب بدى * روز در پيش آفتاب بدى\r\nروز نيمى بآفتاب اندر * همه‌شب ز او برنج و تاب اندر\r\nبلُفضولى سؤال كرد از وى * چيست اين خانه شش بدست « 3 » و سه پى\r\nهمه عالم سراى و بستانست * اين كُريجت بتر ز زندانست\r\nدر جهان فراخ با نزهت * چكنى اين كُريج پر وحشت\r\nعالمى پر ز نزهت و خوشى * رنج اين تنگناى از چه كشى\r\nبا دم سرد و چشم گريان پير * گفت هذا لمن يموتُ كثير\r\nدر رباطى مقام و من گذرى * بر سر پل سراى و من سفرى\r\nچون كنم خانهء گل آبادان * دل من « اينما تكونوا » خوان \r\n\r\n\r\n","description":"","footnote":"\r\n( 1 ) - نمازى : پاك\r\n( 2 ) - كريج و كريجه : خانهء كوچكى كه از نى و علف سازند . كومته :\r\n( 3 ) - بدست : وجب .\r\n","page_name":" 567 ","page_number":581},
  {"content":"\r\n\r\n چون درر آيد اجل چه بنده چه شاه * وقت چون دررسد چه بام و چه چاه \r\n* * *\r\n قصه‌يى ياد دارم از پدران * ز آن جهان ديدگان پرهنران\r\nداشت زالى بروستاى تگاو * مهستى نام دخترى و سه گاو\r\nنوعروسى چو سرو تر بالان * گشت روزى ز چشم بد نالان\r\nگشت بدرش چو ماه نو باريك * شد جهان پيش پيرزن تاريك\r\nدلش آتش گرفت و سوخت جگر * كه نيازى جز او نداشت دگر\r\nزال گفتى هميشه با دختر * پيش تو باد مردن مادر\r\nاز قضا گاوِ زالك از پى خُوَرد * پوز روزى بديكش اندر كرد\r\nماند چون پاى مُقعِد اندر ريگ * آن سر مُرده ريگش اندر ديگ\r\nگاو مانند ديوى از دوزخ * سوى آن زال تاخت از مطبخ\r\nزال پنداشت هست عزرائيل * بانگ برداشت از پى تهويل\r\nكاى مقلموت « 1 » من نه مهستيم * من يكى زالِ پيرِ محنتيم\r\nتندرستم من و نيم بيمار * از خدا را مرا به دو مشمار\r\nگر ترا مهستى همى بايد * آنك او را ببر مرا شايد\r\nتا بدانى كه وقت پيچاپيچ * هيچكس مر ترا نباشد هيچ \r\n\r\nاز كارنامهء بلخ :\r\n چون گذشتى ز خلقت ايشان * برگذر بر وطاى « 2 » درويشان\r\nتا يكى قوم بينى از خود پاك * با تو بر خاك و برتر از افلاك\r\nهمه نقاش آتشين خامه * همه خورشيد آسمان جامه\r\nورق حرف در نوشته همه * محض معنى و روح گشته همه\r\nبرتر آورده از مراتب دم * قدم از پردهء حدوث و قدم\r\nهمه را كرده غيرت بارى * از قبول زمانه متوارى \r\n\r\n\r\n","description":"","footnote":"\r\n( 1 ) - مقلموت : ملك الموت\r\n( 2 ) - وطا : فرش\r\n","page_name":" 568 ","page_number":582},
  {"content":"\r\n\r\n همه سوى فقيه سالوسى * همه نزديك عامه افسوسى\r\nهمه از ناوك بلا خسته * همه از ننگ خويش وارسته\r\nكرده در راه عشقِ بىفرياد * همه ميراث خاك آدم باد\r\nعلمشان زير حرفِ نادانيست * چه عجب گنج زير ويرانيست\r\nهمه پست و بلند مايه چولاد « 1 » * همه پوشيده و برهنه چو باد\r\nبر هوا وقف كرده هاويه « 2 » را * برتر از عقل برده زاويه را\r\nفارغ از نقش دين و كيش همه * گرد خانهء هواى خويش همه\r\nبرده رخت بقاى دوجهانى * از ره كفر در مسلمانى\r\nساخته هريك از ميان ضمير * از قل اللّه ثم ذرهم « 3 » بير « 4 »\r\nچنگ در حضرت خداى زده * هرچه آن نيست پشت پاى زده \r\n\r\nاز سير العباد :\r\nدرين ابيات بطريق رمز كيفيت تركيب صورت انسانى و روح ناميه را بيان مىكند :\r\n دان كه در ساحت‌سراى كُهن * چون تهى شد زمن « 5 » مشيمهء كُن\r\nسوى پستى رسيدم از بالا * حلقه در گوش ز اهبطوا منها « 6 »\r\nدايه‌يى يافتم قديم نهاد * بوده با جنبشى فلك همزاد\r\nگنده پيرى چو چرخ پرمايه * بىخبر ز آفتاب و از سايه\r\nپيشوا بوده نوع عالم را * دايگى كرده شخص آدم را\r\nحيوان را بر تبت و مقدار * دايه و مطبخى و خوانسالار \r\n\r\n\r\n","description":"","footnote":"\r\n( 1 ) - لاد : خاك ، چينهء ديوار ، ديباى تنگ و نرم\r\n( 2 ) - هاويه : دوزخ\r\n( 3 ) - قل اللّه ثم ذرهم فى خوضهم يلعبون\r\n( 4 ) - بير : جامهء خواب\r\n( 5 ) - مراد « آدمى » است\r\n( 6 ) - اشاره است به آيه 36 از سورة البقرة :  « قُلْنَا اهْبِطُوا مِنْها جَمِيعاً فَإِمَّا يَأْتِيَنَّكُمْ مِنِّي هُدىً فَمَنْ تَبِعَ هُدايَ فَلا خَوْفٌ عَلَيْهِمْ وَ لا هُمْ يَحْزَنُونَ » \r\n","page_name":" 569 ","page_number":583},
  {"content":"\r\n\r\n اين‌چنين دايه از كرانه مرا * تربيت كرده مادرانه مرا\r\nكاوّلين مايهء تناسل بود * جزوهاى نبات را كل بود\r\nنقش نوشاد را ازو شادى * سرو آزاد ز او بآزادى\r\nگلبنان ز او گشاده خد بودند * سروها ز او كشيده قد بودند\r\nزو كشيده و گشاده شد ببهار * پنجهء سرو و چهرهء گلنار\r\nگوهرى را كه چرخ و الا كرد * جنبش او بلندبالا كرد\r\nجويهايى كه خازن آبند * الف و نون جمع ازو يابند\r\nگرچه در اصل كودكى بودم * نزد او چوب و نى يكى بودم\r\nچون گيا بىخبر همىخوردم * با گيا همسرى همىكردم\r\nاين‌چنين دايه پيش هر هستى * جلوه كردى مرا بهر دستى\r\nاولين سبز يافت كسوت نى * بعد از آن لعل ساخت خلعت نى\r\nچون بريدم ز سبز و لعل اميد * بازدادم يكى قِماط « 1 » سپيد\r\nچون دريدم قماط سيمابى * دوخت بازم قباى عنّابى\r\nساخت زان پس مرا بمستورى * كُرته « 2 » عودى و حجره كافورى\r\nپس مرا از براى هر نه برخ * كرد نه ماه جلوه بر نه چرخ\r\nچون قوى بيخ گشت بنيادم * پس به شهر پدر فرستادم \r\n\r\nاز مثنوى طريق التحقيق :\r\n دوش ناگه نهفته از اغيار * يافتم بر در سرايش بار\r\nمجلسش ز آنسوى جهان ديدم * دور از انديشه و گمان ديدم\r\nمجمعى ديده‌ام پر از عشاق * جسته از بند گنبد زرّاق\r\nچارتكبير كرده بر دوجهان * گشته فارغ ز شغل هر دوجهان\r\nباده از جام معرفت خورده * راه ز آنسوى شش جهت كرده \r\n\r\n\r\n","description":"","footnote":"\r\n( 1 ) - قماط : كهنه‌يى كه در قنداق كودك گذارند\r\n( 2 ) - كرته : پيراهن\r\n","page_name":" 570 ","page_number":584},
  {"content":"\r\n\r\n همه گوياى بيزبان بودند * همه بىديده نقش‌خوان بودند\r\nماجرايى كه آن‌زمان ميرفت * سخن الحق نه بر زبان ميرفت\r\nنكته‌ها رفت بس شگرف آنجا * درنگنجيد صوت و حرف آنجا\r\nصوت و حرف از جهان جسم بود * بهر تركيب فعل و اسم بود\r\nدر جهانى كه عالم ثانيست * بىزبانى همه زبان دانيست\r\nعاشقان صف كشيده دوشادوش * ساقيان بركشيده نوشانوش\r\nسالك گرم‌رو در آن بازار * ارِنىگوى از پى ديدار\r\nعاشقان از وصال يافته ذوق * لى مع اللّه گوى از سر شوق\r\nرهروان در جهان حيرانى * بركشيده نواى سبحانى\r\nديگرى اوفتاده در تك‌وپوى * ليس فى جبتى سوى اللّه گوى\r\nآنكه او گوهر معانى سفت * به زبان و بدل انا الحق گفت\r\nهمگنان جان و دل به دو داده * واله و مست و بى خود افتاده\r\nبهر او بود جست‌وجوى همه * او منزه ز گفت‌وگوى همه\r\nمن دلسوخته جگر خسته * پاى در دام شش جهت بسته\r\nصفتم در جهان صورت بود * صورت آسودهء كدورت بود\r\nفرصتى نه كه چُست برتازم * در چنان منزلى وطن سازم\r\nقوّتى نه كه بازپس گردم * با سگ و خوك همنفس گردم\r\nدل بر انديشه تا چه بايد كرد * ره بدانجا چگونه بايد كرد\r\nچون كنم كاين طلسم بگشايم * پايم از بند جسم بگشايم\r\nدر رهش خان‌ومان براندازم * جان كنم خرقه و دراندازم\r\nناگهان دررسيد از در غيب * كرده پرگوهر حقايق جيب\r\nگفت اى رخ به خون دل شسته * در جهان فنا بقا جسته\r\nتا درين منزلى كه هستى تست * پستى تو ز خودپرستى تست\r\nچون ز هستى خويش درگذرى * هرچه هستى است زير پى سپرى \r\n\r\n","description":"","footnote":"","page_name":" 571 ","page_number":585},
  {"content":"\r\n\r\n تو چه دانى كه ز آستان قدم * چند راهست تا جهان قدم\r\nچند سختى كشيد مىبايد * چند منزل بريد مىبايد\r\nتا به نيكى بدل كنى بد را * و اندر آن عالم افگنى خود را\r\nگر ترا ميل عالم قدمست * ترك خود گفتن اولين قدمست\r\nنرسى تا تو با تو همنفسى * قدم از خود برون نهى برسى\r\nتا طلاق وجود خود ندهى * پاى در عالم قدم ننهى\r\nتا وداع جهان جان نكنى * ره بدان فرخ آستان نكنى\r\nدر هوايش ز بند جان برخيز * جان بده وز سر جهان برخيز\r\nبوجود جهان قلم دركش * در صف عاشقان علم بركش\r\nمنشين اين‌چنين كه ناخوبست * خيز و آن را طلب كه مطلوبست \r\n* * *\r\n\r\nاز ديوان قصائد و غزلها و رباعيها :\r\n مسلمانان مسلمانان مسلمانى مسلمانى * ازين آيين بىدينان پشيمانى پشيمانى\r\nمسلمانى كنون اسميست بر عرفى و عاداتى * دريغا كو مسلمانى دريغا كو مسلمانى\r\nفروشد آفتاب دين برآمد روز بيدينان * كجا شد درد بودردا و آن اسلام سلمانى\r\nجهان يكسر همه پرديو و پرغولند و امت را * كه يا رد كرد جز اسلام و جز سنت نگهبانى\r\nبميريد از چنين جانى كزو كفر و هوا خيزد * ازيرا در چنان جانها فرونايد مسلمانى\r\nشراب حكمت شرعى خوريد اندر حريم دين * كه محرومند ازين عشرت هوس‌گويان يونانى \r\n\r\n","description":"","footnote":"","page_name":" 572 ","page_number":586},
  {"content":"\r\n\r\n مسازيد از براى نام و دام و كام چون غولان * جمال نقش آدم را نقاب نفس شيطانى\r\nشود روشن‌دل و جان‌تان ز شرع و سنت احمد * از آن كز علت اولى قوى شد جوهر ثانى\r\nز شرعست اين نه از تن‌تان درون جانتان روشن * ز خورشيد است نز چرخست جرم ماه نورانى\r\nكه گر تأييد عقل كل نبودى نفس كلى را * نگشتى قابل نقش دوم نفس هيولانى\r\nهر آنكو گشت پرورده به زير دامن خذلان * گريبان‌گير او نايد دمى توفيق ربانى\r\nنگردد گرد دين‌داران غرور ديو نفس ايرا * سبكدل كى كشد هرگز دمى بار گرانجانى\r\nتو اى مرد سخن‌پيشه كه بهر دام مشتى دون * ز دين حق بماندستى بنيروى سخندانى\r\nچه سستى ديدى از سنت كه رفتى سوى بيدينان * چه تقصير آمد از قرآن كه گشتى گرد لامانى « 1 »\r\nنبينى غيب آن عالم درين پر عيب عالم زان * كه كس نفس نبوّت را نديد از چشم جسمانى\r\nبرون كن طوق عقلانى بسوى ذوق ايمان شو * چه باشد حكمت يونان به پيش ذوق ايمانى\r\nدر كفر و جهوديرا از اوّل چون على بركن * كه تا آخر چنو يا بى ز دين تشريف ربانى\r\nبجز خشنودى حق را ز جان و عقل و مال و تن * پس آنگه از زبان شكر ميگو كاينت ارزانى \r\n\r\n\r\n","description":"","footnote":"\r\n( 1 ) - لامانى : چاپلوسى و هرزه‌گويى و لابه\r\n","page_name":" 573 ","page_number":587},
  {"content":"\r\n\r\n درين كَهپايه چون گردى بر آخور چون خر عيسى * بسوى عالم جان شو كه چون عيسى همه جانى\r\nز دونى و ز نادانى چنين مزدور ديوان شد * و گرنه ارسلان خاصست دين را نفس انسانى\r\nنه اى سلطان كه سلطانست خشم و آرزو بر تو * سوى سلطان سلطانان ندارى اسم سلطانى\r\nچه خيزد ز اوّل ملكى كه در پيش دم آخر * بود ساسى « 1 » و بيسامان چه ساسانى چه سامانى\r\nبدين ده‌روزه دهقانى مشو غره كه ناگاهان * چو اين پيمانه پر گردد نه ده ماند نه دهقانى\r\nتو مانى و به دو نيكت چو زين عالم برون رفتى * نيايد با تو در خاكت نه فغفورى نه خاقانى\r\nفسانهء خوب شو آخر چو ميدانى كه پيش از تو * فسانهء نيك و بد گشتند سامانى و ساسانى\r\nتو اى خواجه گر از اركان اين ملكى نه‌اى خواجه * از آن كز بهر نيت را اسير چار اركانى\r\nتو مردم نيستى زيرا كه دايم چون ستور و دد * گهى دلخستهء چوبى گهى جان بستهء خوانى\r\nاگر چند از توانايى زننده همچو خايسكى « 2 » * وگر چند از شكيبايى خورنده همچو سندانى\r\nمشو غره كه در يكدم ز زخم چرخ ساينده * بريزى گر همه پتكى بسايى گر چو سوهانى\r\nتو اى بازارى مغبون كه طفلى را ز بيرحمى * دهى دين تا يكى حبه‌اش ز روى حيله بستانى \r\n\r\n\r\n","description":"","footnote":"\r\n( 1 ) - ساسى : گدا و گدايى\r\n( 2 ) - خايسك : پتك\r\n","page_name":" 574 ","page_number":588},
  {"content":"\r\n\r\n ز روى حرص و طرّارى نيارد وزن در پيشت * همه علم خدا آنگه كه بنشينى بوزّانى\r\nتو اى نحس از پس ميزان از آن جز قحط ننديشى * كه عالم قحط برگيرد چو كيوان گشت ميزانى\r\nو ليكن مشترى آخر بروز دين ز شخص تو * بخواهد كين خويش ارچه بسازى جاى كيوانى\r\nتو اى زاهد گر از زهدت كسى سوى ريا خواند * ز بهر چشم بدبينان تو و جاى تن آسانى\r\nمترس ار در ره سنت تويى بىپاى چون دامن * چو اندر شاهراه عشق بيسر چون گريبانى\r\nبوقت خدمت يزدان دلت را راست كن قبله * از آن كاين كار دل باشد نباشد كار پيشانى\r\nقيامت هست يوم الجمع سوى مرد معنىدان * و ليكن نزد صورت‌بين بود روز پريشانى\r\nاگر بيدست و بىپايى بميدان رضاى او * بپيش شاه گويى كن كه نايد از تو چوگانى\r\nدرين ره دل برند از بر درين صف سر برند از تن * تو و دوكى و تسبيحى كه نز مردان ميدانى\r\nفقيه ار هست چون تيغ و فقير ار هست چون افسان * تو بارى كيستى زينها كه نه تيغى نه افسانى . . . \r\n* * *\r\n مكن در جسم و جان منزل كه اين دونست و آن و الا * قدم زين هر دو بيرون نه نه اينجا باش و نه آنجا\r\nبهرچ از راه دور افتى چه كفر آن حرف و چه ايمان * بهرچ از دوست و امانى چه زشت آن نقش و چه زيبا \r\n\r\n","description":"","footnote":"","page_name":" 575 ","page_number":589},
  {"content":"\r\n\r\n گواه رهرو آن باشد كه سردش يا بى از دوزخ * نشان عاشق آن باشد كه خشكش بينى از دريا\r\nنبود از خوارى آدم كه خالى گشت ازو جنت * نبود از عاجزى وامق كه عذرا ماند ازو عذرا\r\nسخن كز روى دين گويى چه عبرانى چه سريانى * مكان كز بهر حق‌جويى چه جابلقا چه جابلسا\r\nشهادت گفتن آن باشد كه هم ز اول در آشامى * همه درياى هستى را بدان حرف نهنگ‌آسا « 1 »\r\nنيابى خار و خاشاكى درين ره چون بفرّاشى * كمر بست و بفرق استاد در حرف شهادت لا\r\nچو لا از حدّ انسانى فگندت در ره حيرت * پس از نور الوهيت باللّه آى از الّا\r\nز راه دين توان آمد بصحراى نياز ارنى * بمعنى كى رسد مردم گذر ناكرده بر اسما\r\nدرون جوهر صفرا همه كفر است و شيطانى * گرت سوداى دين باشد قدم بيرون نه از صفرا\r\nچه مانى بهر مردارى چو زاغان اندرين پستى * قفس بشكن چو طاوسان يكى بر پر برين بالا\r\nعروس حضرت قرآن نقاب آنگه براندازد * كه دار الملك ايمان را مجرّد بيند از غوغا \r\n\r\n\r\n","description":"","footnote":"\r\n( 1 ) - يعنى : لا\r\n","page_name":" 576 ","page_number":590},
  {"content":"\r\n\r\n بمير اى دوست پيش از مرگ اگر مى زندگى خواهى * كه ادريس از چنين مردن بهشتى گشت پيش از ما\r\nبتيغ عشق شو كشته كه تا عمر ابد يا بى * كه از شمشير بو يحيى « 1 » نشان ندهد كس از احيا\r\nچه دارى مهر بدمهرى كزو بيجان شد اسكندر * چه بازى عشق با يارى كزو بىملك شد دارا\r\nگرت سوداى آن باشد كزين سودا برون آيى * زهى سودا كه خواهى يافت فردا از چنين سودا\r\nسر اندر راه ملكى نه كه هر ساعت همىباشى * تو همچون گوى سرگردان و ره چون پهنه « 2 » بىپهنا « 3 »\r\nتو در كشتى فگن خود را مپاى از بهر تسبيحى * كه خود روح القدس گويد كه بسم اللّه مجريها\r\nاگر دينت همى بايد ز دنيادار پى بگسل * كه حرصش با تو هر ساعت بود بيحرف و بىآوا\r\nهمىگويد كه دنيا را بدين از ديو بخريدم * اگر دنيا همىخواهى بده دين و ببر دنيا\r\nببين بارى كه هر ساعت ازين پيروزه‌گون خيمه * چه بازيها برون آرد همى اين پير خوش‌سيما\r\nجهان هزمان همىگويد كه دل در ما نبندى به * تو خود مىپند ننيوشى ازين گوياى ناگويا \r\n\r\n\r\n","description":"","footnote":"\r\n( 1 ) - بو يحيى : ملك الموت\r\n( 2 ) - پهنه : چوگان\r\n( 3 ) - پهنا : عرض ، پهنى .\r\n","page_name":" 577 ","page_number":591},
  {"content":"\r\n\r\n گر از آتش همىترسى بمال كس مشو غرّه * كه اينجا صورتش مالست و آنجا شكلش اژدرها\r\nاز آتش‌دان حواست را هميشه مستى و هستى * ز دوزخ دان نهادت را هماره مولد و منشا\r\nپس اكنون گر سوى دوزخ‌گرايى بس عجب نبود * كه سوى كلّ خود باشد هميشه جنبش اجزا\r\nگر امروز آتش شهوت بكشتى بىگمان رستى * و گرنه تف آن آتش ترا هيزم كند فردا\r\nتو از خاكى بسان خاك تن در ده درين پستى * مگر گردى چو جان و عقل هم والىّ و هم و الا\r\nكه تا پستست خاك اينجا همه نفعست ليك آنگه * بلاى ديده‌ها گردد چو بالا گيرد از نكبا « 1 »\r\nز باد فقه و باد فقر دين را هيچ نگشايد * ميان دربند كارى را كه اين رنگست و آن آوا\r\nمگو مغرور غافل را براى امن او نكته * مده محرور جاهل را ز بهر طبع او خرما\r\nچو علمت هست خدمت كن چو دانايان كه زشت آيد * گرفته چينيان احرام و مكّى خفته در بطحا\r\nنه صوت از بهر آن آمد كه سوزى زهرهء زهره * نه حرف از بهر آن آمد كه دزدى چادر زهرا\r\nترا تيغى به كف دادند تا غزوى كنى با خود * تو چون از خود سپر سازى نمانى زنده در هيجا \r\n\r\n\r\n","description":"","footnote":"\r\n( 1 ) - نكبا : بادى كه از مهبّ خود برگردد و ميان دو باد وزد يا ميان صبا و شمال ( منتهى الارب )\r\n","page_name":" 578 ","page_number":592},
  {"content":"\r\n\r\n بنزد چون تو بىحسّى چه دانايى چه نادانى * بدست چون تو نامردى چه نرم آهن چه روهينا « 1 »\r\nترا بس ناخوشست آواز ليكن اندرين گنبد * خوش آوازت همىدارد صَداى گنبد خضرا\r\nو ليك آنگه خجل گردى كه استادى ترا گويد * كه با داود پيغمبر رسيلى « 2 » كن درين صحرا\r\nتو چون مورى و اين را هست همچون موى بت‌رويان * مرو زنهار بر تقليد و بر تخمين و بر عميا « 3 »\r\nچو علم آموختى از حرص آنگه ترس كاندر شب * چو دزدى با چراغ آيد گزيده‌تر برد كالا\r\nازين مشتى رياست جوى رعنا هيچ نگشايد * مسلمانى ز سلمان جوى و درد دين ز بودردا\r\nبه صاحب دولتى پيوند اگر نامى همىجويى * كه از يك چاكرى عيسى چنان معروف شد يلدا « 4 »\r\nقدم در راه مردى نه كه راه و گاه و جاهش را * نباشد تا ابد مقطع نبودست از ازل مبدا\r\nز بهر قالب او راست اين ارواح مستوفى * ز بهر حالت او راست اين انفاس مستوفا\r\nز بهر كسب آنجا راست اينجا كشتن آدم * ز بهر زاد آنجا راست اينجا زادن حوّا \r\n\r\n\r\n","description":"","footnote":"\r\n( 1 ) - روهينا : آهن و فولاد جوهردار\r\n( 2 ) - رسيل : همراه و همگام .\r\n( 3 ) - عميا : كورى .\r\n( 4 ) - يلدا : نام يكى از ملازمان عيسى بود\r\n","page_name":" 579 ","page_number":593},
  {"content":"\r\n\r\n تو پندارى كه بر بازيست اين ميدان چون مينو * تو پندارى كه بر هرزه است اين ايوان چون مينا\r\nوگر نز بهر دينستى در اندر بنددى گردون * وگر نز بهر شرعستى كمر بگشايدى جوزا\r\nچو تن جانرا مزيّن كن بعلم دين كه زشت آيد * درون‌سو شاه عريان و برون‌سو كوشك پر ديبا\r\nبحكمت جامه‌يى نو كن ز بهر آنجهان ورنه * چو مرگ اين جامه بستاند تو عريان مانى و رسوا\r\nخود از نسل جهانبانان نزايد هيچ تا باشد * مر او را كوى پرعنين و ما را خانه پر عذرا\r\nنبينى طبع را طبعى چو كرد انصاف رخ پنهان * نيابى ديو را ديوى چو كرد اخلاص رخ پيدا\r\nترا يزدان همىگويد كه در دنيا مخور باده * ترا ترسا همىگويد كه در صفرا مخور حلوا\r\nز بهر دين بنگذارى حرام از حرمت يزدان * و ليك از بهر تن مانى حلال از گفتهء ترسا\r\nگرت نزهت همى بايد بصحراى قناعت شو * كه آنجا باغ در باغست و خوان در خوان و با در با « 1 »\r\nگر از زحمت همىترسى ز نااهلان ببر صحبت * كه از دام زبون گيران بعزلت رسته شد عنقا\r\nمرا بارى به حمد اللّه ز راه رأفت و رحمت * بسوى خطهء وحدت برد عقل از خط اشيا\r\nبدل ننديشم از نعمت نه در دنيا نه در عقبى * همىخواهم بهر ساعت چه در سرّا « 2 » چه در ضرّا « 3 » \r\n\r\n\r\n","description":"","footnote":"\r\n( 1 ) - با : طعام\r\n( 2 ) - سرّا : نرمى و راحت\r\n( 3 ) - ضرّا : سختى و گزند .\r\n","page_name":" 580 ","page_number":594},
  {"content":"\r\n\r\n كه يا رب مر سنائى را سنايى ده تو در حكمت * چنان كز وى برشك آيد روان بو على سينا\r\nمگر دانم درين عالم ز بيش آزى و كم‌عقلى * چو راى عاشقان گردان چو طبع بيدلان شيدا\r\nز راه رحمت و رأفت چو جان پاك معصومان * مرا از زحمت تنها بكن پيش از اجل تنها\r\nزبان مختصر عقلان ببند اندر جهان بر من * كه تا چون خود نخوانندم حريص و مفسد و رعنا\r\nمگردان عمر من چون گل كه در طفلى شود كشته * مگردان حرص من چون مل كه در پيرى شود برنا\r\nبحرص ار شربتى خوردم مگير از من كه بد كردم * بيابان بود و تابستان و آب سرد و استسقا\r\nبهرچ از اوليا گويند ارزقنى و وَفّقنى * بهرچ از انبيا گويند آمنّا و صَدّقنا \r\n* * *\r\n بمير اى حكيم از چنين زندگانى * كزين زندگانى چو مردى بمانى\r\nازين زندگى زندگانى نخيزد * كه گرگست و نايد ز گرگان شبانى\r\nدرين زندگى سير مردان نبايد * ور آيد بود سير سير السوانى « 1 »\r\nبرين خاكدان پر از گرگ تا كى * كنى چون سگان رايگان پاسبانى\r\nببستان مرگ آى تا زنده گردى * بسوز اين كفن ژندهء باستانى\r\nرهاند ترا اعتدال بهارش * ز توز تموزى و خزّ خزانى \r\n\r\n\r\n","description":"","footnote":"\r\n( 1 ) - سير السوانى : رفتار شتران ، كنايه از رفتار سست .\r\n","page_name":" 581 ","page_number":595},
  {"content":"\r\n\r\n از آن پيش كز استخوان تو مالك * سگان سقر را كند ميهمانى\r\nبپيش هماى اجل‌كش چو مردان * بعيّارى اين خانهء استخوانى\r\nازين مرگ صورت نگر تا نترسى * ازين زندگى ترس كاكنون در آنى\r\nكه از مرگ صورت همى رسته گردد * اسير از عوان « 1 » و امير از عوانى\r\nبدرگاه مرگ آى ازين عمر زيرا * كه آنجا امانست و اينجا امانى\r\nبگرد سراپردهء او نگردد * غرور شياطين انسى و جانى\r\nبنفسى و عقلى و امرت رساند * ز حيوانى و از نباتى و كانى\r\nسه خط خدايند اين هر سه ليكن * ازين زندگى تا نميرى ندانى\r\nز سبع سماوات تا بر نپرى * ندانى تو تفسير سبع المثانى « 2 »\r\nازين جان ببر ز آنكه اندر جهنم * نه زنده نه مرده بود جاودانى\r\nنه جانست اين كت همى جان نمايد * منه نام جان بر بخار دخانى\r\nپياده شو از لاشهء جسم غايب * كه تا باشهء جان به حضرت پرانى\r\nبه زير آر جان خرانرا چو عيسى * كه تا همچو عيسى شوى آسمانى\r\nبرون آى ازين سبزه جاى ستوران * كه تا چرمه در ظلّ طوبى چرانى\r\nچو مرگت بود سايق اندر رسى تو * بجمع عزيزان عقلى و جانى\r\nچو مرگت بود قايد اندر رهى تو * ز مشتى لت انبان « 3 » آبى و نانى\r\nتو روى نشاط دل آنگاه بينى * كه از مرگ رويت شود زعفرانى\r\nچو از غمز او كرد آمن دلت را * كند مهربانى پس از بيزبانى\r\nبيك روزه رنج گدايى نيرزد * همه گنج محمود زابلستانى\r\nبدان عالم پاك مرگت رساند * كه مرگست دروازهء آن جهانى\r\nوزين كلبهء جيفه مرگت رهاند * كه مرگست سرمايهء زندگانى \r\n\r\n\r\n","description":"","footnote":"\r\n( 1 ) - عوّان : سخت‌گيرنده ، ظالم ، عامل ديوان .\r\n( 2 ) - سبع المثانى : كنايه از سورهء فاتحه كه هفت آيه است .\r\n( 3 ) - لت انبان : شكمخواره . بسيارخوار .\r\n","page_name":" 582 ","page_number":596},
  {"content":"\r\n\r\n كند عقل را فارغ از لاابالى * كند روح را ايمن از لن‌ترانى\r\nز نادانى و ناتوانى رسى تو * ازين كُنج صورت بگنج معانى\r\nهمه ناتوانيست اينجا ، چو رفتى * بدانجاى چندان‌كه خواهى توانى\r\nبجز پنجهء مرگ بازت كه خرّد * ز مشتى سگ كاهل كاهدانى\r\nبجز مرگ در گوش جانت كه خواند * كه بگذر ازين منزل كاروانى\r\nبجز مرگ با جان عقلت كه گويد * كه تو ميزبان نيستى ميهمانى\r\nبجز مرگت اندر حمايت كه گيرد * ازين شوخ‌چشمان آخر زمانى\r\nاگر مرگ نبود كه بازت رهاند * ز درس گرانان و درس گرانى\r\nگر افسرده كردست درس حروفت * تف مرگ در جانت آرد روانى\r\nبدرس آمدى قلب اين « 1 » را بديدى * بمرگ آى تا قلب آن « 2 » را بدانى\r\nتو بىمرگ هرگز نجاتى نيابى * ز ننگ لقبهاى اينى و آنى\r\nبجز مرگ در راه حقت كه آرد * ز تقليد راى فلان و فلانى\r\nاگر مرگ خود هيچ راحت ندارد * نه بازت رهاند همى جاودانى\r\nاگر خوش‌خويى از گران قلتبانان * وگر بدخويى از گران قلتبانى\r\nبه بام جهان برشوى چون سنائى * گرت هم سنائى كند نردبانى \r\n* * *\r\n اى قوم ازين سراى حوادث گذر كنيد * خيزيد و سوى عالم علوى سفر كنيد\r\nيكسر بپاى همت ازين دامگاه ديو * چون مرغ برپريد و مقر بر قمر كنيد\r\nتا كى ز بهر تربيت جسم تيره‌روى * جانرا هبا كنيد و خرد را هدر كنيد\r\nجانى كمال يافته در پردهء شما * و آنگه شما حديث تن مختصر كنيد\r\nعيسى نشسته پيش شما و آنگه از هوس * دلتان دهد كه بندگى سمّ خر كنيد\r\nتا كى مشام و كام و لب و چشم و گوش را * هر روز شاهراه دگر شور و شر كند \r\n\r\n\r\n","description":"","footnote":"\r\n( 1 ) - قلب درس : سرد\r\n( 2 ) - قلب مرگ : گرم\r\n","page_name":" 583 ","page_number":597},
  {"content":"\r\n\r\n بر بام هفتمينِ فلك برشويد اگر * يك لحظه قصد بستن اين پنج در كنيد\r\nمالى كه پايمال عزيزان حضرتست * آن را همى ز حرص چرا تاج سر كند\r\nخواهيد تا شويد پذيراى درّ لطف * خود را بسان جزع و صدف كور و كر كنيد\r\nاين روحهاى پاك درين توده‌هاى خاك * تا كى چنين چو اهل سقر مستقر كنيد\r\nاز حال آن سراى جلال از زبان حال * واماندگان حرص و حسد را خبر كنيد\r\nورنه ز آسمان خرد آفتاب‌وار * اين خاك را بمرتبه ياقوت و زر كنيد\r\nديريست تا سپيدهء محشر همىدمد * اى زنده‌زادگان سر ازين خاك بركنيد \r\n* * *\r\n تا ما بسر كوى تو آرام گرفتيم * اندر صف دلسوختگان نام گرفتيم\r\nدر آتش تيمار تو تا سوخته گشتيم * در كنج خرابات مى خام گرفتيم\r\nاز مدرسهء و صومعه كرديم كناره * در ميكده و مصطبه آرام گرفتيم\r\nخال و كِله تو صنما دانه و دام است * ما در طلب دانه ره دام گرفتيم\r\nيكچند بآسايش وصل تو بهر وقت * از بادهء آسوده همى جام گرفتيم\r\nامروز چه ار صحبت ما گشت بريده * اين نيز هم از محنت ايام گرفتيم \r\n* * *\r\n اى جهانى پر از حكايت تو * گه ز شكر و گه از شكايت تو\r\nبرگشاده بعشق و لاف زبان * خويشتن بسته در حمايت تو\r\nاى اميرى كه بر سپهر جمال * آفتابست و ماه رايت تو\r\nهست بىتحفهء نشاط و طرب * آنكه او نيست در حمايت تو\r\nهر سويى تافتم عنان طلب * جز عنانيست بىعنايت تو\r\nجان و دل را همى نهيب رسد * زين ستمهاى بىنهايت تو\r\nاى همه‌ساله احسن الحسنى * در صحيفهء جمال آيت تو\r\nدر وفا كوش با سنائى از آنك * چند روزى است در ولايت تو \r\n* * *\r\n\r\n","description":"","footnote":"","page_name":" 584 ","page_number":598},
  {"content":"\r\n\r\n بازتابى در ده آن زلفين عالم‌سوز را * باز آبى برزن آن روى جهان‌افروز را\r\nباز بر عشاق صوفى طبع صافى جان گمار * آن دو صف جادوى شوخ دلبر جان‌دوز را\r\nباز بيرون تاز در ميدان عقل و عافيت * آن سيه‌پوشان كفرانگيز ايمان‌سوز را\r\nسر برآوردند مشتى گوشه گشته چون كمان * باز در كار آر نوك ناوك كين‌توز را\r\nروزها چون عمر بدخواه تو كوتاهى گرفت * پاره‌يى از زلف كم كن مايهء ده روز را\r\nآينه برگير و بنگر گر تماشا بايدت * در ميان روى نرگس بوستان‌افروز را\r\nنو گرفتانرا ببوسى بسته گردان بهر آنك * دانه دادن شرط باشد مرغ نوآموز را \r\n* * *\r\n ايام چو من عاشق جانباز نيابد * دلداده چنو دلبر طنّاز نيابد\r\nاز روى نياز او همه را روى نمايد * يك‌دل شده او را ز ره ناز نيابد\r\nبگداخت مرا طرهء طرارش از آنسان * پيشم به دو صد غمزهء غمّاز نيابد\r\nچونان شدم ايجان ز نحيفى و نزارى * كز من بجز از گوش من آواز نيابد\r\nرفتست بر دوست نيايد بر من دل * داند كه چنو يك بت دمساز نيابد\r\nگشتست دل‌آگاه كه من هيچ نماندم * ز آن باز نيايد كه مرا باز نيابد \r\n* * *\r\n در دست منت هميشه دامن بادا * و آنجا كه ترا پاى سر من بادا\r\nبر گم نبود كه كس ترا دارد دوست * اى دوست همه جهانت دشمن بادا \r\n\r\n","description":"","footnote":"","page_name":" 585 ","page_number":599},
  {"content":"\r\n\r\n* * *\r\n مستست بتا چشم تو و تير بدست * بس كس كه بتير چشم مست تو بخست\r\nگر پوشد عارضت زره عذرش هست * از تير بترسد همه‌كس خاصه ز مست \r\n* * *\r\n محراب جهان جمال رخسارهء تست * سلطان فلك اسير و بيچارهء تست\r\nشور و شر شرك و زهد و توحيد و يقين * در گوشهء چشمهاى خونخوارهء تست \r\n* * *\r\n بيرون جهان همه درون دل ماست * اين هر دو سرايگان يگان منزل ماست\r\nزحمت همه رونهاد آب و گل ماست * پيش از دل و گل چه بود آن محفل ماست \r\n* * *\r\n لشكرگه عشق عارض خرم تست * زنجير بلا زلف خم اندر خم تست\r\nآسايش صد هزار جان يكدم تست * اى شادى آن دل كه در آن دل غم تست \r\n* * *\r\n پرسى كه ز بهر مجلس افروختنى * در عشق چه لفظهاست بر دوختنى\r\nاى بىخبر از ساختن و سوختنى * عشق آمدنى بود نه اندوختنى \r\n\r\n20 - سيد حسن غزنوى\r\nاشرف الدين ابو محمد حسن بن محمد حسينى غزنوى مشهور به « اشرف » از فصحاى بزرگ اواسط قرن ششم هجريست .\r\nدربارهء نام او هيچيك از مآخذ اختلافى ندارند و خود نيز در اشعار خويش حسن را غالبا به صورت تخلص درآورده است چنان كه در ابيات منقول او خواهيد ديد . كنيهء او را عوفى « 1 » ابو الحسن آورده ليكن ابو الحسن بيهقى « 2 » بنقل قول از خود سيّد « ابو محمد »\r\n\r\n\r\n","description":"","footnote":"\r\n( 1 ) - لباب الالباب ج 2 ص 270\r\n( 2 ) - لباب الانساب ، بنقل از مقدمهء آقاى مدرس رضوى استاد دانشگاه تهران بر ديوان سيد حسن غزنوى ، تهران 1328 .\r\n","page_name":" 586 ","page_number":600},
  {"content":"\r\n\r\nگفته و اين قديمترين اشاره‌ييست كه در دست داريم . پدر او را عوفى و هدايت « 1 » ناصر علوى گفته‌اند ليكن چه در لباب الانساب و چه در راحة الصدور راوندى « 2 » « محمد » است .\r\nدر مقدمهء ديوان سيّد كه بقلم جامع ديوان او ، كه از جملهء معاصران و دوستداران وى بوده است ، نوشته شده ، كنيهء او ابو على و نام پدرش احمد آمده است « 3 » ولى نظر به آنكه دو تن از معاصران او كه هر دو ويرا ملاقات كرده‌اند ، يعنى بيهقى و راوندى ، نام و نسب او را بنحو واحدى آورده‌اند ، اعتماد به صحت آن دو قول اقرب بصواب مينمايد . مجموع آنچه از نام و كنيه و نسب و نعوت سيد از قول بيهقى و راوندى بدست ميآيد اينست :\r\n« سيّد امام اشرف ذو الشهادتين ، مفخر اللسانين ، رئيس افاضل السادة ، ابو محمد الحسن بن محمد الحسينى » و بنابرين قول عوفى و ديگر تذكره‌نويسان كه نام پدرش را ناصر دانسته و او را برادر محمد بن ناصر شمرده‌اند درست نيست . محمد بن ناصر را گويا برادرى بنام حسن بوده است كه از شاعران عهد خود بود و هنگامى كه سنائى كارنامهء بلخ را بنظم ميآورد در غزنين بسر ميبرد . سنائى در صفت شاعران غزنين بعد از آنكه از وصف سيد محمد ناصر بپرداخت ، ميگويد از همان بيخ كه محمد شاخه‌يى از آنست شاخهء ديگر جمال الدين حسن است :\r\n شاخ ديگر جمال دين حسنست * كه چو نام خود او نكو سخنست\r\nسيدى خوبروى و پاكيزه * سخنش همچو غيب دوشيزه\r\nقوت نظم و نثرش از نسبست * ز آنكه از شاخ افصح العربست\r\nهر كجا هست شاعر و علوى * او چو صدر است و ديگران چو روى \r\n\r\n\r\n","description":"","footnote":"\r\n( 1 ) - مجمع الفصحا ج 1 ص 192\r\n( 2 ) - ص 187\r\n( 3 ) - بدين نحو « سيد امام اجل اظهر انور ، مرتضى ، عمدة الدين ، عدة الاسلام ، افضل - الزمان و اشرف العالم ، مفخر اللسانين ، محرم الحرمين ، افتخار خراسان ، ذو الشهادتين ، ابو على حسن بن احمد الحسينى الغزنوى » - رجوع كنيد بمقدمهء ديوان سيد حسن غزنوى بقلم آقاى مدرس رضوى و مقدمهء قديم آن بقلم جامع ديوان سيد كه در صفحات 1 - 4 ديوان بطبع رسيده است .\r\nدر نسخهء اصلى بجاى ابو على ابو العلى است كه آن را « ابو يعلى » هم ميتوان خواند .\r\n","page_name":" 587 ","page_number":601},
  {"content":"\r\n\r\nبنابرين جمال الدين حسن بن ناصر كه برادر محمد بن ناصر بود غير از آنست كه بنام ابو محمد حسن بن محمد ( يا احمد ) و صاحب ديوان موجود بوده و « الاشرف » لقب داشته و معاصر آن دو سيّد ديگر بوده است ، و گويا مراد سنائى از « مير حسن » ( كه در كارنامهء بلخ ، پس از آنكه چند شاعر را بعد از سيد محمد وصف كرده ، نام او را نيز آورده ) همين سيّد اشرف حسن باشد :\r\n تاج و كان موافقان سخن * وقت تحسين شعر مير حسن\r\nاز پس بو حنيفه اسكافى * كه بر اشراف دارد اشرافى\r\nچاكر صدر و سيد الشعرا * كه بدان چاكريست خواجهء ما\r\nشاعرى با معانى و خردست * خاصه ميراث‌خوار جدّ خودست \r\nو بعيد نيست كه آن سيّد حسن كه هنگام زندانى بودن مسعود سعد سلمان در مرنج كه مسلما پيش از سال 500 بوده است ، فوت كرده و مسعود سعد او را بدين ابيات مرثيه گفته :\r\n بر تو سيد حسن دلم سوزد * كه چو تو هيچ غمگسار نداشت \r\nسيد حسن نخستين يعنى برادر سيد محمد بوده باشد ، و مسلما او غير از سيّد اشرف حسن است كه مدتها بعد از تاريخ 500 هجرى زنده بود . از سيد حسن نخستين پسر ناصر علوى شعرى در دست نيست و آنچه تذكره‌نويسان از اشعار سيد حسن بن ناصر نوشته‌اند آنست كه در ديوان سيد اشرف حسن بن محمد مىيابيم و ازوست « 1 » .\r\nآنچه تذكره‌نويسان از احوال او آورده‌اند كوتاه و مغشوش و غالبا نادرست است .\r\nخلاصهء آنچه ازين مآخذ برميآيد آنست كه : [ در آن‌وقت كه سلطان بهرامشاه لشكر سلطان سورى را بشكست جماعتى از اركان دولت او اسير شدند و در ميان آنان سيد حسن بود كه ميخواستند او را بقتل آرند ليكن او درخواست تا ويرا به خدمت سلطان برند و در حضرت او يك رباعى خواند :\r\n\r\n\r\n","description":"","footnote":"\r\n( 1 ) - فاضل محترم آقاى مدرس رضوى درين‌باره در مقدمهء ديوان سيد حسن غزنوى بحثى مشبع دارند كه از آن استفاده كرده‌ايم . ايشان با استنتاجات ديگرى تصور كرده‌اند كه اين سيد اشرف حسن پسر محمد بن ناصر علوى است و تذكره‌نويسان بنابر عادت نسبت نواده بجد او را سيد حسن بن ناصر گفته‌اند چنان كه در ابو على بن سينا و نظاير آن مىبينيم .\r\n","page_name":" 588 ","page_number":602},
  {"content":"\r\n\r\n آنى كه فلك بپيش تيغت نايد * بخشش بجز از كف چو ميغت نايد\r\nزخم تو كه پيل كوه‌پيكر نكشد * بر پشه همى زنى دريغت نايد \r\nسلطان او را بخشيد و تشريف منادمت ارزانى داشت . آورده‌اند كه او از علماء و وعاظ بزرگ زمان بود و در مجلس وعظش قريب هفتاد هزار كس ( ! ) جمع ميشدند كه از آن چهار هزار تن مريد خاص او بودند و چون اين خبر ببهرامشاه رسيد دو شمشير برهنه نزد او فرستاد تا در يك غلاف كند يعنى دو شمشير در غلافى و دو پادشاه در اقليمى نگنجد . سيّد قصد سلطان را دريافت و از غزنين بحرمين شريفين روى نهاد و از آنجا ببغداد رفت و بسبب تعلقى كه در آن شهر بتيرگر پسرى داشت مدتى بماند و بعد داعيهء حب وطن در او بجنبش آمد ، از بغداد رهسپار غزنين شد ليكن چون بولايت جوين رسيد در قصبهء آزادوار به مرض فجأة فى شهور سنهء خمس و ستين و خمسماية بدرود حيات گفت و الحال تربت او در آن قصبه معين و محل ورود فيض است و ديوان اشعار او قريب به چهار هزار بيت بود . 
  ] اگرچه اشارات تذكره‌نويسان كه خلاصهء آن را آورده‌ايم با اشتباهها و تخليطهايى همراهست ليكن از حقايقى نيز حكايت مىكند . حقيقت رابطهء سيد حسن با دربار غزنوى آنست كه :\r\nبنابر آنچه از اشعار سنائى و از توجه بقراين ديگر برميآيد سيّد در دورهء مسعود بن ابراهيم غزنوى ( 492 - 508 ) بشاعرى اشتغال داشته و بعد از آن در عهد كمال الدوله شيرزاد ( 508 - 509 ) و سلطان الدوله ارسلان ( 509 - 511 ) هم گويا همچنان در سلك شاعران درگاه منخرط بوده است زيرا هنگامى كه يمين الدوله بهرامشاه ( 511 - 552 ) به يارى سنجر سلطنت را از دست ارسلانشاه بيرون آورد ، و در حضور سنجر در غزنين بپادشاهى نشست ، سيد اشرف او را بدين قصيده تهنيت گفت :\r\n منادى برآمد ز هفت‌آسمان * كه بهرامشاه است شاه جهان \r\nازين پس سيّد سالها در دربار بهرامشاه بعزت ميگذرانده و از شاعران بنام شمرده ميشده و گويا در سفرهاى بهرامشاه بهندوستان با او همراه بوده است « 1 » ولى بعدها\r\n\r\n\r\n","description":"","footnote":"\r\n( 1 ) -\r\n چون ز غزنين كردم آهنگ ره هندوستان * از سپاه روم خيل زنگ مىبستد جهان \r\n","page_name":" 589 ","page_number":603},
  {"content":"\r\n\r\nبه علت نامعلومى ميان او و سلطان استشعارى حاصل شد چنان كه سيّد غزنين را ترك گفت و بخراسان رفت و از نيشابور قصيده‌يى بمطلع ذيل :\r\n گشاد صورت دولت بشكر شاه دهان * چو بست زيور اقبال بر عروس جهان \r\nكه بسوگندنامه مشهور است ، بفرستاد و در آن براى اثبات بىگناهى سوگند خورد تا بعد از چندى مورد عفو سلطان قرار گرفت . در قصيده‌يى كه بعد از بازگشت بدرگاه سلطان ساخت ، از معاودت خود و تجديد لطف پادشاه اظهار مسرت كرد و از خطرهايى كه در دورى از درگاه تحمل كرده بود شكايت نمود :\r\n يا رب منم كه بخت مرا باز دركشيد * وز قعر چاه تيره باوج قمر كشيد\r\nبختم گرفت در بر از آن پس كه رخ بتافت * چرخم نهاد گردن از آن پس كه سركشيد\r\nمنت خدايرا كه شب تيره‌رنگ من * آخر به آخر آمد و سوى سحر كشيد . . .\r\n. . . شاها اميد من به خدا و بلطف تست * درياب بنده را كه فراوان خطر كشيد\r\nتا روز خود خجسته كند از لقاى تو * بىديده باد اگرنه بشبها سهر كشيد . . . \r\nاما داستان گرفتارى سورى و ياران او كه سيّد هم در آن ميان بود ، به نحوى كه بيان كرده‌اند ، درست نيست فقط شايد بعد از لشكركشى سيف الدين سورى بسال 543 بكين‌خواهى برادر خود ملك الجبال قطب الدين محمود غورى كه بكيد بهرامشاه در حال پناهندگى در غزنين مسموم و مقتول گرديده بود ، و فرار بهرامشاه ، سيّد نيز مانند بعضى ديگر از اركان دولت در غزنين مانده و ازين جهت متهم بجانبدارى از ملوك غوريهء آل شنسب شده باشد . چنان كه ميدانيم در زمستان همان سال بهرامشاه دوباره غزنين را گرفت و سورى بقتل رسيد و سيّد كه مغضوب و مطرود شده بود ناگزير بار ديگر از غزنين بيرون رفت و بخراسان شتافت و در سال 544 در نيشابور بود . ابو الحسن بيهقى در كتاب لباب الانساب گفته است : « و حضر نيسابور فى شهور سنة اربع و اربعين و خمسماية واحد ملقب بالاشرف الامام مفخر اللسانين رئيس افاضل السادة و قال انا ابو محمد الحسن بن محمد الحسينى . . . » سيّد بعد ازين تاريخ ببغداد و از آنجا به مكه رفت\r\n\r\n","description":"","footnote":"","page_name":" 590 ","page_number":604},
  {"content":"\r\n\r\nو از آنجا به زيارت قبر پيغامبر شتافت و اين قصيده بگفت :\r\n يا رب اين ماييم و اين صدر رفيع مصطفاست * يا رب اين ماييم و اين فرق عزيز مجتباست \r\nو از آنجا در عهد خلافت المقتفى لامر اللّه ( 530 - 555 ) ببغداد رفت و از سلطان غياث الدين مسعود سلجوقى ( 527 - 547 ) نواخت و احسان ديد و از آنجا پيش از وفات سلطان مسعود بهمدان رفت و چندگاهى در عراق و مدتى در خراسان بود و بمدح سنجر بن ملكشاه سلجوقى ( 511 - 552 ) و ملكشاه بن محمود سلجوقى ( 547 - 548 ) و ديگر اركان مملكت سلاجقه در عراق و خراسان اشتغال داشت و سليمانشاه بن محمود بن ملكشاه سلجوقى را كه در سال 555 در همدان بتخت نشسته بود بروايت راوندى « 1 » مدح گفت و سپس از همدان بخراسان رفت و در بازگشت در قصبهء « آزادوار » از ولايت جوين وفات يافت .\r\nسال وفات او را تذكره‌نويسان بصورتهاى گوناگون آورده و از 535 تا 565 نوشته‌اند . اين هر دو قول اخير را هدايت هم نقل كرده است ، نخستين را در رياض العارفين و دومين را در مجمع الفصحا ، ليكن چون سيد در سال 555 بتصريح راوندى ناظر جلوس سليمانشاه در همدان بود ، و او را در قصيده تهنيت گفت ، پس فوت او بعد ازين تاريخ بوده است و از آنجا كه جامع ديوان سيد در مقدمهء خود بر آن ديوان گفته است كه سيد وصايت كرد تا ديوانش را بنام سلطان محمود بن محمد بغرا خان خواهرزادهء سلطان سنجر ، كه بعد از گرفتارى خال خود بجاى او در خراسان نشسته ، و بسال 557 بدست مؤيد آىابه كور و خلع شده بود ، درآورد پس بايد پيش از تاريخ خلع او اين وصايت در مرض موت انجام گرفته باشد و بنابرين شايد بتحقيق بتوان گفت كه تاريخ فوت سيد سال 556 بوده است و همين تاريخ است كه بر اثر اشتباه نساخ به صورت 565 درآمد . قبر سيّد در قصبهء آزادوار باقيست .\r\nديوان سيّد حسن شامل قصايد و غزل‌ها و ترجيعات در دست است و چنان كه گفته‌ايم بسعى آقاى مدرس رضوى استاد دانشگاه طبع شده است . اين شاعر بر رسم\r\n\r\n\r\n","description":"","footnote":"\r\n( 1 ) - راحة الصدور ص 275\r\n","page_name":" 591 ","page_number":605},
  {"content":"\r\n\r\nشاعران بزرگ عهد خود بانواع موضوعات از مدح و رثاء و وعظ و غزل توجه كرده است . وى سبكهاى غالب استادان معاصر يا قريب العهد خود را ، كه بر وى در صناعت شاعرى مقدم بوده‌اند ، مانند مسعود سعد و معزى و سنائى ، تتبع كرده ولى اين امر دليل آن نشده است كه خود سبك استوار و محكم مخصوص به خود را كه بعد ازو در شاعران نيمهء دوم قرن ششم مؤثر گرديده است ايجاد نكند . كلام سيد سخته و استوار است و او بآرايشهاى لفظى و آوردن رديف در غزلها و قصايد خويش و داشتن تركيبات تازهء مخصوص بسيار متمايل است . كلام او غالبا ساده و خالى از تعقيد و ابهام است و روش شاعران خراسان در صراحت انديشه و سخن ، در او اثر خود را حفظ كرده است .\r\n وقت آنست كه مستان طرب از سر گيرند * طرهء شب ز رخ روز همى برگيرند\r\nمطربان را و نديمان را آواز دهند * تا سماعى خوش و عيشى بنوا درگيرند\r\nراويان هر نفسى تهنيتى نو خوانند * مطربان هر كرتى پردهء ديگر گيرند\r\nسر فرياد نداريم پگاهست هنوز * يك دو ابريشم بايد كه فراتر گيرند\r\nساقيان گرم درآرند شراب گلگون * كه نسيمش زدم خرّم مجمر گيرند\r\nبزم را تازه‌تر از روضهء رضوان دارند * باده را چاشنى از چشمهء كوثر گيرند\r\nدوستان نيز حريفانه درآيند به كار * وقت را يك‌دم بىمشغله دربر گيرند\r\nرنگ در ساغر اين بادهء احمر دارند * سنگ در شيشهء اين قبهء اخضر گيرند \r\n\r\n","description":"","footnote":"","page_name":" 592 ","page_number":606},
  {"content":"\r\n\r\n ترك اين گنبد نه پوشش گردان گويند * كمِ اين خانهء بىروزن بىدر گيرند\r\nگوى اميد ز چوگان فلك بربايند * توشهء عمر ز دوران جهان برگيرند\r\nخوش و خرم بنشينند چو خاقان محمود * ياد اقبال شه عالم سنجر گيرند \r\n* * *\r\n خَه بنا ميزد اين جهان نگريد * خوشى باغ و بوستان نگريد\r\nتاج ياقوت ارغوان بينيد * تخت ميناى گلستان نگريد\r\nخاك را زنده كرد باد از لطف * اى عجب اين دم روان نگريد\r\nزنده ز او شد جهان و او بيدار * اين تواناى ناتوان نگريد\r\nچه گله است از شكوفه و سبزه * كه بپروين آسمان نگريد\r\nشكر ايزد همىكند سوسن * آن يكى گوى ده‌زبان نگريد\r\nقدح لاله سرنگون بينيد * قِمَعِ « 1 » ياسمن ستان « 2 » نگريد\r\nجام بر كف گل جوان خنديد * اى جوانان درين جوان نگريد\r\nطبع گل نازكست رنگ آرد * هان و هان سوى او نهان نگريد\r\nتا بدانيد قدر فصل بهار * در گرانجانى خزان نگريد\r\nاعتدال بهار درگذرست * عدل شه دايمست آن نگريد \r\n* * *\r\n خداى عزّ و جل داد بنده را در سر * دو ديدگان گرامى بسان شمس و قمر\r\nمطيع داردشان سر چنان كه سر را تن * عزيز داردشان دل چنان كه دل را بر\r\nدواند همچو دوپيكر يكى شوند بعزم * دواند همچو دو فرقد يكى كنند نظر \r\n\r\n\r\n","description":"","footnote":"\r\n( 1 ) - قمع : آنچه بين خرما يا غوره چسبد .\r\n( 2 ) - ستان : بر پشت خوابيده .\r\n","page_name":" 593 ","page_number":607},
  {"content":"\r\n\r\n چو عقل خامش در ظاهر و امير سخن * چو چرخ ساكن در رؤيت و اسير سفر\r\nچو خاك نقش‌پذير و چو آب عكس‌نماى * چو نار تيزرو و همچو باد تيز خبر\r\nهمىروند چو آب و چو آبشان نى پاى * همىپرند چو باد و چو بادشان نى پر\r\nدو خرد ليكن داناتر از هزار بزرگ * دو جزع ليكن زيباتر از هزار گهر\r\nچو آفتاب فروشد فروشدن گيرند * كه ديد نرگس كور است خوى نيلوفر\r\nقمر بچرخ بود ، نور بر زمين و ، به عكس * مكانشان به زمين است و نورشان بقمر\r\nصفاى آينه دارند هر دو و مژه‌ها * بپيش هريك همچون دو شانه زير و زبر\r\nدو رهبرند جهان‌بين و خويشتن بين نه * خود آنكه نيست چنين رهبر اوست نى رهبر\r\nسيه سپيد چو روز و شبند و هريك را * عجب كه از سيهى تابد آفتاب بصر\r\nدو پيكرست در ايشان نشسته چون دو فلك * كشان ز خوبى تخت است وز خيال افسر \r\n* * *\r\n كارى بگزاف مىگزارم * عمرى باميد مىسپارم\r\nنى زهرهء آنكه دل بجويم * نى طاقت آنكه دم برآرم\r\nانديشه بسوخت عقل و روحم * و اميد ببرد روزگارم\r\nيارى نه كه يكرهم بپرسد * تا بر چه اميد و در چه كارم\r\nبد عهدم خوانده‌يى و الحق * گر بىتوزيم هزار بارم\r\nاى نور دو ديده بيم آنست * كاين نور دو ديده هم ببارم\r\nترسان ترسان ز آب و آتش * در چشم و دلت همىنگارم\r\nرنجى كه همىكشم چه گويم * دانم كه ندارى استوارم\r\nتا مشك تو نقشبند گل شد * هيچ از دوجهان خبر ندارم\r\nآوخ كه لبت نكرد مستم * دردا كه گلت نهاد خارم\r\nاى شاه منم كه در عزيزى * پرورد غم تو در كنارم\r\nگفتى كه نمىنمايدت هيچ * مى ده كه هنوز هوشيارم\r\nآن به كه چو چاشنى پذيرم * بردارم كام و سر نخارم \r\n\r\n","description":"","footnote":"","page_name":" 594 ","page_number":608},
  {"content":"\r\n\r\n كز رنج تو نيست هيچ راحت * جز بر در خاص شهريارم \r\n* * *\r\n داند جهان كه قرهء عين پيمبرم * شايسته ميوهء دل زهرا و حيدرم\r\nدريا چو ابر بار دگر آب شد ز شرم * چون گشت روشنش كه چه پاكيزه گوهرم\r\nدرّى پر از عجايب دريا شود به حكم * هر قطره‌يى كه در صدف دل بپرورم\r\nطبعم چو آتش تر و هر دم خليل‌وار * خوشبو گلى دگر دمد از آتش ترم\r\nرويد نبات نيشكر از جويبار گوش * چون نايژه گشاد زبان شكر گرم\r\nگر طبع آب خوردنِ شكّر بود چراست * از آبِ طبع زادن لفظ چو شكّرم\r\nتير فلك كه هست سخن را كمان سخت * مى بفگند سپر ز زبان چو خنجرم\r\nپى كور كرد چشم بدان را و چون صدف * پيرايه‌دار حق ز درون بست زيورم\r\nسهلست اگر بمنظر من ننگرى از آنك * منظور عالم ملكوتست مخبرم\r\nگل بلبلى گزيند در باغ سيرتم * مه اخترى پسندد در پيش اخترم\r\nدارم زبان و ژاژ نخايم كه سوسنم * بينم به چشم و عشق نبازم كه عبهرم\r\nبىنقش همچو آينه آبى منقشم * بىعطر چون فريشته جانى معطّرم\r\nخون در تنم چو نافه ز انديشه خشك شد * جرمم همين‌كه همنفس مشك اذفرم\r\nهر لحظه دور جام تهى دردهد چو گل * اين پر شكوفه گلشن سبز مدوّرم\r\nگفتى چو گوشوارت دُرّيست در دهان * دُر در دهان چه سود كه چون حلقه بر درم\r\nگر من بنيم جو بخرم خنگ چرخ را * پس همدم مسيح نيم هم تگ خرم\r\nگر هستييم نيست چه باكست گو مباش * چون حاجتيم نيست بهستى توانگرم\r\nخاكيست رنگ دنيا پاكيست نقش دين * خاكى همىفروشم و پاكى همىخرم\r\nآبى مُعَقّدست چه زيور دهد دُرم * خاكى ملوّنست چه سنگ آورد زرم\r\nاز تاب آفتاب دل كوه خون گرفت * آوازه درفگند كه ياقوت احمرم\r\nآب دهان كِرم گِره شد بحيلتى * بنشاند مهر لاف كه ديباى ششترم \r\n\r\n","description":"","footnote":"","page_name":" 595 ","page_number":609},
  {"content":"\r\n\r\n نقش طَرازِ جامهء دنياست هست و نيست * يا رب تو هستيى ده كاين نقش بر درم\r\nتا بيش « 1 » جز براى عروسان قدس را * در دل كه هست آينهء غيب ، ننگرم\r\nچند از زبان براى دل ديو مردمان * در ديو لاخ غيبت مردم گيا چرم\r\nز آن تا لبى سپيد كند « 2 » هر سيه زبان * دردا كه چون زبان قلم گشت دفترم\r\nزين آبگون قفس كه چو مرغان همىپرد * چون عمّ خويش جعفر طيّار برپرم\r\nچندين درين مشبك سربسته مانده‌ام * كز چاربند طبع گشايند شهپرم\r\nزين نه سرايپردهء نيلوفرى برون * يك طاق گلشن است كه آنجاست منظرم\r\nسر چون قلم ز لوح وجودم بريده باد * گر تا بساق عرش فرود آيد اين سرم\r\nبا اين شرف ز غصهء طفلان وقت خويش * خونابه چون جنين دهن‌بسته ميخورم\r\nچون سرو پاكدامن خواهم هزار دست * تا از درون چو غنچه گريبان دل درم\r\nچون سرفگنده گريم گويى صراحيم * چون خون گرفته خندم گويى كه ساغرم\r\nدر قهقهه ز گريهء دل چون گلابزن * در خرّمى ز سوز جگر همچو مجمرم\r\nاز روى آنكه روى دلم سوى هزل نيست * من در گنه ز توبه بسى بىگنه‌ترم \r\n* * *\r\n در همه عالم يكى محرم نماند * اينت بىيارى مگر عالم نماند\r\nغصه چونان شد كه تو بر تو نشست * گريه چو نان شد كه نم در نم نماند\r\nدل بود جاى غم و نادرتر آنك * ماند غم برجاى و جاى غم نماند\r\nگه گهى لب خنده‌يى ميكرد يار * بر من مسكين‌گرى كآن هم نماند\r\nصد هزاران حيرت از ديدار دوست * راست خواهى بيش ماند و كم نماند\r\nگر دل از جان برگرفتم برحقم * ز آنكه يك‌دم ماند و يك همدم نماند\r\nچون رشيد الدين كه برخوردار باد « 3 » * يك وفادار از بنى آدم نماند \r\n\r\n\r\n","description":"","footnote":"\r\n( 1 ) - بيش : ازين پس ، ديگر .\r\n( 2 ) - لب سپيد كردن : كنايه از خنديدنست .\r\n( 3 ) - مراد رشيد الدين ابو طاهر از رجال دربار غزنوى است .\r\n","page_name":" 596 ","page_number":610},
  {"content":"\r\n\r\n آنكه چون ماه از كواكب ظاهرست * كنيتش بو طاهر و او طاهرست\r\nاز دل و دلبر جدا افتاده‌ايم * خود چنين تنها چرا افتاده‌ايم\r\nاو گل و من بلبل و از يكدگر * هر دو بىبرگ و نوا افتاده‌ايم\r\nخاك پاى و سربرهنه مانده‌ايم * ز آنكه غمخوار و ز پا افتاده‌ايم\r\nخود بجو نخريد ما را هيچكس * تا بدين حد كم‌بها افتاده‌ايم\r\nهمچو سايه بر زمين هركس فتد * ما چو ذره در هوا افتاده‌ايم\r\nجاى آن كز جاى برخيزيم نيست * در چنين عصرى كه ما افتاده‌ايم\r\nكافران بر ما گواهى ميدهند * اى مسلمانان كجا افتاده‌ايم\r\nآنكه چون ماه از كواكب ظاهرست * كنيتش بو طاهر و او طاهرست \r\n* * *\r\n روح ز تو خوبتر بخواب نبيند * چشم فلك چون تو آفتاب نبيند\r\nتشنهء آب حيات چشم تو شبها * غرقه بنوعى شود كه آب نبيند\r\nعشق تو در دل نشست و خاست نخواهد * تا وطن خويش را خراب نبيند\r\nز آنكه چكد لؤلؤ خوشاب ز چشمم * چشم تو در لؤلؤ خوشاب نبيند\r\nسينه همى درد را به درد نداند * ديده همى خواب را بخواب نبيند\r\nبيهده باشد سؤال بوسه حسن را * بر لب او چون ره جواب نبيند\r\nخوى نكوى تو راى وصل كند ليك * بخت بدمات هم بخواب نبيند \r\n* * *\r\n آرام دل مرا بخوانيد * بر مردم چشم من نشانيد\r\nآوازهء عشق من شنيديد * اندازهء حسن او بدانيد\r\nاز دور در او نگاه كردن * انصاف دهيد كى توانيد\r\nاز ديده و جان و از دل و تن * اين خدمت من به دو رسانيد \r\n\r\n","description":"","footnote":"","page_name":" 597 ","page_number":611},
  {"content":"\r\n\r\n اى خوبان او چو آفتابست * در جمله شما به او چه مانيد\r\nعشق انده و حسرتست و خوارى * عاشق مشويد اگر توانيد \r\n* * *\r\n بىعارض چون سيم توام سنگى نيست * زين آمدنم جز به تو آهنگى نيست\r\nآخر چه گلى كه هيچ فرسنگى نيست * كز بوى وصال تو در آن رنگى نيست \r\n* * *\r\n آرامگه دل خم مويت ديدم * بينايى ديده خاك كويت ديدم\r\nسبحان اللّه هيچ ندانم امروز * تا روى كه ديده‌ام كه رويت ديدم \r\n* * *\r\n رفتيم و گرانى ز وصالت برديم * در ديده نمونهء جمالت برديم\r\nتا مونس هر دو يادگارى باشد * دل را به تو داديم و خيالت برديم \r\n* * *\r\n اى كرده بسى جفا بجاى دل من * در عشق تو شد ز جاى پاى دل من\r\nيك روز نجسته‌اى رضاى دل من * اينست و ازين بتر سزاى دل من \r\n* * *\r\n ز آن جان كه نداشت هيچ سودم تو بهى * ز آن دل كه فروگذاشت زودم تو بهى\r\nز آن ديده كه روى تو نمودم تو بهى * ديدم همه را و آزمودم تو بهى \r\n* * *\r\n يكچند نهان سوى دلارام شديم * و اكنون بعيان جفت مى و جام شديم\r\nترسيدن ما همه ز بدنامى ماست * اكنون ز چه ترسيم كه بدنام شديم \r\n\r\n21 - كافى همدانى\r\nكافى ظفر همدانى از شاعران بزرگ ايران در عهد سلجوقيان است . عوفى نام او را در شمار شاعران آل سلجوق در عراق آورده و ويرا از معاصران ملكشاه دانسته است « 1 » . اگرچه اين ملكشاه را كه كافى ظفر\r\n\r\n\r\n","description":"","footnote":"\r\n( 1 ) - لباب الالباب ج 2 ص 210\r\n","page_name":" 598 ","page_number":612},
  {"content":"\r\n\r\nمعاصر او بوده ، ملكشاه بن الب‌ارسلان ( 465 - 485 ) دانسته‌اند « 1 » ليكن دليلى در دست نيست كه نتوانيم او را معين الدين ملكشاه بن محمود بن محمد بن ملكشاه ( 547 - 548 ) بدانيم و سبك كلام او هم كه سبك پختهء شاعران عراق در قرن ششم است ، تا حدّى ما را بر آن ميدارد كه بحدس ثانوى متوجه باشيم . عوفى و هدايت « 2 » اشعار اندك ازو نقل كرده‌اند ليكن همان مايه شعر بر علوّ پايهء او در سخنورى شاهدى صادق و بر لطافت طبع او دليلى روشن است و از آن جمله اين ابيات نقل مىشود :\r\n هنرى باش و هرچه خواهى كن * نه بزرگى بمادر و پدر است\r\nنافهء مشك را ببين به مثل * كاين قياس بديع معتبر است « 3 » \r\n* * *\r\n من نصيب عيش دوش از عمر خود برداشتم * كز سمن بالين و از شمشاد بستر داشتم\r\nماه و مشك و نرگس و گلنار و سر و سيم و گل * تا بهنگام سحر هر هفت‌در برداشتم « 4 » \r\n* * *\r\n پرسيد بباغ بلبل از نرگس مست * كز گل خبرى هست ترا ؟ گفتا هست\r\nگل مهد زمردين بگلبن بربست * از كِلّه برون آمد و در مهد نشست « 5 » \r\n* * *\r\n « 6 » دوش در كوى خرابات مرا ناگاهى * يار پيش آمد سروىّ و برخ چون ماهى\r\nحلقهاى سر زلفينش بپيرامن روى * هر درازى شده از پيچ‌شكن كوتاهى\r\nراست گويى كه سيه‌پوش مغانند همه * بسجود آمده پيرامن آتشگاهى\r\nداشت با خويش مىنوشين چون آب حيات * هر كرا يافت همىداد چنان دلخواهى\r\nگفتم اى جان بر من باشى روزى مهمان * گفت بسم اللّه اگر خواهى باشم ماهى \r\n\r\n\r\n","description":"","footnote":"\r\n( 1 ) - سخن و سخنوران ج 2 ص 161\r\n( 2 ) - مجمع الفصحا ج 1 ص 480\r\n( 3 ) - ايضا همان صحيفه\r\n( 4 ) - ايضا همان صحيفه\r\n( 5 ) - المعجم ص 273\r\n( 6 ) - ازين پس از لباب الالباب نقل شده است .\r\n","page_name":" 599 ","page_number":613},
  {"content":"\r\n\r\n جان من خاك كف پاى بتى باد كه او * كرد بسمل دل من دوش ببسم اللّهى \r\n* * *\r\n اين شوخ‌سواران كه دل خلق ستانند * گويى ز كه زادند و به خوبى بكه مانند\r\nتركند باصل اندر شك نيست و ليكن * از خوبى و زيبايى مانند بتانند\r\nميران سپاهند و عروسان وثاقند * گردان جهانند و هزبران دمانند\r\nمشكين‌خط و شيرين‌سخن و غاليه‌زلفند * سيمين‌بر و زرين‌كمر و موىميانند\r\nشيرند به زور و بهنر گرچه غزالند * پيرند بعقل و بخرد گرچه جوانند\r\nگر گويم حاشا كه چو ماهند و چو سروند * و اللّه كه بمطلق نه چنين و نه چنانند\r\nسروند و ليكن همه چون ماه تمامند * ماهند و ليكن همه چون سرو روانند\r\nپدرام‌تر و خوبتر از سرو بهارند * بىشرم‌تر و شوخ‌تر از خوى زمانند\r\nمانند تذروند چو با جام شرابند * مانند هزبرند چو با تيغ و سنانند\r\nاز خشم و رضا همچو زمانند و زمينند * وز نطق و دهن همچو يقينند و گمانند\r\nز آن بابت عيشند كه شايسته چو عمرند * ز آن مايهء عمرند كه بايسته چو جانند\r\nجز بر گل و بر لاله همى مشك نريزند * جز بر دل و بر ديده همى اسب نرانند\r\nبا باده چو خورشيدى با آب حياتند * برباره چو طاوسى بر كوه گرانند . . .\r\nمانندهء ايشان كه بود در همه عالم * چون در دو مكان مايهء سودند و زيانند\r\nهرگاه كز ايشان صنمى بينم با خويش * گويم خنك آن را كه چنين نوش لبانند\r\nبادا همه را جمله فدا جان و روانم * كايشان همه خود جمله مرا جان و روانند\r\nاين مذهب آنهاست كه اين سيم برانرا * ايشان بزر و سيم خريدن نتوانند . . . . \r\n\r\n22 - بلمعالى رازى\r\nدهخداى ابو المعالى رازى « 1 » از شاعران مشهور عهد سلجوقيان است . نام او را عوفى به همان نحو آورده كه نقل كرده‌ايم . در چهارمقاله « 2 » و مجمع الفصحا « 3 » « ابو المعالى رازى » آمده است و در مآخذ ديگر يعنى در\r\n\r\n\r\n","description":"","footnote":"\r\n( 1 ) - عوفى ، لباب الالباب ج 2 ص 228\r\n( 2 ) - چاپ ليدن ص 28\r\n( 3 ) - ج 1 ص 79\r\n","page_name":" 600 ","page_number":614},
  {"content":"\r\n\r\nحدائق السحر رشيد وطواط « 1 » و المعجم شمس قيس رازى « 2 » همه بروش املاء پارسى « بلمعالى رازى » ضبط شده است .\r\nنظامى عروضى و عوفى ويرا در رديف شاعران سلجوقى ذكر كرده‌اند و هدايت او را مداح غياث الدين مسعود بن ملكشاه دانسته است كه از سال 527 تا 547 سلطنت ميكرد ، و وفات او را نيز بسال 541 نوشته است .\r\nدر ميان قصايدى كه از بلمعالى باقى مانده يكى در مدح « ابو الفتح مظفّر » است « 3 » ، و اين ابو الفتح مظفر را مرحوم مغفور عباس اقبال آشتيانى « فخر الملك ابو الفتح مظفر بن خواجه نظام الملك طوسى » ميداند كه از سال 488 تا 500 وزارت بركيارق و سنجر را داشت « 4 » و در سال 500 بدست باطنيان بقتل رسيد . باتوجه به اين قصيده دورهء شاعرى بلمعالى اواخر قرن پنجم بوده است و اگر سال وفاتى را كه هدايت گفته است قبول كنيم معلوم مىشود كه بلمعالى بعد از آنكه چندى در دستگاه سنجر ماند بدستگاه سلاجقهء عراق توجه كرد .\r\nبلمعالى مذهب تشيع داشته و در قصيده‌يى بمطلع ( خروش من همه از چيست از نعيق غراب ) على عليه السلام و آل او را ستوده و شرط وصول بمصطفى را پيروى از مرتضى دانسته است .\r\nشيوهء شاعرى بلمعالى بر همان منوال است كه در آثار شاعران اواخر قرن پنجم و اوايل قرن ششم مىبينيم و از آثار او در لباب الالباب و مونس الاحرار مجموعا سه قصيده موجود است . وى از استادان معروف عهد خويش و بعد از خود ميان ناقدان بزرگ مشهور بوده است و از آن جمله رشيد وطواط در قطعه‌يى كه در ستايش شعر و شاعر ساخته بلمعالى را در رديف عنصرى درآورده است :\r\n معلوم راى تست كه بودند بيقياس * در روزگار دولت محمود دادگر \r\n\r\n\r\n","description":"","footnote":"\r\n( 1 ) - چاپ مرحوم عباس اقبال آشتيانى ص 34 و 35 و 56\r\n( 2 ) - چاپ آقاى مدرس رضوى ص 222 و 283 و 303\r\n( 3 ) -\r\n مفخر عالم ابو الفتح مظفر كه ازو * ظفر و فتح همىتابد چون نور زنار \r\n( 4 ) - حواشى حدائق السحر ص 119\r\n","page_name":" 601 ","page_number":615},
  {"content":"\r\n\r\n مردان بامهابت و گردان كامكار * ميران باسياست و شيران نامور\r\nجمله بهيمه‌وار برفتند از جهان * هم صيتشان هباشد و هم ذكرشان هدر\r\n. . . از عنصرى بماند و ز امثال عنصرى * تا روز حشر سيرت محمود مشتهر\r\n. . . گر شعر بو المعالى حاصل نداشتى * كى دادى از معالى او بعد ازو خبر \r\nاين بلمعالى رازى را استاد فقيد مرحوم عباس اقبال آشتيانى همان ابو المعالى نحّاس اصفهانى دانسته است « 1 » كه بنابر نقل هدايت « 2 » معاصر الب‌ارسلان و ملكشاه و در عهد اين پادشاه عارض لشكر بركيارق و محمد بوده و بسال 512 وفات يافته است .\r\nازين بو المعالى نحاس اصفهانى ابياتى در تذكره‌ها نقل شده است كه شيوهء آنها چندان تفاوتى با اشعار بلمعالى رازى ندارد و حتى بعضى از آنها را هم بنام او و هم بنام ابو المعالى رازى نوشته‌اند ، و با آنكه تذكره‌نويسان متأخر او را اصفهانى گفته‌اند ، عطا ملك جوينى كه او را در جهانگشا ( ج 2 ص 2 ) از شاعران امير دادبك حبشى بن آلتونتاق « 3 » دانسته ، رازى شمرده است و با اين اوصاف همانطور كه مرحوم اقبال استدلال كرده بعيد نيست كه اين ابو المعالى نحاس رازى ( كه او را متأخران اصفهانى نوشته‌اند ) همان دهخدا بلمعالى رازى باشد و بدين ترتيب بايد اسم كامل بلمعالى رازى را ( دهخدا ابو المعالى نحّاس يا نحّاسى رازى ) دانست .\r\nاز اشعار بلمعالى رازى است :\r\n خروش من همه از چيست از نعيق غراب * كه دور ساخت مرا از ديار و از احباب\r\nكنون كه كرد نعيق غراب هجرانگيز * دلم بر آتش هجران آن تذرو كباب\r\nسزد كه روى من از خون بود چو روى تذرو * سزد كه روز من از غم بود چو پرّ غراب\r\nعتاب كرد خرد با دلم ز دورى دوست * چو دوست نامه فرستاد نزد من بعتاب \r\n\r\n\r\n","description":"","footnote":"\r\n( 1 ) - حواشى حدائق السحر ص 120 - 124\r\n( 2 ) - مجمع الفصحا ج 1 ص 78\r\n( 3 ) - وى از جانب بركيارق امارت خراسان داشته و در سال 495 سنجر بخراسان رفته و او را برانداخته است .\r\n","page_name":" 602 ","page_number":616},
  {"content":"\r\n\r\n بطعنه گفت كه اى بىوفاى بىمعنى * كم از درود و سلام و كم از رسول و كتاب\r\nايا بطوع طلب كرده راحت اعدا * وَ يا بطبع رها كرده صحبت اصحاب\r\nبريدى از دل من راحت و نشاط سماع * گسستى از تن من لذّت طعام و شراب\r\nهمىنجويم لهو و همىنخواهم عيش * همىندارم صبر و همىنيابم خواب\r\nسرشك من كه بسيماب نسبتى دارد * چو برچكد برخ زرد من شود زر ناب\r\nطبيعيان را از اشك چشم و رنگ رخم * سمى درست شود كاصل زر بود سيماب \r\n* * *\r\n حبذا خسرو ايران و نشستنگه بار * كه كند ديدن او ديده پر از رنگ و نگار\r\nاز فراوان زر و ديبا كه درو جمله شدست * طبع‌گويى كه درآميخت خزان را ببهار\r\nمرغزاريست پر از سنبل با بند و فسوس * بوستانيست پر از نرگس با خواب و خمار\r\nسروهايى همه را بيخ بخر خيز و ختن * گل بنانى همه را تخم ز يغما و تتار\r\nاندرو از غز و خفچاق بت سيم ذقن * و اندرو از فى و كيماك مه مشك عذار\r\nيا رب اين بچهء تركان چه بتانند كه هست * ديدهء مردم نظاره از ايشان چو بهار\r\nهمه آميخته با تودهء گل تودهء مشك * همه آويخته از دانهء دردانهء نار\r\nنظر زهره و مريخ بهم بافته‌اند * كه همه رود نوازند و همه تيغ‌گذار\r\nبگه رزم ندارند بجز اسب و سلاح * بگه بزم ندانند مگر بوس و كنار\r\nحبّذا عشرت ايشان كه ظريفند و لطيف * خرّما شوكت ايشان كه شگرفند و عيار\r\nآفرين باد بر آن دل كه ازين دارد دوست * آفرين باد بر آن‌كس كه چنين خواهد يار\r\nمنم آن‌كس كه همه‌ساله در آن اندوهم * كه از اينسان صنمى بينم اندوه‌گسار \r\n* * *\r\n ماهست ترا چهره و مشك است ترا زلف * سروست ترا قامت و سيمست ترا بر\r\nتا زلف و خط و لعل تو و چشم تو ايدوست * در خاطر و معنى شد و در صورت و دفتر \r\n\r\n","description":"","footnote":"","page_name":" 603 ","page_number":617},
  {"content":"\r\n\r\n خاطر همه مرجان شد و معنى همهء لؤلؤ * صورت همه سنبل شد و دفتر همه عبهر\r\nخورد از لبت آن زلف پر از عنبر تومى * ورنه لبت آلوده چرا گشت بعنبر\r\nاى كرده تبه عيش من اى زلف بت من * عيشى نشناسم بجهان ز آن تو خوشتر\r\nزيرا كه ترا مسكن آن چهرهء زيباست * زيرا كه تويى ساكن آن عارض دلبر\r\nهمواره خورى ز آن لب نوشين مى سورى * پيوسته چِنى ز آن رخ رنگين گل احمر\r\nدر رقص بدان لالهء سيراب زنى پاى * در خواب بر آن سوسن آزاد نهى سر\r\nشادست دل من به تو شادان بود آن دل * كاو را به خداوند بود نازش و مفخر\r\nبحر كرم و فضل و سپهر كرم و جود * اصل ظفر و فتح ابو الفتح مظفر \r\n\r\n23 - خالد\r\n« 1 » امير فخر الدين تاج الافاضل خالد بن ربيع المكّى الطولانى از افاضل و اعيان خراسان و از مشاهير كتاب و شاعران زمان بود ، با انورى دوستى و مكاتبه و مشاعره داشت و بيشتر به خدمت ملك الجبال علاء الدين جهانسوز ( 545 - 556 ) مخصوص بود و اوست كه انورى را به تفصيلى كه در شرح حال آن استاد ميآوريم از آسيب قهر علاء الدين جهانسوز و توطئه‌يى كه به يارى ملك طوطى غز براى كشتن انورى كرده بود ، از راه مكاتبه رهايى بخشيد . وى سلطان سنجر را نيز\r\n\r\n\r\n","description":"","footnote":"\r\n( 1 ) - لباب الالباب ج 2 ص 138 - 145 ؛ مجمع الفصحاء ج 1 ص 376 در ذيل نام فخر الدين مروزى ؛ سخن و سخنوران ج 1 ص 386\r\n","page_name":" 604 ","page_number":618},
  {"content":"\r\n\r\nمدح گفته است . سال وفاتش معلوم نيست ليكن بايد بعد از سال 544 كه سال قتل سورى است بدرود حيات گفته باشد زيرا درين واقعه گفته است :\r\n آنان كه بخدمتت نفاق آوردند * سرمايهء عمر خويش طاق آوردند\r\nدور از سر تو سام بسرسام بمرد * وينك سر سورى بعراق آوردند \r\nو اگر به تفصيلى كه در شرح حال انورى مىآوريم قبول كنيم كه داستان توطئهء جهانسوز بهمراهى ملك طوطى غز ، و آگاه شدن انورى از راه مكاتبهء خالد اتفاق افتاده ، بنابرين خالد بن ربيع بعد از سال 548 نيز حيات داشته است . خالد بن ربيع از جملهء امرا و از رجال نظامى و بقول خود « مرد لشكرى » بود و به اين حرفهء خود درين دو بيت اشاره كرده است :\r\n . . . چون دسترس نماند مرا لشكرى شدم * دنيا بدست نامد و دين رفت بر سرى\r\nجان بدهم و بندهم خاك درت ز دست * هرچند باد دست بود مرد لشكرى \r\nوى در شعر « خالد » تخلص ميكرده « 1 » و عوفى قسمتى از اشعار او را آورده و همان مقدار دلالت بر مهارت خالد بن ربيع در شعر مىكند و اگرچه پيشهء او شاعرى نبوده ليكن از همين مايه اشعار معلوم مىشود كه درين فن ميان اقران مرتبه‌يى بلند داشته است .\r\nغزلهاى او بسيار لطيف و زيباست و تنها قصيده‌يى كه از وى نقل شده مقرون به قيد التزام است چنان كه شاعر در هر مصراع از آن « دست » را التزام كرده و اگرچه گاه در آوردن معانى بلند بسبب اين قيد با اشكال مواجه شده ولى بهرحال اين كار دشوار را نيك بپايان برده است .\r\nاز اشعار اوست :\r\n در خواب از آن سمن بناگوش * تشريف خيال يافتم دوش\r\nبىآنكه ز من كشيد زحمت * تا روز كشيدمش در آغوش\r\nگه بوسه همىزدم بر آن چشم * گه حلقه همى شدم در آن گوش \r\n\r\n\r\n","description":"","footnote":"\r\n( 1 ) -\r\n خالد سگ تست غم بدوده * هرچند به استخوان دريغست \r\nو مجمع الفصحا ج 1 ص 376\r\n","page_name":" 605 ","page_number":619},
  {"content":"\r\n\r\n شد محنت هجر او مرا خوش * شد زهر فراق او مرا نوش\r\nدوش از قبل خيال آن مه * مه غاشيه‌ام كشيد بر دوش\r\nحقا كه حق خيال او نيز * هرگز نشود مرا فراموش \r\n* * *\r\n دوستا بر دلم نه تاوانى * كه نكوتر ز ماه تابانى\r\nعشق را آيتيست « 1 » من آنم * حسن را غايتيست تو آنى\r\nبوستانيست عرض عارض تو * همه ريحانش راح روحانى\r\nمردمى كن بمردم چشمم * باز فرماى بوستان بانى\r\nيك غمت صد هزار جان ارزد * در دل من بوقت ارزانى\r\nجان بگير و برابرم بنشين * كه مرا تو برابر جانى\r\nبنمانى چو جان همى با كس * كز لطافت بجان همىمانى\r\nسست‌پيمان چو تو نميدانم * سخت جان‌تر ز من كرا دانى\r\nبر من و بر تو ختم شد گويى * سخت‌جانى و سست‌پيمانى\r\nعارض من چو زر كنى شايد * گر تو در عرض بوسه بستانى\r\nمن چو در مدح شه درافشانم * بر من از عارضم زرافشانى . . . \r\n* * *\r\n مهرت بدل و بجان دريغست * عشق تو به اين و آن دريغست\r\nوصل تو بدان جهان توان يافت * كان ملك بدين جهان دريغست\r\nبا كس بمگو كه نام تو چيست * كاين نام بهر زبان دريغست\r\nكس را كمر وفا مفرماى * كان طوق بهر ميان دريغست\r\nقدر قدمت زمين چه داند * كآن فخر به آسمان دريغست\r\nسروى تو و بوستان تو عقل * سروى كه ببوستان دريغست\r\nمرغيست غمت دل آشيانش * مرغى كه بآشيان دريغست \r\n\r\n\r\n","description":"","footnote":"\r\n( 1 ) - آيت : نشانه\r\n","page_name":" 606 ","page_number":620},
  {"content":"\r\n\r\n در كوى وفاى تو بانصاف * يك غم بهزار جان دريغست\r\nخالد سگ تست غم به دو ده * هرچند به استخوان دريغست \r\n* * *\r\n امروز چنانى كه ترا بنده توان بود * در وصل تو با دولت پاينده توان بود\r\nبىعقل بنور رخ تو راه توان يافت * بىروح به ياد لب تو زنده توان بود\r\nاندر هوس خاك سر كوى تو صد سال * چون زلف تو از باد پراگنده توان بود\r\nبا عشق خط و زلف تو حقا كه قلم‌وار * بر پاى همه عمر سرافگنده توان بود\r\nدر مجلست از جان و ز دل بىدهن و لب * چون جام مى لعل همه خنده توان بود \r\n* * *\r\n اى دست برده از همه خوبان بدلبرى * ناوردمت ز دست و بماندم ز دل‌برى\r\nكارم ز دست رفت چو بردى دلم تمام * دستى تمام دارى در كار دلبرى\r\nاى در صف جمال زبردست نيكوان * در حسن زيردست تو هم حور و هم پرى\r\nبرخاسته بدست مراعات با تو من * از من تو شسته دست و نشسته بداورى\r\nجانى نهاده بر كف دست از پى توام * دستم به سينه باز منه از سبك‌سرى\r\nهجر درازدست تو در كوى عاشقى * كوتاه كرد دست‌ودل من ز صابرى\r\nماند اين دل ضعيف ز هجرت بدست غم * دستى قوى است هجر ترا در ستمگرى\r\nبر دست مانده بود مرا جان و دل و ليك * بر هر دوان نبود مرا دست قادرى\r\nبردى دل فكار بيك دستبرد عشق * جان مانده است و خون شد و اين هم تو ميبرى\r\nچون دست‌رس نبود مرا لشكرى شدم * دنيا بدست نامد و دين رفت بر سرى\r\nجان بدهم و بند هم خاك درت ز دست * هرچند باد دست 1 بود مرد لشكرى\r\nعشقت بدست بازى سيمين بر تو كرد * دست مرا چو سوزن زرّين ز لاغرى\r\nيعنى ز دستكارى هجر ستيزه كار * معلوم گرددت كه بدين دست بنگرى\r\nدست منست و دامن تو ز آنكه تو مرا * چون دست‌بوس شاه جهان روح‌پرورى \r\n\r\n","description":"","footnote":"","page_name":" 607 ","page_number":621},
  {"content":"\r\n\r\n\r\n24 - محمد بن ناصر علوى\r\nوى يكى از شاعران نيمهء اول قرن ششم و از سادات جليل غزنين بوده است . عوفى « 1 » او را جمال الدين محمد بن ناصر العلوى نوشته است ليكن معاصر و دوست او سنائى لقب او را شرف الدين ذكر كرده و در كارنامهء بلخ ضمن صفت شاعران چنين گفته است « 2 » :\r\n بگذر از باغ و راغ وقت صبوح * پس گذر كن بسوى عالم روح\r\nتا اميران ملك جان بينى * حكمشان بر خرد روان بينى\r\nخاصه شمع نبيرگان بتول * گوهر درج خاندان بتول\r\nآن بجاه بلند و راى قوى * عرق كانِ نتيجهء نبوى\r\nدُرّى از بحر موج توحيدى * شاخى از بيخ باغ تأييدى\r\nشرف دين محمد ناصر * خرد از وصف مدح او قاصر\r\nفكرتش مايهء مبانى ذكر * خاطرش قبلهء معانى بكر\r\nلفظ و معنيش محكمست و ترست * همچو آبى كه اصلش از حجرست\r\nعاشق علم اوست اصل ثبات * تشنهء شعر اوست آب حيات . . . \r\nازين ابيات مسلم مىشود كه شرف الدين محمد بن ناصر علوى شاعرى فجل و مردى عالم و داراى مرتبت و جاه بلند بوده است . عوفى او را برادر بزرگ سيد حسن غزنوى دانسته است و سنائى نيز در كارنامهء بلخ بعد از سيد محمد اسم سيد حسن را بمنزلهء شاخه‌يى ديگر از همان اصل محمد بن ناصر دانسته و سپس هر دو را يك جا دعا كرده و ستوده است ، تحقيق درين باب در شرح احوال سيد حسن غزنوى صورت گرفته است . عوفى ميگويد كه سيد محمد بن ناصر در خدمت بهرامشاه غزنوى ( 511 - 552 ) مقام و مرتبتى بلند داشت و علاوه برين او را از مداحان علاء الدوله شمرده است . ديوان سيد محمد بن ناصر ظاهرا\r\n\r\n\r\n","description":"","footnote":"\r\n( 1 ) - لباب الالباب ج 2 ص 267\r\n( 2 ) - كارنامهء بلخ بتصحيح آقاى مدرس رضوى در مجموعهء « فرهنگ ايران‌زمين » دفتر 4 ج 2 ص 328 - 329\r\n","page_name":" 608 ","page_number":622},
  {"content":"\r\n\r\nيا جمع‌آورى نشده و يا به زودى پراگنده شد زيرا عوفى با نداشتن فاصلهء زمانى بسيار ازو ، بمدوّن نبودن اشعارش اشاره مىكند و علت آن را اندكى آنها ميداند . آنچه از اشعار موجود سيد محمد برميآيد ، و نيز چنان كه عوفى آورده است ، ابيات او « در حسن ترصيع و لطف تسجيع و مراعات نظير بستان تماشاى ضمير فضلا » بود .\r\nابيات معدودى ازو در لباب الالباب آمده كه همه در مدح و اشعارى متوسط است و قصيده‌يى كه نقل ميكنيم با رديف « آتش و آب » ظاهرا از ابو الفرج رونى استقبال شده و التزام اين گونه رديفهاى دشوار يكى از وجوه آزمايش طبع بوده كه دو عنصر مخالف را در ابيات آورده براى هريك مضمونها و معنىهاى مناسب فراهم آورند :\r\n چو خاك و باد كند نورونم در آتش و آب * شكوه آن عرضى باد و جوهر آتش و آب\r\nچو در مصاف بابطال حرب روى نمود * ازو بخيزد اندر دو لشكر آتش و آب\r\nهمىنمايد از عكس لون گوهر او * هواى فتنه چو گردون و اختر آتش و آب\r\nمرصعست همه جرم او بگوهر و نور * چنان كجا بحباب و باخگر آتش و آب\r\nبابر و صاعقه ماند از آن قبل كه درو * بود هميشه چو در ابر مضمر آتش و آب\r\nتبارك اللّه از آن صعب ساعتى كه بود * عروس ناميه را زرّ و زيور آتش و آب\r\nسپرده پاى نوندان بنعل خاك و هوا * نموده دست دليران ز خنجر آتش و آب\r\nقضا چو گردون كوشان و در كف آز و امل * اجل چو رعد خروشان و در سر آتش و آب \r\n\r\n","description":"","footnote":"","page_name":" 609 ","page_number":623},
  {"content":"\r\n\r\n به خاك و باد تگاور سپرده بهر ظفر * سنان نيزهء شاه مظفر آتش و آب\r\nز پشت مركب رزم‌آزماى آهن خاى * نه مركب از صفت الّا تگاور آتش و آب\r\nيكى تكاور كاندر دو عالم اوست كه زد * چهار نعلش در هفت‌كشور آتش و آب\r\nچو مه نمود باقصاى باختر تگ و تاز * چو خور فگند در آفاق خاور آتش و آب\r\nگر از مزاج عناصر شدى نگار پديد * ز فعل او شده اندى مقرّر آتش و آب\r\nچه گوهريست كه دارندش از عزيزى و ناز * چو ديده در سر و چون جانش در بر آتش و آب\r\nطبايعى چو درو بنگرد گمانش افتد * كه كرده‌اند هميدون مصور آتش و آب \r\n\r\n25 - روحانى\r\nابو بكر بن محمد بن على روحانى سمرقندى از شاعران استاد قرن ششم است . نعت و اسم و نسب او را عوفى « 1 » « الاجلّ الافضل تاج الحكماء عطارد الثانى ابو بكر بن محمد بن على الروحانى » . آورده است . آذر « 2 » و هدايت « 3 » نيز گويا بپيروى از عوفى اسم او را ابو بكر بن محمد گفته‌اند . دولتشاه « 4 » او را شاگرد رشيدى سمرقندى شاعر مشهور اوايل قرن ششم دانسته است و اين هيچ مستبعد به نظر\r\n\r\n\r\n","description":"","footnote":"\r\n( 1 ) - لباب الالباب ج 2 ص 282\r\n( 2 ) - آتشكده ص 333\r\n( 3 ) - مجمع الفصحا ج 1 ص 240\r\n( 4 ) - تذكرة الشعرا چاپ هند ص 69\r\n","page_name":" 610 ","page_number":624},
  {"content":"\r\n\r\nنمىآيد . تذكره‌نويسان بعد ازو هم بر همين منوال رفته و همهء آنان جز عوفى كه اشاره‌يى بمولد او ندارد ، ويرا سمرقندى دانسته‌اند .\r\nاز سال ولادت و وفات او اطلاعى در دست نيست ليكن بسبب شاگردى رشيدى سمرقندى شاعر اواخر قرن پنجم بايد چنين پنداشت كه دوران حيات او نيمهء دوم قرن پنجم و نيمهء اول قرن ششم بوده و درين صورت مداحى او از يمين الدوله بهرامشاه ( 511 - 552 ) درست به نظر ميرسد . عوفى او را مداح بهرامشاه دانسته و آذر و هدايت مدح سلاطين ديگرى را بوى نسبت داده‌اند از آن جمله آذر گفته است كه او مداح سلطان محمد خوارزمشاه نيز بود . علاء الدين محمد خوارزمشاه چنان كه ميدانيم از سال 596 سلطنت خوارزم يافت و بسيار مستبعد است كه روحانى تا دورهء اين سلطان زنده مانده باشد و شايد سلاطين خوارزمشاهى مقدّم بر او را مدح كرده باشد .\r\nابياتى كه از روحانى سمرقندى برجاى مانده دليل قاطع بر استادى و مهارت او در شعر و لطف طبع وى در تغزل و غزل و توصيف است . از اشعار اوست اين چيستان كه در تشبيه و توصيف قلم ساخته است :\r\n چيست آن مرغى كه چون منقار او تر مىشود * چشم و گوش اهل معنى دُرج گوهر مىشود\r\nآب را ماند بگاه جستن و رفتن و ليك * هر زمان دوديش چون آتش بسر برميشود\r\nتا بدست آيد سخن را آب حيوان در جهان * همچو ذو القرنين اندر تيرگى درميشود\r\nعقل جاد و كار دورانديش رنگ‌آميز را * بند كردن باد را از وى مصور مىشود\r\nاصلش از خاكست و آب و روز و شب ز آن گل خورد * تا شگفتى نايدت كاو زرد و لاغر مىشود \r\n\r\n","description":"","footnote":"","page_name":" 611 ","page_number":625},
  {"content":"\r\n\r\n او چه غواص است يا رب ز آنكه چون او غوطه خورد * نور جان در بحر ظلمت آشناور مىشود\r\nخشك ميگردد عطارد را دهان بر آسمان * چون زبان او بمدح پادشا تر مىشود\r\nآن جهاندارى كه هر شب از جواهر آسمان * بىسؤال از عكس تاج او منور مىشود \r\n* * *\r\n منت خدايرا كه جهان در پناه ماست * سجده‌گه ملوك زمين بارگاه ماست\r\nروز سپيد را همه اوميد روشنى * در سايهء سعادت چتر سياه ماست\r\nاوميد هفت‌كشور و اقبال هشت چرخ * اندر چهار گوشهء ترگ كلاه ماست\r\nانديشه چون ز عالم علوى سفر كند * آنجا رسد كه پايهء اول ز جاه ماست\r\nما آفتاب دولت و باران رحمتيم * صحراى ملك سبزه و دولت گياه ماست \r\n* * *\r\n اى بناگوش تو داده ماهرا نور و صفا * سرو مشكين طره‌يى و گلبن سيمين قفا\r\nحلقهء زلفت برنگ و شعلهء نورت به روى * تيرگى را مايه آمد روشنى را كيميا\r\nهست نقاش از هواى روى تو دست بهار * گشت عطّار از كمند زلف تو باد صبا\r\nآسمانى بهر آن سيمابگون بندى كمر * آفتابى بهر آن زنگارگون پوشى قبا\r\nتا ترا روى چو خورشيدست ما را عار نيست * همچو نيلوفر در آب ديده كردن آشنا \r\n\r\n","description":"","footnote":"","page_name":" 612 ","page_number":626},
  {"content":"\r\n\r\n چشم جز در چهرهء خوب تو نگشايد خرد * از براى آنكه تو ماهى و او مردم گيا\r\nاى ز بهر جان خلقى بيدل و خسته‌جگر * چشم بىآب تو داده آب شمشير جفا\r\nهم ز دست جور تو ما را بود فريادرس * مركز انصاف و قطب دولت و چرخ سخا\r\nگلبن طبعش دهد هر فصل ديگرگون ثمر * بلبل جودش زند هر روز ديگرگون نوا \r\n* * *\r\n اى نور بناگوش تو خندان بقمر بر * طوبى لك ياقوت چه پوشى بدُرر بر\r\nچون نقش تو در آينهء روح بخندد * نقاش خيال تو بگريد بصور بر\r\nاى رشك گل روى تو از تاب بنفشه * چون لاله مرا داغ نهاده بجگر بر\r\nصد نافهء سربسته گشايد چو نشيند * عطار سر زلف تو بر باد سحر بر\r\nاز رشك تو بر ديدهء خورشيد زنم خاك * تا سايهء تو با تو نيايد باثر بر\r\nآميخته‌اند آن خط و اين چشم به خوبى * هم دود به آتش بر و هم سيم بزر بر\r\nاى در چمن عشق تو چون سرو خرد را * هم پاى به گل مانده و هم دست بسر بر \r\n* * *\r\n\r\n","description":"","footnote":"","page_name":" 613 ","page_number":627},
  {"content":"\r\n\r\n اى ماه روى خوب تو بستان ديگرست * ما را لب تو چشمهء حيوان ديگرست\r\nچاك از فراق روى چو خورشيدت اى پسر * چون صبح صد هزار گريبان ديگرست\r\nچشم بد از تو دور كه در چشم روزگار * از عكس چهرهء تو گلستان ديگرست\r\nسوى تو همچو گوى دوان آمدم بسر * از بهر آنكه زلف تو چوگان ديگرست\r\nخورشيد هم ز عشق تو بىصبر شد از آنك * بر تو ز سايهء تو نگه‌بان ديگرست\r\nيا رب چه طالعى است كه هر ساعتى مرا * در كفر آن دو زلف تو ايمان ديگرست \r\n* * *\r\n زهى چاك از فراق تو غريبان را گريبانها * يكى بردار و فرمان كن نقاب از جملهء جانها\r\nچه بادست آنكه در سر كرد خاك بوستان از گل * برافروز آتشى از گل ببر آب گلستانها\r\nچو لعلت جنبش آغازد خهى پرنوش ساغرها * چو جزعت ناوك اندازد زهى پرزهر پيكانها\r\nتو در پشت پدر بودى كه از مهر تو دايه‌ات را * بجاى شير خون دل فرود آمد بپستانها\r\nچو اندر بزم بنشينى خهى ناهيد مجلسها * چو اندر رزم برخيزى زهى بهرام ميدانها \r\n\r\n","description":"","footnote":"","page_name":" 614 ","page_number":628},
  {"content":"\r\n\r\n\r\n26 - شاه بورجا\r\nحكيم شهاب الدين شاه على ابو رجاء غزنوى يكى از شاعران مشهور غزنين در اواسط قرن ششم بوده است . نام او را عوفى « 1 » به همان نحو كه ديده‌ايم آورده و معاصر شاعر يعنى نظامى عروضى « 2 » تنها به « شاه بورجا » كه گويا نام مشهور او بوده اكتفا كرده است . از تذكره‌نويسان متأخر هدايت « 3 » اسمش را شهاب الدين و او را مشهور بشاه ابو رجا دانسته ولى لطفعلى بيگ آذر « 4 » اسم او را محمد و نام پدرش را رشيد و لقبش را شهاب الدين آورده است . دربارهء اسم و كنيهء او قول عوفى كه نزديكتر بدورهء شاعر ميزيسته بيشتر باوركردنى است اما اسم پدرش را تنها آذر آورده و « رشيد » گفته است و نميدانيم درست است يا نه . تذكره‌نويسان از شرح حال او اطلاعى نداده‌اند جز آنكه او را معاصر يمين الدوله بهرامشاه غزنوى دانسته‌اند و در قصايدى نيز كه ازو بازمانده مدح بهرامشاه ديده مىشود و بنابرين شاعر معاصر آن سلطان و همدورهء استادان بزرگ ديگرى از قبيل سنائى و سيد حسن غزنوى و مختارى و سيد محمد ناصر علوى بوده است . تاريخ وفات او نيز معلوم نيست . آذر وفات او را در سال 598 و هدايت در 597 دانسته است و اين هر دو قول مستبعد به نظر مىرسد زيرا درين صورت ميبايست نزديك پنجاه سال بعد از فوت ممدوح خود زنده بوده و عمر بسيار دراز يافته باشد .\r\nعوفى ديوان او را « مقبول » و « كلّى اشعار او را معمول » دانسته است و از اينجا معلوم مىشود كه او از جملهء استادانيست كه شهرتش بعد ازو نيز باقى مانده بود . از ابيات معدود او كه در دست است قدرتش در ايراد معانى دقيق دل‌آويز و عبارات نغز استادانه و روان و خيال‌انگيز آشكارست . از اشعار اوست :\r\n نازنين سرو بارور نگرش * كه برد سجدهء سرو غاتفرش \r\n\r\n\r\n","description":"","footnote":"\r\n( 1 ) - لباب الالباب ج 2 ص 276\r\n( 2 ) - چهارمقاله چاپ ليدن ص 28\r\n( 3 ) - مجمع الفصحا ج 1 ص 68\r\n( 4 ) - آتشكده چاپ هند ص 113\r\n","page_name":" 615 ","page_number":629},
  {"content":"\r\n\r\n زير آن بگذر و شگفتى بين * كآفتابى شكفته بر زبرش\r\nكس نديدست بارور سروى * كآفتابى دمد ز برگ و برش\r\nزير هر سرو اگر ثمر باشد * ديده كرد از كنار من ثمرش\r\nآفتاب ار به چشمه گردد باز * چشم بنهاده‌ام برهگذرش\r\nز آن نيايد همى به چشم درم * كه نيايم همى به چشم درش\r\nهست گويى زمرّد و مرجان * سبز خطّ و لب‌شكر شكرش « 1 »\r\nيا چو پر داده طوطيى كه بود * مانده منقار در ميان پرش\r\nبس غريبست اين‌چنين طوطى * كه ز منقار برد مد شكرش\r\nنمكين از چه شد لب شكرينش * گر نكردم به آب ديده ترش\r\nسحر از شب برآمدى زين پيش * مى برآيد كنون شب از سحرش\r\nآتش از سنگ اگر جدا نشود * پس دلم بايدى ميان برش\r\nخواهمى كز رخم كمر زَنَدى * تا كنم ديده گوهرِ كمرش\r\nنىنى آن زر كه از رخم خيزد * بكمر كى كنند بىخطرش\r\nشاه داند بهاش كرد كه هست * رخ من بر عيار تخت زرش\r\nشاه بهرامشاه بن مسعود * آنكِ ننمايد آسمان دگرش . . .\r\nدشمن ار نام خنجرش گويد * خسته گردد زبان بكام درش\r\nآن صدف بود بيضهء تيغش * كه ز نصرت سرشته شد گهرش\r\nاز فراوان كه جان خورد چه عجب * گر كند جان ز خورد جانورش\r\nنىنى او خود ز اصل جان بودست * ز آن طبيعت ز جان نهاد خورش\r\nاصل جان گر ز خون و باد بود * هست جان مركبِ جهان سپرش . . . \r\n* * *\r\n سپيده‌دم كه خط نور بر ظلام كشند * براق خسرو سياره در لگام كشند \r\n\r\n\r\n","description":"","footnote":"\r\n( 1 ) - شكر . اسم فاعل از شكردن بمعنى شكستن و شكار كردن\r\n","page_name":" 616 ","page_number":630},
  {"content":"\r\n\r\n همىبرآيد خورشيد از ممالك شرق * چو خنجرى كه بتدريجش از نيام كشند\r\nچنان نمايد اطراف لاجورد سپهر * چو سوده‌يى كه شگرفيش بر رخام كشند\r\nز آفتاب فلك ز آن سبب چنان گردد * چو زرّ پخته كه بر روى سيم خام كشند\r\nز پيش صبح چنان بردمد همىگويى * كه ز آشيانهء عقعق همى لحام « 1 » كشند\r\nستارگان را يك‌يك ز پشت لشكر حام * ز روى چرخ يكايك ميان دام كشند\r\nبدست حام چو يابند سام را مظلوم * ز ابتسام صبا انتقام سام كشند\r\nگهى ز ماه بر آن ناچخ و سپر سازند * گهى ز مهر بر آن نيزه و حسام كشند\r\nز عدل سلطان مانا خبر نداشته‌اند * كه صبح و شام ز يكديگر انتقام كشند\r\nخدايگان سلاطين كه مركب ظفرش * بگاه رتبت بر مسند انام كشند\r\nابو المظفر بهرامشاه بن مسعود * كه بار نعمتش از شكر خاص و عام كشند \r\n* * *\r\n ز تيغ دست مكش نام‌جوى از آن بجهان * كه پادشاهان تيغ از براى نام كشند \r\n\r\n\r\n","description":"","footnote":"\r\n( 1 ) - لحام : جمع لحم\r\n","page_name":" 617 ","page_number":631},
  {"content":"\r\n\r\n برنج نفس جهان را فگن بآسايش * كه رنج نفس بملك اندرون كرام كشند\r\nبراى ملك روا باشد ار جهاد كنى * براى گل سزد ار مالش ز كام كشند \r\n* * *\r\n ملك به خوردن باده چو مطربان بنشاند * ببر گرفتن خون قصد كرد و رگ‌زن خواند\r\nپجشكِ « 1 » فرّخِ فرخندهء مبارك پى * بجوى سيم درون شاخ سرخ بيد نشاند\r\nبنوك آهن پولاد جوى سيم بكند * ز دست زرّفشان ملك عقيق فشاند \r\n* * *\r\n ابرى خوش است و پرده بر آفاق مىكشد * دل سوى ساقيان سمن ساق مىكشد\r\nباد صبا ز كلهء پيروزه‌گون بباغ * چندين هزار لعبت قفچاق مىكشد\r\nبر طاق نه هواى جهانرا كه در هوا * قوس قزح ز الوان صد طاق مىكشد\r\nدر ده ميى كه در قدح اندر فروغ آن * در شام تيره صبحى برّاق مىكشد\r\nآبيست در قنينه و روشن چو آتشى است * كز غايت فروغ با حراق مىكشد\r\nمستى ز هوشيارى خوشتر مرا از آنك * مستى بمدح خسرو آفاق مىكشد \r\n\r\n\r\n","description":"","footnote":"\r\n( 1 ) - پجشك : پزشك\r\n","page_name":" 618 ","page_number":632},
  {"content":"\r\n\r\n\r\n27 - يمينى\r\nعميد محمد بن عثمان يمينى كاتب غزنوى از شاعران اواخر عهد غزنوى بوده است . عوفى « 1 » اسم او را به همان نحو كه ديده‌ايم آورده ، جز آنكه بجاى يمينى در نسخهء چاپى حاضر عتبى آمده است و گويا اين نتيجهء اشتباه نساخ باشد زيرا آغاز سخن عوفى دربارهء شاعر تخلص او را به « يمينى » مسلم ميدارد و آن‌چنين است : « يمينى كه قلم از يمن يمينش مايه‌دار بود » . يمينى از فضلاى روزگار خود و از مترسلان و بلغاى مشهور بوده و چند تأليف داشته و از آن جمله « بزم آراى فخرى » بوده كه عوفى « از بدايع تشبيهات و روايع اوصاف » آن سخن ميگويد .\r\nوى از معاصران يمين الدوله بهرامشاه ( 511 - 552 ) بوده و بنابرين در نيمهء اول قرن پنجم ميزيسته است و گويا لقب شعرى خود يعنى « يمينى » را نيز از لقب همين سلطان گرفته باشد ليكن اينكه هدايت « 2 » او را معاصر يمين الدوله محمود بن سبكتكين ( 388 - 421 ) دانسته و گفته است كه « به نسبت اين سلطان تخلص يافته تا زمان بهرامشاه بن مسعود بن محمد در قيد حيات بوده . . . » مستبعد به نظر ميرسد زيرا درين - صورت ميبايست خيلى بيشتر از صد سال زندگى كرده باشد ، گويا اين اشتباه از آنجهت بر هدايت دست داده باشد كه وى در قصيدهء موجود خود از ملك محمودى سخن گفته است ليكن به اين نكته توجه نكرد كه همان قصيده در مدح بهرامشاه است . هدايت ميگويد كه با سوزنى صحبت داشته و اين هم دور از صحت به نظر ميآيد مگر آنكه وى چندى در ماوراء النهر بسر برده باشد . از اشعار اوست :\r\n منت و شكر و سپاس بىقياس و حدّ و مرّ * ذو الجلالى را كه بىحكمش نباشد خير و شرّ\r\nمالك الملكى كه هر روزى زند چون لاله چاك * دست چرخ از حكمت حكمش گريبان سحر\r\nهم مبرّا ذات او از موت و فوت و عزل و هزل * هم منزّه نعت او از عيب و ريب و خواب و خور \r\n\r\n\r\n","description":"","footnote":"\r\n( 1 ) - لباب الالباب ج 2 ص 287\r\n( 2 ) - مجمع الفصحا ج 1 ص 656\r\n","page_name":" 619 ","page_number":633},
  {"content":"\r\n\r\n بر اقاصىّ جلالش وهم را نبود مجال * بر مبادىّ كمالش فهم را نبود ممر\r\nيافته تمكين و تسكين از كمالش فرش و عرش * خواسته تنوير و تدوير از نوالش ماه و خور\r\nبىنيازست از وجود و بىزيانست از عدم * نز وجود او راست نفع و نز عدم او را ضرر\r\nهم ز ريب و لهو فعل او مبرّا يك‌بيك * هم ز عيب و سهو قول او معرّا سربسر\r\nاوج خضراء بسيط از وى ملمّع در نجوم * موج درياى محيط از وى مرصّع از درر\r\nگه دِل گِل از سموم عنف او آيد به جوش * گه گُل دل از نسيم لطف او آيد ببر\r\nشد عروس طاعت ابليس ز امرش خاكسار * گشت شاه توبت آدم ز فضلش تاجور\r\nدين احمد از جلال قدر او شد كامكار * ملك محمود از كمال صنع او شد مشتهر\r\nاز قبول اوست كز اقبال شاهنشه فزود * ملك محمودى و دين احمدى را فخر و فر\r\nظلّ حق بهرامشه خورشيد ملت آنكه هست * نار عنف و نور لطفش دلفروز و جان شكر\r\nآن جوان بختى كه آمد تيغ گوهردار او * برج حشمت را نجوم و درج نصرت را گُهر\r\nآن جهان بخشى كه آمد كفّ گوهربار او * كاخ همّت را نگار و شاخ دولت را ثمر \r\n\r\n","description":"","footnote":"","page_name":" 620 ","page_number":634},
  {"content":"\r\n\r\n دولت سرمد گرفت از راى منصورش جلال * ملت احمد فزود از رايت فتحش ظفر . . . \r\n* * *\r\n دل من بىرخ تو محرم ايمان نشود * درد من بىلب تو مرهم و درمان نشود\r\nكيست بر گوى زمين در خم چوگان فلك * كش قد از گوى زنخدان تو چوگان نشود\r\nگرد منشان ز سر زلف چو آيى ز شكار * تا ز بوى خوش او آب گلستان نشود\r\nبىپشيمانى پيش تو كشيدم دل اگر * دلت از بردن دل باز پشيمان نشود\r\nكيش و قِربان « 1 » نگشايى ز ميان تا ز غمت * صد دل از كيش برون نايد و قربان نشود\r\nشير گردون چو ز تيمار تو روبه گردد * چكند فتنه كه در سايهء سامان نشود \r\n* * *\r\n حلقه‌حلقه مشك دارد بر كران ارغوان * توده‌توده لاله دارد در ميان ضيمران\r\nخيره گشت از خدّ او ماه دو هفته بر فلك * طيره شد از قدّ او سرو سهى در بوستان\r\nگه سخن گويد بمجلس چون عطارد بىدهن * گه كمر بندد بميدان همچو جوزا بىميان\r\nجز زنخدانش شنيدستى ز سيم ساده‌گوى * جز ز زلفش ديده‌يى از مشك ساده صولجان « 2 »\r\nسنبل پستش گشاده بر دل و دينم كمين * نرگس مستش كشيده بر تن و جانم كمان \r\n* * *\r\n اى دوست عاشق از بر تو زار ميرود * دل پر ز رنج و حسرت و تيمار ميرود\r\nمسكين كسى كه در همه عالم رهين چو من * در صحبت فراق ستمكار ميرود\r\nبىيار و دل منم ، خنك آن‌كس كه در جهان * با دل همى خرامد و با يار ميرود\r\nاز مهر تو تعدّى و از عشق تو ستم * بر بندهء تو بىحد و بسيار ميرود\r\nخوبى بمجلس تو همىآيد اى عجب * آرى سزا بنزد سزاوار ميرود \r\n* * *\r\n اى چنگ سرافگنده چو هر ممتحنى * در پاىكشان زلف چو معشوق منى\r\nگر ضدّ ترست خشك پس در چه فنى * هم خشك‌زبانى تو و هم ترسخنى \r\n\r\n\r\n","description":"","footnote":"\r\n( 1 ) - قربان : كمان‌دان\r\n( 2 ) - صولجان : چوگان\r\n","page_name":" 621 ","page_number":635},
  {"content":"\r\n\r\n\r\n28 - سوزنى\r\nشمس الدين « 1 » تاج الشعرا محمد بن على سوزنى « 2 » را تذكره‌نويسان معمولا به همين نام و نشان كه گفته‌ايم ذكر مىكنند . آقاى فروزانفر استاد دانشگاه با تتبع در ديوان او نام پدر ويرا مسعود يافته و با دعاى شاعر بانتساب او بسلمان فارسى صحابى معروف اشاره كرده است « 3 » . مولد او را عوفى « نسف » ( - نخشب ) ، واقع در نزديكى سمرقند ، ميداند و هدايت گفته است كه از قريهء كلاش سمرقند بوده است . بهرحال نسبت او بسمرقند مشهور است .\r\nدر ابتداى جوانى براى تحصيل علوم ببخارا رفت و مدتى در مدرسه‌يى تعلّم ميكرد و بعد بنابر نقل عوفى بر اثر تعلق خاطر بشاگرد سوزن‌گرى بتعلّم آن صنعت همت گماشت و از غايت عشق زبان بشاعرى گشود .\r\nسوزنى معاصر ارسلان خان محمد از پادشاهان آل افراسياب ( 495 - 524 ) و فرزند او محمود ، خواهرزاده و جانشين سنجر ، در خراسان ، و يكى ديگر از امراى آل افراسياب بنام طمغاج خان مسعود بن حسن ، و سنجر ، و اتسز بن محمد خوارزمشاه بوده است .\r\nوفات او را هدايت در سال 562 و دولتشاه « 4 » در 569 نوشته است و از اشعار شاعر حيات او در سال 560 مسلم مىشود « 5 » و بنابرين قبول يكى از دو سال مذكور دشوار به نظر نميرسد .\r\nسوزنى با شاعران بسيار از قبيل عمعق و سنائى و انورى و معزى و اديب صابر و رشيدى سمرقندى معاصر و با بعضى از آنان در حال مهاجات بوده و آنانرا بتيغ تيز زبان\r\n\r\n\r\n","description":"","footnote":"\r\n( 1 ) - مجمع الفصحا ج 1 ص 249\r\n( 2 ) - لباب الالباب ج 2 ص 191\r\n( 3 ) - سخن و سخنوران ج 1 ص 334 باستناد به اين ابيات :\r\n مداح تو صد هزار كس هست * هر سو بيكى زبان ديگر\r\nزيشان چو محمد بن مسعود * نى كهتر و مدح‌خوان ديگر \r\nو :\r\n بزهد سلمان اندر رسان مرا ملكا * چو يافتم ز پدر كز نژاد سلمانم \r\nو :\r\n تو از نژاد و تخمهء سگ‌بان قيصرى * من از نژاد سلمان يار پيمبرم \r\n( 4 ) - تذكرة الشعرا چاپ هند ص 63\r\n( 5 ) -\r\n رسيد ماه مبارك بسال پانصد و شصت * ببارگاه وزير خدايگان بنشست \r\n","page_name":" 622 ","page_number":636},
  {"content":"\r\n\r\nخود آزرده است و از آن جمله نام كسى را به صورت « خمخانه » در ديوان او مىيابيم كه سوزنى در هجو او راه مبالغه و اصرار پيش گرفته است . اين شاعر كه بنابر اشارات سوزنى اسم او جلال الدين بوده « 1 » همانست كه عوفى او را بنام حكيم جلال ذكر مىكند و ميگويد « حكيم جلال كه نظم او چون سحر حلال و نثر او چون باد شمال روح‌افزا و دلگشاى است ، اگرچه او را قلايد قصايد بسيار است ، چون در زبان سوزنى افتاد و ببلاء هجاء او مبتلى شد به آخر عمر جملهء اهاجى و هزليات خود را بشست و استغفار كرد » « 2 » .\r\nاتفاقا دربارهء سوزنى هم ميگويند كه در پايان عمر دست از بدزبانى و هجو و هزل برداشت و استغفار كرد و اين معنى را در يك قصيدهء شاعر كه در اواخر عمر سروده و از آن آثار پشيمانى لايح است به خوبى مشاهده ميكنيم .\r\nسوزنى شاعرى بدزبان و هجاپرداز بود و در هجو معانى خاص ابداع ميكرد و مضامين بديع مىيافت و براى بيان معنى و مقصود خود از به كار بردن ركيك‌ترين كلمات امتناع نداشت . قصائد و قطعات سوزنى سخنى سهل و بيانى صريح و فصيح دارد و اينكه عوفى او را « در جدّ و هزل و رقيق و جزل نادرهء زمان و اعجوبهء گيهان » دانسته گفتارى بصواب آورده است .\r\nاز اشعار اوست :\r\n ز هربدى كه تو دانى هزار چندانم * مرا نداند ز آنگونه كس كه من دانم\r\nبآشكار بَدم در نهان ز بد بترم * خداى داند و من ز آشكار و پنهانم\r\nتن منست چو سلطان معصيت فرماى * من از قياس غلام و مطيع سلطانم\r\nغلام نيست بفرمان خواجه رام چنانك * من اين نبهره تن خويش را بفرمانم\r\nمرا نماند روزى هواى دامن‌گير * كه بىگناه برآيد سر از گريبانم\r\nبيك صغيره مرا رهنماى شيطان بود * به صد كبيره كنون رهنماى شيطانم\r\nهواست دانه و من دانه‌چين و هاويه دام * اگر كه دانه نمانم بدام درمانم \r\n\r\n\r\n","description":"","footnote":"\r\n( 1 ) -\r\n همه سوداش آنكه نقش كند * بجلالى جريدهء القاب . \r\nسخن و سخنوران ج 1 ص 338 ح .\r\n( 2 ) - لباب الالباب ج 2 ص 198 و رجوع شود به سخن و سخنوران ج 1 ص 338\r\n","page_name":" 623 ","page_number":637},
  {"content":"\r\n\r\n هوا نماند تا ساعتى به حضرت هو * هو اللهى بزنم حلقه‌يى بجنبانم\r\nهوا به من بر دلّال معصيت گشته است * از آنكه خواجهء بازار فسق و عصيانم\r\nگنه به من بر دلّال‌وار عرضه دهد * بدان سبب كه خريدار آب دندانم\r\nبدى فروشد و نيكى بها ستاند و من * برين تجارت او شادمان و خندانم\r\nاگر بسنجم خود را ز نيك و بد امروز * بر آن نهم كه نهد روز حشر ميزانم\r\nمنم بپلهء نيكى ز يك سپندان كم * بپلهء بدى اندر هزار سندانم\r\nچه مايه بندهء سندان دلم ترا ملكا * كه در تراز وى نيكى كم از سپندانم\r\nبه ترك شرّ و باتيان خيردار مرا * همه مخالف امرست ترك و اتيانم\r\nگنه بنسيان آرند بندگان عزيز * من ار گناه نيارم بود ز نسيانم\r\nبحقّ دين مسلمانى اى مسلمانان * كه چون به خود نگرم نيك بَد مسلمانم\r\nرسول گفت پشيمانى از بدى توبه است * برين حديث اگر تايب است من آنم\r\nفلان و به همان گويى كه توبه يافته‌اند * چه مانع است مرا من فلان و بهمانم\r\nبزهد سلمان اندر رسان مرا ملكا * چو يافتم ز پدر كز نژاد سلمانم\r\nبفضل خويش مسلمان زيان مرا يا رب * برى مكن ز مسلمانى ار برى جانم \r\n* * *\r\n تا كى ز گردش فلك آبگينه رنگ * بر آبگينه خانهء طاعت زنيم سنگ\r\nبر آبگينه سنگ زدن كار ما و ما * تهمت نهاده بر فلك آبگينه رنگ\r\nرنگيم « 1 » و با پلنگ اجل كارزار ماست * آخر چه كارزار كند با پلنگ رنگ\r\nكبر پلنگ در سر ما و عجب مدار * كز كبر پايمال شود پوست بر پلنگ\r\nدر پلهء ترازوى اعمال عمر ما * طاعات دانه‌دانه و عصيان تنگ‌تنگ « 2 »\r\nاصرار كرده در گنه خود بسِرّ و جَهر « 3 » * نه از صغيره شرمى و نه از كبيره ننگ\r\nپيران چنگ‌پشت و جوانان چنگ زلف * در چنگ جام باده و در گوش بانگ چنگ \r\n\r\n\r\n","description":"","footnote":"\r\n( 1 ) - رنگ : آهو\r\n( 2 ) - تنگ : بار\r\n( 3 ) - سرّ و جهر : پنهان و آشكارا\r\n","page_name":" 624 ","page_number":638},
  {"content":"\r\n\r\n ما از شمار آدميانيم و سنگدل * از معصيت توانگر و از طاعتيم دنگ « 1 »\r\nآنجا كه جنگ بايد پذرفته‌ايم صلح * و آنجا كه صلح بايد آورده‌ايم جنگ\r\nآونگ « 2 » دوزخيم بزنجير معصيت * دوزخ نهنگ و ما چو يكى لقمهء نهنگ \r\n* * *\r\n درين جهان كه سراى غمست و تاسه « 3 » و تاب * چو كاسه بر سر آبيم و تيره‌دل چو سراب\r\nخراب عالم و ما جغدوار ازين نه عجب * عجب از آنكه نمانند جغد را بخراب\r\nبخواب غفلت خفتيم و خورده شربت جهل * كه تا شديم ز بيداد فتنه بىخور و خواب\r\nبحرص خواسته ورزيم تا شود بر ما * و بال خواسته چونانكه موى بر سنجاب\r\nتقىّ « 4 » و عاقبت‌انديش نيست از ما كس * ازين شديم سزاوار گونه‌گونه عقاب\r\nعُقاب طاعت ما بازمانده از پرواز * شديم صيد معاصى چو كبك صيد عقاب \r\n* * *\r\n شكسته زلفا عهد وصال من مشكن * چو زلف خود مكن از بار هجر قامت من\r\nز آب و آتشِ چشم و دلم رميده مشو * كه آب و آتش من دوست داند از دشمن\r\nچو سرو و ماه خرامان بنزد من بازآى * كه ماه و سرو منى مشك زلف و سيم بدن\r\nبتى پريرخ و آهن دلىّ و بيرخ تو * دلى پرىزده كردار شيفته است و شمن\r\nبه من نماى رخ و اندكى به من دل ده * كه با پرى زده دارند اندكى آهن \r\n* * *\r\n از من بآزمون چو طلب كرد يار دل * از جان شدم به خدمت و كردم نثار دل\r\nديدم به زير حلقهء زلفين آن نگار * در بند عاشقى چو دلم صد هزار دل\r\nفرمان‌گزار دلبر و طاعت نماى من * طاعت نماى داده بفرمانگزار دل\r\nمن دل‌سپار و آن بت مه‌روى دلپذير * كى جز بدلپذير دهد دلسپار دل\r\nدل را بدان نگار سپردم كه داشتم * زو چون نگارخانهء چين پرنگار دل \r\n\r\n\r\n","description":"","footnote":"\r\n( 1 ) - دنگ : بىخبر ، بىهوش ، ابله\r\n( 2 ) - آونگ : آويخته\r\n( 3 ) - تاسه : اضطراب ، ملالت ، فشردگى گلو بسبب اندوه\r\n( 4 ) - تقى : پرهيزگار\r\n","page_name":" 625 ","page_number":639},
  {"content":"\r\n\r\n تابيست در دلم ز رخ آبدار دوست * كآنرا بپيش كس نكند آشكار دل\r\nدر آبدار عارض او بنگريستم * شد آبدار ديده و شد تابدار دل\r\nگردد هر آنكسى كه چو من عشق پيشه كرد * هم پر سرشك ديده و هم پر شرار دل\r\nدادم بباد سارى دل را بباد عشق * نشگفت اگر بباد دهد بادسار دل \r\n\r\n29 - سيفى\r\nعلى بن احمد سيفى نيشابورى از شاعران نيمهء دوم قرن ششم هجرى و در نظم و نثر استاد بوده است . گويند كه وى كتابى حاوى صد نامهء عاشقانه ، كه عاشق بمعشوق نويسد ، تأليف كرده بود كه مقبول فضلا و پسنديدهء اماثل بود « 1 » . غزلها و قصائد مصنوع او مشهور بود . شمس قيس در ذيل صنعت اعنات چند بيت از يك قصيدهء او را كه در هر مصراع آن سنگ و سيم را التزام كرده آورده « 2 » و همان ابيات با قسمت بزرگى از قصيده در مجمع الفصحا آمده است .\r\nهدايت او را مداح سلطان تكش ( 568 - 598 ) دانسته است ، و قصيده‌يى كه ازو در دست داريم در مدح شاه محمود است كه شايد شاه محمود پسر ارسلان خان محمد از پادشاهان آل افراسياب ، خواهرزاده و جانشين سنجر در خراسان باشد ، كه بسال 566 بدست مؤيد آىابه صاحب نيشابور كور شد و دربارهء او هنگام مطالعه در فصل اول اين كتاب سخن گفته‌ايم .\r\nسيفى هم مانند ديگر شاعران عهد خود بغزل رغبتى داشت و چند غزل از او در لباب الالباب نقل شده است .\r\nاز اشعار اوست :\r\n اى نگار سنگ‌دل اى لعبت سيمين عذار * در دل من مهر تو چون سيم در سنگين حصار\r\nسنگدل يارى و سيمين بر نگار و مهر تست * همچو نقش سيم و سنگ اندر دل من پايدار \r\n\r\n\r\n","description":"","footnote":"\r\n( 1 ) - لباب الالباب ج 2 ص 159 ؛ مجمع الفصحا ج 1 ص 252\r\n( 2 ) - المعجم چاپ تهران 1314 شمسى باهتمام آقاى مدرس رضوى ، ص 284\r\n","page_name":" 626 ","page_number":640},
  {"content":"\r\n\r\n من چو سنگم صلب در عهد و تو چون سيمى دوروى * ز آن چو سيم از سنگ ناگاهم برفتى از كنار\r\nتا من اى سنگين‌دل سيمين‌بر نامهربان * همچو سيمم با تو صافى همچو سنگم بردبار\r\nگاه بر سنگم زنى چون زرّ و جويى نقش سيم * گه زنى سنگ و مرا چون سيم و زر گيرى عيار\r\nرحم كن منگر به بىسنگى و بىسيمى من * ز آنكه سنگ آن را بود كاز سيم و زر دارد يسار\r\nسيم و زر كم نايد آن را كز سر سنگ و خرد * خدمت خسرو كند چون سيم بر سنگ اختيار\r\nشاه محمود آنكه بخشد سيم ناسخته به سنگ * ز آنكه چون سنگ است پيش چشم جودش سيم‌خوار \r\n* * *\r\n اى كرده بىگناهى از دوستان كناره * از تست جور بر من و ز دوستان نظاره\r\nگردوستيت جرمست آن جرم كرده آمد * از بهر اين نگيرند از دوستان كناره\r\nجرمى كه از تو آمد بر خويشتن گرفتم * بسيار جهد كردم تا خواست راه چاره\r\nدر ماتم فراقم داريم گاه و بيگه * هم ديده كرده خونى هم جامه كرده پاره\r\nبر دوست گفتِ دشمن هر ساعتى شنيدن * در مذهب ظريفان جرميست آشكاره \r\n* * *\r\n خبرت هست كه تا دور فتادى ز برم * دل ز من دور فتادست و بجان در خطرم\r\nدل و جانم چو همى بىتو نخواهند مرا * پس تويى جان و دل من چو همى درنگرم\r\nچو چنين است مرا بىتو بقايى نبود * بد بود گر نروم زود گرانى نبرم\r\nدل خبر يافت كه رفتى و بيامد ز پست * جان به دو گفت كه رفتى و منت بر اثرم\r\nتا بيكبارگى اى جان جهان بازر هم * من ازين محنت و تيمار و تو از دردسرم \r\n* * *\r\n\r\n","description":"","footnote":"","page_name":" 627 ","page_number":641},
  {"content":"\r\n\r\n طاقت هجر تو نمىدارم * روز و شب خون ز ديده مىبارم\r\nجز غمت نيست مونسم بىتو * ز آن غمت را بجان خريدارم\r\nغمگسارم تو بودى اندر دهر * رونقى داشت با تو بازارم\r\nهمه غمها گساردم با تو * غم عشق تو با كه بگسارم\r\nگه‌گه از غم فراغتى جويم * بخت خندد بطنز بركارم\r\nچون فراغت نيافريد خداى * من بجهد از كجا بدست آرم \r\n\r\n30 - رشيد وطواط « 1 »\r\nامير امام رشيد الدين سعد الملك محمد بن محمد بن عبد الجليل عمرى كاتب معروف بخواجه رشيد وطواط از اعقاب عبد اللّه بن عمر بن الخطّاب است كه نسب او بيازده واسطه بخليفهء ثانى ميرسد . ولادت او در بلخ اتفاق افتاد و او در مدرسهء نظاميهء همان شهر قسمتى از تحصيلات خود را نزد امام ابو سعد هروى بانجام رسانيد و بعد از اتمام تحصيلات خود و كسب مهارت در فارسى و عربى بخوارزم رفت و در اوائل عهد ابو المظفر علاء الدوله اتسز بن قطب الدين محمد خوارزمشاه به خدمت او پيوست و تا آخر عمر در دستگاه خوارزمشاهان روزگار گذرانيد و سمت صاحب ديوانى رسائل داشته و مقرب سلطان و همواره در سفر و حضر ملازم خدمت او بوده و قواعد الفت ميان آن دو استوارى داشته و اتسز غالبا از محاوره و مجالست با آن دبير و شاعر فاضل لذت ميبرده و ميان آنان مطايباتى جارى بوده است و از آن جمله خوارزمشاه در ستايش او كه سرى اصلع داشت اين رباعى گفت :\r\n از فضل سرت بر آسمان ميسايد * ز آن بر سر تو موى همى برنايد\r\nما را سر تو چو ديده درمىبايد * بر ديده اگر موى نباشد شايد « 2 » \r\nتخلص رشيد به « وطواط » از بابت كوچكى جثهء او بود چه وطواط نام مرغى است از جنس پرستو و اين خردى جثهء او هم موجب ايجاد بعضى مطايبات گرديده است .\r\n\r\n\r\n","description":"","footnote":"\r\n( 1 ) - شرح حال رشيد وطواط را در اين كتاب از روى مقدمهء فاضل فقيد عباس اقبال آشتيانى ، سقى اللّه عراض رمسه بسحائب قدسه ، بر كتاب حدائق السحر كه بسال 1308 در تهران بطبع رسانيده است ، تلخيص كرده‌ام .\r\n( 2 ) - لباب الالباب ج 1 ص 37\r\n","page_name":" 628 ","page_number":642},
  {"content":"\r\n\r\nدولتشاه گويد : روزى در مجلس اتسز بحث و مناظره‌يى ميان علما درگرفته بود ، رشيد در آن مجلس حاضر بود ، در مناظره و بحث تيز زبانى آغاز كرده و دواتى پيش او نهاده بود . اتسز در او نگريست و از روى ظرافت گفت دوات را برداريد تا معلوم شود از پس دوات كيست كه سخن ميگويد ! رشيد دريافت ، برخاست و گفت : المرء باصغريه ، قلبه و لسانه !\r\nدر سال 542 سنجر براى سركوب اتسز قصد خوارزم كرد و قصبهء هزارسف را دو ماه در حصار گرفت . درين سفر انورى در خدمت سنجر بود ، اين دوبيتى بر تيرى نوشت و در هزارسف انداخت :\r\n اى شاه همه ملك زمين حسب تراست * وز دولت و اقبال جهان كسب تراست\r\nامروز بيك حمله هزارسف بگير * فردا خوارزم و صد هزار اسب تراست \r\nوطواط در هزارسف بود ، در جواب اين رباعى بر تير نوشت و بينداخت :\r\n گر خصم تو اى شاه بود رستم گرد * يك خر ز هزارسف تو نتواند برد \r\nچون سلطان هزارسف گرفت بسبب اين بيت و اشعار ديگرى كه وطواط در تهنيت پادشاهى و استقلال براى اتسز ساخته بود ، ازو آزرده‌خاطر بود و سوگند خورده بود چون او را بازيابد هفت عضو او از يكديگر جدا كند . وطواط چندى از بيم سلطان متوارى بود و چون دانست كه از فرار قرار نخواهد يافت باركان ملك در خفيه توسل جست تا بعد از مدتى به منتجب الدين بديع كاتب مشهور سنجر پناه برد . يك روز كه منتجب الدين بر عادت هر روز بامداد به خدمت سلطان رفته و بعد از نصايح و جدّ سخن را بحكايات مضحك كشانيده ، و بتدريج كلام بذكر رشيد وطواط رسيده بود ، منتجب الدين برخاست و سلطان را گفت كه : بنده را يك التماس است اگر مبذول افتد ، سلطان باسعاف آن وعده فرمود ، منتجب الدين گفت وطواط مرغكى ضعيف باشد طاقت آن ندارد كه بهفت پاره كنند اگر فرمان شود او را به دو پاره كنند ! سلطان بخنديد و جان وطواط ببخشيد « 1 » . بعد ازين تاريخ رشيد همچنان در خدمت اتسز بسر ميبرد تا در سال\r\n\r\n\r\n","description":"","footnote":"\r\n( 1 ) - تاريخ جهانگشا ج 2 ص 7 - 10\r\n","page_name":" 629 ","page_number":643},
  {"content":"\r\n\r\n547 حاسدان ويرا بداشتن روابطى با كمال الدين محمود بن ارسلان والى جند متهم كردند . اتسز بر وى خشم گرفت و او را از خدمت خويش براند . اين كمال الدين محمود كه شاعر او را در قصايد خويش بنام خاقان معظم نظام الدوله ابو القاسم محمود ياد كرده است ، همان محمود بن محمد بغراخان خواهرزادهء سنجر است كه بعد از اسارت خال خود بتخت سلطنت نشسته و براى دفع غزان بخراسان رفته بود .\r\nوطواط براى رفع تهمت از خويش و اثبات بىگناهى در ساحت پادشاه قصايد بسيار گفت تا اتسز با او بر سر لطف آمد و به زودى او را بشغل سابق بازگردانيد چنان كه در 548 بعد از حادثهء غزان باتفاق اتسز بشمال خراسان آمده بود و اين معنى از نامهء كه بصدر الائمه ضياء الدين ، دوست و ممدوح رشيد ، ساكن بلخ ، از خراسان نوشته بود بر ميآيد و ميدانيم كه در همين سال بود كه اتسز بدعوت محمود بن محمد بغرا خان بخراسان آمده بود تا با خاقان در رفع بلاى غزان چاره‌يى انديشد .\r\nدر سال 551 اتسز درگذشت و بقول عطا ملك جوينى رشيد الدين وطواط بر سر جنازهء او مىگريست و بدست اشارت به دو ميكرد و ميگفت :\r\n شاها فلك از سياستت ميلرزيد * پيش تو بطبع بندگى مىبرزيد\r\nصاحب‌نظرى كجاست تا درنگرد * تا آن‌همه مملكت بدين مىارزيد « 1 » \r\nبعد از وفات اتسز گويا رشيد چندى در خدمت پسرش ايل ارسلان ( 551 - 568 ) بسر ميبرد ليكن بعد ازين بسبب كثرت سن از خدمت تقاعد ورزيد . در سال 568 كه سلطان علاء الدين تكش بر تخت خوارزم نشست وطواط پيرى فرتوت و از هشتاد سال گذشته بود چنان كه او را بر محفّه پيش سلطان آوردند . گفت هركس بر قدر خاطر و قريحه تلفيق تهنيتى كرده‌اند و من بنده را سبب ضعف به نيت و كبر سن قوا از كار فرومانده است بر رباعى كه سبيل تبرك نظم افتاده است اختصار ميرود :\r\n جدت ورق زمانه از ظلم بشست * عدل پدرت شكستها كرد درست\r\nاى بر تو قباى سلطنت آمده چست * هان تا چه كنى كه نوبت دولت تست « 2 » \r\n\r\n\r\n","description":"","footnote":"\r\n( 1 ) - جهانگشاى جوينى ج 2 ص 11\r\n( 2 ) - ايضا ج 2 ص 18\r\n","page_name":" 630 ","page_number":644},
  {"content":"\r\n\r\nگويا رشيد تا اواخر عهد ايل ارسلان و آغاز دورهء تكش همچنان سمت صاحب ديوانى رسائل خوارزم را داشت و بعد از آن بسبب پيرى از خدمت معاف گرديد .\r\nغير از سلاطين خوارزم كه گفته‌ايم رشيد وطواط با عده‌يى از مشاهير رجال و امراى زمان نيز رابطه داشته و آنانرا مدح مىگفته است . از آن جمله ذكر خاقان محمود بن محمد بغراخان ، و صدر الائمه امام ضياء الدين كه از بزرگان ادبا و شعراى مقيم بلخ بوده ، گذشته است .\r\nغير ازين دو از ممدوحان رشيد يكى شاه غازى نصرة الدين رستم بن على بن شهريار بن قارن ( 533 - 558 ) از پادشاهان آل باوند است كه هر سال 500 دينار و دستار و جبه‌يى با اسبى زين و ستام كرده براى وطواط بخوارزم ميفرستاده و ابن اسفنديار سه قصيدهء عربى را از رشيد در مدح اين اسپهد آورده است .\r\nوفات رشيد وطواط را ياقوت در سال 573 « 1 » نوشته و صاحب روضات الجنات و كشف الظنون نيز بر همين طريق رفته و دولتشاه و تقى الدين كاشى 578 نوشته‌اند .\r\nرشيد وطواط از ادبا و نويسندگان و شاعران عهد خود با بسيارى از آنان مكاتبه و رابطه داشته است . ميان او و امام حسن قطان مروزى از علما و حكماى قرن ششم مكاتباتى وجود داشته و بعضى از آنها در مجموعهء رسائل رشيد و در جهانگشاى جوينى « 2 » آمده است .\r\nميان رشيد وطواط و جار اللّه زمخشرى اديب و متكلم بزرگ قرن ششم نيز دوستى و مباحثه و مكاتبه بود و على الخصوص آن دو را مباحثاتى بر سر مسائل لغوى و ادبى است .\r\nرشيد از شاعران بزرگ عهد خود با خاقانى و اديب صابر ارتباط و مشاعره و مكاتبه داشته است . بين او و خاقانى در آغاز امر قواعد دوستى مستحكم بود و خاقانى ازو باحترام نام ميبرد ليكن آخر كار آن دو بمهاجات انجاميد . ميان رشيد و صابر هم وضع بر همين منوال بود نخست يكديگر را مىستودند و در اواخر امر يكديگر را مىنكوهيدند و بكلمات تند ميآزردند .\r\n\r\n\r\n","description":"","footnote":"\r\n( 1 ) - معجم الادبا چاپ مصر ج 19 ص 30\r\n( 2 ) - جهانگشا ج 2 ص 6 - 7\r\n","page_name":" 631 ","page_number":645},
  {"content":"\r\n\r\nرشيد وطواط علاوه بر ديوان شعر داراى آثار متعددى است كه از غالب آنها نسخى در دست است :\r\nنخست منشآت فارسى اوست كه مرحوم عباس اقبال آشتيانى در مقدمهء فاضلانهء خود بر كتاب حدائق السحر قسمتى از آنها را نقل كرده است ( ص : مو - نب ) و اين نامه‌ها اعم است از رسائل سلطانى و اخوانى و با آنكه مجموعهء منظمى از آغاز امر از آنها ترتيب نيافته است باز هم عدد آنها كم نيست .\r\nديگر كتاب معروف فارسى او حدائق السحر فى دقايق الشعر در بديع و صنايع شعرى است كه چندبار طبع شده و آخرين طبع منقّح آن را مرحوم عباس اقبال با مقدمه و حواشى و تعليقات بسال 1308 بطبع رسانيده است . از آثار ديگر اوست :\r\nفصل الخطاب من كلام عمر بن الخطّاب .\r\nتحفة الصديق الى الصديق من كلام ابى بكر الصدّيق .\r\nانس اللّهفان من كلام عثمان بن عفّان .\r\nنثر اللآلى من كلام امير المؤمنين على كه هريك از كلمات آنحضرت را بنثر فارسى درآورده و در دو بيت فارسى منظوم ساخته و به صد كلمه يا مطلوب كل طالب من كلام على بن ابيطالب نيز موسوم است و چندبار بطبع رسيده .\r\nمجموعهء رسائل عربى كه در سال 1315 هجرى قمرى در دو مجلد در مصر طبع شده است . اين رسائل از قديم مشهور و مورد مراجعه بود .\r\nمنظومه‌يى در عروض فارسى كه شامل شانزده بحر از بحور عروضى معمول شاعران پارسىگويست .\r\nعلاوه بر آنچه گفته‌ايم رشيد وطواط چندين رسالهء معروف نيز به عربى دارد كه غالب آنها در مسائل ادبى و كلام است و همهء آنها را استاد فقيد عباس اقبال در مقدمهء حدائق السحر برشمرده است .\r\nرشيد الدين وطواط يكى از دانشمندان بزرگ عهد خود و از ادباء نامبردار و از بلغاء مشهور در زبان عربى و فارسى است . ياقوت او را از نوادر زمان و عجايب دوران\r\n\r\n","description":"","footnote":"","page_name":" 632 ","page_number":646},
  {"content":"\r\n\r\nشمرده و در عهد خود افضل ناس در نظم و نثر پنداشته و در شناختن دقايق كلام عرب و اسرار نحو و ادب كسى را مقدم بر او ندانسته است .\r\nهمين فضل غزير و دانش كثير مايهء آن شده بود كه رشيد در عهد خود از شرق تا غرب نواحى ايران شهرت حاصل كند و از مشاهير عهد خود گردد .\r\nاين مرد استاد بجمع‌آورى كتب و استنساخ و تصحيح آنها حرص عجيب داشته و حضور ذهن او در مشكلات لغت و قواعد ادب حيرت‌انگيز و مايهء اعجاب معاصران بوده است . غالب اوقات او بمعاشرت با اهل ادب مىگذشته است ليكن بر اثر اعتقاد دينى شديد خود با اهل علوم عقليه و فلاسفه دشمنى ميورزيد ، از مقالات حكماى يونان تبرّى ميكرد و از آنها جز آنچه را كه با شرع موافق بود نمىپذيرفت .\r\nوى در نظم و نثر فارسى و عربى نيز از سرآمدن زمان بود . قدرت طبع او در شعر هر دو زبان بدرجه‌يى بود كه بقول ياقوت در معجم الادبا در آن واحد يك بيت از بحرى به عربى نظم ميكرد و بيتى ديگر ببحرى جداگانه به فارسى و هر دو را باهم املا مينمود « 1 » .\r\nبا اينحال ياقوت شعر عربى او را به خوبى نثر وى در آن زبان نمىداند و او در نثر عربى حقا از مشاهير بلغاست و منشآتش در رديف آثار برگزيدهء آن زبانست .\r\nشعر فارسى رشيد استادانه و در كمال استحكام است . رشيد در برگزيدن كلمات و قوت تركيب از شاعران كم‌نظير است . مهارت او در ايراد صنايع مختلف لفظى از قبيل ترصيع ، مماثله و تجنيس و امثال آنها ، بىآنكه باستحكام كلام آسيبى وارد آورد ، او را ازين حيث در ميان شاعران منفرد ساخته است تا بجايى كه ميتوان ديوان او را مجموعه‌يى از صنايع مختلف لفظى شمرد . توجه شديد رشيد بالفاظ طبعا او را از اشتغال بمعانى باريك و افكار لطيف و مضامين دقيق دل‌انگيز بازداشته و به اين سبب آثار او با آنكه آراسته بكلام مصنوع و فصيحست ، داراى معانى بلند مطبوع نيست . از ديوان او كه هفت هزار بيت دارد نسخى در دست است .\r\nاز اشعار اوست :\r\n زين سينهء پر آتش و زين ديدهء پرآب * دردا كه گشت قاعدهء عمر من خراب \r\n\r\n\r\n","description":"","footnote":"\r\n( 1 ) - معجم الادبا چاپ مصر ج 19 ص 29 . شرح حال و آثار وطواط در اين كتاب از ص 29 تا 36 آمده است .\r\n","page_name":" 633 ","page_number":647},
  {"content":"\r\n\r\n از بيم حرق و غرق نيايد مرا همى * در سينه هيچ شادى و در ديده هيچ خواب\r\nگردون دهد ز سفرهء حسرت مرا طعام * گيتى دهد ز ساغر محنت مرا شراب\r\nزنبوروار بود بعالم چو شهد و چرخ * چون مار زهر كرد مرا در دهان لعاب\r\nامثال من مكرّم و من سخرهء هوان * اقران من مرفه و من طعمهء عذاب\r\nگفتم كه در شباب كنم دولتى بدست * نامد بدست دولت و از دست شد شباب \r\n* * *\r\n زهى فروخته روى تو در جهان آتش * زده غم تو مرا در ميان جان آتش\r\nاگر برآرم از اندوه عشق تو نفسى * بگيرد از نفس من همه جهان آتش\r\nنماند ز آتش دل اشك چشم و ترسم از آنك * بجاى آب ز چشمم شود روان آتش\r\nبرتر است ز بيداد در ميان خارا * دل مراست ز تيمار در ميان آتش\r\nاگر بخاره در آتش نهان بود چونست * دل تو خاره و در بر مرا نهان آتش\r\nچو باد مىگذرى بر من و مرا در راه * همىگذارى چونانكه كاروان آتش\r\nبجوى مهر من اى نوبهار حسن كه من * بكارت آيم چونان بمهرگان آتش\r\nمنم هميشه در آتش زانده تو و ليك * مرا ندارد با مدح شه زيان آتش\r\nابو المظفر خورشيد خسروان اتسز * كه از صواعق خشمش كند كران آتش \r\n* * *\r\n چو از حديقهء ميناى چرخ سقلاطون « 1 » * نهفته گشت علامات سرخ آينه‌گون\r\nز نقشهاى غريب و ز شكلهاى بديع * صحيفه‌هاى فلك شد چو صحف انكليون « 2 »\r\nجناح نسر « 3 » و سلاح سماك « 4 » هر دو شدند * ز دست چرخ مرصع بلؤلؤ مكنون\r\nبحسن روى قمر همچو طلعت ليلى * بضعف شكل سها « 5 » همچو قامت مجنون\r\nشهاب همچو حسام برهنه كرده بحرب * سهيل همچو سنان خضاب كرده به خون\r\nشعاع شعرى اندر سواد ظلمت شب * چنان كه در دل جهّال علم افلاطون \r\n\r\n\r\n","description":"","footnote":"\r\n( 1 ) - سقلاطون : سقرلات ، نوعى از جامهء پشمين سرخ‌رنگ .\r\n( 2 ) - انكليون : نام يكى از كتب مانى\r\n( 3 ) - نسر : نسران نام دو ستاره يكى طاير و ديگرى واقع .\r\n( 4 ) - سماك : سماكان نام دو ستاره در پاى اسد كه يكى رامح است و ديگر اعزل .\r\n( 5 ) - سها : ستاره‌يى بسيار كوچك و كم نورست نزديك بنات النعش .\r\n","page_name":" 634 ","page_number":648},
  {"content":"\r\n\r\n شبى دراز و ز حيرت فلك در او ساكن * و ليك از دل من هجر يار برده سكون\r\nمهى كه كرد تنم را ببند هجر اسير * بتى كه كرد دلم را بداغ عشق زبون\r\nزبان من شده از وصف زلف او عاجز * روان من شده بر نقش روى او مفتون\r\nچو نون و چون الفست او بابرو و بالا * وزو شده الف قدّ من خميده چو نون\r\nفراق يار بود صعب در همه هنگام * و ليك باشد هنگام نوبهار افزون\r\nكنون كه دست طبايع بسان فراشان * بباغ و راغ بگسترد فرش بوقلمون\r\nكنار باغ همه پر خزاين دارا * فضاى باغ همه پر دفاين قارون\r\nفراغ از گل و گلرخ درين چنين فصلى * ز امّهات جنونست و « الجنون فنون » \r\n* * *\r\n جانا لب چون شراب دارى * رخسار چو آفتاب دارى\r\nدر پيش ضياء آفتابت * از ظلمت شب نقاب دارى\r\nبىآن لب چون شكر تنم را * همچون شكر اندر آب دارى\r\nپشت طربم شكسته خواهى * قصر خردم خراب دارى\r\nاى روى تو رحمت الهى * تا چندم در عذاب دارى\r\nدر انده تو درنگ دارم * در كشتن من شتاب دارى\r\nاى تافته زلف يار آخر * تا كى دل من بتاب دارى\r\nصبرم چو عقاب صيد كردى * گرچه صفت غراب دارى\r\nاى تن بجزع مباش اگرچه * انديشهء بىحساب دارى\r\nخوش باش كه بارگاه خسرو * از حادثها مآب دارى \r\n* * *\r\n همه كار گيتى بود برقرار * چو با عدل و دانش بود شهريار\r\nهر آنكس كه در دستِ فرمان او * زمام خلائق نهد كردگار\r\nهمان به كه كوشد بنام نكو * كه آن ماند از خسروان يادگار\r\nتو اصلاح گيتى از آن‌كس مجوى * كه بر نفس خود نيستش اقتدار \r\n* * *\r\n\r\n","description":"","footnote":"","page_name":" 635 ","page_number":649},
  {"content":"\r\n\r\n ناصحى كآن ترا بد آموزد * نيست ناصح كه از عدو بترست\r\nگنج و رنج توانگر و درويش * هرچه در عالمست در گذرست\r\nداد كن داد كن كه دار الخلد * مسكن خسروان دادگرست\r\nيك صحيفه ز نام نيك ترا * بهتر از صد خزانهء گهرست \r\n\r\n31 - شطرنجى\r\nجمال الحكما دهقان على شطرنجى « 1 » هم از شعراء بزرگ اواخر قرن ششم در ماوراء النهرست . هدايت او را از اهل سمرقند « 2 » و در شيوهء شاعرى شاگرد سوزنى دانسته و گفته است كه سوزنى مدح او كرده و بنابرين در نيمهء دوم قرن ششم ميزيست . نظامى عروضى ويرا از شاعران آل خاقان شمرده است « 3 » . ويرا پسرى بود باسم محمد كه شرحى بر كتاب كلم النوابغ تأليف زمخشرى نوشته و آن در دست است « 4 » .\r\nدر شعر او اختصاصى جز آنچه در سخن معاصران وى مىبينيم ، مشاهده نميشود جز آنكه ، بنابر نقل عوفى اكثر اشعار او مقطعات بود در حكمت و وعظ ، و از آن جمله است :\r\n علم از استاد بحاصل كن كاز روى كتاب * نتوانى نقطى علم بحاصل كردن\r\nهمچو مرغى كه خروسش نبود خايه كند * چوزه « 5 » نتواند از آن خايه برون آوردن \r\n* * *\r\n مَثلِ آنكه او بود احمق * مردمان فيلسوف دانندش\r\nمَثلِ سگ بود كه باشد كور * مردمان جان و چشم خوانندش \r\n* * *\r\n اين بس شرفِ سفر كه در عالم * تاريخ ز هجرت پيمبر شد\r\nبر من سفر از حضر بهست ار چند * اين شد چو نعيم و آن چو آذر شد \r\n\r\n\r\n","description":"","footnote":"\r\n( 1 ) - لباب الالباب ج 2 ص 199\r\n( 2 ) - مجمع الفصحا ج 1 ص 344\r\n( 3 ) - چهارمقاله ص 28\r\n( 4 ) - حواشى تاريخ بيهقى از آقاى سعيد نفيسى ص 1397\r\n( 5 ) - چوزه : جوجه .\r\n","page_name":" 636 ","page_number":650},
  {"content":"\r\n\r\n بس كهتر طبع و ابله انديشه * كو كرد سفر حكيم و مهتر باشد \r\n* * *\r\n چو بينى خصم را افتاده در آب * مگيرش دست و برنه پاى بر فرق\r\nهمانا غرق فرعون آن زمان بود * كه موسى رَسته گشت از آفت غرق \r\n* * *\r\n عمر دراز اگرچه ز هر نعمتى بهست * بىنعمتا « 1 » كه عمر دراز است در نياز\r\nاندر نياز عمر دراز اى برادران * عمر دراز نيست كه جان كندن دراز \r\n* * *\r\n بسر به خاك كريمان رفته رفتن به * كه سوى درگه اين مهتران عصر بپاى\r\nاز آنكه هيچ ازين مهتران ز بيش و ز كم * روانگردد در هيچ حال حاجت و راى\r\nاگر تو سجده كنى خاك آن كريمان را * روا كند به همه حال حاجت تو خداى\r\nو گر بمانند اين مهتران برين سيرت * چگونه عمر گذاريم واى بر ما واى ! \r\n* * *\r\n جمال مجلس باشد بمردم دانا * وگرچه باشد جاى نشست پايگهش « 2 »\r\nچنان كه زينت هر بيت را ز قافيه است * اگرچه پايگه بيت هست جايگهش \r\n* * *\r\n اى خواجه اگر نادره‌يى با تو بگويد * اين بنده ، نبايد كه دل از بنده گران داشت\r\nخواهد كه نگويد به تو بر نادره ليكن * چون عطسه بود نادره كآنرا نتوان داشت \r\n« . . . در ماوراء النهر آن‌روز كه خورشيد بحوت آيد همان روز لكلك بدان ديار آيد و خلق به رسيدن او شادى كنند و او را مبشّر قدوم بهار خوانند ، دهقان على را امتحان كردند كه قصيدهء لكلك رديف پرداخت در غايت لطف . . . » « 3 » و از آن قصيده است :\r\n\r\n\r\n","description":"","footnote":"\r\n( 1 ) - در نسخهء لباب الالباب چاپ ليدن ( ج 2 ص 203 ) : بر نعمتها\r\n( 2 ) - پايگه : صف نعال ، ذيل مجلس ، قرارگاه ستوران را نيز گويند .\r\n( 3 ) - لباب الالباب ج 2 ص 198\r\n","page_name":" 637 ","page_number":651},
  {"content":"\r\n\r\n بشارت آرد از نوروز ما را هر زمان لكلك * كند غمگين دل ما ز آن بشارت شادمان لكلك\r\nشود خالى ز برف و زاغ پهناى زمين يكسر * ز برف و زاغ چون گردد عيان از آسمان لكلك . . .\r\nدبيرستانست گويى آشيان و كودكان گنجشك * نشسته چون يكى پير معلم در ميان لكلك\r\nز مرغان بهارى هست لكلك ناخوش آوازى * كه سازد چون كند آوا زبان از استخوان لكلك\r\nبمنقار از براى آن كند لكلك همى آوا * كه تا جز بر دعاى خواجه نگشايد زبان لكلك\r\nوزير شاه صدر الدين كه بهر كشتن خصمش * بمنقار و به گردن هست چون تير و كمان لكلك . . . \r\n\r\n32 - رفيع مروزى\r\nاز احوال او اطلاعى در دست نيست . نام او در لباب الالباب ( ج 1 ص 161 - 162 ) در شمار شاعران سلجوقيان آمده و ابياتى كه ازو نقل مىشود حاكى از كمال ذوق و لطف سخن و باريك‌انديشى او در غزل است و بعيد به نظر نمىآيد كه او نيز از شاعران نيمهء دوم قرن ششم باشد .\r\n اى روى خوب تو سبب زندگانيم * يك‌روزه وصل تو طرب جاودانيم\r\nجز با جمال تو نبود شادمانيم * جز با وصال تو نبود كامرانيم\r\nبىيادگار روى تو گر يك نفس زنم * محسوب نيست آن نفس از زندگانيم\r\nدرد نهانيست مرا از فراق تو * اى شادى و سلامت و درد نهانيم\r\nيك‌ره بگو كه عاشقم از بندگان ماست * تا من كسى شوم چو بدين نام خوانيم \r\n* * *\r\n دايم گل رخسار تو بر بار نماند * وين دل‌شده در حسرت و تيمار نماند\r\nچندين چه كنى تكيه بر اقبال زمانه * كآن روزِ زوال آيد و بسيار نماند \r\n\r\n","description":"","footnote":"","page_name":" 638 ","page_number":652},
  {"content":"\r\n\r\n چندين چه كنى ناز كه تا چشم كنى باز * از عشق من و حسن تو آثار نماند\r\nآزار مكن پيشه و بازار مكن تيز * كاين تيزى بازار تو بسيار نماند \r\n* * *\r\n بازآمدم اى جان جهان با دل ريش * و آورده بنزديك تو دردسر خويش\r\nمن از پس و حاجت نياز اندر پيش * وين درد كه كم مباد هر ساعت بيش \r\n* * *\r\n در عشق اگرنه از سر افسر بنهى * ترسم كه سوى وصل پرى پر بنهى\r\nشرطست كه چون در حرم عشق آيى * ز آن پيش كه پاى درنهى سر بنهى \r\n* * *\r\n هر دم كه قرار از دل شيدا برود * آهى ز ثرى تا به ثريا برود\r\nجان بر سر پايست ز دست ستمت * هان گر نظرى نمىكنى تا برود . \r\n\r\n33 - روحى\r\nحكيم روحى ولوالجى « 1 » از شاعران قرن ششم است كه بعد از عهد قطران ( متوفى بعد از 465 ) و خواجه مسعود سعد سلمان ( م . 515 ) ميزيسته است زيرا در اشعار خود ازين هر دو استاد نام برده و خود را از حيث سخا و سخن بمسعود سعد و در مطلع و مقطع قصايد سوم فرخى و قطران شمرده است :\r\n بيش از اين نيست كاز سخا و سخن * خواجه مسعود سعد سلمانم\r\nمطلع و مقطع قصائد را * سيوم فرخى و قطرانم \r\nوى از ولوالج ماوراء النهر بوده و درين باب گفته است :\r\n گه بولوالجم ولايت خويش * گه بوخش و بگنج و ختلانم \r\nو از ظاهر ابيات او چنين برميآيد كه چندى در بلاد مختلف ماوراء النهر و خراسان سرگردان بوده و از آن جمله مدتى در خراسان بسر ميبرده و قصائدى در مدح بزرگان آن ديار مىپرداخته است .\r\nروحى در هزل يگانهء زمان بود و درين امر به حدى شهرت داشت كه بقول خود\r\n\r\n\r\n","description":"","footnote":"\r\n( 1 ) - لباب الالباب ج 2 ص 165\r\n","page_name":" 639 ","page_number":653},
  {"content":"\r\n\r\nاگر نام خداى را زير لب ميخواند مردم گمان ميبردند كه وى هجاى آنانرا ميخواند و اين امر گاهى ايجاد مزاحمت براى او ميكرده است . وى در اشعار عادى خود هم جنبهء شوخى و گاه تهتّك و بىحفاظى را رها نمىنمود و حتى هنگام وصف و تشبيه هم شوخ‌طبع و بذله‌گو بود . وصفى كه از اسب كندرو خود كرده و ما آن را نقل خواهيم نمود در عالم خود مطبوع و مقرون بتفريح خاطر است . در تشبيهات خود بسيارى از اشياء عادى اطراف را وسيله قرار ميداد و در همان حال از راه خلاعت درميآمد . با اين حال هنگامى كه بمدح ميرسيد كمال فصاحت و حسن انتخاب كلام را رعايت مىكرد و از اينجا معلوم مىشود كه از بيان مطالب جدّى هم عاجز نبود .\r\nاز احوال و آثار او بيش از آنچه گفتيم فعلا اطلاعى در دست نيست .\r\nاز اشعار اوست :\r\n من كه از ديده ابر نيسانم * بر سر آب ديده منشانم\r\nورنه ابرم چرا كه ناشده پير * بر جوانى خويش گريانم\r\nعمر نوح است مدت غم من * ز آن گشاد از دو ديده طوفانم\r\nشبهء طوسيم به قدر و به سنگ * غيرت گوهر بدخشانم\r\nچون ز خونى كه نام او اشكست * گشت رخسار لعل و مرجانم\r\nتا سخنهاى آبدار جهان * چون فروشد چو خاك ارزانم\r\nگرچه آبى نشد ز آبادى * اندرين خاكدان ويرانم\r\nورچه از روزگار رنگ‌آميز * نيست حاصل گذشت حرمانم\r\nنشگفت ار ز آتش خاطر * پخته گردد بعاقبت نانم\r\nكه بنزديك مصر جامع ناز * داروى درد پير كنعانم\r\nتا نمايد زمانه خود يا نى * نوبهارى پس زمستانم\r\nمىنهد خارها كنون بارى * باميد گل و گلستانم\r\nچرخ بيدادگر كه پيكارش * تنگ دارد فراخ ميدانم\r\nنگشايد مرا در عيدى * تا نبندد براى قربانم\r\nدهر نكبت رسان كز آسيبش * گاه چون گوى و گه چو چوگانم \r\n\r\n","description":"","footnote":"","page_name":" 640 ","page_number":654},
  {"content":"\r\n\r\n زخم خايَسكِ « 1 » نكبت او را * يعلم اللّه كه سخت سندانم\r\nگر بجان كسان كسى بزيد * من رنجور ناتوان آنم\r\nپيش چشم خود از نحيفى تن * چون مژه آشكار و پنهانم\r\nگر برد فى المثل صبا چو صدا * از پى وزن هر دو وزّانم\r\nنبود در زمانه وزّان را * به ز ديوان شعر ميزانم\r\nگر منم بىتن و روان زنده * شعر عالى خويش را مانم\r\nسالها شد كه سال عالم را * بدم و دل دى و حزيرانم\r\nتُرُشيهاى چرخ ناشيرين * كُند كردست تيز دندانم\r\nزين چو گردون و اختر گردون * نيست خواب و قرار و امكانم\r\nگه به دريا و گه بهامونم * گه بايران و گه بتورانم\r\nگه بولوالجم ولايت خويش * گه بوخش و بگنج و ختلانم\r\nگه بدشت هرات و نيشابور * گه بكوه طروق « 2 » و طورانم\r\nگه بباخرز و گه بباوردم * گه بگرگانج و گه بگرگانم\r\nگه بلا بين بلخ بامينم « 3 » * گه غم‌آگين مرو شهجانم\r\nحاصل الامر همچو دولت تيز * بيكى جايگه نمىمانم\r\nبا چنين حال حاسدند هنوز * ژاژخايان شاه گيهانم\r\nنه بلشكر چو قيصر و فغفور * نه بكشور چو راى و خاقانم\r\nنه شهى را سپهبد و دستور * نه دهى را رئيس و دهقانم\r\nنه بموكب مقدّم درگاه * نه بمنصب مشير ايوانم\r\nنه بدولت نبيرهء كاوس * نه بدانش فريد غيلانم « 4 »\r\nبيش ازين نيست كاز سخا و سخن * خواجه مسعود سعد سلمانم \r\n\r\n\r\n","description":"","footnote":"\r\n( 1 ) - خايسك : پتك\r\n( 2 ) - طروق : نزديك طوس و همانست كه امروز طرق گويند .\r\n( 3 ) - يعنى بلخ باميان\r\n( 4 ) - فريد غيلان يا فريد غيلانى : رجوع شود به همين كتاب ص 278\r\n","page_name":" 641 ","page_number":655},
  {"content":"\r\n\r\n بدهم در يكى زمان بسؤال * گرد و گيتى بمدح بستانم\r\nبخل ضحاك و من فريدونم * مكرمت ملك و من سليمانم\r\nبا امانت چو جنس با جنسم * با خيانت چو انس با جانم\r\nنيست بيگانگى به حمد اللّه * با هنر در ميان اقرانم\r\nخواجه‌تاش منست فضل كه من * بندهء افضل خراسانم\r\nلقبم روحيست و چون روحست * شعر پرداخته بديوانم\r\nمطلع و مقطع قصايد را * سيّوم فرخى و قطرانم\r\nدر بحور و معانى دشوار * جدّ و هزل است گفتن آسانم\r\nبمديح كريم و طعن لئيم * سعد برجيس و نحس كيوانم\r\nمرده را از مديح زنده كنم * زنده را از هجا بميرانم\r\nچون سخن برگزيده‌ام بسخن * خواجه ز آن بركشيده آسانم . . . \r\n* * *\r\n دى كرده سوى روز شب تار تركتاز * در خس كشيد روز سر از بيم شب چو راز\r\nبشكفت پنبه‌زار فلك بر فلك چنانك * زهره ز عشق دوك بهم برشكست ساز\r\nهمچون كلاه گوشهء نوشين روانِ مغ * برزد هلال سر ز پس كوه بيدواز\r\nمن چون چنان بديدم جستم ز جاى خواب * ماهو « 1 » بدست كرده باشتر شدم فراز\r\nبگرفتمش مهار و شدم بر فراز او * چونانكه تاز باره شود بر فراز تاز\r\nده روزه راه پيش گرفتم چو مردمان * با هفت هشت گِرده و ده پانزده پياز\r\nراهى كه نزد عاصىِ بدكار روز حشر * در جنب او حتيقتِ دوزخ بود مجاز\r\nدر مرغزارهاش هزاهزكنان هزبر * بر چشمه‌سارهاش عراعركنان گراز\r\nغولان غرچه گير ز خار و ز خس در او * گمراه گشته چون رمهء ميش بىنهاز « 2 »\r\nشبگون هيون من كه مباداش دور سنگ * مانده درو ز پار دم سست خويش باز \r\n\r\n\r\n","description":"","footnote":"\r\n( 1 ) - ماهو : چوبدست شتربانان\r\n( 2 ) - نهاز : بز يا گوسپند بزرگى كه پيشاپيش گله رود\r\n","page_name":" 642 ","page_number":656},
  {"content":"\r\n\r\n آن اسب ناروان كه ز بىطاقتى چو آب * تا يافتى نشيب نرفتى سوى فراز\r\nبردى بهر فراز و نشيبى هِزار بار * از دست و پاى لنگ زمين را بسر نماز\r\nخوردى بيك زمان دو جوال اوزكه و ليك * كردى ز يك جوالِ تهى بردن احتراز\r\nچون خواندمش حدى و رجز خوش نيامديش * زيرا كه بود زادن او پيش از حجاز\r\nحاصل چو اسب لنگ و چو ترك هزيمتى * هر دو همىشديم درين راه دور ياز « 1 »\r\nاو حست و حست و حست من او را به چوب و سنگ * سوى عزيز دولت و دين تاز و تاز و تاز\r\nبحر علوم افضل دولت على كزو * دارد چو عقل گوهر فضل اللّه اعتزاز . . . \r\n\r\n34 - صابر\r\nشهاب الدين شرف الادبا صابر بن اسمعيل ترمذى از مشاهير شاعران نيمهء اول قرن ششم و مشهور به « اديب صابر » است .\r\nوى خود گاه خويشتن را صابر « 2 » و گاه اديب « 3 » خوانده است . اصل او از ترمذ بود و شاعرى وى هم در آنشهر شروع شد « 4 » ليكن در روزگاران بعد در بلاد و نواحى ديگرى مانند مرو و بلخ و خوارزم گذراند و بمداحى سلطان سنجر اختصاص يافت و گويا علاوه بر شاعرى خدمات دربارى ديگر را نيز عهده‌دار بود چه سنجر بر اثر اختلافات سختى كه ميان او و اتسز خوارزمشاه بروز كرده بود ، چون دانست كه او دست از خلاف برنخواهد داشت « اديب صابر را برسالت نزديك او فرستاد و او يكچندى در خوارزم بماند و اتسز از رنود خوارزم بر منوال طريقهء ملاحده دو شخص را فريفته بود و روح ايشان خريده و بها داده و ايشان را فرستاده تا سلطان را مغافصة هلاك كنند و جيب حياة او چاك . اديب صابر را اين حالت معلوم شد ، نشان آن دو شخص بنوشت و در ساق موزهء پيرزنى بمرو روان كرد ، چون مكتوب بسلطان رسيد فرمود تا بحث آن\r\n\r\n\r\n","description":"","footnote":"\r\n( 1 ) - دورياز : طولانى\r\n( 2 ) -\r\n شعر صابر ز بحر خاطر و طبع * غصهء درّ و رشك مرجانست \r\n( 3 ) -\r\n اينك اديب از سر اخلاص و اعتقاد * با آنكه نيست صنعت او شعر و شاعرى \r\n( 4 ) - و در همانشهر است كه از مرگ فجىء اميرى ظالم بنام اخطى اظهار مسرت كرده و گفته است :\r\n روز مى خوردن بدوزخ رفتى اى اخطى ز بزم * صد هزاران آفرين بر روز مى خوردنت باد\r\nتا تو رفتى عالمى از رفتن تو زنده شد * گرچه اهل لعنتى رحمت بر آن مردنت باد \r\n","page_name":" 643 ","page_number":657},
  {"content":"\r\n\r\nكسان كردند و ايشان را در خرابات بازيافتند و بدوزخ فرستاد ، اتسز چون واقف شد اديب صابر را بجيحون انداخت » « 1 » .\r\nاين واقعه مسلما پيش از سال 542 كه سنجر به قصد فتح هزارسف بخوارزم شتافت ، اتفاق افتاد چه آن حادثه را جوينى بعد از داستان قتل صابر آورده و از آنجا كه آن را پس از وقايع سال 538 كه سال حملهء نخستين سنجر بخوارزم بوده است نقل كرده و مسافرت صابر را نتيجه و دنبالهء آن جنگ و صلح ميان سنجر و اتسز دانسته است ، پس واقعهء غرق اديب صابر پس ازين سال رخ داده و بنابرين قتل اين شاعر استاد در ميانهء سالهاى 538 و 542 اتفاق افتاده و با اين وصف تاريخى كه تذكره‌نويسان براى وفات اديب صابر نقل كرده‌اند يعنى 546 « 2 » باطل است در حالى كه در علت قتل او همهء روايات يكسان مىباشد .\r\nاديب صابر غير از سنجر اتسز خوارزمشاه ( 521 - 551 ) را نيز در مدت توقف در خوارزم مدح گفته بود .\r\nاز ديوان اين شاعر استاد نسخى در دست و در كتابخانهاى ايران پراگنده است .\r\nاز اختصاصات مهم شعر او سادگى و روانى آنست و او خود نيز متوجه اين نكته بوده و شعر خود را بروانى ستوده است « 3 » و از باب روانى شعر در عصر خود بمنزلهء فرخى در دورهء محمود است و اگر گاه تصنعاتى از قبيل التزام كلمات مشكلى مانند ياقوت و سرو در هر بيت ، و آوردن رديف و بعضى صنايع ، در شعر او مشاهده ميكنيم بسبب اقتضاء زمان است و تقريبا همهء شعراى زمان درين امر با او شركت دارند .\r\nغزلها و تغزلهاى لطيف اديب صابر بسبب صراحت گفتار و آوردن مضامين باريك و داشتن زبان سادهء شيرين در آنها ، شهرت بسيار در شعر فارسى پيدا نموده و بر روى هم او را در ميان شاعران عهد خود ممتاز و مورد تحسين برخى از آنان كرده\r\n\r\n\r\n","description":"","footnote":"\r\n( 1 ) - جهانگشا ج 2 ، چاپ ليدن 1916 ص 8\r\n( 2 ) - هدايت مجمع الفصحا ج 1 ص 314 - دولتشاه ، تذكرة الشعرا چاپ هند ص 57 ؛ محمد عبد الغنى خان ، تذكرة الشعرا چاپ هند ص 11 و غيره .\r\n( 3 ) -\r\n بشعر روان گفت مدحت توانم * روايى فزونست شعر روانرا \r\n","page_name":" 644 ","page_number":658},
  {"content":"\r\n\r\nاست تا آنجا كه انورى با همهء قوت طبع و قدرت كلام خود را در شاعرى ازو بمرتبت كمتر شمرده و گفته است : « چون سنائى هستم آخر گرنه همچون صابرم » . و بقول عوفى « ارباب هنر و فضل بتقدم او اعتراف نموده . . . » . از اشعار اديب آثار اطلاع او از علوم و ادبيات و آشنايى با آثار شاعران بزرگ عرب آشكارست و اين با اطلاعى كه از كيفيت تربيت شعرا در دورهء صابر داريم و پيش ازين آورده‌ايم ، امرى معتاد به نظر مىآيد .\r\nاز اشعار اوست :\r\n قد من شد چو دو زلف بَخَم دوست بَخَم * دل من شد چو دو چشم دُژَم دوست دژم\r\nدل دژم گشتم قد چفته و زينگونه شود * ديده چون چشم دژم بيند و زلفينِ بخم\r\nعشق زلف و لب معشوق شكيبم بستد * پيشهء عشق هميشه نه چنين بود ؟ نِعم !\r\nدل من وقف لب و چشم صنم گشت و سزيد * كيست كاو دل نكند وقف لب و چشم صنم\r\nچشم من چون خط و زلفينش ببندند ببند * عز و ذلّ و بد و نيك و عمل و عزل بهم\r\nلب و غمزه به همه نوش همىبخشد و نيش * من بدين عيش و تعب بيش همىبينم و كم\r\nسبب لهو و غمم زلف و لبش گشت كه ديد * مشك و مى كاو سبب لهو شد و موجب غم\r\nسخنش هست بتلخى سبب وحشت دل * دهنش هست بتنگى سبب دهشت دم\r\nزلف مشكينش بدل جستن من موصوفست * چون دل معتمد ملك بتوفيق و هِمَم \r\n* * *\r\n\r\n","description":"","footnote":"","page_name":" 645 ","page_number":659},
  {"content":"\r\n\r\n شب آدينه و من مست و خراب * عاشقى بر سر و در دست شراب\r\nعاشق و مست خرابم چكنم * عاشق آن به كه بود مست و خراب\r\nمر مرا شنبه و آدينه يكيست * كه چنين ديده‌ام از عشق صواب\r\nمىخورم سرخ‌تر از چشم خروس * در شب تيره‌تر از پر غراب\r\nكرد بر ديدهء من خواب حرام * عشق آن نرگس مست پرخواب\r\nهيچ تهديد عذابم مكنيد * كه مرا عشق بسنده است عذاب\r\nنتوان خورد غم كار جهان * كه جهان سايهء ابر است و سرآب\r\nغم بدانديش خداوند خورد * جغد شايسته‌تر آيد بخراب \r\n* * *\r\n اگر نيست دل در كف دلبرى * ببايد بكام دل از دل‌برى\r\nبر از دل بكام دل آنكس برد * كه دائم بود در برش دلبرى\r\nو ليكن چه داند كه اندر جهان * نماند همى دلبرى در برى\r\nنگه كن بدان باغ دلبر كه بود * گشاده در او هر دلى را درى\r\nبهر سوى او خرمن لاله‌يى * بهر گام او تودهء عنبرى\r\nبه پا هر درختى چو يك خسروى * بسر هر يكى را بديع افسرى\r\nبپيمان هر افسرى ملكتى * بفرمان هر خسروى لشكرى\r\nز بىمهرى لشكر مهرگان * نبينى كنون افسرى بر سرى\r\nبهار از زمرّد همى بر درخت * بياويخت چون دلبرى زيورى\r\nحزيران زمرّد همى زر كند * زهى من غلام چنين زرگرى\r\nبديدار اين طرفه صنعت رواست * كه بينا شود چشم هر عبهرى\r\nهم‌اكنون خزان بينى از شرم سر * درآرد بكافورگون چادرى\r\nبباغ اندر از ميوه چندين بتان * ندانم كه آراست بىآزرى\r\nدرخت آنگهى كآسمان‌گونه بود * نديدم ز اختر بر او پيكرى\r\nكنون كآسمان رنگ او بازخواست * پديد آمد از هر سويش اخترى \r\n\r\n","description":"","footnote":"","page_name":" 646 ","page_number":660},
  {"content":"\r\n\r\n بگوهر بماند همى سيب سرخ * شنيدى چنين كم‌بها گوهرى\r\nگر آبى باختر بماند رواست * كه او مادرى بود و اين دخترى\r\nچرا نار مانندهء اخگرست * كه نايد چنين سودمند اخگرى\r\nچو انگور مر باده را مادرست * روانرا براحت بهين رهبرى\r\nفدا داد از بهر فرزند جان * چنين مهربان كم بود مادرى\r\nبه فرزند او جان بپرور كه نيست * جز او در جهان هيچ جان‌پرورى \r\n* * *\r\n جور ازين بركشيده ايوانست * كه درو مشترى و كيوانست\r\nگرچه گه سعد و گاه نحس دهد * ورچه گه رزق و گاه حرمانست\r\nزو چه نالى كه چون تو مجبورست * زو چه گريى كه چون تو حيرانست\r\nنايب پرده‌هاى اسرارست * پردهء رازهاى پنهانست\r\nدور او هرچه كرد و هرچه كند * كردهء كردگار گيهانست\r\nجان كه جان‌آفرين بما دادست * ملك ما نيست بلكه مهمانست\r\nنزد برنا و پير عاريتست * مرگ در حق هر دو يكسانست\r\nزندگى را زوال در پيش است * زندهء بيزوال يزدانست\r\nمرگ چون موم نرم خواهد كرد * تن ما گر ز سنگ و سندانست\r\nاى ترا خانهاى آبادان * خانهء دينت سخت ويرانست\r\nوگر ايمانت هست و تقوى نى * خاتم ملك بىسليمانست\r\nكار دنيات اگر فراهم شد * كار عقبات بس پريشانست\r\nشعر صابر ز بحر خاطر و طبع * غصهء درّ و رشك مرجانست \r\n* * *\r\n دلم عاشق شدن فرمود و من بر حكم فرمانش * درافتادم بدان دردى كه پيدا نيست درمانش\r\nپريشان زلف دلبندى دلم بربود و هر ساعت * پريشان كرد جانم را سر زلف پريشانش \r\n\r\n","description":"","footnote":"","page_name":" 647 ","page_number":661},
  {"content":"\r\n\r\n قرار و خواب و شيرينى ز جان و جسم و عيش تن * ببردند از بن دندان لب شيرين و دندانش\r\nگه وصلش همىجستم درازى در شب وصلش * نبود آن را كه من جستم مگر در روز هجرانش\r\nشكست زلف آندلبر دلم بربود هر لحظه * كه در زلفش همىديدم نشان عهد و پيمانش\r\nبپيرايش گر اندر زلف اوره يافت نقصانى * جمال او و عشق من زيادت شد ز نقصانش\r\nبه قصد گوى با چوگان بميدان ديدمش روزى * ز زلف او و پشت من حسد ميبرد چوگانش\r\nخم چوگان او با گوى هر ساعت بميدان در * همان كردى كه روز باد زلفش با زنخدانش\r\nز رشك آنكه تا با زلف مشكينش نياميزد * به آب ديده بنشاندم سراسر گَرد ميدانش\r\nدلم را در خم زلفش بزندان كرده عشق او * چو مداح خداوندست نگذارم بزندانش \r\n* * *\r\n اى زلف دلبر من دلبند و دلگسلى * گه در پناه مهى گه در جوار گلى\r\nگر در پناه مهى چون چرخ بد چه كنى * ور در جوار گلى چون خار دل چه خلى\r\nبر گل همىگذرى بر مه همىسپرى * دلرا همى گسلى وز دل نمىگسلى\r\nاز اصل لاله نه‌يى بر لاله معتكفى * از جنس زهره نه‌يى با زهره متصلى\r\nدودى بر آتش رخ لرزان از آن سببى * درعى ز مشك سيه پر حلقه ز آنِ قبلى\r\nآسايش نظرى آرايش قمرى * پيرايهء شكرى همسايهء عسلى\r\nگرچه بريده سرى بىنقص و بىالمى * ورچه شكسته تنى بىعيب و بىخللى \r\n\r\n","description":"","footnote":"","page_name":" 648 ","page_number":662},
  {"content":"\r\n\r\n بر نام تست غزل در كام تست طرب * هم حجّت طربى هم حاجت غزلى\r\nهمراه جان و دلى و ز جان و دل عوضى * همرنگ مشك و شبى وز مشك و شب بدلى\r\nكردى تو قصد دلم وز بيدلى خجلم * گر قصد جان بكنى از من بدل بحلى\r\nمِهرست بر تو مرا گرچه ز روى جفا * چون كين صدر اجلّ ياريگر اجلى \r\n* * *\r\n تويى كه مهر تو در مهرگان بهار منست * كه چهرهء تو گلستان و لاله‌زار منست\r\nبهار و سرو گل و سوسن اى بهار بتان * چو در كنار منى جمله در كنار منست\r\nقرار من همه در زلف بيقرار تو باد * كه تاب و حلقهء او منزل قرار منست\r\nطراوتى كه غزلهاى آبدار مراست * ز عشق تست كه در عالم اختيار منست \r\n* * *\r\n اگرچه عشق بتان سربسر بلا باشد * دلم بعشق همه‌ساله مبتلا باشد\r\nدلم بلاى من و عاشقى بلاى دلست * بلا كه ديد كه همواره در بلا باشد\r\nجفاى او بدلم از وفا عزيزترست * نشان عشق پسنديدن جفا باشد\r\nرخش چو لالهء سيراب و عارضش چو گلست * از آنِ قبل چو گل و لاله بىوفا باشد \r\n* * *\r\n قدر مردم سفر پديد كند * خانهء خويش مرد را بندست\r\nتا به سنگ اندرون بود گوهر * كس نداند كه قيمتش چندست \r\n* * *\r\n دوات اى پسر آلت دولتست * به دو دولت تند را رام كن\r\nدوات از قلم نامدارى گرفت * قلم گير و نام از قلم وام كن \r\n* * *\r\n دل من مهر آن گزيد كه او * بسته دارد ميان بكينهء من\r\nمن ز دشمن چگونه پرهيزم * دشمن من ميان سينهء من \r\n* * *\r\n\r\n","description":"","footnote":"","page_name":" 649 ","page_number":663},
  {"content":"\r\n\r\n چون با دل تو نيست وفا در يك پوست * در چشم تو يكرنگ بود دشمن و دوست\r\nبس‌بس كه شكايت تو ناكرده بهشت * رورو كه حكايت تو ناگفته نكوست \r\n* * *\r\n چون گردش آسمان نكوخواه منست * ديدم رخ او كه بر زمين ماه منست\r\nوصلش كه به راه عشق همراه منست * تأثير دعاهاى سحرگاه منست \r\n* * *\r\n دل در غم آن لعل شكربار برفت * ز انديشهء من قوت تكرار برفت\r\nعلمى كه بعمر خويش حاصل كردم * بر ياد لبش جمله بيكبار برفت \r\n* * *\r\n زلفى است ترا كه عاشقى زايد ازو * حسنى است ترا كه طبع بگشايد ازو\r\nروييست ترا كه روح بفزايد ازو * دانى كه مرا چه آرزو آيد ازو \r\n* * *\r\n آن به كه شب و روز همىپيونديم * بر گردش روزهاى چون شب خنديم\r\nتا چند دل اندر غم عالم بنديم * پيداست كه ما ز اهل عالم چنديم \r\n* * *\r\n چندان ز فراق در زيانم كه مپرس * چندان ز غمت بسوخت جانم كه مپرس\r\nچندان بگريست ديدگانم كه مپرس * گفتى كه چگونه‌اى چنانم كه مپرس \r\n\r\n35 - جبلى\r\nامام ، بديع الزمان عبد الواسع بن عبد الجامع بن عمران بن ربيع غرجستانى الجبلى « 1 » از خاندانى علوى در غرجستان ولادت يافت و چنان كه از آثارش برميآيد در علوم زمان خاصه علوم ادب كسب كمال كرد و در طريقه شاعرى قدم گذاشت و درين فن سرآمد اقران شد و سپس بمدح شاهان معاصر خود از غوريان و سلجوقيان و محموديان پرداخت تا در سال 555 درگذشت . هدايت ميگويد\r\n\r\n\r\n","description":"","footnote":"\r\n( 1 ) - لباب الالباب ج 2 ص 104 - مجمع الفصحا ج 1 ص 185 - تذكرة الشعرا چاپ هند ص 44 . جبلى تخلص خود را در ابيات ذيل ميآورد :\r\n و آنگه تحيت جبلى را تو عرضه ده * بر خواجه و امام اجل صدر نامور\r\nجبلى آتش هوا مفروز * بىسلاح از زمانه كينه متوز . . . \r\n","page_name":" 650 ","page_number":664},
  {"content":"\r\n\r\nسال وفات او را جز اين نيز ضبط كرده‌اند . ممدوحان او يكى طغرل تكين بن محمد است كه در سال 490 بر خوارزم استيلا يافت ، ديگر بهرامشاه بن مسعود غزنوى ( 411 - 552 ) كه عبد الواسع در آغاز دورهء شهرت خويش چهار سال در دستگاه او بسر ميبرد و چون بهرامشاه بر اثر اختلال كار سلطنت از سنجر استمداد كرد و سنجر به يارى او در سال 510 لشكر بغزنين برد ، عبد الواسع به خدمت او پيوست . و ازين پس چندى در درگاه سنجر بسر برد و مورد علاقه و احترام آن سلطان بود . علاوه بر اينان كه گفته‌ايم عبد الواسع ممدوحان ديگرى نيز داشته كه از آن ميان ارسلانشاه بن كرمانشاه از سلاجقهء كرمان را ميتوان نام برد .\r\nعبد الواسع جبلى از جملهء پيشروان بزرگ تغيير سبك سخن در اواسط قرن ششم و از كسانى است كه در سخن او شعر بلهجهء عمومى زمان ، كه تا آنوقت آميزش بيشترى از سابق با زبان عربى حاصل كرده بود ، نزديك شد . قدرت طبع و مهارت او در شاعرى باعث بود كه او بكلام آراستهء مصنوع و افزودن پيرايه‌هاى لفظى بر زيور هاى معنوى توجه بسيار كند و در ادبيات خود بموازنه و مماثله و ترصيع و تعديد و لف و نشر و امثال آنها توجه بسيار داشته باشد . به همين سبب عوفى معتقد است هيچكس بر منوال او سخن نگفته و بعضى از قصايد او چنان بود كه « كس از فضلا نقدى چنين بمعيار قريحت نسنجيده است و در خاطر هيچ فصيح مثل اين نگنجيده » « 1 » .\r\nعبد الواسع در شعر عرب نيز دست داشت و بقول عوفى « 2 » « ذو البلاغتين » بود و ملمعاتى از وى در لباب الالباب نقل شده است . نسخه‌يى عكسى از ديوان او كه در كتابخانهء لالا اسمعيل استانبول محفوظست در تملك نگارنده است « 3 » .\r\nاز اشعار اوست :\r\n منسوخ شد مروّت و معدوم شد وفا * وز هر دو نام ماند چو سيمرغ و كيميا\r\nشد راستى خيانت و شد زيركى سفه * شد دوستى عداوت و شد مردمى جفا\r\nگشته است باژگونه همه رسمهاى خلق * زين عالم نبهره و گردون بيوفا \r\n\r\n\r\n","description":"","footnote":"\r\n( 1 ) - لباب الالباب ج 2 ص 104\r\n( 2 ) - ايضا ص 108\r\n( 3 ) - اين ديوان را در دو مجلد با حواشى و تعليقات چاپ كرده‌ام .\r\n","page_name":" 651 ","page_number":665},
  {"content":"\r\n\r\n هر عاقلى بزاويه‌يى مانده ممتحن * هر فاضلى بداهيه‌يى گشته مبتلا\r\nگر من نكوشمى بتواضع نبينمى * از هر خسى مذلت و از هركسى عنا\r\nبا اينهمه كه كبر نكوهيده عادتيست * آزاده را همى ز تواضع رسد بلا\r\nآمد نصيب من ز همه مردمان دو چيز * از دشمنان خصومت و از دوستان ريا\r\nقومى ره منازعت من گرفته‌اند * بىعقل و بىكفايت و بىفضل و بىدها\r\nمن جز به شخص نيستم آنقوم را نظير * شمشير جز برنگ نماند بگَندنَا « 1 »\r\nبا من همى خصومت ايشان عجيب‌تر * ز آهنگ مورچه بسوى جنگ اژدها\r\nگردد همى شكافته دلشان ز زخم من * همچون مه از اشارت انگشت مصطفا\r\nشاهان همىكنند بفضل من افتخار * اقران همىكنند برسم من اقتدا\r\nبا خاطر منيرم و با راى روشنم * كالبرق فى الدجيّة و الشمس فى الضّحى\r\nعاليست همتم به همه وقت چون فلك * صافيست نسبتم به همه حال چون هوا\r\nبر همت منست سخنهاى من دليل * بر نسبت منست هنرهاى من گوا\r\nهرگز نديده و نشنيده است كس ز من * كردار ناستوده و گفتار ناروا\r\nدر پاى جاهلان نپراگنده‌ام گهر * وز دست ناكسان نپذيرفته‌ام عطا\r\nاين فخر بس مرا كه نديدست هيچكس * در نثر من مذمّت و در نظم من هجا\r\nو آن را كه او بصحبت من سر درآورد * جويم بدل محبّت و گويم بجان ثنا\r\nور زلّتى پديد شود زو معاينه * انگارمش صواب و نپندارمش خطا\r\nاهل هرى مرا نشناسند بر يقين * تا رحلتى نباشد زين منزل فنا\r\nمقدار آفتاب ندانند مردمان * تا نور او نگردد از چشمها جدا\r\nاندر حَضَر نباشد آزاده را خطر * كاندر حجر نباشد ياقوت را بها \r\n* * *\r\n چه جِرم است آن برآورده سر از درياى موج‌افگن * بكوه اندر دمان آتش ببحر اندر كشان دامن \r\n\r\n\r\n","description":"","footnote":"\r\n( 1 ) - گندنا : تره\r\n","page_name":" 652 ","page_number":666},
  {"content":"\r\n\r\n رخ گردون زلون او بعنبر گشته آلوده * دل هامون ز اشك او بگوهر گشته آبستن\r\nگهى از صنع او گردد نهفته شاخ در لؤلو * گهى از سعى او گردد سرشته خاك با لادن\r\nبنالد سخت بىعلت بجوشد تند بىكينه * بخندد گرم بىشادى بگريد زار بىشيون\r\nگهى باشد چو بر طرف زمرّد بيخته عنبر * گهى باشد چو بر لوح خماهن « 1 » ريخته چندن « 2 »\r\nزمين‌آراى و گردون‌ساى و دوداندام و آتش‌دل * شبه ديدار و گوهربار و ميناپوش و ديباتن\r\nز لاله راغ را دارد پر از بيجاده‌گون رايت * ز سبزه باغ را دارد پر از پيروزه‌گون جوشن\r\nگهى با بحر همخانه گهى با باد هم‌پيشه * گهى با كوه همزانو گهى با چرخ هم برزن\r\nبشويد چهرهء نسرين بتابد طرهء سنبل * ببندد ديدهء نرگس بدرّد جامهء سوسن\r\nچو روى مردم ظالم جهان از جسم او تيره * چو راى خسرو عادل زمين از چشم او روشن \r\n* * *\r\n كه دارد چون تو معشوقى نگار و چابك و دلبر * بنفشه‌موى و لاله‌روى و نرگس‌چشم و نسرين‌بر\r\nنباشد چون جبين و زلف و رخسار و لبت هرگز * مه روشن شب تيره گل سورى مى احمر \r\n\r\n\r\n","description":"","footnote":"\r\n( 1 ) - سنگى است سخت و سرخ تيره كه چون با آب بسايند مانند شنگرف سرخ گردد .\r\n( 2 ) - چندن : صندل .\r\n","page_name":" 653 ","page_number":667},
  {"content":"\r\n\r\n بكردار دل و عيش و سرشك و جسم من دارى * دهن تنگ و سخن تلخ و لبان لعل و ميان لاغر\r\nندارم در غم و رنج و جفا و جور تو خالى * لب از باد و سر از خاك و رخ از آب و دل از آذر\r\nبحسن و رنگ و بوى و طعم در عالم ترا ديدم * قد از سرو و بر از عاج و خط از اشك و لب از شكر\r\nنشان دارد مرا در عشق و هجر و جور و مهر تو * سرشك از درّ و چشم از لعل و موى از سيم و رو از زر\r\nسزد گر من ترا دايم بطبع و طوع و جان و دل * كنم خدمت برم فرمان نهم گردن شوم چاكر\r\nكه تو دارى چو بزم و خلق و لطف و طلعت سلطان * دل خرم خط زيبا لب شيرين رخ انور\r\nجهاندارى كه بىيار و قرين و شبه و مثل آمد * بعلم و حلم و رزم و بزم و عزم و حزم و فخر و فرّ . . . \r\n* * *\r\n اى عارض تو چون گل و زلف تو چو سنبل * من شيفته و فتنه بر آن سنبل و آن گل\r\nبر دانهء لعل است ترا نقطهء عنبر * بر گوشهء ماه است ترا خوشهء سنبل\r\nتو سال و مه از غنج « 1 » خرامنده چو كبكى * من روز و شب از رنج خروشنده چو بلبل\r\nزلفين تو مشكى است برانگيخته از عاج * رخسار تو شيريست برآميخته بامل\r\nزلف تو چو زاغيست درآويخته هموار * از ماه بمنقار و ز خورشيد بچنگُل\r\nاز هجر تو من باك ندارم كه دلم را * بر مدحت خورشيد جهانست توكّل \r\n* * *\r\n اى از بنفشه ساخته بر گل مثالها * بر آفتاب كرده ز عنبر هلالها\r\nباشد دلم چو حلقهء سيم از غمان تو * تا حلقه‌هاى زلف تو ماند بدالها \r\n\r\n\r\n","description":"","footnote":"\r\n( 1 ) - غنج : ناز و عشوه و غمزه\r\n","page_name":" 654 ","page_number":668},
  {"content":"\r\n\r\n ياقوت تو ز معجزه دارد دليلها * هاروت تو ز شعوذه دارد مثالها\r\nگه ساحران ز چشم تو سازند سحرها * گه دلبران ز روى تو آرند فالها\r\nهر روز بامداد ز بهر مرا نهى * از مشك سوده بر سمن تازه خالها\r\nنارد بعاشقى و به خوبى چو ما دو تن * گردون بعمرها و زمانه بسالها \r\n* * *\r\n ايا قرّة العين هات المدام * فما العيش الّا السّرور المدام\r\nشرابى كه از غايت صفوَتَش * نبينى چو بر كف نهى جز كه جام\r\nاذا فاح طيبا اراح الحشى * و ان لاح ليلا ازاح الظّلام\r\nمنه بر زمان و جهان دل كه نيست * زمان را قرار و جهان را مقام\r\nفما لبث برق سرى فى الدّجى * و ما مكث طيف يرى فى المنام\r\nمخور تا توانى غم روزگار * همىخور بشادى مى لعل فام\r\nو قم نستطب عيشنا ساعة * لقرب الغوانى و شرب المدام\r\nبخاصه كه دمساز و همراز ماست * بتى خوش‌زبان و مهى خوش‌خرام . . . \r\n* * *\r\n گفتار لطيف و خوى نيكوست ترا * خوبى و لطافت صفت و خوست ترا\r\nعيب تو جز اين نيست كه در عشق يكيست * بيگانه و خويش و دشمن و دوست ترا \r\n* * *\r\n حاليست چو زلف تو مشوش ما را * عيشى است چو پاسخ تو ناخوش ما را\r\nجانيست چو روى تو پرآتش ما را * بختى است چو مركب تو سركش ما را \r\n* * *\r\n بىرنج كرا ساخته كارى باشد * با هر گنجى گزنده مارى باشد\r\nبىخصم كرا گزيده يارى باشد * با هر وَردى خلنده خارى باشد \r\n* * *\r\n\r\n","description":"","footnote":"","page_name":" 655 ","page_number":669},
  {"content":"\r\n\r\n دستى كه زدى بناز در زلف تو چنگ * چشمى كه بديدنت ز دل بردى زنگ\r\nآن چشم بشست بىتوام چهره به خون * و آن دست بكوفت بىتوام سينه به سنگ \r\n\r\n36 - انورى\r\nاوحد الدين محمد بن محمد « 1 » يا اوحد الدين على بن اسحق « 2 » انورى ابيوردى از گويندگان نامبردار نيمهء دوم قرن ششم هجرى است و از كسانيست كه در تغيير سبك سخن فارسى اثر بيّن و آشكارى دارد .\r\nعوفى او را با عنوان امير الاجلّ آورده ، معلوم نيست اين عنوان براى شاعر چون لقبى به كار ميرفته است يا نه . ليكن در اينكه بلقب حجة الحق كه لقب علمى است و اوحد الدين مشهور بوده ترديدى نيست و اين سخن از فتوحى مروزى شاعر معاصر او گواهى برين معنى است :\r\n انورى اى سخن تو بسخا ارزانى * گر بجانت بخرند اهل سخن ارزانى\r\nحجة الحقى و مدروس ز تو شد باطل * اوحد الدينى و در دهر ندارى ثانى \r\nدربارهء نامش همچنانكه ديديم در مآخذ اختلافست و شايد قبول سخن عوفى بصواب نزديكتر باشد « 3 » .\r\nتخلصش همچنانكه خود گفته و معاصرانش آورده‌اند انورى است ليكن بنابر نقل دولتشاه « 4 » تخلص او نخست « خاورى » منسوب بدشت خاوران بوده است كه شهر انورى يعنى ابيورد در آن دشت واقع بود و بفرمان استاد خويش « عماره » آن تخلص را\r\n\r\n\r\n","description":"","footnote":"\r\n( 1 ) - لباب الالباب ج 2 ص 125\r\n( 2 ) - كشف الظنون حاج خليفه چاپ استانبول ج 1 ص 777 ؛ مجمع الفصحا ج 1 ص 152\r\n( 3 ) - در نسخه‌يى از ديوان انورى كه نزد منست اين بيت در پايان قصيده‌يى ديده مىشود .\r\n زنده اسلاف تو ز تو چو به من * جدم اسحق و جدم اسمعيل ( ؟ ) \r\nدر نسخهء متعلق باستاد دانشمند آقاى بديع الزمان فروزانفر مصراع اخير چنين است ( جدم اسحق و جدت اسمعيل ) ( سخن و سخنوران ج 1 ص 357 ) ولى آيا نميتوان تصور كرد كه صورت صحيح مصراع چنين بوده است : « جدت اسحق و جدم اسمعيل » و درين صورت لف و نشر مرتب خواهد بود .\r\n( 4 ) - تذكرة الشعرا چاپ هند ص 50\r\n","page_name":" 656 ","page_number":670},
  {"content":"\r\n\r\nرها كرد و انورى را برگزيد . همين روايت را هدايت تكرار كرده است « 1 » و بهرحال مسلم است كه لقب انورى را ديگران به دو داده‌اند و او خود اختيار نكرده بود چنان كه در قصيدهء ذيل :\r\n اى در هنر مقدم اعيان روزگار * در نظم و نثر اخطل و حسان روزگار \r\nگفته است :\r\n دادند مهتران لقبم انورى و ليك * چرخم همى چه خواند خاقان روزگار \r\nمولد او را دولتشاه « بدنهء » ابيورد دانسته است كه در قرب « مهنه » واقع و از خاك خاوران بود . در ابيات ذيل انورى يكى از مشاهير مرتبهء اول خاوران دانسته شده و به حق سزاوار اين مرتبه است :\r\n تا سپهر صيت گردان شد به خاك خاوران * تا شبانگاه آمدش چار آفتاب خاورى\r\nخواجه‌يى چون بو على شادان وزير نامدار * عالمى چون اسعد مهنه ز هر شينى برى\r\nصوفييى صافى چو سلطان طريقت بو سعيد * شاعرى قادر چو مشهور خراسان انورى \r\nجوانى انورى بطوس در تحصيل علوم گذشت و گذشته از ادبيات كه در آن بغايت قصوى رسيد بفلسفه و رياضيات نيز اختصاص يافت و خود در يكى از ابيات خويش بدين امر اشارت كرده و گفته است :\r\n گرچه دربستم درِ مدح و غزل يكبارگى * ظن مبر كز نظم الفاظ و معانى قاصرم\r\nبلكه از هر علم كز اقران من داند كسى * خواه جزوى گير آن را خواه كلى قادرم\r\nمنطق و موسيقى و هيأت شناسم اندكى * راستى بايد بگويم با نصيبى وافرم\r\nدر الهى آنچه تصديقش كند عقل سليم * گر تو تصديقش كنى در شرح و بسطش ماهرم\r\nنيستم بيگانه از اعمال و احكام نجوم * ور همى باور ندارى رنجه شو من حاضرم \r\nو به همين سبب است كه بآثار بو على سينا اظهار علاقه و تمايل كرده و بعض آنها را به خط خود نوشته و گفته است :\r\n كتابكى است مثمن به خط من خادم * چو اشك و چهرهء من جلدش از درون و برون \r\n\r\n\r\n","description":"","footnote":"\r\n( 1 ) - مجمع الفصحا ج 1 ص 152\r\n","page_name":" 657 ","page_number":671},
  {"content":"\r\n\r\n سه‌گونه علم در او كرده بو على تقرير * به اختيار همايون و طالع ميمون\r\nز من به غصب جدا كرده‌اند و كرده مرا * ز غصه با دل پردرد و ديدهء پرخون \r\nو همين اعتقاد بابن سيناست كه او را در قطعهء ذيل بدفاع از آن فيلسوف بزرگ و طعن بر مخالف او واداشته است :\r\n ديدهء جان بو على سينا * بود از نور معرفت بينا\r\nسايهء آفتاب حكمت او * تافت از مشرق و لو شئنا\r\nجان موسى صفات او روشن * بتجلّى و شخص او سينا\r\nدر تك چاه جهل چون مانى * مسكن روح قدس مسكينا \r\nانورى در عين اشتغال بعلم در ادب و شعر نيز مهارت حاصل كرد و هم در جوانى بدربار سنجر راه يافت . دربارهء كيفيت ورود او بدربار سلطان سلجوقى داستانى هست كه دولتشاه آن را بدينگونه نقل كرده است :\r\n« . . . موكب سنجر بنواحى رادكان نزول كرد و انورى بر در مدرسه نشسته بود ، ديد كه مردى محتشم با غلام و اسب و ساز تمام ميگذرد ، پرسيد كه اين كيست ؟\r\nگفتند مردى شاعرست « 1 » . انورى گفت سبحان اللّه ، پايهء علم بدين بلندى و من چنين مفلوك و شيوهء شاعرى بدين پستى « 2 » و او چنين محتشم ! بعزت و جلال ذو الجلال كه من بعد اليوم بشاعرى كه دون مراتب منست مشغول خواهم شد . در آن شب بنام سنجر اين قصيده گفت كه مطلع آن اينست :\r\n گر دل و دست بحر و كان باشد * دل و دست خدايگان باشد \r\nو على الصباح قصد درگاه سلطان كرد و قصيده را گذرانيد . سلطان بغايت سخن‌شناس بود ، طرز كلام او را دانست كه دانشمندانه و متين است ، بغايت مستحسن داشت و ازو سؤال كرد كه ذوق ملازمت دارى يا به جهت طمع آمده‌اى ؟ انورى زمين خدمت بوسه داد و گفت بيت :\r\n جز آستان توام در جهان پناهى نيست * سر مرا بجز اين در حواله گاهى نيست \r\n\r\n\r\n","description":"","footnote":"\r\n( 1 ) - مقصود امير معزى است .\r\n( 2 ) - البته بديدهء اهل مدرسه !\r\n","page_name":" 658 ","page_number":672},
  {"content":"\r\n\r\nسلطان مشاهره و جامگى وادرارش فرمود . . . » « 1 »\r\nآذر بيكدلى در آتشكده و هدايت در مجمع الفصحا اسم شاعرى را كه از پيش مدرسهء انورى گذشت بجاى معزّى ، ابو الفرج سگزى گفته‌اند . هدايت متوجه اين اشتباه شده و بسبب بعد زمانى ميان انورى و ابو الفرج اين حكايت را دور از واقع شمرده است . و گويا اصل داستان هم به كلى عارى از حقيقت باشد چه قصيده‌يى كه بانورى نسبت ميدهند و ميگويند بعد از ترك درس و بحث آن را در يك شب ساخت و فردا بسنجر عرضه كرد ، يكى از امهات قصائد انورى است و بسيار بعيد به نظر ميآيد كه چنين قصيدهء آراسته و كم‌نظيرى نخستين شعر شاعرى باشد . بهرحال انورى قسمت بزرگى از عمر خود را در خدمت سنجر گذرانيده است كه مدت آن بادعاء شاعر سى سال بود « 2 » و درين صورت ورود او بدربار سنجر بايد در اوايل عهد سلطنت آن پادشاه و بعد از دورهء امارت او صورت گرفته باشد و بدلايلى كه خواهيم گفت سالها بعد از سنجر زنده و سرگرم مدح امراء خراسان بوده است . انورى بسيارى از بزرگان و رجال معروف علم و سياست عهد خود را از قبيل ابو الحسن عمرانى و قاضى حميد الدين صاحب‌مقامات حميدى نيز مدح گفته است .\r\nشايد در همين اوان بود كه علاء الدين ملك الجبال حسين از سلاطين غوريهء فيروزكوه ( 545 - 556 ) بر اثر كدورتى كه از انورى حاصل كرده بود ، بانديشهء ايذاء او افتاد و به تفصيلى كه عوفى آورده است با ملك طوطى كه گويا مراد طوطى بك از رؤساء غز باشد « 3 » كه بعد از سال 548 سنجر را اسير كرده و بر خراسان استيلا يافته بودند ، مواضعه نمود . بنابر نقل عوفى « انورى با تاج الافاضل خالد بن ربيع المكّى مكاتبه داشت . وقتى بعلاء الدين ملك الجبال خبر دادند كه انورى ترا هجا گفته است ، بنزديك ملك طوطى نبشت تا او را به خدمت فرستد . ليكن خالد بن ربيع در يكى از نامه‌هاى خود انورى را ازين حال آگاه كرد و او شفيعان انگيخت تا ملك طوطى را از آن انديشه دور كردند .\r\n\r\n\r\n","description":"","footnote":"\r\n( 1 ) - تذكرة الشعراء دولتشاه ص 50 - 51\r\n( 2 ) -\r\n خدمت سى سال را آخر ببايد حرمتى * خدمت سى ساله در حضرت نباشد سرسرى \r\n( 3 ) - رجوع شود به همين كتاب ص 87\r\n","page_name":" 659 ","page_number":673},
  {"content":"\r\n\r\nچون ملك علاء الدين را آن حال معلوم شد رسولى ديگر فرستاد و گفت هزار سر گوسپند مىدهم اگر او را بنزديك من فرستى ، ملك طوطى انورى را موكّل كرد كه ناكام ساخته بايد شد و بغور رفت چه هزار سر گوسپند بمقابلهء تو ميدهد . انورى گفت اى ملك اسلام چون من مردى او را بهزار سر گوسپند مىارزد و پادشاه را برايگان نمىارزد ؟ بگذار تا باقى عمر در سلك خدم تو باشم . . . » « 1 »\r\nاين داستان وضع انورى را كه در عهد سنجر عزت و مكنتى يافته بود ، در دوران بلاخيز حملهء غزان نيك معلوم ميدارد .\r\nاز جملهء حوادث ديگر زندگى انورى آزارى است كه از بلخيان به دو رسيده است .\r\nداستان اين آزار و ايذاء را دولتشاه باشتباه مربوط بواقعهء پيش‌گويى انورى دربارهء قران كواكب دانسته و گفته است كه بعد از بطلان خبر انورى او « ازين تشوير بگريخت و ببلخ رفت و مدت مديد در بلخ بسر ميبرد و بعلم نجوم مشغول بود ، بىآنكه آزارى از بلخيان به او رسد ، هجو مردم بلخ گفته بود مردم برو بيرون آمدند و معجر بر سر او كردند و ميخواستند كه از شهرش بيرون كنند . قاضى القضاة حميد الدين ولوالجى كه فاضل روزگار بود حامى انورى شد و او را از آن بليّه خلاص كرد . . » « 2 »\r\nانورى در يكى از قصايد خود كه بعد خواهيم ديد هجو بلخ را انكار كرده و آن را تهمتى بر خود شناخته است و اين ادعاء انورى با روايتى كه دربارهء فتوحى مروزى و بدگويى او از بلخ و نسبت دادن آن بانورى « 3 » ، مشهورست سازگارى دارد . قطعه‌يى كه فتوحى گفته و باسم انورى شهرت يافته اينست :\r\n چار شهرست خراسانرا بر چار طرف * كه وسطشان بمسافت كم صددرصد نيست\r\nگرچه معمور و خرابش همه مردم دارد * نه چنانست كه آبستن ديو و دد نيست\r\nبلخ را عيب اگر چند باوباش كنند * بر هر بيخردى نيست كه صد بخرد نيست\r\nمصر جامع را چاره نبود از بد و نيك * معدن زرّ و گهر بىسُرُب و بسّد نيست \r\n\r\n\r\n","description":"","footnote":"\r\n( 1 ) - نقل باختصار از لباب الالباب ج 2 ص 138 - 139\r\n( 2 ) - تذكرة الشعرا ص 52\r\n( 3 ) - مجمع الفصحا ج 1 ص 372 - 373\r\n","page_name":" 660 ","page_number":674},
  {"content":"\r\n\r\n مرو شهريست به ترتيب و همه چيز درو * جدّ و هزلش متساوى و هرى هم بد نيست\r\nحبّذا شهر نشابور كه در ملك خداى * گر بهشت است همينست و گرنه خود نيست \r\nشهرت اين شعر بنام انورى باعث شد كه در يكى از سفرها كه به قصد انتجاع ببلخ كرده بود ، اوباش بلخ ويرا مورد تعرض و اهانت قرار دهند و او عاقبت بر اثر التجاء به مجد الدين ابو الحسن عمرانى از بزرگان خراسان و از رجال معروف خاندان عمرانى و قاضى حميد الدين صاحب‌مقامات حميدى ( م . 559 ) ، ازين بلا رهايى يافت . انورى در اشعار خود به اين واقعه اشاره كرده است . نخست در قصيده‌يى كه در مدح مجد الدين ابو الحسن عمرانى بمطلع ذيل ساخته :\r\n اكنون كه ماه روزه بنقصان در اوفتاد * آه از حجاب حجرهء دل بردر اوفتاد \r\nگويد :\r\n الحق محال نيست كه بنده چو ديگران * از عشق خدمت تو بدين كشور اوفتاد\r\nاو را كه شكرهاى شكرريز شعرهاست * زهرى بدست واقعه در شكر اوفتاد\r\nاز حضرتى حشر بدرش حاضر آمدند * ناديده مرگ در فزع محشر اوفتاد\r\nتيمارش از تعرض هر بيخرد فزود * دستارش از عقيلهء صد معجر اوفتاد\r\nبا منكِران عقل بدين خطه كار او * داند همى خداى كه بس منكَر اوفتاد\r\nاز بس كه بار داورى اين و آن كشيد * او را سخن به حضرت اين داور اوفتاد . . . . \r\nدوم در قصيده‌يى كه در مدح حميد الدين قاضى بلخ سروده است :\r\n اى مسلمانان فغان از دور چرخ چنبرى * وز نفاق تير و قصد ماه و كيد مشترى . . .\r\nخيره خيرم كرد صاحب تهمت اندر هجو بلخ * تا همىگويند كافر نعمت آمد انورى\r\nقبة الاسلام را هجواى مسلمانان كه گفت * حاش للّه باللّه ار گويد جهود خيبرى\r\nآسمان گر طفل بودى بلخ كردى دايگيش * بلكه داند كرد معمور جهانرا مادرى\r\nافتخار خاندان مصطفى در بلخ و من * كرده‌ام سلمانى اندر خدمتش هم بوذرى . .\r\n. . . با چنين سُكّان كه گر از قدرشان عقدى كنند * فارغ آيد چرخ اعظم از چه از بىزيورى\r\nهجو گويم بلخ را هيهات يا رب زينهار * خود توان گفتن كه زنگارست زر جعفرى ؟ \r\n\r\n","description":"","footnote":"","page_name":" 661 ","page_number":675},
  {"content":"\r\n\r\n باللّه ار بر من توان بستن بمسمار قضا * جنس اين بدسيرتى يا مثل آن بدگوهرى\r\nخاتم حجت در انگشت سليمان سخن * افترا كردن برو درگيرد از ديو و پرى\r\nباز دان آخر كلام من ز منحول حسود * فرق كن نفس الهى را ز نقش آزرى\r\nعيش من چون افترا تلخى گرفت و تو هنوز * چربك او همچنان چون جان شيرين ميخورى\r\nمرد را چون ممتلى شد از حسد كار افتراست * بد مزاجانرا قى افتد در مجالس از پرى . . .\r\n. . . خود بيا تا گر نشينم راست گويم يك‌سخن * تا ورق چون راست‌بينان از كژيها بسترى\r\nچون مرا در بلخ هم از اصطناع اهل بلخ * دق مصرى چادرى كردست و رومى بسترى\r\nبر سر ملكى چنان فارغ نباشد كس چو من * حبذا ملكى كه باشد افسرش بىافسرى\r\nدى ز خاك خاوران چو ذره مجهول آمده * گشته امروز اندرو چون آفتاب خاورى\r\nبا چنينها آنچنانها زايد از خاطر مرا * بس عجب كاز آب خشكى زايد از آتش ترى\r\nاينهمه بگذار آخر عاقلم در نفس خويش * كآدمى را عقل هست از ممكنات اكبرى\r\nپس چه گويى خطه‌يى را هجو گويم كز درش * گر درآيد ديو بنهد از برون مستكبرى\r\nهيچ عاقل اين كند آنگه كه يكسو افگند * اصل نيكو اعتقادى رسم نيكو محضرى . . .\r\n. . . رو كه از يأجوج بهتان رخنه هرگز كى فتد * خاصه در سدّى كه تأييدش كند اسكندرى\r\n. . . خاك پاى اهل بلخم كز مقام شهرشان * هست بر اقران خويشم هم سرى هم سرورى \r\nدر همين قصيده قسمنامهء طويلى براى تبرّى از هجو بلخ ديده مىشود .\r\nچون يكى از كسانى كه انورى درين واقعه به دو پناه برد و از او ياورى خواست مجد الدين ابو الحسن عمرانيست ، و او پيش از 548 بفرمان سنجر كشته شد ، بنابرين تاريخ واقعهء بلخ هم پيش از 548 يعنى پيش از زوال حكومت سنجرى بوده است .\r\nهمچنانكه در آغاز سخن خود دربارهء اين واقعه ديده‌ايم تذكره‌نويسان حادثهء بلخ را مربوط بداستان قران كواكب و پيش‌گويى باطل انورى و تشوير خوردن او ازين بابت ، دانسته و گفته‌اند چون بطلان دعوى او آشكار شد ناگزير ببلخ گريخت .\r\nاما واقعهء قران كواكب آنست كه بسيارى از منجمان حكم كرده بودند كه در بيست و نهم جمادى الآخرهء سال 582 كواكب سياره در برج ميزان اقتران خواهند\r\n\r\n","description":"","footnote":"","page_name":" 662 ","page_number":676},
  {"content":"\r\n\r\nكرد « 1 » و بسبب اين قران انقلابى عظيم در احوال عالم پديد خواهد آمد و طوفان شديدى از باد رخ خواهد داد كه بمنزلهء طوفان آب نوح خواهد بود و همه‌جا را زير و زبر خواهد كرد . از بيم اين واقعه همهء صاحبان دستگاه و مكنت هريك به نحوى چاره‌يى انديشيده بودند و سردابهاى بزرگ و غارها ترتيب داده و تا چند گز به زير زمين پناهگاههايى پديد آورده بودند . گويا منجمان خراسان بيش از ديگران درين باره اصرار داشتند « 2 » و انورى نيز از ميان آنان درين باره حكمى داشت « 3 » و گروهى از دانشمندان نيز درين باره ترديدها كرده بودند . در روز حكم خسف اثرى از باد آشكار نشد و روزى خوش بود و همين بطلان حكم منجمان باعث طعن و طنز چند تن از شاعران شد « 4 » . از آن جمله دولتشاه دو قطعه نقل كرده است كه يكى را بفريد كاتب شاعر معاصر انورى نسبت داده است :\r\n گفت انورى كه از سبب بادهاى سخت * ويران شود عمارت و كُه نيز بر سرى\r\nدر روز حكم او نوزيدست هيچ باد * يا مرسل الرياح تو دانى و انورى \r\nو ايضا\r\n ميگفت انورى كه درين سال بادها * چندان وزد كه كوه بجنبد چو بنگرى\r\nبگذشت سال و برگ نجنبيد از درخت * اى مرسل الرياح تو دانا نه انورى ! \r\nوفات انورى را دولتشاه سمرقندى در سال 547 در بلخ دانسته و گفته است قبر او هم در بلخ است در جنب مزار سلطان احمد خضرويه و بعضى روايات دال بر آنست كه انورى در اواخر عمر خود از خدمات دربارى گوشه گرفته و در بلخ ميزيسته است . دربارهء سال وفات اين شاعر روايات ديگرى نيز هست از قبيل روايت هدايت\r\n\r\n\r\n","description":"","footnote":"\r\n( 1 ) - ابن الاثير حوادث سال 582\r\n( 2 ) -\r\n چند گويى كه دو سال دگرست آفت خسف * دفع را رأفت رحمان بخراسان يابم\r\nگويى از خاك خراسان بدر افتاد اين حكم * من همه حكمت يزدان بخراسان يابم \r\n( 3 ) - عقد العلى چاپ آقاى على محمد عامرى ص 17 . . . .\r\n( خاقانى )\r\n( 4 ) - دربارهء اين حكم آقايان فروزانفر ( سخن و سخنوران ج 1 ص 360 - 362 ) و مجتبى مينوى ( مجلهء دانشكده ادبيات شماره 4 سال دوم ص 16 - 53 ) بتفصيل بحث كرده‌اند .\r\n","page_name":" 663 ","page_number":677},
  {"content":"\r\n\r\nكه آن را بسال 575 دانسته است ، و حاجى خليفه كه آن را بسال 565 نوشته « 1 » ، و لطفعلى بيگ كه بسال 656 آورده است ، و امين احمد در سال 580 و در بعضى نسخ 583 ، و تقى الدين كاشى 587 و محمد عبد الغنى خان در تذكرة الشعراء خود سال 580 نوشته‌اند .\r\nقول دولتشاه باطل است زيرا اولا در ديوان انورى اشاره بواقعهء غز است ( سال 548 ) خاصه در قصيدهء :\r\n بر سمرقند اگر بگذرى اى باد سحر * نامهء اهل خراسان ببر خاقان بر \r\nكه بخاقان محمود بن محمد پادشاه قراخانى سمرقند فرستاده بود . در سال 550 كه سال تأليف مقامات حميديست نيز زنده بوده و آن را بنيكى وصف كرده است و به حساب آقاى فروزانفر پانزده سال بعد از قتل ابو الحسن عمرانى كه مصادف بود با حدود سال 568 هم زنده بود « 2 » و چون بنابر روايات و حكايات مختلف انورى در سال قران در قيد حيات بود پس در سال 583 كه امين احمد رازى گفته است درگذشته . برون ضمن بيان احوال انورى در مجلد دوم تاريخ ادبيات خود وفات او را بعقيدهء خود در سال 581 و بعقيدهء اته و ژوكوفسكى در سالهاى ميان 585 - 587 دانسته است .\r\nانورى از جملهء بزرگترين شاعران ايران و از كسانى است كه هم از دورهء خود استادى و هنرش در شعر مسلم گشت و پس از او شاعران همه او را باستادى و عظمت مقام ستوده‌اند . يكى ازين ستايشها كه درخور نقل است ستايشى است كه مجد الدين همگر شاعر استاد قرن هفتم ازو كرده . تفصيل داستان را از حبيب السير بنقل از تاريخ گزيدهء حمد اللّه مستوفى بخوانيد : « در تاريخ گزيده مسطور است كه در زمان اباقا خان ميان فضلاء كاشان در باب ترجيح و تفضيل شعر انورى و ظهير منازعت بوقوع پيوست و مجد همگر را حكم ساخته اين قطعه به دو فرستادند .\r\n اى آن زمين وقر كه بر آسمان فضل * ماه خجسته منظر و خورشيد انورى \r\n\r\n\r\n","description":"","footnote":"\r\n( 1 ) - كشف الظنون چاپ استانبول ج 1 ص 777\r\n( 2 ) - سخن و سخنوران ج 1 ص 370 . زيرا فتوحى در جواب يكى از قطعه‌هاى انورى كه در ضمن آن گويد ( طاق بو طالب نعمه است كه دارم ز برون - و ز درون پيرهن بو الحسن عمرانى ) گفته است :\r\n پانزده سال فزون باشد تا كشته شده است * بو الحسن آنكه ز احسانش سخن ميرانى . \r\n","page_name":" 664 ","page_number":678},
  {"content":"\r\n\r\n جمعى ز ناقدان سخن گفتهء ظهير * ترجيح مينهند بر اشعار انورى\r\nجمعى دگر برين سخن انكار مىكنند * فى الجمله در محل نزاعند و داورى\r\nرجحان يكطرف تو بديشان نما كه هست * زير نگين طبع تو ملك سخنورى \r\nهمگر در جواب نوشت كه :\r\n جمعى ز اهل خطهء كاشان كه برده‌اند * ز ارباب فضل و دانش گوى سخنورى\r\nكردند بحث در سخن منشيان نظم * تا خود كه سفت به درر دُرّى دَرى\r\nدر انورى مناظره‌شان رفت و در ظهير * تا مر كراست پايهء برتر ز شاعرى\r\nاز آب فارياب يكى عرضه داد در * وز خاك خاوران دگرى زرّ جعفرى\r\nترجيح مينهاد يكى مهر بر قمر * تفضيل مينمود يكى حور بر پرى\r\nانصاف چون نيافت گروه از دگر گروه * من بنده را گزيد نظرشان بداورى\r\nدر كان طبع آن چو بكشتم كران‌كران * در قعر بحر اين چو نمودم شناورى\r\nشعر يكى تر آمد چون درّ شاهوار * نظم دگر برآمد چون مهر خاورى\r\nشعر ظهير اگرچه سرآمد ز جنس نظم * با طرز انورى نزند لاف همسرى\r\nبر اوج مشترى برسد تير نظم او * خاصه گه ثناگرى و مدح‌گسترى\r\nطبع رطب اگرچه لذيذست و خوش مذاق * كى به بود بخاصيت از قند عسكرى\r\nهرچند لاله صحن چمن را دهد فروغ * پهلو كجا زند ببهى با گل طرى\r\nاينست اعتقاد رهى خوش قبول كن * گر تو مقلد سخن مجد همگرى » « 1 » \r\nعوفى دربارهء اشعار او گفته است « و تمامت قصايد او مصنوعست و مطبوع و هيچ‌كس انگشت بر يكى از آن نتواند نهاد » « 2 » .\r\nانورى به خواندن ديوان ابو الفرج چنان كه خود گفته و لوعى تمام داشت و در سفر و حضر بجمع ابيات او سرگرم بود تا دوستى دفترى از ديوان آن استاد را به دو داد و او نسخه‌يى از آن برداشت و درين باره گفت :\r\n زندگانى مجلس عالى در اقبال و قوام * چون ابد بىانتها باد و چو دولت بادوام \r\n\r\n\r\n","description":"","footnote":"\r\n( 1 ) - رجال حبيب السير تهران 1324 ص 18 - 19\r\n( 2 ) - لباب الالباب ج 2 ص 133 - 134\r\n","page_name":" 665 ","page_number":679},
  {"content":"\r\n\r\n . . . باد معلومش كه من بنده بشعر بو الفرج * تا بديدستم ولوعى داشتستم بس تمام\r\nشعر چند الحق بدست آورده‌ام فيما مضى * قطعه‌يى از زيد و عمر و نكته‌يى از خاص و عام\r\nچون بدان قاطع نبودستم طلبها كرده‌ام * در سفرگاه مسير و در حضرگاه مقام\r\nدى همين معنى مگر بر لفظ من خادم برفت * با كريم الدين كه هست اندر كرم فخر كرام\r\nگفت من دارم بلى از انتخاب شعر او * نسخه‌يى بس بىنظير و شيوه‌يى بس با نظام\r\nعزم آن دارم كه روزى چند بنويسم كه نيست * شعر او مرغى كه آسان اندرون افتد بدام\r\nليكن از بىكاغذى بيتى نكردستم سواد * هست اميدم كه اين خدمت چو بگزارد پيام\r\nحالى ار در خانه دارد نيك و بد يكدسته‌يى * نزد من خادم فرستد يا بمنت يا بوام \r\nو گويا بسبب همين تتبع در ديوان ابو الفرج باشد كه شمس قيس نقل بعضى از معانى ابو الفرج را بانورى نسبت داده است و از آن جمله گفته است اين شعر بلفرج را :\r\n گفته باز ايران صرير درش * مرحبا مرحبا درآى درآى \r\nانورى « ازو برده است و گفته » :\r\n گفته با جملهء زوار صرير در او * مرحبا برنگذر خواجه فرود آى و درآى « 1 » \r\nولى بايد دانست كه اين تتبع را انورى در ديوانهاى ديگر شاعران از فرخى و عنصرى كه بعضى معانى را از آنان گرفته است « 2 » ، تا قطران تبريزى و ازرقى « 3 » و معزى « 4 » و عمعق « 5 » هم داشته است . بهرحال ناقدان سخن بپيروى و اقتفاء انورى\r\n\r\n\r\n","description":"","footnote":"\r\n( 1 ) - المعجم چاپ تهران ص 342\r\n( 2 ) - مانند اين مصراع\r\n « كه در جنيبت تدبير او رود تقدير » \r\nكه مأخوذ است ازين مصراع عنصرى :\r\n « همى برابر تدبير او رود تقدير » \r\nو مانند اين قصيده در مرثيه :\r\n شهر پرفتنه و پرمشغله و پرغوغاست * سيد و صدر جهان بار نداده است كجاست \r\nكه ازين قصيده فرخى تقليد و قافيه عوض شده است :\r\n شهر غزنين نه همانست كه من ديدم بار * چه فتاده است كه امسال دگرگون شد كار \r\nو همان معنى فرخى مبنى بر اينكه همهء اميران و رجال منتظر بارند و مير چرا دير از خواب بيدار مىشود ، در قصيدهء انورى هم تكرار شده است .\r\n( 3 ) - المعجم ص 344\r\n( 4 ) - المعجم ص 344\r\n( 5 ) -\r\n هم بدانگونه كه استاد سخن عمعق گفت * خاك خون‌آلود اى باد با صفاهان بر \r\n","page_name":" 666 ","page_number":680},
  {"content":"\r\n\r\nاز ابو الفرج رونى تصريح دارند « 1 » و او خود بعضى از قصائد آن استاد را استقبال كرده و جواب گفته است .\r\nانورى طبعى قوى و انديشه‌يى مقتدر و مهارتى وافر درآوردن معانى دقيق و مشكل در كلام روان و نزديك بلهجهء تخاطب زمان داشت . بزرگترين وجه اهميت او در همين نكتهء اخير يعنى استفاده از زبان محاوره در شعر است و او بدين ترتيب تمام رسوم پيشينان را در شعر درنوشت و طريقه‌يى تازه در آن ابداع كرد كه علاوه‌بر مبتنى بودن بر زبان تخاطب ، با رعايت سادگى و بىپيرايگى كلام و آميزش آن با لغات عربى وافر و حتى تركيبات كامل عربى و استفاده از اصطلاحات علمى و فلسفى بسيار و مضامين و افكار دقيق و تخيلات و تشبيهات و استعارات بسيار همراهست . گاه سخن انورى بدرجه‌يى از سادگى ميرسد كه گويى او قسمتهايى از محاورات معمول و عادى را در شعر خود گنجانيده است مانند :\r\n گفت اين هر دو يكى جز كه شهاب الدين نيست * گفتم آنديگر گفتا حسن محمودست\r\nگفتم اغلوطه مده اين‌چه دويى باشد گفت * دويى عقل كه هم شاهد و هم مشهودست \r\nو گاه بر اثر احتواء بر معانى دقيق و مشكل ، در همان حال كه الفاظ روان دارد ، فهم آن چنان دشوار مىشود كه محتاج شرح و توضيح است . همين امر و توسل انورى بمعانى علمى و آوردن اصطلاحات مختلف علوم و گنجاندن مطالب دقيق از علوم خاصه نجوم و هيئت در شعر ، تأليف شروحى را بر ديوان او ايجاب كرد مانند شرحى كه محمد بن داود العلوى الشادىآبادى نوشت و شرحى ديگر كه ابو الحسن فراهانى بعد از شادىآبادى تأليف كرده است .\r\nوقتى انورى سادگى و روانى كلام خود را با خيالات دقيق غنائى بهم مىآميخت غزلهاى شيواى زيباى مطبوع و دل‌انگيز خود را پديد ميآورد و الحق بايد او را در غزل از كسانى شمرد كه آن را مانند ظهير فاريابى پيش از سعدى بعاليترين مراحل كمال و لطف نزديك كرده و اين راه دشوار را در شعر آمادهء آن ساخته‌اند كه محل\r\n\r\n\r\n","description":"","footnote":"\r\n( 1 ) - هدايت ، مجمع الفصحا ج 1 ص 153\r\n","page_name":" 667 ","page_number":681},
  {"content":"\r\n\r\nجولان انديشهء باريك‌بين و خيالات دقيق و عالى سعدى قرار گيرد .\r\nانورى در سرودن قطعات نيز يدبيضا نموده و درين نوع از شعر اقسام معانى را از مدح و هجو گرفته تا وعظ و تمثيل و نقدهاى اجتماعى ببهترين وجه به كار برده است ، به حدى كه بعد ازو كمتر كسى توانست درين نوع از كلام همطراز او گردد .\r\nبهرحال انورى در قصيده و غزل و قطعه سرآمد شاعران ايران و از اركان استوار شعر و ادب پارسى شد و بمرتبتى رسيد كه او را يكى از سه پيامبر شعر فارسى بدانند و بگويند :\r\n در شعر سه تن پيمبرانند * قولى است كه جملگى برآنند\r\nفردوسى و انورى و سعدى * هرچند كه لا نبىّ بعدى \r\nانورى خود بشعر روان و خاطر وقاد و انديشهء دقيق و شعر بىخلل خود واقف بود و آن را چنين وصف كرد :\r\n خاطرى چون آتشم هست و زبانى همچو آب * فكرت تيز و ذكاء نيك و شعر بىخلل\r\nاى دريغا نيست ممدوحى سزاوار مديح * اى دريغا نيست معشوقى سزاوار غزل \r\nسيد نور اللّه شوشترى در كتاب مجالس المؤمنين انورى را يكى از شاعران شيعى مذهب دانسته و او را نيز در رديف بسيارى از كسانى كه تشيع را بر آنان بسته ، درآورده است . از ديوان و اشعار او مطلقا چنين معنى برنميآيد و بسيار مستبعد است كه شاعرى شيعه در عهدى چنان سخت كه نسبت بتشيع در خراسان وجود داشت ، و در دوره‌يى كه رافضيان در شمار « بددنيان » و « بدمذهبان » بوده‌اند ، بتواند در دربارهاى سلجوقى يا متعصبان ديگر بعد از سنجر زيسته باشد خاصه كه او در اشعار خود چند بار بعدل و نصفت و صلابت عمر اشاره كرده و ظهور شريعت محمدى را بوسيلهء او دانسته است « 1 » .\r\nانورى در همان حال كه در قصائد خود مرتبهء اعلاى فضل و براعت را آشكار مىكند ، گاه در مقطعات و يا قصائد خويش بذائت لسان و استهجان كلمات را به حد\r\n\r\n\r\n","description":"","footnote":"\r\n( 1 ) -\r\n صفى ملت اسلام و صدر دين خداى * عمر كه وارث عدل و صلابت عمرست\r\nبدليرى و هيبت عمرى * كه ظهور شريعت از عمرست \r\n","page_name":" 668 ","page_number":682},
  {"content":"\r\n\r\nاعلى مىرساند و اين موقعى است كه مىبيند در عصر آشفته و فاسد او فضل و دانش ويرا به چيزى نميخرند و بايد از تيغ زبان براى پيروزى بر مشكلات يارى جست . در چنين حالى انورى خشك و تر را ميسوزاند و با قدرت بيان خود عالمى را برسوايى ميكشاند و ميگويد :\r\n اگر عطا ندهندم برآرم از پس مدح * بلفظ هجو دمار از سر چنين ممدوح \r\nولى گويا در اواخر كار شاعرى خود ازين بدزبانى تبرّى جست ، از خلق گوشه‌يى گرفت و راه نجاتى طلبيد و در انتظار مرگ نشست :\r\n دى مرا عاشقكى گفت غزل ميگويى ؟ * گفتم از مدح و هجا دست بيفشاندم هم\r\nگفت چون ؟ گفتمش آن حالت گمراهى بود * حالت رفته دگر بازنيايد ز عدم\r\nغزل و مدح و هجا هر سه از آن ميگفتم * كه مرا شهوت و حرص و غضبى بود بهم\r\nآن يكى شب همه شب در غم و انديشهء آن * كه كند وصف لبى چون شكر و زلف بخم\r\nو آن دگر روز همه روز در آن محنت و غم * كه كجا از كه و چون كسب كند پنج درم\r\nو آن سه ديگر چو سگ خسته تسلّيش بدان * كه زبونى به كف آرد كه ازو آيد كم\r\nچون خدا اين سه سگ گرسنه را ، حاشا كُم * باز كرد از سر من بندهء عاجز بكرم\r\nغزل و مدح و هجا گويم ؟ يا رب زنهار ! * بس‌كه با نفس جفا كردم و بر عقل ستم\r\nانورى لاف زدن پيشهء مردان نبود * چون زدى بارى مردانه نگه‌دار قدم\r\nگوشه‌يى گير و سر راه نجاتى بطلب * كه نه بس دير سرآيد به تو بر اين دو سه دم \r\nاز اشعار اوست :\r\n باز اين چه جوانى و جمالست جهانرا * و اين حال كه نو گشت زمين را و زمانرا\r\nمقدار شب از روز فزون بود و بدل شد * ناقص همه اين راشد و زائد همه آن را\r\nهم جمره برآورد فروبرده نفس را * هم فاخته بگشاد فروبسته زبانرا\r\nدر باغ چمن ضامن گل گشت ز بلبل * آن روز كه آوازه فگندند خزانرا\r\nاكنون چمن باغ گرفتار تقاضاست * آرى بدل خصم بگيرند ضمانرا\r\nبلبل ز نوا هيچ همى كم نزند دم * زان حال همى كم نشود سرو نوانرا \r\n\r\n","description":"","footnote":"","page_name":" 669 ","page_number":683},
  {"content":"\r\n\r\n آهو بسر سبزه مگر نافه بينداخت * كز خاك چمن آب بشد عنبر و بانرا\r\nگر خام نبسته است صبا رنگ رياحين * از عكس چرا رنگ دهد آب روانرا\r\nخوش‌خوش ز نظر گشت نهان راز دل آب * تا خاك همى عرضه دهد راز نهانرا\r\nهمچون ثمر بيد كند نام و نشان گم * در سايهء او « 1 » روز كنون نام و نشانرا\r\nبادام دو مغز « 2 » است كه از خنجر الماس « 3 » * ناداده لبش بوسه سراپاى فسانرا\r\nژاله سپر برف ببرد از كتف كوه * چون رستم نيسان بخم آورد كمانرا\r\nكُه بيضهء كافور زيان كرد و گهر سود * بنگر كه چه سود است مرين مايه زيانرا\r\nاز غايت ترّى كه هواراست عجب نيست * گر خاصيت ابر دهد طبع دخانرا\r\nگر نايژهء ابر نشد پاك بريده * چون هيچ عنان باز نپيچد سَيَلانرا\r\nور ابر نه در دايگى طفلِ شكوفه است * يا زان سوى ابر از چه گشادست دهانرا\r\nور لالهء نورسته نه افروخته شمعيست * روشن ز چه دارد همه اطراف مكانرا\r\nنى رمح بهارست كه در معركه كردست * از خون دل دشمن شه لعل سنانرا\r\nپيروز شه عادل منصور معظم * كز عدل دگرباره بنا كرد جهانرا\r\nآن شاه سبك حمله كه در كفهء جودش * بىوزن كند رغبت او حَمل گرانرا\r\nشاهى كه چو كردند قِران « 4 » بَيلك « 5 » و دستش * البته كَمان خم ندهد « 6 » حكم قِرانرا\r\nمنعش بفلك بازدهد طالع بد را * حكمش به عمل باز برد عامل جانرا « 7 » \r\n\r\n\r\n","description":"","footnote":"\r\n( 1 ) - اشاره به بيد است كه در مصراع اول آمده .\r\n( 2 ) - بادام دو مغز كنايه از چيز انبوه و پر است\r\n( 3 ) - كنايه از سبزه است .\r\n( 4 ) - قران و مقارنه نزديكى دو ستاره و قرار گرفتن آنها در درجه‌يى از درجات بروج كه باختلاف ستارگان مختلف و سعد و نحسشان احكام متفاوت نجومى بر آنها مترتب مىشود .\r\n( 5 ) - بيلك بفتح اول تير كوچك .\r\n( 6 ) - خم دادن يعنى منع كردن و رد كردن .\r\n( 7 ) - يعنى جان رفته را بتن بازدهد و به عمل بازبرد .\r\n","page_name":" 670 ","page_number":684},
  {"content":"\r\n\r\n گر باره كشد راعى « 1 » حزمش نبود راه * جز خارج او نيز « 2 » دخول حَدَثانرا\r\nور پرّه زند لشكر عزمش نبود تك * جز داخل او نيز رديف سرطانرا « 3 »\r\nگر ثور « 4 » چو عقرب « 5 » نشدى ناقص و بىچشم * در قبضهء شمشير نشاندى دَبَرانرا « 6 »\r\nاى ملك ستانى كه بجز ملك سپارى * با تو ندهد فايده يك ملك ستانرا\r\nدر نسبت شاهى تو همچون شه شطرنج * ناميست دگر هيچ نه به همان و فلانرا\r\nجز تشنگى خنجر خونخوار تو گيتى * هم كاسه كجا ديد فناى عَطَشانرا « 7 »\r\nجز عرصهء بزم گهرآگين تو گردون * هم توشه كجا يافت ره كاهكشانرا\r\nآن را كه تب لرزهء حرب تو بگيرد * عيسى نتند بر تن او تارِ توانرا\r\nگر ابرِ سر تيغ تو بر كوه ببارد * آبستنى نار دهد مادركانرا\r\nدر خون دل لعل كه فاسد نشود هيچ * قهر تو گره‌وار ببندد خفقانرا « 8 »\r\nاز ناصيهء كاهربا ، گرچه طبيعيست ، * سعى تو فروشويد رنگ يَرَقانرا\r\nدر بيشه گوزن از پى داغ تو كند پاك * هم سال نخست از نقط بيهده رانرا\r\nدر گاز « 9 » باميد قبول تو كند خوش * آهن الم پتك و خراشيدن سان « 10 » را\r\nانصاف تو مصريست كه در رستهء « 11 » او ديو * نظم از جهت محتسبى داده دكانرا \r\n\r\n\r\n","description":"","footnote":"\r\n( 1 ) - راعى : شبان\r\n( 2 ) - نيز : ديگر ، ازين پس .\r\n( 3 ) - مراد از « رديف سرطان » اسد است و مراد از اسد در اينجا شير حقيقى است نه برج معروف .\r\n( 4 ) - ثور يكى از مجموعه‌هاى ستارگان و از بروج دوازده‌گانه است .\r\n( 5 ) - عقرب ايضا از مجموعه‌هاى فلكى و از بروج دوازده‌گانه است\r\n( 6 ) - دبران نام ستاره‌يى و يكى از منازل قمر كه او را عين الثور خوانند\r\n( 7 ) - عطشان - تشنگى\r\n( 8 ) - خفقان : گرفتگى قلب\r\n( 9 ) - گاز : مقراض\r\n( 10 ) - سان : سوهان و سنگ فسان .\r\n( 11 ) - رسته : در اينجا بمعنى بازار است .\r\n","page_name":" 671 ","page_number":685},
  {"content":"\r\n\r\n عدل تو چنان كرد كه از گرگ امين‌تر * در حفظ رمه يار دگر نيست شبانرا\r\nجاه تو جهانى است كه سُكّان سوادش « 1 » * در اصل لغت نام ندانند كرانرا\r\nبر عالم جاه تو كرا روى گذر ماند * چون مهر فروشد چه يقين و چه گمانرا\r\nروزى كه چو آتش همه در آهن و فولاد * بر باد نشينند هز بران جَوَلان را\r\nاز فتنه درين سوى فلك جاى نبينند * پيكارپرستان نه امل را نه امان را\r\nاز زلزلهء حمله چنان خاك بجنبد * كز هم نشناسند نگون « 2 » را و ستان « 3 » را\r\nسر جفت كند افعى قِربان « 4 » و چو آن ديد * پر باز كند كركس تركش « 5 » طيرانرا\r\nاز عكس سنان سلِب « 6 » لعل طرازش * ميدان هوا طعنه زند لاله ستانرا\r\nگاهى ز فغان نعره كند راه هوا گم * گه نعره بلب درشكند پاى فغان را\r\nدر هيچ ركابى نكند پاى كس آرام * آن لحظه كه دستت حركت داد عنانرا\r\nچشم زره اندر دل گردان بشمارد * بىواسطهء ديدن شريان ضربانرا\r\nبر سمت غبارى كه ز جولان تو خيزد * چون باد خورد شير عَلَم شير ژيانرا\r\nهر لحظه شود رمح تو در دست تو شكلى * از بس كه بجنبد ، چه شجاع و چه جبانرا\r\nشمشير تو خوانى نهد از بهر دد و دام * كاز كاسهء سركاسه بود سفره و خوانرا\r\nقارون كند اندر دو نفس تيغ جهادت * يك طايفه ميراث‌خور و مرثيه‌خوانرا\r\nتو در كنف حفظ خداوند جهانى * طعمه‌شدگان حوصلهء هَون و هوانرا « 7 »\r\nگيتى همه در دامن اين ملك جوان باد * تا حصر « 8 » كند دامن هر چيز ميانرا \r\n\r\n\r\n","description":"","footnote":"\r\n( 1 ) - سواد : سياهى و اثر آبادى كه از دور پيداست\r\n( 2 ) - نگون : برو افتاده\r\n( 3 ) - ستان : بر پشت افتاده\r\n( 4 ) - قربان : كمان‌دان ، افعى قربان يعنى كمان\r\n( 5 ) - كركس تركش : تير\r\n( 6 ) - سلب بكسر لام : يعنى طويل\r\n( 7 ) - هون و هوان : خوارى\r\n( 8 ) - حصر : محصور كردن ، محدود كردن\r\n","page_name":" 672 ","page_number":686},
  {"content":"\r\n\r\n باقى بدوامى كه در آحاد سنينش * ساعات شمارند الوف دَوَرانرا « 1 »\r\nقائم بوزيرى كه ز آثار وجودش * مقصود عيان گشت وجود حَيَوانرا « 2 »\r\nصدرى كه بجز فتوى مفتى نفاذش * در ملك معين نكند آيت‌شانرا\r\nدر حال رضا روح فزاينده بدنرا * در وقت سخا پاى گشاينده روانرا\r\nآن خواجهء ديرينه كه تدبير صوابش * در بندگى شاه كشد قيصر و خانرا\r\nدستور جلال الدين كز درگه عاليش * انصاف رسانند هر انصاف رسانرا\r\nآنجا كه زبان قلمش در سخن آيد * بر معجزه تفضيل بود سحر بيانرا\r\nو آنجا كه محيط كف او ابر برانگيخت * بر ابر كشد حاصل باران بنانرا\r\nاز سيرت و سان رشك ملوك و ملك آمد * حاصل نتوان كرد چنين سير وسانرا\r\nاز مرتبه دانيست درين مرتبه ، دانى ؟ * يزدان ندهد مرتبه جز مرتبه دانرا\r\nتا هيچ گمان كم نكند زور يقين را * تا هيچ خبر خم ندهد پشت عيانرا\r\nشه ناگزرانست « 3 » چو جان در بدن ملك * يا رب تو نگه‌دار مرين ناگزرانرا \r\n* * *\r\n نماز شام بصحن فلك نمود مرا * عروس چرخ چو بنهفت روى در چادر\r\nبدان صفت كه شود غرقه كشتى زرين * به طرف دريا چون بگسلد ازو لنگر\r\nستارگان همه چون لعبتان سيم‌اندام * بسوگ مهر برافگنده نيلگون معجر\r\nبنات نعش همىگشت گرد قطب چنان * كه گرد حقهء پيروزه گوهرين چنبر\r\nبر آن مثال همى تافت راه كاه‌كشان * كه در بنفشه‌ستان بركشيده صف عبهر\r\nز تيغ كوه بتابيد نيم‌شب پروين * چنان كه در قدح لاجورد هفت دُرَر\r\nز طرف ميزان ميتافت صورت مريخ * بدان صفت كه مى لعل رنگ در ساغر\r\nفلك بلعبت مشغول و من بتوشهء راه * جهان ببازى مشغول و من بعزم سفر \r\n\r\n\r\n","description":"","footnote":"\r\n( 1 ) - مراد از دوران « سال » است\r\n( 2 ) - حيوان : جانور يعنى زنده و حىّ\r\n( 3 ) - ناگزران : آنچه وجود آن ضرور و ناگزير است\r\n","page_name":" 673 ","page_number":687},
  {"content":"\r\n\r\n درين هوس كه خرامان نگار من برسيد * بر آن صفت كه برآيد ز كوه‌پيكر خور\r\nفروگسسته بعناب عنبرين سنبل * فروشكسته بخوشاب بسدّين شكّر\r\nهمىگرفت بلؤلؤ عقيق در ياقوت * همى نهفت بفندق بنفشه در مرمر\r\nسرشك نرگس او مينمود بر زلفش * چنان كه ريخته بر سبزه دانهاى گهر\r\nبطعنه گفت كه عهد و وفاى عاشق بين * بطنز گفت كه مهر و وفاى دوست نگر\r\nبجاى ملحم چينى هوا مكن بالين * بجاى اطلس رومى زمين مكن بستر\r\nخداى گفت حضر هست بر مثال بهشت * رسول گفت سفر هست برنهاد سقر\r\nجواب دادم كاى ماه روى غاليه موى * به آب ديده مزن بر دل رهى آذر\r\nبصبر باد فلك در حضر ترا ناصر * بعون باد خدا در سفر مرا ياور \r\n* * *\r\n سفر مربى مر دست و آستانهء جاه * سفر خزانهء مالست و اوستاد هنر\r\nدر آن ديار كه در چشم خلق خوار شوى * سبك سفر كن از آنجا برو بجاى دگر\r\nبه شهر خويش درون بىخطر بود مردم * بكان خويش درون بىبها بود گوهر\r\nدرخت اگر متحرك شدى ز جاى بجاى * نه جور اره كشيدى و نه جفاى تبر\r\nبجرم خاك و فلك در نگاه بايد كرد * كه اين كجاست ز آرام و آن كجا ز سفر \r\n* * *\r\n جرم خورشيد چو از حوت درآيد بحمل * اشهب « 1 » روز كند ادهم « 2 » شب را ارجل « 3 »\r\nسبزه چون دست بهم درزند اندر صحرا * لاله را پاى به گل درشود اندر مَنهل « 4 »\r\nساعد و ساق عروسان چمن را بينى * همه بربسته حلىّ و همه پوشيده حلل\r\nپيش پيكان گل و خنجر بيد از پى آنك * تا نسازند كمين و نسگالند جدل\r\nبر محيط فلك از هاله سپر سازد ماه * بر بسيط كره از خويد زره پوشد تل \r\n\r\n\r\n","description":"","footnote":"\r\n( 1 ) - اشهب : خاكسترى ، سياهى كه سپيدى بر آن غالب باشد\r\n( 2 ) - ادهم : سياه\r\n( 3 ) - ارجل : اسب يك پاى سفيد\r\n( 4 ) - منهل : آبخور ، چشمه‌يى كه شتران از آن آب خورند .\r\n","page_name":" 674 ","page_number":688},
  {"content":"\r\n\r\n باد با آب شمر آن كند اندر بستان * كه كند با رخ آيينه بسوهان صيقل\r\nو آن كند عكس رخ لاله بگردش كه بشب * عكس آتش نكند گرد تنور و منقل\r\nمرغزارى شود اكنون فلك و ابر درو * راست چونانكه تو گويى همه ناقه است و جمل\r\nاز پى آنكه مزاجش نكند فاسد خون * سرخ‌بيد از همه اعضا بگشايد اكحل « 1 »\r\nهر نماز دگرى 2 بر افق از قوس قزح * درگهى بينى افراشته تا اوج زحل\r\nبر مثالى كه بچيزيش مثل نتوان زد * جز بعالى درِ دستور جهان صدر اجل \r\n* * *\r\n رو ز عيش و طرب و بستانست * روز بازار گل و ريحانست\r\nتودهء خاك عبيرآميزست * دامن باد عبير افشانست\r\nوز ملاقات صبا روى غدير * راست چون آژدهء سوهانست\r\nلاله بر شاخ زمرد به مثل * قدحى از شبه و مرجانست\r\nتا كشيدست صبا خنجر بيد * همه گلزار پر از پيكانست\r\nفلك از هاله سپر ساخت مگر * با چمنشان بجدل پيمانست\r\nميل اطفال نبات از پى قوت * سوى بالا بطبيعت ز آنست\r\nكه كنون ابر دهد روزيشان * هر كرا نفس نباتى جانست\r\nباز بر پردهء الحان بلبل * مطرب بزمگه بستانست\r\nكز پى بزمگه نوروزى * باغ را باد صبا مهمانست\r\nشاهد باغ ز مشاطهء طبع * غرقه اندر گهر الوانست\r\nچهرهء باغ ز نقاش بهار * بنكويى چو نگارستانست\r\nابر آبستن درى است گران * وز گرانيش گهر ارزانست\r\nبه كف خواجهء ما ماند راست * كه برين دعوى آن برهانست\r\nمضمر اندر كف اين دينارست * مد غم اندر دل آن بارانست \r\n\r\n\r\n","description":"","footnote":"\r\n( 1 ) - اكحل : رگ ميانين دست كه رگ هفت اندام و رگ ميزاب البدن نيز گويند\r\n","page_name":" 675 ","page_number":689},
  {"content":"\r\n\r\n كثرت اين سبب استغناست * كثرت آن مدد طوفانست\r\nبذل آن‌گه بگه و دشوارست * جود اين دم بدم و آسانست\r\nگرچه پيدا نكنم كآن كف كيست * كس ندانم كه برو پنهانست\r\nكف دستى است كه بر نامهء رزق * نام او تا بابد عنوانست\r\nمجد دين بو الحسن عمرانى * كه نظيرش پسر عمرانست \r\n* * *\r\n آلودهء منت كسان كم شو * تا يكشبه در وثاق تو نانست\r\nاى نفس برستهء قناعت شو * كآنجا همه چيز نيك ارزانست\r\nتا بتوانى حذر كن از منت * كاين منت خلق كاهش جانست\r\nدر عالم تن چه ميكنى هستى * چون مرجع تو بعالم جانست\r\nشك نيست كه هركه چيزكى دارد * و آن را بدهد طريق احسانست\r\nليكن چو كسى بود كه نستاند * احسان آنست و بس نه آسانست\r\nچندان‌كه مروتست در دادن * در ناستدن هزار چندانست \r\n* * *\r\n در حدود رى يكى ديوانه بود * روز و شب كردى بكوه و دشت گشت\r\nدر تموز و دى بسالى يك دو بار * آمدى بر طرف شهر از سوى دشت\r\nگفت اى آنان كتان آماده است * وقت قرب و بعدِ اين زرّينه طشت\r\nقاقم و سنجاب در سرما سه چار * توزى و كتان بگرما هفت و هشت\r\nگر شما را با نوايى بد چه شد * ور كه ما را بود بىبرگى چه گشت\r\nراحت هستى و رنج نيستى * بر شما بگذشت و بر ما هم گذشت \r\n* * *\r\n باغبانى بنفشه مىبوييد * گفت اى گوژپشت جامه كبود\r\nاين چه حالست از زمانه ترا * پير ناگشته در شكستى زود \r\n\r\n","description":"","footnote":"","page_name":" 676 ","page_number":690},
  {"content":"\r\n\r\n گفت پيران شكستهء دهرند * در جوانى شكسته بايد بود \r\n* * *\r\n شادمانى گزين و نيكى جوى * زندگانى وفا نخواهد كرد\r\nاز سر روزگار گرد برآر * پيش از آن كز سرت برآرد گرد \r\n* * *\r\n حكايتى است بفضل استماع بايد كرد * به شرط آنكه نگيريد ازين سخن آزار\r\nبروزگار ملكشه عرابيى حج رو * مگر ببارگهش رفت از قضا گه بار\r\nسؤال كرد كه امسال عزم حج دارم * مرا اگر بدهد پادشاه صد دينار\r\nچو حلقهء در كعبه بگيرم از سر صدق * براى دولت و عمرش دعا كنم بسيار\r\nچو پادشه بشنيد اين سخن بخازن گفت * كه آنچه خواست عرابى برود دوچندان آر\r\nبرفت خازن و آورد و پيش شه بنهاد * بلطف گفت شه او را كه سيّدى بردار\r\nسپاس دار و بدان كاين دويست دينارست * صداست زاد ترا و كراى و پاىافزار\r\nصد دگر بخموشانه « 1 » مىدهم رشوت * نه بهر من ز براى خدايرا زنهار\r\nكه چون بكعبه رسى هيچ ياد من نكنى * كه از وكيل مزور تباه گردد كار \r\n* * *\r\n در جهان چندانكه خواهى بيشمار * نيستى و محنت و ادبير هست\r\nوز فلك چندانكه جويى بىقياس * نفرت آهو و خشم شير هست\r\nگر ز بالاى سپهر آگه نه‌اى * اين قياسش كن كه اندر زير هست\r\nدورها بگذشت و بر خوان نياز * كافرم گر جز قناعت سير هست\r\nنام آسايش همى بردم شبى * چرخ گفتا اين تمنى دير هست \r\n* * *\r\n آن شنيدستى كه روزى ابلهى با زيركى * گفت كاين والى شهر ما گدايى بىحياست\r\nگفت چون باشد گدا آن كز كلاهش تكمه‌يى * صد چو ما را روزها بل سالها برگ و نواست \r\n\r\n\r\n","description":"","footnote":"\r\n( 1 ) - خموشانه : حق سكوت\r\n","page_name":" 677 ","page_number":691},
  {"content":"\r\n\r\n گفتمش اى مسكين غلط اينك ازينجا كرده‌اى * آنهمه برگ و نوادانى كه آنجا از كجاست\r\nدرّ و مرواريد طوقش اشك طفلان منست * لعل و ياقوت ستامش خون ايتام شماست\r\nاو كه تا آب سبو پيوسته از ما خواستست * گر بجويى تا بمغز استخوانش از نان ماست\r\nخواستن كديه است خواهى عشر خوان خواهى خراج * ز آنكه گرده نام باشد يك حقيقت را رواست\r\nچون گدايى چيز ديگر نيست جز خواهندگى * هركه خواهد گر سليمانست و گر قارون گداست \r\n* * *\r\n جمالت بر سر خوبى كلاهست * نه رويست اين بناميزد كه ماهست\r\nتويى كز زلف و رخ در عالم حسن * ترا هم نيم‌شب هم چاشتگاهست\r\nبسا خرمن كه آتش در زدى تو * هنوزت آب شوخى زير كاهست\r\nپى عهدت نيايد خود درين راه * كه آنجا تا وفا صدساله راهست\r\nز عشقت روز عمرم در شب افتاد * وزين غم بر دلم روز سياهست\r\nشبى قصد لبت كردم از آنگاه * سپاه كين و خشمت در سپاهست\r\nبتير غمزه آخر انورى را * بكشتى و برين خلقى گواهست\r\nلبت را گو كه ترتيب ديت كن * سر زلفت مبر كو بىگناهست \r\n* * *\r\n كار جهان نگر كه جفاى كه مىكشم * دلرا بپيش عهد و وفاى كه مىكشم\r\nاين نعره‌هاى گرم ز بهر كه ميزنم * وين بادهاى سرد براى كه مىكشم\r\nبهر رضاى دوست ز دشمن جفا كشند * چون دوست نيست بهر رضاى كه مىكشم\r\nاى روزگار عافيت آخر كجا شدى * بارى بيا ببين كه بلاى كه مىكشم\r\nشهريست انورى و شب و روز اين غزل * كار جهان نگر كه جفاى كه مىكشم \r\n* * *\r\n اى غم تو جسم را جانى دگر * جان نيابد چون تو جانانى دگر\r\nاى بزلف كافر تو عقل را * هر زمانى تازه ايمانى دگر \r\n\r\n","description":"","footnote":"","page_name":" 678 ","page_number":692},
  {"content":"\r\n\r\n وى ز تير غمزهء تو روح را * هر دم اندر ديده پيكانى دگر\r\nنيست بر اثبات يزدان نزد عقل * از تو بهتر هيچ برهانى دگر\r\nگر ببيند روى خوبت اهرمن * بىگمان گويد كه : يزدانى دگر !\r\nاى فروبرده بوصلت از طمع * هر دلى بيهوده دندانى دگر\r\nوى برآورده ز عشقت در هوس * هر كسى سر از گريبانى دگر\r\nدل بفرمانت به ترك جان بگفت * اى به از جان هست فرمانى دگر\r\nنيست بيمار غم عشق ترا * بهتر از درد تو درمانى دگر \r\n* * *\r\n اگر نقش رخت بر جان ندارم * بزلف كافرت ايمان ندارم\r\nز تو يك درد را درمان مبادم * اگر جز درد بىدرمان ندارم\r\nز عشقت رازها دارم و ليكن * ز بىصبرى يكى پنهان ندارم\r\nصبوريرا مگر معذور دارى * دلى مىبايد و من آن ندارم\r\nمرا گويى ز پيوندم چه دارى * چه دارم جز غم هجران ندارم \r\n* * *\r\n از دور بديدم آن پرى را * آن رشك بتان آزرى را\r\nبر گوشهء عارض چو كافور * درهم زده زلف عنبرى را\r\nبر دامن هجر وصل بسته * بدبختى و نيك‌اخترى را\r\nترسان ترسان بطنز گفتم * آن مايهء ناز و دلبرى را\r\nكز بهر خداى را كرايى * گفتا به خدا كه انورى را \r\n* * *\r\n روى چون ماه آسمان دارى * قد چون سرو بوستان دارى\r\nدر ميان دلى و خواهى بود * خويشتن چند بر كران دارى\r\nراز من در غمت چو پيدا گشت * روى تا كى ز من نهان دارى\r\nگر نهانى و بىوفا چه عجب * جانى و عادت آن‌چنان دارى \r\n\r\n","description":"","footnote":"","page_name":" 679 ","page_number":693},
  {"content":"\r\n\r\n چند ازين گرچه برگ اين دارم * چند ازين گرچه جاى آن دارى\r\nاز غمت روى بر زمين دارم * وز جفا سر بر آسمان دارى\r\nچون گرانى همىبخواهم برد * سر چه بر انورى گران دارى \r\n* * *\r\n نى دل ز وصال تو نشانى دارد * نى جان ز فراق تو امانى دارد\r\nبيچاره تنم همه جهان داشت به تو * و اكنون بهزار حيله جانى دارد \r\n* * *\r\n يكشب مه گردون برخت مىنگريد * وز رشك ز ديده خون دل مىباريد\r\nيك قطره از آن بر رخ زيبات چكيد * و آن خال بدان خوشى از آن گشت پديد \r\n* * *\r\n دوش از كف دست آن بت عشق‌فروش * تا روز مىِ وصال مىكردم نوش\r\nامشب من و صد هزار فرياد و خروش * تا باز شبى كيم بود چون شب دوش \r\n* * *\r\n آن دل كه تو ديده‌اى فكارست هنوز * وز عشق تو با نالهء زارست هنوز\r\nو آن آتش دل بر سر كارست هنوز * و آن آب دو ديده برقرارست هنوز \r\n* * *\r\n عشقى كه همه عمر بماند اينست * دردى كه ز من جان بستاند اينست\r\nكارى كه كسش چاره نداند اينست * و آنشب كه بروزم نرساند اينست \r\n* * *\r\n با روى تو از عافيت افسانه بماند * وز چشم تو عقل شوخ ديوانه بماند\r\nايام ز فتنهء تو در گوشه نشست * خورشيد ز سايه تو در خانه بماند \r\n* * *\r\n بس شب كه بروز بردم اندر طلبت * بس روز طرب كه ديدم از وصل لبت\r\nرفتى و كنون روز و شب اين ميگويم * كاى روز وصال يار خوش باد شبت \r\n* * *\r\n\r\n","description":"","footnote":"","page_name":" 680 ","page_number":694},
  {"content":"\r\n\r\n دل درخور صحبت دل‌افروز نبود * ز آن بر من مستمند دلسوز نبود\r\nز آنشب كه برفت و گفت خوش باد شبت * هرگز شب محنت مرا روز نبود \r\n\r\n37 - كمالى\r\nامير عميد كمال الدين جمال الكتّاب كمالى بخارايى از مشاهير امرا و كتاب عهد سلجوقى و از شاعران بزرگ زمان بوده است .\r\nنظامى عروضى « 1 » نام او را « عميد كمالى » آورده و در شمار شاعران دولت آل سلجوق ثبت كرده است . عوفى « عميد كمالى » را بنام و عناوينى كه آورده‌ايم ذكر كرده « 2 » و اعجوبهء دهر و نادرهء ماوراء النهر دانسته و گفته است : « از ثقه‌يى شنيدم كه عميد كمالى در فضل كمالى داشت و در هنر جمالى ، چون خط نبشتى دبير فلك شرمسار شدى و چون بر بط نواختى زهره از رشك بر فلك بىقرار شدى ، و از ندماى سلطان سعيد سنجر تغمده اللّه برحمته بود و سلطان را به دو نظرى كامل ، شبى در مجلس بزم سلطان مست شده بود و معاقرت عقار مركب او را عقر « 3 » كرده و رحم فكرت او را عاقر « 4 » گردانيده ، سلطان فرمود كه بر بط بزن ، از غايت مستى گفت نمىزنم ! سلطان ازين معنى متغير شده بفرمود تا او را باستخفاف از مجلس برون كردند ، بامداد اين ابيات انشاء كرد و به حضرت فرستاد :\r\n از فضلهء نبيذ بعالى بساط شاه * آگه نبود بنده ز سود و زيان خويش\r\nو اكنون همىبترسم ز آن گفتهء خطا * زين جرم جز دو چيز نبينم امان خويش\r\nاول علاج آنكه ببرّم دل از شراب * يك چيز ديگر آنكه ببرّم زبان خويش « 5 » \r\nهدايت دربارهء عميد كمالى مطلب تازه‌يى ندارد و جز آنكه نام او را كمال بخارايى ثبت كرده و او را ممدوح انورى دانسته و گفته است « ممدوح حكيم اوحد الدين انورى\r\n\r\n\r\n","description":"","footnote":"\r\n( 1 ) - چهارمقاله ص 28\r\n( 2 ) - لباب الالباب ج 1 ص 86 - 91\r\n( 3 ) - عقر : مانده شدن از راه .\r\n( 4 ) - عاقر : نازا\r\n( 5 ) - بيت اخير در لباب الالباب نيست و از مجمع الفصحا ج 1 ص 487 نقل شده است\r\n","page_name":" 681 ","page_number":695},
  {"content":"\r\n\r\nبوده و آنجا كه گفته است : شعرهاى كمالى آن بسخن . . . همانا در مدح اوست » « 1 »\r\nاين قصيده كه هدايت گفته در ديوان انورى موجود است و چون وصف رائعى است از سخن كمالى بنقل همهء آن در اينجا ميپردازيم :\r\n شعرهاى كمالى آن بسخن * پاى طبعش سپرده فرق كمال\r\nگرچه نزديك ديگران نظميست * مجمل از مفردات وهم و خيال\r\nسخن چند معجزست مرا * در سخنهاش سخت لايق حال\r\nگويم آن در خزانه‌هاى ازل * بوده موزون طويله‌هاى لئال\r\nهمه همچون ازل قديم نهاد * همه همچون فلك عزيز مثال\r\nمايه‌شان داده از مزاج درست * صدف جود ايزد متعال\r\nهمه را ديده چشم صَرف خرد * همه را سفته دست سحر حلال\r\nبمعانى فزوده قدر و بها * چون جواهر بگردش احوال\r\nاز نقاب عدم چو رخ بنمود * آن بلند اختر مبارك فال\r\nآن جواهر چنان كه رسم بود * زرفشان بر مرا قد اطفال\r\nريخت بر آستان خاطر او * روز مولودش آستين جلال\r\nچون چنان شد كه در سخن بشناخت * حلقهء زلف راز نقطهء خال\r\nدست و طبعش برشتهء شب و روز * بست بر گوش و گردن مه و سال\r\nاوست كز خاطر چو آتش تيز * شعر زايد همى چو آب زلال\r\nخاطر من كه گوى بربايد * بكفايت ز جادوى محتال\r\nچون بديد آن سخن پشيمان گشت * از همه گفته‌ها صواب و محال\r\nاى مسلّم بنكته در اشعار * وى مقدم ببذله در امثال\r\nطبع پاكت چو بر سؤال جواب * وهم تيزت چو بر جواب سؤال\r\nتا زند دست آفتاب سپهر * آب عرض جنوب و عرض شمال\r\nآفتاب شعار شعر ترا * بر سپهر بقا مباد زوال \r\n\r\n\r\n","description":"","footnote":"\r\n( 1 ) - مجمع الفصحا ج 1 ص 486 - 487\r\n","page_name":" 682 ","page_number":696},
  {"content":"\r\n\r\nرشيد وطواط نيز يك بيت او را آورده و گفته است : « كمالى گويذ نيكو ، و از صفت قلم بمدح ممدوح آيذ و اين تخلص كمالى خوبست و اعتقاد من آنست كى در عرب و عجم هيچكس به ازين تخلص نكردست و اين از كارهاى كمالى بديع است ، شعر :\r\n رخ تيره سر بريذه نگونسار و مشك‌بار * گويذ كى نوك خامهء دستور كشورم » « 1 » \r\nبهرحال جودت الفاظ و لطف معانى كمالى از قديم مشهور و مورد اعتراف استادان شعر و ناقدان سخن بوده است « 2 » . ممدوح وى در سخن معز الدين و الدنيا سنجر بن ملكشاه بود و اين اشعار ازوست :\r\n گر زند آسيب زلف ترك من بر باد و خاك * از خوشى با مشك و با عنبر زند سر باد و خاك\r\nرنگ روى و بوى مويش گر بيابد خاك و باد * گردد از شكلش قرين چين و چنبر باد و خاك\r\nچون نشيند گرد ميدان بر جبين و جعد او * گر بيفشاند شود پر مشك و عنبر باد و خاك\r\nموى و روى او همىدارد ز رنگ و بوى خويش * هم معطر آب و آتش هم منور باد و خاك\r\nور ز زلف و دو لب و دندان او يابند اثر * گردد از جيم و زميم و سين مصور باد و خاك\r\nقدّ او را گر بديدى خاك و باد از ابتدا * در چمن هرگز نپروردى صنوبر باد و خاك\r\nگر هوا و گرد بر زلف و لبش يابد گذر * گردد اندر حال پرشمشاد و شكّر باد و خاك\r\nز آنك چون اندام او ديدست سوسن را بباغ * بر سر سوسن نهاد از سيم افسر باد و خاك \r\n\r\n\r\n","description":"","footnote":"\r\n( 1 ) - حدائق السحر ص 32 و حواشى آن ص 115 - 118\r\n( 2 ) - لباب الالباب ج 1 ص 86\r\n","page_name":" 683 ","page_number":697},
  {"content":"\r\n\r\n ور زمين را پيش شاه خسروان بوسه دهد * از لب و دندان كند پر لعل و گوهر باد و خاك \r\n* * *\r\n پيشانى و قفاى تو اى ترك دلستان * اين زهرهء زمينست آن ماه آسمان\r\nكردند روى و موى تو طيره برنگ و بوى * اين برگ لاله و گل و آن شاخ ضيمران\r\nروز قطيعت « 1 » و شب وصلت هر آينه * اين محنت جحيم است آن راحت جنان\r\nبررفته قد و آن لب همچون عقيق تو * اين رشك نارون شد و آن رنج ناردان\r\nزلفين تابدار و رخ آبدار تو * اين چون بنفشه آمد و آن همچو ارغوان\r\nروى تو روز وصل و دو زلف تو گاه هجر * اين راحت دل آمد و آن آفت روان\r\nزلفين جانفزاى و خط دلرباى تو * اين ساده ساج و قيرست آن سوده مشك و بان\r\nرخسار و عارض تو ز خوشىّ و خرّمى * اين تازه نوبهارست آن طرفه بوستان\r\nگشته است روز روشن و عيش فراخ من * اين تيره چون دو زلفت و آن تنگ چون دهان\r\nسرخ و سپيد نوش لب و پاك ساعدت * اين از عقيق گنجست آن از بلوركان\r\nدارد هميشه پسته و بادام تو دو چيز * اين شهد و نوش دارد و آن ناوك و ستان\r\nجعد زره‌نماى تو و زلف جعد تو * اين همچو چنبر آمد و آن همچو صولجان « 2 »\r\nگويى كه قدّ خصم خداوند ما شدست * اين گوژ همچو دالى و آن چفته چون كمان \r\n* * *\r\n زلف نگار گفت كه از قير چنبرم * شب صورت و شبه صفت و مشك پيكرم\r\nتركيبم از شبست و ز روزست مركبم * بالينم از گلست و زلاله است بسترم\r\nيا در ميان ماه بود سال و مه تنم * يا بر كران روز بود روز و شب سرم\r\nجنبان‌تر از هوايم و لرزان‌ترم ز آب * تيره‌ترم ز خاك و هميشه برآذرم\r\nبا ورد هم نشينم و با دود هم قرين * با زهره هم قرانم و با مه مجاورم\r\nهم در جوار مشكم و هم در پناه گل * هم مايهء عبيرم و هم رشك عنبرم \r\n\r\n\r\n","description":"","footnote":"\r\n( 1 ) - قطيع : جدا . در اينجا بمعنى جدايى است .\r\n( 2 ) - صولجان : چوگان\r\n","page_name":" 684 ","page_number":698},
  {"content":"\r\n\r\n زنجير دل ربايم و شمشاد جان‌فزاى * ابر زره‌نماى و بخار معنبرم\r\nباوَرد هم نبردم و با عاج در لجاج * جز ارغوان نسايم و جز لاله نسپرم\r\nهندو نيَم مجاور آن خال هندويم * كافر نيَم مرافق آن چشم كافرم\r\nهمچون دل مخالف صاحب شكسته‌ام * مانند عيش دشمن و عمرش مكدّرم\r\nرخ تيره سربريده نگونسار و مشكبار * گويى كه نوك خامهء دستور كشورم \r\n* * *\r\n بىدرستى دوستى با كس نشايد داشتن * يا كسى را از گزافه دوستدار انگاشتن\r\nاعتماد دوستى بر هركسى مشكل بود * احمقى باشد درين معنى خطا پنداشتن\r\nبر اميد آب خوش در شوره چون چاهى كنى * آب او چون شور آيد بايدش انباشتن\r\nدوستى با جنس دار و تجربت گير از نخست * تا بآزارش نبايد بازپس بگذاشتن \r\n\r\n38 - سمائى\r\nمحمود بن على سمائى مروزى از شاعران بزرگ عهد سلجوقى بوده و گويا در نيمهء دوم قرن ششم ميزيسته است . دربارهء احوال او اطلاعى در دست نيست . عوفى جز بيان هنرمندى و اسم او اطلاع ديگرى از وى نميدهد « 1 » . تذكره‌نويسان ديگر هم مطلب مهمى دربارهء او ندارند جز آنكه امين احمد رازى او را از معاصران سنجر ميشمارد و اين محتمل است ، و هدايت ميگويد كه :\r\n« مداح غزنويه و سلجوقيه بود و . . . با حكيم سوزنى مهاجات داشته ، گويند آنجا كه حكيم انورى ميگويد : چون سمائى هستم آخر گرنه همچون صابرم ، مقصود اوست » « 2 » . از مهاجات سمائى با سوزنى فعلا اطلاعى در دست نيست و مصراعى هم كه هدايت از قول انورى در همسرى با سمائى آورده است ، در لباب الالباب ضمن بيان احوال صابر بدينگونه نقل شده است : « چون سنائى هستم آخر گرنه همچون صابرم » « 3 » .\r\nعوفى « غزلهاى آبدار » سمائى را بنيكى وصف مىكند و چند غزل او كه نقل شده همه\r\n\r\n\r\n","description":"","footnote":"\r\n( 1 ) - لباب الالباب ج 2 ص 145\r\n( 2 ) - مجمع الفصحا ج 1 ص 248\r\n( 3 ) - لباب الالباب ج 2 ص 117\r\n","page_name":" 685 ","page_number":699},
  {"content":"\r\n\r\nدلالت بر قدرت اين شاعر درآوردن مضامين لطيف و معانى بديع دارد . عوفى در شرح حال ابو الحسن طلحه قطعه‌يى از وى در رثاء سمائى نقل كرده است « 1 » و چون امين احمد رازى در هفت‌اقليم ابو الحسن طلحه را هم از معاصران سنجر ميشمارد ازين راه هم براى همعهدى سمائى با سنجر و زندگى در نيمهء دوم قرن ششم قرينهء تازه‌يى بدست ميآيد .\r\nاين اشعار لطيف را عوفى ازو در لباب الالباب آورده است :\r\n دل از كار خود آنگه برگرفتم * كه با تو عشقبازى درگرفتم\r\nز جان خويش دست آنگاه شستم * كه مهرت را چو جان دربر گرفتم\r\nبسا شب كز تو گفتم رو بتابم * چو روز آمد غمت از سر گرفتم\r\nچو دانستم كه با تو درنگيرد * حديثم ، زود راه درگرفتم\r\nبباغ عشق شاخ وصل كشتم * و ليكن هجر از او برگرفتم « 2 »\r\nمرا گفتى دل از ما برگرفتى * گزافست يعلم اللّه گر گرفتم \r\n* * *\r\n معشوقه سر وفا ندارد * سرمايه بجز جفا ندارد\r\nگر درنگرى به روى زيباش * آن سرو روان روا ندارد\r\nگويم سخنان عشق و پاسخ * جز توبه و جز دعا ندارد\r\nفرخ رخ آن‌كه هست عاشق * معشوقهء پارسا ندارد\r\nبوسى بخرم ازو بجانى * دانم كه سر عطا ندارد\r\nزو بوسه بجان خريد بايد * كاو بوسهء كم‌بها ندارد \r\n* * *\r\n اى دل وفا ز خود جوى از يار مى چه جويى * نرمى ز برگ گل جوى از خار مى چه جويى\r\nدر عشق آن ستمگر آرام چون بخواهى * در چنگ شير شرزه زنهار مى چه جويى \r\n\r\n\r\n","description":"","footnote":"\r\n( 1 ) - لباب الالباب ج 2 ص 153\r\n( 2 ) - در نسخهء چاپى لباب الالباب :\r\n و ليكن هجر ازو برتر گرفتم \r\n","page_name":" 686 ","page_number":700},
  {"content":"\r\n\r\n چون هست تنگ بارى در طبع او سرشته * هر ساعتى به خواهش زو بار مى چه جويى\r\nخوش بانگ از سرايش چون لن ترانى آمد * زو هر دمى بزارى ديدار مى چه جويى\r\nچون گشتى و نديدى در كار او گشايش * آخر مرا نگويى زين كار مى چه جويى \r\n* * *\r\n ترا در دلبرى دستى تمامست * مرا در عاشقى دردى مدامست\r\nاگر از من برى صد جان حلالت * و گر بىتو زيم يك‌دم حرامست\r\nبدام تو جهانى شد گرفتار * مرا برگوى كآخر اين چه دامست\r\nهمانا كآسمان و روزگارى * كه جور و آفت تو بر دوامست\r\nز عشق تو كه جاويدان بماناد * بسوى دل پيام اندر پيامست\r\nسعادت بر سر كويت مقيمست * مرا ز آن بر سر كويت مقامست\r\nسمائى نشكند عهد تو هرگز * اگرچه از تو كارش بىنظامست\r\nدريغا كز پى سود وصالت * هر آن سودا كه پخت او جمله خامست \r\n* * *\r\n همه جز قصد جفا مىنكنى * حاجتم هيچ روا مىنكنى\r\nنكنى بر من بيچاره سلام * ور كنى جز بريا مىنكنى\r\nدوست دارى كه مرا غصه دهى * ز آن به من راه رها مىنكنى\r\nصد كرشمه بكنى در هر كام * و آن جز از رغم مرا مىنكنى\r\nتا بكى وعدهء ديدار دهى * چون بدان هيچ وفا مىنكنى\r\nبا سمائى ز ستم هرچه كنى * جز بتعليم سما مىنكنى\r\nز آن سبب همچو سما هر حركت * كه كنى جز ببلا مىنكنى \r\n* * *\r\n\r\n","description":"","footnote":"","page_name":" 687 ","page_number":701},
  {"content":"\r\n\r\n با كه گويم راز چون محرم نماند * مىزيم با درد چون مرهم نماند\r\nتوبه اوليتر ز عشق شاهدان * در جهان چون شاهدى همدم نماند\r\nدوستان رفتند و ز ايشان نزد ما * يادگار بهترى جز غم نماند\r\nيار معنىدار اگر ناياب شد * دوست دعوىدار آخر هم نماند\r\nمانده بود اندر گل شادى نمى * اندرين ايام ما آن نم نماند\r\nاى دريغا كز جفاى روزگار * هيچ عاقل را دلى خرّم نماند \r\n* * *\r\n نه يار شبى بكوى من مىآيد * نه زو خبرى بسوى من مىآيد\r\nشرمم آيد به روى او آوردن * آنچ از غم او به روى من مىآيد \r\n* * *\r\n چون يار دلا ميان بآزار تو بست * گفتم كه نگر دل همه در كار تو بست\r\nآن عشوه كه در جهان ازو كس نخريد * آورد و بنرخ نيك دربار تو بست \r\n\r\n39 - فتوحى\r\nاثير الدين شرف الحكماء فتوحى مروزى « 1 » از معاريف و مشاهير مرو و از شاعران نيمهء دوم قرن ششم و از معاصران و معارضان انورى است . هدايت گفته است « 2 » كه « معاصر سلطان سنجر سلجوقى بوده و با حكيم انورى مخاصمه مينموده و ميانهء او و اديب صابر دوستى و خصوصيت بوده بجهة يكديگر اشعار فرستاده‌اند » . داستان هجو بلخيان و ايذاء انورى كه در شرح حال آن استاد آورده‌ايم بروايت هدايت ، به همين فتوحى ارتباط دارد و هدايت ميگويد آن قطعه كه در هجو بلخ بانورى نسبت ميدهند و در نسخ ديوان او ميآورند از فتوحى است .\r\nاز اشعار فتوحى يكى قطعه‌ييست در پاسخ قصيدهء شكايت انورى از ممدوح خود و جواب اين بيت معروف او :\r\n طاق بو طالب نعمه است كه دارم ز برون * وز درون پيرهن بو الحسن عمرانى \r\nفتوحى درين قطعه انورى را بآزمندى سرزنش كرده و گفته است :\r\n\r\n\r\n","description":"","footnote":"\r\n( 1 ) - لباب الالباب ج 2 ص 148\r\n( 2 ) - مجمع الفصحا ج 1 ص 372\r\n","page_name":" 688 ","page_number":702},
  {"content":"\r\n\r\n اى بدانايى معروف چرا ميگويى * در ثنايى كه فرستاده‌اى از نادانى\r\nطاق بو طالب نعمه است كه دارم ز برون * وز درون پيرهن بو الحسن عمرانى\r\nچه بخيلى كه به چندين زر و سيم و نعمت * طاق و پيراهنيى دوخت همىنتوانى ؟\r\nپانزده سال فزون باشد تا كشته شدست * بو الحسن آنكه ز احسانش سخن ميرانى \r\nعلاوه بر انورى فتوحى با اديب صابر نيز رابطه داشته و ميان آنان مكاتبه و مشاعره و دوستى و مصادقت برقرار بوده است .\r\nفتوحى بنابر اشارهء عوفى در نظم و نثر هر دو استاد بود و « نظم بانظام او در غايت ذوق و جزالت و نهايت رقت و سلاست » ، و از آنمايه شعر كه ازو نقل شده اين معنى بنيكى آشكارست خاصه مهارت او در سرودن غزلهاى لطيف .\r\nاز اشعار اوست :\r\n بر وعده مرا هر شب در بند روا دارى * اى ماه چنين آخر تا چند روا دارى\r\nاز سنگ‌دلى جانا بر جان و دلم هر شب * اين واقعه بپسندى وين بند روا دارى\r\nجورت كه روا دارد بر عقل و دلم فرمان * هل تا ببرد جانم هرچند روا دارى\r\nعشق تو كه او با جان پيوند بقا دارد * گر بگسلد از جانم پيوند روا دارى\r\nمژگان جگر دوزت كشتند فتوحى را * بىجُرم چو اويى را بُكشند روا دارى \r\n* * *\r\n زلف را تاب همى بازدهى * تا دل سوختگان بازدهى\r\nباز ندهى يكى و صد ببرى * بهر آن تاب كزو بازدهى\r\nآن همى خواهى تا جان مرا * به كف غمزهء غماز دهى\r\nطنز و افسوس بود هر وعده * كه بدان نرگس طناز دهى\r\nهر شبى تا بسحر مى نوشى * بزم را از رخ و لب ساز دهى\r\nاز سر بنده‌نوازى چه شود * گر مرا يك شبى آواز دهى \r\n* * *\r\n ز روى تو نصيبى گر نيابم * چه پندارى كه روى از تو بتابم \r\n\r\n","description":"","footnote":"","page_name":" 689 ","page_number":703},
  {"content":"\r\n\r\n بهر ناخوش دلى برگردم از تو * چه خوش باشد كه اين فن بازيابم\r\nمرا گويى كه آب از كار بردى * نبردم خود ز سر تيره است آبم\r\nمكن شادى كر آن زلفين پرتاب * برى هر روز تا شب صبر و تابم\r\nتمامست اين‌كه چشم نيم خوابت * ببندد هر شبى تا روز خوابم\r\nسؤالى دارم اندر باب اميد * كه خون شد دل ز بيم آن جوابم\r\nمرا گويى كه خواهى كرد رحمت * بر اينى يا همى دارى عذابم \r\n* * *\r\n از عشق لشكر امروز از ره درآمدست * وز عشق يار در دل من لشكر آمدست\r\nدر چشم عاشق امروز آن دلفريب يار * يا رب چگونه شاهد و چون دلبر آمدست\r\nاين شكر با كه گويم كآن شكرين نگار * حالى ز گرد راه برِ چاكر آمدست\r\nبا من چه گفت گفت ره‌آورد مر ترا * از من همه غم دل و دردسر آمدست\r\nگفتم چنين مگوى كه ديدار تو مرا * چون دل موافق و چو روان درخور آمدست\r\nگفتم كه آمدست به تو نامه‌هاى من * گفتا بجان خسرو مشرق‌گر آمدست \r\n* * *\r\n يكدم بمراعات دلم گرم ندارى * يك ذره مرا رحمت و آزرم ندارى\r\nهرگه كه كنم ياد ترا با نفس سرد * گويى بفسوسم كه دم گرم ندارى\r\nمن دوست ندارم كه ترا دوست ندارم * تو شرم ندارى كه ز من شرم ندارى \r\n\r\n40 - ابو الحسن طلحه\r\nشهاب الدين ابو الحسن طلحه از شاعران لطيف قول قرن ششم و از اهل مرو بوده و با سمائى مروزى دوستى داشته است . امين احمد رازى او را از معاصران سنجر دانسته و درين صورت در نيمهء دوم قرن ششم ميزيست .\r\nوى اين قطعه را در مرثيهء سمايى ساخته است :\r\n ز بهر آنكه نبينم همى سمايى را * كنار من چو سمائى شد از ستارهء اشك\r\nبژرف دريا ماند ز رنج فرقت او * كنار من كه نبينى در او كنارهء اشك\r\nچو اشك من ز صفا رنگ لفظ او دارد * كنم ز بهر تسلّى دل نظارهء اشك \r\n\r\n","description":"","footnote":"","page_name":" 690 ","page_number":704},
  {"content":"\r\n\r\n ز اشك چاره همىجويم و همىدانم * كه هم ز غايت بيچارگى است چارهء اشك \r\nعوفى از قصائد و مقطعات او كه نادر بود چيزى در دست نداشته و گفته است كه اكثر نظم او در رباعيات بوده « 1 » و از آن جمله است :\r\n اى عشق پرآشوب گناهم تو بسى * وى چهرهء يار عذر خواهم تو بسى\r\nبر روز جوانى ، كه سيه شد ز فراق ، * اى موى سپيد من گواهم تو بسى \r\n* * *\r\n تا از دل يكدگر خبر يافته‌ايم * از كينه و مهر هر دو دل تافته‌ايم\r\nمن در طلب رضا و او در پى خشم * انصاف بده كه موى بشكافته‌ايم \r\n* * *\r\n روزى بگلستان كه خراميدى مست * از رنگ رخ تو گل بيفتاد از دست\r\nنظارهء روى تو بود گل پيوست * گل را تو چنان خوشى كه ما را گل هست \r\n* * *\r\n نام لب تو نقش نگين بايد كرد * زير قدمت ديده زمين بايد كرد\r\nگفتى كه سر تو دارم از عالم و بس * ترسم كه سر اندر سر اين بايد كرد \r\n* * *\r\n گر در دل من ندانى اندازهء درد * اى دوست سرشك سرخ بين و رخ زرد\r\nور نيستى آگه كه به من هجر چه كرد * برخيز و بيا گرم بپرس از دم سرد \r\n* * *\r\n دوش از تو دلم شاد شد اى چشمهء نوش * و امشب ز غم فراقت آمد بخروش\r\nچيزى كه قياس آن نشايد كردن * يا محنت امشب است يا راحت دوش \r\n* * *\r\n آن دل كه كليد گنج هر شادى داشت * در هر كارى هزار استادى داشت\r\nشد بندهء تو بدان نمانست كه او * هرگز روزى نشان آزادى داشت \r\n* * *\r\n\r\n\r\n","description":"","footnote":"\r\n( 1 ) - راجع به ابو الحسن طلحه رجوع شود به لباب الالباب ج 2 ص 153 - 156\r\n","page_name":" 691 ","page_number":705},
  {"content":"\r\n\r\n چون صبر رميده شد پيام تو چه سود * جان رفت ز پرسش و سلام تو چه سود\r\nدر آتش هجران تو اى جان جهان * دل‌سوخته شد وعدهء خام تو چه سود \r\n* * *\r\n در عشق تو دل نكرد ياد از دگرى * ديده ز وفا نشان نداد از دگرى\r\nگرچه ستم از تو ديد و داد از دگرى * غمناك هم از توبِه كه شاد از دگرى \r\n\r\n41 - تاج الدين باخرزى\r\nتاج الدين اسمعيل باخرزى از اكابر و اعيان باخرز و از شاعران دورهء آل سلجوق است « 1 » و غير از الباخرزى ديگر بنام ابو القاسم على بن الحسن است كه عوفى ازو در مجلد اول لباب الالباب ( ص 68 - 71 ) سخن گفته است . وى از معاصران ابو الحسن طلحه و سمائى و بنابرين از شاعران نيمهء دوم قرن ششم بوده و در مرثيهء آن شاعر اين رباعى لطيف را سروده است :\r\n جانى كه مرا بىتو بمرگ ارزانيست * گر هست درين تنم ز بىفرمانيست\r\nدانى كه مرا پس از تو اى راحت جان * با درد تو زيستن ز بىدرمانيست \r\nاز اشعار اوست :\r\n تا خبر وصل آن نگار نيايد * گلبن اميد من ببار نيايد\r\nتا كه نيايد نگار من بكنارم * حسرت و درد مرا كنار نيايد\r\nتا سر آن زلف بيقرار نگيرم * در دل بىصبر من قرار نيايد\r\nتا كه ورا در بر استوار نگيرم * زندگى خويشم استوار نيايد\r\nجان و جوانى مر از بهر تو بايست * بىتو كنون هر دوَم به كار نيايد\r\nچشم ندارم بروزگار وصالت * بخت من اين روز و روزگار نيايد\r\nاز تو و هجر تو زينهار نخواهم * كز تو و هجر تو زينهار نيايد \r\n* * *\r\n تا بكوى تو رهگذر دارم * كافرم گر ز خود خبر دارم\r\nدل ربودى و قصد جان دارى * رسم و آيين تو ز بر دارم \r\n\r\n\r\n","description":"","footnote":"\r\n( 1 ) - لباب الالباب ج 2 ص 156 - 159\r\n","page_name":" 692 ","page_number":706},
  {"content":"\r\n\r\n غمت ار جان من بخواهد برد * غمت از جان عزيزتر دارم\r\nجز غم عاشقى و تنهايى * صد هزاران غم دگر دارم\r\nابلهى بين كه با ضعيفى خويش * دست با چرخ در كمر دارم\r\nنه بر اندازهء سرى كه مراست * بسر تو كه دردسر دارم\r\nمن بيچاره مىنيارم گفت * آنچه زين چرخ چاره‌گر دارم\r\nدر هنر گرچه عالمى دگرم * عالمى خصم بىهنر دارم \r\n* * *\r\n چو روى خوب ترا بيند اين دو چشم رهى * پرآب گردد گويى همى سحاب شود\r\nكه هست روى تو خورشيد و هركه در خورشيد * نگه كند به زمان چشم او پرآب شود \r\n* * *\r\n چون دست اجل جان شكر آيد غم تو * چون پاى قضا دربدر آيد غم تو\r\nو آن روز كه گويم بسر آيد غم تو * سر برزند از زمين برآيد غم تو \r\n* * *\r\n اى دوست اگر داد كنى ور بيداد * تن در همه كارهات درخواهم داد\r\nجانم نشود مگر بديدار تو شاد * روزى كه ترا نبينم آن روز مباد \r\n* * *\r\n تا چند ز نيكوى بجاى چو توى * و آنگه چو منى كشد جفاى چو توى\r\nبر تارك دل خاك بلا بيخته باد * گر نيز « 1 » كند قصد هواى چو توى \r\n* * *\r\n چون يار مرا ديد سراسيمه و سست * وز جان و جهان هر دو برون آمده چُست\r\nگفتا نه ز من شنيده بودى تو نخست * كانديشهء چون منى نه اندازهء تست ؟ \r\n* * *\r\n جان گر ز غمت چو ابر بهمن گريد * وز رنج به صد هزار شيون گريد \r\n\r\n\r\n","description":"","footnote":"\r\n( 1 ) - نيز : ديگر ، ازين پس\r\n","page_name":" 693 ","page_number":707},
  {"content":"\r\n\r\n كو دشمن من تا به من اندر نگرد * پس بنشيند به درد و بر من گريد \r\n\r\n42 - سعيد طائى\r\nعوفى « 1 » او را با نعت « الحكيم الكامل » و لقب « زين الشعرا » ياد كرده و اسم او را در شمار شاعران آل سلجوق در عراق آورده است . از احوال او مطلقا اطلاعى در دست نيست و از فحواى سخن عوفى چنين برميآيد كه در اواخر عهد سلاجقه و دورهء بروز انقلابات و تقلبات احوال ميزيسته است يعنى در نيمهء دوم قرن ششم . هدايت « 2 » نيز كه اطلاعات خود را از عوفى اخذ كرده مطلب تازه‌يى دربارهء او نياورده است . قصيدهء ذيل كه نمودارى روشن از يأس و نااميدى گوينده و تأثر شديد او از ناپايدارى احوال و زوال دولتهاى بزرگ است ، از امّهات قصائد فارسى شمرده مىشود و نمايندهء كمال فصاحت گوينده و مقام بلند او در شعر است .\r\nافسوس كه از گويندهء تواناى اين ابيات اثر ديگرى در دست نداريم و تنها قصيده‌يى كه ازو نقل شده اينست :\r\n غم مخور اى دوست كاين جهان بنماند * هرچه تو مىبينى آن‌چنان بنماند\r\nراحت و شاديش پايدار نباشد * گريه و زاريش جاودان بنماند\r\nهر طرب‌افزاى و شادمان كه تو بينى * از صف اندوه بر كران بنماند\r\nبرق شكر خنده گرچه ژاله ببارد * زهره كند آب و يك‌زمان بنماند\r\nهيچ گل و لاله‌يى ز انجم رخشان * بر چمن سبز آسمان بنماند\r\nدر بن اين حُقّهاى بىسر مينا * اين مه و خورشيد مُهره‌سان بنماند\r\nهندوى كيوان فراز قلعهء هفتم * يك دو شبى بيش پاسبان بنماند\r\nامتعهء اورمزد « 3 » را پس ازين دور * مشترىيى در همه جهان بنماند\r\nخنجر مرّيخ سست گردد و هر شب * از شفقش خون بر آستان بنماند\r\nصنعت خورشيد را ، كه لعل كند سنگ ، * هيچ اثر در ضمير كان بنماند\r\nمطرب ناهيد را بساز طرب بر * زخمهء انگشتها روان بنماند \r\n\r\n\r\n","description":"","footnote":"\r\n( 1 ) - لباب الالباب ج 2 ص 238 - 239\r\n( 2 ) - مجمع الفصحا ج 1 ص 248\r\n( 3 ) - اورمزد نام ستارهء مشترى است .\r\n","page_name":" 694 ","page_number":708},
  {"content":"\r\n\r\n تير ز شست سپهر پير مقوّس * هم بشود زود و در كمان بنماند\r\nماه دوان هم گران ركاب نباشد * باش كه چندان سبك عنان بنماند\r\nناميه گردد سترون و همه اركان * پير شوند و يكى جوان بنماند\r\nناطقه گردد خموش و غاذيه ساكن * وين همه آشوب انس و جان بنماند\r\nنيم جواز كائنات حسى و عقلى * در همه بازار كُن فكان بنماند\r\nجهد كن امروز تا هماى هوايت * بر سر اين خشك استخوان بنماند\r\nجان عزيزت كه آب‌خوردهء قدس است * در غم اين كهنه خاكدان بنماند\r\nرخت نهادت به زير سدره فروگير * خيز كه اين سبز سايبان بنماند \r\n\r\n43 - قوامى رازى\r\nشرف الشعرا ( يا : اشرف الشعرا ) امير بدر الدين قوامى خبّاز رازى از شاعران معروف نيمهء اول قرن ششم هجرى است كه بمواعظ و حكم و مناقب خاندان رسالت شهرت دارد . نام وى از مجموع آنچه تذكره - نويسان نوشته‌اند و از آثار خود شاعر برميآيد ، همانست كه نوشته‌ايم . تذكره‌نويسان مانند عوفى « 1 » و امين احمد رازى در هفت‌اقليم و تقى الدين اوحدى در تذكرهء عرفات نام و عنوان او را تقريبا به همان نحو كه نوشته‌ايم ( غير از عنوان خباز ) نقل كرده‌اند . بعضى مانند امين احمد رازى بجاى شرف الشعرا « اشرف الشعراء » آورده‌اند . واله داغستانى در رياض الشعرا تنها بذكر امير بدر الدين قوامى پرداخته و قاضى نور اللّه ششترى به « امير قوامى رازى » بسنده كرده است « 2 » و هدايت « 3 » نيز مطلب تازه‌يى راجع به او ندارد .\r\nقديمترين كسى كه اسم قوامى را آورده نصير الدين ابى الرشيد عبد الجليل بن - الحسين القزوينى در كتاب النقض موسوم به « بعض مثالب النواصب فى نقض بعض فضائح الروافض » است كه در حدود 560 هجرى تأليف شده . اين مؤلف از او بنام امير قوامى « 4 » و يك بار بدون قيد « امير » ياد كرده است « 5 » .\r\n\r\n\r\n","description":"","footnote":"\r\n( 1 ) - لباب الالباب ج 2 ص 236\r\n( 2 ) - مجالس المؤمنين چاپ هند ص 486\r\n( 3 ) - مجمع الفصحا ج 1 ص 476\r\n( 4 ) - چاپ تهران بتصحيح آقاى محدث ص 252\r\n( 5 ) - ايضا ص 230\r\n","page_name":" 695 ","page_number":709},
  {"content":"\r\n\r\nو اما لقب « خبّاز » براى او از آنجهت رائج بود كه در اوايل حال نانوايى مىكرده و دكان خبازى داشته است و خود در اشعارش بارها به « نانبايى » خود اشاره كرده و خود را « نان‌پز » و « نانبا » خوانده است :\r\n * منم قوامى نان‌پز شعار شيرين شعر * مراست خاطر خباز شكل گِرده شمار\r\n* الّا قوامى از شعرا نانبا كه بود * نان چنين كه من پزم اندر جهان كراست\r\n* شادمان باش اى قوامى كز همه عالم تويى * نانبايى كاو ز نان جويد همى نام‌آورى\r\nدست فكر تو ببازار دل از دكان طبع * پخت نان شاعرى را در تنور ساحرى\r\n* قواميا تويى آن شاعرى كه مىگفتى * به شهر شعر منم نانباى نان سخن\r\n* اى قوامى زين سخنها كان گوهر گشته‌اى * گرچه كارت پيش ازين بودست دكان داشتن\r\n. . . بخ‌بخ آن كاو مشترى باشد چو تو خباز را * كز تو خواهد جاودان هم نان و هم نان داشتن \r\nاز اشارات هيچيك از تذكره‌نويسان اطلاعى دربارهء احوال او بدست نمىآيد جز آنكه او را از مداحان قوام الدين طغرائى دانسته و گفته‌اند تخلّص خود را از لقب او گرفته است . اين قوام الدين طغرائى را مرحوم مغفور عباس اقبال آشتيانى استاد فقيد دانشگاه قوام الدين درگزينى پسر قوام الدين ابو القاسم ناصر بن على درگزينى دانسته است كه پس از قتل پدر خود در سال 528 بلقب قوام الدين ملقب گرديد و در عهد سلطنت طغرل سوم ( 571 - 590 ) پس از برادر خود جلال الدين سمت وزارت او را يافت « 1 » .\r\nقوامى در اشعار خود نام قوام الدين طغرائى را آورده است مانند اين بيت :\r\n چنين رسوا نميترسى كه از حالت خبر يابد * يگانه خواجهء عالم قوام الدين طغرائى \r\nو چون قوام الدين درگزينى بتصريح عماد كاتب در تاريخ آل سلجوق بسال 512 منصب طغرا يافت پس شاعر هم بعد ازين تاريخ به خدمت او راه يافت و اگر لقب شعرى خود را از لقب او گرفته باشد مسلما بعد ازين تاريخ است . در همين قصيده قوامى به « برنايى » خود نيز اشاره كرده است « 2 » پس در حدود سالهاى بعد از 512\r\n\r\n\r\n","description":"","footnote":"\r\n( 1 ) - مجلهء يادگار سال دوم شمارهء اول تحت عنوان شعراى گمنام\r\n( 2 ) -\r\n درين دولت همه پيران جوانستند و من بنده * چو پيران بگذرانم روز و شب ايام برنايى \r\n","page_name":" 696 ","page_number":710},
  {"content":"\r\n\r\nهنوز جوان بوده و بنابرين بايد ولادت او در اواخر قرن پنجم اتفاق افتاده باشد .\r\nاز تاريخ وفات او هم اطلاعى در دست نيست و چون در ديوان او مدح شرف - الدين محمد نقيب النقباء رى ( م . 566 ) آمده پس ممكن است تا اوايل نيمهء دوم قرن ششم زندگى كرده باشد و چون نصير الدين عبد الجليل اسم او را در عداد گذشتگان آورده و او و ديگر شاعران شيعى را بعبارت « رحمة اللّه عليهم » « 1 » دعا كرده است ، پس بايد در حدود سال 560 كه سال تأليف كتاب النقض است درگذشته باشد « 2 » .\r\nقوامى مردى شيعىمذهب و در ميان شاعران شيعه معروف بوده است . نه تنها نام او در كتاب النقض در شمار شاعران شيعى ذكر شده بلكه در آثار او اشعار كثير در منقبت خاندان رسالت و مرثيت آنان نيز ديده مىشود . در ديوان قوامى گذشته ازين مناقب مدايحى از رجال و معاريف زمان او در رى كه غالبا از خاندانها و رجال بزرگ شيعه و ممدوح شعرا بوده‌اند ، و اشعارى در زهد و وعظ و ترجيعات و غزلهاى عاشقانهء لطيف و دل‌انگيز و روان ديده مىشود . قصائد وعظ و اندرز او لفظا و معنى متوسط و بيشتر مقصور بر ايراد معانى و افكار عادى دينى است . در مدح نيز متوسط است ليكن غزلهاى عاشقانهء شيرين و مطبوعش در ميان معاصران وى قابل توجه به نظر مىآيد .\r\nتا اين اواخر از اشعار قوامى جز آنچه در تذكره‌ها و مجموعه‌هاى اشعار آورده‌اند اطلاعى در دست نبود ، تا آنكه آقاى مجتبى مينوى استاد دانشمند دانشگاه بوجود نسخه‌يى از آن در كتابخانهء موزهء بريتانيا پى برد كه مسلما از قرن هشتم ديرتر نوشته نشده است ، و عكسى از آن فراهم آورد و فاضل ارجمند آقاى محدث بطبع آن مبادرت نمود و آن را بسال 1334 شمسى با مقدمه و تعليقات منتشر كرد . اين ديوان 3359 بيت دارد كه يازده بيت از آن قطعه‌يى از عمادى شاعر است در نعت قوامى رازى . و چون نسخهء ديوان او از ابتداء ناقص است پس ناگزير مجموع اشعار قوامى بيش ازين بود .\r\nاز اشعار اوست :\r\n\r\n\r\n","description":"","footnote":"\r\n( 1 ) - كتاب النقض ص 252\r\n( 2 ) - دوست فاضلم آقاى محدث در مقدمهء ديوان قوامى بحثى مستوفى دربارهء تعيين زمان قوامى كرده است ( ص يب - يد ) . براى تتميم فائده به تحقيق ايشان مراجعه شود .\r\n","page_name":" 697 ","page_number":711},
  {"content":"\r\n\r\n آتش عشق آفتى عجب است * عشق را اوّلين نظر سبب است\r\nدل عاشق به زير حقهء عشق * همچو مهره بدست بو العجب است « 1 »\r\nروز و شب آرزوى معشوقان * از پس يكدگر چو روز و شب است\r\nآنچه خاص منست لا تسأل * كه از آن سرو قدّ نوش لب است\r\nدلبرى خوش‌لبى نگارينى * كآدمى خلقت و پرى نسب است\r\nزلف او را كه طبع مشتاقست * خطّ او را كه عشق در طلب است\r\nآن نه زلف است رايت حسن است * و آن نه خطّ است آيت طرب است\r\nگر بر ديگرى شوم گويد * خيش « 2 » چون دارد آنكه را قصب « 3 » است\r\nور ازو بوسه بايدم گويد * انگبين چون خورى ترا كه تب است\r\nاو نداند مگر قوامى را * كز كسان امير منتجب است « 4 »\r\nتاج آزادگان امير حسين * كه ندارد نظير در كونين\r\nزلف معشوق مشكپاش منست * غمزهء دوست دورباش منست\r\nهر شب از ياد روى او تا روز * از گل و نسترن فراش منست\r\nسال و مه بارگيرانده عشق * لاشهء جسم و جان لاش منست\r\nلرزه بر من فتد ز ديدن دوست * حسن او گويى ارتعاش منست\r\nغزلى چون شكر همىگويم * ز آن دو لب اين‌قدر تراش « 5 » منست \r\n\r\n\r\n","description":"","footnote":"\r\n( 1 ) - بو العجب ( بلعجب ) : در اينجا بمعنى مشعبد و مهره‌باز است . قوامى گويد :\r\n مهر تو ز آن مرا عجب آيد كه ناگهان * دلها چنان برد كه برد مهره بو العجب \r\nو سنائى گفته است :\r\n باد بهارى خويش او ناورد و جولان كيش او * صحرا و دريا پيش او چون مهره پيش بو العجب \r\n( 2 ) - خيش : پارچهء كتان كم‌بها و حصيرى كه بر در خانها و خيش خانها ميآويختند\r\n( 3 ) - قصب : پارچهء كتانى لطيف\r\n( 4 ) - مراد منتجب الدين حسين بن رضى الدين ابى سعد ورامينى است كه خاندانش از خاندانهاى مشهور شيعه بوده است و پدر او كعبه و روضهء پيغامبر ص را در زر گرفته بود .\r\n( 5 ) - تراش : طمع ، آرزو .\r\n","page_name":" 698 ","page_number":712},
  {"content":"\r\n\r\n عنبر لاله‌پوش پرشكنش * نافهء عشق مشكپاش منست\r\nدر جهان شاهنامهء ديگر * خلق را سرگذشت فاش منست\r\nاى قوامى سراى عقل ترا * حجرهء عشق پرقماش منست\r\nعقل ده‌روزه گر اتابك تست * عشق ديرينه خواجه‌تاش منست\r\nدل من تا بود مفتش عشق * مدحت مير افتتاش منست\r\nتاج آزادگان امير حسين * كه ندارد نظير در كونين\r\nداده‌ام دل بدست نادانى * شده زين كار چون پشيمانى\r\nپاى را در رهى نهادستم * كه نيرزد در او سرى نانى\r\nاى دل از غم مجه كه نگزيرد * يوسفى را ز چاه و زندانى\r\nهيچ دردى بعالم اندر نيست * كش نيايد بدست درمانى\r\nجامهء روز را همىدوزد * هر سپيده‌دمى گريبانى\r\nعشق او خونبهاى اين دل من * از دلى نيكتر بود جانى\r\nاى قوامى بيك تن تنها * منه از عشق ميل و بالانى « 1 »\r\nرو كه ايدر نداند آوردن * بكلاغى كسى زمستانى « 2 »\r\nهرچه در عشق كم كنى بدهد * هر يكى را امير تاوانى\r\nتاج آزادگان امير حسين * كه ندارد نظير در كونين\r\nگويى از دست عشق كى برهم * تا روم سر بتخت باز نهم\r\nچه كنم زلف يار چون زر هست * زره او همىبرد زِرَهم\r\nاى دل از من بشاه خوبان شو * تا نيارد فراق او سپهم \r\n\r\n\r\n","description":"","footnote":"\r\n( 1 ) - بالان يعنى دام . ميل شايد چوب يا آهنى بود كه زير تله مينهادند و رشته بر آن مىبستند .\r\n( 2 ) - بكلاغى زمستان آوردن : بيك گل بهار شدن\r\n","page_name":" 699 ","page_number":713},
  {"content":"\r\n\r\n عشق را گو مزن كه بىزورم * دوست را گو مكش كه بىگنهم\r\nهم ز مكر و سپيدكارى اوست * كاين چنين من ز عشق دل سيهم\r\nچون مرا آن نگار بىآزرم * گفت جز جان و مال و دل نخوهم « 1 »\r\nخويشتن را و يار بدخو را * چه دهم رنج بفگنم برهم\r\nاى قوامى در آرزوى وصال * چون تو در هجر دلبران تبهم\r\nترك خوبان كنم كجا برم آن * تشت زرّين كه جان درو بدهم\r\nگر مرا سربرهنه دارد بخت * حشمت مير بس بود كلهم\r\nتاج آزادگان امير حسين * كه ندارد نظير در كونين\r\nشاه و سالار دلبران بودست * تاج فرق سمنبران بودست\r\nاز نكورويى و خوشىگويى * از دَرِ « 2 » بزم مهتران بودست\r\nاز كرشمه بنوك غمزهء تيز * همچو تيغ دلاوران بودست\r\nگاه عشرت ميان خوبان در * همچو خورشيد از اختران بودست\r\nبر عمارتسراى حسن امروز * كار فرماى دلبران بودست\r\nاز لطافت بروزگار وصال * راحت روح پروران بودست\r\nروز هجران عاشق مظلوم * مايهء ظلم گستران بودست\r\nنشود بارگير درويشان * ز آنكه يار توانگران بودست\r\nتاج آزادگان امير حسين * كه ندارد نظير در كونين\r\nاى دل از عشق دست‌وپاى مزن * روى نيكوپرست و راى مزن\r\nتكيه بر عقلِ تن گداز مكن * بانگ بر عشق جان‌فزاى مزن \r\n\r\n\r\n","description":"","footnote":"\r\n( 1 ) - نخوهم : نخواهم .\r\n( 2 ) - ازدر : لايق\r\n","page_name":" 700 ","page_number":714},
  {"content":"\r\n\r\n ابروى پر ز خشم ، عشق مباز * دهنى پر ز پِست « 1 » ناى مزن « 2 »\r\nعشق بر دلبر جفاجوى آر * لاف يار وفانماى مزن\r\nتيغ در روى پادشاهان كش * تير بر چشم هر گداى مزن\r\nتا توانى مباش با او باش * گام بىيار دلرباى مزن\r\nتا بود عرصهء بهشت خداى * خيمه بر دشت دهخداى مزن\r\nاى قوامى چو بسته كردت عشق * جز در صبر درگشاى مزن\r\nعشق را باش و جز بنزد امير * نفس شكر هيچ جاى مزن\r\nتاج آزادگان امير حسين * كه ندارد نظير در كونين \r\n* * *\r\n كمان شدم ز غم عشق آن كمان‌ابرو * كه هست زير لب لعل فام او لؤلو\r\nغم فراق تو بندى نهاد بر پايم * كه برندارم دست از دل و سر از زانو\r\nز مهر خستهء عشقش بود تن زاهد * ز سحر بستهء چشمش بود دل جادو\r\nوفا نداند و آزار من كند يك بار * جفا نمايد و آزرم من نهد يك‌سو\r\nچو تير غمزه گشايد چه كس بود ساحر * چو چشم بركند از هم چه سگ بود آهو\r\nوصال خواهم و از آب پر كنم ديده * فراق جويد و از من تهى كند پهلو\r\nبرآرد آنكه نيارد مشعبد از پرده * بداند آنكه نداند بديك در مرجو « 3 »\r\nبخمّ گيسوى او در دلم همىگويد * هزار كيسه بصابون زده است « 4 » اين گيسو\r\nدل سياهم اگر شد در آتش عشقش * روا بود كه به آتش درون شود هندو \r\n\r\n\r\n","description":"","footnote":"\r\n( 1 ) - پست : بكسر اول آرد گندم و جو و نخود بريان كرده .\r\n( 2 ) - دهنى پر ز پست ناى زدن : مثل است . براى شرح آن و استعمالات ديگر درين باب رجوع شود به تعليقات ديوان قوامى ص 185\r\n( 3 ) - مرجو : عدس است . تمام مصراع مثل است و در مورد بيان از زيركى و كمال كياست به كار ميرود .\r\n( 4 ) - كيسه بصابون زدن : خرج كردن و خالى نمودن باشد ( برهان ) .\r\n","page_name":" 701 ","page_number":715},
  {"content":"\r\n\r\n شكايت دلم از چشم آهوانهء اوست * به حق صحبت و جان امير بىآهو \r\n* * *\r\n عمرها كوتاه گشتست اى عزيزان زينهار * حسبة للّه كه پيش از مرگ دريابيد كار\r\nروزگار از دست ضايع گشت برداريد پاى * كاروان از شهر بيرون رفت بربنديد بار\r\nتا كى از غفلت بدست قهر ذو القرنين دهر * خويشتن در سدّ دنيا پيختن « 1 » يأجوج‌وار\r\nشغل دنيا نيست آخر همچو كار آخرت * كى بود ناز شب خلوت چو سهم روزبار\r\nيادتان نايد همى امسال از آنجا تا چه رفت * با عزيزانى كه اينجا با شما بودند پار\r\nجانهاتان سوختست و طبعهاتان ساختست * با سپهر تنگ‌خوى و اختر ناسازگار\r\nعقلها در مغزتان بنيادهاى پرخلل * جهلها در پيشتان ديوارهاى استوار\r\nروز و شب را عمر ميدانيد و هيچ آگه نه‌ايد * كز در مرگ شما اين حاجبست آن پرده‌دار\r\nصيدگاه آز گشت اين جايگاه دام و دد * مردمان بيكار و از ديوان به دو در پيشكار\r\nچرخ شد بىآفتاب و مملكت بىپادشاه * روى هامون بىمدار اجرام گردون بىمدار\r\nبر سپهر حكمت از اجرام تنها شد بروج * در جهان همّت از ديّار خالى شد ديار\r\nحكمت لقمان هبا و همّت مردان هدر * عالمى ويران در او نه نان ده و نه نامدار\r\nيافه گشته روزگار و رنجها ضايع شده * نيست حاصل كار ما را واىِ رنج روزگار\r\nتخم در شوره فشانده خشت در دريا زده * گشته سرگردان خلايق زير اين گردان حصار\r\nاى شياطين راز تو شكر و ملايك را گله * دوستان را كوه انده دشمنان را يار غار\r\nپشت كرده بر صراط و دوزخ و ايمن شده * ز آن ره تاريك و تيز و ز آن‌چه تاريك و تار\r\nگر ترا شكّى بود تا چون برانگيزد بحشر * صور اسرافيل خلقانرا بامر كردگار\r\nبنگر اينجا تا بهاران چون دم باد صبا * زنده انگيزد ز خاك مرده اسرافيل‌وار\r\nراه نيكان گير تا گيرى همه ملك بهشت * با بدان منشين و دوزخ را بايشان واگذار\r\nگر تو خواهى كز فراموشان نباشى روز حشر * جهد آن كن كز تو جز نيكى نماند يادگار \r\n\r\n\r\n","description":"","footnote":"\r\n( 1 ) - پيختن و برپيختن : بستن ، پيچيدن و تاب دادن\r\n","page_name":" 702 ","page_number":716},
  {"content":"\r\n\r\n ور تو ميكوشى كه فردا سرخ‌روى آيى چو سيب * اشك را در ديده همچون دانه كن در جرم نار\r\nور ترا بايد كه بوسى چشم چون بادام حور * پس مچين انگور عشق از خوشهء زلفين يار\r\nصاحب ملك و عقارى دانكه روز رستخيز * به كند مالك عقاب صاحب ملك و عقار\r\nنفس تو گردد شريف ار دانش آموزد ز عقل * ز آنكه موسى راز علم خضر بودست افتخار\r\nجان صافى به‌پذيرد صورت سرّ خرد * گوش غمگين به نيوشد نالهء بيمار زار . . . \r\n* * *\r\n تا كى از هزل و هوس دنبال شيطان داشتن * اعتقاد اهرمن در حق يزدان داشتن\r\nدر وفاى فتنه گوش عافيت برپيختن « 1 » * در هواى نفس چشم عقل حيران داشتن\r\nاز عمارت كردن بيهوده در كوى هوس * خانهء شهوت بشر ديوار شيطان داشتن\r\nخويشتن را بامى و معشوق در ايوان و باغ * چون گل خندان و چون سرو خرامان داشتن\r\nتا كى آخر در شكر خواب غرور روزگار * اين كمين‌گاه شياطين را شبستان داشتن\r\nاز پى آزار خلق اندر ره آز و نياز * چون سباع از خشم و كينه چنگ و دندان داشتن\r\nمهر دنيا بركن از دل گر ترا دين آرزوست * خود دو ضد در يك قفس دانى كه نتوان داشتن\r\nدنيى و عقبى همىخواهى كه اقطاعت شود * نايد از شاهى چو تو توران و ايران داشتن\r\nاى كه گويى با وجود من بميدان نبرد * شهسواران را مسلّم نيست چوگان داشتن \r\n\r\n\r\n","description":"","footnote":"\r\n( 1 ) - برپيختن : بربستن .\r\n","page_name":" 703 ","page_number":717},
  {"content":"\r\n\r\n بس‌كه بر دشت قيامت خواهدت كردار بد * راست همچون گوى سرگردان بميدان داشتن\r\nگر برى فرمان يزدان كى بود حاجت ترا * هر دم از درگاه سلطان گوشِ « 1 » فرمان داشتن\r\nاندر آن ساعت كه سلطان از تو عاجزتر بود * سود كى دارد ترا فرمان سلطان داشتن\r\nچه به دنيا بر غرور عمر كردن اعتماد * چه بگلخن تكيه بر ديوار ويران داشتن\r\nجاودان اندر جهنّم رنجها بايد كشيد * زين دوروزه در جهان خود را تن‌آسان داشتن\r\nهم ز كردار بد تست اينكه مالك را بحشر * در سقر بايد شرار نار رخشان داشتن\r\nگر نبودى آن‌همه بىرسمى فرعون شوم * كف موسى را نبودى رسم ثعبان داشتن . . . \r\n* * *\r\n اى مهر تو در ميان جانم * و اى نام تو بر سر زبانم\r\nتو خوب چو باغ ارغوانى * من زشت چو كشت زعفرانم\r\nاز بردن نام و زلف و خالت * چون نافهء مشك شد دهانم\r\nشبها ز غمت همىنخسبم * زينست كه زرد و ناتوانم\r\nهندو نيم ار ترا چرا پس * بر بام غم تو پاسبانم\r\nگر نام تو بر سرم نبودى * كس باز نيافتى نشانم\r\nگفتى كه كنى تو در سرم جان * حقّا كه در آرزوى آنم\r\nخود را عجمى چه سازى اى ترك * هرگه ز تو بوسه‌يى ستانم \r\n\r\n\r\n","description":"","footnote":"\r\n( 1 ) - گوش داشتن : در اينجا بمعنى انتظار داشتن است\r\n","page_name":" 704 ","page_number":718},
  {"content":"\r\n\r\n گويم كه بيار آن لب نوش « 1 » * گويى تو كه پارسى ندانم\r\nبا گرسنگان بخوان وصلت * گر هيچ كرى كند « 2 » بخوانم\r\nآن رفت كه باقوام بودم * امروز قواميم نه آنم \r\n* * *\r\n خورشيد رخ ترا غلامست * بىروى تو عاشقى حرامست\r\nماهى تو ولى ز نور رويت * در گردن آفتاب فامست\r\nچون زلف ترا گره گشايند * گويى كه زمانه تيره فامست\r\nبىروى تو بامداد روشن * تاريكتر از نماز شامست\r\nآنجا كه ز لب تو نقل بخشى * جان بر كف عاشقان چو جامست\r\nماهى تو و نيكوان ستاره * اين فخر من و ترا تمامست\r\nناديده شناسدت ازيرا * داند همه‌كس كه مه كدامست\r\nماندى به سفر مقيم و عاشق * از عهد تو هم بر آن مقامست\r\nنامه مفرست اگرچه ما را * در نامه تسلّى سلامست\r\nغمهاى تو بهترين رسولست * سوداى تو خوشترين پيامست\r\nهرچند قيامتست حسنت * از عشق قواميش قوامست \r\n* * *\r\n لشكر كشيد عشق و مرا در ميان گرفت * خواهند مردمانم ازين در زبان گرفت\r\nاندر زبان خلق فتادم ز دست عشق * تا بايدم بلا به درِ اين و آن گرفت\r\nجانا غلام عشق تو گشتم برايگان * ميبايدت مرا بعنايت عنان گرفت\r\nآزاد و پادشاه تن خويشم اى نگار * آخر مرا ببنده همى بر توان گرفت\r\nنالنده گشت بلبل عشقم كه مر ترا * طاوس حسن بر سر سرو آشيان گرفت\r\nبا آفتاب و ماه و ستاره است آسمان * گويى كه نسخت رخ تو آسمان گرفت\r\nچون خط دميد گر درخت عشق نعره زد * كآمد سپاه زاغ وصف بوستان گرفت \r\n\r\n\r\n","description":"","footnote":"\r\n( 1 ) - در اصل شيرين بجاى نوش . براى صحت وزن تغيير داده شد\r\n( 2 ) - كرى كردن : ارزيدن\r\n","page_name":" 705 ","page_number":719},
  {"content":"\r\n\r\n بركند عشق خيمه و از لشكر جمال * تركان گريختند كه هندو جهان گرفت\r\nايمن نشسته بودم در كنج عافيت * آمد بلاى عشق و مرا ناگهان گرفت\r\nاز گوشه‌يى برآمد ازين « 1 » شوخ دلبرى * بربود دل ز دستم و پاى از ميان گرفت\r\nباز شكار جوى قوامى نديده‌اى * شاهين عشق كبك دلت را چنان گرفت \r\n* * *\r\n دل عاشق ز بيم جان نترسد * گرش كار افتد از سلطان نترسد\r\nچه باكست از بلاها عاشقانرا * كه نوح از آفت طوفان نترسد\r\nبعشق از جان تقرب كرده عاشق * چو اسمعيل از قربان نترسد\r\nجفاكش وقت رنج از غم ننالد * مبارز روز جنگ از جان نترسد\r\nكى انديشد ز دل آن را كه دل نيست * ز دريا مرد كشتيبان نترسد\r\nقوامى را كه جان بازيست در عشق * ز رنج فُرقت جانان نترسد\r\nهمه آفاق دانند اين‌كه خشتى * كه در آب افتد از باران نترسد \r\n* * *\r\n كسى را نيست چون تو دلستانى * نكورويى ظريفى خوش‌زبانى\r\nهرآنكس را بود نزد تو آبى * كجا خرّد همه عالم بنانى\r\nهمىگردم ز عشقت گرد عالم * كه تا يابم مگر همداستانى\r\nببستان جمالت زلف دارد * ز عنبر هر گلى را پاسبانى\r\nز خوزستان عشق آيد لبت را * ز شكّر هر زمانى كاروانى\r\nمرا در پادشاهى جز دلى نيست * كه از رنج تو ناسايد زمانى\r\nاگر فرمايى آرم پيش‌خدمت * دلى خود كى دريغ آيد ز جانى\r\nوصالت را اگر هجران نبودى * كجا بودى ز هر عاشق فغانى\r\nو ليك از اتفاق روزگارست * كه باشد هر ظريفى را گرانى\r\nقوامى بر زبان تا راند نامت * فتاد از عشق تو در هر دهانى \r\n\r\n\r\n","description":"","footnote":"\r\n( 1 ) - ازين : در مقام اشاره توأم با تعجب به كار رفته و در ديوان قوامى چندبار آمده است .\r\nسعدى گويد :\r\n ازين مه پاره‌يى عابد فريبى * ملايك پيكرى طاوس زيبى \r\n","page_name":" 706 ","page_number":720},
  {"content":"\r\n\r\n از آن بر بام عشقت پاسبانست * كه در عالم ندارد ناودانى \r\n\r\n44 - اثير اخسيكتى\r\nاثير اخسيكتى شاعر مشهور و نام‌آور اواخر قرن ششم و از مشاهير عالم شعر و ادب فارسى است . نسبت او باخسيكث از قراء فرغانه بوده است و او خود را در شعر « اثير » و گاه « اثير اخسيكتى » خوانده « 1 » و معاصران يا مردمان قريب به او هم ويرا بيكى ازين دو وجه نام برده « 2 » يعنى نام او را با اضافهء به « دين » ذكر نكرده‌اند ليكن تذكره‌نويسان متأخر نام ويرا « اثير الدين » نوشته‌اند « 3 » .\r\nنشأت او در بلاد مشرق بود و در همانجا بشاعرى برآمد ليكن بر اثر زوال دولت سنجرى و هجوم غزان و بروز انقلابات در خراسان ناگزير از آن سامان روى بعراق آورد و در همدان به خدمت ركن الدين ارسلان بن طغرل رسيد و هنگامى كه او به يارى ايلدگز بر تخت سلطنت سلاجقهء عراق نشست اثير الدين او را در قصيدهء :\r\n بفراخت رايت حق برتافت روى باطل * الب‌ارسلان ثانى شاه ارسلان طغرل \r\nمدح گفت ( 555 ) . ازين پس اثير در عراق و ميان شاعران آن سامان مشهور شد و علاوه بر سلطان سلجوقى اتابكان آذربايجان يعنى اتابك ايلدگز و فرزندان او محمد جهان - پهلوان و قزل ارسلان را نيز مدح گفت و از ميان آنان باتابك ايلدگز و قزل ارسلان بيشتر اختصاص داشت و حتى قزل ارسلان چندى او را بر رقيبش مجير بيلقانى ترجيح داده بود « 4 » و مجير خود درين‌باره قطعه‌يى دارد كه در آن گفته است :\r\n\r\n\r\n","description":"","footnote":"\r\n( 1 ) -\r\n بر سر كوى غمت بر تا اثير * هاىوهويى مىزند بر بوى تو\r\n* چون پرسيدى با تو بگويم كه كيم * استاد سخن اثير اخسيكتيم \r\n( 2 ) -\r\n گفتم ز دور ماندن من دان كه شاه را * گه دل سوى اثير و گهى سوى اشهريست ( مجير ) \r\n* راوندى او را اثير اخسيكتى و يك بار ديگر « اخسيكتى » گفته است ( راحة الصدور ص 327 ) و عوفى او را « اثير الاخسيكتى » گفته است ( لباب الالباب ج 2 ص 223 و 224 ) و همچنين است شمس قيس رازى ( المعجم ص 228 و 236 )\r\n( 3 ) - مجمع الفصحا ج 1 ص 102 . دولتشاه سمرقندى ، تذكرة الشعرا ص 76 از چاپ هند\r\n( 4 ) - لباب الالباب ج 2 ص 223\r\n","page_name":" 707 ","page_number":721},
  {"content":"\r\n\r\n گفتند كرد شاه جهان از اثير ياد * وز اشهرى كه پيشهء او مدح‌گستريست\r\nداند خدايگان كه سخن ختم شد به من * تا در عراق صنعت و طبع سخنوريست . . . \r\nدولتشاه « 1 » گويد « حاكم خلخال و ماسوله او را بر خود خوانده و در آخر عمر در آن ديار بسر برد و اتابك ايلدگز طالب صحبت اثير بود ، ملاقات كرد اما صحبت و ملازمت ميسر نشد » . قسمت اخير كلام دولتشاه درست به نظر نمىآيد زيرا اثير چند بار اتابك ايلدگز را مدح گفته و صحبت و ملازمت اتابك نيز براى او ميسر بوده است .\r\nآذر « 2 » و هدايت « 3 » گفته‌اند كه وى در اواخر عمر دست ارادت بشيخ نجم الدين كبرى داد و بمقامات عالى رسيد ليكن ارادت اثير نسبت بشيخ نجم الدين كبرى و خدمت در نزد او مستبعد به نظر مىآيد زيرا دورهء كمال شيخ نجم الدين ( م . 618 ) مدتى بعد از فوت اثير اخسيكتى آغاز شده بود . با تمام اين احوال اين نكته مسلم است كه در اواخر حيات به حال انقطاع و گوشه‌گيرى از امور ديوانى بسر ميبرد « 4 » .\r\nاثير با عده‌يى از شاعران بزرگ عهد خود مانند مجير بيلقانى و اشهرى نيشابورى و خاقانى رابطه داشته است ، و از آنجا كه خويشتن را همپايهء خاقانى ميشمرد كار آن دو ببدگويى و تعريض به يكديگر كشيد ، و حتى تذكره‌نويسان نوشته‌اند كه اثير به قصد معارضه با خاقانى از خراسان آهنگ شروان كرد و در راه به خدمت ارسلان بن طغرل پيوست « 5 » . نسبت به مجير نيز اثير از هجو و معارضه خوددارى نداشت و او را راهزن كاروانهاى شعر خود مىخواند « 6 » و راوندى ازين باب بر اثير تاخته و او را سخت نكوهش كرده و نامنصف شمرده است « 7 » .\r\n\r\n\r\n","description":"","footnote":"\r\n( 1 ) - تذكرة الشعرا چاپ هند ، ص 76\r\n( 2 ) - آتشكده چاپ هند ص 318\r\n( 3 ) - مجمع الفصحا ج 1 ص 102\r\n( 4 ) - سخن و سخنوران ج 2 ص 197\r\n( 5 ) - دولتشاه ، تذكرة الشعرا ص 49\r\n( 6 ) -\r\n از براى خداى خواجه مجير * كاروانهاى شعر من چه زنى \r\n( 7 ) - راحة الصدور ص 327\r\n","page_name":" 708 ","page_number":722},
  {"content":"\r\n\r\nوفات او را آذر بسال 570 « 1 » و هدايت بسال 563 دانسته و در شاهد صادق 577 آمده است . قول هدايت به نظر باطل ميآيد زيرا مدح اتابك معروف محمد جهان پهلوان ( 568 - 581 ) مستلزم زيستن اثير بعد از سال 568 است و بنابرين قبول يكى از دو سال 577 و 570 ارجح به نظر ميرسد .\r\nناقدان سخن اثير اخسيكتى را در رديف اول شاعران قصيده‌پرداز قرار داده‌اند .\r\nمهارتى كه او درآوردن رديفهاى دشوار و التزامات مشكل و پيچيدن در معانى صعب و بيرون آمدن از مضايق مختلف شعر به كار برده ، ستودنى است . وى اگرچه نتوانست خود را بپايهء خاقانى برساند و در معارضه‌يى كه با آن استاد داشت قدم از دايرهء ادب و انصاف بيرون نهاده ، ليكن در بسيارى از موارد توانسته است از حيث ايجاد مضامين عالى و ابداع تركيبات خاص و استفاده از افكار علمى و اطلاعات وسيع خود در خلق معانى بسخنگوى بزرگ شروان نزديك شود . اثير هم مانند معاصران خود در اشعار خويش مغلوب اطلاعات و معلومات خويش است و اين امر از قصائد او كاملا مشهود مىباشد .\r\nبا همهء اين احوال ابيات لطيف در ديوان او و خاصه در غزلهاى مطبوع و دلنشينش كم نيست . عيب بزرگ او در آن بود كه بصعوبت معانى در اشعار خود علاقه ميورزيد و اين امر باعث مكتوم ماندن معانى بعضى از ابيات او گرديده است . عوفى دربارهء او ميگويد « 2 » : « شعر او آنچه هست مصنوعست و مطبوع ، و معانى او را ملك است و وقتى يكى از فضلا از داعى معنى اين چند بيت كه در قصيدهء معروف گفته است سؤال كرد ، قطعه :\r\n چو طرد و عكس حروف تهجى اقبال * بحفظ دامن اقبال جمله تن چنگى\r\nعدو اگر نبود گو مباش آن بدرَگ * بريشميست برين ارغنون سرآهنگى\r\nبقاء جان تو خواهم كه امّ او تارست * كه گر بلغزد پايش قفا خورد چنگى \r\nبنده را در خاطر آمد كه طرد و عكس حروف اقبال لابقا باشد يعنى لابقاء الاقبال و\r\n\r\n\r\n","description":"","footnote":"\r\n( 1 ) - آتشكده ، چاپ بمبئى ص 318 . در اينجا وفات اثير بسال « شش‌صد و هفتاد » نوشته شده كه گويا صورت صحيح آن « پانصد و هفتاد » باشد .\r\n( 2 ) - لباب الالباب ج 2 ص 224 .\r\n","page_name":" 709 ","page_number":723},
  {"content":"\r\n\r\nحفظ آن جمله تن چنگى ، جماعت فضلا بپسنديدند . و اما بيت ديگر روشن است كه جماعت مغنيان بريشم سرآهنگى از براى جمال را بندند و آنچه در وقت ضرب ناخن بدان آيد آن را امّ الاوتار گويند و اين در غايت رقت و لطافت گفته است . » با توجيهى كه عوفى ازين سه بيت كرده و آنها را در غايت لطافت و رقت پنداشته ، حق آنست كه به بىنمكى آنها مقرّ و معترف باشيم ، و معنى عوفى هم مانند خود كلام شاعر در بيت اول رسانيست و ازينگونه ابيات در ديوان او كم‌وبيش يافته مىشود .\r\nاز اشعار اوست :\r\n اى كمين‌گاه فلك ابروى تو * آب روى آفتاب از روى تو\r\nجاى جانها گوشهء شپّوش تو * دام دلها حلقهء گيسوى تو\r\nكرد خلقى را چو غنچه چشم‌بند * يك فسون از نرگس جادوى تو\r\nكس نداند تا چه تركى ميرود * با جهان از طرهء هندوى تو\r\nز آتش دل پيه چشمم آب گشت * چربشم اينست در پهلوى تو\r\nرنگكى دارد بهشت امّا دماغ * برنتابد باد او بىبوى تو\r\nچون برابر گونه‌يى باشد بجهد * ملك هر دو عالم و يك موى تو\r\nسوى خود ميخوانيم يك‌ره بگوى * تا كدامين سوست آخر سوى تو\r\nبر سر كوى غمت بر تا اثير * هاىوهويى مىزند بر بوى تو\r\nكم نگردد رونق حسن تو هيچ * گر بيفزايد سگى در كوى تو\r\nنيستم نوميد كآخر عدل شاه * بركشد گوش دل بدگوى تو\r\nشهريارى كآسمانش بنده گشت * روزبخت از روى او فرخنده گشت\r\nروى در روى جفا آورده‌اى * هرچ بتوان كرد با من كرده‌اى\r\nاز بن و بارم چو گل بركنده‌اى * در پى جورم چو گِل بسپرده‌اى\r\nجانم آوردى بلب رحمى بيار * اين نه بس رسميست جان كآورده‌اى \r\n\r\n","description":"","footnote":"","page_name":" 710 ","page_number":724},
  {"content":"\r\n\r\n هر كرا زنهارى خود خوانده‌اى * تا نه بس زنهار در وى خورده‌اى « 1 »\r\nشد دريده پردهء من در جهان * تا تو از من همچو گل در پرده‌اى\r\nيا مكن با من درشتى ور كنى * نرم شو چون گويمت مىخورده‌اى\r\nگر سرم چون كلك برگيرى رواست * نامم از ديوان چرا بسترده‌اى\r\nنان در انبانم منه شرمى بدار * پس تو ميدان كآب رويم برده‌اى\r\nمىبيازارى چه گويد خسروت * كآن فلانى را چرا آزرده‌اى\r\nآنكه عدلش هر كجا لشكر كشد * صبح هم ترسد كه خنجر بركشد\r\nچرخ يار ارسلان طغرلست * كار كار ارسلان طغرلست\r\nاز در ايجاد تا خطّ عدم * گيرودار ارسلان طغرلست\r\nهر دلى كز داغ خذلان فارغست * دوستدار ارسلان طغرلست\r\nچرخ گردان با كمر شمشير نعش « 2 » * چتردار ارسلان طغرلست\r\nبارگاه فتح و ايوان ظفر * در جوار ارسلان طغرلست\r\nقصه بگذار آرزوى هر دو كَون * در كنار ارسلان طغرلست\r\nشعر من سر بر نُهم گردون كشيد * كاختيار ارسلان طغرلست\r\nنه سپهر از اختر مسعود اوست * هفت‌دريا جرعهء يك جود اوست . . . \r\n* * *\r\n همى نفرنفر آيد بلا بساحت من * ازين نفر نفراى دوستان نفيرنفير\r\nچو چرخ بىسروپايم چو خاك بيدل و زور * ز خاك ديرنشين وز چرخ زود مسير\r\nفلك بتعزيت عمر من درين ماتم * قباى سادهء خود را فروزدست بقير\r\nغبار ركضت اين ابلق سوار شكن * ببرد خواب و قرارم ز ديدگان قرير « 3 » \r\n\r\n\r\n","description":"","footnote":"\r\n( 1 ) - زنهار خوردن : پيمان شكستن\r\n( 2 ) - مراد بنات النعش است كه بشمشير ماند\r\n( 3 ) - قرير : روشن\r\n","page_name":" 711 ","page_number":725},
  {"content":"\r\n\r\n چمانهء فلك از صفو خرمى تهى است * خزانهء ز مى از نقد مردميست فقير\r\nمخواه شير ز فرزندخواره ما در طبع * چو شير گشت عذارت بدار دست ز شير \r\n* * *\r\n اى شمع زرد روى كه در آب ديده‌اى * سر خيل عاشقان مصيبت رسيده‌اى\r\nفرهاد وقت خويشى ميسوز و ميگداز * تا خود چرا ز صحبت شيرين بريده‌اى\r\nيكشب سپند آتش هجران شوى چه باك * شش مه جمال وصل نه آخر تو ديده‌اى\r\nيارى بباد داده‌اى ار نه چرا چو من * بدرنگ و اشكبار و نزار و خميده‌اى\r\nآن را كه نور ديده گمان برده‌اى تو خود * دايم در آب ديده از آن نور ديده‌اى\r\nمرغى چنين شگرف كه در حدّ خود تويى * پروانه را بهم نفسى چون گزيده‌اى\r\nآرى تو خود چو از مگسى زاده‌اى باصل * امروز نيز با مگسى آرميده‌اى \r\n* * *\r\n خاتون زمان بدست شبگير * برداشت ز چهره پردهء قير\r\nچشم خوش اختران فروبست * از غمزه بخندهء تباشير\r\nسرحان سحر قضيب دنبال * در قوسهء چرخ راند چون تير « 1 »\r\nاوتاد زبانهاء اوتار * بر چنگ افق كشيد تقدير\r\nپس دست‌زنان خروس قوال * آهنگ بلند كرد بر زير\r\nمن نيم غنوده نيم بيدار * كآمد نفس شمال شبگير\r\nسرد و تر و خوش مزاجى او را * همچون دم غمگنان بتأثير\r\nبرخاستمش بپاى حرمت * بر دست نهاده دست توقير « 2 »\r\nجانم به زبان عذر گويا * كاى عكس‌نماى چرخ تزوير\r\nاى هفت زمين ز تو بنزهت * واى هشت جنان ز تو بتشوير « 3 » \r\n\r\n\r\n","description":"","footnote":"\r\n( 1 ) - مراد برآمدن روشنى صبح كاذب است كه آن را ذنب السرحان گويند و سرحان در لغت بمعنى گرگ است .\r\n( 2 ) - توقير : حرمت نهادن\r\n( 3 ) - تشوير : پريشانى و آشفتگى و شرم .\r\n","page_name":" 712 ","page_number":726},
  {"content":"\r\n\r\n راغ از تو پر از متاع خرخيز * باغ از تو پر از نگار كشمير\r\nآيا خبر از كجات پرسم * گفت از در خسرو جهانگير \r\n* * *\r\n آن را كه چار گوشهء عزلت ميسر است * گو پنج نوبه زن كه شه هفت‌كشور است\r\nبگذر ز چرخ و طبع كه بستان‌سراى انس * برتر ز طاق و طارم اين هفت منظر است\r\nگر بوى كام هست نه زين هفت مدخنه است * ور عقد انس هست نه زين چارگوهر است\r\nكام طمع بعالم صورت چه خوش كنى * كاين نقش شكّر است نه معنى شكّر است\r\nدر قرص مهر و گِردهء مه منگر و بدانك * بىاين‌همه صداع دو نانى ميسر است\r\nدر شطّ حادثات برون آى از لباس * كاول برهنگى است كه شرط شناور است\r\nاز سالكان صادق پروانه ماند و بس * كاو در طواف كعبهء همت مجاور است\r\nگفت آفت سر است و خموشى خلاص جان * در اختيار ازين دو يكى تن مخيّر است\r\nزورق ز آب ديده كن و درنشين از آنك * درياى آتشين تو دشوار معبر است\r\nرخ پر سرشك كن چو فلك وقت شام از آنك * بر هجر روز اشك شفق نيز احمر است \r\n* * *\r\n بناميزد بناميزد زهى خورشيد گلرنگش * بخرواران شكر پنهان بود در پستهء تنگش\r\nچو از دشنام او در جنگ گوش من شكر خايد * دهان برهم زنم گويم زهى شيرينى جنگش\r\nچو زر فرزند سنگ آمد چرا مشفق نمىگردد * بر اين رخسارهء زرين دل بيرحم چون سنگش\r\nدل و دينم بيغما برد پس تاوانش بستانم * چو بر لشكرگه يغما حشر سازد شه زنگش\r\nزرشك صورت او روح مانى آب شد جمله * بدان تا فرصتى يابد بشويد نقش ارژنگش \r\n* * *\r\n اى مرهم هر سينهء مجروح لب تو * فرسوده قدمهاى دل اندر طلب تو\r\nگم كرد سر رشتهء تدبير دلم باز * در رشتهء سر گمشدهء بُلعجب تو\r\nچون تار طرازست شب و روز تن من * تا بر طرف روز پديدست شب تو \r\n\r\n","description":"","footnote":"","page_name":" 713 ","page_number":727},
  {"content":"\r\n\r\n چون لاله دلم چهره به خون شست كه بگرفت * سبزه طرف چشمهء حيوان لب تو\r\nمن بنده نويسد به تو سلطان كواكب * تا خسرو خوبان جهان شد لقب تو\r\nاى حور پريزاده برين حسن و طراوت * از آدميان نيست همانا نسب تو\r\nدرساخته‌ام با غم تو روى همين است * چون جز ز غم من نفزايد طرب تو \r\n* * *\r\n شكر ز لعل تو در لؤلؤ خوشاب شكست * صبا بزلف تو ناموس مشك ناب شكست\r\nشب شكسته چو در موكب مه تو براند * مه از كمال كرشمه بر آفتاب شكست\r\nدو جزع ما چو گهربار گشت ، مهر عقيق * لبت بخندهء خوش بر دُر خوشاب شكست\r\nغلام آن خط مشكم كه گويى از عمدا * كسى خيال خطا در دل صواب شكست \r\n* * *\r\n ياد ميدار كه از مات نمىآيد ياد * اى اميد من و عهد تو سراسر همه باد\r\nنكنى يك طرف از قصهء من هرگز گوش * نزيم يك نفس از غصهء تو هرگز شاد\r\nياورى نيست كه با خصم تو بردارم تيغ * داورى نيست كه از هجر تو بستانم داد\r\nگفتى ار فاش كنى عشق پَرى جان نبرى * نبرم خود نبرم عشق تو جاويد زياد\r\nعافيت خواستى از من خَيَر اللّهُ جَزاك * او همان شب بعدَم رفت كه حسن تو بزاد\r\nگلهء وصل تو با هجر تو ميگفتم دوش * كه ستد عمر وزو هيچ بجز غم نگشاد\r\nدر ميان روى به من كرد خيالت كه اثير * زين سخن بگذر و اين واقعه بگذار زياد\r\nعشق ما مظلمهء كس بقيامت نبرد * كه ز تو عمر ستد در عوضش عشق بداد \r\n* * *\r\n سالى است كه پاى در گلى نيست مرا * در سر هوس دل گسلى نيست مرا\r\nدر عشق بتى پارزيان كردم دل * هر سال بتازگى دلى نيست مرا \r\n* * *\r\n بر ما رقم خطاپرستى همه هست * ناكامى و عشق و تنگدستى همه هست\r\nبا اينهمه در ميانه مقصود تويى * جاى گله نيست چون تو هستى همه هست \r\n* * *\r\n\r\n","description":"","footnote":"","page_name":" 714 ","page_number":728},
  {"content":"\r\n\r\n تن دردادم به درد عاشق فگنت * دل بنهادم بفرقت دل شكنت\r\nيا دور فلك بازرهاند ز خودم * يا آه سحر بازرساند بمنت \r\n* * *\r\n ايزد دلكى مهر فزايت بدهاد * زين به نظرى به اين گدايت بدهاد\r\nخوبى و خوشى و دلفريبى و جمال * دارى همه جز وفا ، خدايت بدهاد \r\n* * *\r\n صد بار وجود را فروبيخته‌اند * تا همچو تو صورتى برانگيخته‌اند\r\nسبحان اللّه ز فرق سر تا پايت * در قالب آرزوى من ريخته‌اند \r\n\r\n45 - عبد الرافع هروى\r\nضياء الدين عبد الرافع بن ابى الفتح هروى « 1 » از شاعران اواخر قرن ششم و پايان دورهء غزنوى و دورهء سلاطين آل شنسب است . وى از فاضلان مشهور عهد خود بود كه در علوم عقليه و ادبيه هر دو دست داشت و در طبّ و لغت استاد بود و رساله‌يى بنام جلاليّه از تأليفات او بود كه بنام خسرو ملك غزنوى ( 555 - 582 ) پرداخت . عبد الرافع بدربار تاج الدوله خسرو ملك مذكور اختصاص داشت و چون سلطنت بملوك غوريّه انتقال يافت ، جانب عبد الرافع را بسبب فضلى كه داشت مرعى داشتند و او را در مدح محمد بن سام ( متوفى بسال 599 ) كه غزنه را در سال 569 از چنگ غزان بيرون آورده و سلطنت وى نيز در حدود همان سال آغاز شده قصيده‌يى است كه در لباب الالباب نقل شده است . و اين امر مسلم ميدارد كه شاعر ميان سالهاى 569 - 599 زنده بوده است .\r\nابياتى كه از عبد الرافع هروى نقل شده دليل لطافت طبع و سخن او و قدرت در التزام رديفهاى دشوارست :\r\n تا برآمد از رخ شنگرف رنگت برگ نيل * جسم من شد شاخ نال و چشم من شد رود نيل\r\nاز طپانچه روى چون زرنيخ من زنگار « 2 » شد * تا كشيدى گرد شنگرف رخت خطى ز نيل \r\n\r\n\r\n","description":"","footnote":"\r\n( 1 ) - لباب الالباب ج 2 ص 327 ؛ مجمع الفصحا ج 1 ص 336\r\n( 2 ) - در اصل زركار ولى در فرهنگها زركار را بمعنى زركش و زرگار را بمعنى زرگر آورده‌اند و هيچيك ازينها در اينجا موردى ندارد .\r\n","page_name":" 715 ","page_number":729},
  {"content":"\r\n\r\n تو چو رضوانى لبت چون سلسبيل و رخ بهشت * جان خود را كرده‌ام بر سلسبيل تو سبيل\r\nجان ديگر يابم و هرگز نميرم بعد ازين * گر به من بخشى دمى ز آن روح‌پرور سلسبيل\r\nزنجبيل عذب دارى در لب نوشين خويش * وز غم عشق تو دارم من تنى زار و عليل\r\nجان من يابد شفا و كم شود رنج دلم * گر لب نوشين تو بخشد بجانم زنجبيل\r\nبس ظريف افتاد در بستان خوبى روى تو * از لب همچون رطب با قامت همچون نخيل\r\nدر همه عالم نبودى كس بخوبىّ تو يار * گر نخيل تو نبودى در رطب دادن بخيل\r\nتا كى از تيغ و سپر با من سخن گويى ، بس است * روى تو همچون سپر ، بينيت چون تيغ صقيل\r\nتير مژگان در كمان پرخم ابروى تو * دلرباى آمد چو اندر دست شه تيغ سليل « 1 » \r\n* * *\r\n اى دل بيار مژده كه جانان همىرسد * وَى ديده جاى ساز كه مهمان همىرسد\r\nوى تن اگرچه كار تو از غم بجان رسيد * جان را فرست پيش كه جانان همىرسد\r\nكار نشاط و لهو ز سر تازه كن كنون * چون رنجهاى هجر بپايان همىرسد\r\nايام درد و محنت و شدّت همه گذشت * هنگام روح و راحت و درمان همىرسد\r\nچون بلبلان نوازان اندر بهار فضل * كآن تازه گل بصحن گلستان همىرسد\r\nز آن پس كه ابر چشم تو بگريست بر رخت * امروز بر رخت گل خندان همىرسد \r\n\r\n\r\n","description":"","footnote":"\r\n( 1 ) - سلّ : بركشيدن تيغ . سليل يعنى بركشيده از نيام .\r\n","page_name":" 716 ","page_number":730},
  {"content":"\r\n\r\n آرى عجب مدار كه از آب ابر چشم * در باغ و دشت لالهء نعمان همىرسد\r\nچونانكه روح و راحت و شادى بجان خلق * از فرّ ظلّ رايت سلطان همىرسد \r\n* * *\r\n جانا مپوش بر گل رخسار آستين * وز خون مرا مخواه چو گلنار آستين\r\nگلنارگون شدست ز خون دو چشم من * از عشق آن دو نرگس خونخوار آستين\r\nخواهى كه تا قفاى مه آسمان درى * بنماى روى چون مه و بردار آستين\r\nزلف معنبر تو حجاب رخت بس است * خيره مپوش بر گل رخسار آستين\r\nهرچند كآتش رخ تو هست بىگزند * با اين‌همه ز حزم نگه‌دار آستين\r\nناگه مباد چون دل پرتاب من شود * در آتش رخ تو گرفتار آستين\r\nدامن‌كشان تو ميروى از كبر و مىكنم * پرخون من از دو ديدهء خون‌بار آستين\r\nدرج دهان تنگ‌گشايى چو در سماع * دُر گيرد از لب تو بخروار آستين\r\nبوسد بعشق زهرهء زهرا تراستان * در رقص برزنى چو تو هموار آستين\r\nپُردُر شد از تو دامن آخر زمان چنانك * پر زر ز جود خواجهء احرار آستين\r\nو الا نظام دين كه ز بهر نثار او * گلبن كند پر از گل و دينار آستين\r\nهر روز وقت صبح فشاند چو مخلصان * بر آستانش گنبد دَوّار آستين . . .\r\nاى آنكه پيش پاى تو هر مرد سرفراز * در گردن افگند بستغفار آستين\r\nوقتى خوشست و چهره‌گشايان نوبهار * دارند پر ز نعمت فرخار آستين\r\nآراست همچو لعبت فرخار در چمن * هر شاخ گل كه داشت پر از خار آستين\r\nاز مشكبار لاله و كافورگون سمن * شد باغ را چو طبلهء عطار آستين\r\nاز عكس جام باده تو گويى كه برگ گل * بوسيده است ساقى و خمّار آستين\r\nپر مشك كرد لالهء نعمان كشِ قبا * پر زرّ و سيم نرگس عيّار آستين\r\nكرد از براى خدمت بزمت عروس‌وار * گلزار پر ز لؤلؤ شهوار آستين\r\nچون روى همچو ماه ترا ديد بامداد * افشاند بر جمال تو گلزار آستين\r\nتا چرخ نيلگون سلب باغ را كند * دامن ز لاجورد و ز زنگار آستين \r\n\r\n","description":"","footnote":"","page_name":" 717 ","page_number":731},
  {"content":"\r\n\r\n بادا قباى عمر ترا از بقا تنه * وز عصمت خداى جهاندار آستين\r\nبر جامهء حسود تو از فقر و اضطرار * بىپود باد دامن و بىتار آستين \r\n* * *\r\n شاه فلك ز تخت شرف بار مىدهد * گل همچو نوعروسى ديدار مىدهد\r\nسروان چو سروران حشم صف كشيده‌اند * يعنى كه شاه تخت فلك بار مىدهد\r\nتا بر سر عروس چمن درفشان كند * دريا بابر لؤلؤ شهوار مىدهد\r\nهر گوهر نفيس كه در كان نهاده بود * خورشيد و باد صبح بگلزار مىدهد\r\nگلبن حكايت از بت كشمير مىكند * سوسن نشان ز لعبت فرخار مىدهد\r\nگردون لاجوردى از خاك نيل‌رنگ * شنگرف مىدماند و زنگار مىدهد\r\nقارون شدست باغ پس از نيستى از آنك * سيم و زرش شكوفه بخروار مىدهد\r\nياقوت آبدار گرامى همىشود * هر قطره‌يى كه ابر بگلزار مىدهد\r\nانهار وصف رزمهء بزّاز مىكند * اشجار بوى كلبهء عطّار مىدهد\r\nچون طوطيست شاخ زمرّد سلب كه حق * از لعل آبدارش منقار مىدهد\r\nزرد و نزار نرگسِ بر بارِ تن درست * از رشك لاله‌گونهء بيمار مىدهد\r\nفرّ مديح صدر جهان عندليب را * بىسعى نفس ناطقه گفتار مىدهد\r\nاز بهر خواب فتنه كه پيوسته خفته باد * ويرا خداى دولتِ بيدار مىدهد\r\nاى آنكه خاك را كف پاى تو چون بهار * زيب و جمالِ گنبد دوّار مىدهد\r\nبلبل به ياد مجلس تو مىخورد بصبح * هر باده‌يى كه ابر بگلنار مىدهد\r\nاز بهر گوش و گردن ايّام دولتت * درياى طبع لؤلؤ شهوار مىدهد \r\n\r\n46 - فرقدى\r\nمحمد بن عمر فرقدى را عوفى « 1 » و هدايت « 2 » از شاعران بزرگ خراسان دانسته‌اند . با آنكه او در عهد خود يعنى اواخر قرن ششم از كبار شاعران شمرده ميشده است ، از وى آثار اندك در دست داريم . از حال او\r\n\r\n\r\n","description":"","footnote":"\r\n( 1 ) - لباب الالباب ج 2 ص 312\r\n( 2 ) - مجمع الفصحا ج 1 ص 380\r\n","page_name":" 718 ","page_number":732},
  {"content":"\r\n\r\nنيز اطلاعى در دست نيست جز آنكه ميدانيم معاصر و مداح غياث الدنيا و الدين ابو الفتح محمد بن سام سلطان نام‌آور غورى است كه بعد از كشته شدن سيف الدين محمد بن حسين زمام امور ممالك غوريه را در دست گرفت و در سال 569 غزان را كه بر غزنه تسلط يافته بودند از آن شهر بيرون راند و تا سال 599 سلطنت كرد « 1 » . فرقدى بدربار اين پادشاه بزرگ اختصاص داشت . اشعار معدودى كه از وى مانده نمايندهء مهارت و قدرت او در شعر است .\r\nقصيدهء ذيل را بامتحان افاضل زمان با رديف « تيغ و قلم » ساخته است و ابياتى از آن براى نمودن قدرت او در شعر نقل مىشود :\r\n كس از ملوك جهان يادگار تيغ و قلم * نبوده است مگر شهريار تيغ و قلم\r\nخجسته خسرو سلطان شرق و غرب كزوست * بشرق و غرب جهان كاروبار تيغ و قلم\r\nغياث داور دنيا و دين كه قدرت او * چو روزگار شد آموزگار تيغ و قلم\r\nملك محمد سام جهان‌ستان كه فزود * بفرّ يمن يمينش يسار تيغ و قلم\r\nبرزم و بزم چه مرجان‌فشان چه لؤلؤبار * بسيم خام و بزرّ عيار تيغ و قلم\r\nگهى بنفشه دمد گاه لاله در دستش * ز بيد و نرگس بىبرگ و بار تيغ و قلم\r\nعجب بود چو برنگ و بلون سيم و زرند * بدست او در چندان قرار تيغ و قلم\r\nفلك پياده شود ز اسپ خويش چون بيند * انامل و كف او را سوار تيغ و قلم\r\nبر حسود و رخ بدسگال او دارد * بزردى و بكبودى شعار تيغ و قلم\r\nبرهنه خوبتر و سرنگون شريفترست * حسود اوست مگر مستعار تيغ و قلم\r\nيكى بخندد بر دشمنش يكى گريد * برزم و بزمش اينست كار تيغ و قلم\r\nفروغ لون ركاب و نگين او دارند * از آن شدست جهان خواستار تيغ و قلم\r\nرهى و مادح او را كمر دهند و گهر * زبان لال و ميان نزار تيغ و قلم . . . . \r\n* * *\r\n سونش الماس مىبارد فلك بر آبگير * خردهء كافور مىريزد هوا بر بوستان\r\nشد ز سرما بسته در پولاد گوهردار آب * و آب چون پولاد گوهردار شد در آبدان \r\n\r\n\r\n","description":"","footnote":"\r\n( 1 ) - طبقات ناصرى بتصحيح عبد الحى حبيبى قندهارى ج 1 ص 416 - 434 و طبقات سلاطين اسلام ترجمهء مرحوم عباس اقبال ص 263\r\n","page_name":" 719 ","page_number":733},
  {"content":"\r\n\r\n غايت سرما رسيد آنجا كه از آسيب او * مىنيارد بود يك ساعت برهنه آسمان\r\nتا طناب خيمهء ابر اندرو بندد هوا * هر زمان از يشم و نقره ميخ سازد ناودان\r\nباغ مىماند بهندستان ز انبوهى زاغ * و آب ماند تيغ هندى را كه مالى بر فسان\r\nشاخها كافور بار آورد و اين نبود عجب * شاخ اگر بار آورد كافور در هندوستان . . . « 1 » . . . آتشى كز عكس او چون ماهى زرين شود\r\nزورق ما اندرين دريا و همچون بادبان * آفتابى لعل‌پاش و اخگرى اخترنماى\r\nگلبنى دينار بار و لاله‌يى لؤلؤفشان * آهنى دامى پر از مرغان زرّين پرّ و بال\r\nپاى و سرشان هم شبه تمثال و هم ياقوت‌سان * طرفه مرغانى كه گاه پر زد نشان در هوا\r\nهم بيفتد پرّ و بال و هم بريزد استخوان * چون حصارى پر شجاعان دلير جنگجوى\r\nجمله مرجان درع و زرّين تيغ و ياقوتين سنان * چون درختى بيخ او از آهن و از سندروس\r\nشاخ و برگ و بارش از شنگرف و زرّ و زعفران * شخص زرّينش چو خدّ نيكوان لاله صفات\r\nفرق مشكينش چو خط دلبران سنبل‌ستان . . . \r\n* * *\r\n آتشى گردون ز دست اندر دلم * تا بنگذارد كه يك‌دم خوش زنم\r\nمن نيم اقبال تو تا هر زمان * بانگ بر گردون گردن‌كش زنم\r\nيك صراحى آب چون آتش فرست * تا از آن آبى برين آتش زنم \r\n* * *\r\n گر سه بوسه بلب چون شكرت بازدهم * آخر از حال دل آنجا خبرت بازدهم\r\nزادهء چشم مرا لعل مذابست و اگر * روز و صلى بود از چهره زرت بازدهم\r\nهر دم آيم بسر كوى تو بر بوى وصال * دل بدست ستم كينه‌ورت بازدهم\r\nتا دلم جان كند اندر سر بيدادى تو * تا جواب غم بيدادگرت بازدهم\r\nنى خَمُش باشم ، ترسم كه سرت برگردد * كه ازين قصه اگر هيچ سرت بازدهم \r\n* * *\r\n اى نىزن پيمان‌شكن حورنژاد * چون نى زديم تو چند پيمايم باد\r\nيك بار مرا چو نىشكر بخش از لب * تا همچو نى از دَمِ تو نكنم فرياد \r\n\r\n\r\n","description":"","footnote":"\r\n( 1 ) - وصف محرّقهء آتش مىكند\r\n","page_name":" 720 ","page_number":734},
  {"content":"\r\n\r\n\r\n47 - مجير\r\nابو المكارم مجير الدين بيلقانى از مردم بيلقان « 1 » بود كه گويا از مادرى حبشىنژاد در آنجا بوجود آمد « 2 » . لقب شاعرى وى كه ظاهرا مأخوذ از لقب يا اسم او بوده است ، در اشعار وى « مجير » است « 3 » و معاصرانش نيز او را با همين عنوان ياد كرده‌اند « 4 » . از آغاز زندگانى او اطلاعى در دست نيست ولى اين نكته تقريبا مسلم است كه تحصيلات ادبى و شعرى خود را نزد خاقانى كرده است و اين مطلب علاوه بر اشارهء تذكره‌نويسان « 5 » از گفتار خاقانى نيز برميآيد « 6 » ولى معلوم نيست بچه جهت بعد از بلوغ مجير در شاعرى ميان او و استاد كار بدلتنگى و هجو كشيد و مجير در هجو استاد سخنان نابهنجار بيوجه گفت .\r\nمجير بدربارهاى اتابكان آذربايجان يعنى شمس الدين ايلدگز ( 555 - 568 ) و نصرة الدين جهان‌پهلوان محمد بن ايلدگز ( 568 - 581 ) و قزل ارسلان عثمان بن ايلدگز ( 581 - 587 ) اختصاص داشته و علاوه بر آنان مدايحى از ركن الدين ارسلان بن طغرل سلجوقى ( 555 - 571 ) و سيف الدين ارسلان نامى كه گويا صاحب دربند بوده است هم در ديوان او ديده مىشود .\r\nدولتشاه نوشته است كه مجير در خدمت ايلدگز تقرب و نيابت داشت ليكن محسود شاعران شد و او را به جهت تحصيل وجوه از ديوان اتابكى باصفهان فرستادند .\r\n\r\n\r\n","description":"","footnote":"\r\n( 1 ) - از توابع شروانست\r\n( 2 ) -\r\n طفلان طبع من بصفت ترك چهره‌اند * وين طرفه تركه از حبشى بود مادرم \r\n( 3 ) -\r\n در حضرتت مجير بفر مديح تو * شيرين‌حديث و خوش‌سخن و روح‌پرورست \r\n( 4 ) -\r\n هجو ميگويى اى مجيرك هان * تا ترا زين هجا بجان چه رسد \r\n( شرف الدين شفروه )\r\n از براى خداى خواجه مجير * كاروانهاى شعر من چه زنى \r\n( اثير اخسيكتى )\r\nو خاقانى نيز درين بيت نام مجير را بقلب آورده است :\r\n ديو رجيم آنكه بود دزد بيانم * گردم طغيان زد از هجاى صفاهان \r\n( 5 ) - مجمع الفصحا ج 1 ص 511\r\n( 6 ) - اصفهانيان در هجو مجير بر استاد او خاقانى تاختند و حتى بعضى استاد را نيز در هجو اصفهان با شاگرد شريك دانستند . خاقانى در قصيده‌يى كه در وصف اصفهان ساخته از اصفهانيان گله كرده و گفته است :\r\n جرم ز شاگرد پس عتاب بر استاد * اينت بد استاد اصدقاى صفاهان \r\n","page_name":" 721 ","page_number":735},
  {"content":"\r\n\r\nدر آنجا با شاعران درافتاد و اصفهان را هجو گفت « 1 » و از شاعران آن سامان شرف الدين شفروه و جمال الدين اصفهانى او را بباد هجو گرفتند و بيازردند . چون مجير بار ديگر از جانب قزل ارسلان بالاستقلال مأمور اصفهان شد ، جمال الدين از بيم او متوارى شد و پس از اطمينان ملاقات كرد و عذر خواست .\r\nبرخى اين داستان را تا بقتل مجير در اصفهان منجر كرده و گفته‌اند چون مجير بتعصب اهل اصفهان بقتل رسيد مردم آن شهر صد هزار دينار بخونبهاى او دادند « 2 » .\r\nعوفى گفته است « 3 » كه مجير وقتى از خدمت قزل ارسلان تخلف نمود . قزل ارسلان فرمود تا اثير اخسيكتى و جمال اشهرى ( جمال الدين شاهفور بن محمد اشهرى نيشابورى ) را طلب كردند و ايشان را بعز نظر خود منظور گردانيد . مجير قطعه‌يى درين‌باره نزد قزل ارسلان فرستاد و تقاعد خود را از خدمت او بسفاهت و نادانى خويش منسوب داشت :\r\n شاها بدان خداى كه آثار صنع او * جان‌بخشى و وجود دهى ، بنده‌پروريست\r\n. . . در آرزوى بزم تو كز آسمان به است * اين خسته در شكنجهء صدگونه بربريست ( ؟ )\r\nگفتند كرد شاه جهان از اثير ي 3 د * و از اشهرى كه پيشهء او مدح گستريست\r\nداند خدايگان كه سخن ختم شد به من * تا در عراق صنعت و طبع سخن‌وريست . . . . \r\nوفات او را هدايت بسال 577 نوشته است ولى در منابع ديگر سنين ديگرى مانند 568 و 586 و 589 و 594 براى وفات يا قتل او ذكر كرده‌اند « 4 » و بر صحت هيچيك ازين اشارات دليلى در دست نيست و اگر قبول كنيم كه رابطهء او با دستگاه قزل ارسلان در دورهء استقلال آن اتابك يعنى بعد از فوت برادر او محمد بن ايلدگز ( 581 ) بوده ، بنابرين قبول سنين 577 و 568 براى سال فوت شاعر دشوار مىشود و چون در ديوان او بعد از قزل ارسلان مدح كسى يافته نميشود پس بعد از 587 هم\r\n\r\n\r\n","description":"","footnote":"\r\n( 1 ) -\r\n گفتم ز صفاهان مدد جان خيزد * لعليست مروت كه از آن كان خيزد\r\nكى دانستم كاهل صفاهان كورند * با اين‌همه سرمه كز صفاهان خيزد \r\n( 2 ) - دانشمندان آذربايجان ص 325 و نيز رجوع شود به هفت‌اقليم امين احمد رازى\r\n( 3 ) - لباب الالباب ج 2 ص 223\r\n( 4 ) - سخن و سخنوران ج 2 ص 267 - دانشمندان آذربايجان ص 325\r\n","page_name":" 722 ","page_number":736},
  {"content":"\r\n\r\nاحتمالا زنده نبود و بنابرين قبول سالهاى 589 و 594 هم دور از تحقيق خواهد بود .\r\nپس باقى مىماند سال 586 كه با قرائن موجود ميتوان آن را سال قريب به تحقيق براى فوت شاعر دانست . قبر او در مقبرة الشعراء تبريز است .\r\nديوان مجير قريب به پنجهزار بيت و مشحونست بقصائد عالى و غزلهاى لطيف .\r\nو او را بايد حقا از شاعران نيكوسخن و خوش قريحهء زمان شمرد . در اشعار او اثر سبك خاقانى تا حدى مشهود است منتهى اولا مجير سخنى ساده‌تر دارد و ثانيا هيچگاه نتوانسته است قدرت كم‌نظير استاد خود را در ايجاد تركيبات بديع و مضامين و معانى دقيق نشان دهد و ثالثا اثر اين اقتفا در همهء قصائد او آشكار نيست بلكه مجير را در پاره‌يى از قصائد او در همان مسير عادى و طريقهء معتاد شعر و زبان فارسى در اواخر قرن ششم مشاهده مىكنيم .\r\nاز اشعار اوست :\r\n طارم زربين كه درج درّ مكنون كرده‌اند * طاق ازرق بين كه جفت گنج قارون كرده‌اند\r\nپيشكاران شب اين بام مقرنس شكل را * باز بىسعى قلم نقش دگرگون كرده‌اند\r\nسبز خنگ چرخ را از بهر خاتون هلال * اين سر افسار مرصّع بر سر اكنون كرده‌اند\r\nاز براى قدسيان سى پارهء افلاك را * اين ده آيتهاى زر يا رب چه موزون كرده‌اند\r\nخُردكارى بين كه در مشرق تتق‌بافان شب * دقّ « 1 » مصرى را نورد « 2 » ذيل « 3 » اكسون « 4 » كرده‌اند\r\nپرچم « 5 » شب شايد ار بر رمح ثاقب بسته‌اند * طاسك پرچم ز طاس آسمان چون كرده‌اند\r\nباز در مغرب يك اندازان « 6 » ز خون آفتاب * پَروَز « 7 » دراعهء افلاك گلگون كرده‌اند\r\nيا رب اين شام دوالك‌باز « 8 » و صبح زودخيز * چند بر خون دل خاصان شبيخون كرده‌اند \r\n\r\n\r\n","description":"","footnote":"\r\n( 1 ) - دق : نوعى پارچهء لطيف نفيس\r\n( 2 ) - حاشيه و سجافى كه بر كنارهء جامه دوزند و دامن جامهء تاخورده و دوخته شده\r\n( 3 ) - ذيل : دامن ، كناره و پايان هرچيز\r\n( 4 ) - اكسون :\r\nنوعى از ديباى سياه ، جامهء سياه قيمتى\r\n( 5 ) - پرچم : چيزى سياه و مدور كه بر گردن نيزه و علم مىبستند و بيشتر از موى دم اسبان بود\r\n( 6 ) - يك‌انداز : تيرانداز ماهر كه بيك نشان زند ، تيراندازى كه تير كوچك باريك پيكان دور رسى را درست بنشانه اندازد .\r\n( 7 ) - پروز سجاف جامه ، عطف . بمعنى اصل و نسب نيز هست\r\n( 8 ) - دوالك‌باز : عيار ، طرار ، مكار ، حيله‌گر . و دوالك خود بمعنى دوال كوچك و دوالى است كه بدان قماربازند .\r\n","page_name":" 723 ","page_number":737},
  {"content":"\r\n\r\n چرخ پنگانست « 1 » و مىماند بدان شكل شفق * كز دل روحانيان پنگان پر از خون كرده‌اند\r\nصد هزاران چشم و يك ابروست بر رخسار چرخ * تا زميم ماه نقاشان شب نون كرده‌اند\r\nزهره سرتاپاى همچون ذره در رقصست از آنك * كم‌زنان « 2 » آسمانش باده افزون كرده‌اند\r\nنسر طاير را چو باز چتر سلطان جهان * در كُريز « 3 » طارم پيروزه ميمون كرده‌اند \r\n* * *\r\n باد صبحست كه مشاطهء جعد چمنست * يادم عيسى پيوند نسيم سمنست\r\nنكهت نافهء مشكست نه نافست و نه مشك * اثر آه جگر سوخته‌يى همچو منست\r\nنفس سرد سحر گرم رو از بهر چراست * يادم آمد ، ز پى آنكه رسول چمنست\r\nيا رب اين شيوهء نو چيست كه از جنبش باد * طرهء لاله پر از نافهء مشك ختنست\r\nباد با دست تهى بر سرخس تاج نهست * ابر با دامن پر بر در گل نوبه زنست\r\nخرقه مجروح كند از سر حالت گل و صبح * كاين بر آن عاشق و آن بر دم اين مفتتنست\r\nديدهء مردهء نرگس همه بىجان نگرد * بسوى لاله كه او زندهء اندر كفنست\r\nبيد ياسج « 4 » زن باغست و صبا حلقه‌ربا * ابر ناوردكن و صاعقه زوبين‌فكنست\r\nلاله و گل را ز انديشهء آن عمر كه نيست * گر دلى هست همه‌روزه بغم ممتحنست\r\nگنبد گل چو ز هم رفت ببادى گروست * قَحف « 5 » لاله چو تهى شد بدمى مرتهنست « 6 »\r\nگل اگر يوسف عهدست عجب نيست از آنك * رود نيلش قدح و ملكت مصرش چمنست\r\nگل چو يوسف نبود من غلطم نيك نرفت * آنچنان غرقه به خون كاوست مگر پيراهنست\r\nقفس خاك پر از زمزمهء فاخته است * مجمر باغ پر از لخلخهء « 7 » نسترنست \r\n\r\n\r\n","description":"","footnote":"\r\n( 1 ) - پنگان : فنجان\r\n( 2 ) - كم‌زن : مدبر و صاحب تدبير و رأى . آنكه در قمار نقش كم‌زند . بىدولت و كم‌بخت\r\n( 3 ) - كريز : خانهء كوچكى كه از نى و علف سازند . كريجه . گوشه و كنج خانه\r\n( 4 ) - ياسج : تير پيكان‌دار\r\n( 5 ) - قحف : قدح ، كاسه\r\n( 6 ) - مرتهن : بازبسته\r\n( 7 ) - لخلخه : تركيبى خوشبوى كه استشمام آن براى تقويت دماغ سودمند است .\r\nگوى عنبرين\r\n","page_name":" 724 ","page_number":738},
  {"content":"\r\n\r\n بوى شيراز دهن سوسن از آن ميآيد * كه هنوزش سر پستان صبا در دهنست\r\nده زبانست و نگويد سخن و حق با اوست * با چنين عمر كه او راست چه جاى سخنست\r\nسبزه گر نيمچه « 1 » بر آب كشد باكى نيست * كآب را روز و شب از باد زره در بدنست\r\nآنكه در باغ همى غنچه كله كژ ننهد * نيك بشنو ز من از هيبت شاه زمنست . . . \r\n* * *\r\n وقت آنست كه مستان طرب از سرگيرند * تاج زرين مه از تارك شب برگيرند\r\nشاهدان شمع ز كاشانه برون اندازند * قدسيان مشعلهء هفت‌فلك درگيرند\r\nنيكوان پرده برانداخته در رقص آيند * مطربان هر نفسى پردهء ديگر گيرند\r\nنقل خشك از لب چون شكر معشوق برند * مى روشن بسماع غزل تر گيرند\r\nزهره را تا بسوى مجلس عشاق كشند * گه سر زلف و گهى گوشهء چادر گيرند\r\nهندوآسا همه هنگام شكر خندهء صبح * با لب يار كمِ طوطى و شكر گيرند\r\nسنگ در ساغر نيك و بد ايام زنند * وز كف سنگدلان نصفى « 2 » و ساغر گيرند\r\nطوق گردن ز سر گيسوى مشكين سازند * صيد گردون بخم زلف معنبر گيرند\r\nزير سقف گهرآگين فلك چون دم صبح * خوش بخندند و جهان در زر و گوهر گيرند\r\nكم زنان نرد دغا باختن آغاز كنند * مهرهء خصم بر اوميدِ مششدَر گيرند\r\nنعرهء نوشِ و شاقان « 3 » و سماع خوش چنگ * جان فزايند گه صبح و جهان برگيرند\r\nآن خميده قد لاغر تن موريخته را * بزنند و بنوازند و ببر درگيرند\r\nو آن تهى معدهء نه چشم سيه سوخته را * نالهء دل بده انگشت فروتر گيرند\r\nو آن كشف پشت خرف را كه همه تن شكمست * گردن و گوش بمالند چو بر بر گيرند\r\nوز خروش خوش آن دايره‌كردار دوروى * پاى چون دايره خواهند كه بر سر گيرند\r\nگرد نان همچو گريبان همه سر دربازند * تا يكى دم سر آن زلف معطر گيرند \r\n\r\n\r\n","description":"","footnote":"\r\n( 1 ) - نيمچه : جامه و بالاپوش كوتاه ، شمشير كوتاه .\r\n( 2 ) - نصفى : نوعى از جام شراب .\r\n( 3 ) - و شاق : غلام مقبول ، پسر ، كودك .\r\n","page_name":" 725 ","page_number":739},
  {"content":"\r\n\r\n آسمان برخى بزمى كه در او از مى و جام * آذر از آب دهند آب از آذر گيرند\r\nچون به دو نيك جهان جمله فراموش كنند * باده بر ياد كف شاه مظفر گيرند \r\n* * *\r\n دلى كه تحفهء تو جان مختصر سازد * بسا كه قوت خود از گوشهء جگر سازد\r\nدر آشيان دو عالم نگنجد آن مرغى * كه او ز شيوهء عشق تو بال و پر سازد\r\nبر آن گرى تو كه از صبر همچو تيغ خطيب * به پيش صاعقهء عشق تو سپر سازد\r\nغرامتست بر آن‌كس كه خاك پاى تو يافت * اگر ز قرصهء خورشيد تاج سر سازد\r\nبه خون ما به ازين دستى از ميانه برآر * كه بىتو سوختگان را ازين بتر سازد\r\nبعاشقان رخ چون لاله در سحر منما * كه عاشقان ترا لالهء سحر سازد\r\nفلك حريف تو شد در جفا و اين بترست * كه با دو حادثه يكدل چگونه در سازد\r\nچو صبح طرهء شب رنگ تو جهان ببرد * ز غمزهاى تو روزى اگر حشر سازد\r\nرخم ز بهر تو زر ساختست شرمش باد * كه كار وصل چو تو نقره‌يى بزر سازد\r\nدلى كه نيست بشكرانه در ميانه نهم * گرم زمانه ز بازوى تو كمر سازد\r\nبسوخت خشك و ترم ز آه آتشين و هنوز * بر آن نه‌ام كه مرا بىتو خشك و تر سازد\r\nز پيچ پيچى و شيرينيت عجب نبود * كه روزگار ز تو شكل نيشكر سازد\r\nبه روى تو نظر آنكس كند كه سرمهء چشم * ز خاك بارگه شاه دادگر سازد \r\n* * *\r\n اى لعل تو دستگير شكر * وى جزع تو پايمرد عبهر\r\nهم جزع ترا سپهر در دام * هم لعل ترا ستاره در بر\r\nطفلى تو و بر لبت حلالست * خون دل ما چو شير مادر\r\nبر نه بلبم لب ار نديدى * در چشمهء آتش آب كوثر \r\n* * *\r\n در باغ زمانه كه نباتش همه زهر است * نىشكّر اگر چند خوش و سبز و تر آمد\r\nمفريب و نظر كن كه هم از گردش ايام * صدگونه گره بر دل يك نيشكر آمد\r\nفى الجمله جهان همچو رباطيست مسدس * كز شهر وجود و عدم او را دو در آمد \r\n\r\n","description":"","footnote":"","page_name":" 726 ","page_number":740},
  {"content":"\r\n\r\n هرگز نخورد غم كه ازين در كه برون شد * هرگز نكند ياد كز آن در كه درآمد \r\n* * *\r\n دل بعشق تو دل ز جان برداشت * جان اميد از همه جهان برداشت\r\nپاسبان صبر بود بر در دل * دزد غم ساز پاسبان برداشت\r\nعافيت وقتى ار بقاعده بود * تركتاز غم تو آن برداشت\r\nخاك راه توام از آنكه مرا * عشقت از خاك رايگان برداشت\r\nگفته‌اى سايه از تو بردارم * سايه از خاك چون توان برداشت\r\nعافيت ديده از جهان بربست * مكرمت رخت از جهان برداشت\r\nآفتابى كه خاكرا زر كرد * سايه زين تيره خاكدان برداشت\r\nنرسم من بهمرهان وفا * ز آنكه شب رفت و كاروان برداشت \r\n* * *\r\n خون به آن سينه كه فرسودهء غمهاى تو نيست * كم آن سر كه سراسيمهء سوداى تو نيست\r\nدست فرسود بلا به بسر اندازى غم * سر آن سر زده كاو خاك كف پاى تو نيست\r\nدل رنجورم از امروز بفردا مرساد * گرش امروز غم وعدهء فرداى تو نيست\r\nخلعت عمر گرامى كه به بالاى منست * به تو بخشم چكنم گرچه به بالاى تو نيست\r\nچكنم راحت آن دل كه به بالاى هوا * رنج فرسود گل غاليه‌فرساى تو نيست\r\nچرخ منشور وفا مىدهم ليگ چه سود * كه بر او شكل قبول از خط طغراى تو نيست\r\nماه زيباست ولى چون رخ زيباى تو نه * سرو يكتاست ولى چون قد يكتاى تو نيست\r\nدل رسواى مرا عشق تو سودايى كرد * گرچه سود از ده‌يى نيست كه رسواى تو نيست\r\nزلف شبگون تو از مهر تو شيداى تو شد * كيست كز مهر تو چون زلف تو شيداى تو نيست\r\nتا بدان حد بغم عشق تو بر راه شدم * كه دلم را ز غم عشق تو پرواى تو نيست\r\nگفته بودى ز وفا روى چرا تافته‌اى * كافرم كافر اگر راى دلم راى تو نيست \r\n* * *\r\n نيست روزى كه به من از تو جفايى نرسد * وز فراقت بدلم رنج و عنايى نرسد \r\n\r\n","description":"","footnote":"","page_name":" 727 ","page_number":741},
  {"content":"\r\n\r\n دل به درد تو اگر خوش نكنم خوش نبود * چون يقين شد كه مرا از تو روايى نرسد\r\nمىزيم با تو گر از بخت خطايى نبود * مىكنم جهد گر از چرخ قضايى نرسد\r\nعمر در كار وصال تو كنم ترسم از آنك * برسد « 1 » عمرم و اين كار بجايى نرسد\r\nدر زبانم بشب و روز دعاى لب تست * چكنم دست من الا بدعايى نرسد \r\n* * *\r\n اى دل نه سنگ خاره‌يى آخر فغان كجاست * وى ديده گر نسوختى اشك روان كجاست\r\nاى جان خسته آن نفس نيم سرد كو * و آن ناله‌ها كه آيد ازو بوى جان كجاست\r\nاى صبر سرگرفته اگر زنده‌يى هنوز * از سوز سينه نوحه و از غم فغان كجاست\r\nاى شب اگر پلاس نپوشيده‌اى بسوگ * لبهاى خشك و ديدهء چون ارغوان كجاست\r\nعالم سياه ماند مگر صبحدم بسوخت * ورنه ز دود در همه عالم نشان كجاست \r\n* * *\r\n يك‌دل ز تير حادثه بىغم كه يافته است * يك‌دم ز صرف دهر مسلّم كه يافته است\r\nزير سپهر آينه‌گردان چو آينه * صافىدلى مطابق و همدم كه يافته است\r\nمن تا منم دلى ز غم ايمن نيافتم * گويى بر غم من دل بىغم كه يافته است\r\nزير فلك مگوى دو صد خسته يافتم * يك خسته را بگوى كه مرهم كه يافته است\r\nاز هر بنا كه ماند ز ايام يادگار * الّا بناى حادثه محكم كه يافته است \r\n* * *\r\n آندل كه هميشه در طرب داشت شتاب * و آن ديده كه بدرخ تو او را محراب\r\nدر هجر تو اى نوش لب تلخ جواب * پروانهء آتش است و پيمانهء آب \r\n* * *\r\n ساقى كه ز مينا مى گلگون ميريخت * مطرب كه بزخمه درّ مكنون ميريخت\r\nفصاد و طبيب گشته بودند بهم * اين نبض همىگرفت و آن خون ميريخت \r\n* * *\r\n\r\n\r\n","description":"","footnote":"\r\n( 1 ) - رسيدن : تمام شدن ، بپايان كشيدن .\r\n","page_name":" 728 ","page_number":742},
  {"content":"\r\n\r\n در كوى توام سينهء پرسوز افگند * وز روى توام دور بدآموز افگند\r\nاميد نبودم كه بدين روز افتم * شبهاى غم توام بدين روز افگند \r\n* * *\r\n ز آن روز كه چشم من برويت نگريست * نگذشت شبى كه در غمت خون نگريست\r\nبشتاب كه دل بىتو نمىداند ساخت * درياب كه جان بىتو نمىداند زيست \r\n* * *\r\n شبها كه من از وصل تو بودم سرمست * مسكين تنم از روز غم ايمن بنشست\r\nامروز ز هجران تو معلومم شد * كز بعد چنان شب اين‌چنين روزى هست \r\n\r\n48 - بيغو ملك\r\nوى از شاعران اواخر قرن ششم و اوايل قرن هفتم و از سلالهء قراخانان ماوراء النهر بود . عوفى نام او را « الملك المعظم بيغو ملك » نوشته و گفته است « در نوبت ايالت او اهل مرغينان و كاشان با عيشى تن آسان بودند و او شاهى بود كه هم قوت فضل داشت و هم فضل قوت ، آسمانى بر زمين و آفتابى در زين ، اشعار او مدوّن است و ديوان شعر او باصغر حجم چون مردم ديده عزيز و چون ديدهء مردم گرامى ، و اگر تمامت اشعار او نقل كرده شود از غرض كتاب بازمانيم . . . » « 1 » ازين مطلب چنين برميآيد كه بيغو ملك در ولايت مرغينان از فرغانه و شهر كاشان ماوراء النهر حكومت داشت و چون ميدانيم كه سلاطين آل افراسياب بعد از استقرار در آن سرزمين به زودى منقسم بشعبى شدند و هر اميرى در ناحيه‌يى تسلط يافت ، بنابراين چنين به نظر ميآيد كه اين بيغو ملك يكى از آن اميران باشد و به ظن قريب بيقين گويا او همان باشد كه ضياء الدين خجندى او را در چند قصيده مدح كرده « 2 » و در تضاعيف ابيات الغ بيغو ملكشاه حسام الدين حسن بن على ناميده است چنان كه درين ابيات مىبينيم :\r\n بناى مجد و معالى الغ ملكشه آن * كه دين و داد بدرگاه او مآب گرفت \r\n\r\n\r\n","description":"","footnote":"\r\n( 1 ) - لباب الالباب ج 1 ص 52 - 53\r\n( 2 ) - رجوع شود بحواشى تاريخ بيهقى بقلم آقاى سعيد نفيسى ص 137\r\n","page_name":" 729 ","page_number":743},
  {"content":"\r\n\r\n حسام دين حسن بن على سرافرازى * كه روى كفر علىوار در نقاب گرفت \r\n* * *\r\n خداوند بيغو ملكشه كه او را * همه كار از فضل يزدان برآمد \r\nو در يكى از قصايد خود وصف‌سرايى را كه او بسال 614 ساخته بود آورده و گفته است :\r\n گرچه بر ششصد و چهارده رفت * ذكر تاريخ اين خجسته سراى . . . \r\nبنابرين بايد الغ بيغو خان در اواخر قرن ششم و اوايل قرن هفتم زيسته و از معاصران عوفى بوده باشد . هدايت « 1 » باشتباه نام او را بيغوى سلجوقى نوشته و گويا نام او و حسام الدين بختيار بن زنگى سلجوقى را كه مداح همين امير بوده است خلط كرده باشد .\r\nابياتى كه از بيغو ملك در لباب الالباب نقل شده دليل روشنى است بر لطافت طبع اين امير و نيز شاهدى ديگر است بر شعر دوستى آل خاقان و خوگرى آنان با آداب و رسوم ايرانى و علاقه‌يى كه به زبان و ادب پارسى حاصل كرده بودند .\r\nاز اشعار اوست :\r\n اى راحت دل و جان اى آفتاب خوبان * اى جان نو از چون دل اى دل‌گداز چون جان\r\nاى آهوى نگارين دارد شب دو زلفت * هم ماه زير دامن هم مشك در گريبان\r\nطبعم به وصف حسنت چون لفظ تو گهرپاش * حالم ز عشق رويت چون زلف تو پريشان\r\nبيم زوال دارم از آفتاب رويت * از سايهء تن خود ز آنم هميشه ترسان\r\nوصل خرد ربايت چون دولتست كمياب * هجر جفا نمايت چون محنتست ارزان\r\nرويت بخواب ديدم ماهى بپيش انجم * قدّت بباغ ديدم سروى ميان بستان\r\nگر صد هزار ديده باشد چو آسمانم * چون ابر جمله باشد در هجر تو دُرافشان\r\nيك‌دل دو جزع شوخت نستاند هرگز از كس * كآن را دو لعل نوشت صد جان نداد تاوان\r\nباشد خيال رويت همخانه با دو چشمم * بر وى همىبترسم از بيم موج طوفان\r\nسر در جهان نهادم در آرزوى رويت * چون عشق و حسن ما را پيدا نبود پايان \r\n\r\n\r\n","description":"","footnote":"\r\n( 1 ) - مجمع الفصحا ج 1 ص 173 - 174\r\n","page_name":" 730 ","page_number":744},
  {"content":"\r\n\r\n روزى بخواند آخر راوى بصوت دلكش * اين قصه‌هاى ما را در بارگاه سلطان \r\n* * *\r\n ديده ز جمال يار يابد * آن بهره كه از بهار يابد\r\nنىنى ز بهار كى توان يافت * هرچ آن ز جمال يار يابد\r\nاز بوى چو گلستان او دل * گل جويد ليك خار يابد\r\nگفتم كه مبند زلف را گفت * اين فتنه كجا قرار يابد\r\nروزى كه جفاپرست شد يار * آن روز زمانه كار يابد\r\nچون او نتوان بعمرها يافت * هر دم چو من او هزار يابد \r\n\r\n49 - جمال الدين اصفهانى\r\nجمال الدين محمد بن عبد الرزاق اصفهانى « 1 » شاعر نام‌آور قرن ششم و از قصيده‌سرايان معروف ايرانست . در نام و نسب او تذكره‌نويسان متأخر را اشتباهى دست داده است و مثلا آذر « 2 » نام او را عبد الرزاق دانسته است و منشاء اين اشتباه آنست كه جمال الدين را با اضافهء بنوّت معمولا جمال الدين عبد الرزاق « 3 » يا : جمال عبد الرزاق « 4 » مينويسند .\r\nاز اشارهء عوفى دربارهء او چنين برميآيد كه وى زرگر بوده و شاعر خود به اين هنر و همچنين بهنر نقشبندى خود اشاره كرده و گفته است :\r\n تا چو من باشند ابر و باد دايم در دو فصل * در ربيع اين نقشبندى در خزان آن زرگرى \r\nو بسبب نقشبندى و باتوجه بتحقيق مفصلى كه مرحوم وحيد دستگردى كرده است او را جمال نقاش هم مىگفته‌اند « 5 » .\r\nجمال الدين بيشتر عمر خود را در اصفهان گذرانده و گويا در طلب روزى بآذربايجان و مازندران هم سفر كرده باشد . در قطعه‌يى ، از شهر گنجه كه آن را ديده بود ، بنيكى وصف كرده و گفته است :\r\n\r\n\r\n","description":"","footnote":"\r\n( 1 ) - لباب الالباب ج 2 ص 402 ؛ راحة الصدور ص 33\r\n( 2 ) - آتشكده ص 171\r\n( 3 ) - مجمع الفصحا ج 1 ص 177\r\n( 4 ) - المعجم ص 238 و 295\r\n( 5 ) - مقدمهء ديوان جمال الدين اصفهانى . تهران 1320\r\n","page_name":" 731 ","page_number":745},
  {"content":"\r\n\r\n چو شهر گنجه اندر كلّ آفاق * نديدستم حقيقت در همه خاك \r\nجمال الدين را چهار فرزند بوده و خود در يكى از ابيات خويش گفته است :\r\n هست بر پاى من دو بند گران * علقت چار طفل و حب وطن \r\nليكن ازين چهار طفل كه نام ميبرد ، تنها كمال الدين اسمعيل است كه در شاعرى نام‌آور و خلف صدق پدر گرديد .\r\nوفات او را ريو در فهرست نسخ فارسى موزهء بريتانيا بسال 588 نوشته است و فعلا دليلى بر قبول يا ردّ اين قول در دست نيست .\r\nجمال الدين عده‌يى از رجال و معاريف و رؤساى اصفهان و سلاطين و امرا و صدور معاصر خود را مدح گفته است و از آنجمله‌اند :\r\nعده‌يى از رجال آل صاعد يعنى ركن الدين صاعد و قوام الدين صاعد و صدر الدين بن قوام الدين و نظام الدين ابو العلاى صاعد برادر ركن الدين و بهاء الدين بن قوام الدين صاعد .\r\nدو تن از رؤساى آل خجند يعنى صدر الدين خجندى و جمال الدين خجندى .\r\nحسام الدوله اردشير بن علاء الدوله حسن از ملوك آل باوند كه از 567 تا 602 بر طبرستان حكومت مىكرده است .\r\nارسلان بن طغرل سلجوقى ( 555 - 571 )\r\nنصرة الدين جهان‌پهلوان محمد بن ايلدگز ( 568 - 581 )\r\nطغرل بن ارسلان سلجوقى ( 571 - 590 ) .\r\nجمال الدين با عده‌يى از شاعران بزرگ عهد خود نيز رابطه داشته است و از آنجمله‌اند :\r\n1 - خاقانى كه جمال الدين بعد از مهاجات شعراء اصفهان و مجير الدين بيلقانى قصيده‌يى به دو فرستاد بدين مطلع :\r\n كيست كه پيغام من به شهر شروان برد * يك سخن از من بدان مرد سخندان برد \r\n2 - انورى كه جمال قطعه‌يى در مدح او دارد كه بدين بيت آغاز مىشود :\r\n اوحد الدين تويى آنكس كه ملوك * از تو جز لطف حكايت نكنند \r\n3 - رشيد الدين وطواط كه جمال الدين قصيده‌يى در مدح و جواب وى دارد و در\r\n\r\n","description":"","footnote":"","page_name":" 732 ","page_number":746},
  {"content":"\r\n\r\nآن قصيده گفته است :\r\n وصل تو چو شعر رشيد نيست * كاو محرم هر ناسزا نباشد \r\n4 - ظهير الدين فاريابى كه جمال تركيب‌بندى مفصل در ستايش او دارد بدين مطلع :\r\n نالم همى و سود نبينم ز ناله‌ام * فرياد من نميرسد اين اشك ژاله‌ام « 1 » \r\nدر بيت ذيل جمال الدين سيد اشرف و وطواط و انورى را سه حكيم سزاوار ستايش دانسته و خود را چهارم آنان شمرده است :\r\n اشرف و وطواط و انورى سه حكيمند * كز سخن هر سه شد شكفته بهارم\r\nرا بعهم كلبهم اگر تو بگويى * خادمت اين هر سه شخص راست چهارم \r\nجمال الدين از آغاز جوانى شروع بشاعرى كرد « 2 » و هم در ابتداى كار خود شاعرى ماهر بود ، درست مانند پسر خود كمال الدين كه در نوزده سالگى سخنورى نيرومند و پرمايه بود .\r\nشعر جمال الدين خالى از تكلف و روان و سهل و ساده است . در قصائد خود گاه از سنائى و گاه از انورى تقليد نموده ولى چه در تقليدهاى خود و چه در موارد ديگر همواره سهولت و روانى سخن را رعايت كرده است . وى در انواع شعر از قصيده و غزل و تركيب و ترجيع و قطعه و رباعى ، و در انواع مطالب مانند مدح و هجو و وعظ و حكمت وارد شده و در همهء آنها مهارت خود را ثابت كرده است ، خاصه در غزل كه درين نوع بمرحلهء بلندى از كمال نزديك شده و مقدمهء ظهور غزلسرايان بزرگ قرن هفتم خاصه سعدى قرار گرفته است . جمال الدين مانند بسيارى از شاعران اواخر قرن ششم بسنائى و تقليد از وى در مواعظ و حكم علاقهء وافر نشان داده و ورود او درين مبحث هم تنها جنبهء تقليد و تظاهر دارد نه بيان احوالى كه در شاعر بزرگوار غزنه مىبينيم . از اشعار اوست ، در لغز آب :\r\n\r\n\r\n","description":"","footnote":"\r\n( 1 ) - ديوان ظهير ص 347 - 351\r\n( 2 ) -\r\n منگر اندر حداثت سنش * چون بر او از خرد رقم باشد . . . \r\n","page_name":" 733 ","page_number":747},
  {"content":"\r\n\r\n آن جرم پاك چيست چو ارواح انبيا * چون روح بالطافت و چون عقل باصفا\r\nاز باد همچو جوشن و از آفتاب تيغ * از شبه همچو آينه از لطف چون هوا\r\nنازك‌دلى لطيف كه از جنبش نسيم * رويش پر از شكن شود و چشم پرقذا « 1 »\r\nحالى ز نقش و رسم چو صوفى كبودپوش * فارغ ز رنگ و بوى چو پيران پارسا\r\nگاهى چو سيم و گاه چو سيماب و گاه يشم * گاهى بلور ساده و گه درّ پربها\r\nگه يار نفس ناطقه از راه تربيت * گه جان نفس ناميه در نشو و در نما\r\nهم مغز آفرينش و هم مايهء حيات * هم دايهء شجرها هم مادر گيا\r\nگه خوار و گه عزيز و گهى پست و گه بلند * گه تيره گاه صافى و گه دَرد و گه دوا\r\nگردندهء مطيع و خروشندهء خموش * مردافگن ضعيف و سبكِ قسمتِ روا\r\nاز قدر همچو مهر وز قدرت چو آسمان * از رنگ چون زمرد و از شكل اژدها\r\nگاه از ميان كوه گشايد همى كمر * گاهى عنان بسوى گلستان كند رها\r\nگاهى زند بهر نفسى چين به روى در * گاهى كند ز دست خسى پيرهن قبا\r\nخوشخوارتر ز نعمت و شيرين‌تر از اميد * سازنده‌تر ز دولت و روشن‌تر از ذكا\r\nبا چشم عاشقان و رخ دلبران قرين * وز چشم سفلگان و رخ مفلسان جدا\r\nنقاش نيست از چه نگارد همى صور * حمّال نيست بار گران مىكشد چرا\r\nهمخانه نزد او نرسد جز به جوش و جنگ * بيگانه اندرو نشود جز بآشنا\r\nچشمش چو چشم مردم آزاده درفشان * ز آسيب دور چرخ ولى چرخ آسيا\r\nگه هم‌عنان باد صبا گشته در سفر * گه در ركاب خاك زمين گشته مبتلا\r\nراز دلش ز صفحهء رويش بود پديد * همچون ز روى عاشق دلداده در هوا\r\nگه در شمر ز باد بشمشير كرده پاى * گاهى عنان او شده از دست او رها\r\nخواننده نى و دارد پيوسته در كنار * گاهى سفينه گه ورقى چند بينوا\r\nگاهى غريب را بنمايد طريق سير * گاهى طبيب را بنمايد دليلِ دا « 2 »\r\nچون حكم ايزدى سبب صحت است و سقم * چون دور آسمان سبب شدّت و رخا \r\n\r\n\r\n","description":"","footnote":"\r\n( 1 ) - قذاة ، قذا ، قذى : خاشاك ، خاك نرم\r\n( 2 ) - دا : مخفف داء يعنى درد\r\n","page_name":" 734 ","page_number":748},
  {"content":"\r\n\r\n پيوسته در حمايت او لشكر بلاد * همواره در رعايت او اهل روستا\r\nمقصود جستجوى سكندر بشرق و غرب * مطلوب آرزوى شهيدان كربلا\r\nگاهى دهد بتيغ زبان رونق سخن * گاهى زبان تيغ به دو يابد انجلا\r\nصافىدلست ليك شود چون منافقان * همرنگ آنكه باشد با آنش التقا\r\nدودى ازو برآيد و آنگه شود عرق * هرگه كه آفتاب فلك رفت در خبا\r\nفرعون گشته از دم او باطل الوجود * مانده خضر ز شربت او دايم البقا\r\nگاهى چو جبرئيل به خاك آمده ز بر * گاهى چو مصطفى ز زمين رفته بر سما\r\nز او سرفراز گشته همه چيز در جهان * و او سربشيب چون عدوى صدر مقتدا \r\n* * *\r\n بدشمن گو مشو غرّه بگردون * كه گردون نيز با وى مهربان نيست\r\nفلك گر آردت روزى نواله * نگهدارش كه آن بىاستخوان نيست\r\nز دزد مرگ گو ايمن مخسبيد * كه بام زندگى را پاسبان نيست\r\nفلك را هيچ روزى نيست تا شب * كز اينش گونه تيرى در كمان نيست\r\nبكام كس نخواهد گشت گردون * كه گردون را بدست كس عنان نيست\r\nچه چاره جز رضا دادن بتقدير * چو تدبير قضاى آسمان نيست\r\nاز آنست اين‌همه درد دل ما * كه ما را اينچنين‌ها در گمان نيست\r\nحقيقت اين همى بايست دانست * كه جاى زيست در ملك جهان نيست \r\n* * *\r\n « 1 » چو درنوردد فراش امر كن‌فيكون * سراى پردهء سيماب رنگ آينه‌گون\r\nچو قلع گردد ميخ طناب دهر دورنگ * چهارطاق عناصر شود شكسته ستون\r\nنه كله بندد شام از حرير غاليه رنگ * نه حله پوشد صبح از نسيج سقلاطون\r\nمخدرات سماوى تتق « 2 » براندازند * بجا نماند اين هفت قلعهء مدهون\r\nبدست امر شود طى صحايف ملكوت * بپاى قهر شود پست قبهء گردون\r\nعدم بگيرد ناگه عنان دهر شموس « 3 » * فنا درآرد در زير ران جهان حرون « 4 » \r\n\r\n\r\n","description":"","footnote":"\r\n( 1 ) - اين قصيده در وصف قيامت و حشر و نشر است .\r\n( 2 ) - تتق : پرده و چادر بزرگ .\r\n( 3 ) - شموس : چموش\r\n( 4 ) - حرون : سركش\r\n","page_name":" 735 ","page_number":749},
  {"content":"\r\n\r\n فلك بسربرد اطوار شغل كون و فساد * قمر بسربرد ادوار عاد كالعرجون « 1 »\r\nنه صبح بندد بر سر عمامه‌هاى قصب * نه شام گيرد بر كتف حلهء اكسون « 2 »\r\nمكوّنات همه داغ نيستى گيرند * كسى نماند از ضربت زوال مصون\r\nبقذف مهر برآيد ز معدهء مغرب * چنان كه گويى اين ماهيست و آن ذو النون\r\nباحتساب ببازار كون تازد قهر * ز هم به درد اين كفّه‌هاى ناموزون\r\nعدم براند سيلاب بر جهان وجود * چنان كه خرد كند موج هفت چرخ‌نگون\r\nشوند غرقه به دو در مكان شيب و فراز * خورند غوطه درو در زمان بوقلمون\r\nچهار ما در كون از قضا شوند عقيم * بصلب هفت پدر در سلاله گردد خون\r\nز روى چرخ بريزد قراضه‌هاى نجوم * ز زير خاك برافتد ذخاير قارون\r\nز هفت بحر چنان منقطع شود نم ، كآب * كند تيمم در قعر چشمهء جيحون\r\nسپيد مهره چو اندر دمند بهر رحيل * چهار گردد اين هر سه‌ربع نامسكون\r\nحواس رخت بدروازهء عدم ببرند * شوند لشكر ارواح بر فنا مفتون\r\nچهار ماشطه شش قابله سه طفل حدوث * سبك گريزند از رخنهء عدم بيرون\r\nطلاق جويند ارواح از مشيمهء خاك * از آنكه كفو نباشند ، آن شريف اين دون\r\nنمود مركز غبرا سوى عدم حركت * چو يافت قبهء خضرا نورد دور سكون\r\nكمى پذيرند اصناف كارگاه وجود * تهى بمانند اصداف لؤلؤ مكنون\r\nچهار گوشهء حدّ وجود برگيرند * پس افگنند بدرياى نيستيش درون\r\nنشان پى بنماند ز كاروان حدوث * نه رسم ماند و اطلال و نه ره و قانون\r\nكنند ردّ ودايع بصدمت زلزال * نهان خاك ز سرّ خزاين مدفون\r\nبنفخ صور شود مطرب فنا موسوم * برقص و ضرب و بايقاع كوهها مأذون\r\nنه خاك تيره بماند نه آسمان لطيف * نه روح قدس بپايد نه نجدى ملعون\r\nهمه زوال پذيرند جز كه ذات خداى * قديم و قادر وحى و مقدّر بيچون \r\n\r\n\r\n","description":"","footnote":"\r\n( 1 ) - اشاره است به آيه :  حَتَّى عادَ كَالْعُرْجُونِ الْقَدِيمِ  . عرجون : درخت كج شده و شاخه هاى بريده از آن\r\n( 2 ) - اكسون : نوعى از ديبا\r\n","page_name":" 736 ","page_number":750},
  {"content":"\r\n\r\n چو خطبهء لمن الملك بر جهان خواند * نظام ملك ازل با ابد شود مقرون\r\nندا رسد سوى اجزاى مرگ فرسوده * كه چند خواب فنا گر نخورده‌ايد افيون\r\nبرون جهند ز كتم عدم عظام رميم * كه مانده بود بمطمورهء عدم مسجون\r\nهمىگرايد هر جزو سوى مركز خويش * كه هيچ جزو نگردد ز ديگرى مغبون\r\nعظام سوى عظام و عروق سوى عروق * عيون بسوى عيون و جفون بسوى جفون\r\nباقتضاى مقادير ملتئم گردند * نه هيچ جزو بنقصان نه هيچ جزو فزون\r\nهمه مفاصل از اجزاى خود شود مجموع * همه قوالب از اعضاى خود شود مشحون\r\nچو خاطرى كه فراموش كرده ياد آرد * برون ز ديد بديد آورد بكن فيكون\r\nپس آنگهى به ثواب و عقاب حكم كنند * بحسب كردهء خود هركسى شود مرهون\r\nبقصر جسم برآرند باز هودج جان * سواد قالب بار دگر شود مسكون\r\nيكى به حكم ازل مالك نعيم ابد * يكى بسر قضا مالك عذاب الهون\r\nهر آنكه معتقدش نيست اين بود جاهل * وگر حكيم ارسطالس است و افلاطون \r\n* * *\r\n الحذار اى غافلان زين وحشت‌آباد الحذار * الفرار اى عاقلان زين ديو مردم الفرار\r\nاى عجب دلتان بنگرفت و نشد جانتان ملول * زين هواهاى عفن زين آبهاى ناگوار\r\nعرصه‌يى نادلگشاى و بقعه‌يى نادل‌پذير * قرصه‌يى ناسودمند و شربتى ناسازگار\r\nمرگ در وى حاكم و آفات در وى پادشا * ظلم در وى قهرمان و فتنه در وى پيشكار\r\nامن در وى مستحيل و عدل در وى ناپديد * كام در وى ناروا صحت در او ناپايدار\r\nسر در او ظرف صداع و دل در او عين بلا * گل در او وصل زكام و مل درو تخم خمار\r\nمهر را خفاش دشمن شمع را پروانه خصم * جهل را در دست تيغ و عقل را در پاى خار\r\nماه را نقص محاق و مهر را ننگ كسوف * خاكرا عيب زلازل چرخ را رنج دوار\r\nنرگسش بيمار يا بى لاله‌اش دل‌سوخته * غنچه‌اش دلتنگ بينى و بنفشه‌اش سوگوار\r\nصبح او پرده درآمد شام او وحشت‌فزاى * ابر او بيلك « 1 » گذار و برق او خنجرگذار\r\nاندرو بىتهمتى سيمرغ متوارى شده * و آنگهى خيل كلنگان در قطار اندر قطار\r\nناف آهو ديده‌اى مستودع چندين بخور * در دهان شير بين با آن‌همه نخوت بخار \r\n\r\n\r\n","description":"","footnote":"\r\n( 1 ) - بيلك : پيكان\r\n","page_name":" 737 ","page_number":751},
  {"content":"\r\n\r\n روى دريا بين پر از آژنگ از بس خاروخس * و آنگهى جيب صدف بين درج درّ شاهوار\r\nشير را از مور صد زخم اينت انصاف جهان * پيل را از پشه صد رنج اينت عدل روزگار\r\nشمع را هر روز مرگ و لاله را هر شب ذُبول * باغ را هر سال عزل و ماه را هر مه سرار « 1 »\r\nتو گزيده اين‌چنين جايى بر ايوان بقا * راست گويند آن كجا عنوان عقلست اختيار « 2 »\r\nاى تو محسود فلك هم آز را گشتى اسير * و اى تو مسجود ملك هم ديو را گشتى شكار\r\nخيز كاندر عالم جان مسندت افراشتست * برفشان پس دامن از اين خاكدان خاكسار\r\nزير تو گَردست و بالا دود ، بگريز از ميان * پيش از آن كز دود و گردت ديدگان گردد فگار\r\nسرو تو چفته و كمان شد هم نگردى محترز * مشك تو كافور گشت آخر نگيرى اعتبار\r\nرومى روز آب كارت برد و تو در كار آب * زنگى شب رخت عمرت برد و تو در پنج و چار\r\nاز پى روزى چه بايد تاختنها تاختن * وز پى بيشى چرا بايد دويدن تا نثار\r\nحق چو قسمت كرد ضامن شد بتأكيد قسم * هم نميدارى تو رازق را بسوگند استوار\r\nحرص دانى چيست روبه‌بازى طبع خسيس * خشم دانى چيست سگ رويى نفس نابكار\r\nآهوى تست اين پلنگى و سگى و روبهى * بگذر ار مردى ازينان و بهمشان واگذار . . . \r\n* * *\r\n موى سپيد چيست ندانى زبان مرگ * زيرا كه هركه ديد ز خود نااميد شد\r\nدى از زبان حال همىگفت با دلم * چيزى كه جان ز ترس چو از باد بيد شد\r\nگفتا كه برگ مرگ بساز ار نخفته‌اى * تا چند گويمت كه زبانم سپيد شد \r\n* * *\r\n آدمى ز اينجا نخواهد برد هيچ * گر سكندر گردد و قارون شود\r\nدر جهان ديدى كه چون آمد نخست * همچنان كآمد چنان بيرون شود \r\n* * *\r\n چه عجب گر دلت ز من بگرفت * كه مرا دل ز خويشتن بگرفت\r\nشدم از ضعف آنچنان‌كه مرا * باد بربود و پيرهن بگرفت \r\n\r\n\r\n","description":"","footnote":"\r\n( 1 ) - سرار : پوشيده شدن\r\n( 2 ) - اختيار المرأ دليل عقله\r\n","page_name":" 738 ","page_number":752},
  {"content":"\r\n\r\n سخنى با تو خواستم گفتن * گريه خود راه بر سخن بگرفت \r\n* * *\r\n بىتوام كار برنمىآيد * بر من اين غم بسر نمىآيد\r\nترسم از من بدر شود جانم * كز درم دوست درنمىآيد\r\nروز بگذشت و هم نيايد يار * تو چه گويى مگر نمىآيد\r\nاين همه يا رب سحرگاهى * خود يكى كارگر نمىآيد \r\n* * *\r\n يا ز چشمت جفا بياموزم * يا دلت را وفا بياموزم\r\nپرده بردار تا خلايق را * معنى و الضحى بياموزم\r\nتو ز من شرم و من ز تو شوخى * يا بياموز يا بياموزم\r\nنشوى هيچگونه دست‌آموز * چكنم تا ترا بياموزم\r\nبكدامين دعات خواهم يافت * تا روم آن دعا بياموزم \r\n* * *\r\n خشمت آمد كه من ترا گفتم * كه ترا عاشقم خطا گفتم\r\nشايد ار خون شود دلم تا من * به تو ناگفتنى چرا گفتم\r\nمن ز دست زبان برنج درم * سوزيان بين كه تا ترا گفتم\r\nگفتى از عشق جان نخواهى برد * من خود اين با تو بارها گفتم \r\n* * *\r\n خون شد ز فرقت تو دل مهربان من * بربست رخت از غم هجر تو جان من\r\nخوش ميگذشت با تو مرا مدتى بكام * هجرى بدين صفت نبد اندر گمان من\r\nبىوصل دلكش تو تبه گشت كار من * بيروى مهوش تو سيه شد جهان من\r\nدعوى دوستى من و مهر ميكنى * و آنگاه بشنوى سخن دشمنان من\r\nشادى دشمنان و فراق و جفاى يار * هست از هزارگونه زيان بر زيان من\r\nناكرده هيچ جرم براندى مرا ز خويش * آه ار بدوستان رسد اين داستان من \r\n* * *\r\n\r\n","description":"","footnote":"","page_name":" 739 ","page_number":753},
  {"content":"\r\n\r\n آه ار ترا ز درد دل من خبر شدى * اين انده دراز مگر مختصر شدى\r\nچندان سخن كه دوش بگفتم ز حال خويش * آخر چه بودى ار سخنى كارگر شدى\r\nچندين هزار لابه كه من ميكنم ز تو * يا رب چه بودى ار دل تو نرمتر شدى\r\nتو خفته‌اى چو بخت من اى دوست ورنه دوش * ز آن ناله‌هاى زار ترا هم خبر شدى \r\n* * *\r\n يك شهر همىكنند فرياد و نفير * درمانده بدست زلف آن كافر اسير\r\nاى دل اگر از سنگ نه‌اى پندپذير * واى ديده اگر كور نه‌اى عبرت گير \r\n* * *\r\n جز در سر زلف تو نياسايد جان * و اندر تن من بىتو نمىبايد جان\r\nگر سيم و زرم نماند جان دربازم * كز بهر چنين روز به كار آيد جان \r\n* * *\r\n در لطف بنكتهء سخن ميمانى * در كينه به مهر تيغ‌زن ميمانى\r\nدر پرده‌درى باشك من ميمانى * در نيكويى بخويشتن ميمانى \r\n\r\n50 - شرف الدين شفروهء\r\nشرف الدين عبد المؤمن شفروهء اصفهانى از شاعران اواخر قرن ششم بود . اسم او را آذر « 1 » فضل اللّه نوشته و گفته است : « از اقران جمال الدين عبد الرزاق و رفيع الدين لنبانى بود و شاهد بر فضيلتش رسالهء اطباق الذهب « 2 » كافيست كه در مقابل اطواق الذهب زمخشرى مشتمل بر چند كلمه در پند و موعظه و شرح حالات اصناف خلايق نوشته . . . » بنابر اشارهء دولتشاه « 3 » وى در خدمت اتابك شيرگير لقب ملك الشعراء داشت و گويند كه او جمال الدين و مجير الدين بيلقانى را اهاجى ركيك گفته . از ممدوحان وى اتابك شيرگير برادر اتابك ارسلان ابه از سران دولت سلاجقهء عراق بوده است كه در دولت مسعود بن محمد بن ملكشاه ( 527 - 547 ) با او ياورى ميكرده و در جنگ آن سلطان با بوزابه در\r\n\r\n\r\n","description":"","footnote":"\r\n( 1 ) - آتشكده چاپ هند ص 178 .\r\n( 2 ) - اين كتاب چهار بار در لاهور و استانبول و مصر و لكنهو چاپ شده و شيخ يوسف افندى شرحى بر الفاظ آن نوشته كه در 1359 ه در بيروت بطبع رسيده است .\r\n( 3 ) - تذكرة الشعرا ، ص 99 .\r\n","page_name":" 740 ","page_number":754},
  {"content":"\r\n\r\nسال 541 شركت داشته است . تذكره‌نويسان شرف الدين را ملك الشعراء اين اتابك دانسته‌اند . و چون اين شاعر طغرل بن ارسلان ( 573 - 590 ) را نيز مدح گفته است بنابرين بايد روزگار دراز يافته باشد - هدايت گفته است كه ديوان او در هشت هزار بيت است .\r\nاز اشعار اوست :\r\n دلم بربود ناگه دلستانى * بت سنگين دلى نامهربانى\r\nجفاجويى كه پندارد روا نيست * ازو آسوده گردد گر روانى\r\nشدم چون چنگ نالان در فراقش * كشيده پوستى بر استخوانى\r\nلبش بوسى بجانى ميفروشد * نه حيفى ميرود ، جانى بجانى ! \r\n* * *\r\n مى خور اى عاشق شوريده كه بر شاهد گل * باده را بويى و رنگى و هوايى دگرست\r\nآب از آنروى حلالست كه مصنوع خداست * مى چه كردست نه مصنوع خدايى دگرست \r\n* * *\r\n حرامت باد بىما عيش و مستى * دل و جانت فدا هرجا كه هستى\r\nمن اينك در پيت افتان و خيزان * تو پندارى كه دل بردى و رستى \r\n* * *\r\n يكران بادپاى تو چون آب خوش‌رو است * رخش تكاور تو چو كشتى شناورست\r\nچون كرسى روان شده با چارقائمه * چون كشتى دوان شده با چار لنگرست\r\nآهوخرام و گورسرين و پلنگ‌طبع * خرگوش‌گام و شيردل و پيل‌پيكرست\r\nاز بانگ او چو باران زهره همىچكد * زيرا كه خود چو برق و صهيلش چو تندرست\r\nتاب دمش لطيف چو جعد سمنبران * شكل سمش خميده چو ابروى دلبرست \r\n* * *\r\n دلى كه جاى بر آن زلف بىقرار گرفت * قرار بر سر آتش به اختيار گرفت\r\nكسى كه ديده بر آن روى چون نگار انداخت * ز خون ديده رخش در زمان نگار گرفت\r\nز چشم من نرود سرو قامتش چه عجب * كه سرو جاى بر اطراف جويبار گرفت \r\n\r\n","description":"","footnote":"","page_name":" 741 ","page_number":755},
  {"content":"\r\n\r\n ز روزگار بجز فتنه چشم نتوان داشت * كنون كه چشم تو آيين روزگار گرفت \r\n* * *\r\n اى لب لعل تو چون آب خضر روح‌افزاى * بوى زلفت چو نسيم سحر اندوه زداى\r\nرشتهء لؤلؤ منظوم تو ياقوت سلب * پردهء طرهء شبرنگ تو خورشيد نماى\r\nآهوى چشم تو بر شير فلك آخته تيغ * طوطى خط تو بر تنگ شكر ساخته جاى\r\nوعدهء وصل تو چون موسم گل طبع‌افروز * ديدن روى تو چون ساغر مل روح‌افزاى\r\nغمزهء شوخ تو چون طبع جهان فتنه‌پرست * حلقه زلف تو چون دور قمر حادثه‌زاى\r\nچنبر خط تو پيرامن گل عنبر بيز * سنبل زلف تو بر برگ سمن غاليه‌ساى\r\nفگند لاله بر آن عارض گلرنگ كلاه * به درد غنچه بدان پيرهن تنگ‌قباى\r\nگر بدين لطف و نزاكت بچمن درگذرى * از سر نازكشان دامن حسن اندر پاى\r\nنهد از شرم قدت سرو سهى سر بر خاك * شود از بوى خطت باد صبا ناپرواى\r\nدرخور حضرت خويشت شمرد ار بيند * حاكم دوست‌نواز و ملك ملك‌آراى \r\n* * *\r\n آن معنبر خط مشكين تو پيرامن ماه * كرد پرخون جگر سوختهء مشك سياه\r\nرونق ماه‌رخ افزود ز خطّ شبرنگ * شود آرى ز شب تيره فزون رونق ماه\r\nاز شب تيره خط آخر چه كشى بر رويى * كاز لطافت نتوان كرد بر آن روى نگاه\r\nماه گردون ز خجالت چو برويت نگرد * از نزارى چو سر موى شود هر سر ماه\r\nروى آراستهء خويش در آيينه ببين * گر نديدى مه تابان كه بود در خرگاه\r\nدل مهجور مرا از خطر غمزهء تو * جز جناب فلك آراى ملك نيست پناه \r\n* * *\r\n رخت ز سنبل تر بر سمن نقاب كشيد * خطى ز غاليه بر روى آفتاب كشيد\r\nخرد ز كوى طرب رخت عافيت بربست * چو رخت عشق رخت در دل خراب كشيد\r\nز پرنيان عذار چو آفتاب تو ماه * همان كشيد كه توزى ز ماهتاب كشيد\r\nكمند زلف خم اندر خم مسلسل تو * هزار سلسله در حلق شيخ و شاب كشيد \r\n\r\n","description":"","footnote":"","page_name":" 742 ","page_number":756},
  {"content":"\r\n\r\n رخت ز برگ گل و ياسمن كتابى ساخت * رقم ز مشك بر اوراق آن كتاب كشيد \r\n* * *\r\n كس بر درِ عشق اينهمه استاد كه من * يا از تو بدين دردِ دل افتاد كه من\r\nآن را كه ميان ما جدايى افگند * دشنام نميدهم چنان باد كه من \r\n* * *\r\n هر لحظه بنوع دگرم رنجانى * احوال همىپرسى و خود ميدانى\r\nتو سرو روانى و سخن پيش تو باد * ميگويم و سر بخيره مىجنبانى \r\n\r\n51 - عمادى\r\nامير عمادى شهريارى از شاعران استاد اواخر قرن ششم است .\r\nدربارهء اسم و مولد او اختلاف و درين مورد ابهامى موجود است . عوفى « 1 » شاعرى را بنام « عماد الدين الغزنوى » و با لقب « استاد الائمة » اسم ميبرد و حال آنكه ديگر تذكره‌نويسان يا اصلا از چنين شاعرى ياد نمىكنند و يا اگر ياد كنند در ذيل نام عمادى شهريارى ازو ذكرى ميكنند . مثلا « 2 » تقى الدين بيك عمادى غزنوى و يك عمادى شهريارى معتقد است . عمادى غزنوى در نزد او همان عماد الدين غزنوى در لباب الالباب است و او كوشيده است كه اشعار اين دو شاعر را از يكديگر جدا كند .\r\nاما آذر « 3 » در ذيل شاعران رى به عمادى كه اصلش از ولايت شهريار بوده اشاره كرده و گفته است « عمادى ديگر در غزنين نوشته‌اند . گويا هر دو يكى باشند و در ازمنهء مختلفه در آن هر دو جا ( يعنى شهريار و غزنين ) بوده . . . » و هدايت « 4 » برين نظر مطلبى جديد افزايد و گويد بعضى او را ديگرى و پسر مختارى دانند و در باب عمادى اقوال مختلف بسيارست .\r\nخوشبختانه راوندى كه از « امير عمادى » چند جا در كتاب خود اسم برده و اشعارى از وى نقل كرده است يكى از قصائد او را ميآورد كه در لباب الالباب باسم\r\n\r\n\r\n","description":"","footnote":"\r\n( 1 ) - لباب الالباب ج 2 ص 257\r\n( 2 ) - رجوع شود به سخن و سخنوران ج 2 حاشيهء ص 167\r\n( 3 ) - آتشكده چاپ هند ص 214\r\n( 4 ) - مجمع الفصحا ج 1 ص 350\r\n","page_name":" 743 ","page_number":757},
  {"content":"\r\n\r\nعماد الدين غزنوى ضبط شده است و همين امر مسلّم ميدارد كه عوفى اشتباها او را غزنوى دانسته است و آن عماد الدين غزنوى كه او ميگويد همان عمادى شاعر مشهور شيرين‌سخنى است كه مىشناسيم . آن قصيده كه راوندى باسم امير عمادى ذكر كرده « 1 » اينست :\r\n كار خرد ساختست كام هنر حاصلست * هيچ بهانه نماند شاه جهان طغرلست \r\nو اين قصيده عينا از صحيفهء 262 ببعد از مجلد دوم لباب الالباب در ذيل اسم عماد الدين الغزنوى آمده است .\r\nاما اينكه عوفى او را عماد الدين گفته نيز به نظر صحيح نمىآيد يعنى ظاهرا او هم اسم شاعر و هم مولد او را نمىدانسته است . توضيح اين مقال آنست كه عمادى تخلصى است كه شاعر از لقب عماد الدوله فرامرز پادشاه مازندران گرفته است « 2 » . اين تخلص اختصارى از اسم او نيست و لقب استاد الائمه نيز كه براى عمادى ذكر كرده معلوم نيست در شمار همان نعوت و صفاتى است كه بميل خود براى هريك از شاعران آورده و يا واقعا عمادى داراى چنين لقبى بوده است .\r\nآغاز شاعرى عمادى و شهرت وى از دستگاه عماد الدوله فرامرز پسر شهريار از اميران خاندان باوندى است كه در نيمهء اول قرن ششم بر مازندران حكومت داشت .\r\nوى شاعر را از « خاك برداشته » « 3 » و در شعر بر افلاك نشانده بود « 4 » و شاعر كه گويا درين اوان در آغاز كار خود بود تخلص خود را از لقب ممدوح ( عماد الدوله ) برداشت . اينكه هدايت او را معاصر ديالمه دانسته از بابت اشتباه لقب همين فرامرز است با على بن بويه كه او هم عماد الدوله لقب داشت و قريب به دو قرن پيش از عمادى ميزيست .\r\nبعد از فوت عماد الدوله فرامرز ، شاعر از مازندران بعراق رفت و به خدمت سلطان\r\n\r\n\r\n","description":"","footnote":"\r\n( 1 ) - راحة الصدور چاپ محمد اقبال . ليدن 1921 ص 210\r\n( 2 ) - ايضا همان صحيفه\r\n( 3 ) - در مرثيهء فرامرز گفته است :\r\n در خاك نهاده چون توانم ديدن * آن را كه مرا ز خاك برداشته بود \r\n( 4 ) -\r\n در شعر نشانديم بر افلاك * دعوى بچه كار اينك اشعار \r\n","page_name":" 744 ","page_number":758},
  {"content":"\r\n\r\nطغرل بن محمد ( 526 - 529 ) رسيد و او را مدح گفت و از سلطان نواختها يافت و در همان حال مدح اتابك جهان‌پهلوان نيز كه تا سال 581 ميزيسته است در اشعار او ديده مىشود و نيز تقى الدين كاشى مدح طغر بن ارسلان ( 571 - 590 ) را بوى نسبت ميدهد .\r\nوفات او را در سال 582 نوشته‌اند « 1 » و تقى الدين بسال 573 ضبط كرده . قبول تاريخ نخستين با مدحى كه عمادى از جهان‌پهلوان كرده است چندان بعيد به نظر نمىآيد .\r\nبا آنكه عمادى هنگام بازگشت از مازندران بعراق و زندگى درين سامان مقبول نظر شاهان و اميران گشت ، دچار فقر و بىسامانى بود . راوندى گويد « 2 » : « شنيدم كه عمادى كه از شاعران او « 3 » بود بر عبّادى « 4 » قصيده‌يى ميخواند كه : شعر ،\r\n ره مىرويم و ديده برهبر نمىرسد * كان مىكنيم و تيشه بگوهر نمىرسد \r\nعبادى بر سر منبر بود ، عمادى بدين بيت رسيد كه :\r\n بر آستان جاه تو چرخ ار نداد بوس * عذرش قبول كن كه مگر برنمىرسد \r\nعبادى گفت امير عمادى هر آرزو كه دارد بخواهد ! عمادى ملازم قاضى را با خود داشت گفت بهزار دينار زر سرخ محبوسم و موكّل اينست ، وجوه قرض مىبايد ، عبّادى سر فروبرد ، يكى از مريدان گفت ببود ! عبّادى سر برآورد و گفت امير عمادى چو هزار دينار با قرض دهد فردا ديگر قرضش بايد كه بخورد ، مريدى ديگر گفت هزار ديگر ببود ! و عمادى بياسود . . . »\r\nروش عمادى در شعر همان روش معهود شاعران در قرن ششم است يعنى افكار و مضامين باريك و دقيق را در عبارات سليس و تركيبات بديع ميپروراند و اگرچه معانى و مضامين خود را مبتنى بر مسائل غامض علمى يا تصورات خارج از محيط عادت نمىكند ،\r\n\r\n\r\n","description":"","footnote":"\r\n( 1 ) - آتشكده چاپ هند ص 214 و راحة الصدور حاشيه ص 57\r\n( 2 ) - راحة الصدور ص 209\r\n( 3 ) - يعنى سلطان طغرل بن محمد\r\n( 4 ) - يعنى قطب الدين مظفر بن اردشير عبّادى از وعاظ معروف قرن ششم متوفى بسال 547 . رجوع شود بحاشيهء ص 176 از ج 2 سخن و سخنوران و همين كتاب ص 158 و 195 - 196\r\n","page_name":" 745 ","page_number":759},
  {"content":"\r\n\r\nبا اينحال فهم اشعار او گاه بسبب تشبيهات و تعبيرات خاص « 1 » دشوار مىشود و بر روى هم توان گفت سادگى و روانى در غالب اشعار او بيشتر غلبه دارد تا غموض و ابهام بعضى از آنها كه نتيجهء پيچيدن در اوهام و خيالات باريك و استفاده از الفاظ دشوار و تركيبات صعب است . عمادى نه تنها از گرفتن مضامين عادى شعرا امتناعى ندارد بلكه گاه بانتحال نيز مبادرت مىكند و چنان كه شمس قيس « 2 » متعرّض شده است غزل ذيل را از سنائى :\r\n گر درخت صف ز دست لشكر ديو و پرى * مُلك سليمان تراست گُم مكن انگشترى \r\nانتحال كرده ابياتى چند بر آن افزود و قصيده‌يى در مدح شهريار مازندران ترتيب داد .\r\nاز ديوان عمادى نسخى در دست است « 3 » و از اشعار اوست :\r\n اى زلف و رخت سپهر و اختر * وى روى و لبت بهشت و كوثر\r\nگويان ز پى تو ما دل و دل * جويان تو ز نزد ما زر و زر\r\nطوطىّ سياه‌كاسه « 4 » در لب * طاوس سپيد كار « 5 » در بر « 6 »\r\nعشقت برهء دو مادر آمد * هرگز نشود نزار و لاغر\r\nاى دوستى رخ تو ما را * آيد ز غم تو بوى مادر\r\nبر يك ذرّه ز خاك پايت * شد دار الملك جان مقرّر\r\nاز ما بپذير جان اگرچه * درخورد تو نيست اين محقّر\r\nجز روح امين مگس نباشد * آنجا كه لب تو گشت شكّر \r\n\r\n\r\n","description":"","footnote":"\r\n( 1 ) -\r\n طوطى سياه‌كاسه در لب * طاوس سپيد كار در بر \r\n( 2 ) - المعجم فى معايير اشعار العجم چاپ تهران ص 341\r\n( 3 ) - استاد دانشمند آقاى بديع الزمان فروزانفر در جلد دوم سخن و سخنوران ( ص 166 - 177 ) شرح مفصلى در بيان احوال عمادى آورده است . براى كسب اطلاعات بيشتر بدانجا مراجعه كنيد .\r\n( 4 ) - سياه‌كاسه : بخيل\r\n( 5 ) - سپيدكار : بىآزرم\r\n( 6 ) - يعنى لب تو بمنزلهء طوطى بخيلى است ( از حيث سخن گفتن يا بوسه دادن ) و بر تو چون طاوس بىآزرمى .\r\n","page_name":" 746 ","page_number":760},
  {"content":"\r\n\r\n از خشك‌لب عمادى آخر * بشنو غزلى چو چشم او تر\r\nتا تازه كند حكايت تو * در بارگه شه مظفّر \r\n* * *\r\n گنبد مشكين شدست چرخ ز بوى بهار * غاليه پيوند گشت باد ز رخسار يار\r\nجدول تقويم باغ كرد هوا پر نقط * فلسهء زرّين گل كرد صبا بر كنار\r\nترك فريبست برگ از كلهء بوستان * حرفِ نشاطست سرو بر ورق جويبار\r\nز آتش لاله شمال سوخت سحرگه بخور * قرصهء خورشيد را خلخله « 1 » كرد از بخار\r\nدى بتمنّاى دوست خيمه بباغى زدم * تا به كف آرم گلى از رخ او يادگار\r\nاز سر دل‌سوزگى فاخته آمد به من * داد مرا از سخن شربت انده‌گسار\r\nگفت باحوال خويش سخت فرومانده‌اى * گفتم تدبير ؟ گفت سست نبودن به كار\r\nگفت نپنداشتم كار ترا با خلل * گفتم شكرست ، گفت شكر بسى گشت زار\r\nگفت نگويى كه چيست با تو دلارام را * گفتم عهدست ، گفت نيست بعهد استوار\r\nگفت فراوان غمست نامزد عشق تو * گفتم چندست ؟ گفت عشق و غمى بىشمار\r\nپيش شكوفه شدم ريختن آغاز كرد * گفتم اين چيست ؟ گفت قاعدهء روزگار\r\nياسمن اندر عرق راند بر آهنگ او * گفتم مشتاب ! گفت قافله بربست بار\r\nسبزه ميان سرشك موج نماينده بود * گفتم درياست گفت چون غم تو بىكنار\r\nلاله پديدار شد رنگ قبا چون عقيق * گفتم چونست ؟ گفت سوختهء انتظار\r\nنرگس چون چشم دوست غمزه به من برگماشت * گفتم زنهار ! گفت شرط بود زينهار\r\nبر چمن از پاى بط بود فراوان رقم * گفتم مهرست گفت قالب دست چنار\r\nبلبل رنگين سخن راند بر آهنگ او * گفتم مقصود ؟ گفت يافتن غمگسار\r\nگل ز سر طنز گفت چيست بدامن ترا * گفتم زرّست ، گفت نيست بدين اختصار\r\nبُلعجب آمد به چشم شكل بنفشه مرا * گفتم اين چيست ؟ گفت حلقهء زلف نگار\r\nگرد رخ شنبليد داشت نسيم از بهشت * گفتم مشكست ؟ گفت خاك در شهريار \r\n\r\n\r\n","description":"","footnote":"\r\n( 1 ) - خلخله : جامهء باريك . گوشت كه دور استخوان را گرفته باشد .\r\n","page_name":" 747 ","page_number":761},
  {"content":"\r\n\r\n خسرو گردون كمند شاه جهان‌پهلوان * آنكه كند كوه را هيبت او اشكبار \r\n* * *\r\n اى نرگس تو طبيب بيمار * واى لالهء تو امين طرّار\r\nبيمار طبيب تو جهانگير * طرّار امين تو جهاندار\r\nدر پايهء دلبرى سبكروح * وز مايهء دلبرى گران‌بار\r\nبا لطف تو باد در كف آب * با نور تو خاك بر سر نار\r\nبىآهوى چشم تو نسازد * بر عالم شير فتنه پيكار\r\nسوداى تو از براى قربان * بسته است زمانه را بپروار\r\nآنجا كه نمود لعل تو لطف * كفّار نيند زشت‌كردار\r\nو آنجا كه نمود جزع تو قهر * هستند پيمبران گنهكار \r\n* * *\r\n ز آنگه كه در تصرّف اين سبز گلشنم * در كام اژدهاى نيازست مسكنم\r\nدر حلق همچو حلقهء دامى شود مرا * هر رشته‌يى كه از پى صيدى درافگنم\r\nچونانكه عنكبوت لعاب دهن تند * خون جگر ز ديده بتن بر همى تنم\r\nمحتاج نان و آب نيم از براى آنك * غم جاى نان و آب گرفتست در تنم\r\nاز بهر آسمان كمرى لعل كردمى * گر زادهء دو ديده بماندى بدامنم\r\nآزادى آرزوست مرا دير سالهاست * تا كى ز بندگى ؟ نه كم از سرو و سوسنم\r\nبر مرگ دل نهادم و بر زخم تن زدم * گر آدمى رواست كز آهن بود ، منم\r\nاى دست روزگار گَهِ آزمون من * شمشير كن ز لعل كه پاكيزه آهنم\r\nگشتند روشنان فلك خصم من چنانك * خورشيد جز بجنگ نيايد بروزنم\r\nسنگ سخن بلندتر انداختم به چشم * تا آبگينه خانهء افلاك بشكنم\r\nبهتر ز من چراغ نيفروخت روزگار * خورشيد رشك برد بپالوده روغنم\r\nگفتى مگوى هرچه توان گفت زينهار * بحرم شگفت نيست اگر موج ميزنم\r\nچون زنگ‌خورده آينه‌يى گشته‌ام ز غم * بىصيقل سخن نتوان يافت روشنم \r\n\r\n","description":"","footnote":"","page_name":" 748 ","page_number":762},
  {"content":"\r\n\r\n عمريست تا رياضت من ميدهد فلك * كورىّ او هنوز نوآموز توسنم\r\nباز سپيد دانشم و در همه جهان * جر آستان شاه نباشد نشيمنم \r\n* * *\r\n ره ميبريم و ديده برهبر نمىرسد * كان ميكنيم و تيشه بگوهر نميرسد\r\nبا نامهء هدايت تو در طريق عشق * پيك سخن به منزل ياور نمىرسد\r\nاز شور موج عشق تو در بحر آرزو * كشتى انتظار بمعبر نمىرسد\r\nدر بخششى كه بر در حكم تو كرده‌اند * آن را كه سرّ عشق رسد سر نمىرسد\r\nگيريم بر در تو گريبان خويشتن * چون دستمان بدامن داور نمىرسد \r\n* * *\r\n دل و جانم بعشق تو سمرند * همه عالم بدين حديث درند\r\nتو نه‌اى يار ، ليك در غم تو * همه آفاق يار يكدگرند\r\nآهوانند زير غمزهء تو * كه جز از مرغزار جان نچرند\r\nخورش طوطيان شكر باشد * طوطيان لب تو خود شكرند\r\nپشت من گشت حلقه‌يى كه درو * جان فروشند و عشوهء تو خرند\r\nعاشقان را چه روى با تو جز آنك * لب بدوزند و در تو مينگرند\r\nبر در تو مقيم نتوان بود * هوسى ميپزند و ميگذرند \r\n* * *\r\n زلفت بكمال دلرباييست * رويت بجمال جانفزاييست\r\nهر حلقه ز زلف عنبرينت * آلودهء خون آشناييست\r\nبىروى تو عقل بسته دستيست * بىعشق تو جان شكسته پاييست\r\nگفتى كه دلت كجاست ؟ حالى * در زلف نگر نه دور جاييست ! \r\n* * *\r\n بازار بتان از تو شكستى دارد * عشق تو بهر دلى نشستى دارد\r\nچشم تو بهر صومعه مستى دارد * الحق غم تو درازدستى دارد \r\n* * *\r\n\r\n","description":"","footnote":"","page_name":" 749 ","page_number":763},
  {"content":"\r\n\r\n خاكى و ترا مشك ختن دانستم * خارى و ترا گل و سمن دانستم\r\nدردا كه من آنم كه تو ميدانستى * افسوس تو آن نه‌اى كه من دانستم \r\n* * *\r\n دردى كه مرا ز آن رخ نيكوست ببين * وين خسته‌دلم كه بستهء اوست ببين\r\nاى دشمن اگر بكام خويشم خواهى * برخيز و بيا و كردهء دوست ببين \r\n* * *\r\n فرياد و فغان زين فلك آينه‌گون * كز خاك بچرخ بركشد مشتى دون\r\nما منتظران روزگاريم كنون * تا خود فلك از پرده چه آرد بيرون \r\n* * *\r\n امشب منم و جام مى و يار اى شب * تعجيل مكن بصبح زنهار اى شب\r\nصد شب به تو بوده‌ام بتيمار اى شب * يك شب دل عاشقان نگهدار اى شب \r\n\r\n52 - ظهير فاريابى « 1 »\r\nظهير الدين ابو الفضل طاهر بن محمد فاريابى شاعر استاد و سخن‌سراى بليغ پايان قرن ششم و يكى از جملهء بزرگان قصيده‌سرايان و غزلگويانست . لقب و كنيه و نام و نسب او در تذكره‌ها به همين نحو آمده است كه گفته‌ايم و او خود در غزلها ظهير تخلص ميكرده است چنان كه بيايد .\r\n\r\n\r\n","description":"","footnote":"\r\n( 1 ) - براى كسب اطلاع از احوال ظهير رجوع شود به : لباب الالباب ج 2 ص 298 - 307 .\r\nتذكرة الشعراء دولتشاه چاپ هند ص 69 - 72\r\nآتشكدهء آذر چاپ هند ص 312 - 317\r\nمجمع الفصحا ج 1 ص 330 - 336\r\nتاريخ الادب فى ايران من الفردوسى الى السعدى . ترجمهء جلد دوم از تاريخ ادبيات برون چاپ قاهره 1954 ، ص 525 - 543\r\nفهرست بلوشه  ( E . Blochet , Catalogue des manuscrits persans )  موارد مختلف از ج 3\r\nتاريخ گزيدهء حمد اللّه مستوفى چاپ عكسى\r\nديوان ظهير فاريابى چاپ سنگى بتصحيح موسى انصارى\r\nهفت‌اقليم امين احمد رازى نسخهء خطى\r\nتاريخ طبرستان ابن اسفنديار چاپ مرحوم عباس اقبال آشتيانى ج 1 ص 120 - 121\r\nمقالهء اجتماع كواكب بقلم آقاى مجتبى مينوى در مجلهء دانشكدهء ادبيات شمارهء 4 سال 2\r\n","page_name":" 750 ","page_number":764},
  {"content":"\r\n\r\nمولد او فارياب از اعمال جوزجان نزديك بلخ و در مغرب جيحون بود و آن را فيرياب نيز مىگفتند و شش منزل تا بلخ فاصله داشت « 1 » .\r\nاز سال ولادت او اطلاعى نداريم ولى با شواهدى كه از زندگى او در دست داريم بايد در اواسط نيمهء اول قرن ششم متولد شده باشد و بنابرين دورهء ظهور او در شعر مقارن بوده است با دورهء شهرت انورى در خراسان و فتنه‌هايى كه بعد از سنجر در آن ديار پديد آمده بود .\r\nعهد جوانى شاعر در فارياب و نيشابور گذشت و او درين مدت بكسب علوم و اطلاعات مختلف علمى و ادبى اشتغال داشت و در نيشابور بمدح عضد الدين طغانشاه بن مؤيّد آىابه آغاز كرد و گويا اين نخستين كسى باشد كه ظهير الدين او را مدح گفته است .\r\nظهير به مدت توقف خويش در نيشابور در يكى از اشعار اشاره كرده و گفته است :\r\n مرا به مدت شش سال حرص علم و ادب * بخاكدان نشابور كرد زندانى \r\nاين بيت از قطعه‌ييست كه بطغانشاه بن مؤيد خطاب كرده است و چنان كه خواهيم ديد ظهير در آخر عهد همين پادشاه يعنى سال 582 از نيشابور خارج شد و بنابرين مىبايست در حدود سال 577 به اين شهر آمده و در آنجا از حرص اندوختن علم و ادب سكونت اختيار كرده باشد .\r\nدر همين اوان كه ظهير علاوه بر ادب در علوم عقلى نيز بلوغى يافته بود ، بتحقيق در مباحث نجومى پرداخته و بيك مسألهء رائج در آن ايام توجه كرده بود .\r\nچنان كه در ذكر احوال انورى گفتيم منجمان پيش‌بينى كرده بودند كه در سال 582 بر اثر اجتماع سيارات در برج ميزان طوفان باد در عالم رخ خواهد داد و زمين را زير و زبر خواهد كرد . چند تن از شاعران و نويسندگان در صحت و بطلان اين پيشگويى سخنانى گفته‌اند و از آن جمله است ظهير كه در قطعهء مذكور مدعى تأليف رساله‌يى در ابطال حكم طوفان شده ولى ، چنان كه از سخنان او در آن ابيات و ابيات ديگر برميآيد ، مطلقا مورد\r\n\r\n\r\n","description":"","footnote":"\r\n( 1 ) - معجم البلدان ياقوت حموى چاپ لايپزيگ ج 3 ص 840 - 841\r\n","page_name":" 751 ","page_number":765},
  {"content":"\r\n\r\nلطف پادشاه قرار نگرفته است .\r\nاين رساله را ظهير ظاهرا در عهد طغانشاه بن مؤيد تأليف كرد ليكن پادشاه اگر چه پيش‌بينىكنندهء خسف را تشريف داده بود ، بفاريابى توجهى نكرد و او را محروم داشت . درين دو قطعه يك بيت هست كه معلوم ميدارد ممدوح او هنوز منتظر بود تا موقع خسف ( يعنى 29 جمادى الآخرهء سال 582 هجرى ) فرارسد « 1 » و از دو بيت ديگر در قطعهء دوم معلوم مىشود كه اولا شاعر آن قطعه را سه ماه مانده بوقوع حادثه يعنى در اواخر ربيع الاول يا اوايل ربيع الثانى سال 582 گفته و ثانيا تا آن موقع نه ماه بود كه رسالهء خود را نوشته و بشاه تقديم داشته بود و به اين ترتيب تاريخ تأليف رسالهء او وسط سال 581 بوده است « 2 » و ثالثا مخاطب شاعر درين دو قطعه بايد طغانشاه بن مؤيد باشد كه بنقل ابن اثير پايان سلطنتش سال 582 بوده است . دو قطعهء ظهير كه گفته‌ايم اينست :\r\n سر ملوك جهان شهريار روى زمين * بدست و دل حسد بحر و غيرت كانى\r\nاز آن‌زمان كه تو بر تخت ملك بنشستى * فريضه شد كه بجز گرد ظلم ننشانى\r\nمرا به مدت شش سال حرص علم و ادب * بخاكدان نشابور كرد زندانى\r\nبهر هنر كه كسى نام برد در عالم * چنان شدم كه ندارم بعهد خود ثانى\r\nكسى كه منكر اين ماجراست گو بنشين * بمجلس تو و بشنو كلام برهانى\r\nز دست فاقه كشيدم هزار شربت زهر * كه كس مرا ز عرق تر نديد پيشانى\r\nاگر ز قصهء من بنده بشنوى حرفى * ز كردگار بيابى ثواب دوجهانى\r\nچه مايه خدمت شاهان كه پشت پاى زدم * بدان اميد كه بر من سرى بجنبانى\r\nاز آن سبب بجناب تو التجا كردم * مگر كه داد من از روزگار بستانى\r\nمرا ز بهر جوازى كه خواستم صد بار * روا بود كه تو چندين بجان بگردانى ؟\r\nرساله‌يى كه ز انشاء خود فرستادم * بمجلس تو در ابطال حكم طوفانى \r\n\r\n\r\n","description":"","footnote":"\r\n( 1 ) -\r\n اگر در آن سخنت شبهتست و ميخواهى * كه از جريدهء ايام نيز برخوانى \r\n( 2 ) -\r\n طوفان من گذشت كه نه ماه ساختم * از آب ديده شربت و از خون دل كباب\r\nسهلست اين سه ماه دگر نيز همچنين * تن دردهم بدانكه نه نانم بود نه آب \r\n","page_name":" 752 ","page_number":766},
  {"content":"\r\n\r\n اگر در آن سخنت شبهت است و ميخواهى * كه از جريدهء ايام نيز برخوانى\r\nمرا چنان كه بود هم معيشتى بايد * كه بىغذا نتوان داشت روح حيوانى \r\n* * *\r\n شاها زكات گوش و زبان را ز راه لطف * بشنو ز من سؤال و بتشريف ده جواب\r\nآنكس كه حكم كرد بطوفان باد و گفت * آسيب آن عمارت عالى كند خراب\r\nتشريف يافت از تو و اقبال ديد و كس * در بند آن نشد كه خطا گفت يا صواب\r\nمن بنده چون به حجتش ابطال كرده‌ام * با من چرا بوجه دگر مىرود خطاب\r\nبر من و بال شد هنر من بپيش تو * هر ساعتى كه من بهنر كردم انتساب\r\nطوفان من گذشت كه نه ماه ساختم * از آب ديده شربت و از خون دل كباب\r\nسهل است اين سه ماه دگر نيز همچنين * تن درد هم بدانكه نه نانم بود نه آب\r\nليكن ز دست فاقه بترسم كه عاقبت * هم من ز جان برآيم و هم خسرو از عذاب \r\nظاهرا بايد در همين اوان ظهير را كارد به استخوان رسيده و عدم توجه طغانشاه بن مؤيد كار او را سخت و ويرا ناگزير بمهاجرت از خراسان كرده باشد چنان كه از پادشاه مثال باضافهء مركبى براى سفر تقاضا كرد « 1 » و گويا هم در پايان عهد آن پادشاه يعنى در همان سال 582 نيشابور را ترك گفت .\r\nاز سال 582 ببعد ظهير در عراق بسر برده است . نخست از نيشابور بنابر آنچه دولتشاه گفته ، باصفهان رفت و به خدمت صدر الدين الخجندى از كبار رجال آل خجند كه بسال 592 در اصفهان كشته شده است رسيد . دولتشاه در دنبال سخن خود ميگويد : « . . . روزى بسلام خواجه رفت ، ديد كه صدر خواجه مسكن علما و فضلاست . سلام كرد و غريب‌وار\r\n\r\n\r\n","description":"","footnote":"\r\n( 1 ) -\r\n ايا شهى كه گرفته است زير شهپر حفظ * هماى دولتت از اوج ماه تا ماهى\r\nبريد صيت تو در قطع ساحت عالم * قبول مىنكند و هم را بهمراهى . . .\r\n. . . من از جناب تو جاى دگر شوم بچه عذر * مباد كس كه ازين حال يابد آگاهى\r\nكيم قبول كند يا كه بشنود سخنم * كه داد من ندهد دولت طغانشاهى\r\nو گر ضرورتم از شهر مىببايد رفت * چنان كه نه سفرى باشم و نه درگاهى\r\nبجز مثال مرا مركبى دگر بايد * كه برنشينم و سهلست اين اگر خواهى \r\n","page_name":" 753 ","page_number":767},
  {"content":"\r\n\r\nبجايى نشست ، التفاتى چندانكه ميخواست نيافت ، تافته شد و بر بديهه اين قطعه را گفت و بدست خواجه داد :\r\n بزرگوارا دنيا ندارد آن عظمت * كه هيچكس را زيبد بر آن سرافرازى\r\nز چيست كاهل هنر را نمىكنى تمييز * بدين نعيم مزوّر چرا همىنازى\r\nشرف بفضل و هنر باشد و ترا همه هست * تو نيز هم بهنر در زمانه ممتازى\r\nبه من نگه تو ببازى مكن از آنكه بفضل * دلم بگيسوى حوران نمىكند بازى\r\nاگرچه نيست خوشت يك سخن ز من بشنو * چنان كه او را دستور حال خود سازى\r\nتو اين سپر كه ز دنيا كشيده‌اى بر روى * بروز عرض مظالم چنان بيندازى\r\nكه از جواب سلامى كه خلق را بر تست * به هيچ مظلمهء ديگرى نپردازى \r\nو چندانكه خواجه مراعات و مردمى كردش در اصفهان اقامت نكرد و بآذربايجان رفت . . . »\r\nشايد قسمتى از اين داستان صحت داشته باشد ليكن مسلما ظهير الدين مدتى بعد از نخستين ملاقات با صدر خجند در اصفهان باقى ماند چه خود در يكى از قصايدى كه در مدح صدر الدين گفته ، تصريح كرده است كه دو سال تمام به خدمت در اصفهان بوده است .\r\nدر قصايدى كه در مدح صدر خجند ساخته يك بار سخن از يكسال و نيم سكونت در عراق مىكند و معلوم است كه در اين مدت مال و مكنتى فراهم نياورده بود و از متاع جهان اسبى داشت كه شايد همان باشد كه از طغانشاه تقاضا كرده بود :\r\n راست يكسال و نيم شد كه مرا * در عراقست حكم آبشخور\r\nتنم از فاقه خشك شد كه نشد * لبم از آب اين كريمان تر\r\nاسبكى دارم از متاع جهان * همچو كلكت روان ولى لاغر\r\nتا كى از بهر نيم توبره كاه * باشم اندر جوال مشتى خر\r\nتو كه در حل و عقد مختارى * چون روا داريم چنين مضطر \r\nو باز در قصيده‌يى ديگر به دو سال اقامت خود در آستانهء صدر خجند اشاره مىكند و معلوم است كه هنوز زندگانى او سامانى نيافته و او گرفتار مشتى دون و ناكس شده و با آنكه يكسال پيش از صدر براى رهايى استمداد كرده بود ، كار وى بجايى نرسيده و\r\n\r\n","description":"","footnote":"","page_name":" 754 ","page_number":768},
  {"content":"\r\n\r\nهمچنان گرفتار و مضطر مانده بود :\r\n بزرگوارا بعد از هزار قرعه و فال * مرا زمانه بصدر تو كرد راهنمون\r\nدو سال شد كه بر اين فرخ آستانه مرا * شدست دست تفكر به زير روى ستون\r\nچنان مكن كه مرا با هزار گنج هنر * بروزگار تو حاجت بود بمشتى دون . . .\r\nمنم كه پار همين روز هم در اين مجلس * همين تظلم و فرياد كرده‌ام كاكنون \r\nبا توجه به اين اشارات شاعر بطلان قول دولتشاه آشكار ميگردد ولى روشن است كه عطاياى صدر الدين نميتوانست شاعر را خرسند كند و از كلام او آشكار است كه انديشهء عزيمت از اصفهان در او نيرو ميگرفت و سرانجام از آن شهر قصد مازندران و آذربايجان كرد .\r\nظهير الدين از تاريخ خروج خود از اصفهان كه بايد در شهور سال 585 صورت گرفته باشد ، عده‌يى از افراد وزراء و رجال را مدح گفته است و از آنجمله‌اند :\r\nاصفهبد اعظم حسام الدولة و الدين ابو الحسن اردشير بن حسن از مشاهير ملوك آل باوند كه با سلطان تكش و طغرل بن ارسلان دوستى استوار داشت و ظهير را در حق او چند قصيده بود و مدتى ملازمت دستگاه او كرد و « چون شهنشاه اردشير در حق او احسان بسيار و انعام بيشمار فرمود اجازت خواسته به خدمت اتابك قزل ارسلان بن اتابك ايلدگز پيوست ، بوقتى كه آذربايجان و عراق او را بود قصيده‌يى بگفت و اين بيت در آن قصيده انشاء كرد :\r\n شايد كه بعد خدمت سىساله در عراق « 1 » * نانم هنوز خسرو مازندران دهد \r\nخدمتكاران درگاه اردشير روز عرض اين قصيده ببارگاه قزل ارسلان حاضر بودند ، پيش شاه نسخهء اين قصيده و بيت فرستادند ، بفرمود تا براى ظهير اسب با ساخت و طوق و كلاه مرصع و قبا و صد دينار گسيل كردند » « 2 »\r\nديگر از ممدوحان ظهير طغرل بن ارسلان آخرين پادشاه از سلاجقه عراق ( 573 - 590 ) است .\r\n\r\n\r\n","description":"","footnote":"\r\n( 1 ) - مجموع مدت خدمت ظهير در عراق از حدود سال 582 تا 598 از هفده سال متجاوز نبود !\r\n( 2 ) - تاريخ طبرستان ج 1 ص 121\r\n","page_name":" 755 ","page_number":769},
  {"content":"\r\n\r\nديگر قزل ارسلان بن ايلدگز كه از سال 581 تا 587 در آذربايجان و عراق كوس سلطنت و استقلال ميكوفت و پيش از آن نيز در عهد اتابكى برادر خود در آذربايجان استقلال داشت و ظهير در مدح او قصايد بسيار دارد .\r\nديگر اتابك نصرة الدين ابو بكر بن محمد بن ايلدگز كه در سال 587 بعد از برافتادن عم خود جاى او را گرفت و ظهير پيش از اين تاريخ و در دورهء اتابكى او را در قصايد بسيار ستود .\r\nدولتشاه دربارهء رابطهء ظهير با دو اتابك اخير چنين ميگويد كه : « اتابك نصرة الدين ابو بكر بن محمد ايلدگز را ميل آن بود كه ظهير ملازم او باشد ، و ظهير بجانب ابو بكر مايل بود ، و در آخر از قزل ارسلان بگريخت و بابو بكر پيوست و قزل ارسلان بر رغم ظهير مجير الدين بيلقانى را تربيتهاى كلى كرد چنان كه هر هفته او را جامه‌يى سنجاب و اطلس بخشيدى و مجير بتفاخر پوشيدى و فضلا آن رعونت را پسنديده نداشتند و ظهير در باب مجير گفته :\r\n گر بديباهاى فاخر آدمى گردد كسى * پس در اطلس چيست كرم و در عبائى سوسمار » \r\nدر يكى از قصايد ظهير در مدح نصرة الدين ابو بكر اشاره‌ييست بر اينكه بر شاعر تهمت بيزارى از درگاه اتابك بسته بودند و او كوشيد كه اين تهمت را از خود دور سازد و براى اثبات وفادارى خود سوگندهاى گران ياد كند :\r\n زمانه تهمت بد خدمتى نهاد مرا * كه شد ز درگه فرمانده جهان بيزار\r\nكسى كه او نبود آگه از عقيدت من * چو اين سخن شنود باورش كند ناچار\r\nمرا چو فخر بعلم است و اين علامت جهل * كنون كجا برم اين ننگ و چون كشم اين عار\r\n. . . خدايگانا گر كشف حال بنده كنى * ز صدق هرچه بگفتم يكى بود ز هزار\r\nدرِ ترا به همه شرق و غرب نفروشم * كه خاك تودهء فانى ندارد اين مقدار . . .\r\nز حضرتت سبب غيبتم همين بودست * كه بوده‌ام بدل آزرده و بتن بيمار . . . \r\nو اين مىرساند كه ظهير مدتى از درگاه اتابك دور بود و اين امر حمل بر بيزارى او از دستگاه اتابك گرديد و او سرانجام بدان درگاه بازگشت و عذر گذشته بخواست .\r\n\r\n","description":"","footnote":"","page_name":" 756 ","page_number":770},
  {"content":"\r\n\r\nبهرحال ظهير اين اتابك را در قصايد متعددى كه بحدود 35 بالغ است ستوده و هيچيك از معاصران و ممدوحان خود را در اين عده از قصايد مدح نگفته است و اين خود دليل اختصاص او باتابك ابو بكر است .\r\nميگويند ظهير در پايان عمر ترك ملازمت سلاطين گفت و بطاعت و علم مشغول گشت و در تبريز ساكن شد تا در سال 598 بدرود حيات گفت و در مقبرهء سرخاب تبريز مدفون شد .\r\nظهير با عده‌يى از شاعران نامى قرن ششم از قبيل جمال الدين اصفهانى و مجير الدين بيلقانى و خاقانى شروانى و نظامى گنجوى و اثير اخسيكتى و جز آنان معاصر بود و چنان كه بارها در اشعار خود اشاره كرده است هيچيك از معاصران را به چيزى نمىگرفت و خود را برتر از همه ميدانست .\r\nبعد از ظهير ناقدان سخن دربارهء او چندان غلو و مبالغه داشتند كه حتى او را بر انورى نيز برترى مينهادند و چنان كه در حال آن استاد ديده‌ايم بحث دربارهء تفضيل او و انورى بر يكديگر گاه باستفتاء از مشاهير سخنوران عصر مىكشيد چنان كه فضلاى كاشان از مجد الدين همگر سؤال كردند و جواب او را در ذكر انورى آورده‌ايم .\r\nعلت مقايسهء ظهير با انورى آنست كه او در حقيقت دنبالهء روش انورى و هم‌كسوتان او را كه نسل مقدم و معاصر شاعر بوده‌اند ، پيش گرفته و بكمال رسانده بود . سخن او مانند همان دسته از شاعران كه انورى مقدم همه است روان و پر از معانى دقيق است . سخن ظهير در عين آنكه در كمال لطافت و روانى است ، استوار و برگزيده و فصيح و داراى معانى و الفاظ صريح مىباشد . خوانندهء ديوان او جز در چند مورد معدود كمتر بموارد معقد برميخورد و آن موارد هم از حيث غموض و ابهام به هيچ روى باشعار شعراى معاصر او در عراق و آذربايجان نمىرسد .\r\nدر همان حال كه ظهير التزام رديفهاى مشكل مىكند سخن او سهل و رديفها مغلوب قدرت او در بيان هستند و هيچگاه در برابر جودت قريحهء او ياراى اخلال در معانى ندارند . قدرت او در مدح بسيار است و او در اين مورد خلاق معانى گوناگون و قادر بر\r\n\r\n","description":"","footnote":"","page_name":" 757 ","page_number":771},
  {"content":"\r\n\r\nمبالغه‌هاى شگفت‌انگيز و ايراد معانى و مضامين بديع است .\r\nوقتى بغزلهاى ظهير برسيم كمال قدرت او را در شعر آشكار مىبينيم . او در يكى از قصايد خود از جنس غزل ، در همان حال كه بهتر از اجناس ديگر شعر دانسته ، اظهار تنفر و بيزارى كرده و گفته است :\r\n ز شعر جنس غزل بهترست و آن هم نيست * بضاعتى كه توان ساختن از آن بنياد\r\nبناى عمر خرابى گرفت چند كنم * ز رنگ و بوى كَسان خانهء هوس آباد\r\nمرا از آن‌چه كه شيرين‌لبيست در كشمير * مرا از آن‌چه كه سيمين بريست در نوشاد \r\nبا اين حال ظهير نتوانست خود را از سرودن غزلهاى دل‌انگيز و شيوا بازدارد .\r\nوى در اين نوع شعر روش شاعران اواسط قرن ششم را كه عبارت بود از توجه بيشترى بايراد معانى لطيف و الفاظ نرم و هموار در غزل ، ادامه داد و در اين راه از همهء متقدمان پيش افتاد تا بجايى كه بايد گفت ظهير واسطهء ميان انورى و سعدى در تكامل غزل شمرده مىشود .\r\nديوان ظهير يك بار در تهران به خط نستعليق و چاپ سنگى طبع شد . اين نسخه چاپى ممزوجى است از آثار ظهير فاريابى و شمس طبسى و حتى اسم شمس در پايان بعضى از قصايد نيز آمده است و ناشر كه نميدانست شمس طبسى كيست تصور كرده بود كه ظهير فاريابى در جوانى شمس تخلص ميكرد ! بسيارى از غزلها نيز كه در اين ديوان چاپى باسم ظهير فاريابى طبع شده ، از شاعريست بنام ظهير اصفهانى كه در عهد صفويان ميزيست .\r\nبه همين سبب طبع مجددى از ديوان ظهير لازم به نظر مىآيد .\r\nاز اشعار اوست :\r\n سفر گزيدم و بشكست عهد قربى را * مگر بحيله ببينم جمال سلمى را\r\nبلى چو بشكند از هجر اقربا را دل * بسى خطر نبود نيز عهد قربى را\r\nمرا زمانه بعهدى كه طعنه ميزد نفس * هزار بار بهر بيت شعر شعرى را\r\nمزاج كودكى از روى خاصيت بمذاق * هنوز طعم شكَر مينهاد كسنى را\r\nز خان‌ومان بطريقى جدا فگند كه چشم * در آن بماند بحيرت سپهر اعلى را \r\n\r\n","description":"","footnote":"","page_name":" 758 ","page_number":772},
  {"content":"\r\n\r\n زمانه هر نفسم تازه محنتى زايد * اگرچه وعده معيّن شدست حُبلى را\r\nز روزگار بدين روز گشته‌ام خرسند * وداع كرده بكلّى ديار و مأوى را\r\nو ليكن از سر سيرى بود اگر قومى * بترّه باز فروشند منّ و سلوى را\r\nبر آن عزيمتم اكنون كه اختيار كنم * هم از طريق ضرورت صلاح و تقوى را\r\nرضا دهم بحوادث كه بىمشقت رنج * ز جاى برنتوان داشت قدس و رضوى را\r\nبراى تحفهء نظّارگان بيارايم * بحلّه‌هاى عبارت عروس معنى را\r\nاگر بدعوى ديگر برون نمىآيم * نگاه داشته باشم طريق اولى را\r\nچرا بشعر مجرّد مفاخرت نكنم * ز شاعرى چه بد آمد جرير و اعشى را\r\nاگر مرا ز هنر نيست راحتى چه عجب * ز رنگ خويش نباشد نصيب حنّى را\r\nسخن چه عرضه كنم با جماعتى كه ز جهل * ز بانگ خر نشناسند نطق عيسى را\r\nاگرچه طايفه‌يى پيش من در اين دعوى * بريشخند برون مىبرند آرى را\r\nو ليكن اين‌همه چندان بود كه بگشايم * بدست نطق سر حقه‌هاى انشى را\r\nبر آستانهء صدر زمانه افشانم * جواهر سخن خويش صدق دعوى را\r\nخلاصهء نظر سعد مخلص الدين آنك * سعادت از نظر اوست دين و دنيى را \r\n* * *\r\n جانم ز مهرت اى بت نامهربان برفت * اكنون بقاى عشق تو بادا كه جان برفت\r\nدر سينه عشق صدرنشين شد بجاى دل * صبرم چو جاى خويش نديد از ميان برفت\r\nخالى نبود چهرهء صبرم ز اشك گرم * تا ماجراى روز منش بر زبان برفت\r\nهر قطره خون كه آن ز دو چشمم دراوفتاد * هجران بسخره گفت كه لعلى ز كان برفت\r\nيكشب درآمد از درم آن لاله رخ ولى * ننشست همچو شمع ز پا ، در زمان برفت\r\nسوزان دلم بمشعله دارى رهيش بود * كز تن روان به خدمت سرو روان برفت\r\nگفتم كه غمزهء تو مرا كشت رحم كن * گفتا كنون چه سود كه تير از كمان برفت\r\nبيچاره دل كه بوسه خريد از لبت بجان * سودى نكرد از تو و با صد زيان برفت\r\nدر نوبهار حسن تو نشكفت لاله‌يى * كز وى طراوت چمن و گلستان برفت \r\n\r\n","description":"","footnote":"","page_name":" 759 ","page_number":773},
  {"content":"\r\n\r\n آمد خيال روى تو در چشمم آشكار * بر رغم جان كه خيره ز چشمم نهان برفت\r\nعالم حديث عشق من و حسن تو گرفت * آرى چنين بود سخنى كز دهان برفت\r\nچون صيت حكم صدر زمانه جمال دين * آوازهء لطافت تو در جهان برفت \r\n* * *\r\n شرح غم تو لذت شادى بجهان دهد * وصف لب تو طعم شكر در دهان دهد\r\nطاوس جان بجلوه درآيد ز خرمى * گر طوطى لبت بحديثى زبان دهد\r\nشمعى است چهرهء تو كه هر شب ز نور خويش * پروانهء « 1 » عطا بمه آسمان دهد\r\nخلقى ز پرتو تو چو پروانه سوختند * كس نيست كز حقيقت رويت نشان دهد\r\nزلفت بجادوى ببرد هر كجا دليست * و آنگه به چشم و ابروى نامهربان دهد\r\nهندو نديده‌ام كه چو تركان جنگجو * هرچ آيدش بدست بتير و كمان دهد\r\nجز زلف و چهرهء تو نديدم كه هيچكس * خورشيد را بظلمت شب سايبان دهد\r\nمقبل كسى بود كه ز خورشيد عارضت * هجرانش تا بسايهء زلفت امان دهد\r\nگر در رخم بخندى بر من منه سپاس * كان خاصيت به من رخ چون زعفران دهد\r\nوقتست اگر لب تو بعهد مزورى * بيمار عشق را شكر و ناردان دهد\r\nماييم و آب ديده كه سقاى كوى دوست * صد مشك از اين متاع بيك‌تاى نان دهد\r\nآن بخت كو كه عاشق رنجور قوتى * با اين دل ضعيف و تن ناتوان دهد\r\nو آن طاقت از كجا كه صداعى ز درد دل * در بارگاه خسرو خسرو نشان دهد\r\nفرياد من ز طارم گردون گذشت و نيست * امكان آنكه زحمت آن آستان دهد\r\nنه كرسى فلك نهد انديشه زير پاى * تا بوسه بر ركاب قزل ارسلان دهد \r\n* * *\r\n هرگز صبا ز زلف تو يك تار نشكند * تا قدر چين و قيمت تا تار نشكند\r\nدر كيش غمزهء تو شد انداختن حرام * هر ناوكى كه جز دل افكار نشكند\r\nنبود دمى كه در قدمت از پى نثار * چشمم هزار لؤلؤ شهوار نشكند\r\nجز در خيال بردن خطى ز عارضت * نقاش وهم را سر پرگار نشكند \r\n\r\n\r\n","description":"","footnote":"\r\n( 1 ) - پروانه : فرمان\r\n","page_name":" 760 ","page_number":774},
  {"content":"\r\n\r\n دعوى خوبى تو چو باطل نشد به خط * معلوم شد كه رونق گل خار نشكند\r\nتو با دل چو سنگ و مرا راه صبر دور * اينجا چه آبگينه كه در بار نشكند\r\nيك بوسه از لب تو به صد جان توان خريد * گر عشق را ز حسن تو بازار نشكند\r\nروزى بلطف بر رخم آخر نظر كنى * گر قدر زر از آن كف دربار نشكند\r\nآن پادشه نژاد كه جز حزم و عزم او * بر چرخ نام ثابت و سيار نشكند \r\n* * *\r\n سپيده‌دم كه شدم محرم‌سراى سرور * شنيدم آيهء توبوا الى اللّه از لب حور\r\nبه گوش جان من آمدند از حضرت قدس * كه اى خلاصهء تقدير و زبدهء مقدور\r\nجهان رباط خرابيست بر گذرگه سيل * گمان مبر كه بيك مشت گل شود معمور\r\nمگر تو بىخبرى كاندرين مقام ترا * چو دشمنان حسودند دوستان غيور\r\nبكوش تا بسلامت بمأمنى برسى * كه راه سخت مخوفست و منزلت بس دور\r\nببين كه چند فراز و نشيب در راهست * ز آستان عدم تا به پيشگاه نشور\r\nترا مسافت دورودراز در پيش است * بدين دوروزه اقامت چرا شوى مغرور\r\nبر آستان فنا دل منه كه جاى دگر * براى نزهت تو بركشيده‌اند قصور\r\nتو در ميان گروه غريب مهمانى * چنان مكن كه بيكبارگى شوند نفور\r\nببين كه تا شكمت سير و تنت پوشيدست * چه مايه جانور نداز تو خسته و رنجور\r\nچه بارهاست ز تو بر تن سوام و هوام « 1 » * چه داغهاست ز تو بر دل وحوش و طيور\r\nبدشت جانورى خار مىخورد غافل * تو تيز ميكنى از بهر صلب او ساطور\r\nكناغ « 2 » چند ضعيفى به خون دل بتنند * تو جمع آرى كاين اطلس است و آن سيفور « 3 »\r\nز كرم مرده كفن بركنى و درپوشى * ميان اهل مروت كه داردت معذور\r\nبدان هوس كه دهن خوش كنى ز غايت حرص * نشسته‌يى مترصد كه قى كند زنبور\r\nبباده دست ميالاى كاينهمه خونيست * كه قطره‌قطره چكيدست از دل انگور\r\nبوقت صبح شود همچو روز معلومت * كه با كه باخته‌يى عشق در شب ديجور \r\n\r\n\r\n","description":"","footnote":"\r\n( 1 ) - سوام و هوام : چرنده و خزنده\r\n( 2 ) - كناغ : كرم پيله\r\n( 3 ) - سيفور : پارچهء ابريشمى لطيف\r\n","page_name":" 761 ","page_number":775},
  {"content":"\r\n\r\n دل مرا چو گريبان گرفت جذبهء حق * فشاند دامن همت ز خاكدان غرور\r\nبشد ز خاطرم انديشهء مى و معشوق * برفت از سرم آواز بربط و طنبور\r\nكه مرد در تتق « 1 » كبريا نيابد راه * مگر كه لشكر حرص و هوا كند مقهور\r\nز هرچه گفتم و كردم كنون پشيمانم * بجز دعا و ثناى خدايگان صدور \r\n* * *\r\n عشق دل را سوى جانان ميكشد * عقل را در زير فرمان ميكشد\r\nشرح نتوان داد اندر عمرها * آنچه جان از جور جانان ميكشد\r\nتا كشد او خط مشكين گرد ماه * دل قلم بر صفحهء جان ميكشد\r\nچرخ بر دوش از مه نو غاشيه * از بن سى و دو دندان ميكشد\r\nكوردل آنكس كه مىبيند رخش * و آنگهى از نيل چوگان ميكشد\r\nكوه همرنگ لبش لعلى نيافت * تيغ در خورشيد رخشان ميكشد\r\nچشم من در تشنگى ز آن غرقه شد * كآب زان چاه زنخدان ميكشد\r\nبا چنين حسن ار وفايى داشتى * كار ما را جز چنين بگذاشتى\r\nدست گير اى جان كه فرصت درگذشت * پايمردى كن كه آب از سر گذشت\r\nروى چون خورشيد بنماى از نقاب * كآبم از سر همچو نيلوفر گذشت\r\nاى بسا كز هجر آب چشم من * همچو باد مهرگان بر زر گذشت\r\nگفتى از بس مرگ تو باشد وصال * هم نبود و مدتى ديگر گذشت\r\nچند گويى سرگذشت دل بگو * كار دل اكنون گذشت از سر گذشت\r\nاز لب تو بلعجب‌تر پاسخ است * كان چنان تلخست و بر شكر گذشت\r\nواى توكت خون من در گردنست * ورنه ما را نيك و بد هم درگذشت\r\nجان چون سنگين بود تأثيرى نكرد * ورنه هجران تو تقصيرى نكرد \r\n\r\n\r\n","description":"","footnote":"\r\n( 1 ) - تتق : چادر و پردهء بزرگ .\r\n","page_name":" 762 ","page_number":776},
  {"content":"\r\n\r\n سلسله بر طرف ديبا افگند * تا مرا در بند سودا افگند\r\nسركشى بر دست گيرد هر زمان * تا مگر اين كار در پا افگند\r\nدل بحيله ميبرد از عاشقان * و آنگهى در قعر دريا افگند\r\nاز فراقش ذره‌يى گر كم شود * آفتابش ذره بر ما افگند\r\nگاه وعده دايم از بيم و اميد * پردهء امروز و فردا افگند\r\nدل اگر از دست تو آهى زند * آتش اندر سنگ خارا افگند\r\nخود نينديشد كه روزى عاشقش * داورى با صدر دنيا افگند\r\nركن دين مسعود سعد روزگار * كز وجودش ملك دارد افتخار . . . \r\n* * *\r\n باز بر جانم فراقت پادشاهى مىكند * و آنچه در عالم كسى كرد او تباهى مىكند\r\nشهر صبرم تا سپاه عشق تو غارت زند * بر من آن كردى كه با شهرى سپاهى مىكند\r\nبيگناهم كشت عشقت واى اگر بودى گناه * حال چون بودى چو اين در بىگناهى مىكند\r\nچشم تو دعوى خونم كرد و ابرو شد گواه * كژ چرا شد گرنه ميلى « 1 » در گواهى مىكند\r\nبر غمم گفتى صبورى كن بلى شايد كنم * هيچ جايى صبر اگر بىآب ماهى مىكند\r\nبر ظهير اين غصه كمتر نه كه طبع او ز نظم * بر سپهر مهر مدح پادشاهى مىكند\r\nشهريار شير كينه نصرة الدين بيشكين * آنكه شمشيرش ز شيران كينه‌خواهى مىكند \r\n* * *\r\n بىآنكه بكس رسيد زورى از ما * يا گشت پريشان دل مورى از ما\r\nناگاه برآورد بدين رسوايى * شوريده سر زلف تو شورى از ما \r\n* * *\r\n غم كشت مرا و غمگسار آگه نيست * دل خون شد و دلدار ز كار آگه نيست\r\nاين با كه توان گفت كه عمرم بگذشت * در حسرت روى يار و يار آگه نيست \r\n* * *\r\n\r\n\r\n","description":"","footnote":"\r\n( 1 ) - ميل : برگشتن و خميدن و از راه بيرون رفتن .\r\n","page_name":" 763 ","page_number":777},
  {"content":"\r\n\r\n بس دل كه ز تو خون شد و در بر ماندست * بس دست كه از هجر تو بر سر ماندست\r\nاى بس سخنان نغز همچون گوهر * كز گوش تو همچو حلقه بر در ماندست \r\n* * *\r\n اى شب نه ز زلف اوست در پاى تو بند * بس دير و دراز دركشيدى تا چند\r\nاى صبح تو نيستى چو من عاشق زار * من ميگريم بس است بارى تو بخند \r\n* * *\r\n ما قبله ز خانهء قلندر كرديم * وز خاك در مصطبه افسر كرديم\r\nلب بر لب ساغر چو صراحى جان را * خندان خندان فداى ساغر كرديم \r\n* * *\r\n نه برگ شكايت از تو گفتن دارم * نه طاقت درد دل نهفتن دارم\r\nآگنده چو غنچه گشتم از غم درياب * كز تنگدلى سر شكفتن دارم \r\n* * *\r\n بر طرف مه آن طرهء شبرنگش بين * صد تنگ شكر از دهن تنگش بين\r\nبر آتش رخ بىگنه آن هندو را * آويخته يا رب چو دل سنگش بين \r\n* * *\r\n اى روى تو همچو مشك و زلف تو چو خون * ميگويم و مىآيمش از عهده برون\r\nرويت مشكى نرفته در نافه هنوز * زلفت خونى كه آيد از نافه برون \r\n\r\n53 - شرف الدين حسام\r\nشرف الدين حسام الائمة محمد بن ابو بكر نسفى از مشاهير علماء قرن ششم بوده است . عوفى كه نام و لقب او را بنحو مذكور آورده ، او را در همان حال « شرف الدين حسام » ناميده و معلوم است كه به همين اسم شهرت داشته است . وى در « فنون فضايل چون مردم يك فن بود » و عوفى در خدمتش تلمذ ميكرد و از وى اجازهء روايت احاديث گرفت و او خود هر روز آدينه در خانهء « درّ يتيم خاتون » نوبت عقد مجلس وعظ داشت و در اثناء كلام اشعار آبدار زيبا ميخواند . يكى از قصائد اين استاد با رديف بشكند كه به زودى نقل خواهيم كرد ، هم\r\n\r\n","description":"","footnote":"","page_name":" 764 ","page_number":778},
  {"content":"\r\n\r\nدر عصر شاعر مشهور و مورد توجه استادان بزرگ شده بود چنان كه خاقانى هنگامى كه در رى بود و آنجا با شرف الدين حسام او را اتفاق ملاقات افتاده ، ويرا به همان قصيده شناخت و بعجز خود از آوردن نظير آن اقرار آورد . عوفى تفصيل اين ملاقات را چنين آورده است : « از بزرگى شنيدم كه در آن‌وقت كه به سفر قبله رفته بود ، چون برى برسيد ، چنين اتفاق افتاده بود كه خاقانى در رى بود ، حسام الدين به زيارت او رغبتى كرد و بنزديك او شد ، و عمر نوقانى كه استاد قرا و داور دلها بود ، در خدمت او برفت ، و چون بمحاورهء يكديگر انسى گرفتند ، خاقانى پرسيد كه مولانا را لقب چيست ؟ عمر نوقانى گفت مولانا شرف الدين حسام كه بحسام بيان حق را شرح و باطل را شرحه كند .\r\nگفت صاحب نشكند ؟ مولانا سخت ازين سخن بشكست ، چه او در انواع علوم دينى استاد بود و در هر فنى از آن معتقدى ، او را بشعر پارسى نسبت كردن لايق منصب او نبود . گفت آرى در اوائل جوانى و عهد شباب كه مظنهء نادانى باشد خاطر بدان شيوه بيرون شده است و ديرست تا آن سقطات را استغفار ميكنم . خاقانى گفت اى مولانا ! يا ليت كه تمامى ديوان من تراستى و آن يك قصيدهء تو مرا ، چه با آنك اكثر عمر ما بدين منوال مصروف است و فن و شيوهء ما اين ، چندانكه خواستيم تا يك بيت بدين منوال بياريم خاطر ما مسامحت نكرد . پس ساعتى بود غلامان درآمدند و پيش هر يك يكتاى اطلس و مهر زر بنهادند ، حسام الدين معذرتى كرد و گفت :\r\n گنجها بر دل خاقانى اگر عرضه كنند * نه فلك ده يك آن چيز بود كاو بدهد\r\nبتجبر نه بذل مال ستاند ز ملوك * بتواضع نه بمنت سوى بدگو بدهد\r\nچرخ خايد همه انگشت بدندان كه چرا * نيكمردى ببدان اين‌همه نيرو بدهد\r\nكار خاقانى دولاب روان را ماند * كه ز يكسو بستاند بدگر سو بدهد » « 1 » \r\nقصيدهء « نشكند » را شرف الدين حسام در مدح ركن الدين ابو المظفر قلج طمغاج خان مسعود از سلاطين خانيهء ماوراء النهر در اواسط قرن ششم سروده است و اينك بنقل قسمتى از آن و باقى اشعار او مبادرت مىشود :\r\n\r\n\r\n","description":"","footnote":"\r\n( 1 ) - لباب الالباب ج 1 ص 168 - 169\r\n","page_name":" 765 ","page_number":779},
  {"content":"\r\n\r\n هرگز نگار طره بهنجار نشكند * تا بار عشق پشت خرد زار نشكند\r\nپروين‌فشان نگردد چشم جهان‌فروز * تا نوش‌خنده مُهر لب يار نشكند\r\nتا تار زلف او ندهد مايه دور چرخ * بر روى روز زلف شب تار نشكند\r\nيك تار نيست در همه زلفش كه بوى او * قدر هزار نافهء تا تار نشكند\r\nبيمارِ نارِ سينهء يارم ولى بعمر * يك آرزوى اين دل بيمار نشكند\r\nدلخون ناردان و يم گرچه آب او * هرگز حرارت دل پرنار نشكند\r\nآهونگاه چشم وى آن مست شيرگير * جز جان عاقل و دل هشيار نشكند\r\nخون دل منست شرابى كه جز به دو * چشمش خمار غمزهء خونخوار نشكند\r\nاى نوبهار حسن بهاران مشو بباغ * تا چند روز رونق گلزار نشكند\r\nدر جلوه‌گاه روى مكن زلف بىقرار * تا پشت صبر اين دل افگار نشكند\r\nبر گل كلاله مشكن تا صد هزار دل * با زلف مشكبار بيك بار نشكند\r\nجان ده مرا ببوسه نه از بهر من و ليك * تا چشم جان‌ستان ترا كار نشكند\r\nاز زينهار خوارى جزع تو باك نيست * گر لعل آبدار تو زنهار نشكند\r\nياقوت آبدار تو لعليست كآرزوش * جز خاك پاى شاه جهاندار نشكند \r\n* * *\r\n بخدايى كه زلف خوبان را * دام دلهاى عاشقان كردست\r\nپيش خورشيد چهره‌هاى بتان * از خم زلف سايبان كردست\r\nبادِ نقاش را بفصل خزان * زرگر باغ و بوستان كردست\r\nكه رهى در فراق چهرهء تو * چهره چون برگ در خزان كردست\r\nبر كران دلش مدار كه او * جاى مهرت ميان جان كردست \r\n* * *\r\n تا توانى زندگانى آن‌چنان كن با همه * بشنو از من ، اين نصيحت ياد بادا از منت\r\nكآستينها در غم تو تر كنند از آب گرم * گر نشيند خاك نرمى ناگهان بر دامنت \r\n* * *\r\n\r\n","description":"","footnote":"","page_name":" 766 ","page_number":780},
  {"content":"\r\n\r\n دل هر نفسى زيار نيرنگى ديد * هر دم بَدَل صلح ازو جنگى ديد\r\nوز صبر چو بوى يار مىجست نيافت * در اشك گريخت كاندرو رنگى ديد \r\n\r\n54 - مؤيد نسفى\r\nنام او را عوفى « 1 » « مؤيد الدين النسفى » آورده و صورت كوتاه شدهء آن را « مؤيد » نوشته و سيفى هروى « 2 » او را « مؤيد نسفى » خوانده است . او پدر شهاب الدين احمد بن مؤيد نسفى است كه ذكرش خواهد آمد و مانند پسر در دستگاه سلاطين آل افراسياب بسر ميبرده و از آن ميان گويا مداح جلال الدين على بود كه در حدود سال 553 بسلطنت رسيد ، زيرا در قصايد خود يك جا از جلال الدين نام سلطانى نام مىبرد كه بايست مانند مؤيد نسفى در اواسط قرن ششم بوده باشد و او به نظر جز همين جلال الدين على نمىآيد كه با اطاعت از گور خان پادشاه كفارختا ، حكومت سمرقند داشت . عوفى در صفت بلاغت و فصاحت مؤيد گفته است : « سحبان وايل در جنب او باقل و عطارد لطايف اشعار او را ناقل » و الحق آنچه ازو بازمانده نشان كمال استاديش در سخن ميتواند بود . عوفى منظومه‌يى بنام پهلوانان نامه « كه بر منوال مثنوى پرداخته » بود به دو نسبت ميدهد . هدايت « 3 » اطلاعات خود را دربارهء او از لباب - الالباب نقل كرده است و بيش از آنچه گفتيم از وى اطلاعى در دست نيست . از اشعار اوست « 4 »\r\n از جور چرخ هرچه بخلق جهان رسد * تنها ز جور چشم تو بر من همان رسد\r\nجانم به خاك پاى تو دارد طمع و ليك * سيمرغ نيست او كه بدين آشيان رسد\r\nچون گيسوى تو تافته دارد دل مرا * بادى كز آن دو گيسوى عنبرفشان رسد\r\nدل برد و من بدادم و يك شهر غم‌خورست * ترسم كه بر مبالغه بازم زيان رسد\r\nاز مغز من برون نشود لاف عشق تو * درد توام اگرچه بهر استخوان رسد \r\n\r\n\r\n","description":"","footnote":"\r\n( 1 ) - لباب الالباب ج 2 ص 359\r\n( 2 ) - تاريخ نامهء هرات تأليف سيف بن محمد هروى متخلص بسيفى . چاپ كلكته ، 1943 ص 77 و 78\r\n( 3 ) - مجمع الفصحا ج 1 ص 509\r\n( 4 ) - اين ابيات از لباب الالباب و مجمع الفصحا صفحات مذكور و حواشى آقاى سعيد نفيسى بر كتاب تاريخ بيهقى ص 1546 ببعد نقل شده است .\r\n","page_name":" 767 ","page_number":781},
  {"content":"\r\n\r\n گفتم عنان دل به كف آرم ولى كنون * دستى كجا مرا كه بدان خوش عنان رسد\r\nز آسيب روزگار بيفتد ز دست من * هر لقمه‌يى كه از تو مرا با دهان رسد\r\nبر حسن خويش تكيه مكن رخ ز من متاب * كآخر بهار حسن ترا هم خزان رسد\r\nآهسته دار جور و بينديش ز آنكه من * دل بازخواهم از تو چو كارم بجان رسد\r\nتو آفتاب حسنى و هر شب فغان من * چون بخت پهلوان ز تو بر آسمان رسد\r\nمقصود آفرينش عالم جلال دين * كز جود او بهر طرفى كاروان رسد \r\n* * *\r\n بويى كه از بهار نسيم صبا برد * گويى همى ز طرهء دلبند ما برد\r\nطاوس از بنفشه كلاه دگر نهد * وز سبزه پشت طوطى ديگر قبا برد\r\nشمشاد طوق فاخته گردد بكوهسار * خلخال لاله كبك درى را غطا برد\r\nلشكر كشيد ابر بقلب و جناح او * قوس قزح نگر كه چه رنگين لوا برد\r\nاى پادشاه حسن كه در باغ نيكوى * باد غم تو افسر هر پادشا برد\r\nلعلت سعادت در صد پادشا دهد * جزعت سلامت دل صد پارسا برد\r\nما و هواى تو كه درين وقت دست عشق * دامن گرفته پيش سماع و هوا برد\r\nبلبل كنون بروضهء اقبال عشق رفت * كس رخت عاشقى بسراى ريا برد\r\nچشم بهار رعنا بيند چو ما اگر * از خاك پاى تاج اجل توتيا برد\r\nوالاحميد دين كه ز درگاهش آسمان * منشور كبريا و مثال رضا برد . . . \r\n* * *\r\n زبانِ تشنه اندر كام همچون نعل در آتش * به زير خود مغز سوده همچون سرمه در هاون\r\nزمين در نالش و جنبش ز زخم گرز كوه‌آسا * فلك در تابش و رخشش ز عكس تيغ شير اوژن\r\nهمىجوشيد خون از حلقهء تنگ زره بيرون * بدانگونه كه آب نار پالايى بپرويزن\r\nهمه شيب و همه بالا پر اسب و خنجر و زوبين * همه دشت و همه صحرا پر از دست و سر و گردن\r\nيكى چون بهمن و قارن دگر چون رستم دستان * يكى چون طوس و چون گرگين دگر چون گيو و چون بيژن\r\nيكى در كشتن مردان يكى در گشتن ميدان * يكى در آه و در افغان يكى در ناله و شيون \r\n\r\n","description":"","footnote":"","page_name":" 768 ","page_number":782},
  {"content":"\r\n\r\n جهان در ورطهء هائل زمان در موقف حيرت * قضا در سعى خونريزى اجل در كار جان بردن \r\n* * *\r\n از من پدر پير من آن ممتحنى * كردست بكوى نيكنامى وطنى\r\nز آن چاك زنم چو صبح هر پيرهنى * كاو را چو منى بود مرا كو چو منى \r\n\r\n55 - شهاب مؤيد\r\nشهاب الدين احمد بن مؤيد نسفى سمرقندى « 1 » پسر مؤيد الدين نسفى شاعر بزرگ ، و خود از شاعران اواخر قرن ششم و مدّاح ابو المظفر ركن الدين قلج طمغاج خان مسعود است كه ممدوح شرف الدين حسام نيز بوده و از سلاطين خانيهء ماوراء النهر در اواخر قرن ششم است . از احوال او اطلاع كافى در دست نيست و ذكر او در تذكره‌ها مانند لباب الالباب و آتشكده و مجمع الفصحا باختصار و اجمال تمام آمده است . ابياتى كه ازو نقل شده نشانهء كمال تسلط وى در نظم و بيان معانى و مضامين دقيق است . عوفى ميگويد : « لطايف اشعار او بحسن صنعت و لطف عذوبت موسوم است » عروضى « 2 » او را بنام شهابى در شمار شاعران عهد سلجوقى ذكر كرده و هدايت نيز ويرا به همين تخلص خوانده است ليكن وى خود در شعر شهاب تخلص ميكرده است چنان كه درين ابيات ازو مىبينيم .\r\n چون بتحرير مديح تو رسد بنده شهاب * چون سكندر قلمش بر سر گوهر گذرد . . .\r\nبزرگوارا بر درگه تو بنده شهاب * كه از عدوى تو پيشه است ديو سوختنش\r\nز خدمت تو سراسر اميد شد بيمش * بدولت تو يكايك سرور شد حزنش . . . \r\nو گويا علت آنكه عوفى او را هنگام وصف « شهاب آسمان معالى » خوانده ، همين تخلص او به « شهاب » است و بنابرين بايد قول عروضى و هدايت و ديگران را ، اگر مرادشان از شهابى ، همين شهاب الدين احمد نسفى باشد ، اصلاح كرد ، و همچنين اگرچه او را در شمار شاعران آل سلجوق نوشته‌اند ، ليكن آنچه از او در دست داريم در مدح خانيهء\r\n\r\n\r\n","description":"","footnote":"\r\n( 1 ) - لباب الالباب ج 2 ص 362 . مجمع الفصحا ج 1 ص 310\r\n( 2 ) - چهارمقاله ص 28 و حواشى آن صفحهء 155\r\n","page_name":" 769 ","page_number":783},
  {"content":"\r\n\r\nماوراء النهر است و او از ميان آل سلاطين به ابو المظفر ركن الدين قلج طمغاج خان مسعود ابن قرا خان اختصاص داشته كه گويا تا حدود 562 يا 569 در سمرقند سلطنت مىكرده است . وى با سوزنى شاعر معاصر بوده و او را هجو گفته است . آقاى سعيد نفيسى « 1 » مقدارى از اشعار او را علاوه بر آنچه در لباب الالباب و مجمع الفصحا آمده ، از يك جنگ خطى كهن يافته و در حواشى تاريخ بيهقى نقل كرده‌اند .\r\nاينك ابياتى ازو :\r\n بر در مخلوق بودن عمر ضايع كردنست * خاك آن درشو كه آب بندگانش روشنست\r\nز آن گريبان هركه سربر كرد روزى يا شبى * آسمان بر پاى او بوسه‌زنان چون دامنست\r\nآنكه اندر كشت سبز آسمان از فضل او * هم عطارد خوشه‌دار و هم قمر با خرمنست\r\nگنبد گردان بپيش امر او همچون رهيست * رستم دستان بدست قهر او همچون زنست\r\nاز من و تو كهنه‌تر بنده است حكمش را سپهر * و آنگهش بنگر كه طوق ماه نو بر گردنست\r\nدرگذر زين عالم گندم‌نماى جوفروش * كز جفاى او دل احرار ارزن ارزنست\r\nخوش‌هوا صحنيست ليكن شير شرزه در قفاست * بانوا گنجيست ليكن اژدها در مكمنست\r\nزخم احداث زمان بىمرهم آسايشست * بيت احزان جهان بىمونس پيرامنست\r\nدر رياضت كوش كاندر عقبه‌هاى راه دين * سبز خنگ چرخ با پيرى چو كرّهء توسنست\r\nتن زنى در سايه و خورشيد باشد در اسد * زير شير شرزه‌يى مسكين چه جاى مسكنست\r\nمرد دينى درد دين را باش و كام دل بمان * ز آنكه دين و كامرانى همچو آب و روغنست\r\nحُلّهء جنت كسى دوزد كه امروزش ز سوز * تن چو تار ريسمان و دل چو چشم سوزنست\r\nخواب خرگوش اجل كفتاروارت بسته كرد * الحذر كاين بيشه را هر روبهى شيرافگنست\r\nهر كجا نوريست در عالم عديل ظلمتست * هر كجا سوريست در گيتى قرين شيونست\r\nبفگند ديهيم ملك ار چند و الا پادشاست * برنهد سر دود مرگ ار چند عالى روزنست\r\nآنكه سبلت مىنهد بر گوش ، فردا گوش دار * تا بدست مرگ چون درمانده‌يى سبلت كنست \r\n\r\n\r\n","description":"","footnote":"\r\n( 1 ) - حواشى تاريخ بيهقى ص 1534 ببعد\r\n","page_name":" 770 ","page_number":784},
  {"content":"\r\n\r\n حمل ايمان ميبرى با خود سوى دار القرار * شحنهء لا حول بربا خود كه رهبر رهزنست\r\nاز شبيخون اجل شاهى شبى ايمن نخفت * قلعه را گرباره از خارا و دراز آهنست\r\nهر كرا شست اجل افتاد در گرداب عمر * خسته گردد گر چو ماهى روز و شب با جوشنست\r\nتيرگى اين صفه روشن‌تر شود ليكن هنوز * چشم عبرت‌بين ما را سرمه اندر هاونست\r\nگرد آن چون چنبر غربال برگشتن خطاست * كآسمان چشمه‌چشمه رزق را پرويزنست\r\nبر سر كوى قناعت حجره‌يى خواهم گرفت * جان برشوت مىدهم حالى و باقى بر منست\r\nكافرم گر رنج خود بر يك مسلمان افگنم * نيم نانى ميخورم تا نيم‌جانى در تنست \r\n* * *\r\n بناگوش تو اى ترك سمن سيماى سيمين‌تن * سمن را خاك زد در چشم و گل را چاك پيراهن\r\nزنخدان تو چون گويست و چون چوگان مرا قامت * گريبان تو پرماهست و پرپروين مرا دامن\r\nبنازد چون بنازى تو لطافت را طرب در دل * بخندد چون بخندى تو ملاحت را روان در تن\r\nاگر طره بيفشانى و گر رخسار بنمايى * زهى درد شب تيره خهى شرم مه روشن\r\nز عكس لب ميى دادى بما كز جرعهء جامش * ميان چشم مردمها چو مستانند در گلشن\r\nفراقت راست با عمرم مزاج شير با شكر * وصالت راست با جانم خلاف آب با روغن\r\nزبانت مىنياسايد ز تلخ عاشقان گفتن * چو از مدح سر سادات يك ساعت زبان من \r\n* * *\r\n هلال عيد پيدا شد ز روى قبهء خضرا * بسان زورق سيمين روان در نيلگون دريا\r\nشب از مه گشت با زينت چو دست هندو از ياره * هلال از عكس خور روشن چو سيمين ساغر از صهبا\r\nفرورفته چو حورا مهر و چون گيسوش مانده شب * هلال اندر افق رخشان چو گيسو بند آن حورا\r\nچو مهر از اجتماع مه سوى مغرب شتابان شد * تو گفتى اخترى شاهد بجست از چنگل عنقا \r\n\r\n","description":"","footnote":"","page_name":" 771 ","page_number":785},
  {"content":"\r\n\r\n دوات زرّ قرص خور ، كه بود او را علاقهء شب * برفت و نون سيمين ماند ازو بر تختهء مينا\r\nبدان مانست مهر و ماه كاندر سبز ميدانى * زد از چوگان سيمين گوى زرين سرور اعلا\r\nخداوند جهان فرخنده شاه عالم عادل * ملك طمغاج خان مسعود ركن الدين و الدنيا « 1 » \r\n* * *\r\n روى زمين ز خردهء كافور شد نهان * وز دود عود روى بيوشيد آسمان\r\nاز برف پر غضارهء چينى است كوهسار * وز يخ پر از كتارهء « 2 » هنديست آبدان\r\nشاه فلك ز پنجره مىبنگرد از آنك * در زير چادرند عروسان بوستان\r\nبر روى جوى خوانچهء سيمين نهاد بار * تا كاسهء نبات برون زد ز ناودان\r\nرويين شدست چون تن اسفنديار خاك * تا همچو رستمست بزه باد را كمان\r\nهم زاغ راز كسوت عباس خلعتست * هم شاخ را ز رايت سفّاح طيلسان « 3 »\r\nنشگفت اگر ز شدت سرما به اختيار * مرغان بسوى با بزن آيند ز آشيان\r\nعكسى دهد ز چهرهء نوروز يك‌بيك * اكنون كه همچو آينه مصقول شد جهان\r\nسردى كند كه نشكفد امروز همچو گل * طبع جهان ز گرمى بزم خدايگان\r\nشاه زمانه خسرو طمغاج خان كه هست * افراسياب را نسبش تاج خاندان \r\n* * *\r\n « 4 » بسر زلف تو يك بار صبا برگذرد * بعد از آن بر همه آفاق معطر گذرد\r\nمشك و كافور شب و روز چنان لخلخه شد * از نسيمى كه بر آن زلف معنبر گذرد \r\n\r\n\r\n","description":"","footnote":"\r\n( 1 ) - اين قصيده را شهاب الدين احمد از سنائى استقبال كرده و خود در پايان قصيده گفته است :\r\n زبان نيزه برخواند به گوش خصم محرومش * « مكن در جسم و جان منزل كه اين دونست و آن و الا » \r\n( 2 ) - كتاره : قداره\r\n( 3 ) - مراد از كسوت عباسى ، شعار عباسيانست كه سياه بود ؛ و مراد از رايت سفاح علم مؤسس آن دولت است كه سپيد بود ، يعنى برف كه بر شاخ نشسته است .\r\n( 4 ) - از اينجا ببعد اشعارى كه از شهاب الدين احمد نقل مىشود منقولست از حواشى آقاى سعيد نفيسى بر تاريخ بيهقى ص 1539 ببعد كه در يك جنگ كهن بنام اين شاعر يافته‌اند .\r\n","page_name":" 772 ","page_number":786},
  {"content":"\r\n\r\n ناطقه پيش رود بال‌زنان طوطىوار * چون بر آن پسته سخنهاى چو شكّر گذرد\r\nچشم مست خوش تو پر ز كرشمه است مقيم « 1 » * عمر در مستى شك نيست كه خوشتر گذرد\r\nتيغ غمزه‌ات « 2 » همه بر چرخ سپردار آمد * تير قدت همه از سرو زره‌ور گذرد\r\nتا يكى جان مرا گويد در رنج دراز * كه رسن گرچه دراز است بچنبر گذرد\r\nدل ز انبوهى اندوه تو غم مىنخورد * چه يكى نيزه چه سى ، آب چو از سر گذرد\r\nدلم از وعدهء تو سوخته‌تر شد آرى * در فروزاند چون باد بر آذر گذرد\r\nروز هجران تو جز باد بدستم چه بود * چو شب وصل تو با باد برابر گذرد\r\nعنبر زلف ز دستم چه كشى در فصلى * كه ز درياى فلك كشتى عنبر گذرد\r\nابر در راغ همه صورت مانى بيند * باد در باغ همه بربت آزر گذرد\r\nبر سر غنچه نگر ابر سيه را گردان * همچو دودى كه ز عود از بر مجمر گذرد\r\nسرو بين پنجه برون كرده سوى غنچهء گل * گشته آگه كه ازو جام همى درگذرد\r\nخجلست از كف در پاش شهنشاه مگر * كه همى ابر بهارى سيه و تر گذرد\r\nخسرو مشرق مسعود ، كه روز و شب او * همه با راحت و مسعود و منور گذرد \r\n* * *\r\n كشيده تير مژه نرگس سپه شكنش * كه تا بنفشه نگيرد ولايت سمنش\r\nچه آينه است بناگوش او بناميزد * كه تيره مىنكند صد هزار آه منش\r\nچنان نمايد كز آب چشمه ماهى سيم * ز تار پيرهنش همچو سيم پاك تنش\r\nدو صد هزار ستاره فروچكد برخم * چو آفتاب نمايد ز جيب پيرهنش\r\nپرى بمهرهء لعّاب در نمايد روى * پرى ببينم چون برنهم به كف ذقنش\r\nنشانى از دهن تنگ او نيابد كس * از آنكه چشمهء آب حيات شد دهنش \r\n* * *\r\n زره و رست و گره كرده زلف آن دلدار * هزارگونه گره ز آن زره مرا در كار\r\nگره كه گفت كه بر برگ گل گزيند جاى * زره كه ديد كه بر گرد مه زند پرگار \r\n\r\n\r\n","description":"","footnote":"\r\n( 1 ) - مقيم : پيوسته\r\n( 2 ) - خوانده شود : غمزت\r\n","page_name":" 773 ","page_number":787},
  {"content":"\r\n\r\n ز قيروقار حكايت كند بجعد و بزلف * گره كه ديد ز قير و زره كه داشت ز قار\r\nگرت بران گره و آن زره خطر باشد * رعايت فلكست و عنايت دلدار\r\nدلت كه بىگره و بىزره نياسايد * بجعد اويله كن يا بزلف او بگذار\r\nاگر گزاردن حق آن گره خواهى * ز هر گره گرهى را زره فرست نثار \r\n\r\n56 - فلكى شروانى « 1 »\r\nنجم الدين ( يا : افصح الدين ) ابو النظام محمد فلكى شروانى ، از شاعران بزرگ اواخر قرن ششم است . مولدش شهر شماخى مستقر شروانشاهان بود ، و فلكى از آنروى تخلص ميكرد كه در اوايل امر به تحصيل نجوم اشتغال داشت چنان كه تذكره‌نويسان نوشته‌اند در اين فن مهارت داشت . وى از مداحان شروانشاهان و معاصر خاقان اكبر منوچهر بن فريدون و پسر او اخستان بود . فلكى فن ادب و شعر را مانند خاقانى از ابو العلاء گنجوى آموخت و بنابرين آنان كه او را استاد خاقانى ميشمرند باشتباهند . وفات او را آذر بسال 587 نوشته و بعضى ديگر مانند صادق ابن صالح در شاهد صادق 577 ثبت كرده‌اند . ديوان فلكى را تا هفت هزار بيت نوشته‌اند ولى آنچه در دست است به دو هزار بيت نميرسد و از اين مايه شعر دريافته مىشود كه او گوينده‌يى نازك‌خيال و خوش‌عبارت بود و از سخن معقد مغلق ، كه شيوهء معاصران او در شروان و آذربايجان بود ، دورى مىگزيد و به سهولت كلام و روانى سخن متمايل بود و از ميان اشعار او آنها كه در حبس شروانشاه سروده شده لطف و اثرى خاص دارد زيرا او هم مانند خاقانى بزندان شروانشاه افتاد و بتهمت افشاء اسرار چندى در بند آهنين بود تا عاقبت پادشاه او را ببخشيد و از زندان رهايى داد .\r\nاز اشعار اوست :\r\n شب نباشد كه فراق تو دلم خون نكند * و آرزوى تو مرا رنج دل‌افزون نكند\r\nهيچ روزى نبود كانده شوق تو مرا * دل چو آتشكده و ديده چو جيحون نكند\r\nمژه برهم نزند هيچ شبى ديدهء من * تا به خون خاك سر كوى تو معجون نكند \r\n\r\n\r\n","description":"","footnote":"\r\n( 1 ) - سخن و سخنوران ، تأليف آقاى بديع الزمان فروزانفر استاد دانشگاه ؛ ديوان فلكى شروانى چاپ انگلستان ؛ مجمع الفصحا ج 1 ص 381 - 382 ؛ آتشكدهء آذر چاپ هند ص 50 - 51 ؛ تذكرهء هفت‌اقليم امين احمد رازى ؛ تذكرهء الشعراء دولتشاه سمرقندى چاپ هند ص 64\r\n","page_name":" 774 ","page_number":788},
  {"content":"\r\n\r\n زلف چون مار تو آسيب زند لعل ترا * گر به دو نرگس جادوى تو افسون نكند\r\nهر كجا عشق من و حسن ترا وصف كنند * هيچ عاقل صفت ليلى و مجنون نكند\r\nسايهء زلف تو چون فرّ همايست بفال * چونكه فال من دلخسته همايون نكند\r\nگرچه لعلت بوفا وعده بسى داد مرا * نكند وعده وفا تا جگرم خون نكند\r\nگرچه در دايرهء عشق تو جان در خطرست * فلكى را كس ازين دايره بيرون نكند \r\n* * *\r\n سودا زدهء فراق يارم * بازيچهء دست روزگارم\r\nناچيده گلى ز گلبن وصل * صدگونه نهاد هجر خارم\r\nبىآنكه شراب وصل خوردم * از شربت هجر در خمارم\r\nانديشهء دل نمىگذارد * يك لحظه مرا كه دم برآرم\r\nنتوانم گفت كز غم دل * ايام چگونه مىگذارم\r\nاز بهر خداى را نگويى * اى دل كه ز دست تو چه دارم\r\nيكباره سياه گشت روزم * يكباره تباه گشت كارم\r\nاين جامهء صبر چند پوشم * و اين تخم اميد چند كارم\r\nكارم همه انتظار و صبرست * من كشتهء صبر و انتظارم\r\nدل دادم و رفت دلنوازم * غم دارم و نيست غمگسارم\r\nعيد آمد و شد جدا ز من يار * عيدم چه بود چو نيست يارم\r\nاى آنكه ز بيم خشم نامت * گفتن به زبان همىنيارم\r\nجز نقش خيال تو نجويم * بر هرچه دو ديده برگمارم\r\nدرياب ز بهر روز فردا * امروز مرا كه سخت زارم \r\n* * *\r\n هيچكس چاره‌ساز كارم نيست * چه كنم بخت سازگارم نيست\r\nكشتهء صبر و انتظارم و باز * چاره جز صبر و انتظارم نيست\r\nجز بتأثير نحس انجم را * نظرى سوى روزگارم نيست \r\n\r\n","description":"","footnote":"","page_name":" 775 ","page_number":789},
  {"content":"\r\n\r\n باغ عيش مرا خزان دريافت * آه كاميد نو بهارم نيست\r\nبا همه رنج و محنت اين بترست * كه غمم هست و غمگسارم نيست \r\n\r\n57 - خاقانى\r\nحسان العجم افضل الدين بديل ( ابراهيم ) بن على خاقانى حقايقى شروانى يكى از بزرگترين شاعران و از فحول بلغاى ايرانست .\r\nلقب حسان العجم را ، كه به حق درخور اوست ، عمّ او كافى الدين عمر بوى داد « 1 » و خاقانى خود چندبار خويشتن را بدين لقب خوانده « 2 » و عوفى هم همين لقب را براى وى ياد كرده است « 3 » .\r\nاما لقب ديگر او افضل الدين عنوان مشهورتر او بوده است و معاصران وى او را به همين لقب مىخوانده‌اند « 4 » و خود هم خويشتن را بسبب همين لقب گاه افضل ياد مىكرده است « 5 » .\r\nاسم او را تذكره‌نويسان ابراهيم « 6 » نوشته‌اند ولى او خود نام خويش را « بديل » گفته\r\n\r\n\r\n","description":"","footnote":"\r\n( 1 ) - ضمن بيان حقوق كافى الدين در تحفة العراقين گفته است :\r\n چون ديد كه در سخن تمامم * حسّان عجم نهاد نامم \r\nتحفة العراقين ، چاپ دكتر يحيى قريب ص 221 .\r\n( 2 ) -\r\n فرزند محمد عرب اوست * حسّان عجم و را دعاگوست\r\nمصطفى حاضر و حسّان عجم مدح‌سراى * پيش سيمرغ خمش طوطى گويا بينند \r\n( 3 ) - لباب الالباب ج 2 ص 221\r\n( 4 ) - امام مجد الدين گفته است :\r\n افضل الدين امام خاقانى * تاجدار ممالك سخن اوست \r\nو ابو العلاء گنجوى گفته است :\r\n تو اى افضل الدين اگر راست پرسى * بجان عزيزت كه از تو نه شادم \r\n( 5 ) -\r\n افضل ارزين دروغها راند * نام افضل بجز اضل منهيد \r\nو در مرثيهء عماد الدين ابو المواهب ابهرى كه تا دم مرگ ياد خاقانى ميكرده است در تحفة العراقين ( ص 230 ) گفته است :\r\n تا آخر دم ز روز اول * بودى به زبانش افضل افضل \r\n( 6 ) - دولتشاه سمرقندى ص 47 چاپ هند ؛ مجمع الفصحا ج 1 ص 200 ؛ شايد خاقانى در اين مصراع : « بخوان معنى آرايى براهيمى پديد آمد . . . » تعريضى بنام خود داشته باشد و در اين صورت نام « بديل » اسم بعدى و ثانوى اوست .\r\n","page_name":" 776 ","page_number":790},
  {"content":"\r\n\r\nو در بيتى چنين آورده است :\r\n بَدَل من آمدم اندر جهان سنائى را * بدين دليل پدر نام من بديل نهاد \r\nپدر او نجيب الدين على مردى درودگر بود و خاقانى بارها در اشعار خود بدرودگرى او اشارت كرده است « 1 » . جدّ او جولاهه « 2 » و مادرش جاريه‌يى طبّاخ از روميان بوده كه اسلام آورد « 3 » . عمش كافى الدين عمر بن عثمان مردى طبيب و فيلسوف بود و خاقانى تا بيست و پنج سالگى در كنف حمايت و حضانهء تربيت او بود و بارها از حقوق او ياد كرده و آن مرد فيلسوف را بنيكى ستوده « 4 » و نيز چندى از تربيت پسرعمّ خود\r\n\r\n\r\n","description":"","footnote":"\r\n( 1 ) -\r\n از برّ خلائقم سبكبار * بر مائدهء على نجار \r\n( تحفه ص 213 )\r\n وز سوى پدر درو گرم دان * استاد سخن‌تراش دوران \r\n( تحفه ص 206 )\r\n بخوان معنىآرايى براهيمى پديد آمد * ز پشت آزر صنعت على نجّار شروانى \r\n( 2 ) -\r\n جولاهه نژادم از سوى جدّ * در صنعت من كمال ابجد \r\n( تحفه ص 204 )\r\n( 3 ) -\r\n هستم ز پى غذاى جانور * طبّاخ نسب ز سوى مادر \r\n( تحفه ص 207 )\r\n نسطورى موبدى نژادش * اسلامى و ايزدى نهادش . . .\r\nبگريخته از عتاب نسطور * آويخته در كتاب مسطور\r\nكدبانو بوده چون زليخا * بَرده شده باز يوسف‌آسا\r\nاز روم ضلالت آوريده * نخّاس هُديش پروريده\r\nدل‌بُرده چو بَرده در بدايت * پرورده بپردهء هدايت\r\nتا مصحف و لا إله ديده * ز انجيل و صليب در رميده \r\n( 4 ) -\r\n بگريخته‌ام ز ديو خذلان * در سايهء عمر بن عثمان\r\nهم صدرم و هم امام و هم عم * صدر اجل و امام اكرم\r\nبرهانى و هندسى مقالش * افلاطن و ارسطو عيالش\r\nزين عم به من آن شرف رسيدست * كز قرص خور آب و خاك ديدست\r\n. . . مسكين پدرم ز جور ايام * افگند مرا چو زالرا سام\r\nاو سيمرغى نمود در حال * در زير پرم گرفت چون زال\r\nآورد بكوه قاف دانش * پرورد مرا بآشيانش\r\nبا من به يتيم‌دارى آن مرد * آن كرد كه عم بمصطفى كرد\r\n. . . حافظُ بده از پى كمالم * از آتش و آب هفت سالم \r\n","page_name":" 777 ","page_number":791},
  {"content":"\r\n\r\nوحيد الدين عثمان برخوردار بوده است « 1 » و با آنكه در نزد عم و پسر عمّ انواع علوم ادبى و حكمى را فراگرفت چندى نيز در خدمت ابو العلاء گنجوى شاعر بزرگ معاصر خود كه در دستگاه شروانشاهان بسر ميبرد ، كسب فنون شاعرى كرده بود .\r\nعنوان شعرى او در آغاز امر حقايقى بود « 2 » ولى پس از آنكه ابو العلاء ويرا به خدمت خاقان منوچهر معرفى كرد لقب « خاقانى » بر او نهاد « 3 » .\r\nبعد از ورود به خدمت خاقان اكبر فخر الدين منوچهر بن فريدون شروانشاه ، خاقانى بدربار شروانشاهان اختصاص يافت و صلتهاى گران از آن پادشاه به دو رسيد . بعد از چندى از خدمت شروانشاه ملول شد و باميد ديدار استادان خراسان و دربارهاى مشرق آرزوى عراق و خراسان در خاطرش خلجان كرد و اين ميل از اشارات متعدد شاعر مشهود است « 4 » ليكن شروانشاه او را رها نمىكرد تا بميل دل رخت آن سامان بربندد و اين تضييق موجب دلتنگى شاعر بود تا عاقبت روى بعراق نهاد و تارى رفت ليكن آنجا بيمار شد « 5 » و در همان حال خبر حملهء غزان بر خراسان و حبس سنجر و قتل امام محمد بن يحيى به دو رسيد و او را از ادامهء سفر بازداشت و ببازگشت به « حبسگاه شروان » مجبور ساخت « 6 » . اما چيزى از توقف او در شروان و حضور در مجالس شروانشاه نگذشت كه به قصد حج و ديدن امراى عراقين اجازت سفر خواست و در زيارت مكه و مدينه\r\n\r\n\r\n","description":"","footnote":"\r\n( 1 ) - تحفة العراقين ص 224 - 226\r\n( 2 ) - مجمع الفصحا ج 1 ص 200 .\r\n( 3 ) -\r\n چو شاعر شدى بر دمت پيش خاقان * بخاقانيت من لقب برنهادم \r\n( ابو العلاء گنجوى )\r\n( 4 ) -\r\n اى عراق اللّه جارك نيك مشغوفم به تو * وى خراسان عمرك اللّه سخت مشتاقم ترا \r\n( 5 ) - ازين معنى در قصيدهء ذيل خبر داده است :\r\n خاك سياه بر سر آب و هواى رى * دور از مجاوران مكارم نماى رى \r\n( 6 ) -\r\n آن مصر مملكت كه تو ديدى خراب شد * و آن نيل مكرمت كه شنيدى سراب شد\r\n. . . گردون سر محمد يحيى بباد داد * محنت رقيب سنجر مالك رقاب شد\r\n. . . آن كعبهء وفا كه خراسانش نام بود * اكنون بپاى پيل حوادث خراب شد\r\nعزمت كه زى جناب خراسان درست بود * برهم شكن كد بوى امان ز آن جناب شد\r\nبر طاق نه حديث سفر ز آنكه روزگار * چون طالع تو نامزد انقلاب شد\r\nدر حبسگاه شروان با درد دل بساز * كآن درد راه توشهء يوم الحساب شد \r\n","page_name":" 778 ","page_number":792},
  {"content":"\r\n\r\nقصائد غرّا سرود و در بازگشت با چند تن از رجال بزرگ و از آن جمله با سلطان محمد بن محمود سلجوقى ( 548 - 554 ) و جمال الدين محمد بن على اصفهانى وزير قطب الدين صاحب موصل ملاقات كرد و با معرفى اين وزير به خدمت المقتفى لامر اللّه خليفهء عباسى رسيد و گويا خليفه تكليف شغل دبيرى بوى كرد « 1 » و او نپذيرفت و در همين اوان كه مصادف با حدود سال 551 يا 552 بوده است سرگرم سرودن تحفة العراقين خود بود « 2 » .\r\nدر دنبال سفر خود ببغداد ، خاقانى كاخ مداين را ديد و قصيدهء غرّاى خود را دربارهء آن كاخ مخروب بساخت و در ورود باصفهان قصيدهء خود را در وصف اصفهان و اعتذار از هجوى كه مجير الدين بيلقانى دربارهء آن شهر سروده و بخاقانى نسبت داده بود ، پرداخت « 3 » و كدورتى را كه رجال آن شهر نسبت بخاقانى يافته بودند ، و نمودارى از\r\n\r\n\r\n","description":"","footnote":"\r\n( 1 ) -\r\n خليفه گويد خاقانيا دبيرى كن * كه پايگاه ترا بر فلك گذارم سر \r\n( 2 ) - در تحفة العراقين گفته است كه بعد از سى سال خسف خواهد بود :\r\n در گوش مقلّدان اقوال * دادند خبر كه بعد سى سال\r\nسرّيست بسير اختران در * خسفى است به بيست و يك قران در \r\nو چون قران كواكب در سال 582 اتفاق افتاده است پس تاريخ نظم تحفة العراقين كه در بازگشت از سفر اول صورت گرفته بود سال 551 - 552 است .\r\nدر قصيده‌يى كه در همين سفر در مدح جمال الدين محمد بن على بن ابو منصور اصفهانى وزير صاحب موصل ساخته اين بيت را آورده است :\r\n در سنه ثانون الف به حضرت موصل * راندم ثانون الف سزاى صفاهان \r\n( يعنى در سال 551 ثنايى سزاى صفاهان گفته‌ام ) و بنابرين مسلم است كه تاريخ ورود خاقانى بعراق همين سال بوده است .\r\n( 3 ) -\r\n نكهت حور است يا صفاى صفاهان * جبهت جوز است يا لقاى صفاهان\r\n. . . ديو رجيم آنكه بود دزد بيانم * گردم طغيان زد از هجاى صفاهان\r\nاو بقيامت سپيد روى نخيزد * ز آنكه سيه بست بر قفاى صفاهان\r\nاهل صفاهان مرا بدى ز چه گويند * من چه خطا كرده‌ام بجاى صفاهان\r\n. . . جرم ز شاگرد پس عتاب بر استاد * اينت بد استاد اصدقاى صفاهان\r\nكردهء قصّار پس عقوبت حداد * اين مثل و آن اولياى صفاهان \r\nاز اشعارى كه مجير الدين بيلقانى در ذم اصفاهان ساخته بود اين رباعى بنام خاقانى شهرت يافت :\r\n گفتم ز صفاهان مدد جان خيزد * لعليست مروت كه از آن كان خيزد\r\nكى دانستم كاهل صفاهان كورند * با اين‌همه سرمه كز صفاهان خيزد \r\n","page_name":" 779 ","page_number":793},
  {"content":"\r\n\r\nآن را در قصيدهء جمال الدين عبد الرزاق مىبينيم « 1 » ، بصفا مبدل كرد .\r\nدر بازگشت بشروان باز خاقانى بدربار شروانشاه پيوست ليكن ميان او و شروانشاه به علت نامعلومى ، كه شايد سعايت ساعيان بوده است ، كار بنقار و كدورت كشيد چنان كه كار بحبس شاعر انجاميد و بعد از مدتى قريب بيك سال بشفاعت عز الدوله نجات يافت . حبس خاقانى وسيلهء سرودن چند قصيدهء حبسيهء زيباى او شده كه در ديوانش ثبت است . و او بعد از چندى در حدود سال 569 « 2 » به سفر حج رفت و بعد از بازگشت بشروان در سال 571 فرزندش رشيد الدين را كه نزديك بيست سال داشت از دست داد و بعد از آن مصيبت‌هايى ديگر بر او روى نمود چندانكه ميل بعزلت كرد و در اواخر عمر در تبريز بسر برد و در همانشهر درگذشت و در مقبرة الشعراء محلهء سرخاب تبريز مدفون شد .\r\nسال وفات او را دولتشاه 582 نوشته است و آن را باعداد ديگر نيز نقل كرده‌اند و از آن جمله در كتاب نتايج الافكار اين واقعه بسال 595 ثبت شده است « 3 » و اين قول اقرب بصوابست « 4 » .\r\nخاقانى با خاقان اكبر ابو الهيجا فخر الدين منوچهر بن فريدون شروانشاه و پسرش خاقان كبير جلال الدين ابو المظفر اخستان بن منوچهر كه هر دو باستاد توجه و اقبالى تام داشتند و ويرا براتبه و صلات جزيل مينواختند ، معاصر بود . غير از شروانشاهان خاقانى با امراى اطراف و حتى سلاطين دوردستى مانند خوارزمشاه نيز رابطه داشت و آنانرا مدح ميگفت و ازين ممدوحانند : علاء الدين اتسز بن محمد خوارزمشاه ( 521 - 551 ) كه خاقانى او را در اوايل عهد شاعرى خود مدح گفته بود « 5 » ؛ و نصرة الدين اسپهبد\r\n\r\n\r\n","description":"","footnote":"\r\n( 1 ) -\r\n كيست كه پيغام من بسوى شروان برد * يك سخن از من بدان مرد سخندان برد\r\nگويد خاقانيا اينهمه ناموس چيست * نه هركه دو بيت گفت لقب ز خاقان برد . . . \r\n( 2 ) - سخن و سخنوران ، آقاى فروزانفر ج 2 ص 334\r\n( 3 ) - دانشمندان آذربايجان ، مرحوم تربيت ص 130\r\n( 4 ) - سخن و سخنوران ، آقاى فروزانفر ص 349\r\n( 5 ) - در قصيده‌يى كه بمدح اين پادشاه گفته عمر خود را بيست و چهار سال ذكر كرده است :\r\n ساعت روز و شب است سال حياتم بلى * جملهء ساعات هست بيست و چهار از شمار \r\n","page_name":" 780 ","page_number":794},
  {"content":"\r\n\r\nابو المظفر كيالواشير ؛ و غياث الدين محمد بن محمود بن ملكشاه ( 548 - 554 ) كه خاقانى در سفر عراق او را ديدار كرد ؛ و ركن الدين ارسلان بن طغرل ( 555 - 571 ) ؛ و مظفر الدين قزل ارسلان عثمان بن ايلدگز ( 581 - 587 ) كه خاقانى را بوى ارادتى تمام بود ؛ و علاء الدين تكش بن ايل ارسلان خوارزمشاه و چند تن ديگر از شهرياران نواحى مجاور شروان .\r\nاز شاعران عهد خود خاقانى با چند تن روابطى بدوستى يا دشمنى داشت و از همهء آنان قديمتر ابو العلاء گنجوى است كه استاد خاقانى در شعر و ادب بود و او را بعد از تربيت دختر داد و بدربار شروانشاه برد ليكن كارشان به زودى بنقار و هجو كشيد و در تحفة العراقين خاقانى ابياتى در هجو آن استاد هست « 1 » ليكن خاقانى پاداش اين بىادبى را باستاد از شاگرد خود مجير الدين بيلقانى گرفت و از بدزبانيهاى او چنان كه بايد آزرده شد .\r\nاز معاصران خاقانى ميان او و نظامى رشته‌هاى مودت بسبب قرب جوار مستحكم بود و چون خاقانى درگذشت نظامى در رثاء او گفت :\r\n همىگفتم كه خاقانى دريغاگوى من باشد * دريغا من شدم آخر دريغاگوى خاقانى \r\nرشيد الدين وطواط شاعر استاد عهد خاقانى هم چندى با استاد دوستى داشته و آن دو بزرگ يكديگر را ثنا گفته‌اند ولى آخر كارشان بهجا كشيد .\r\nفلكى شروانى هم از معاصران و ياران خاقانى بود و اثير اخسيكتى كه طريقهء خاقانى را تتبع ميكرده از معارضان وى شمرده ميشد .\r\nعلاوه برين گروه خاقانى با عده‌يى ديگر از شاعران و عالمان زمان روابط نزديك و مكاتبه داشته و بر روى هم كمتر كسى از شاعران است كه هم در عهد خود به آن درجه از اشتهار رسيده باشد كه او رسيد .\r\nاز آثار خاقانى علاوه بر ديوان او كه متضمن قصايد و مقطعات و ترجيعات و غزلها و رباعيات است ، مثنوى تحفة العراقين اوست كه بنام جمال الدين ابو جعفر محمد بن\r\n\r\n\r\n","description":"","footnote":"\r\n( 1 ) -\r\n بينى سگ گنجه را درين كوى * هم سرخ‌قفا و هم سيه‌روى . . . \r\nتحفة العراقين ص 235 - 237\r\n","page_name":" 781 ","page_number":795},
  {"content":"\r\n\r\nعلى اصفهانى وزير صاحب موصل كه از رجال معروف قرن ششم بوده است سروده .\r\nاين منظومه را خاقانى در شرح نخستين مسافرت خود به مكه و عراقين ساخته و در ذكر هر شهر از رجال و معاريف آن نيز ياد كرده و در آخر هم ابياتى در حسب حال خود آورده است .\r\nخاقانى از جملهء بزرگترين شاعران قصيده‌گوى و از اركان شعر فارسى است .\r\nقوت انديشه و مهارت او در تركيب الفاظ و خلق معانى و ابتكار مضامين جديد و پيش گرفتن راههاى خاص در توصيف و تشبيه مشهور است ، و هيچ قصيده و قطعه و شعر او نيست كه ازين جهات تازگى نداشته باشد . قدرتى كه او در التزام رديفهاى مشكل نشان داده كم‌نظير است چنان كه در بسيارى از قصائد خود يك فعل مانند « برافگند » « برنخاست » « نيامده است » « نمىيابم » « برافروز » « شكستم » و امثال آنها ، يا يك فعل و متعلق آن مانند « دركشم هر صبحدم » « 1 » و « برنتابد بيش ازين » « 2 » يا اسم و صفت را رديف قرار داده است . مهارت خاقانى در وصف از غالب شاعران قصيده‌سرا بيشتر است .\r\nاوصاف مختلف او مانند وصف آتش ، باديه ، صبح ، مجالس بزم ، بهار ، خزان ، طلوع آفتاب و امثال آنها در شمار اوصاف رائع زبان فارسى است . تركيبات او كه غالبا با خيالات بديع همراه و باستعارات و كنايات عجيب آميخته است ، معانى خاصى را كه تا عهد او سابقه نداشته مشتمل است مانند « اكسير نفس ناطقه » براى « سخن » ، دو طفل هندو براى دو مردمك چشم ، سه گنج نفس يعنى قواى سه‌گانهء متفكره و متخيله و حافظه ، مهد چشم ، قصر دماغ « 3 » و صدها تركيب نظير اينها كه در هر قصيده و غالبا در هر بيت از ابيات قصيده‌هاى او ميتوان يافت .\r\nخاقانى بر اثر احاطه بغالب علوم و اطلاعات و اسمار مختلف عهد خود ، و قدرت\r\n\r\n\r\n","description":"","footnote":"\r\n( 1 ) -\r\n از دو عالم دامن از جان دركشم هر صبحدم * پاى نوميدى بدامان دركشم هر صبحدم \r\n( 2 ) -\r\n كوى عشق آمد شد ما برنتابد بيش ازين * دامن تر بردن آنجا برنتابد بيش ازين \r\n( 3 ) -\r\n اين يكى اكسير نفس ناطقه * بر سر صدر زمان خواهم فشاند\r\nاين دو طفل هندو اندر مهد چشم * بر بزرگ خرده‌دان خواهم فشاند\r\nاين سه گنج نفس از قصر دماغ * بر امام انس و جان خواهم فشاند \r\n","page_name":" 782 ","page_number":796},
  {"content":"\r\n\r\nخارق العاده‌يى كه در استفاده از آن اطلاعات در تعاريض كلام داشته ، توانسته است مضامين علمى خاصى در شعر ايجاد كند كه غالب آنها پيش ازو سابقه نداشته است .\r\nبراى او استفاده از لغات عرب در شعر فارسى محدود به حدى نيست حتى آنها كه براى فارسىزبانان غرابت استعمال دارد « 1 » . با تمام اين احوال چيزى كه شعر خاقانى را مشكل نشان ميدهد و دشوار مينماياند اين دو علت اخير يعنى استفاده از افكار و اطلاعات علمى و به كار بردن لغات دشوار نيست ، بلكه اين دو عامل وقتى با عوامل مختلفى از قبيل رقت فكر و باريك‌انديشى او در ابداع مضامين و اختراع تركيبات خاص تازه و به كار بردن استعارات و كنايات مختلف و متعدد و امثال آنها جمع شود ، فهم بعضى از ابيات او را دشوار مىكند و با تمام اين احوال اگر كسى با لهجه و سياق سخن او خو گيرد از وسعت دايرهء اين اشكالات بسيار كاسته مىشود .\r\nاين شاعر استاد كه مانند اكثر استادان عهد خود بروش سنائى در زهد و وعظ نظر داشته ، بسيار كوشيده است كه ازين حيث با او برابرى كند و در غالب قصائد حكمى و غزلهاى خود از آن استاد پيروى نمايد ، و از مفاخرات او يكى آنست كه خود را جانشين سنائى ميداند « 2 » و شايد يكى از علل اين امر ذوق و علاقه‌يى باشد كه در اواخر حال بتصوف حاصل كرده و بقول خود در سى سال چند چله نشسته بود .\r\nخاقانى در عين مداحى مردى ابىّ الطبع و بلندهمت و آزاده بود و با وجود نزديكى بدربارهاى معروف و علاقه‌يى كه از جانب شروانشاه و خليفه بتعهد امور ديوانى از طرف او شده بود ، همواره ازينگونه مشاغل كه بانصراف او از عوالم معنوى ميانجاميد اجتناب داشت .\r\nبر رويهم اين شاعر از باب علم و ادب و مقام و مرتبهء بلند و استادى و مهارت در\r\n\r\n\r\n","description":"","footnote":"\r\n( 1 ) - مانند قمطره و رحل درين دو بيت :\r\n قطرهء كوثر و قمطرهء قند * از شكرهاى لفظ او اثر است\r\nرَحل زندقه جهان بگرفت * اى كسان گوش بر رَحَل منهيد \r\n( 2 ) - در قطعه‌يى بمطلع ذيل :\r\n چون فلك دور سنائى درنوشت * آسمان چون من سخن‌گستر بزاد \r\n","page_name":" 783 ","page_number":797},
  {"content":"\r\n\r\nفن خود در شمار شاعران كم‌نظير و از اركان شعر فارسى است و شيوهء او كه در شمار سبكهاى مطبوع شعر است ، پس از وى مورد تقليد و پيروى بسيارى از شاعران پارسىزبان قرار گرفت « 1 » .\r\nاز اشعار اوست :\r\n رخسار صبح پرده بعمدا برافگند * راز دل زمانه بصحرا برافگند\r\nمستان صبح چهره مطرا بمى كنند * كاين پير طيلسان مطرّا برافگند\r\nجنبيد شيب « 2 » مقرعهء صبحدم كنون * ترسم كه نقره خنگ « 3 » به بالا برافگند\r\nدردِه ركاب مى كه شعاعش عنان‌زنان * بر خنگ صبح برقع رعنا برافگند\r\nگردون يهود يا نه بكتف كبود خويش * آن زرد پاره بين كه چه پيدا برافگند\r\nچون بركشد قوارهء ديبا ز جيب صبح * سِحرا كه بر قوارهء ديبا برافگند\r\nهر صبحدم كه برچِند آن مهره‌ها فلك * بر رقعه كعبتين همه يكتا برافگند\r\nبا مهره‌ها ، كنيم قدحها چو آسمان * آن كعبتين برقعهء مينا برافگند \r\n\r\n\r\n","description":"","footnote":"\r\n( 1 ) - با آنكه دربارهء خاقانى از مآخذ مختلفى ميتوان استفاده كرد فعلا براى كسب اطلاع جامع از او علاوه بر تذكره‌ها از مآخذ ذيل استفاده شود :\r\n * N . de Khanikoff , Memoire sur Khacani poete persan du XLL siecle . Journal asiatique , n . 1864 - 1865 . * E . G . Browne . A Literary History of Persia , vol . II , p . 391 - 400 . \r\nو ترجمهء آن به عربى بقلم دكتر ابراهيم امين الشواربى بنام « تاريخ الادب فى ايران من الفردوسى الى السعدى » چاپ قاهره 1373 هجرى ص 495 - 506 .\r\n* سخن و سخنوران ، آقاى بديع الزمان فروزانفر . ج 2 ص 300 - 403\r\n* دانشمندان آذربايجان ، مرحوم محمد على تربيت ص 129 - 132\r\n* مقدمهء ديوان خاقانى چاپ تهران 1316 بتصحيح مرحوم عبد الرسولى\r\n* تاريخ ادبيات ايران ، آقاى دكتر رضازاده شفق تهران 1321 ص 205 - 225\r\n* مقدمهء مثنوى تحفة العراقين بتصحيح دكتر يحيى قريب . تهران 1333\r\n* مثنوى تحفة العراقين و ديوان غزليات و قصائد خاقانى حاوى نكات فراوانى دربارهء احوال استاد است كه از غالب آنها استفاده كرده‌ام .\r\n( 2 ) - شيب : رشتهء تازيانه\r\n( 3 ) - نقره خنگ : اسب سفيد ، مراد آفتابست .\r\n","page_name":" 784 ","page_number":798},
  {"content":"\r\n\r\n درياكشان كوه جگر باده‌يى به كف * كز تف بكوه لرزهء دريا برافگند\r\nكيخسروانه جام ز خون سياوشان * گنج فراسياب بسيما برافگند\r\nعاشق بر غم سبحهء زاهد كند صبوح * بس جرعه هم بزاهد قرّا برافگند\r\nاز جام دجله دجله كشد پس به روى خاك * از جرعه سبحه سبحه هويدا برافگند\r\nآب حيات نوشد پس خاك مردگان * بر روى هفت دخمهء خضرا برافگند\r\nاز بس كه جرعه بر تن افسردهء زمين * آن آتشين دواج سراپا برافگند\r\nگردد زمين ز جرعه چنان مست كز درون * هر گنج زر كه داشت بعمدا برافگند\r\nاول كسى كه خاك شود جرعه را منم * چون دست صبح قرعهء صهبا برافگند\r\nساقى به ياد دار كه چون جام مى دهى * بحرى دهى كه كوه غم از جا برافگند\r\nيك گوش‌ماهى « 1 » از همه‌كس بيش ده مرا * تا بحر سينه جيفهء سودا برافگند\r\nجام و مى چو صبح و شفق ده كه عكس آن * گلگونه صبح را شفق‌آسا برافگند . . .\r\nهر هفت كرده « 2 » پردگى رز بخرگه آر * تا هفت پردهء خرد ما برافگند . . .\r\nامروز كم خورانده فردا چه دانى آنك * ايام قفل بر در فردا برافگند\r\nمنقل برآر چون دل عاشق كه حجره را * رنگ سرشك عاشق شيدا برافگند\r\nسردست سخت سنبلهء رز بخرمن آر * تا سستيى بعقرب سرما برافگند\r\nبىصرفه در تنور كن آن زرّ صرف را * كو شعله‌ها بصرفه و عوّا « 3 » برافگند\r\nگويى كه خرمگس پرداز خان عنكبوت * بر پر سبز رنگ غُبيرا « 4 » برافگند\r\nماند بعنكبوت سطرلابِ آفتاب * زو ذره‌هاى لا يتجزا برافگند\r\nاز هر دريچه شكل صليبى چو روميان * بر رنگ‌رنگ روى بحيرا برافگند\r\nنالنده اسقفى ز بر بستر پلاس * رومى لحاف زرد بپهنا برافگند \r\n\r\n\r\n","description":"","footnote":"\r\n( 1 ) - گوش‌ماهى : پيالهء كوچك\r\n( 2 ) - هر هفت كرده : آراسته\r\n( 3 ) - صرفه و عوا : نام دو منزل از منازل قمر\r\n( 4 ) - غبيراء : نوعى گياه ريگستانى است\r\n","page_name":" 785 ","page_number":799},
  {"content":"\r\n\r\n غوغاى ديو و خيل پرى چون بهم رسند * خيل پرى شكست بغوغا برافگند\r\nمريخ بين كه در زحل افتد پس از دهان * پروين صفت كواكب رخشا برافگند\r\nطاوس بين كه زاغ خورد و آنگه از گلو * گاورس ريزهاى منقا برافگند\r\nمجلس چو گرم گردد چون آه عاشقان * مى راز عاشقان شكيبا برافگند\r\nساقى تذرو رنگ و بطوق غبب چو كبك * طوق دگر ز عنبر سارا برافگند\r\nبر دست آن تذر و چو پاى كبوتران * مىبين كه رنگ عيد چه زيبا برافگند\r\n. . . چون بَلبَله « 1 » دهان به دهان قدح برد * گويى كه عَروه بال بعَفرا « 2 » برافگند\r\nيا فاخته كه لب‌بلب بچه آورد * از حلق ناردان مصفا برافگند\r\nخيكست « 3 » زنگى خفقان دار كز جگر * وقت دهان‌گشا همه صفرا برافگند\r\nمطرب بسِحركارىِ هاروت در سَماع * خجلت به روى زهرهء زهرا برافگند\r\nانگشت ارغنون زن رومى بزخمه بر * تب لرزهء تنا تننانا برافگند\r\nچنگى بَده بلورين ماهىّ آبدار « 4 » * چون آب لرزه وقت محاكا « 5 » برافگند\r\nبربط كَريست هشت زبان كش بهشت گوش * هر دم شكنجه دست توانا برافگند\r\nنايست بسته حلق و گرفته دهان ، چرا * از سرفه خون قنينهء حمرا برافگند\r\nدر چنبر دف آهو و گورست و يوز و سگ * كاين صف بر آن كمين بمدارا برافگند\r\nحلق رباب بسته طنابست اسيروار * كز درد حلق ناله بر اعضا برافگند\r\nدرّ درى كه خاطر خاقانى آورد * قيمت ببزم خسرو و الا برافگند \r\n* * *\r\n « 6 » صبحدم چون كله بندد آه دودآساى من * چون شفق در خون نشيند چشم شب‌پيماى من \r\n\r\n\r\n","description":"","footnote":"\r\n( 1 ) - بلبله : قنينه\r\n( 2 ) - عروه و عفرا : نام عاشق و معشوقى\r\n( 3 ) - مراد خيك شرابست\r\n( 4 ) - مراد از ده ماهى بلورين آبدار ، ده انگشت است\r\n( 5 ) - محاكا ، محاكات : باهم سخن گفتن ، حكايت كردن\r\n( 6 ) - اين قصيده را در حبس شروانشاه سروده است\r\n","page_name":" 786 ","page_number":800},
  {"content":"\r\n\r\n مجلس غم ساخته است و من چو بيد سوخته * تا به من راوق « 1 » كند مژگان مى پالاى من\r\nتيرباران سحر دارم سپر چون نفگند * اين كهن گرگ خشن بارانى از غوغاى من\r\nاين خماهن « 2 » گون كه چون ريم‌آهنم « 3 » پالود و سوخت * شد سكاهن « 4 » پوشش از درد دل درواى « 5 » من\r\nمار ديدى در گيا پيچان كنون در غار غم * مار بين پيچيده بر ساق گياآساى من\r\nاژدها بين حلقه گشته خفته زير دامنم * ز آن نجنبم ترسم آگه گردد اژدرهاى من\r\nتا نترسند اين دو طفل هندو اندر مهد چشم * زير دامن پوشم اژدرهاى جان‌فرساى من\r\nدست آهنگر مرا در مار ضحاكى كشيد * گنج افريدون چه سود اندر دل داناى من\r\nآتشين آب از خوى خونين برانم تا بكعب * كآسيا سنگيست بر پاى زمين‌پيماى من\r\nجيب من بر صدره « 6 » خارا « 7 » عتابى « 8 » شد ز اشك * كوه خارا زير عطف « 9 » دامن خاراى من\r\nروى خاك‌آلود من چون كاه بر ديوار حبس * از رخم كهگل كند اشك زمين انداى من\r\nچون كنار شمع بينى ساق من دندانه‌دار * ساق من خاييد گويى بخت دندان‌خاى « 10 » من\r\nتا كه لرزان ساق من بر آهنين‌كرسى نشست * مىبلرزد ساق عرش از آه صور آواى من\r\nبوسه خواهم داد ويحك بند پندآموز را * لاجرم زين‌بند چنبروار شد بالاى من\r\nدر سيه‌كارى چو شب‌روى سپيد آرم چو صبح * پس سپيد آيد سيه خانه بشب مأواى من\r\nپشت بر ديوار زندان روى بر بام فلك * چون فلك شد پرشكوفه نرگس بيناى من\r\nمحنت و من روىدرروى آمده چون جو ز مغز * فندق‌آسا بسته روزن سقف محنت‌زاى من\r\nغصهء هرروز و يا رب يا رب هر نيمشب * تا چه خواهد كرد يا رب يا رب شبهاى من\r\nهست چون صبح آشكارا كاين صباح چند را * بيم صبح رستخيزست از شب يلداى من\r\nروزه كردم نذر چون مريم كه هم مريم صفاست * خاطر روح القدس پيوند عيسىزاى من \r\n\r\n\r\n","description":"","footnote":"\r\n( 1 ) - راوق : صافى شراب\r\n( 2 ) - خماهن : حجر الحديد\r\n( 3 ) - ريم‌آهن : چرك و زنگ آهن كه از آهن گداخته هنگام كوبيدن پتك جدا شود\r\n( 4 ) - سكاهن : مركب از سركه و آهن . رنگى سياه كه چرم را هنگام دباغى بدان رنگ كنند\r\n( 5 ) - دروا : واژگون و متحير\r\n( 6 ) - صدره : سينه‌پوش\r\n( 7 ) - خارا : نوعى از جامه‌هاى ابريشمين\r\n( 8 ) - خاراى عتابى : خاراى مخطط\r\n( 9 ) - عطف : چين ، آن قسمت از دامن كه برگردانده باشند .\r\n( 10 ) - بخت دندان‌خاى : كنايه از بخت ناموافق است .\r\n","page_name":" 787 ","page_number":801},
  {"content":"\r\n\r\n نيست بر من روزه در بيمارى دل ز آن مرا * روزه باطل مىكند اشك دهان‌آلاى من\r\nاشك چشمم در دهان افتد گه افطار از آنك * جز كه آب گرم پستى « 1 » نگذرد از ناى من\r\nپاى من گويى به درد كج‌روى مأخوذ بود * پاى را اين دردسر بود از سر سوداى من\r\nز آنكه داغ آهنين آخر دواى دردهاست « 2 » * ز آتشين آه من آهن داغ شد بر پاى من\r\nنى كه يك آه مرا هم صد موكل بر سراست * ورنه چرخستى مشبك ز آه پهلوساى من\r\nروى ديلم ديدم از غم موى شد زوبين مرا * همچو موى ديلم اندر هم شكست اعضاى من\r\nچون ربابم كاسه خشكست و خزينه خاليست * پس طنابم در گلو افگنده‌اند اعداى من\r\nاى عفى اللّه خواجگانى كز سر صفراى جاه * خوانده‌اند امروز انار اللّه بر خضراى من\r\nچون زر از پرواى عزت چون گل از پرواى عيش * نيستشان پروانه‌وار از بيخودى پرواى من\r\nچيست زر و گل بدست الا كه خار پاى عقل * صيد خارى كى شود عقل سخن پيراى من\r\nزر دو حرف افتاد و باهم هر دو را پيوند نه * پس كجا پيوند سازد با دل يكتاى من\r\nدر تموزم برگ بيدى نه ، ولى از روى قدر * بادزن شد شاخ طوبى از پى گرماى من\r\nبرگ خرمايم كه از من بادزن سازند خلق * باد سردم در لبست و ريزريز اجزاى من\r\nنافهء مشكم كه گر بندم كنى در صد حصار * سوى جان پرواز جويد طيب جان‌افزاى من\r\nنافه را كيمخت « 3 » رنگين سرزنشها كرد و گفت * نيك بدرنگى ندارى صورت زيباى من\r\nنافه گفتش يافه كم‌گو كآيت معنى مراست * و اينك اينك حجت گويا دم بوياى من\r\nآينه رنگى كه پيداى تو از پنهان به است * كيميا فعلم كه پنهانم به از پيداى من\r\nكعبه‌وارم مقتداى سبزپوشان فلك * كز وطاى عيسى آيد شقهء ديباى من\r\nدر ممزج « 4 » باشم و ممزوج كوثر خاطرم * در معرج « 5 » غلطم و معراج رضوان جاى من\r\nچند بيغاره « 6 » كه در بيغولهء غارى شدى * اى پى غولان گرفته دورى از صحراى من\r\nآبنوسم در بن دريا نشينم با صدف * خس نيم تا بر سر آيم كف بود همتاى من\r\nجان‌فشانم عقل پاشم فيض رانم دل دهم * طبع عالم كيست تا گردد عمل فرماى من\r\nعلوى و روحانى و غيبى و قدسى زاده‌ام * كى بود در بند اسطقسات استقصاى من \r\n\r\n\r\n","description":"","footnote":"\r\n( 1 ) - پست : آردى كه از گندم يا جو بريان كرده كنند\r\n( 2 ) - اشاره است به : آخر الدواء الكى\r\n( 3 ) - كيمخت : پوست دباغت شدهء چين‌دار ، ساغرى .\r\n( 4 ) - ممزج : مستراح\r\n( 5 ) - معرج : خانهء پستى كه در آن راست نتوان ايستاد\r\n( 6 ) - بيغاره : سرزنش\r\n","page_name":" 788 ","page_number":802},
  {"content":"\r\n\r\n دايهء من عقل و زقه شرع و مهد انصاف بود * آخشيجان امهات و علويان آباى من\r\nچون دو پستان طبيعت را بصبرآلود عقل * در دبستان طريقت شد دل والاى من\r\nوز دگر سو چون خليل اللّه دروگرزاده‌ام * بود خواهر گير مريم مادر ترساى من\r\nپردهء فقرم مشيمه دست نطقم قابله * خاك شروان مولد و دار الادب منشاى من\r\nز ابتدا سرمامك « 1 » غفلت نبازيدم چو طفل * ز آنكه هم مامك رقيبم بود و هم باباى من . . .\r\nمالك الملك سخن خاقانيم كز گنج نطق * دخل صد خاقان بود يك نكتهء غراى من\r\nدست من جوزا و كلكم حوت و معنى سنبله * سنبله زايد ز حوت از جنبش جوزاى من\r\nگرچه از زن سيرتان كارم چو خنثى مشكل است * حامله است از جان مردان خاطر عذراى من\r\nگر بهفت اقليم كس دانم كه گويد زين دو بيت * كافرم دار القمامه مسجد اقصاى من « 2 »\r\nاز مصاف بو لهب فعلان نپيچانم عنان * چون ركاب مصطفى شد ملجاء و منجاى من \r\n* * *\r\n « 3 » بر سر شه ره عجزيم كمر بربنديم * رخت همت ز رصدگاه خطر بربنديم\r\nلاشهء تن كه بمضمار غم افتاده رواست * رخش جانرا بدلش نعل سفر بربنديم\r\nبار محنت به دو بُختى شب و روز كشيم * بُختيانرا جرس از آه سحر بربنديم\r\nكاغذين جامه هدف‌وار على اللّه زنيم « 4 » * تا بتير سحرى دست قدر بربنديم\r\nگه چو سوفار دهان وقت فغان بگشاييم * گه چو پيكان كمر از بهر حذر بربنديم\r\nگه ز آهى كمر كوه ز هم بگشاييم * گه ز دودى بتن چرخ كمر بربنديم\r\nچون جهانرا نظرى سوى وفا نيست ز اشك * ديده را سوى جهان راه نظر بربنديم\r\nاز سر نقد جوانى چه طرف بربستيم * كز بن كيسهء او سود دگر بربنديم\r\nز آب آتش‌زده كز ديده دود سوى دهان * تنگناى نفس از موج شرر بربنديم\r\nچون قلم سر زده گرييم بخوناب سياه * زيورى چون قلم از دود جگر بربنديم\r\nدل كه بيمار گرانست بكوشيم در آنك * روزن ديده بخوناب مگر بربنديم \r\n\r\n\r\n","description":"","footnote":"\r\n( 1 ) - سرمامك : نوعى از بازى اطفال بود\r\n( 2 ) - دار القمامه : نام ديرى در بيت المقدس\r\n( 3 ) - اين تركيب‌بند را در مرثيهء پسر خود رشيد الدين گفته است .\r\n( 4 ) - كاغذين جامه : جامهء كاغذين كه متظلمان ميپوشيدند . هدف‌هاى تير را نيز براى تعليم از كاغذ ميساختند .\r\n","page_name":" 789 ","page_number":803},
  {"content":"\r\n\r\n اين سيه‌جامه عروسان را در پردهء چشم * حالى از اشك حليهاى گهر بربنديم\r\nتيرباران سحر هست كنون ز آتش آه * نوك پيكان را قاروره بسر بربنديم\r\nبام گردون بتوانيم شكست از تف آه * راه غم را نتوانيم كه در بربنديم\r\nنه‌نه ما را هنرى نيست كه گردون شكنيم * خويشتن چند بفتراك هنر بربنديم\r\nناله مرغيست بپر نامه بر غصهء ما * مرغ را نامهء سربسته بپر بربنديم\r\nبس سبك‌پر مپر اى مرغ كه مى نامه برى * تا ز رخ پاى ترا خردهء زر بربنديم\r\nچون سكندر پس ظلمات چه مانديم كنون * سدّ خون پيش دو يأجوج بصر بربنديم\r\nخاك را جاى عروسى است كه دُردانه دروست * نو نوش عقد عروسانه ببر بربنديم\r\nبگذاريم زر چهرهء خاقانى را * حُلى آريم و بتابوت پسر بربنديم\r\nگوهر دانش و گنجور هنر بود رشيد * قبلهء مادر و دستور پدر بود رشيد\r\nمشكل حال چنان نيست كه سرباز كنم * عمر در سر شده بينم چو نظر باز كنم\r\nدارم از چرخِ تُهى دَو گله چندان‌كه مپرس * دوجهان پر شود ار يك گله سر باز كنم\r\nشبروان بار ز منزل بسحر بربندند * من سربار تظلم بسحر باز كنم\r\nناله چون دود بپيچيد و گره شد در بر * چكنم تا گره ناله زبر باز كنم\r\nآه من حلقه شود در بر و من حلقهء آه * ميزنم بر در اميد مگر باز كنم\r\nزير پوشست مرا آتش و بالاپوش آب * لاجرم گوى گريبان بحذر باز كنم\r\nصبر اگر رنگ جگر داشت جگر صبر نداشت * اهل كو تا سر خوناب جگر باز كنم\r\nسلوت « 1 » دل ز كدام اهل وفا دارم چشم * چشم همت ز كدام اهل خبر باز كنم\r\nرشتهء جان كه چو انگشت همه تن گره است * بكدامين سرانگشت هنر باز كنم\r\nغم كه چون شير بكشتى كمرم سخت گرفت * من سگ جان ز كمر دامن‌تر باز كنم\r\nبا چنين شير كمر گير كمر چون بندم * تا نبرد كمر عمر كمر باز كنم\r\nنزنم بامزَدِ « 2 » لهو و دَرِ كام كه من * سر به ديوار غم آرم چو بصر باز كنم \r\n\r\n\r\n","description":"","footnote":"\r\n( 1 ) - سلوت : خوشى\r\n( 2 ) - بامزد : كوس و نقاره\r\n","page_name":" 790 ","page_number":804},
  {"content":"\r\n\r\n كاه ديوار و گل بام به خون مىشويم * پس درين حال چه ديوار بطر باز كنم\r\nخار غم در ره و پس شاددلى ممكن نيست * كاژدها حاضر و من گنج گهر باز كنم\r\nخواستم كز پى صيدى بپرم باشه « 1 » مثال * صرصر حادثه نگذاشت كه پر باز كنم\r\nبر جهان مىنكنم باز بيكبار دو چشم * چشم‌درد عدمم باد اگر باز كنم\r\nاز سر غيرت چشمى بخرد بردوزم * وز پى عبرت چشمى بخطر باز كنم\r\nهفت‌در بستم بر خلق و اگر آه زنم * هفت‌پرده كه فلك راست زبر باز كنم\r\nمردم چشم مرا چشم بد مردم كشت * پس بمردم بچه دل چشم دگر باز كنم\r\nز آهنين‌جان كه درين غم دل خاقانى راست * خانه آتش زده بينند چو در باز كنم\r\nبروم بر سر خاك پسر خاك بسر * كفن خونين از روى پسر باز كنم\r\nاى مه نو ز شبستان پدر چون شده‌اى * وى عطارد ز دبستان پدر چون شده‌اى . . . \r\n* * *\r\n سبحه در كف ميگذشتم بامداد * بانگ ناقوس مغان بيرون فتاد\r\nمصحفى در بر حمايل داشتم * مىفروشى از دكان بيرون فتاد\r\nبند زر از مصحفم در وجه مى * بستد و راز نهان بيرون فتاد\r\nپشت خم‌درخم شدم وز درد جام * خوردم و هوش از روان بيرون فتاد\r\nيك نشان دُرد بر دراعه ماند * دوستى ديد و نشان بيرون فتاد\r\nدشمنان بيرون ندادند اين حديث * اين حديث از دوستان بيرون فتاد\r\nجور ميكش همچنان خاقانيا * خاصه كانصاف از جهان بيرون فتاد \r\n* * *\r\n شاهد روز از نهان آمد برون * خوانچهء زر ز آسمان آمد برون\r\nچهرهء آن شاهد زربفت‌پوش * از نقاب پرنيان آمد برون\r\nنقب در ديوار مشرق برد صبح * خشت زرين ز آن ميان آمد برون \r\n\r\n\r\n","description":"","footnote":"\r\n( 1 ) - باشه : مرغى شكاريست\r\n","page_name":" 791 ","page_number":805},
  {"content":"\r\n\r\n شاه انجم از قباى فستقى * همچو فستق ز استخوان آمد برون\r\nنعرهء مرغان برآمد كالصبوح * بيدلى از بند جان آمد برون\r\nبامدادان سوى مسجد ميشدم * پيرى از كوى مغان آمد برون\r\nمن ببانگ مؤذنان كز خمكده * بانگ مرغ زند خوان آمد برون\r\nعاشقى توبه شكسته همچو من * از طواف خم‌ستان آمد برون\r\nدست من بگرفت و اندر خانه برد * با من از راز نهان آمد برون\r\nگفت مى خور تا برون آيى ز پوست * لاله نيز از پوست ز آن آمد برون\r\nمىخورى به كز ريا طاعت كنى * گفتم و تير از كمان آمد برون\r\nپاى رندان بوسه زن خاقانيا * خاصه پايى كز جهان آمد برون \r\n* * *\r\n خاقانيا چو آب رخت رفت در سؤال * مستان نوال كس كه و بال آشناى اوست\r\nبر خستگى دل مطلب مرهم قبول * نه دل نه مرهمى كه جراحت‌فزاى اوست\r\nآن را كه بشكنند نوازش كنند باز * يعنى كه چون شكست نوازش دواى اوست\r\nپندارى آن شتر كه شكستند گردنش * پر زر از آن كنند كه آن خونبهاى اوست\r\nگيرم كه كان زر شود آن گردن شتر * او را ز زر چه سود كه سودش بقاى اوست \r\n* * *\r\n خاقانيا ز نان‌طلبى آب رخ مريز * كآن حرص كآب رخ برد آهنگ جان كند\r\nآدم ز حرص گندم نان ناشده چه ديد * با آدمى مطالبهء نان همان كند\r\nبس مور كو ببردن نان پاره‌يى ز راه * پى سودهء كسان شود و جان زيان كند\r\nآن طفل بين كه ماهيكان چون كند شكار * بر سوزن خميده چو يكپاره نان كند\r\nاز آدمى چه طرفه كه ماهى در آب نيز * جانرا ز حرص در سر كار دهان كند \r\n* * *\r\n زرى كه نقد جوانيست گم شد از كف عمر * درين سراچهء خاكى كه دل خرابم ازو \r\n\r\n","description":"","footnote":"","page_name":" 792 ","page_number":806},
  {"content":"\r\n\r\n به آب ديده نبينى كه خاك ميشويم * بدان طمع كه زر عمر بازيابم ازو \r\n* * *\r\n هركه بر كس دهد شكستن دل * شكند شاخ عمر و برنخورد\r\nبر عزيزان كسى كه خوارى كرد * زود گردد ذليل و درگذرد\r\nهركه آرد به روى نيكان بد * هم نتيجهء بدش به پى سپرد \r\n* * *\r\n ز آن زلف مشك رنگ نسيمى بما فرست * يك بوى سر به مهر بدست صبا فرست\r\nز آن لب كه تا ابد مدد جان ما ازوست * نوشى بعاريت ده و بوسى عطا فرست\r\nچون آگهى كه شيفته و كشتهء توايم * روزى براى ما زى و ريزى بما فرست\r\nبندى ز زلف كم كن و زنجير ما بساز * قندى ز لب بدزد و بما خونبها فرست\r\nبردار پرده از رخ و از ديده‌هاى ما * نورى كه عاريه است بخورشيد وافرست\r\nگاهى بدست خواب پيام وصال ده * گه بر زبان باد سلام وفا فرست\r\nخاقانى از تو دارد هر دم هزار درد * آخر از آن هزار يكى را دوا فرست \r\n* * *\r\n خوى او از خامكارى كم نكرد * سينهء ما سوخت چشمش نم نكرد\r\nدشمنان با دشمنان از شرم خلق * آشتى رنگى كنند آن هم نكرد\r\nاز مكن گفتن زبانم موى شد * او هنوز از جور مويى كم نكرد\r\nروزى از روى خودم چون روى خود * جان غم پرورد را خرم نكرد\r\nسينه‌ام ز آن پس كه چون گوهر بسفت * چون صدف بشكافت پس مرهم نكرد\r\nعشق او تا بر سر من آب خورد * آبخورد جانم الا غم نكرد\r\nدر جفا همجنس عالم بود ليك * آنچه او كرد از جفا عالم نكرد\r\nخار غم در راه خاقانى نهاد * وز پى برداشتن قد خم نكرد \r\n* * *\r\n پيام دوست نسيم سحر دريغ مدار * بياز گوشه‌نشينان خبر دريغ مدار \r\n\r\n","description":"","footnote":"","page_name":" 793 ","page_number":807},
  {"content":"\r\n\r\n به چشم من نكند هيچ كار سرمهء نور * غبار تازه ازين رهگذر دريغ مدار\r\nكنون كه بر كف تست آبروى من موقوف * ز دامنم گهر اى چشم تر دريغ مدار\r\nعلاج رخنهء دل به ازين نمىباشد * دوباره كاوش يك نيشتر دريغ مدار\r\nبجام پير مغان بر ز هوش خاقانى * براى گمشده‌يى راهبر دريغ مدار \r\n* * *\r\n اى دوست غم تو سربسر سوخت مرا * چون شمع ببزم درد افروخت مرا\r\nمن گريه و سوز دل نمىدانستم * استاد تغافل تو آموخت مرا \r\n* * *\r\n غم كرد رياض جان مه و سال مرا * آيينه ندارد دل بدحال مرا\r\nصياد ز بسكه دوستم ميدارد * بسته است در آغوش قفس بال مرا \r\n* * *\r\n اى گوهر گُم بوده كجا جوييمت * پاى آبله در كوى بلا جوييمت\r\nاز هر دهنى يكان‌يكان پرسيمت * وز هر وطنى جداجدا جوييمت \r\n* * *\r\n امشب شب آن نيست كه در خانه روند * وز يار يگانه سوى بيگانه روند\r\nامشب شب آنست كه جانهاى عزيز * در آتش اشتياق مستانه روند \r\n* * *\r\n اى روى ترا رنگ چو گلنار مخسب * وى لعل لبان تو شكربار مخسب\r\nاى نرگس پرخمار خونخوار مخسب * امشب شب عشرتست زنهار مخسب \r\n\r\n58 - سيف اسفرنگى « 1 »\r\nمولانا سيف الدين الاعرج از اهل اسفرنگ ماوراء النهر بود و به همين سبب او را سيف اسفرنگى يا سيف اسفرنگ گويند . در بارهء او نوشته‌اند كه در خطهء خوارزم نشوونما يافته و بانواع علوم آراسته بود .\r\nهدايت ميگويد كه او در عهد ايل ارسلان خوارزمشاه از بخارا بخوارزم رفت و دولتشاه\r\n\r\n\r\n","description":"","footnote":"\r\n( 1 ) - تذكرة الشعرا چاپ هند 79 - 81 ؛ آتشكدهء آذر چاپ هند ص 317 - 318 ؛ مجمع الفصحا ج 1 ص 252 - 254 . فهرست كتب خطى مجلس شوراى ملى ، ص 314 كه حاوى اطلاعات سودمندى دربارهء سيف است .\r\n","page_name":" 794 ","page_number":808},
  {"content":"\r\n\r\nمسافرت او را بخوارزم در اوايل عهد اين سلطان دانسته و گفته است چون سيف الدين به خدمت ايل ارسلان رسيد « ايل ارسلان او را مراعات كلى نموده فرمود كه جواب قصيدهء خاقانى بگويد . مطلع اينست :\r\n صبحدم چون كله بندد آه دودآساى من * چون شفق در خون نشيند چشم شب‌پيماى من \r\nمولانا سيف الدين اين قصيده را در بحر و رديف موافق جواب گفته فاما در قافيه مخالف است . چون بمجلس برد آن قصيده را فضلا نپسنديدند . مطلع آن قصيده اينست :\r\n شب چو برگيرد نقاب از هودج اسرار من * خفته گيرد صبح را چشم دل بيدار من \r\nمولانا سيف الدين در معذرت گفت كه اين قافيه را بطبع خوشاينده‌تر يافتم . بعد از آن قصيده خاقانى را به همان قافيه و رديف حواب ميگويد ، مطلعش اينست :\r\n تاز اكسير قناعت شد طلا سيماى من * گنج باد آورد گيتى گشت خاك پاى من\r\nاز كلاه فقر تا تركى مرا آمد نصيب * جبههء اكليل سايد فرق گردون‌ساى من » \r\nآذر ميگويد كه سيف اسفرنگ بعد از فتح ختا و لقب يافتن سلطان محمد خوارزمشاه به سنجر ثانى ، او را بدين لقب ستود و گويا سرگذشت او را با سرگذشت ضياء خجندى خلط كرده باشد « 1 » .\r\nاز مجموع سخنان تذكره‌نويسان چنين مستفاد مىشود كه سيف اسفرنگ شاعر دورهء خوارزمشاهان از عهد ايل ارسلان ( 551 - 567 ) تا عهد سلطان محمد خوارزمشاه بود و حتى چنان كه گفته‌اند چون در 672 در هشتاد و پنج سالگى فوت كرده پس قسمت اعظم دورهء مغول را هم بزعم اينان درك نموده است .\r\nبايد ديد سخن تذكره‌نويسان تا چه حد درست است . گويا مؤلفانى كه نام برده‌ايم قسمتى از اواخر حيات شاعر را شناخته و تمام اطلاعات خود را منحصر بدان ساخته و با اشتباهاتى راجع بتاريخ وفات و امتداد حياتش همراه كرده باشند .\r\nوى چنان كه از اشعارش برميآيد معاصر شمس خاله و ضياء الدين خجندى و مجير الدين بيلقانى بوده و با آنان مشاعره و معارضه داشته است . از ميان ممدوحان او\r\n\r\n\r\n","description":"","footnote":"\r\n( 1 ) - رجوع شود به جهانگشاى جوينى ج 2 ص 79\r\n","page_name":" 795 ","page_number":809},
  {"content":"\r\n\r\nاز همه قديمتر سلطان سنجر سلجوقى ( 511 - 552 ) است ( ؟ ) از ممدوحان ويند : خسرو ملك غزنوى ( 559 - 583 ) و تاج الدين محمود خان بن محمد ارسلان ( م . 558 ) كه بعد از سنجر چندى بجاى او سلطنت داشت و آخر بدست مؤيد الدين آىابه كور شد ؛ وى بيشتر خوارزمشاهان را مدح مىگفت و « سنجر » را در قصائد او بايد محمد خوارزمشاه ملقب به سنجر ثانى دانست .\r\nتاريخ وفات سيف اسفرنگى را تذكره‌نويسان 672 نوشته و گفته‌اند هنگام وفات هشتاد و پنج ساله بود . اگر صحت اين قول را بپذيريم بايد ولادت او در سال 587 اتفاق افتاده باشد و حال آنكه اين شاعر معاصر سنجر و محمود خان بن محمد ارسلان بوده و آنانرا ستوده است يعنى سنجر را كه بسال 552 درگذشته 35 سال پيش از ولادت خود ( ! ) مدح گفته و محمود خان را كه در سال 557 بفرمان مؤيد آىابه كور شده و در 558 درگذشته بيست سال پيش از آنكه بجهان آيد ( ! )\r\nنكتهء ديگر آنكه تاريخ يكى از قصائد شاعر معلوم است كه در حدود سال 542 سروده شده و آن قصيده‌ييست بمطلع :\r\n سركش اى خاك سمرقند و بدين فتح بناز * كه درى بر تو ز آثار سعادت شده باز \r\nدرين قصيده شاعر بغيبت شش سالهء محمود خان از سمرقند و بازگشت او بعد از شش سال بدان شهر اشاره كرده و گفته است :\r\n اندرين غيبت شش‌ساله كه روز و شب او * بود چون آتش غم عمر كه و روح‌گداز \r\nو گويا اين غيبت شش‌ساله از حدود سال 536 آغاز شده بود كه بر اثر غلبهء كفار ختابر ماوراء النهر خاقان ناگزير بخراسان رفت و تا سال 542 در آن ديار بماند و بعد از آن بسمرقند بازگشت و شش سال بعد از بازگشت او بود كه غزان بر سنجر غلبه يافتند و او را اسير كردند و در همين اوان بود كه انورى قصيدهء خود را بمطلع :\r\n بر سمرقند اگر بگذرى اى باد سحر * نامهء اهل خراسان بسوى خاقان بر \r\nبه محمود خان فرستاد و اگر اين تاريخ ( يعنى 542 ) را براى قصيدهء سيف اسفرنگى بپذيريم بطلان قول تذكره‌نويسان بيشتر آشكار مىشود .\r\nبهرحال تاريخ 672 و 666 را براى سال وفاتش نوشته‌اند در حالى كه در بعض نسخ\r\n\r\n","description":"","footnote":"","page_name":" 796 ","page_number":810},
  {"content":"\r\n\r\nديوانش بيتى است دال بر ولادتش در سال 581 هجرى كه 571 نيز مىتوان خواند ( ؟ ) . از اشعار اوست :\r\n چو ز حرف ما گذشتى قلمى در آسمان كش * بمثال لاابالى خط نسخ در جهان كش\r\nز گشادنامهء دل رقم خيال كم كن * ز هواى خود چو عنقا پروبال در نهان كش\r\nبعيار سكهء خود گهرى اگر ندارى * رقمى به قدر آن بر سر سنگ امتحان كش\r\nغم اگر دو اسبه آيد بنظاره‌گاه جانت * تو جنيبت روان پيش ركاب او روان كش\r\nز من شكسته از غم سخنى درست بشنو * چو گزير نيست بارى غم عشق شادمان كش\r\nسر سركش هوا را بعنان دل چو بستى * بهواى خويش زين كن چو ستور زير ران كش\r\nچو صبا همه روان باش و ره وفا بدل رو * چو چراغ ساده‌دل گرد و جفاى جان‌بجان كش\r\nز خمار جام عشق ار دل تو سبك نگردد * ز شراب روح ريحان دو سه سر مى گران كش\r\nخرد يگانه‌رو را به دو دور بىخبر كن * ز ميان خانهء غم قدرى بر آستان كش\r\nبه حساب دوستگانى بروان عقل مرده * ز خمارش ار بود دردسرى برايگان كش \r\n* * *\r\n چو چتر دعوى شب سايه از جهان برداشت * فلك ز افسر خورشيد سايبان برداشت\r\nسوار يكتنهء مهر چون برون آمد * بنيزه خال شب از روى آسمان برداشت\r\nهزار حلقهء درع فلك بيك حمله * سپيده‌دم بسر آتشين‌سنان برداشت \r\n* * *\r\n آن را كه غمزهء تو ز كشتن امان دهد * اينست خونبها كه به ياد تو جان دهد\r\nتيريست فرقت تو كه پيكانش از اجل * در آتش دل آرد و آب روان دهد\r\nبگشاى لب بخنده كه صفراى عشق را * تسكين اگر دهد شكر و ناردان دهد\r\nشمعى است عارض تو كه پروانهء خرد * تن در عذاب او بدل ريسمان دهد \r\n* * *\r\n چون خيمه زد شهنشه سياره در حمل * شد باز روح ناميه را نوبت عمل\r\nنزديك شد كه باز عروسان باغ را * مشاطهء صبا كند از پرنيان حلل \r\n\r\n","description":"","footnote":"","page_name":" 797 ","page_number":811},
  {"content":"\r\n\r\n بند قباى غنچه گشايد دم صبا * نقش نسيج لاله كند خامهء ازل\r\nدر پرده‌هاى راست سرايند بلبلان * هر ساعتى به روى غزالان گل غزل\r\nاز فيض ژاله جام بلورين شود حباب * وز رنگ لاله كأس عقيقين شود وحل\r\nاز ذره‌هاى خاك كه برخيزد از صبا * گردد بياض ديدهء اجرام مكتحل\r\nاز قطره‌هاى خون دل و چشم عاشقان * بندد بباغ شاخ گل ارغوان كلل\r\nزنده شود زمين ز نسيم صبا چنانك * شمع سيادت از گهر سيّد اجلّ \r\n* * *\r\n اى باد صبا مرا بكامى برسان * وز من بنگار من پيامى برسان\r\nدر طرهء او دليست ما را زنهار * گر زنده بيا بيش سلامى برسان \r\n* * *\r\n چون حرف تو با باد صبا ميگويم * او از ستمت من از جفا مىگويم\r\nبارى ز تو نيستم زمانى غافل * يا ميشنوم نام تو يا مىگويم \r\n\r\n59 - نظامى گنجه‌يى\r\nحكيم جمال الدين ابو محمد الياس بن يوسف بن زكى بن مؤيد نظامى گنجه‌يى از استادان بزرگ و از اركان شعر فارسى است .\r\nنام و نسب او را در كتب و مآخذ قديم مشوش نوشته‌اند . عوفى « 1 » او را « الحكيم الكامل نظامى الگنجهء » نوشته و شرحى ديگر از اسم و نسب او نداده است . او خود نام و نسب خويش را در بعضى ابيات آورده و بنابرآن اشارات نام او الياس و اسم پدرش يوسف بن زكى بن مؤيد بوده است :\r\n در خطّ نظامى ار نهى گام * بينى عدد هزار و يك نام\r\nو الياس كالف برى ز لامش * هم با نود و نه است نامش\r\nز اين گونه هزار و يك حصارم * با صد كم يك سليح دارم « 2 » \r\n* * *\r\n\r\n\r\n","description":"","footnote":"\r\n( 1 ) - لباب الالباب ج 2 ص 396\r\n( 2 ) - نظامى - 1001 - اسماء اللّه . الياس - الف - 99 - اسماء حسنى ؛ پس وى از يك طرف در حصار اسماء اللّه و از طرف ديگر در پناه اسماء حسنى و از آفات محفوظ است .\r\n","page_name":" 798 ","page_number":812},
  {"content":"\r\n\r\n گر شد « 1 » پدرم بسنت جدّ * يوسف پسر زكى مؤيد\r\nبا دور بداورى چه كوشم * دور است نه جور ، چون خروشم \r\nاما كنيهء ابو محمد را تذكره‌نويسان « 2 » براى او نوشته‌اند و قديمترين جايى كه بدان اشاره شده آثار البلاد قزوينى است كه اسم او را در ذيل « جنزه » ابو محمد النظامى آورده است و چون مستبعد به نظر نميرسد نقل كرده‌ايم . غير ازين آنچه در تذكره‌ها و مآخذ راجع به كنيه و لقب و اسم و نسب او آمده است ، مانند نظام الدين احمد الياس بن ابو يوسف بن مؤيد المطرزى ( هدايت ) ، و جمال الدين ابو محمد يوسف بن مؤيد ، باطل به نظر ميآيد ، و قول حاجى خليفه در ذيل خمسهء نظامى « 3 » اقرب بصوابست كه اسم او را جمال الدين الياس بن يوسف بن مؤيد الگنجوى دانسته است . مادر نظامى چنان كه خود اشاره كرده است « 4 » از نژاد كرد بوده و خال او عمر نام داشته است « 5 » و شاعر علاوه برين از فرزند خود بنام محمد و زنى بنام آفاق نام برده و به دو زن ديگر كه همه پيش از مرگ شاعر در گذشته‌اند نيز در اشعار خويش اشاره كرده است . دولتشاه « 6 » و هدايت او را برادر قوامى مطرزى گنجوى دانسته‌اند ولى برين گفته دليلى در دست نيست .\r\nمولد شاعر را همهء تذكره‌نويسان گنجه دانسته‌اند و او خود نيز در اشعار خويش نسبت خود را بگنجه تصريح كرده است « 7 » ولى بعضى از تذكره‌نويسان بدليل دو بيت\r\n\r\n\r\n","description":"","footnote":"\r\n( 1 ) - شدن : رفتن . فوت شدن\r\n( 2 ) - مجمع الفصحا ج 1 ص 637\r\n( 3 ) - كشف الظنون بند 724\r\n( 4 ) -\r\n گرما در من رئيسهء كرد * مادر صفتانه پيش من مرد\r\nاز لابه‌گرى كرا كنم ياد * تا پيش من آردش بفرياد \r\n( 5 ) -\r\n گر خواجه عمر كه خال من بود * خالى شدنش و بال من بود\r\nاز تلخ گوارى نواله‌ام * در ناى گلو شكست ناله‌ام \r\n( 6 ) - تذكرة الشعرا چاپ هند ص 81\r\n( 7 ) -\r\n نظامى ز گنجينه بگشاى گنج * گرفتارى گنجه تا چند چند\r\nنظامى كه در گنجه شد شهربند * مباد از سلام تو نابهره‌مند\r\nگنجه گره كرده گريبان من * بىگرهى گنج عراق آن من \r\n","page_name":" 799 ","page_number":813},
  {"content":"\r\n\r\nكه گويا الحاقى است « 1 » اصل او را از قهستان قم دانسته‌اند . بهرحال نظامى از گنجه بيرون نرفته و همهء عمر را درين شهر گذرانده است ، مگر سفر كوتاهى كه بدعوت قزل ارسلان بيكى از بلاد نزديك گنجه كرد و در مجلس قزل ارسلان با نهايت اعزاز و اكرام پذيرفته شد « 2 » .\r\nتاريخ ولادت او معلوم نيست ليكن با دقت در بعضى از اشعار او ميتوان آن را در حدود سال 530 يا اندكى بعد از آن دانست زيرا هنگام سرودن مخزن الاسرار كه بنابر آنچه خواهيم ديد در سال 570 ساخته شده جوان بود « 3 » و گويا هنوز بچهل سالگى نرسيده و نقد چهل سالگى را انتظار مىكشيده است « 4 » . پس بايد در حدود سال 530 يا نزديك به آن سال ولادت يافته باشد و بر رويهم قبول اين سال براى ولادت شاعر بيشتر از قبول سالهاى 535 كه « باخر » پذيرفته است « 5 » و سال 533 - 540 كه مرحوم وحيد دستگردى در مقدمهء گنجينهء گنجوى ذكر نموده مقرون باحتياطست .\r\nدولتشاه سمرقندى « 6 » او را از مريدان اخى فرج زنجانى شمرده است . خواه اين قول صحيح باشد يا غلط تعلق خاطر نظامى بتصوف و ايراد افكار صوفيانه از اشعار او لايح است و زندگانى وى نيز با زهد و اعتكاف همراه و از التزام دربارهاى ملوك دور بوده است .\r\nتاريخ وفات نظامى هم بصورتهاى گوناگون ذكر شده است مثلا دولتشاه ( چاپ هند ) آن را سال 570 و چاپ اروپا سال 576 و حاجى خليفه در كشف الظنون 596 « 7 » و 597 « 8 » و لطفعلى بيك آذر سال 589 و هدايت در سال 576 و تقى الدين كاشى در سال\r\n\r\n\r\n","description":"","footnote":"\r\n( 1 ) -\r\n چو در گرچه در بحر گنجه گمم * ولى از قهستان شهر قمم\r\nبتفرش دهى هست « تا » نام او * نظامى از آنجا شده نام‌جو \r\n( 2 ) -\r\n كه ناگه پيكى آمد نامه در دست * بتعجيلم درودى داد و بنشست\r\nكه سى روزه سفر كن كاينك از راه * بسى فرسنگى آمد موكب شاه \r\n( 3 ) - مخزن الاسرار چاپ مرحوم وحيد دستگردى ، ص 148\r\n( 4 ) -\r\n طبع كه با عقل بد لالگيست * منتظر نقد چهل سالگيست . . .\r\nيار كنون بايدت افسون مخوان * درس چهل سالگى اكنون مخوان \r\n( 5 ) - تاريخ الادب فى ايران ترجمه از ج 2 تاريخ ادبيات برون ، ص 507\r\n( 6 ) - تذكرة الشعرا ص 82\r\n( 7 ) - كشف الظنون چاپ تركيه 1941 ، بند 704\r\n( 8 ) - ايضا بند 1638 و 724\r\n","page_name":" 800 ","page_number":814},
  {"content":"\r\n\r\n606 نوشته‌اند و در نتايج الافكار « 1 » سال 602 آمده و در تذكرهء ميخانه چنين آمده است كه او 84 سال بزيست « 2 » و درين صورت فوت او در سال 614 اتفاق افتاد و با تحقيقى كه دربارهء سال ختم اقبالنامه و تقديم آن در آخرين بار به ملك القاهر عز الدين ابو الفتح مسعود بن نور الدين صاحب موصل ( 607 - 615 ) در كتاب حماسه‌سرايى در ايران كرده‌ايم « 3 » تاريخ 619 را براى سال فوت نظامى صحيح‌تر دانسته‌ايم ليكن در اينجا با ولادت نظامى در حدود سال 530 و قبول 84 سال عمر براى او بايد سال 614 را انتخاب كرد .\r\nمعاصران وى از سلاطين همان كسانند كه ضمن بحث از آثار او ، كه هريك را بپادشاهى و گاه پادشاهانى تقديم داشته است ، ذكر خواهيم كرد . اما از شاعران معاصر خود نظامى تنها با خاقانى ارتباط داشته است و بعد از فوت آن استاد در سال 595 در مرثيت او گفت :\r\n همىگفتم كه خاقانى دريغا گوى من باشد * دريغا من شدم آخر دريغا گوى خاقانى \r\nمدفن نظامى در گنجه تا اواسط عهد قاجارى باقى بود ، بعد از آن رو بويرانى نهاد تا باز بوسيلهء دولت محلى آذربايجان شوروى مرمت شد .\r\nنظامى غير از ديوانى كه عدد ابيات آن را دولتشاه بيست هزار بيت نوشته و اكنون مقدارى از آن در دست است ، كه مرحوم وحيد دستگردى بنام گنجينهء گنجوى فراهم آورده و علاوه بر آن هم ابيات كثيرى در جنگهاى قديم به نظر رسيده ، پنج مثنوى مشهور بنام پنج گنج دارد كه آنها را عادة خمسهء نظامى ميگويند .\r\nمثنوى اول از پنج گنج مخزن الاسرار است مشتمل بر حدود 2260 بيت در بحر سريع كه شاعر آن را بنام فخر الدين بهرامشاه بن داود پادشاه ارزنگان كه از متابعان قلج ارسلان پادشاه سلجوقى آسياى صغير بوده و بسال 622 درگذشته است « 4 » ناميده . بنابر آنچه ابن بىبى آورده فخر الدين بهرامشاه در برابر اين تحفه پنج هزار دينار و پنج سر استر رهوار\r\n\r\n\r\n","description":"","footnote":"\r\n( 1 ) - نقل از دانشمندان آذربايجان ص 384\r\n( 2 ) - مقالهء مرحوم محمد على خان تربيت بنام مثنوى و مثنوىگويان ايران در مجلهء مهر شمارهء 8 سال 5 ص 810 - 811\r\n( 3 ) - حماسه‌سرايى در ايران چاپ دوم . تهران 1333 ص 345 - 348\r\n( 4 ) - مختصر سلجوقنامه ابن البيبى ، ليدن 1902 ص 21 ببعد .\r\n","page_name":" 801 ","page_number":815},
  {"content":"\r\n\r\nنظامى را جايزه فرمود « 1 » .\r\nمثنوى مخزن الاسرار در حدود سال 570 هجرى ساخته شده و اين معنى از بيت ذيل كه خطاب به حضرت ختمىمرتبت است مستفاد مىشود :\r\n پانصد و هفتاد بس ايام خواب * روز بلند است بمجلس شتاب \r\nاين مثنوى كه نخستين منظومهء شاعر است ، و چنان كه قبلا اشاره كرده‌ايم نظامى آن را اندكى پيش از چهل سالگى خود ساخت « 2 » ، از امهات مثنويهاى فارسى و مشتمل است بر مواعظ و حكم در بيست مقاله .\r\nمثنوى دوم منظومهء خسرو و شيرين است . اين منظومه را نظامى بسال 576 بپايان برده و گفته است :\r\n گذشته پانصد و هفتاد و شش سال * نزد بر خط خوبان كس چنين فال \r\nخسرو و شيرين در 6500 بيت به بحر هزج مسدس مقصور و محذوف است و راجع بداستان عشقبازى خسروپرويز با شيرين ساخته و به اتابك شمس الدين محمد جهان پهلوان بن ايلدگز ( 568 - 581 ) تقديم شده و بعد از سال 576 نيز شاعر در آن تجديد نظرهايى ميكرده است و علاوه بر جهان‌پهلوان نام طغرل بن ارسلان سلجوقى ( 573 - 590 ) و قزل ارسلان بن ايلدگز ( 581 - 587 ) نيز در آن منظومه آمده است .\r\nداستان عشقبازيهاى خسرو و شيرين از جملهء داستانهاى اواخر عهد ساسانى است كه در كتبى از قبيل المحاسن و الاضداد جاحظ و غرر اخبار ملوك الفرس ثعالبى و شاهنامهء فردوسى آمده است . درين داستانها عشقبازى خسرو با شيرين كنيزك ارمنى از عهد هرمز آغاز شده و همين كنيزك است كه بعدها از زنان مشهور حرمسراى خسرو گرديد ليكن در خسرو و شيرين نظامى شيرين شاهزادهء ارمنى است . گويا اين داستان بعد از قرن چهارم تا دورهء نظامى توسعه و تغييراتى يافته و با صورتى كه در خسرو و شيرين مىبينيم بنظامى رسيده باشد .\r\n\r\n\r\n","description":"","footnote":"\r\n( 1 ) - مختصر سلجوقنامهء ابن بىبى ، ص 22\r\n( 2 ) - رجوع شود به همين كتاب ص 800\r\n","page_name":" 802 ","page_number":816},
  {"content":"\r\n\r\nمثنوى سوم منظومهء ليلى و مجنون است كه نظامى آن را در سال 584 « 1 » بنام شروانشاه ابو المظفر اخستان بن منوچهر ساخته است . ليلى و مجنون را نظامى در چهار هزار و هفتصد بيت و در مدتى اندك ( كمتر از چهار ماه ) سرود « 2 » و گويا بعدا نيز در آن تجديدنظرهايى كرده و اين كار را در حدود سال 588 بپايان برده است « 3 » . داستان عشق غم‌انگيز مجنون ( قيس بن ملوح بن مزاحم ) از قبيلهء بنى عامر و ليلى بنت سعد هم از آن قبيله ، از داستانهاى قديم عرب بوده است . ابن النديم در شمار عشاقى كه در جاهليت و اسلام ميزيسته و كتبى در اخبار آنان تأليف شده است ، كتابى را هم بنام مجنون و ليلى نام ميبرد « 4 » و علاوه برين ابن قتيبه « 5 » و ابى الفرج اصفهانى « 6 » و ابن نباته « 7 » و غيره نيز به اين داستان اشارهء مفصل كرده‌اند . بنابرين نظامى در ابداع اصل اين داستان هم مبتكر نبوده ولى خود هنگام نظم در آن تصرفات بسيار كرده است .\r\nمثنوى ديگر بهرامنامه يا هفت‌پيكر يا هفت‌گنبد است كه شاعر بسال 593 « 8 » بنام علاء الدين كرپ ارسلان « 9 » پادشاه مراغه در 5136 بيت ساخته و بوى تقديم داشته است . اين منظومه راجع است بداستان بهرام گور ( بهرام پنجم ساسانى 420 - 438 ميلادى ) كه از قصص معروف دورهء ساسانى بوده است . درين منظومه\r\n\r\n\r\n","description":"","footnote":"\r\n( 1 ) -\r\n آراسته شد به بهترين حال * در سلخ رجب به ثى و فى دال\r\nتاريخ عيان كه داشت با خود * هشتاد و چهار بعد پانصد \r\n( 2 ) -\r\n اين چار هزار بيت اكثر * شد گفته بچار ماه كمتر\r\nگر شغل دگر حرام بودى * در چارده شب تمام بودى \r\n( 3 ) -\r\n در روز دوشنبه آمد آخر * از لطف خداى فرد قاهر\r\nپانصد هشتاد و هشت بر سر * بگذشته ز هجرت پيمبر \r\n( 4 ) - الفهرست چاپ مصر ص 425\r\n( 5 ) - الشعر و الشعرا چاپ ليدن 1810 ميلادى ص 355 - 364\r\n( 6 ) - الاغانى چاپ بيروت ج 1 ص 304 - 344 و ج 2 ص 2 - 17 .\r\n( 7 ) - سرح العيون چاپ مصر ص 244 - 247\r\n( 8 ) -\r\n از پس پانصد و نود سه بر آن * گفتم اين نامه را چو ناموران\r\nروز بر چارده ز ماه صيام * چار ساعت ز روز رفته تمام \r\n( 9 ) -\r\n عمدهء مملكت علاء الدين * حافظ و ناصر زمان و زمين\r\nشاه كرپ ارسلان كشورگير * به ز الب‌ارسلان بتاج و سرير \r\n","page_name":" 803 ","page_number":817},
  {"content":"\r\n\r\nنخست نظامى شرحى از سرگذشت بهرام را در كودكى و جوانى تا وصول بسلطنت و كارهاى بنام او آورده و آنگاه بداستان او با هفت‌دختر از پادشاهان هفت‌اقليم اشاره كرده است كه براى هريك گنبدى برنگى خاص ساخته بود و هر روز از هفته مهمان يكى از آنان بوده و قصه‌يى از هريك شنيده است . اين هفت داستان كه نظامى از زبان هفت عروس حصارى آورده حكايات غريبهء دلچسبى است كه هريك منظومهء خاصى شمرده مىشود . بعد ازين داستانها نظامى از پريشانى كار ملك بر اثر غفلت بهرام از كارها و حملهء ملك چين بايران و داستان ظلمهاى وزير و انتباه بهرام و سرگذشت او را تا آنجا ميآورد كه در دنبال گور بغارى رفت و ديگر بازنگشت .\r\nپنجمين مثنوى از پنج گنج اسكندرنامه است . اين كتاب مجموعا در 10500 بيت و شامل دو قسمت است كه نظامى قسمت نخستين را « شرفنامه » و دومين را « اقبالنامه » ناميده است . نظامى خود دربارهء شرفنامه چنين گويد :\r\n ازين آشنا روى تر داستان * خُنيده « 1 » نباشد بر راستان . . .\r\n. . . از آن خسروى مى كه در جام اوست * شرفنامهء خسروان نام اوست \r\nو نيمى از داستان اسكندر را در آن گفته و باقى را در نيمهء ديگر آورده و درين باب چنين سروده است :\r\n چو شد نيمى از اين بنا مهره بست * مرا نيمهء عالم آمد بدست\r\nدگر نيمه را گر بود روزگار * چنان گويم از طبع آموزگار\r\nكه خواننده را سر برآرد ز خواب * برقص آورد ماهيان را در آب \r\nو در باب اقبالنامه چنين آورده است :\r\n كنون بر بساط سخن‌گسترى * زنم كوس اقبال اسكندرى \r\nكتاب شرفنامه را نظامى بنام اتابك اعظم نصرة الدين ابو بكر بن محمد جهان پهلوان از اتابكان آذربايجان درآورده و به دو تقديم كرده است .\r\nدر بعضى از نسخ اسكندرنامه قسمت اقبالنامه مصدّر است بنام الملك القاهر\r\n\r\n\r\n","description":"","footnote":"\r\n( 1 ) - خنيده : مشهور\r\n","page_name":" 804 ","page_number":818},
  {"content":"\r\n\r\nعز الدين ابو الفتح مسعود پسر نور الدين ارسلان صاحب موصل ( 607 - 615 ) « 1 » و بلافاصله بعد ازين ابيات نام يكى ديگر از امرا يعنى نصرة الدين ابو بكر بيشكين برادر - زادهء قزل ارسلان كه بعد از وفات او در سال 587 جاى عم را در آذربايجان گرفته بود ، نيز ميآيد . ازين اسامى سه‌گانه چنين مستفاد مىشود كه اسكندرنامه دو سه بار بنام دو سه تن از امرا درآمده و اين اسامى و ابيات در نسخ بعدى بهم مخلوط شده و مايهء اشتباه اسامى به يكديگر گرديده است و در پايان اقبالنامه ابياتى هست كه دلالت بر اهداء آن بعز الدين مسعود مىكند :\r\n بپايان شد اين داستان درى * بفيروزفالى و نيك‌اخترى\r\nچو نام شهش فال مسعود باد * و زين داستان شاه محمود باد \r\nاگر اين ابيات الحاقى نباشد تاريخ ختم اسكندرنامه بعد از سال 607 يعنى بعد از سال جلوس عز الدين مسعود بر تخت حكمرانى موصل است و اين تاريخ با تاريخ ختم اقبالنامه بنابر بيت ذيل سازگار نيست .\r\n بتاريخ پانصد نود هفت سال * چهارم محرم بوقت زوال \r\nزيرا بين اين تاريخ و جلوس عز الدين مسعود ده سال فاصله است ، و آنگاه بنابر ابياتى كه در آخر اسكندرنامه آمده و بنابر آنها نظامى شصت و سه سال و شش ماه عمر كرده است « 2 » وفات نظامى مصادف با سال 591 مىشود و اين تاريخ نيز با اهداء اقبالنامه بعز الدين مسعود موافق نمىافتد . در باب تاريخ اتمام اسكندرنامه نيز در نسخ اين كتاب اختلافى مشهود است و گويا اين اختلاف نتيجهء آن باشد كه نظامى در آن دو سه بار تجديدنظر كرده است چنان كه قبلا هم گفته‌ام . در سه نسخه از كتابخانهء موزهء\r\n\r\n\r\n","description":"","footnote":"\r\n( 1 ) -\r\n سر سرفرازان و گردنكشان * ملك عز دين قاهر شه‌نشان\r\nبطغراى دولت چو طغرل تگين * ابو الفتح مسعود بن نور دين \r\n( 2 ) -\r\n نظامى چو اين داستان شد تمام * بعزم شدن تيز برداشت گام\r\nنه بس روزگارى برين برگذشت * كه تاريخ عمرش ورق درنوشت\r\nفزون بود شش مه ز شصت و سه سال * كه بر عزم ره بر دهل زد دوال\r\nچو حال حكيمان پيشينه گفت * حكيمان بخفتند و او نيز خفت \r\n","page_name":" 805 ","page_number":819},
  {"content":"\r\n\r\nبريتانيا سه تاريخ ذيل آمده است :\r\n بتاريخ پانصد نود هفت سال * چهارم محرم بوقت زوال \r\nدر نسخهء ديگر :\r\n جهان بر دهم روز بود از ايار * نود درگذشته ز پانصد شمار « 1 » \r\nو در نسخهء ديگر\r\n جهان بر دهم روز بود از ايار * نود نه گذشته ز پانصد شمار \r\nآخرين تاريخ اتمام اسكندرنامه درين نسخ سال 599 است و اين سال نيز با تاريخ جلوس عز الدين مسعود موافق نيست اما اندكى بتاريخ واقعى ختم اسكندرنامه نزديكست زيرا ابيات الحاقى كه در باب مرگ نظامى گفته شده مىرساند كه شاعر پس از اتمام اسكندرنامه چندان نزيست .\r\nنظامى در كتاب شرفنامه آنچه از داستان اسكندر پسر فيلفوس را كه فردوسى ناگفته گذاشته بود برشتهء نظم درآورد . شرفنامه حاوى داستان اسكندر از ولادت تا فتح ممالك و بازگشت بروم است و در اقبالنامه سخن از علم و حكمت و پيغامبرى اسكندر و مجالس او با حكماء بزرگ و انجام زندگانى وى و انجام روزگار حكمايى است كه با او مجالست داشته‌اند . شاعر در ترتيب اين دو منظومه از مآخذى در باب داستان اسكندر خاصه از اسكندرنامه‌ها با نقل اشتباهات تاريخى آنها استفاده كرد و در همهء آنها باقتضاى نظم مطالب تصرفاتى نمود « 2 » . نظامى بنابر ابياتى كه در اسكندرنامه مىبينيم\r\n\r\n\r\n","description":"","footnote":"\r\n( 1 ) - فهرست نسخ فارسى موزهء بريتانيا ج 2 ص 570\r\n( 2 ) -\r\n بتقديم و تأخير بر من مگير * كه نبود گزارنده را ز آن گزير\r\nچو ميكردم اين داستان را بسيچ * سخن راست‌رو بود و ره پيچ‌پيچ\r\nاثرهاى آن شاه آفاق گرد * نديدم نگاريده در يك نورد\r\nسخنها كه چون گنج آگنده بود * بهر نسختى در پراگنده بود\r\nز هر نسخه برداشتم مايه‌ها * بر او بستم از نظم پيرايه‌ها\r\nزيادت ز تاريخهاى نوى * يهودى و نصرانى و پهلوى\r\nگزيدم ز هر نامه‌يى نغز او * ز هر پوست پرداختم مغز او\r\nدر آن پرده گر راستى نافتم * سخن را سر زلف برتافتم \r\n","page_name":" 806 ","page_number":820},
  {"content":"\r\n\r\nدر نظم اين داستان قصد پيروى از فردوسى داشت و در حقيقت كار خود را دنبالهء كار آن استاد در داستان اسكندر از شاهنامه قرار داد « 1 » و با آنكه در بعضى از موارد خواست بمقابلهء استاد طوس رود اما با همه استادى و توانايى خويش نتوانست در آن موارد با آن شاعر چيره‌دست زبان‌آور همسرى كند و عجب در آنست كه گاه عينا فكر يا لفظ راهنماى خود را نقل كرده است « 2 » . دربارهء مبناى داستان اسكندر و رواج اسكندرنامه‌ها در قرن پنجم و ششم پيش ازين سخن گفته‌ايم « 3 » .\r\nنظامى از شاعرانى است كه بىشك بايد او را در شمار اركان شعر فارسى و از استادان مسلّم اين زبان دانست . وى از آن سخنگويانيست كه مانند فردوسى و سعدى توانست بايجاد يا تكميل سبك و روش خاصى توفيق يابد . اگرچه داستانسرايى در زبان فارسى بوسيلهء نظامى شروع نشده ، و چنان كه ديده‌ايم از آغاز ادب فارسى سابقه داشته است ، ليكن تنها شاعرى كه تا پايان قرن ششم توانست اين نوع از شعر يعنى شعر تمثيلى « 4 » را در زبان فارسى به حد اعلاى تكامل برساند نظامى است . وى در انتخاب\r\n\r\n\r\n","description":"","footnote":"\r\n( 1 ) -\r\n سخنگوى پيشينه داناى طوس * كه آراست روى سخن چون عروس\r\nدر آن نامه كان گوهر سفته راند * بسى گفتنيهاى ناگفته ماند\r\nاگر هرچه بشنيدى از باستان * بگفتى دراز آمدى داستان\r\nنگفت آنچه رغبت پذيرش نبود * همان گفت كز وى گزيرش نبود\r\nدگر از پى دوستان زله كرد * كه حلوا بتنها نشايست خورد\r\n. . . سخن‌سنجى آمد ترازوبدست * درست زراندود را مىبسخت\r\nتصرف در آن سكه بگذاشتم * كزين سيم در زر خبر داشتم . . . \r\n( 2 ) - مثلا در داستان رسيدن اسكندر بر سر نعش دارا فردوسى اين ابيات را دارد :\r\n برفتند هر دو بپيش اندرون * دل و جان رومى پر از خشم و خون\r\nسكندر ز اسب اندر آمد چو باد * سر مرد خسته بران برنهاد\r\nز سر برگرفت افسر خسرويش * گشاد از برش جوشن پهلويش \r\nو نظامى اين ابيات را آورده :\r\n دو بيدادپيشه بپيش اندرون * ببيداد خود شاه را رهنمون\r\nسر خسته را بر سر ران نهاد * شب تيره بر روز رخشان نهاد\r\nببالينگه خسته آمد فراز * ز درع كيانى گره كرد باز \r\n( 3 ) - رجوع شود بحماسه‌سرايى در ايران چاپ دوم مخصوصا صفحات 89 - 90 و 343 - 352\r\n( 4 ) -  Dramatique \r\n","page_name":" 807 ","page_number":821},
  {"content":"\r\n\r\nالفاظ و كلمات مناسب و ايجاد تركيبات خاص تازه و ابداع و اختراع معانى و مضامين نو و دلپسند در هر مورد ، و تصوير جزئيات و نيروى تخيل و دقت در وصف و ايجاد مناظر رائع و ريزه‌كارى در توصيف طبيعت و اشخاص و احوال و به كار بردن تشبيهات و استعارات مطبوع و نو ، در شمار كسانى است كه بعد از خود نظيرى نيافته است . عيبى كه بر سخن او ميگيرند آنست كه بخاطر يافتن معانى و مضامين جديد گاه چنان در اوهام و خيالات غرق شده و يا براى ابداع تركيبات جديد گاه چندان با كلمات بازى كرده است كه خوانندهء آثار او بايد به زحمت و با اشكال بعضى از ابيات ويرا كه اتفاقا عدهء آنها كم نيست ، درك كند . ضمنا اين شاعر بنابر عادت اهل زمان از آوردن اصطلاحات علمى « 1 » و لغات و تركيبات عربى وافر و بسيارى از افكار فلاسفه و اصول و مبانى فلسفه و علوم به هيچ روى كوتاهى نكرده و به همين سبب آثار او حكم دائرة المعارفى از علوم و اطلاعات مختلف وى گرفته و در بعضى موارد چنان دشوار و پيچيده شده است كه جز با شرح و توضيح قابل فهم نيست .\r\nليكن حق در آنست كه بگوييم اين شاعر سليم الفطرهء دقيق النظر در عين مبالغه در استفاده از اطلاعات ادبى و علمى خود و يا افراط در تخيل و مبالغه در ايجاد تركيبات نو ملاحتى در سخن و لطافتى در بيان و علّوى در معانى دارد كه اين نقص و نقائصى از آن قبيل را به كلى از نظر خواننده پنهان مىسازد .\r\nمهارتى كه نظامى در تنظيم و ترتيب منظومه‌هاى خود به كار برده است باعث شد كه به زودى آثار او مورد تقليد شاعران قرار گيرد و اين تقليد از قرن هفتم ببعد آغاز شد و در تمام دوره‌هاى ادبى زبان فارسى ادامه يافت . شمارهء كسانى كه آثار او را تقليد كرده‌اند بسيار است . نخستين و بزرگترين شاعرى كه بتقليد از نظامى در نظم پنج گنج\r\n\r\n\r\n","description":"","footnote":"\r\n( 1 ) -\r\n چو صبح از دم گرگ برزد زبان * به گفتن درآمد سگ پاسبان\r\nچو سيارهء مشترى سربلند * نظرهاى او يك‌بيك سودمند\r\nبتربيع و تثليث گوهرفشان * مربع‌نشين و مثلث‌نشان\r\nزحل در ترازو ببازيگرى * برآراسته قوس را مشترى\r\nاسد بود طالع خداوند زور * كزو ديدهء دشمنان گشت كور\r\nشرف يافته آفتاب از حمل * گراينده از علم سوى عمل\r\nعطارد بجوزا برون تاخته * مه و زهره در نور در ساخته \r\n","page_name":" 808 ","page_number":822},
  {"content":"\r\n\r\nهمت گماشت اميرخسرو دهلوى است و بعد ازو از ميان مقلدان بزرگ وى ميتوان خواجو و جامى و هاتفى و قاسمى و وحشى و عرفى و مكتبى و فيضى فياضى و اشرف مراغى و آذر بيكدلى را نام برد كه هريك همه يا بعضى از مثنويهاى او را تقليد كرده‌اند .\r\nنفوذ نظامى در ادب فارسى باعث شده است كه اين شاعر استاد غالبا دوستداران متعصبى بدست آورد كه در برابر عظمت مقام او مقام و مرتبهء ديگر استادان سخن را يكباره انكار كنند . از جملهء محققان اين طايفه ميتوان مرحوم شبلى نعمانى و وحيد دستگردى را نام برد . مثلا شبلى نعمانى ميگويد « 1 » « او اول كسى است كه مسائل حكمت و فلسفه را در رشتهء نظم كشيده است و قصائد را از مدح و مداحى صاف و پاك نمود » .\r\nظاهرا اين مؤلف شاعران بزرگى را كه پيش از نظامى به اين دو كار دست زده‌اند فراموش كرده بود . نظامى درآوردن مسائل حكمى و عرفانى و زهد در مثنوى مخزن الاسرار پيرو سنائى است ( و سنائى خود درين باره مبتكر نيست ) و چندمين كسى است كه خواست قصيده را در راه مدح زورمندان به كار نبرد . و از محققان متأخر هم مرحوم وحيد دستگردى در مقدمهء گنجينهء گنجوى بيهوده بمقايسه ميان نظامى و همهء استادان مسلم سخن و برترى او بر آنان مبادرت كرده است . از متقدمان هركس كه بنظامى و سخن او اشاره كرد ويرا ستوده و استاد بزرگ سخن دانسته است مثلا اميرخسرو دربارهء او گويد :\r\n احسنت زهى سخنور چست * كاز نكته دهان عالمى شست\r\nميداد چو نظم‌نامه را پيچ * باقى نگذاشت بهر ما هيچ \r\nو باز گفته است :\r\n هنرپرور گنجه داناى پيش * كه گنج سخن داشت ز انداره بيش\r\nنظر چون بر آن جام صهبا گماشت * ستد صافى و دُرد بر ما گذاشت \r\nو ديگر سخنوران نيز هريك برين منوال او را بزرگ داشته و باستادى ستوده‌اند .\r\nنظامى همچنانكه قبلا گفته‌ايم غير از پنج گنج ديوان قصائد و غزلياتى هم داشت . عوفى كه معاصر شاعر بوده گفته است جز مثنويات شعر ازو كم روايت كرده‌اند\r\n\r\n\r\n","description":"","footnote":"\r\n( 1 ) - ترجمهء فارسى شعر العجم ج 1 چاپ اول ص 229\r\n","page_name":" 809 ","page_number":823},
  {"content":"\r\n\r\nو فقط از يك راوى در نيشابور غزلها و مرثيه‌يى ازو دربارهء پسر خود شنيد كه آنها را در لباب الالباب نقل كرده است . ليكن مسلما نظامى را قصائد متعدد بود كه بپيروى از سنائى در وعظ و حكمت سروده است و همچنين غزلهاى بسيار ازو روايت كرده‌اند .\r\nمجموع اين قصائد و غزلها ديوانى را پديد آورده بود كه بر اثر الحاقات بعدى شمارهء ابيات آن فزونى يافت چنان كه بقول دولتشاه به بيست هزار بيت ميرسيد . ليكن بعدها پراگنده شد و اكنون قسمتى از آنها در مجموعه‌ها در دست است كه بعضى را مرحوم وحيد دستگردى با جدا كردن اشعار منسوب بنظامى در گنجينهء گنجوى گرد آورده است .\r\nاينك بذكر نمونه‌هايى از مثنويها و قصايد و غزلهاى وى مبادرت مىشود :\r\n\r\nاز مخزن الاسرار :\r\n دايره‌كردار ميان‌بسته باش * در فلكى با فلك آهسته باش\r\nتيز تگى پيشهء آتش بود * باز نمانى ز تگ آن خوش بود\r\nآب صفت باش و سبكتر بران * كآب سبك هست به قيمت گران\r\nگوهر تن در تنكى يافتند * قيمت جان در سبكى يافتند\r\nباد سبك‌روح بود در طواف * خود تو گر انجانترى از كوه قاف\r\nگرنه فريبندهء رنگى چو خار * رخ چو بنفشه بسوى خود مدار\r\nخانه مصقل همه‌جا روى تست * از پى آن ديدهء تو سوى تست\r\nعاشق خويشى تو و صورت‌پرست * ز آن چو سپهر آينه دارى بدست\r\nگر جو سنگى نمك خود چشى * دامن ازين بىنمكى دركشى\r\nظلم رها كن بوفا در گريز * خلق چه باشد به خدا در گريز\r\nنيكى او بين و بر او كار كن * بر بدى خويشتن اقرار كن\r\nچون تو خجل‌وار برآرى نفس * فضل كند رحمت فريادرس \r\n* * *\r\n دور تو از دايره بيرون‌ترست * از دوجهان قدر تو افزون‌ترست \r\n\r\n","description":"","footnote":"","page_name":" 810 ","page_number":824},
  {"content":"\r\n\r\n آينه‌دار از پى آن شد سحر * تا تو رخ خويش ببينى مگر\r\nجنبش اين مهد كه مهراب تست * طفل صفت از پى خوشخواب تست\r\nسينهء خورشيد كه پر آتشست * روى تو مىبيند از آن دلخوشست \r\n* * *\r\n مه كه شود كاسته چون موى تو * خنده زند چون نگرد روى تو\r\nعالم خوش خور كه ز كس كم نه‌اى * غصه مخور بندهء عالم نه‌اى\r\nبا همه چون خاك زمين پست باش * وز همه چون باد تهىدست باش\r\nخاك تهى به نه درآميخته * گرد بود خاك برانگيخته\r\nدل به خدا بر نه و خرسندييى « 1 » * اينت جداگانه خداوندييى \r\n* * *\r\n عمر بخشنودى دلها گذار * تا ز تو خشنود شود كردگار\r\nسايهء خورشيدسواران « 2 » طلب * رنج خود و راحت ياران طلب\r\nدردستانى كن و درماندهى * تات رسانند بفرماندهى\r\nگرم شو از مهر و ز كين سرد باش * چون مه و خورشيد جوانمرد باش\r\nهركه بنيكى عمل آغاز كرد * نيكى او روى به دو باز كرد\r\nگنبد گردنده ز روى قياس * هست بنيكى و بدى خودشناس \r\n\r\nاز خسرو و شيرين شيرين\r\n پريدختى ، پرى بگذار ، ماهى * به زير مقنعه صاحب كلاهى\r\nشب‌افروزى چو مهتاب جوانى * سيه‌چشمى چو آب زندگانى\r\nكشيده قامتى چون نخل سيمين * دو زنگى بر سر نخلش رطب‌چين\r\nز بس كآورد ياد آن نوش لب را * دهان پرآبِ شكر شد رطب را \r\n\r\n\r\n","description":"","footnote":"\r\n( 1 ) - خرسندى : قناعت\r\n( 2 ) - خورشيدسواران : زحمت‌كشان آفتاب گرد كه پاى بر آفتاب روى زمين مىنهند .\r\n","page_name":" 811 ","page_number":825},
  {"content":"\r\n\r\n بمرواريد دندانهاى چون نور * صدفرا آب دندان داده « 1 » از دور\r\nدو شكر چون عقيق آب داده * دو گيسو چون كمند تاب داده\r\nخم گيسوش تاب از دل كشيده * بگيسو سبزه را بر گل كشيده\r\nشده گرم از نسيم مشك بيزش * دماغ نرگس بيمار خيزش\r\nفسونگر كرده بر خود چشم خود را * زبان بسته بافسون چشم بد را\r\nبسحرى كآتش دلها كند تيز * لبشرا صد زبان هر صد شكرريز\r\nنمك دارد لبش در خنده پيوست * نمك شيرين نباشد و آنِ او هست\r\nتو گويى بينيش تيغيست از سيم * كه كرد آن تيغ سيبى را به دو نيم\r\nز ماهش صد قصب را رخنه‌يابى * چو ماهش رخنه‌يى بر رخ نيابى\r\nبشمعش بر بسى پروانه بينى * ز نازش سوى كس پروا نبينى\r\nصبا از زلف و رويش حله‌پوش است * گهى قاقم گهى قندز « 2 » فروش است\r\nموكل كرده بر هر غمزه غنجى * ز نخ چون سيب و غبغب چون ترنجى\r\nگر اندازه ز چشم خويش گيرد * بر آهويى صد آهو « 3 » بيش گيرد\r\nزرشك نرگس مستش خروشان * ببازار ارم ريحان‌فروشان\r\nبعيد آراى ابروى هلالى * نديدش كس كه جان نسپرد حالى\r\nبحيرت مانده مجنون در خيالش * بقايم رانده « 4 » ليلى با جمالش\r\nبفرمانى كه خواهد خلق را كشت * به دستش ده قلم يعنى ده انگشت\r\nحديثى و هزار آشوب دلبند * لبى و صد هزاران بوسه چون قند\r\nسر زلفى ز ناز و دلبرى پر * لب و دندانى از ياقوت و از در\r\nاز آن ياقوت و آن درّ شكرخند * مفرّح ساخته سوداييى چند\r\nخرد سرگشته بر روى چو ماهش * دل و جان فتنه بر زلف سياهش \r\n\r\n\r\n","description":"","footnote":"\r\n( 1 ) - آب دندان : بمعنى مجازى ، ساده‌لوح . آب دندان دادن : گول زدن\r\n( 2 ) - قندز : بيدستر ، سگ آبى\r\n( 3 ) - آهو : عيب\r\n( 4 ) - قايم در شطرنج خانهء تحصن شاه است . بقايم راندن يعنى عاجز و زبون كردن\r\n","page_name":" 812 ","page_number":826},
  {"content":"\r\n\r\n هنر فتنه شده بر جان پاكش * نبشته عبده عنبر بخاكش\r\nرخش نسرين و بويش نيز نسرين * لبش شيرين و نامش نيز شيرين\r\nشكر لفظان لبش را نوش خوانند * وليعهد مهين با نوش دانند \r\n\r\nنيايش شيرين\r\n چو شيرين كيمياى صبح دريافت * از آن سيماب‌كارى « 1 » روى برتافت\r\nشكيباييش مرغان را پرافشاند * خروس الصبر مفتاح الفرج خواند\r\nشبستان را به روى خويشتن رُفت * بزارى با خداى خويشتن گفت\r\nخداوندا شبم را روز گردان * چو روزم بر جهان پيروز گردان\r\nشبى دارم سياه از صبح نوميد * درين شب روسپيدم كن چو خورشيد\r\nغمى دارم هلاك شيرمردان * برين غم چون نشاطم چير گردان\r\nندارم طاقت اين كورهء تنگ * خلاصى ده مرا چون لعل ازين سنگ\r\nتويى يارى رس فرياد هركس * بفرياد من فرياد خوان رس\r\nندارم طاقت تيمار چندين * اغثنى يا غياث المستغيثين\r\nبه آب ديدهء طفلان محروم * بسوز سينهء پيران مظلوم\r\nببالين غريبان بر سر راه * بتسليم اسيران در بن چاه\r\nبداور داور فريادخواهان * بيارب يا رب صاحب‌گناهان\r\nبدان حجت كه دل را بنده دارد * بدان آيت كه جان را زنده دارد\r\nبدامن‌پاكى دين‌پرورانت * به صاحب سرى پيغمبرانت\r\nبمحتاجان در بر خلق بسته * بمجروحان خون بر خون نشسته\r\nبدور افتادگان از خان و مانها * بواپس ماندگان از كاروانها\r\nبوردى كز نوآموزى برآيد * بآهى كز سر سوزى برآيد\r\nبريحان نثار اشك‌ريزان * به قرآن و چراغ صبح خيزان\r\nبنورى كز خلايق در حجابست * بانعامى كه بيرون از حسابست \r\n\r\n\r\n","description":"","footnote":"\r\n( 1 ) - سيماب‌كارى : اضطراب و پريشانى\r\n","page_name":" 813 ","page_number":827},
  {"content":"\r\n\r\n بتصديقى كه دارد راهب دير * بتوفيقى كه بخشد واهب خير\r\nبمقبولان خلوت برگزيده * بمعصومان آلايش نديده\r\nبهر طاعت كه نزديكت صوابست * بهر دعوت كه پيشت مستجابست\r\nبدان آه پسين كز عرش پيشست * بدان نام مهين كز عرش بيشست\r\nكه رحمى بر دل پرخونم آور * وزين غرقاب غم بيرونم آور\r\nاگر هر موى من گردد زبانى * شود هريك ترا تسبيح خوانى\r\nهنوز از بىزبانى خفته باشم * ز صد شكرت يكى ناگفته باشم\r\nتو آن هستى كه با تو كيستى نيست * تويى هست آندگر جز نيستى نيست\r\nتويى در پردهء وحدت نهانى * فلك را داده بر در قهرمانى « 1 »\r\nخداونديت را انجام و آغاز * نداند اول و آخر كسى باز\r\nبدرگاه تو در اميد و در بيم * نشايد راه بردن جز بتسليم\r\nفلك بربستى و دوران گشادى * جهان و جان و روزى هر سه دادى\r\nاگر روزى دهى ور جان‌ستانى * تو دانى هرچه خواهى كن تو دانى\r\nبتوفيق توام زينگونه برپاى * برين توفيق توفيقى برافزاى\r\nچو حكمى راند خواهى يا قضايى * بتسليم آفرين در من رضايى\r\nاگرچه هر قضايى كان تو رانى * مسلم شد بمرگ و زندگانى\r\nمن رنجور بيطاقت عيارم * مده رنجى كه من طاقت ندارم\r\nز من نايد بواجب هيچ كارى * گر از من نايد آيد از تو بارى\r\nبانعام خودم دلخوش كن اين‌بار * كه انعام تو بر من هست بسيار\r\nز تو چون پوشم اين راز نهانى * وگر پوشم تو خود پوشيده دانى\r\nچو خواهش كرد بسيار از دل پاك * چو آب چشم خود غلتيد بر خاك\r\nفراخى دادش ايزد در دل تنگ * كليدش را برآورد آهن از سنگ\r\nجوان شد گلبن دولت دگربار * ز تلخى رست شيرين شكربار\r\nنيايش در دل خسرو اثر كرد * دلش را چون فلك زيروزبر كرد \r\n\r\n\r\n","description":"","footnote":"\r\n( 1 ) - قهرمان : پيشكار\r\n","page_name":" 814 ","page_number":828},
  {"content":"\r\n\r\n\r\nاز ليلى و مجنون : مجنون\r\n سلطان سرير صبح خيزان * سر خيل سپاه اشك‌ريزان\r\nمتوارى ره دلنوازى * زنجيرى كوى عشقبازى\r\nقانون مغنيان بغداد * بيّاع معاملان بفرياد\r\nطّبال نفير آهنين‌كوس * رهبان كليسياى افسوس\r\nجادوى نهفته ديو پيدا * هاروت مشوشان شيدا\r\nكيخسرو بىكلاه و بىتخت * دل‌خوش كن صد هزار بيرخت\r\nاقطاع ده سپاه موران * اورنگ‌نشين پشتِ گوران\r\nدراجهء « 1 » قلعه‌هاى وسواس * دارندهء پاى دير بىپاس\r\nمجنون غريب دل‌شكسته * درياى ز جوش نانشسته\r\nيارى دو سه داشت دل رميده * چون او همه واقعه رسيده\r\nبا آن دو سه يار هر سحرگاه * رفتى بطواف كوى آن ماه\r\nبيرون ز حسابِ نام ليلى * با هيچ سخن نداشت ميلى\r\nهركس كه جز اين سخن گشادى * نشنودى و پاسخش ندادى\r\nآن كوه كه نجد بود نامش * ليلى بقبيله هم مقامش\r\nاز آتش عشق و دود اندوه * ساكن نشدى مگر بر آن كوه\r\nبر كوه شدى و ميزدى دست * افتان خيزان چو مردم مست\r\nآواز نشيد بركشيدى * بى خود شده سوبسو دويدى\r\nو آنگه مژه را پرآب كردى * با باد صبا خطاب كردى\r\nكاى باد صبا بصبح برخيز * در دامن زلف ليلى آويز\r\nگو آنكه بباد دادهء تست * بر خاك ره اوفتادهء تست\r\nاز باد صبا دم تو جويد * با خاك زمين غم تو گويد \r\n\r\n\r\n","description":"","footnote":"\r\n( 1 ) - دراجه : برجهايى كه بر دو طرف دژها سازند .\r\n","page_name":" 815 ","page_number":829},
  {"content":"\r\n\r\n بادى بفرستش از ديارت * خاكيش بده بيادگارت\r\nهرك او نه چو باد بر تو لرزد * نه باد كه خاك هم نيرزد\r\nو آنكس كه نه جان به تو سپارد * آن به كه ز غصه جان برآرد . . . \r\n\r\nزارى در عشق\r\n مجنون چو شنيد پند خويشان * از تلخى پند شد پريشان\r\nزد دست و دريد پيرهن را * كاين مرده چه مىكند كفن را\r\nآن كز دوجهان برون زند تخت * در پيرهنى كجا كشد رخت\r\nچون وامق از آرزوى عذرا * گه كوه گرفت و گاه صحرا\r\nتركانه ز خانه رخت بربست * در كوچگه رحيل بنشست\r\nدراعه دريد و درع مىدوخت * زنجير بريد و بند مىسوخت\r\nمىگشت ز دور چون غريبان * دامن بدريده تا گريبان\r\nبر كشتن خويش گشته والى * لا حول ازو بهر حوالى\r\nديوانه صفت شده بهر كوى * ليلى ليلى زنان بهر سوى\r\nاحرام دريده ، سر گشاده * در كوى ملامت اوفتاده\r\nبا نيك و بدى كه بود در ساخت * نيك از بد و بد ز نيك نشناخت\r\nمىخواند نشيد مهربانى * بر شوق ستارهء يمانى\r\nهر بيت كه آمد از زبانش * بر ياد گرفت اين و آنش\r\nحيران شده هركسى در آن پى * مىديد و همىگريست بر وى\r\nاو فارغ از آنكه مردمى هست * يا بر ورقش كسى نهد دست\r\nحرف از ورق جهان سترده * مىبود نه زنده و نه مرده\r\nبر سنگ فتاده خوار چون گِل * سنگ دگرش فتاده بر دل\r\nصافى تن او چو دُرد گشته * در زير دو سنگ خرد گشته\r\nچون شمع جگر گداز مانده * يا مرغ ز جفت بازمانده\r\nدر دل همه داغ دردناكى * بر چهره غبارهاى خاكى \r\n\r\n","description":"","footnote":"","page_name":" 816 ","page_number":830},
  {"content":"\r\n\r\n چون مانده شد از عذاب و اندوه * سجاده برون فگند از انبوه\r\nبنشست و بهايهاى بگريست * كآوخ چه كنم دواى من چيست\r\nآواره ز خان‌ومان چنانم * كاز كوى به خانه ره ندانم\r\nنه بر در دير خود پناهى * نه بر سر كوى دوست راهى\r\nقَرّابهء « 1 » نام و شيشهء ننگ * افتاد و شكست بر سر سنگ\r\nشد طبل بشارتم دريده * من طبل رحيل بركشيده\r\nآشفته چنان نيم بتقدير * كآسوده شوم به هيچ زنجير\r\nويران نه چنان شدست كارم * كآبادى خويش چشم دارم\r\nاى كاش كه بر من اوفتادى * خاكى كه مرا بباد دادى\r\nيا صاعقه‌يى درآمدى سخت * هم خانه بسوختى و هم رخت\r\nكس نيست كه آتشى درآرد * دود از من و جان من برآرد\r\nاندازد در دم نهنگم * تا بازرهد جهان ز ننگم\r\nاز ناخلفى كه در زمانم * ديوانهء خلق و ديو خوانم\r\nخويشان مرا ز خوى من خار * ياران مرا ز نام من عار\r\nخونريزِ من خراب خسته * هست از ديت و قصاص رسته\r\nاى هم‌نفسان مجلس رود * بدرود شويد جمله بدرود\r\nكآن شيشهء مى كه بود در دست * افتاده شد آبگينه بشكست\r\nگر در رهم آبگينه شد خرد * سيل آمد و آبگينه را برد\r\nتا هركه به من رسيد رايش * نآزارد از آبگينه پايش\r\nاى بيخبران ز درد و آهم * خيزيد و رها كنيد را هم\r\nمن گم شده‌ام مرا مجوييد * با گم‌شدگان سخن مگوييد\r\nتا كى ستم و جفا كنيدم * با محنت خود رها كنيدم\r\nبيرون مكنيد ازين ديارم * من خود بگريختن سوارم \r\n\r\n\r\n","description":"","footnote":"\r\n( 1 ) - قرابه ، قرّابه : شيشهء شراب ، صراحى ، آوند بزرگى از شيشه كه در آن شراب و آب و جز آن ريزند .\r\n","page_name":" 817 ","page_number":831},
  {"content":"\r\n\r\n از پاى فتاده‌ام چه تدبير * ايدوست بياو دست من گير\r\nاين خسته كه دل‌سپردهء تست * زنده بتوبه كه مردهء تست\r\nبنواز بلطف يك سلامم * جان تازه نما بيك پيامم\r\nديوانه منم براى و تدبير * در گردن تو چراست زنجير\r\nدر گردن خود رسن ميفگن * من به باشم رسن به گردن\r\nزلف تو دريد هركه دل دوخت * اين پرده‌درى ورا كه آموخت\r\nدل بردن زلف تو نه زور است * او هندو و روزگار كور است \r\n\r\nاز اسكندرنامه : مرگ دارا\r\n سپه چون پراگنده شد سوى جنگ * فراخى درآمد بميدان تنگ\r\nكس از خاصگان پيش دارا نبود * كازو در دل كس مدارا نبود\r\nدو سرهنگ غدار چون پيل مست * بر آن پيلتن برگشادند دست\r\nزدندش يكى تيغ پهلوگذار « 1 » * كه از خون زمين گشت چون لاله‌زار\r\nدرافتاد دارا بدان زخم تيز * ز گيتى برآمد يكى رستخيز\r\nدرخت كيانى درآمد به خاك * بغلتيد در خون تن زخمناك\r\nكشنده دو سرهنگ شوريده‌راى * بنزد سكندر گرفتند جاى\r\nكه آتش ز دشمن برانگيختيم * باقبال شه خون او ريختيم\r\nز دارا سر تخت پرداختيم * سر تاج اسكندر افراختيم\r\nسكندر چو دانست كآن ابلهان * دليرند بر خون شاهنشهان\r\nپشيمان شد از كرده پيمان خويش * كه برخاستش عصمت از جان خويش\r\nفروميرد اميدوارى ز مرد * چو همسال را سر درآيد بگرد\r\nنشان جست كآن كشورآراى كى * كجا خوابگه دارد از خون و خوى\r\nدو بيداد پيشه بپيش اندرون * ببيداد خود شاه را رهنمون\r\nچو در موكب قلب دارا رسيد * ز موكب روان هيچكس را نديد \r\n\r\n\r\n","description":"","footnote":"\r\n( 1 ) - گذاردن : عبور كردن ؛ پهلوگذار ، آنكه از پهلو و بر آدمى بگذرد .\r\n","page_name":" 818 ","page_number":832},
  {"content":"\r\n\r\n تن مرزبان ديد در خاك و خون * كلاه كيانى شده سرنگون\r\nسليمانى افتاده در پاى مور * همان پشه‌يى كرده بر پيل زور\r\nببازوى بهمن برآموده مار * ز رويين دز افتاده اسفنديار\r\nبهار فريدون و گلزار جم * بباد خزان گشته تاراج غم\r\nنسب‌نامهء دولت كيقباد * ورق‌برورق هر سويى برده باد\r\nسكندر فرود آمد از پشت بور * درآمد ببالين آن پيل زور\r\nبفرمود تا آن دو سرهنگ را * دو كج‌زخمهء خارج‌آهنگ را\r\nبدارند بر جاى خويش استوار * خود از جاى جنبيد شوريده‌وار\r\nببالينگه خسته آمد فراز * ز درع كيانى گره كرد باز\r\nسر خسته را بر سر ران نهاد * شب تيره بر روز رخشان نهاد\r\nفروبسته چشم آن تن خوابناك * به دو گفت برخيز ازين خون و خاك\r\nرها كن كه در من رهايى نماند * چراغ مرا روشنايى نماند\r\nسپهرم بدانگونه پهلو دريد * كه شد در جگر پهلوم ناپديد\r\nتو اى پهلوان كآمدى سوى من * نگهدار پهلو ز پهلوى من\r\nكه با آنكه پهلو دريدم چو ميغ * هنوز آيد از پهلويم بوى تيغ\r\nسر سرورانرا رها كن ز دست * تو مشكن كه ما را جهان خود شكست\r\nچه دستى كه با ما درازى كنى * بتاج كيان دست‌يازى « 1 » كنى\r\nنگهدار دستت كه داراست اين * نه پنهان چو روز آشكار است اين\r\nچو گشت آفتاب مرا روىزرد * نقابى به من دركش از لاجورد\r\nمبين سروران در سرافگندگى * چنان شاه را در چنين بندگى\r\nدرين بندم از رحمت آزاد كن * بآمرزش ايزدم ياد كن\r\nزمين را منم تاج تارك‌نشين * ملرزان مرا تا نلرزد زمين\r\nرها كن كه خواب خوشم ميبرد * زمين آب و چرخ آتشم ميبرد \r\n\r\n\r\n","description":"","footnote":"\r\n( 1 ) - دست‌يازى : دست‌درازى .\r\n","page_name":" 819 ","page_number":833},
  {"content":"\r\n\r\n مگردان سر خفته را از سرير * كه گردون گردان برآرد نفير\r\nزمان من اينك رسد بيگمان * رها كن بخواب خوشم يكزمان\r\nاگر تاج خواهى ربود از سرم * يكى لحظه بگذار تا بگذرم\r\nچو من زين ولايت گشادم كمر * تو خواه افسر از من ستان خواه سر\r\nسكندر بناليد كاى تاجدار * سكندر منم چاكر شهريار\r\nنخواهم كه بر خاك باشد سرت * نه آلودهء خون شود پيكرت\r\nو ليكن چه سودست كاين كار بود * تأسف ندارد درين كار سود\r\nاگر تاجور سر برافراختى * مگر پند او چاره‌يى ساختى\r\nدريغا به دريا كنون آمدم * كه تا سينه در موج خون آمدم\r\nچرا مركبم را نيفتاد سم * چرا پى نكردم درين راه گم\r\nمگر نالهء شاه نشنيدمى * نه روزى بدين روز هم ديدمى\r\nبداراى گيتى و داناى راز * كه دارم ببهبود دارا نياز\r\nو ليكن چو بر شيشه افتاد سنگ * كليد در چاره نايد بچنگ\r\nدريغا كه از نسل اسفنديار * همين بود و بس ملك را يادگار\r\nچه بودى كه مرگ آشكارا شدى * سكندر هم‌آغوش دارا شدى\r\nچه سودست مردن نشايد به زور * كه پيش از اجل رفت نتوان بگور\r\nبنزديك من يك سر موى شاه * گرامىتر از صد هزاران كلاه\r\nگرين زخم را چاره دانستمى * طلب كردمى تا توانستمى\r\nنه تاج و نه اورنگ شاهنشهى * كه ماند ز داراى دولت تهى\r\nچه تدبير دارى مراد تو چيست * اميد از كه دارى و بيمت ز كيست\r\nبگو هرچه دارى كه فرمان كنم * بچاره‌گرى با تو پيمان كنم\r\nچو دارا شنيد آن دم دلنواز * بخواهشگرى ديده را كرد باز\r\nبه دو گفت كاى بهترين بخت من * سزاوار پيرايه و تخت من\r\nچه پرسى ز جان بجان آمده * گلى در سموم خزان آمده \r\n\r\n","description":"","footnote":"","page_name":" 820 ","page_number":834},
  {"content":"\r\n\r\n جهان شربت هركس از يخ سرشت * بجز شربت من كه بر يخ نوشت\r\nز بىآبيم سينه سوزد درون * قدم تا سرم غرق درياى خون\r\nچو برقى كه در ابر دارد شتاب * لب از آب خالى و تن غرق آب\r\nسبويى كه سوراخ باشد نخست * بموم و سريشم نگردد درست\r\nجهان غارت از هر درى ميبرد * يكى آورد ديگرى ميبرد\r\nنه ز او ايمن اينان كه هستند نيز * نه آنان كه رفتند رستند نيز\r\nببين روز من راستى پيشه كن * تو هم از چنين روزى انديشه كن\r\nنه من به ز بهمن شدم كاژدها * بخاريدن سر نكردش رها\r\nنه ز اسفنديار آن جهانگير گرد * كه از چشم‌زخم جهان جان نبرد\r\nچو در نسل ما كشتن آمد نخست * كشنده نسب كرد بر من درست\r\nتو سرسبز بادى بشاهنشهى * كه من كردم از سبزه بالين تهى\r\nچو درخواستى كآرزوى تو چيست * بوقتى كه بر من ببايد گريست\r\nسه چيز آرزو دارم اندر نهان * برآيد باقبال شاه جهان\r\nيكى آنكه بر كشتن بيگناه * تو باشى درين داورى دادخواه\r\nدويم آنكه بر تاج و تخت كيان * چو حاكم تو باشى نيارى زيان\r\nسوم آنكه بر زيردستان من * حرم نشكنى در شبستان من\r\nسكندر پذيرفت ازو هرچه گفت * پذيرنده برخاست گوينده خفت \r\n\r\nاز ديوان او :\r\n درين چمن كه ز پيرى خميده شد كمرم * ز شاخهاى بقا بعد ازين چه بهره برم\r\nنه سايه‌ييست ز نخلم نه ميوه‌يى كس را * كه تندباد حوادث بريخت برگ و برم\r\nسپهر با قَد خم گشته مىكند لحدم * بياض موى ز كافور ميدهد خبرم\r\nز نافه مشك تر آيد پديد و اين عجبست * كه نافه گشت عيان از سواد مشك ترم\r\nدو رشته پر ز گهر بود در دهان ما را * جفاى چرخ گسست و بريخت آن گهرم\r\nگهر بريخت ز در جم ستاره‌سان كه دميد * ز صوب مشرق حرمان ستارهء سحرم \r\n\r\n","description":"","footnote":"","page_name":" 821 ","page_number":835},
  {"content":"\r\n\r\n رسيد روز به آخر چو جغد ميخواهم * كازين خرابه به معمورهء فنا بپرم\r\nقدم خميد و سرم سوى خاك مايل شد * كه در حديقهء عصمت نهال بارورم\r\nدوتا شدم كه نيالايدم به خون دامن * كه خونفشان شده چشم از تراوش جگرم\r\nنشست برف گران بر سرم ز موى سپيد * ز پست گشتن بام وجود در خطرم\r\nز قلعه‌يى كه بر او برف باشد آب آيد * همين بود سبب آب كآيد از بصرم\r\nشدم ز ضعف بدانسان كه گر چو سايه به خاك * مرا كشند نيابد كسى از آن اثرم\r\nز من كسى نكند ياد ز آنكه نتوانم * ز ضعف حال كه بر خاطر كسى گذرم\r\nكمان صفت به دو تا گشت قامتم گويى * ز بيم تير اجل رفته در پس سپرم\r\nبسوى اوج فراغت چسان كنم پرواز * ازين حضيض كه بشكسته است بال و پرم\r\nببوستان جهان ريخت ميوهء اميد * ز سنگ و ژاله بهر سوى شاخهء شجرم\r\nنهال چون ثمر افشاند راست گردد ليك * خميد نخل قدم چون فشانده شد ثمرم\r\nسرم فروشد يكبارگى ميان دو دوش * كه از مهابت شمشير مرگ برحذرم\r\nز ديده‌هاى ضعيف از محبت احباب * بچهره اشك فشانم كه عازم سفرم\r\nمقيم گوشهء بيت الحزن شدم كاز ضعف * بود محال گذشتن ز آستان درم\r\nبياض را نكند فرق ديده‌ام ز سواد * بچهره گرچه فروزند شمع ماه و خورم\r\nگذشت عمر و نكردم بجز گنه كارى * ميان مردم از آنروى مانده پيش سرم\r\nچنين كه لرزه بدستم فتاد از رعشه * ببزم دهر چسان ساغر نشاط خورم\r\nبه ميهمانيم آمد اجل چه چاره كنم * كه جز حيات نسازد قبول ماحضرم . . . \r\n* * *\r\n مرا پرسى كه چونى چونم ايدوست * جگر پردرد و دل پرخونم ايدوست\r\nحديث عاشقى بر من رها كن * تو ليلى شو كه من مجنونم ايدوست\r\nبفريادم ز تو هر روز ، فرياد * ازين فرياد روزافزونم ايدوست\r\nشنيدم عاشقان را مينوازى * مگر من ز آن ميان بيرونم ايدوست\r\nنگفتى گر بيفتى گيرمت دست ؟ * ازين افتاده تركا كنونم ايدوست ! \r\n\r\n","description":"","footnote":"","page_name":" 822 ","page_number":836},
  {"content":"\r\n\r\n غزلهاى نظامى بر تو خوانم * نگيرد در تو هيچ افسونم ايدوست \r\n* * *\r\n خوش زى كه زمانه غم نيرزد * انديشهء بيش‌وكم نيرزد\r\nوزنش همه نيم جو نسنجد * دادش همه يك ستم نيرزد\r\nدلگرمى روز و روشناييش * با سردى صبحدم نيرزد\r\nگويى كه كم از كم ارزد آخر * نىنى غلطى كه هم نيرزد ! \r\n* * *\r\n اى ماه بدين خوبى مهمان كه خواهى شد * و اى آيت نيكويى در شان كه خواهى شد\r\nبالاى سر از عنبر چتر ملكى دارى * با چتر سيه امشب سلطان كه خواهى شد\r\nقندت نتوان خواندن كاز نيشكرى خوشتر * دلبر نتوان گفتن در جانِ كه خواهى شد\r\nتو ميروى و جانم خواهد شدن از هجرت * اى درد نظامى را درمان كه خواهى شد \r\n* * *\r\n گنج ندارم كه نثارت كنم * خيزم و سردرسر كارت كنم\r\nدل دهم و جان كنم و تن زنم * تا بچه تلبيس شكارت كنم\r\nگر بپذيرى ز ازل تا ابد * پيشكش خاك ديارت كنم\r\nهر دوجهان گر نشمارى بعيب * نزل يكى غاشيه دارت كنم\r\nگر قدحى پيش نظامى نهى * غاليهء خود ز غبارت كنم \r\n* * *\r\n سركشى مىكن كه بارت مىكشم * و از دل صافى غبارت مىكشم\r\nمستم از عشقت كه روشن باده‌ييست * لاجرم رنج خمارت مىكشم\r\nچون ذليلانم ميفگن بر كنار * كاز عزيزى در كنارت مىكشم\r\nروزگارم مىكشد در جور تو * جور بين كز روزگارت مىكشم\r\nواى بر اميدم ار ضايع شود * محنتى كز انتظارت مىكشم\r\nاى نظامى بلبل گلزار تو * گل نچيده زخم خارت مىكشم \r\n* * *\r\n\r\n","description":"","footnote":"","page_name":" 823 ","page_number":837},
  {"content":"\r\n\r\n عاشق شده‌ام بر تو تدبير چه فرمايى * از راه صلاح آيم يا از ره رسوايى\r\nتا جان و دلم باشد چون جان و دلت جويم * يا من بكنار افتم يا تو بكنار آيى\r\nدر دوستيت شهرى گشتند مرا دشمن * بر من كه كند رحمت گر هم تو نبخشايى\r\nهرجا كه ترا بينم دست من و زلف تو * دانى كه قلم نبود بر عاشق سودايى\r\nزين‌سان كه منم بىتو دور از تو مبادا كس * نه دسترسى بر تو نه بىتو شكيبايى \r\n* * *\r\n خوشا جانى كازو جانى بياسود * نه درويشى كه سلطانى بياسود\r\nنكويى بر نكورويى بماناد * كه از لبهاش دندانى بياسود\r\nمبارك مطبخى فرخنده ديكى * كازو ناخوانده مهمانى بياسود\r\nبعمر خود پريشانى مبيناد * دلى كاز وى پريشانى بياسود \r\n\r\n60 - شمس خاله\r\nعمدة الملك « 1 » شمس الدين محمد بن مؤيد الحدادى البغدادى « 2 » معروف به « شمس خاله » « 3 » از شاعران استاد اواخر قرن ششم است كه در سمرقند ساكن و مداح سلاطين آل افراسياب بوده و از ميان صدور آن خاندان بيشتر بدستگاه نظام الملك صدر الدين محمد بن محمد وزير اختصاص داشته است . هدايت او را بخارايى دانسته است « 4 » ، ميگويند كه او شاگرد سوزنى بود . از ممدوحان او يكى شمس الملك احمد بن ارسلان است كه از 496 تا 522 حكومت ميكرد و ديگر حسام الدين حسن بن على و نظام الدين ملكشاه الغ بيغو كه هم از شاهان آل افراسياب بوده‌اند .\r\nضياء خجندى شاعر معروف و معاصر شمس خاله او را در ابياتى مدح گفته و در آن ابيات سخنان فصيح و خط زيباى او را ستوده است :\r\n فلك اختر معنى صدف درّ يقين * گوهر واسطهء عقد شرف شمس الدين \r\n\r\n\r\n","description":"","footnote":"\r\n( 1 ) - ضياء الدين خجندى گفته است :\r\n عمدة الملك فروغ گهر حدادى * كه شكست از قلمش قاعدهء درّ ثمين \r\n( 2 ) - لباب الالباب ج 2 ص 382\r\n( 3 ) - سيف اسفرنگ گفته است :\r\n ناروا و ميان‌تهى و بلند * همچو اشعار شمس خاله چراست \r\n( 4 ) - مجمع الفصحا ج 1 ص 309\r\n","page_name":" 824 ","page_number":838},
  {"content":"\r\n\r\n عمدة الملك فروغ گهر حدادى * كه شكست از قلمش قاعدهء درّ ثمين\r\nسخنش سحر مبين است ولى از پى فهم * شعر كردند بزرگان لقب سحر مبين . . .\r\nرقعه‌يى گر بسوى اهل جنان بنويسد * از خطش غاليهء زلف كند حور العين . . . « 1 » \r\nاز اشعار او عوفى چند بيت معدود نقل كرده و گفته است « اگرچه لطايف اشعار او بسيار است فاما چون مدتى كه داعى از ماوراء النهر غربت كردست آنچه بر خاطر بود فراموش شدست و آنچه مسوّدات بود ضايع گشته ، برين قدر اقتصار افتاد » . آقاى سعيد نفيسى چند قصيده از آثار او را در يك جنگ كهن يافته و در حواشى تاريخ بيهقى ( صفحهء 1355 ببعد ) نقل كرده است و اينك از مجموع آنها و منقولات عوفى و هدايت اين ابيات را نقل مىكنيم :\r\n خيز كه مىدهد دمى بيش مخور غم سحر * پيش صبوح باز شو چنگ بخواه و باده خور\r\nتا چو پياله سينه را منزل رقتى كنى * نالهء چنگ مىشنو گريهء شمع مىنگر\r\nبىتو ز ديده بر دو رخ خون جگر گشاده‌ام * از چه به من نمىدهى خون پياله بىجگر\r\nآب ملونيست مى . باد منقشى سخن * باده اگر نماندت آب فروش و باده خر\r\nعكس رخت ز جام مى گر بفلك رسد كند * نقش فروغ عشق او سوخته خرمن قمر\r\nاين دو سه بيت آخرين خانه‌فروش خلد شد * گر دل ازو بگيردت خانه بگير و درگذر\r\nطبعم ازين ملول شد بر نمط دگر روم * قصهء غصه را كنم تازه بمطلع دگر\r\nدر خطر ار چه مانده‌اى اى تن‌خوار بىخطر * ديده شمر كه كرده‌اى قصد فلك يقين شمر\r\nدر شرف از سفر رسد گوهر شب‌چراغ مه * خيز چو صيت خويش كن گرد زمين يكى سفر\r\nبىدم سرد چون سحر تيغ مكش كه بر فلك * حاكم عدل روز و شب از دم سرد شد سحر\r\nچون سخنت سمر شود راه ببند خواب را * تا بوسيلت سخن گرد جهان شوى سمر\r\nعالم بىهنر ترا گر بهنر نمىخرد * رو ببر اين قصيده را تا در عالم هنر\r\nكعبهء قبله آستان قلزم دجله آستين * افسر فرق سرورى گوهر تاج بو البشر \r\n\r\n\r\n","description":"","footnote":"\r\n( 1 ) - مجمع الفصحا ج 1 ص 326\r\n","page_name":" 825 ","page_number":839},
  {"content":"\r\n\r\n احمد ابن ارسلان شمس الملك راستين * خضر سكندر آستان عيسى آفتاب فر \r\n* * *\r\n ز خاك پاى تو چون ديده توتيا گيرد * ز ديده چهرهء خورشيد و مه ضيا گيرد\r\nفلك ز هجر تو سردفتر فنا سازد * جهان ز وصل تو سرمايهء بقا گيرد\r\nبقاى عشق تو نازم كه گر هزار دلست * نصيب خود ز غمت هر يكى جدا گيرد\r\nغم فراق تو هر روز در جهان آيد * بعزم آنكه ز دلخستگان كرا گيرد\r\nچو از رخ تو غم هجر گيرم اندر دل * چنان بود كه ز راحت كسى بلا گيرد\r\nبريختى ز جفا خونم و جزين نبود * سزاى آنكه چنين يار بىوفا گيرد\r\nدلم بريختن خون من بود راضى * بدان طمع كه ز لعل تو خون‌بها گيرد\r\nمرا هواى تو خواهد گرفت از سر ناز * تو دست رحم ز من باز گير تا گيرد\r\nكه خود هواى تو باطل شود گهى كه مرا * هواى خدمت درگاه پادشا گيرد\r\nحسام دين حسن بن على كه با دشمن * بروز معركه آيين مرتضا گيرد . . . \r\n* * *\r\n خيز كه باز در افق لشكر صبح زد علم * كينه كشيد بر فلك شاه كواكب از حشم\r\nجام صبوح نوش كن صاف چو اختر فلك * بزم صبوح ساز كن تازه چو روضهء ارم\r\nقالب عيش تازه كرد اين‌كه بلطف مىرود * باد مسيح خوانيش يا كه نسيم صبحدم\r\nنسخهء كوه و دشت را از دل كوه شد نقط * صفحهء باغ و راغ را از خط سبزه شد رقم\r\nخيز كه جلوه مىكند لعبت آفتاب را * صبح چو روى نازنين از پس پردهء ظلم\r\nبين كه ببارگاه خود شاه فلك بعزّ و ناز * همچو سپهبد جهان بازرسيد محترم\r\nتكسين صاحب ظفر عمدهء حق حسام دين * آنكه به خاك درگهش هست زمانه را قسم \r\n* * *\r\n دوش كاز جنگ اين كبود حصار * بازگشت آفتاب تيغ‌گذار\r\nخسرو روم را فروشد دم * ملك زنگ را برآمد كار\r\nهمچنان تيره شد يسار و يمين * كه ندانست كس يمين و يسار \r\n\r\n","description":"","footnote":"","page_name":" 826 ","page_number":840},
  {"content":"\r\n\r\n گفتى از آتش بلند اثير * شب چو دو دست و اختران چو شرار\r\nنوعروس هلال را خورشيد * گشته از جرم خويش آينه‌دار\r\nشد نهان بر سپهر ز نگارى * خنجر آفتاب پر ز نگار\r\nغايب از بارگاه شاه نجوم * راه تكسين الغ سپهسالار \r\n* * *\r\n چون حرف اگر با سخنى آويزم * در هر معنى لطيفه‌يى انگيزم\r\nور جز بثناء تو زبان تر گردد * همچون سخن از سر زبان برخيزم \r\n\r\n61 - ضياء خجندى\r\nخواجه ضياء الدين بن خواجه جلال الدين مسعود خجندى معروف به « پارسى » « 1 » ، اصل او را از شيراز دانسته و گفته‌اند در جوانى از آن شهر بخراسان رفت و در شهر خجند اقامت گزيد و بخجندى معروف شد و براى تعيين مولد و نسب پارسى تخلص مىكرد يا خود را « پارسىزاده » ميخواند « 2 » .\r\nآذر گويد : مولد آن‌جناب خجند است ابا عن جد از اهالى و اكابر و اهل مناصب آن ديار و ساير بلاد تورانست و سلسلهء نسبش بسلمان فارسى رضى اللّه عنه ميرسد و به اين سبب فارسى تخلص مىكند . قاضى گرانمايه بوده و شرحى كه در كمال توضيح و تفتيح و تنقيح بر محصول امام فخر نوشته بر فضيلت او گواهى است عادل . . . و مدتى متكفل امور شرعيهء بخارا مىبوده » « 3 » .\r\nوى از شاعران مشهور اواخر قرن ششم و از شاگردان امام فخر الدين محمد بن عمر رازى بوده و با آنكه شرحى بر كتاب المحصول امام فخر كه از كتب مشهور او در اصول فقه است نوشته بود ، ولى حاج خليفه كه شروح متعدد اين كتاب را ياد كرده ، نامى از ضياء الدين خجندى نياورده است « 4 » .\r\nضياء خجندى با شمس خاله معاصر بوده و ممدوح همان شاعر را ميستوده است\r\n\r\n\r\n","description":"","footnote":"\r\n( 1 ) - حواشى تاريخ بيهقى از آقاى سعيد نفيسى ص 1362 . مجمع الفصحا ج 1 ص 325\r\n( 2 ) -\r\n پارسىزاده مهى گشت كه از تابش تب * هست حالى كه كسش باز نداند ز حبال \r\n( 3 ) - آتشكده چاپ هند ص 330\r\n( 4 ) - كشف الظنون بند 1615 و 1616\r\n","page_name":" 827 ","page_number":841},
  {"content":"\r\n\r\nيعنى حسام الدين حسن بن على الغ بيغو ملكشاه معروف به بيغو ملك از سلاطين آل افراسياب را كه هدايت با ملكشاه سلجوقى اشتباه كرده است . علاوه برين بنابر اشارهء عطا ملك جوينى « 1 » هنگامى كه سلطان علاء الدين محمد بن تكش خوارزمشاه لقب سنجر يافت و آن لقب را بر « اسكندر ثانى » كه پيش از آن داشت اضافه كرد ، ضياء الدين خجندى او را در قصيده‌يى بمطلع ذيل :\r\n رويت بحسن عالم جان را كمال داد * عشقت بلطف چهرهء دل را جمال داد \r\nستود و گفت :\r\n سلطان علاء دنيا سنجر كه ذو الجلال * از خلق برگزيدش و جاه و جلال داد\r\nشاه عجم سكندر ثانى كه راى او * بر فتح ملك ترك حشم را مثال داد \r\nو چون لقب سنجر بعد از فتح ختا كه بسال 607 اتفاق افتاده بود ، بسلطان محمد خوارزمشاه داده شد ، پس ضياء خجندى تا اين غايت زنده بود . هدايت فوت او را بسال 622 در هرات دانسته است و همين تاريخ را لطفعلى بيگ آذر نيز آورده و او نيز محل وفاتش را هرات گفته است . از اشعار او چند قصيده و قطعه در دست است . مقدارى از آن در مجمع الفصحا نقل شده و آقاى سعيد نفيسى علاوه بر آنها و غير از قطعاتى كه در جهانگشا و كتب تذكره آمده ، قطعات و قصائدى از او در يك جنگ خطى قديم كه محمد بن يغمور نام در قرن هشتم گرد آورده و در كتابخانهء دانشگاه مدارس موجود است ، يافته است . از مجموع اين قصائد و قطعات پراگنده بر رويهم ميتوان ديوان كوچكى ترتيب داد .\r\nازين مايه اشعار ضياء خجندى معلوم مىشود كه او در طراز استادان بزرگ اواخر قرن ششم بود و كلام استوار وى حاكى از مهارت او در شعر است .\r\nاز اشعار اوست :\r\n تويى كه عكس رخت تاب آفتاب گرفت * نسيم طرهء تو بوى مشك ناب گرفت\r\nسنان چشم تو مريخ را به زخم افگند * كمند زلف تو خورشيد را بتاب گرفت \r\n\r\n\r\n","description":"","footnote":"\r\n( 1 ) - جهانگشا ج 2 ص 79\r\n","page_name":" 828 ","page_number":842},
  {"content":"\r\n\r\n ز اختران بعدد آمدند افزونتر * چو عاشقان ترا آسمان حساب گرفت\r\nبزهد بيش كسى را نمىگرايد دل * از آن زمان كه لبت گونهء شراب گرفت\r\nزمانه بىگل رخسار تو ز ديدهء من * همان گرفت كه از ديدهء سحاب گرفت\r\nكدام خاك بسر بركنم ز هجرانت * ز چشم من همه روى زمين چو آب گرفت\r\nچگونه آيد در چشم من ازين پس خواب * خيال تو چو درو جايگاه خواب گرفت\r\nبه راه عشق تو مسكين دلم چو كام نيافت * ره ثناى شهنشاه كامياب گرفت \r\n* * *\r\n ز دل در غم عشقش افغان برآمد * ز سوداى او ناله از جان برآمد\r\nچو در دل وطن ساخت از جان همان دم * ز تن جان باميد درمان برآمد\r\nبه صد دل كشيدم جفاهاى دلبر * خرد گفت كاين فتح آسان برآمد\r\nبه صد جان خريدم ثناهاى خسرو * قضا گفت كاين بيع ارزان برآمد\r\nخداوند بيغو ملكشه كه او را * همه كار از فضل يزدان برآمد \r\n* * *\r\n كار او فتاده بىتو مرا با گريستن * عيبست عيب در غم تو ناگريستن\r\nنه حيله‌يى ز سوز تو الّا گداختن * نه چاره‌يى ز درد تو الّا گريستن\r\nشب تا بروز كار من و روز تا بشب * ناليدنست از غم تو يا گريستن\r\nاز بس كه رنج و غصه و خون جگر كشيد * آسايشست ديدهء ما را گريستن\r\nگفتى ز هجر من نگرستى و بر حقى * فرقست از فشاندن خون تا گريستن\r\nآن را كه داغ فرقت معشوق بر دلست * آسان بود ز هر مژه دريا گريستن\r\nاز جان ما بشارت و از تو نواختن * وز عشق تو اشارت و از ما گريستن\r\nما را بدولت غم عشق تو هر زمان * صدگونه محنتست نه تنها گريستن\r\nزيباييست در تو كه آيد به ياد تو * از چشم عاشقان تو زيبا گريستن\r\nاز روزگار وعده مرا در فراق تست * امروز غصه خوردن و فردا گريستن\r\nدلشادم از گريستن خود بدين همه * كاميد صحتست ز شيدا گريستن \r\n\r\n","description":"","footnote":"","page_name":" 829 ","page_number":843},
  {"content":"\r\n\r\n گفتم به درد تو كه دوا چيست مرمرا * آواز داد از دل و گفتا گريستن\r\nبدعهدى ترا كه نهان داشتم بدل * كرد آشكار ديده بصحرا گريستن\r\nاز عهد تست گريه و گرنه چه لايقست * از من بعهد خسرو دنيا گريستن\r\nبيغو ملكشه آنكه پديد آورد بتيغ * از پردلان بموقف هيجا گريستن \r\n* * *\r\n اى شكر پيش لبت از در تر خنديدن * روح را طعنه زند لعل تو در خنديدن\r\nپيشهء سنبل تو گرد عبير افشاندن * عادت پستهء تو تنگ شكر خنديدن\r\nدل ربايد سر زلف تو بهر جنبيدن * جان فزايد لب لعل تو بهر خنديدن\r\nتا نبينى رخ زر هيچ نخندى آرى * هست گل را همه از شادى زر خنديدن\r\nچون بخندى سوى تو خلق از آن مىنگرد * كه نديدست كس از شمس و قمر خنديدن\r\nگريه و زارى و اندوه و فراق و غم و درد * همه دارم ز فراق تو مگر خنديدن\r\nبا جفاى تو بخندم كه بوقت ماتم * نپسندند هم از اهل هنر خنديدن\r\nاز غم تست هميشه زبر و زيرى من * پس چرا بر من بىزير و زبر خنديدن\r\nمردم از شكل دهانت بچه بودى آگاه * گر ندادى ز دهان تو خبر خنديدن\r\nشايد از تاج و ز چتر ملك آموخته‌اند * زلف و رخسار تو هر شام و سحر خنديدن \r\n* * *\r\n سبب وصالِ رخ تست شادمانى را * مدد اميدِ لب تست زندگانى را\r\nنشانه‌ييست رخت حسن لايزالى را * نمونه‌ييست لبت عمر جاودانى را\r\nاز آن قبل كه نمودار سروقامت تست * ز ديده آب دهم سرو بوستانى را\r\nدر آرزوى تو جانم از آن جهان آمد * عزيز دار مرين جان آن جهانى را\r\nز مهر تو چو خيالى شد ستم ، ار چه دلم * ز تو خيال نديدست مهربانى را\r\nموافق آمده غم را دل ستمكش من * چنان كه طبع خداوند شادمانى را \r\n* * *\r\n اى جهان راز وصال تو همايون شده فال * فرخ آن روز كه باشد ز تو اميد وصال \r\n\r\n","description":"","footnote":"","page_name":" 830 ","page_number":844},
  {"content":"\r\n\r\n ديدن روى تو در ديده تماشاى شگفت * جستن وصل تو در سينه تمناى وصال\r\nجلوه‌گر از سر زلف تو سحرگاه نسيم * مژده‌ور از مه روى تو شبانگاه شمال\r\nبامدادان كه سر از شرق برآرد خورشيد * خاك بر سر كند از غيرت آن حسن و جمال\r\nدر همه باغ ملاحت كه گلش عارض تست * بهتر از قامت زيباى تو نارسته نهال\r\nاى تن از اختر خود رنج كه از دوست مرنج * وى دل از طالع خود نال كه از يار منال\r\nاين منم خسته‌تر از عشق ز هر روز امروز * وين تويى طرفه‌تر از حسن ز هر سال امسال\r\nياسمينى و ز تو جان مرا بوى هلاك * آفتابى و ز تو عمر مرا بيم زوال\r\nخوب نبود كه ز تو عام شود بيدادى * خاصه در دور بقاى ملك خوب‌خصال \r\n* * *\r\n رويت بحسن عالم جان را كمال داد * عشقت بلطف چهرهء دل را جمال داد\r\nگه چهرهء تو شعلهء ماه تمام داشت * گه طرهء تو نفحهء باد شمال داد\r\nبنگر بدين طلسم كه شب را بمشك ناب * آميختند و زلف ترا مشك و خال داد\r\nخرسندييى كه داد مرا از وصال او * فرّ قدوم خسرو نيكوخصال داد \r\n* * *\r\n اى از خيال روى توام لاله‌زار چشم * تا كى بود ز عشق توام لاله‌بار چشم\r\nاشكى كه داشت چشم من افتاد در كنار * زين‌پس بجاى اشك فتد در كنار چشم\r\nبىجستن هواى تو نبود بجاى دل * بىديدن جمال تو نايد به كار چشم\r\nهرچند كز فراق تو دل را قرار نيست * گيرد همى به خون دل اندر قرار چشم\r\nگر آتش فراق تو در دل زند شرار * حالى بسوزد از اثر آن شرار چشم\r\nبىسبزهء خط تو مرا در هواى تو * گشت از خيال سرو قدت جويبار چشم\r\nبر گردن خيال تو بندد عروس‌وار * تا روز هر شبى گهر شاهوار چشم\r\nتو كبك خوش خرامى و بر روى تو مرا * پيوسته بازمانده براى شكار چشم\r\nزان پس كه شد سپيد مرا اى بنفشه زلف * بىنرگس سياه تو از انتظار چشم\r\nدولت نگر كه چون شده اين تيره‌روز را * روشن ز خاك بارگه شهريار چشم \r\n* * *\r\n\r\n","description":"","footnote":"","page_name":" 831 ","page_number":845},
  {"content":"\r\n\r\n وقت صبوحست بياراى نگار * جام مى آن دافع رنج خمار\r\nروى طرب كى بود از ما نهان * گشته چنين چهرهء صبح آشكار\r\nفتح ز مى جوى كه سلطان روم * يافت ظفر بر سپه زنگبار\r\nز آن مى گلگون كه برد روز بزم * صورت او در دل اندوه خار\r\nعقل شود از اثرش بىسكون * روح بود در طلبش بىقرار\r\nيابد ازو مرغ فنا بال و پر * يابد ازو نخل بقا برگ و بار\r\nمنفعتش بوده فزون از قياس * خاصيتش رفته برون از شمار\r\nخواب همىآرد گويى مگر * تعبيه كردند در او كو كنار\r\nهيچ شناسى تو كه ديوانه كيست * آنكه درين فصل بود هوشيار\r\nتا بخوشى بگذرد اين چند روز * ما و مى و حاشيهء لاله‌زار\r\nباغ شده جنت عنبر نسيم * كوه شده تخت زمرّد نگار\r\nباد بهارى ز سرشك سحاب * شست ز رخسارهء بستان غبار\r\nبلبل خوشگوى ز اطراف باغ * گفته بسى تهنيت نوبهار\r\nمىكند از روى هوا چشم ابر * در و گهر بر سر عالم نثار\r\nديدهء نرگس شده روشن كه بود * سرمهء او خاك در شهريار \r\n* * *\r\n دل تحفه داد عشق ترا هم ز خون دل * بپذير كآنچه داد زوجه حلال داد\r\nچشمم ز حسرت تو حكايت ز نيل كرد * جسمم ز فرقت تو نشانى ز نال داد\r\nحالم چنين ز عشق تو و زنده‌ام هنوز * آرى خداى داشت ببخشد چو حال داد\r\nرويت كه داشت همچو خيالى مرا ز هجر * دوشم پيام وصل بدست خيال داد\r\nصد ميل دورم از تو كه دولت مرا بعمر * درخورد حشمت تو نه مال و جمال داد\r\nمحروم در جهان نه منم از وصال و بس * بس عاشقا كه جان باميد وصال داد \r\n* * *\r\n اى بوده خوش از طرهء خوشبوى تو عمر * خوش نيست به هيچ روى بىروى تو عمر \r\n\r\n","description":"","footnote":"","page_name":" 832 ","page_number":846},
  {"content":"\r\n\r\n چون خاك در تو از عزيزى عمرست * آن به كه بسر بريم در كوى تو عمر \r\n\r\n62 - عمر بن مسعود\r\nصدر الشريعه برهان الاسلام تاج الدين عمر بن مسعود بن احمد بن عبد العزيز بن مازه از كبار ائمهء ماوراء النهر و از صدور آل مازه است ، كه رئيس حنفيان بخارا بوده‌اند و پيش ازين دربارهء آنان سخن رفته است « 1 » . عمر بن مسعود خود مردى فاضل و مانند همهء صدور آل مازه در علوم دينى و ادبى متبحر بود و در عهد سلطان قلج طمغاج خان ابراهيم بن حسين و پسرش نصرة الدين قلج ارسلان عثمان از شاهان آل افراسياب بسر ميبرد و رباعياتى در مدح آنان ميپرداخت « 2 » . و كتاب خالصة الحقائق لما فيه من اساليب الدقائق در اخلاق كه مؤلف آن ابو القاسم عماد الدين محمود بن احمد الفارابى ( م . 607 ) است و بسال 597 تأليف شده « 3 » بنام همين عمر بن مسعود است . عوفى گويد « در اوائل ايام جوانى كه موسم بهار كامرانى بود گاه‌گاه از براى تفرج و تنزه رباعيات گفتى و شيوهء ايهام ذو الوجهين ازو منتشر گشت ، چون آن ابيات عذب و دل‌آويز بود در اطراف جهان شايع شد و نام او برباعيات مشهور شد و آن چندان علم و بزرگى مغمور گشت » . اين عمر بن مسعود يكى از استادان عوفى بود و صاحب لباب الالباب نزد او فائق زمخشرى ميخواند .\r\nاز رباعيات اوست :\r\n تركى كه بكشتن من آورد برات * در چشمهء نوش دارد او آب حيات\r\nباران سرشك من چو بسيار آمد * بر لعل لب چو شكرش رست نبات \r\n* * *\r\n با دل گفتم عتيب او كى برسد * در بردن دل‌فريب او كى برسد\r\nدل گفت هرآنچه از تو خواهد تو بده * تا خط نارد حسيب او كى برسد \r\n* * *\r\n جورى كه برين دلشده پيوست « 4 » رود * ز آن طرهء جعد و نرگس مست رود \r\n\r\n\r\n","description":"","footnote":"\r\n( 1 ) - رجوع شود به همين كتاب ص 59 - 60\r\n( 2 ) - لباب الالباب ج 1 ص 169 - 174 و حواشى آن ص 335 - 336\r\n( 3 ) - كشف الظنون بند 69\r\n( 4 ) - پيوست : پيوسته .\r\n","page_name":" 833 ","page_number":847},
  {"content":"\r\n\r\n از پاى رود آدمى و بندهء تو * روزى كه ترا نبيند از دست رود \r\n* * *\r\n هرگز باشد نه روى باز آمدنت * رنگى بينم ز بوى باز آمدنت\r\nسر در خس غم همچو تذروم ليكن * پيوسته در آرزوى باز آمدنت \r\n* * *\r\n اى باد سحرگه شده‌اى عنبر بار * دانم كه همى روى بكوى دلدار\r\nدر طرهء او دليست ما را زنهار * كآن سوخته را ز ما بپرسى بسيار \r\n* * *\r\n آخر صنما صبح درين كار چه ديد * كاو جامهء خويش و پردهء ما بدريد\r\nچون گوش فلك شكر وصال تو شنيد * از چشمهء خورشيد مرا چشم رسيد \r\n* * *\r\n زلف تو بجور همچو ايام چراست * چون سيم سخن ز وصل تو خام چراست\r\nگر نرگس تو مىنكند صيادى * اى پسته‌دهان چشم تو بادام چراست \r\n* * *\r\n چشم خوش تو خصم من خسته چراست * با من لب تو چو زلف تو بسته چراست\r\nابروى كمان مثالت اندر حق من * گر نيست جفاى چرخ پيوسته چراست \r\n* * *\r\n شادى ز تو هرچند بسى نيست مرا * الّا غم تو هم‌نفسى نيست مرا\r\nسبحان اللّه هزار دل بردى بيش * و آنگه گويى دل كسى نيست مرا \r\n\r\n63 - شمس طبسى\r\nامام الاجل شمس الدين محمد بن عبد الكريم طبسى « 1 » از شاعران مبتكر و نيكوسخن و فصيح ايران در اواخر قرن ششم و اوايل قرن هفتم است . وى از فاضلان عهد خود شمرده ميشده و در اشعار خود شمس تخلص\r\n\r\n\r\n","description":"","footnote":"\r\n( 1 ) - لباب الالباب ج 2 ص 307\r\n","page_name":" 834 ","page_number":848},
  {"content":"\r\n\r\nميكرده است « 1 » . با آنكه او از معاصران عوفى بود اطلاع كافى از احوال وى در لباب الالباب بدست نمىآيد جز آنكه معلوم مىشود « در سمرقند فضايل او سمر شد و صاحب اجل نظام الملك صدر الدولة و الدين او را در ظل عنايت و رعايت خود آورد و او آنچه در مدح او پرداخته است همه عذب و دلاويز است و اشعار آبدار او بسبب ذوق و لطف شهرتى گرفته است . »\r\nدر حدود نيم قرن بعد از عوفى قزوينى در آثار البلاد خود كه بسال 674 تأليف شده است ، نام اين شاعر را در ذيل كلمهء طبس آورده و گفته است كه جوانى شيرين بيان بوده و شعر نيكو مىگفته و شاگرد رضى الدين نيشابورى ( شاعر و دانشمند بزرگ قرن ششم ) و معاصر خاقانى بوده است . چون اشعار خاقانى بشمس رسيد گفتار خود را بر منوال او پرداخت و رضى الدين او را بداشتن اين روش تشويق كرد . قزوينى سخن شمس را لطيف‌تر و بهتر از سخن خاقانى دانسته است .\r\nدولتشاه سمرقندى « 2 » شرحى نسبة مفصل دربارهء شمس طبسى دارد و ميگويد « هرچند قاضىزادهء طبس است اما در دار السلطنهء هرات مسكن داشته ، با وجود فضل و كمال در شاعرى مرتبهء عالى داشته و خوش‌خلق و خوش‌منظر بوده . . . و قاضى شمس الدين معاصر سلطان الفضلا صدر الشريعه است و صدر الشريعه از اكابر فضلاست و با يكديگر صحبت داشته‌اند و گفته‌اند قاضى شمس الدين آوازهء فضل و كمال صدر الشريعه شنوده عزيمت بخارا نمود . روزى كه بديدن صدر الشريعه رفت ، آن شب صدر الشريعه قصيده‌يى گفته بود و بعد از آنكه طلبه را درس گفت اين قصيده را ميخواند و فضلا در غثّ و سمين اين سخن مىگفتند و اينست بعضى از قصيدهء صدر الشريعه :\r\n برخيز كه صبحست و شرابست و من و تو * آواز خروس سحرى خاست ز هرسو\r\nبرخيز كه برخاست پياله بيكى پاى * بنشين كه نشستست صراحى به دو زانو \r\n\r\n\r\n","description":"","footnote":"\r\n( 1 ) -\r\n چون سوى در تو شمس ره يافت * از گنبد هفتم آيدش عار\r\nدانى كه شمس كرد بعون مديح تو * از آب شعر تازه گلستان روزگار \r\n( 2 ) - تذكرة الشعرا چاپ هند ص 103 - 106\r\n","page_name":" 835 ","page_number":849},
  {"content":"\r\n\r\n مىنوش از آن پيش كه معشوقهء شب را * تا صبح بگيرند و ببرند دو گيسو \r\nمولانا شمس الدين از مجلس برخاست و فى الحال بطريق بديهه اين قصيده را جواب گفت و بحضور صدر الشريعه آورد و اين چند بيت از آنست :\r\n از روى تو چون كرد صبا طره بيكسو * فرياد برآورد شب غاليه گيسو . . . \r\nچون صدر الشريعه اين ابيات مطالعه كرد بر ذهن مستقيم او آفرين كرد و او در حلقهء درس مولانا صدر الشريعه بطلب علوم مشغول بود و در علم و ادب كامل روزگار خود شد . . . » سپس دولتشاه باشتباه ميگويد از بخارا بخراسان به خدمت نظام الملك وزير رفت و قصايد در مدح او پرداخت و آنگاه داستان وام خواستن و نامه نوشتن شاعر را به اين وزير بيان ميدارد و سرگذشت او را ختم مىكند .\r\nصدر الشريعة القاضى الامام شمس الدين منصور بن محمود الاوزجندى از فاضلان بررگ و از شاعران بنام اواخر قرن ششم در ماوراء النهر بوده و در خدمت خانان ختا بسر مىبرده و شعرى نيكو داشته است . اما نظام الملك صدر الدين كه ميگويند شمس طبسى به دو تعلق داشت غير از نظام الملك صدر الدين مسعود هروى ( يا بقول خواندمير : نظام الملك سعد الدين مسعود بن على الابهرى ؟ ) است كه در سال 596 بكارد ملاحده از پاى درآمد « 1 » بلكه او نظام الملك تاج الدين ( يا صدر الدين ) محمد بن محمد وزير سمرقند است « 2 » و شاعر خود در اشعارش او را نظام الملك تاج الدين ( و گاه صدر الدين ) محمد بن محمد گفته و در نامه‌يى هم كه به دو دربارهء هزار دينار قرض خود نوشته و بتمامى در تذكرة الشعراء دولتشاه آمده است ، نيز او را بنام نظام الملك محمد خوانده است .\r\nاگرچه غالب قصائد شمس در مدح اين وزير است و واقعا او به اين وزير هاشمى\r\n\r\n\r\n","description":"","footnote":"\r\n( 1 ) - رجوع شود به جهانگشاى جوينى چاپ ليدن ج 2 ص 32 - 45 ؛ دستور الوزراء خواندمير چاپ تهران 1317 ص 231 - 232\r\n( 2 ) - مجمع الفصحاء ج 1 ص 306 ؛ تذكرهء روز روشن بنقل از فهرست كتابخانهء مجلس تأليف آقاى ابن يوسف شيرازى ص 318 ؛ حواشى تاريخ بيهقى از آقاى سعيد نفيسى ص 1346\r\n","page_name":" 836 ","page_number":850},
  {"content":"\r\n\r\nنسب دانش‌دوست تعلق داشت ، ليكن برخى قصائد وى در مدح رجال ديگرى است كه لقبهاى تركى دارند و پيداست كه از امرا و بزرگان ماوراء النهر بوده‌اند مانند : امير سعد الدين سعيد قتلغ غازى - ناصر الدين ابو بكر تكسين بيك - علاء الدين يرغو - شمس الدين الغ تكسين - نصير الدين على الغ حاجب .\r\nاز ديوان اشعار شمس كه در حدود دو هزار بيت و شامل قصائد و مقطعات و غزليات و رباعياتست نسخى در دست مىباشد . در نسخهء چاپى ديوان ظهير فاريابى كه در تهران بطبع سنگى چاپ شده چندين قصيده از قصائد شمس باسم ظهير درج شده و جامع آن ديوان در مقدمه از روى اشتباه گفته است كه ظهير در بعضى از قصائد قديم « شمس » تخلص ميفرموده و از سياق شعر معلوم مىشود ( ! ) ولى چون نام ممدوح شمس در آن قصائد آمده و گاه اسم شاعر در پايان آن قصائد ديده مىشود تشخيص غالب آنها از اشعار ظهير آسانست .\r\nوفات او را هدايت بسال 624 « 1 » در هرات دانسته است و برخى 626 هم نوشته‌اند ليكن از عبارت لباب الالباب كه در حدود 618 يا اندكى بعد از آن نوشته شده است چنين برميآيد كه وى در تاريخ تأليف كتاب درگذشته بود . قزوينى در آثار البلاد گفته است كه او در جوانى بمرگ ناگهانى درگذشت .\r\nشعر شمس بسبب طراوت و لطفى كه دارد هم در عهد او شهرتى داشت و اين حقيقت از اشارت عوفى بنيكى برميآيد . وى بر سياق شاعران اواخر قرن ششم و متتبعان سبك انورى ، بآوردن تركيبات خاص و استفاده از مضامين دقيق لطيف و توجه بخيالات باريك علاقه داشت و شعر او همچنانكه گفته‌اند عذب و روان و پر از معانى لطيف و تازه است منتهى وفات او در جوانى باعث كوچكى ديوان وى گرديد و فرصت نيافت تا اشعار بسيار از خود بيادگار بگذارد .\r\nاز اشعار اوست :\r\n سپيده‌دم كه جهان بوى زلف يار گرفت * هوا لطافت خوبان گلعذار گرفت \r\n\r\n\r\n","description":"","footnote":"\r\n( 1 ) - مجمع الفصحا ج 1 ص 306\r\n","page_name":" 837 ","page_number":851},
  {"content":"\r\n\r\n ز بس شمامهء كافور دل گمان ميبرد * كه برف دامن اين سبز كوهسار گرفت\r\nز خنده‌هاى سحر باد را نشاط افزود * ز جرعه‌هاى قدح خاك را خمار گرفت\r\nز بهر حليهء رخسار خاك جرعهء مى * نهاد دانهء ياقوت آبدار گرفت\r\nزمانه گفت خرد را ره هزيمت گير * كه از حباب جهان طرب سوار گرفت\r\nرسيد مژده جهانرا ز خطهء ملكوت * بر آفتاب كواكب حشر قرار گرفت\r\nمناديان سحرخوان فغان برآوردند * كه باز خسرو انجم ره حصار گرفت\r\nصبا مشام جهانرا چنان معطر كرد * كه روزگار كهن فضل نوبهار گرفت\r\nجهان تيره‌دل از اهتمام باد سحر * فروغ طلعت خورشيد كامكار گرفت \r\n* * *\r\n چون صبح جمال او برآمد * خورشيد بچاكرى درآمد\r\nاز بهر نظارهء جنابش * در ديده هزار منظر آمد\r\nبر درگه وصل بىكنارش * جان حلقه مثال بر در آمد\r\nشد تشنه به خون من خط او * ز آن بر لب آب كوثر آمد\r\nبر چشمهء خضر زد خط او * ز آنست كه سبز پيكر آمد\r\nاى نوش لبى كه خندهء تو * سر حملهء خيل عسكر آمد\r\nبر بوى خط خوشت جهانى * دل‌سوخته همچو مجمر آمد\r\nبا اينهمه چابكى كه عقل است * ز آسيب غم تو بر سر آمد\r\nاز تو نجهم كه غمزهء تو * در حنجر فتنه خنجر آمد\r\nبا اين‌همه بزم تاج دين را * روى تو چو ديده درخور آمد\r\nفرخنده محمد آنكه صيتش * از حدّ جهان فراتر آمد \r\n* * *\r\n طى كرد زمانه مفرش قار * از چهرهء عيش پرده بردار\r\nديريست كه ذره مىكند رقص * كو ساغر آفتاب كردار\r\nتا سوختگان تشنه‌دل را * سيراب بقا كند خضروار \r\n\r\n","description":"","footnote":"","page_name":" 838 ","page_number":852},
  {"content":"\r\n\r\n تا زلف سياه برشكستى * شب را بشكست روزبازار\r\nبا نزهت عارض لطيفت * كس مىنكند حديث گلزار\r\nاى كرده فروغ چهرهء تو * در چشم زمانه صبح انوار\r\nبىچهرهء روشن تو ننمود * صبح از تتق ظلام رخسار\r\nبىدانهء خال و دام زلفت * طاوس خرد نشد گرفتار\r\nبر ياد تو كسوت رعونت « 1 » * كرديم گرو بنزد خمّار\r\nآزرده چو نقطه چند باشم * از گردش اين كَنانه « 2 » پرگار\r\nچون عقل بيكد و باده ما را * از معرض نيك و بد برون آر\r\nآن به كه جهان چنين گذاريم * در دولت پهلو جهاندار\r\nداراى فلك سرير مينو * آن تاجور زمانه مقدار\r\nفرخنده علاء دين كه دريا * گشت از كف راد او نمودار . . . \r\n* * *\r\n خيز كه شد منهزم كوكبهء زنگبار * تيغ زراندود زد خسرو نيلى حصار\r\nاز دهن آسمان چشمهء خور شد پديد * در دهن جام ريز بادهء كوثر عيار\r\nچرخ سبك‌دست بين كز نظر آفتاب * زرّ طلى « 3 » بست باز بر كمر كوهسار\r\nجام صفابخش را نام ندانى كه چيست * آينهء روى غم صيقل زنگ خمار\r\nآينهء دلبرى صورت زيباى تست * آينه‌آسا مخور بيش دم روزگار\r\nعقل ز قصر دماغ كرد ندا سوى دل * كز مى عارض فروز شمع روان زنده‌دار\r\nخنده‌زنان كبك‌وار سوى گلستان خرام * ز آنكه چو پرّ تذرو گشت جهان پرنگار\r\nطرّه پريشان مدار كز هوس روى تو * لاله برآمد ز خاك عنبر تر بر كنار\r\nدوش ز خون جگر كاتب علوى نوشت * اين سخن عذب را بر ورق لاله‌زار \r\n\r\n\r\n","description":"","footnote":"\r\n( 1 ) - رعونت : خودپسندى ، سركشى ، خودآرايى ، نادانى و كم‌عقلى .\r\n( 2 ) - كنانه بفتح اول : كهنه و فرسوده .\r\n( 3 ) - زرطلى : زر ساخته و پرداخته ، طلا .\r\n","page_name":" 839 ","page_number":853},
  {"content":"\r\n\r\n باز قلم تير كرد چهره‌گشاى بهار * جلوه‌كنان رفت گل در تتق مرغزار\r\nگلبن پيكان‌نما در صف بستان كشيد * خنجر ميناى برگ نيزهء سرتيز خار\r\nهر گهرى كآفتاب كرد نهان زير خاك * از مدد ابر شد بر سر عالم نثار\r\nكنيت باغ اى عجب مىنشناسى كه چيست * دلبر شمشاد قد شاهد سوسن عذار\r\nنافه‌گشاى چمن طيره « 1 » از آن شد كه صبح * كرد روان در هوا قافلهء مشكبار\r\nبلبل از آن مست شد كز قدح لعل او * خورد به ياد وزير دوش مى خوشگوار \r\n* * *\r\n يكروز بشكنم در زندان روزگار * بيرون جهم ز كلبهء احزان روزگار\r\nدانى كه عقل را نتوان ديد بيش ازين * در چنگ غصه مانده ز دستان روزگار\r\nچند از نبرد حادثه ، يكره براق عقل * بيرون جهان ز رخنهء ميدان روزگار\r\nتا زير اين حديقهء سبزى طمع مدار * شاخ طرب ز ساقهء دوران روزگار\r\nچون عندليب ناطقه از غصه لال شد * زين‌پس نگر بطاير بستان روزگار\r\nجانرا ببارگاه امل شحنه‌يى شمر * اقطاع غم گرفته ز ديوان روزگار\r\nاى صبح رستخيز بزن تيغ تا دهم * خود را امان ز ظلمت زندان روزگار\r\nاى پرتو قبول من تيره‌روز را * مگذار بيش در شب حرمان روزگار\r\nاى شهسوار بخت من دلشكسته را * مپسند بيش در خم چوگان روزگار\r\nچندين سموم حادثه آخر چرا وزد * بر گلبن دلم ز بيابان روزگار\r\nزين‌پس كنم ز باديهء پرسموم آز * قصد جناب كعبهء اعيان روزگار\r\nخورشيد آسمان كرم سعد دين سعيد * كز لفظ گشت مايه ده كان روزگار\r\nصاحبقران دودهء غازى كه زيب يافت * از نقش داغ طاعت اوران روزگار \r\n* * *\r\n سپيده‌دم كه شهنشاه لاژورد سرير * شود سوار برين سبز خنگ باد مسير\r\nجهان تيره‌دل از مقدم سحر گردد * چو زنگى متبسم عذار شسته بشير\r\nز بس ندا كه خروسان صبح‌خيز كنند * رواق چرخ شود پرصداى نغمهء زير \r\n\r\n\r\n","description":"","footnote":"\r\n( 1 ) - طيره : آزردگى ، خشم ، شرمندگى . . طيره شدن : شرمنده شدن .\r\n","page_name":" 840 ","page_number":854},
  {"content":"\r\n\r\n هزار كوكب ياقوت‌گون پديد آيد * ز روى ساغر گردان آسمان تصوير\r\nبه روى باده حباب ميان‌تهى ماند * چنان كه بر ورق گل سرشك ابر مطير\r\nز نور صبح جهانرا چو دلبرى دانند * كه آفتاب نمايد ز شامگون زنجير\r\nز ماه مشعلهء قدسيان برافروزد * ز راى مهر ممالك‌فروزِ صبح ضمير\r\nفروغ طلعت اقبال صدر دين كه جهان * به چشم همت او ذره‌يى نمود حقير \r\n* * *\r\n نماز شام كه دهر از تف شهاب زند * هزار شعله درين پرده‌هاى نقش‌پذير\r\nسوى سراچهء روحانيان برون آيند * مخدّرات كواكب ز پردهء تقدير\r\nجهان ز دود دل عاشقان سيه گردد * چو زنگييى كه درافتد بقعر وادى قير\r\nز بهر كينهء خصم تو از گشاد فلك * شهاب تير طبيعت روان كند چون تير . . .\r\nباحتراق درافتاد جان خستهء من * ز شوخ‌چشمى بهرام و تيزچشمى تير\r\nدلم ز غصهء مشتى خسيس يافه‌دراى * جرس مثال برآورد صد هزار نفير\r\nز طعن كردن بدگوهران نينديشم * چو طبع خرده‌شناس تو ناقدست و بصير \r\n* * *\r\n ناگه كشيد گرد مهش خامهء ازل * خطى كه در ممالك روز افگند خلل\r\nدور سپهر بىخط زنگارفام او * يك مشكل از مقالهء خوبى نكرد حل\r\nبر زلف او صبا مگر از بهر آن وزد * تا در جهان بحلقهء ربايى شود مثل\r\nاى دلبرى كه بوى شبستان زلف تو * هر صبح در مزاج هوا مىكند عمل\r\nدر لعل روح‌بخش تو يا رب چه لذتست * كز ياد او بكام خرد ميرسد عسل\r\nخورشيد پيش راى تو چون سايه ره نيافت * آرى يكى گداى كجا يابد اين محل\r\nزين غم كه همچو سيم نيايى بدست ما * كرديم رنگ چهره بسيماى زر بدل\r\nاينك جهان ز دست جفاى تو ميرود * تا التجا كند بدر صاحب اجل\r\nفرخنده صدر دولت و دين آنكه چرخ يافت * از بزم او طوافگه زايرِ امَل\r\nو الا نظام ملك محمد كه نام او * از حلم او سرشت مگر طينت جبل \r\n* * *\r\n\r\n","description":"","footnote":"","page_name":" 841 ","page_number":855},
  {"content":"\r\n\r\n از روى تو چون كرد صبا طرّه بيكسو * فرياد برآورد شب غاليه گيسو\r\nاز زلف سياه تو مگر شد گرهى باز * كز مشك برآورد فلك تعبيه هرسو\r\nاز شرم خط غاليه تأثير تو ماندست * در وادى غم با جگر سوخته آهو\r\nخواهى كه صدف ديده گهربار ندارد * هنگام سخن عرضه مكن رشتهء لؤلو\r\nما لاله‌ستان كرده ز خون روى و تو آنگه * در خواب كنى نرگس خون خوارهء جادو\r\nاى زلف شب‌انگيز و رخ روزنمايت * چون عنبر و كافور بهم ساخته هر دُو\r\nآخر دل رنجور مرا چند برآرى * زنجيركشان تا بسر طاق دو ابرو\r\nگفتى كه بزر كار تو روزى سره گردد * آرى همه اميد من اينست ولى كو\r\nگردون ستمكار جفاپيشه نماند * تا از تو شود كار يكى دل‌شده نيكو\r\nبستم در انديشه كه چيزى نگشايد * زين خانهء شش‌گوشه و زين پردهء نه تو\r\nآن به كه نهم روى بدرگاه وزيرى * كز بهر شرف چرخ كشد غاشيهء او\r\nدستور جهان صدر هدى آنكه جوان گشت * از دولت او چرخ خرف گشتهء بدخو\r\nآن كز هوس راستى طبع لطيفش * هر سال رود چشمهء خور سوى ترازو \r\n* * *\r\n اى ز چشمت جويبار حسن عبهر يافته * وز لبت شاخ ملاحت بار شكر يافته\r\nنافهء زلفت دم عيسىّ مريم داشته * سرو قدّت نار ابراهيم آزر يافته\r\nدرس خوبى لوح پيشانى تو آموخته * رمز فتنه حلقهء گيسوى تو دريافته\r\nزلف را در رزمگاه فتنه شبرنگى شمر * از هلال شام‌گون نعل معنبر يافته « 1 »\r\nبر بساط دلربايى همچو شاهى شد رخت * از كمند عنبرين بر فرق افسر يافته\r\nهم ز عود زلف تو مه پردهء خوش ساخته * هم ز رود چشم من گردون رهى تر يافته\r\nبر سر چاه زنخدانت كه آب ما ببرد * يوسف دل از خم زلف تو چنبر يافته\r\nتار زلف تو كه پود كسوت حسن آمده * مجلس دل از نسيم خود معطّر يافته\r\nهر نفس از غايت گرمى بازار غمت * طوطى جان خويشتن را سوخته پر يافته \r\n\r\n\r\n","description":"","footnote":"\r\n( 1 ) - هلال شامگون و نعل معنبر هر دو كنايه از حلقهء زلف است .\r\n","page_name":" 842 ","page_number":856},
  {"content":"\r\n\r\n همچو اشك خامهء دستور آصف منزلت * آب ياقوت لب تو آب كوثر يافته\r\nصاحب عادل نظام الملك صدر الدين كازو * مطلع آمال را بينند اختر يافته\r\nخواجهء محمود افعال محمد نام وصيت * آنكه شاخ ملك را بينند ازو بر يافته \r\n* * *\r\n خيز اى گرفته روى گل از طلعت تو خُوَى * تا چهرهء حيات بشوييم ز آبِ مى\r\nدامن‌كشان به حضرت سلطان گل خرام * تا سرو در هواى تو بندد كمر چو نى\r\nبلبل نگر كه در طلب باغ عارضت * فرسوده كرد عرصهء آفاق زير پى\r\nاى دلبرى كه قرطهء زنگارفام گل * از رشك چهرهء تو قبا شد هزار پى\r\nاز يك مدد كه نزهت رخسارهء تو كرد * لطف بهار تعبيه شد در نهاد وى\r\nگل پارهء حرير ز هم‌رفته بيش نيست * مگذار تا عذار تو نسبت كند بوى\r\nاز نرگس سيه‌دل جادو سؤال كن * كاين جور تا چه مدت و اين عشوه تا بكى\r\nعدل خدايگان وزيران جهان گرفت * زين بيش تيغ جور مكش بر زمانه هى !\r\nفرخنده صدر دولت و دين آنكه دست او * درهم شكست قاعدهء خاندان طى\r\nعادل نظام ملك محمد كه راى او * بر روى شهريار كواكب نهاد كى \r\n* * *\r\n « 1 » خيز اى گرفته روى مه از طلعت تو خُوَى * تا چهرهء حيات بشوييم ز آب مى\r\nپرخنده دار صبحدم از مى لب قدح * تا كى دَم زمانه خورى چون دهان نى\r\nاز مى ببارگاه روان قاصدى فرست * چون كرد قاصدان صبا را زمانه پى\r\nاز خط سبز چهرهء معشوق بهره گير * كايّام كرد مفرش ميناى باغ طى\r\nگلگون باغ را پس ازين عرصه تنگ دار * چون ملك باغ پست شد از تركتاز دى\r\nهر دم حديث صفوت كوثر چه ميكنى * نسپرده بزم خسرو عشرت به زير پى \r\n\r\n\r\n","description":"","footnote":"\r\n( 1 ) - اين قصيده را هم شمس طبسى بر وزن و قافيه و با مطلع قصيدهء پيشين ساخت و هر دو از امهات قصايد اوست .\r\n","page_name":" 843 ","page_number":857},
  {"content":"\r\n\r\n صاحب‌قران مسند اقبال تاج دين * كآبى دگر گرفت ازو گوهر قصى « 1 » \r\n* * *\r\n گيسوى تو در سيه‌گرى موى شكافت * با پشت تو شد جفت و ز مه روى بتافت\r\nتا خود چه رسد به روى شمشاد اكنون * چون گيسوى پرخمت چنان پشتى يافت \r\n* * *\r\n بر برگ گلت بنفشه ره خواهد كرد * از لاله بنفشه تكيه‌گه خواهد كرد\r\nاز آتش رخسار تو خواهد برخاست * دودى كه هزار دل سيه خواهد كرد \r\n\r\n64 - ابو على مروزى\r\nسيّد اجل ابو على بن الحسين المروزى « 2 » از شاعران اواخر قرن ششم و آغاز قرن هفتم است . عوفى شرحى مبسوط در ذكر لطافت طبع و مهارت او در بيان معانى دارد و آنچه از اشعار او نقل كرده مؤيد اين گفتار به نظر ميآيد . ابو على مروزى مداح علاء الدين اسكندر ثانى محمد بن علاء الدين تكش خوارزمشاه ( 596 - 617 ) بوده و عوفى او را در نيشابور ملاقات كرده و مدتى با وى مجالست داشته است . دو قصيده كه ازو در لباب الالباب آمده قدرتش را در ابداع معانى و ايراد الفاظ متين نشان ميدهد و رباعياتى هم كه بنام وى ثبت شده منتخب و مطبوع است .\r\nاز اشعار اوست :\r\n از صبا وقت سحر بوى جنان مىآيد * كاين صبا از طرف عالم جان مىآيد\r\nعاشق روى گل ار نيست صبا بلبل‌وار * از چه آشفته بشبگير نهان مىآيد\r\nنظرى كن بتصاوير سراپردهء صنع * تا كه هريك بچه شكل و بچه‌سان مىآيد\r\nپير ناگشته بنفشه است كه بر روى چمن * منحنى پشت ز بار حدثان مىآيد\r\nسر دامادى گل دارد بلبل كه بلاف * بزر و سيم كف و كيسه چو كان مىآيد\r\nبا سرخوش ز مىِ عشق چو مستان گه صبح * ياسمن ترك كله چاك‌زنان مىآيد\r\nلاله چون يوسف آلوده به خون پيراهن * جامه بدريده ز آسيب زمان مىآيد \r\n\r\n\r\n","description":"","footnote":"\r\n( 1 ) - نظام الملك تاج الدين محمد بن محمد از علويان بود و ازينروى بقريش انتساب داشت\r\n( 2 ) - لباب الالباب ج 2 ص 339 - 345 ، مجمع الفصحا ج 1 ص 82\r\n","page_name":" 844 ","page_number":858},
  {"content":"\r\n\r\n بجز افسون زبان‌بند كه سوسن خواند * بلبل آن قصه كه گويد هذيان مىآيد\r\nابر با چشم تر و صاعقهء سينه چو شمع * آتش افروخته و آب‌فشان مىآيد\r\nلاله پروردهء آن شير نبات انگيزست * كه ز پستان سحابش به دهان مىآيد\r\nدم عيسى است مگر در لب پرخندهء گل * كز نسيمش بدماغ اصل روان مىآيد\r\nمريم غنچه كه عيسىّ گلش در رحم است * روى بگشاده چو ابكار جنان مىآيد\r\nباد با خنجر پرگوهر روهينا « 1 » رنگ * در صف تعبيهء باغ بدان مىآيد\r\nتا اگر خار كند همچو سنانى سر تيز * باد نگذارد و گويد كه خزان مىآيد\r\nسرو آزاده چرا بر سر پايست مگر * در ره بندگى صدر جهان مىآيد . . . \r\n* * *\r\n دل گرنه تراست غارت جانش كن * عيدست بوصل خويش مهمانش كن\r\nجان پيش تو مىكَند دل و ميگويد * هرچند كه لاغرست قربانش كن \r\n* * *\r\n مىميرم زار و صورت جان در پيش * بر آتشم و روضهء رضوان در پيش\r\nدر ظلمت عشق طرفه حاليست مرا * تشنه‌جگر و چشمهء حيوان در پيش \r\n* * *\r\n هر خاك كه بر دامن هر كهساريست * دارد گهرى كه قيمتش بسياريست\r\nيا سرمهء نور چشم دلسوخته‌ييست * يا نيل كمان ابروى دلداريست \r\n* * *\r\n چون خاك درت شد محك ديدهء من * بشناس حقوق نمك ديدهء من\r\nبنگر كه هنوز نقش روى غم تست * در آينهء مردمك ديدهء من \r\n* * *\r\n گرديده رخ تو خواست پر نورش دار * وز گريه چو تر شود ز خود دورش دار\r\nور دل هوس قامت چون سرو تو كرد * او را سر راستيست معذورش دار \r\n\r\n\r\n","description":"","footnote":"\r\n( 1 ) - روهينا : پولاد و آهن جوهردار هندى ، شمشير و هر چيز كه از پولاد سازند ، جوهر شمشير .\r\n","page_name":" 845 ","page_number":859},
  {"content":"\r\n\r\n\r\n65 - رفيع لنبانى\r\nرفيع الدين مسعود لنبانى اصفهانى از شاعران مشهور اواخر قرن ششم است . نام او را امين احمد رازى در تذكرهء هفت‌اقليم به همين نحو آورده است ليكن عوفى « 1 » و دولتشاه « 2 » فقط بذكر رفيع الدين اكتفا كرده‌اند و آذر « 3 » نام او را عبد العزيز مسعود و هدايت « 4 » عبد العزيز بن مسعود نوشته است .\r\nعوفى ازو اطلاع بسيار مختصرى داده ولى تذكره‌نويسان بعد ازو نسبة با تفصيل بيشترى دربارهء وى سخن گفته‌اند . دولتشاه سمرقندى او را از اقران جمال الدين محمد بن عبد الرزاق نوشته و هدايت گفته است كه « بعضى او را همشيره‌زادهء جمال الدين عبد الرزاق دانسته‌اند » . مولد وى لنبان از قراء اصفهان بوده است و وفاتش در جوانى اتفاق افتاده و گفته‌اند كه « گويند دنبال محمل يكى از اهالى حرم پادشاه ميرفته او را سهوا بتير زده شهيد كردند » .\r\nاز شاعران معاصر وى همچنانكه گفته‌ايم به نظر تذكره‌نويسان جمال الدين محمد بن عبد الرزاق و شرف الدين شفروهء و كمال الدين اسمعيل بوده‌اند . وى با چند تن از رجال مشهور اصفهان و رى نيز رابطه داشته و آنانرا مدح ميكرده است از آنجمله‌اند :\r\n1 - سيد اجلّ فخر الدين زيد بن حسن حسينى از خاندان بزرگ نقباء رى و قم كه عموما مردمى فاضل و علم‌دوست و از خاندانهاى بسيار مشهور شيعه بوده‌اند « 5 » .\r\n2 - ركن الدين مسعود بن صاعد قاضى از افراد آل صاعد كه در اصفهان ميزيسته‌اند و پيش ازين « 6 » ذكر آنان آمده است . اين ركن الدين مسعود در سال 619 بر اثر تعرض ركن الدين غور سانجى پسر محمد خوارزمشاه بهمدستى صدر الدين خجندى ، اصفهان را ترك گفت و بعدها در فيروزكوه بدست لشكريان مغول كشته شد .\r\n\r\n\r\n","description":"","footnote":"\r\n( 1 ) - لباب الالباب ج 2 ص 400\r\n( 2 ) - تذكرة الشعرا چاپ هند ص 100 - 101\r\n( 3 ) - آتشكده چاپ هند ص 177\r\n( 4 ) - مجمع الفصحا ج 1 ص 234 - 235\r\n( 5 ) - رجوع شود بحواشى ديوان قوامى رازى بقلم آقاى محدث از ص 193 ببعد\r\n( 6 ) - رجوع شود به همين كتاب ص 61\r\n","page_name":" 846 ","page_number":860},
  {"content":"\r\n\r\n3 - عميد الدين اسعد بن نصر وزير اتابك سعد زنگى كه در سال 624 بفرمان اتابك كشته شد .\r\nرفيع لنبانى غير ازين ممدوحان رجال ديگرى را نيز مدح گفته است كه در ديوان او بنام آنان بازميخوريم . ديوان او را هدايت در ده هزار بيت دانسته ولى آنچه از اشعار او در دست است ازين مقدار كمترست .\r\nاز اشعار اوست :\r\n جانا حديث عشق به گوشت كجا رسد * هرگز بود كه دولت وصلت بما رسد\r\nمن كيستم كه صافى وصلت كنم طمع * اينم نه بس كه دردى هجرت مرا رسد\r\nخاك رهت بديده رسد نى چه جاى آن * هرگز چنين سزا به من ناسزا رسد\r\nالحق رسيد آنچه رسيد از هوا به من * آرى بمردم آنچه رسد از هوا رسد\r\nپشتم دو تا شد از غم و هم نيست روى آنك * دستم يكى بدان سر زلف دو تا رسد\r\nرويم چو كهربا شد و هرساعت از جزع * چون شاخ بسّد است كه بر كهربا رسد\r\nجانم چو شمع در شب هجرت بلب رسيد * چون نيست روز وصل تو بگذار تا رسد\r\nگر صد هزار پاره كنند اين دل مرا * هر پاره راز عشق تو سوزى جدا رسد\r\nبيگانه ار هزار بود آشنا يكى * تيرت باتفاق بدان آشنا رسد\r\nملكى است محنت تو و خلقى است منتظر * اين كار دولتست كنون تا كرا رسد\r\nبشنو حديث من كه بسى قصه‌هاى من * از عاجزان ببارگه پادشا رسد\r\nترسم خجل شوى چو صداى جفاى تو * از ما به سيد اجل مجتبى رسد\r\nفرخنده فخر دولت و دين زيد بن حسن * كز لفظ او به گوش امل مرحبا رسد \r\n* * *\r\n ز عاشقان چو حديثى رود در انجمنش * در آن ميان كه رساند به گوش حرف منش\r\nتوان نمود كه در كام آرزو بچه ذوق * زهاب چشمهء نوش آيد از چه ذقنش\r\nز مهر آن لب لعل آفتاب ياد نكرد * كه از عقيق جگرگوشه‌ييست در يمنش\r\nصبا خطاب ندانم بزلف او چه كند * چو نافه بندهء كمتر نويسد از ختنش \r\n\r\n","description":"","footnote":"","page_name":" 847 ","page_number":861},
  {"content":"\r\n\r\n اگر غِلاله « 1 » او را حرير و گل دوزند * شود ز نازكى آزرده تودهء سمنش\r\nز تير غمزه كه پيكان شكست در جگرم * چنان نمىشكنم كز عتاب دل‌شكنش\r\nنسيم سنبل او چون نبا شدم همدم * چگونه تازه توان بود همچو نسترنش\r\nخراب كرد خرد را ز جام عشوهء خويش * هنوز تا چه كند دلفريبى سخنش \r\n* * *\r\n يار گلرخ ز در درآمد مست * دسته‌يى از گل شكفته بدست\r\nچهره بىخنده همچو گل خندان * چشم بىباده همچو نرگس مست\r\nگرد عارض ز خط بنفشه‌ستان * زلف را داده چون بنفشه شكست\r\nهمچو سوسن زبان خود بگشاد * بحديثى دلم چو غنچه ببست\r\nگرچه ننشست همچو سرو از پاى * ايستاده بباغ دل بنشست\r\nگفتم اى دل چه گويمش دل گفت * از ظريفيش هرچه گويى هست \r\n* * *\r\n اى روى تو چون گل بهارى * برخيز و بيار مى چه دارى\r\nروزيست خوش و تو دلبر خوش * جاى خوش و وقت شاد خوارى\r\nدر مذهب عاقلان چنين جاى * شرطست كه عيش خوش گذارى\r\nرخساره ز مى چو لاله گردان * اى آنكه هزار لاله‌زارى\r\nاز روى تو بر شكوفه جورست * وز زلف تو بر بنفشه خوارى\r\nبا چنگ بساخت ناى نالان * يا رب چه خوشست سازوارى\r\nبا ما تو چرا نسازى اى دوست * ما را ز چه دست مىشمارى \r\n* * *\r\n لاله پنداشت هست چون رويت * وز تو اكنون قفا همىخارد\r\nسوسن از بهر چيست كآزاد است * بنده بودن ترا نمىيارد\r\nبچه دارد بنفشه سر بر خاك * پيش زلف تو سجده مىآرد \r\n\r\n\r\n","description":"","footnote":"\r\n( 1 ) - غلاله : بالشچه‌يى كه زنان بر سرين مىبستند تا بزرگ نمايد ، و پيراهن كوتاه نازكى كه زير جامه مىپوشيدند .\r\n","page_name":" 848 ","page_number":862},
  {"content":"\r\n\r\n اى نگارى كه چون تو هيچ نگار * قلم روزگار ننگارد\r\nدر تو از نيكوى چه شايد گفت * مىروى وز تو لطف مىبارد \r\n\r\n66 - رضى الدين نيشابورى\r\nاستاذ الائمة رضى الدين نيشابورى از دانشمندان و شاعران اواخر قرن ششم و اوايل قرن هفتم است . عوفى او را در علم فقه و خلاف صاحب اطلاع و اثر دانسته و گفته است كه هرگاه از اشتغال باينگونه مطالب ملول ميشد قصيده‌يى نظم ميكرد و شعرى ميپرداخت « 1 » . هدايت « 2 » نيز او را « از معاريف فضلا و شعرا » شمرده و « در همهء علوم مسلم » دانسته است و او را بدربار ارسلان بن طغرل سلجوقى ( 556 - 573 ) نسبت ميدهد و ميگويد « در اواخر حال به جهتى حالش بگرديد و بوى گلشن حقايق بمشامش رسيده ارادت شيخ معين الدين حموى را جسته از اهل حال شد » . مجموع ابيات ديوانش را عوفى 4000 بيت گفته و نسخه‌يى از ديوان او در كتابخانهء آقاى سعيد نفيسى موجود است « 3 » .\r\nاما اينكه هدايت و پيش ازو تقى الدين در خلاصة الافكار ، ممدوح او « ارسلان خان » را ، « ارسلان بن طغرل سلجوقى » دانسته‌اند اشتباهست ، و آن ارسلان خان كه نام او را در مدايح رضى الدين مىبينيم « 4 » قلج ارسلان خان عثمان ( م . 609 ) است نه ديگرى چنان كه امين احمد رازى اين نكته را درست درك كرده و در هفت‌اقليم آورده است . تقى الدين مدعيست كه رضى الدين از جانب ارسلان بن طغرل بخواستگارى دختر خليفه رفت و ازو براى سلطان لقب گرفت و در بازگشت پانصد هزار دينار انعام گرفت و گويد در جوانى ساكن بلخ بود و سپس بسمرقند رفت و همانجا بماند .\r\nنام ممدوحان رضى الدين در ديوان او جلال الدين قلج طمغاج خان ابراهيم بن حسين و پسرش قلج ارسلان خان مذكور است كه هر دو از سلاطين آل افراسياب بوده‌اند و گويا رضى الدين تنها اوايل سلطنت قلج ارسلان را كه مصادف با حدود سال 597 يا 598 بوده\r\n\r\n\r\n","description":"","footnote":"\r\n( 1 ) - لباب الالباب ج 1 ص 219 - 220\r\n( 2 ) - مجمع الفصحا ج 1 ص 231\r\n( 3 ) - حواشى تاريخ بيهقى ج 3 ص 1339 ببعد\r\n( 4 ) -\r\n ارسلان خان ملك عالم آسان بذلى * كه به دريا بر خرج كرمش دشوارست \r\n","page_name":" 849 ","page_number":863},
  {"content":"\r\n\r\nاست درك كرده و عمر او از اين غايت تجاوز نكرده . تقى الدين وفات او را بسال 598 نوشته است . غير از ديوان اشعار كه گفته‌ايم كتابى بنام مكارم الاخلاق برضى الدين نيشابورى نسبت داده شده است بپارسى « 1 » . در اشعار منسوب برضى الدين نيشابورى تازگى و وجه امتياز خاصى ملاحظه نميشود با اين‌حال استادى و مهارتش در سخن از كلام او مشهود و آشكار است . شعر عربى هم ميگفت ليكن عوفى نوشته است كه شعر عربى او اندكست . رضى الدين شاگرد حسين بن احمد خطيبى بلخى پدر بهاء ولد و جدّ مولوى بود .\r\nاز اشعار پارسى اوست :\r\n ماه در مشك نهان كرده كه اين رخسارست * شَكَر از پسته روان كرده كه اين گفتارست\r\nسنگ در سينه نهان كرده كه اين چيست دلست * سرو را كرده خرامنده كه اين رفتارست\r\nسايبان ياسمنش را همه از سنبل تر * خوابگه نرگس او را ز گل پربارست\r\nصحبت باد صبا كرد اثر در زلفش * كه صباوارش جولان همه بر گلزارست\r\nهمه سرمايه ز رخساره و زلفش طلبند * گل اگر رنگ فروشست و صبا عطّارست\r\nگل بسى منصب رخسارهء او جست و نيافت * پاى گل تا بسر از جستن آن پرخارست\r\nتا شنيدست كه بر خاك درش روى نهند * گل مسكين همه تن توى به تو رخسارست\r\nنتوان دل ستد از نرگس او باز برون * نرگسش گرچه كه بيمار بود عيّارست\r\nز آب ديده چه طمع دارم چون مىبينم * كآب با آتش رخسارش از آن‌سان يارست\r\nزو وفا چشم نمىدارم چون ميدانم * كه وفادارى در شيوهء خوبان عارست\r\nخون كند حالى هر دل كه ز عشاق برد * گو بدار آخر يك ساعت اگر دلدارست\r\nبانگ و فرياد من از دوست ز اندك شكريست * اين‌كه من زنده و او آگه ازين ، بسيارست\r\nدلبرا هرچه بدانى ز جنايت بر من * بر همى باف ، كه با تو دل من چون تارست\r\nدل تو سخت و مرا نرم‌دل آرى چه عجب * نرم باشد چو همه‌ساله به خون فرغارست « 2 »\r\nگر كسى شيفته‌يى خواهد از تو زنهار * منه انگشت برين دل كه عظيم افگارست \r\n\r\n\r\n","description":"","footnote":"\r\n( 1 ) - كشف الظنون چاپ تركيه بند 1811\r\n( 2 ) - فرغار : آغشته ، سرشته ، نيك‌تر شده\r\n","page_name":" 850 ","page_number":864},
  {"content":"\r\n\r\n ننگرى در رخ من آرى چتوان كردن * زر چو در عهد سخا و كرم شه خوارست \r\n* * *\r\n شراب حاضر و دلبر نديم و من مخمور * چرا نشسته‌ام از عشرت و طرب مهجور\r\nشراب لعل مروّق بده پريرويا * كه ديو رنج بلاحَوِل باده گردد دور\r\nبيار آن مى چون لعل خويش تا يابم * ز تاب آتش او در هواى دى باحور « 1 »\r\nچو يار هست مساعد شراب هست لطيف * گناه دل بود ار زين سپس بود رنجور\r\nز رنج چرخ چه نالى كه گرد و صد چرخست * چو باده دارى در رنج او نه‌اى معذور\r\nبران ز صحن دل اين خرگه سپاه عنا * بجام لعل تو از چتر قيصر و فغفور ( ؟ )\r\nخراب شو ز شرابى كه نور لمعهء او * گذاره گردد از سقف طارم معمور\r\nسرور عيش صبوحى مباد جز آن را * كه در شراب بصبح آورد شب ديجور\r\nعلى الخصوص كه باشد سماع مجلس او * ثناى آنكه بود دور عالمش مأمور \r\n* * *\r\n بتى كه طعنه زند لعل ناب را شكرش * سه روز شد كه نمىيابم از كسى خبرش\r\nبباغ جويمش ايرا « 2 » بباغ مىبينم * ز قدّ سرو و ز رخسار ارغوان اثرش\r\nقبا مثال همه عمر مانده‌ام در بند * كه كى بسان قبا تنگ دركشم ببرش\r\nعنا و انده و درد و بلا و محنت و رنج * مطوّلى است همه ، لفظ عشق مختصرش\r\nدل از وصالش هرچند كيسه‌يى بردوخت * هنوز حاصل او هيچ نيست از گهرش \r\n* * *\r\n دلا نگفته بدم من ترا هم از اوّل * كه دلبران را درخورد قول نيست عمل\r\nنخست دل نه تويى از عناش مستهلك * نخست كس نه منم از جفاش مستأصل\r\nبهرطرف كه نظر برگمارى از غم او * هزار همچو من و تو بود اقلّ اقلّ\r\nز چرخ دل بستاند لبش مرا چه خطر * ز سنگ خون بچكاند غمش ترا چه محل \r\n\r\n\r\n","description":"","footnote":"\r\n( 1 ) - ايام باحور : گرمترين ايام قلب الاسد\r\n( 2 ) - ايرا : ازيرا ، ازيراك ، زيرا كه\r\n","page_name":" 851 ","page_number":865},
  {"content":"\r\n\r\n سمنبرى كه اگر صورتى شود تلخى * بشأن پاسخ چون زهر او بود مُنزَل\r\nمه زره‌ور و دام ستاره‌گير افتاد * چو نقش زلف و رخش خواست بست كلك ازل \r\n* * *\r\n اى حسن بسته بر قمرت رنگ ارغوان * ايزد نهاده در شكرت شكل ناردان\r\nكرده به زير عبهر تو ياسمين وثاق * كرده فراز شكر تو طوطى آشيان\r\nچون قحط موى نيست ترا با چنان دو زلف * آخر زنيم تار چرا ميكنى ميان\r\nبر دل ببسته‌ام در سوداى وصل تو * كآن خانه را عظيم بلندست آستان\r\nگفتى چه سانى و دل تو شادمانه هست ؟ * در عهد جور تو دل و آنگاه شادمان ! \r\n* * *\r\n هر نيم شبم درد تو بيدار كند * و انديشهء تو در دل من كار كند\r\nرحم آر كه درد دل من ميترسم * روزى بچنين شبت گرفتار كند \r\n\r\n67 - شمس الدين شست كله « 1 »\r\nامير الشعرا شمس الدين احمد بن منوچهر شست كله از امرا و شعراى مشهور ايران در نيمهء دوم قرن ششم و از نديمان دربار سلطان طغرل بن ارسلان بوده است . راوندى نام او را آورده « 2 » و ويرا « امير الشعرا و سفير الكبرا شمس الدين احمد بن منوچهر شصت كله » خوانده و از قول او چنين گفته است كه : « سيد اشرف بهمذان رسيذ ، در مكتبها مىگرديذ و ميديذ تا كرا طبع شعر است ، مصراعى به من داد تا بر آن وزن دو سه بيت گفتم ، بسمع رضا اصغا فرموذ و مرا بذان بستوذ و حث و تحريض واجب داشت . . . . شمس الدين شصت كله گفت من و چند تن ديگر اين وصيت را بجاى آورديم . . . »\r\nعنوان « شصت كله » ( - شست كله ) يعنى شست كوتاه را كه لقب احمد يا پدر او منوچهر بوده دولتشاه « 3 » و هدايت « 4 » لقب احمد بن قوص بن احمد منوچهرى دامغانى دانسته و آن را « شصت گلّه » يعنى دارندهء شصت گلّه خوانده‌اند و اين قرائت غلط موجب شد كه\r\n\r\n\r\n","description":"","footnote":"\r\n( 1 ) - دربارهء او مخصوصا رجوع شود به مقالهء مرحوم محمد قزوينى در شمارهء دوم از مجلهء يادگار .\r\n( 2 ) - راحة الصدور ص 57\r\n( 3 ) - تذكرة الشعرا چاپ هند ص 19 .\r\n( 4 ) - مجمع الفصحا ج 1 ص 542 .\r\n","page_name":" 852 ","page_number":866},
  {"content":"\r\n\r\nمنوچهرى شاعر را صاحب اغنام و احشام بدانند ! و حال آنكه كله ( - كوتاه ) بتنهايى يا در حال تركيب در عراق براى لقب به كار ميرفته است چنان كه حسين بن محمد قمى پدر ابن العميد لقب « كله » داشت و وزارت ماكان بن كاكى ميكرد « 1 » .\r\nراوندى در مقدمهء مطلبى كه قبلا نقل كرده‌ايم امير الشعرا شمس الدين شصت - كله را بدربار « ركن الدنيا و الدين طغرل بن ارسلان » نسبت داده است و بنابر نقل او و اشاره‌يى كه از شاعر نقل شده مسلم ميگردد كه وى در اواخر قرن ششم مشهور بوده است .\r\nاز اشعار اوست :\r\n صبح بىروى تو نفس نزند * نفس عشق بىتو كس نزند\r\nوصل تو نگذرد بكوى اميد * تا در خانهء هوس نزند\r\nبنده گر با تو يك نفس بنشست * جز بر آن ياد يك نفس نزند \r\nو اين قصيده را در وصف « تتماج » « 2 » گفته و به همين سبب به « تتماجيه » مشهور شده است « 3 » :\r\n چون رايت صبح شد درفشان * شد خيل ستارگان پريشان\r\nگم كرد فلك ستام صبحش * يك قرصهء زر بداد تاوان\r\nخورشيد بتيغ پرتو خويش * از چرخ فروگسست خفتان\r\nمن خفته ز مستى شبانه * فارغ ز همه فلان و به همان\r\nآتشكده كرده تا به خانه * بر سنت و مذهب زمستان \r\n\r\n\r\n","description":"","footnote":"\r\n( 1 ) - تاريخ طبرستان ابن اسفنديار ج 1 ص 297\r\n( 2 ) - تتماج : الاخشه ، لاخشته ، لخشك ، نوعى است از آش آرد و نيز غذايى كه از آرد گندم كنند و لابرلاى خمير را از تره و سير بياگنند و با دوغ يا ماست و روغن بپزند . اصل اين خوراك از توران بود .\r\n( 3 ) - دربارهء اين قصيده رجوع شود بمقالهء شمس الدين احمد بن منوچهر شصت كله بقلم مرحوم ملك الشعراء بهار در شمارهء 5 سال ششم مجلهء مهر و ذيل آن مقاله در همان شماره بقلم نگارندهء اين سطور . در بعضى از نسخ ديوان خاقانى اين قصيده را اشتباها بنام آن استاد ثبت كرده‌اند .\r\n","page_name":" 853 ","page_number":867},
  {"content":"\r\n\r\n ناگه ز درِم درآمد آن مه * مخمور چو سرو نوخرامان\r\nبر دست نوشته آستين چست * در پاى كشان ز كبر دامان\r\nعاشق شده بر قدش صنوبر * فتنه شده بر رخش گلستان\r\nبز چهره جمال لطف پيدا * در غمزه كمال سحر پنهان\r\nچهره همه رغم ماه گردون * قامت همه رشك سرو بستان\r\nبنشست و ز هر درى سخن گفت * كرد از لب لعل گوهرافشان\r\nفى الجمله صفت نكرد شايد * كآن لب چه نبست و آن‌چه دندان\r\nمن رفته ز گُفتِ او فراچاه * ز آن چاه كه داشت در زنخدان\r\nدر خدمت او نشسته مدهوش * در صورت او بمانده حيران\r\nگفتم كه ز خوردنى چه سازم * اندر خورِ خوردِ چون تو مهمان\r\nدر پيش تو سركشم بتحفه * در پاى تو جان كنم بقربان\r\nگفتا كه تكلفى نخواهم * هرچ آن بخمار درخورند آن\r\nرو گاو سپهر زود در بند * وز سنبله جمله دانه بستان\r\nبايد كه چو خرد كرد خواهى * گردون بود آسياى گردان\r\nهرچند در آسياى گردون * مه حمّالست و مهر طحّان\r\nآن به كه به اختيار باشد * بر سخته زحل ببرج ميزان\r\nوز بهر سرشتنش بياور * از چشمهء كوثر آب حيوان\r\nيك دشنه ز ذو الفقار حيدر * يك چوبه ز تير پور دستان\r\nتا همچو سپر كنى بدان تير * بر پشت طبق بسى بگردان\r\nپس هر سپرى بدشنه مىبر * مانندهء شكلهاى پيكان\r\nيك سفره ز سندس و ستبرق * در خواه بعاريت ز رضوان\r\nاز رنگ عبير پاك بستر * وز گرد بهشت نيك بفشان\r\nثور ار چه نرست ماده گردد * تا شير دهد ترا ز پستان\r\nز آن شير بگير دوغ و روغن * شايد نگرفت خوار و آسان \r\n\r\n","description":"","footnote":"","page_name":" 854 ","page_number":868},
  {"content":"\r\n\r\n آب از سر چاه زمزم آور * آتش ز كليسياى رهبان\r\nهيزم همه شاخهاى طوبى * با عود و عبير و مشك سوزان\r\nآبش خوش و روغنش مروّق * سير اندك و تر لقش فراوان\r\nسيرش همه چون عبير خوشبوى * آبش همه با گلاب يكسان\r\nروغن بگداز و دوغ دركن * تا ساختنش رسد بپايان\r\nاز هيكل ماهتاب كن صحن * وز قرصهء آفتاب نه خوان\r\nسيخش همه لعل و چمچه ياقوت * كفگير شبه عقيق قزغان « 1 »\r\nآلت همه زين صفت بدست آر * بر كارگه از فسون و دستان\r\nمنشين و مرا به بينوايى * بر آتش انتظار منشان .\r\nخود ساخته بودم از شبانه * برگش قدرى به قدر امكان\r\nچون گفت بيار پيش بردم * پذرفت ز من بملك دوجهان\r\nمىخورد بناز و نيز ميگفت * هرك او نخورد بود پشيمان\r\nهست اين خورشى كه كرده بودند * ترتيبش از ابتدا بتوران\r\nآسيمه در آرزوى او شد * رستم بىرخش تا سمنگان\r\nچون خورد بزال زر فرستاد * تحفه صفتش بزاولستان\r\nگر زخم خورد بگاه خوردن * لايق بود ار چه نيستش آن\r\nطعمى كه بتيغ و تير سازند * الّا كه بنيزه خورد نتوان\r\nدر لذت او هزار صحبت * در صحبت او هزار برهان\r\nباشند خورندگانش فارغ * از زحمت تره و نمكدان\r\nكس منكر لذتش نيابى * از حد عراق تا خراسان\r\nطبع آن طلبد و گرچه باشد * بر خوان خورش از هزار الوان\r\nچون برگ گل اندر آب كافور * هم نان‌خورش آمدست و هم نان\r\nدر عالمِ اشتها خليفه است * بر لشكر آرزوست سلطان \r\n\r\n\r\n","description":"","footnote":"\r\n( 1 ) - قزغان : ديگ\r\n","page_name":" 855 ","page_number":869},
  {"content":"\r\n\r\n كاچيش وزير و رشته نايب * يخنى حاجب هريسه دربان ! \r\n\r\n68 - سيف الدين باخرزى « 1 »\r\nشيخ العالم سيف الدين ابو المعالى سعيد بن مظفر باخرزى از مشايخ صوفيه و از شاعران اواخر قرن ششم و اوايل قرن هفتم است . ذكر او در بسيارى از كتب تواريخ و تراجم از قبيل حبيب - السير و هفت‌اقليم و نفحات الانس و مجالس العشاق و تاريخ گزيده و آتشكدهء آذر و جز آنها آمده و او را از مريدان و اصحاب شيخ نجم الدين ابو الجناب احمد بن عمر خيوقى خوارزمى معروف بنجم الدين كبرى يا طامة الكبرى عارف مشهور ( 540 - 618 ) دانسته و گفته‌اند كه نجم الدين او را بعد از اعطاء خرقه ببخارا فرستاد و شيخ العالم در بخارا ميزيست و عمرى دراز يافت چنان كه بعضى دورهء زندگى او را تا عهد منگوقاآن و هلاگو خان رسانيده‌اند . سيف الدين بقيّت عمر را در بخارا زيست و بنشر طريقهء كبرويّه اشتغال داشت تا در 24 ذى القعدهء سال 629 درگذشت . سال وفات او را بنحو ديگر مانند 655 و 658 و 659 نيز نوشته‌اند .\r\nسيف الدين باخرزى با عده‌يى از اصحاب شيخ نجم الدين كبرى مانند شيخ مجد الدين بغدادى و شيخ فريد الدين عطار و شيخ سعد الدين حمويه و نجم الدين ابو بكر عبد اللّه بن - محمد معروف به « دايه » و رضى الدين على لالاى غزنوى معاصر بوده و گويند كه رضى الدين نيشابورى شاعر مشهور ( م . 598 ) ويرا مدح گفته است .\r\nسيف الدين باخرزى در نظم و نثر فارسى صاحب اثر بوده است . رساله‌يى فارسى در معنى عشق و اشعار متوسطى از وى بازمانده است كه برخى از آنها را بنام ديگران نيز ضبط كرده‌اند و از آن جمله است :\r\n عشق ار چه بلاى روزگارست خوشست * وين باده اگرچه با خمارست خوشست\r\nورزيدن عشق اگرچه كاريست بزرگ * چون با تو نگارى سرو كارست خوشست \r\n* *\r\n پيريم ولى چو عشق را ساز آيد * از ما همه بوى طرب و ناز آيد \r\n\r\n\r\n","description":"","footnote":"\r\n( 1 ) - رجوع شود بمقالهء آقاى سعيد نفيسى به همين نام در مجلهء دانشكدهء ادبيات شمارهء 4 سال دوم ( تيرماه سال 1334 )\r\n","page_name":" 856 ","page_number":870},
  {"content":"\r\n\r\n از زلف دراز تو كمندى فگنيم * در گردن عمر رفته تا بازآيد \r\n* *\r\n هر نقطه كه در دايرهء قسمت اوست * بر حاشيهء مايدهء نعمت اوست\r\nدر سينهء هر ذره اگر بشكافند * دريا دريا جهان جهان راحت اوست \r\n* *\r\n اندر ره عشق چون و كى پيدا نيست * مستان شده‌ايم هيچ مى پيدا نيست\r\nمردان رهش بهمت ديده روند * ز آن در ره عشق هيچ پى پيدا نيست \r\n* *\r\n چون صبح و لاى حق دميدن گيرد * جان از همه آفاق رميدن گيرد\r\nجايى برسد مرد كه در هر نفسى * بىزحمت ديده دوست ديدن گيرد \r\n* *\r\n افسوس كه مرغ عشق را دانه نماند * اميد به هيچ خويش و بيگانه نماند\r\nدردا و دريغا كه درين مدت عمر * از هرچه بگفتيم جز افسانه نماند \r\n* *\r\n ناكس چو بعيوق رسد پستش گير * آزاده اگر فروفتد دستش گير\r\nمست ار ادبى نمود هشيارش دان * هشيار كه بىادب بود مستش گير \r\n* *\r\n گر رهبر تو طبع بدآموز بود * بدبختم اگر بخت تو فيروز بود\r\nتو خفتهء لهو و شب عمرت كوتاه * ترسم كه چو بيدار شوى روز بود \r\n* *\r\n سيفا ز جفاى دهر بسيار منال * هرگز مكن از زمانه اظهار ملال\r\nكاين دولت ديگران و اين محنت تو * چون نيك نگه كنى خيالست خيال \r\n* *\r\n هرچند گهى ز عشق بيگانه شوم * با عافيت آشنا و همخانه شوم\r\nناگاه پريرخى به من برگذرد * برگردم از آن حديث و ديوانه شوم \r\n* *\r\n امروز كه دستگاه دارى و توان * بيخى كه بر سعادت آرد بنشان\r\nپيش از تو از آن ديگران بود جهان * بعد از تو از آن ديگران باشد هان \r\n\r\n","description":"","footnote":"","page_name":" 857 ","page_number":871},
  {"content":"\r\n\r\n* *\r\n تا كى بود اين جور و جفا كردن تو * بيهوده دل خلايق آزردن تو\r\nتيغست بدست اهل دل خون‌آلود * گر در تو رسد خون تو در گردن تو \r\n* *\r\n دنيا گذرانست بهر بيش و كمى * خواهيش بشادى گذران خواه غمى\r\nز اين منزلت البته برون بايد رفت * خواهى بهزار سال و خواهى بدمى \r\n\r\n69 - عطّار « 1 »\r\nفريد الدين ابو حامد محمد بن ابو بكر ابراهيم بن اسحق ( و بقولى مصطفى بن شعبان ؟ ) عطار كدكنى نيشابورى شاعر و عارف نام‌آور ايران در قرن ششم و آغاز قرن هفتم است . كنيهء او را ابو طالب نيز نوشته‌اند .\r\nولادتش بسال 537 و بقول دولتشاه و قاضى نور الله در سال 513 و بگفتار هدايت در رياض - العارفين و مجمع الفصحا بسال 512 در كدكن از اعمال نيشابور اتفاق افتاده است .\r\nدولتشاه ميگويد وى در شهر شادياخ ولادت يافت . چنان كه ميدانيم پس از حملهء غزان بسال 548 ، شهر نيشابور ويران شد و چندى بعد شادياخ كه در جانب راست نيشابور واقع بود جاى آن را گرفت و چون باز در حملهء مغولان ويران گشت اين‌بار نيشابور به\r\n\r\n\r\n","description":"","footnote":"\r\n( 1 ) - براى كسب اطلاع از احوال او رجوع شود به :\r\nنفحات الانس جامى چاپ هند ص 540 - 541\r\nتذكرة الشعراء دولتشاه سمرقندى ص 120 - 124\r\nلباب الالباب عوفى ج 3 ص 337 - 339\r\nرياض العارفين هدايت چاپ تهران 1316 ص 181 - 196\r\nآتشكدهء آذر چاپ هند ص 138 - 140\r\nمجمع الفصحا ج 1 ص 99 - 101\r\nتاريخ ادبيات برون ج 2 ترجمهء امين شواربى چاپ مصر ص 642 - 653\r\nتاريخ ادبيات دكتر رضازاده شفق چاپ تهران 1321 ص 123 - 137\r\nمقدمهء ديوان قصائد و غزليات عطار چاپ تهران 1319 بقلم آقاى سعيد نفيسى\r\nمقدمهء تذكرة الاولياء عطار بقلم مرحوم علامه محمد قزوينى\r\nكشف الظنون حاج خليفه در ذيل منطق الطير - تذكرة الاولياء و اسرارنامه و غيره\r\nجستجو در احوال و آثار فريد الدين عطار نيشابورى بقلم آقاى سعيد نفيسى\r\nتاريخ گزيده حمد اللّه مستوفى نسخهء چاپ عكسى\r\nمجالس المؤمنين قاضى نور اللّه چاپ تبريز ص 286 - 290 ؛ و غيره\r\n","page_name":" 858 ","page_number":872},
  {"content":"\r\n\r\nمحل قديم خود عودت يافت . بنابرين خواه عطار در شادياخ و خواه در كدكن كه هر دو از اعمال نيشابور بوده‌اند ، ولادت يافته باشد وى منسوب به شهر نيشابور هست و اينكه حاج خليفه او را در چند مورد از كتاب خود همدانى شمرده البته درست نيست .\r\nاز ابتداى كار او اطلاعى در دست نيست جز آنكه نوشته‌اند پدر وى در شادياخ عطّارى عظيم القدر بود و بعد از وفات او فريد الدين كار پدر را دنبال كرد و دكانى آراسته داشت .\r\nبايد دانست كه مراد از عطارى در اينجا دكان داروفروشى بوده است . معلوم نيست از كى عطّار كه عادة بايد بر شخص عطرفروش اطلاق گردد به اين معنى در زبان فارسى اطلاق شده ليكن گويا در اواخر قرن ششم و اوايل قرن هفتم چنين معنايى را در عرف فارسىزبانان داشته است .\r\nمسلما عطّار در آغاز حيات و گويا تا مدتى از دورهء تحقيق در مقامات عرفانى ، شغل داروفروشى خود را كه لازمهء آن داشتن اطلاعاتى از طب نيز بوده حفظ كرده و در داروخانه سرگرم طبابت بوده است . خود در كتاب خسرونامه گويد :\r\n به من گفت اى بمعنى عالم‌افروز * چنين مشغول طب گشتى شب و روز . . . \r\nو باز در مصيبت‌نامه گفته است :\r\n مصيبت‌نامه كاندوه جهانست * الهىنامه كاسرار عيانست\r\nبداروخانه كردم هر دو آغاز * چگونه زود رستم زين و آن باز\r\nبداروخانه پانصد شخص بودند * كه در هر روز نبضم مينمودند \r\nدر اشعار عطار اشارات ديگرى بر همين امر هست ولى معلوم نيست كه او طب را نزد كه آموخته جز آنكه هدايت ميگويد در طب شاگرد مجد الدين بغدادى « حكيم خاصهء سلطان محمد خوارزمشاه » بود . شايد هدايت مجد الدين بغدادى معروف بخوارزمى از كبار مشايخ تصوف را كه عطار از پيروان اوست « حكيم خاصهء سلطان محمد خوارزمشاه » دانسته باشد . بهرحال مجد الدين بغدادى هم مانند عطار در آغاز كار طبيب بود ليكن گمان نمىرود كه عطار طب را ازو آموخته باشد .\r\nبا توجه باشارهء شاعر معلوم مىشود كه انقلاب حال او هم در زمان پزشكى و\r\n\r\n","description":"","footnote":"","page_name":" 859 ","page_number":873},
  {"content":"\r\n\r\nداروگرى دست داده بود و او آثارى در همان ايام پديد آورد . بنابرين افسانهء معروفى كه در بارهء انقلاب حال عطار موجود است ساختگى به نظر ميآيد . دربارهء اين حادثه جامى چنين آورده است : « گويند سبب توبهء وى آن بود كه روزى در دكان عطارى مشغول و مشغوف به معامله بود ، درويشى آنجا رسيد و چندبار - شىء للّه - گفت . وى بدرويش نپرداخت . درويش گفت اى خواجه تو چگونه خواهى مرد ؟ عطار گفت چنان كه تو خواهى مرد ! درويش گفت تو همچون من ميتوانى مرد ؟ عطار گفت بلى ! درويش كاسهء چوبين داشت زير سر نهاد و گفت اللّه و جان بداد . عطار را حال متغير شد ، دوكان برهم زد و به اين طريقه درآمد » .\r\nعرفا دربارهء مشايخ متقدم ازينگونه اقوال بسيار دارند . مسلما انقلاب حال عطار در همان اوان كه از راه پزشكى و داروفروشى به خدمت خلق سرگرم بود ، دست داد ، و او كه سرمايهء كثير از ادب و شعر اندوخته بود ، انديشه‌هاى عرفانى خود را بنظم روان دل‌انگيز درميآورد و همچنان به كار خود ادامه ميداد و اين حالت بسيارى از مشايخ بود كه وصول به مقامات و مدارج معنوى آنانرا از تعهد مشاغل دنيوى و كسب معاش بازنمىداشت .\r\nجامى ، يعنى قديمترين كسى از متصوفه كه بزندگى عطار اشاره كرده ، او را از مريدان شيخ مجد الدين بغدادى معروف بخوارزمى از تربيت‌يافتگان شيخ نجم الدين كبرى شمرده است . اگرچه عطار در ابتداى تذكرة الاوليا برابطهء خود با مجد الدين بغدادى اشاره كرده است « 1 » ليكن در آنجا تصريحى نيست بر اينكه از پيروان و تربيت يافتگان وى باشد .\r\nدولتشاه ميگويد كه عطار بعد از مشاهدهء حال درويش فانى دست از كسب مال بداشت و بصومعهء شيخ الشيوخ العارف ركن الدين اكاف قدس سره رفت كه در آن روزگار عارف و محقق بود ، بدست شيخ توبه كرد و بمجاهدت و معاملت مشغول شد ، چند سال در حلقهء درويشان شيخ بود . و دنبال‌تر ازين مينويسد : شيخ عطار خرقهء تبرك از دست سلطان العارفين مجد الدين بغدادى دارد و شيخ عطار در طفوليت نظر از قطب\r\n\r\n\r\n","description":"","footnote":"\r\n( 1 ) - تذكرة الاوليا چاپ تهران ج 1 ص 6\r\n","page_name":" 860 ","page_number":874},
  {"content":"\r\n\r\nعالم حيدر يافته و كدكن كه مولد شيخ است در نواحى زاوه است و پدر شيخ ، ابراهيم بن اسحق عطار كدكنى مريد قطب الدين حيدر بوده و شيخ عطار حيدرى نامه در ايام شباب بنظم آورده ، چون در ايام صبا بوده هرچند به نسخهاى شيخ مانند نيست اما بتحقيق سخن شيخ است و بعضى گويند كه حيدريان آن نظم را بشيخ بسته‌اند ( وفات قطب الدين حيدر بنقل دولتشاه در سال 597 اتفاق افتاده است )\r\nبهرحال عطار قسمتى از عمر خود را بر رسم سالكان طريقت در سفر گذراند و از مكه تا ماوراء النهر بسيارى از مشايخ را زيارت كرد و در همين سفرها و ملاقاتها بود كه به خدمت مجد الدين بغدادى نيز رسيد .\r\nميگويند در پيرى شيخ هنگامى كه بهاء الدين محمد پدر جلال الدين محمد معروف بمولوى با پسر خود رهسپار عراق بود در نيشابور به خدمت شيخ رسيد و شيخ نسخه‌يى از اسرارنامهء خود را به جلال الدين كه در آن هنگام كودكى خردسال بود بداد .\r\nعطار مردى پركار و فعال بود و چه هنگام اشتغال به كار عطارى و چه در دورهء اعتزال و گوشه‌گيرى كه گويا در اواخر عمر دست داده بود ، بنظم مثنويهاى بسيار و ديوان غزليات و قصائد و رباعيات و تأليف كتاب نفيس و پرارزش تذكرة الاوليا سرگرم بود . دولتشاه دربارهء آثار او گويد : « و شيخ را ديوان اشعار بعد از كتب مثنوى چهل هزار بيت باشد از آن جمله دوازده هزار رباعى گفته ، و از كتب طريقت تذكرة الاولياء نوشته ، و رسايل ديگر بشيخ منسوبست ، مثل اخوان الصفا و غير ذلك ، و از نظم آنچه مشهورست اينست : اسرارنامه ، الهىنامه ، مصيبت‌نامه ، جواهر الذات ، وصيت‌نامه ، منطق الطير ، بلبل‌نامه ، حيدرنامه ، شترنامه ، مختارنامه ، شاهنامه . دوازده كتاب نظم است و ميگويند چهل رساله نظم كرده و پرداخته اما نسخ ديگر متروك و مجهول است و قصايد و غزليات و مقطعات شيخ مع رباعيات و كتب مثنوى صد هزار بيت بيشتر است . »\r\nشاعر خود در قسمتى از منظومهء خسرونامهء خويش مثنويات خود را نام برده و گفته است :\r\n مصيبت‌نامه كاندوه جهانست * الهىنامه كاسرار عيان است \r\n\r\n","description":"","footnote":"","page_name":" 861 ","page_number":875},
  {"content":"\r\n\r\n بداروخانه كردم هر دو آغاز * چگويم زود رستم ز اين و آن باز . . .\r\nمقامات طيور « 1 » ما چنانست * كه مرغ عشق را معراج جانست\r\nچو خسرونامه را طرزى عجيب است * ز طرز او كه و مه با نصيب است \r\nغير از آنچه در قول دولتشاه و ابيات عطار ديده‌ايم آثار متعدد ديگرى را نيز به دو نسبت داده‌اند و بقول هدايت در رياض العارفين « گويند كتب شيخ يكصد و چهارده جلد است » و اين عدد حقا اغراق‌آميز به نظر ميرسد .\r\nغير از اسرارنامه ، الهىنامه ، مصيبت‌نامه ، جواهر الذات ( يا جوهر ذات ) ، وصيت‌نامه ، منطق الطير ، بلبل‌نامه ، حيدرنامه ، ( يا حيدرىنامه ) ، شترنامه ، مختارنامه ، شاهنامه ، خسرونامه ( يا گل و خسرو ) ، ديوان غزليات و قصايد و رباعيات كه تاكنون ديده و گفته‌ايم ، منظومهاى ديگرى بنام مظهر العجايب ، هيلاج‌نامه ، لسان الغيب ، مفتاح الفتوح ، بيسرنامه ( يا پسرنامه ) ، سى فصل و جز آنها را هم به دو منسوب داشته‌اند كه بعضى از آنها بسبب ركاكت الفاظ و سستى فكر و انديشه و اظهار تمايل شديد و متعصبانه بتشيع ، مسلما از عطار نيست « 2 » و از شاعر ديگرى است و بعطار نسبت يافته . آقاى سعيد نفيسى در كتاب خود دربارهء شرح احوال عطار ، درين‌باره بحثى مستوفى دارد و بايد به آن مراجعه كرد . با اينحال بايد متوجه بود كه نفى انتساب بعضى از منظومهاى منسوب عطار به دو ، دليل آن نميشود كه آثار منظوم او را اندك بدانيم زيرا شاعر خود به كثرت اشتغال خويش بنظم منظومهاى گوناگون اشاره كرده و باينكه معاصران به همين سبب ويرا « بسيارگوى » دانسته بوده‌اند اشاره مىكند و در خسرونامه ميگويد :\r\n كسى كاو چون منى را عيب‌جويست * همىگويد كه او بسيار گويست\r\nو ليكن چون بسى دارم معانى * بسى گويم تو مشنو مى تو دانى\r\nگهر آخر بديدن نيز ارزد * چنين گفتن شنيدن نيز ارزد \r\n\r\n\r\n","description":"","footnote":"\r\n( 1 ) - مراد منطق الطير است\r\n( 2 ) - زيرا عطار در آثار اصلى خود چندبار بدورى خويش از تعصب اشاره كرده و بارها هر چهار خليفهء راشد را بيك نحو ستوده و باحترام ياد كرده است .\r\n","page_name":" 862 ","page_number":876},
  {"content":"\r\n\r\nاز ميان اين مثنويهاى عرفانى دل‌انگيز از همه مهمتر و شيواتر كه بايد آن را تاج مثنويهاى عطار دانست ، منطق الطير است كه منظومه‌ييست رمزى بالغ بر 4600 بيت .\r\nموضوع آن بحث طيور از يك پرندهء داستانى بنام سيمرغ است . مراد از طيور در اينجا سالكان راه حق و مراد از سيمرغ وجود حق است . از ميان انواع طيور كه اجتماع كرده بودند هدهد سمت راهنمايى آنانرا پذيرفت ( - پير مرشد ) و آنانرا كه هريك بعذرى متوسل ميشدند ( تعريض بدلبستگىها و علايق انسان بجهان كه هريك به نحوى مانع سفرا و بسوى حق مىشود ) ، با ذكر دشواريهاى راه و تمثل بداستان شيخ صنعان ، در طلب سيمرغ به حركت ميآورد و بعد از طى هفت وادى صعب كه اشاره است بهفت مرحله از مراحل سلوك ( يعنى : طلب ، عشق ، معرفت ، استغناء ، توحيد ، حيرت ، فقر و فنا ) ، بسيارى از آنان بعلل گوناگون از پاى درآمدند و از آن‌همه مرغان تنها سى مرغ بىبال و پر و رنجور باقى ماندند كه به حضرت سيمرغ راه يافتند و در آنجا غرق حيرت و انكسار و معترف بعجز و ناتوانى و حقارت خود شدند و بفنا و نيستى خود در برابر سيمرغ توانا آگهى يافتند تا بسيار سال برين بگذشت و بعد از فنا زيور بقا پوشيدند و مقبول درگاه پادشاه گرديدند .\r\nاين منظومهء عالى كم‌نظير كه حاكى از قدرت ابتكار و تخيل شاعر در به كار بردن رمزهاى عرفانى و بيان مراتب سير و سلوك و تعليم سالكانست ، از جملهء شاهكارهاى جاويدان زبان فارسى است . نيروى شاعر در تخيلات گوناگون ، قدرت وى در بيان مطالب مختلف و تمثيلات و تحقيقات و مهارت وى در استنتاج از بحث‌ها ، و لطف و شوق‌وذوق مبهوت‌كنندهء او در تمام موارد و در تمام مراحل ، خواننده را بحيرت مىافگند . و بدين نكته اقرار ميدهد كه پرگويى عطار كه معاصران او ميگفته‌اند ، از مقولهء گفتار مكثاران ديگر نيست كه مهذار و بيهوده گويند . اين مرد چيره‌دست توانا و اين عارف و اصل دانا ، حقايق فراوان را بسرعت درك ميكرد و با زبانى كه در روانى و گشادگى از عالم بالا تأييدات بىمنتهى داشت ، بنظم درميآورد . شاعرى كردن درين موارد براى او بمنزلهء سخن گفتن مردى بود كه بفصاحت و بلاغت خو گرفته باشد و\r\n\r\n","description":"","footnote":"","page_name":" 863 ","page_number":877},
  {"content":"\r\n\r\nهرچه گويد فصيح و بليغ باشد . وجود چنين منظومهء عالى كم‌نظيرى است كه ما را از قبول منظومهاى سست بىمايه‌يى مانند مظهر العجائب و لسان الغيب بنام عطار باز ميدارد .\r\nاز منظومهاى منسوب بعطار تاكنون غالب آنها در لكنهو و تهران بچاپ سنگى طبع شده و بهترين چاپ منطق الطير او آنست كه گارسن دوتاسى « 1 » در پاريس كرده است .\r\nديوان قصائد و غزليات او بهمت آقاى سعيد نفيسى استاد دانشگاه تهران بسال 1219 بطبع رسيده و نزديك شش هزار بيت شعر دارد . بعضى از قصائد و غزليات عطار بسبب آنكه متضمن بعضى رمزها و اشاراتست بعد ازو شرح شده است . از آن جمله شرحى است كه جامى بر قصيدهء :\r\n اى روى دركشيده ببازار آمده * خلقى بدين طلسم گرفتار آمده \r\nدارد ، و ديگر شرحى است كه برين غزل :\r\n مسلمانان من آن گبرم كه بتخانه بنا كردم * شدم بر بام بتخانه درين عالم ندا كردم \r\nكه چندبار و از آن جمله يك بار بدست على حمزة بن على ملك بن حسن طوسى آذرى شاعر معروف قرن نهم در كتاب جواهر الاسرار شرح شده است ( تأليف بسال 840 هجرى ) و شرحى ديگر كه بهمت آقاى برتلس در كارنامهء فرهنگستان علوم روسيه ( شمارهء ژانويه - مارس 1924 ص 126 - 129 ) بزيور طبع آراسته شد .\r\nكتاب تذكرة الاولياء عطار اثر بسيار مهم منثور اوست كه در بيان مقامات عرفا نوشته شده است . و ما در مبحث نثر پارسى دربارهء آن سخن خواهيم گفت .\r\nدر تاريخ وفات عطار اختلاف آراء بسيار است مثلا دولتشاه ( چاپ هند ) نوشته است كه عطار در دهم جمادى الثانى سال 627 بدست مغولى كشته شد و اين واقعه را بسال 632 و 616 نيز گفته‌اند ؛ و قاضى نور اللّه ششترى بسال 627 و هدايت بسال 627 ( مجمع الفصحا و رياض العارفين ) ، و جامى بسال 627 بر دست كفار مغول ، و حاج خليفه\r\n\r\n\r\n","description":"","footnote":"\r\n( 1 ) -  Garcin de Tassy \r\n","page_name":" 864 ","page_number":878},
  {"content":"\r\n\r\nبسال 637 « 1 » و 627 « 2 » و امين احمد رازى بسال 627 . . . دانسته‌اند و چون اغلب سال 627 را ترجيح داده‌اند مىتوان همان سال را بعنوان سال قطعى فوت شيخ برگزيد و آن را تحريفى از 617 يا 618 دانست .\r\nبيشتر كسانى كه شرح حال عطار را آورده‌اند ميگويند كه او بدست يكى از كفار مغول بقتل رسيد و دولتشاه درين‌باره شرحى داستان مانند هم آورده است .\r\nمقبره عطار در قرب شهر نيشابور باقيست و بنابر نقل دولتشاه چون در عهد تيموريان رو بويرانى نهاده بود بفرمان امير عليشير بناى آن مرمت شد .\r\nعطّار به حق از شاعران بزرگ متصوفه و از مردان نام‌آور تاريخ ادبيات ايرانست .\r\nكلام ساده و گيرندهء او كه با عشق و اشتياقى سوزان همراه است ، همواره سالكان راه حقيقت را چون تازيانهء شوق بجانب مقصود راهبرى كرده است . وى براى بيان مقاصد عاليهء عرفانى خود بهترين راه را كه آوردن كلام بىپيرايهء روان و خالى از هر آرايش و پيرايش است انتخاب كرده و استادى و قدرت كم‌نظير او در زبان و شعر بوى اين توفيق را بخشيده است كه در آثار اصيل و واقعى خود اين سادگى و روانى را كه بروانى آب زلال شبيه است ، با فصاحت همراه داشته باشد . وى اگرچه به ظاهر كلام خود وسعت اطلاع سنائى و استحكام سخن و استادى و فرمانروايى آن سخنور نامى را در ملك سخن ندارد ، ولى زبان نرم و گفتار دل‌انگيز او كه از دلى سوخته و عاشق و شيدا برميآيد حقايق عرفان را به نحوى بهتر در دلها جايگزين ميسازد و توسّل او بتمثيلات گوناگون و ايراد حكايات مختلف هنگام طرح يك موضوع عرفانى مقاصد معتكفان خانقاهها را براى مردم عادى بيشتر و بهتر روشن و آشكار ميدارد .\r\nشايد به همين سبب است كه مولانا جلال الدين بلخى رومى كه عطار را قدوهء عشاق « 3 » ميدانسته او را بمنزلهء روح و سنائى را چون چشم او معرفى كرده و گفته است :\r\n عطار روح بود سنائى دو چشم او * ما از پى سنائى و عطار آمديم \r\n\r\n\r\n","description":"","footnote":"\r\n( 1 ) - كشف الظنون چاپ تركيه بند 385\r\n( 2 ) - ايضا بند 84 و 161\r\n( 3 ) -\r\n هفت شهر عشق را عطار گشت * ما هنوز اندر خم يك كوچه‌ايم \r\n","page_name":" 865 ","page_number":879},
  {"content":"\r\n\r\nو جامى شاعر سخن‌شناس دربارهء او گفته است : « آن‌قدر اسرار توحيد و حقايق اذواق و مواجيد كه در مثنويات و غزليات وى اندراج يافته ، در سخنان هيچيك ازين طايفه يافته نميشود . » از اشعار اوست :\r\n يافت مرد گوركن عمر دراز * سائلى گفتش كه چيزى گوى باز\r\nتا چو عمرى گور كندى در مغاك * از عجايب هيچ ديدى زير خاك\r\nگفت اين ديدم عجايب حسب حال * كاين سگ نفسم همى هفتاد سال\r\nگور كندن ديد و يكساعت نمرد * يك دمم فرمان يك طاعت نبرد \r\n* * *\r\n آن دو روبه چون بهم همبر شدند * پس بعشرت جفت يكديگر شدند\r\nخسروى در دشت شد با يوز و باز * آن دو روبه را ز هم افگند باز\r\nماده نر را گفت هان اى رخنه‌جوى * ما كجا باهم رسيم آخر بگوى\r\nگفت اگر ما را بود از عمر بهر * در دكان پوستين‌دوزان شهر ! \r\n* * *\r\n يك شبى محمود مىشد بىسپاه * خاك‌بيزى ديد سر بر خاك راه\r\nكرده بد هر جاى كوهى خاك پيش * شاه چون آن ديد بازوبند خويش\r\nدر ميان كوه خاك او فگند * پس براند آنگاه چون بادى سمند\r\nپس دگر شب بازآمد شهريار * ديد او را همچنان مشغول كار\r\nگفت آخر آنچه دوش آن يافتى * ده خراج عالم آسان يافتى\r\nهمچنان آن خاك مىبيزى تو باز * پادشاهى كن كه گشتى بىنياز\r\nخاك بيزش گفت آن زين يافتم * آن‌چنان گنجى نهان زين يافتم\r\nچون ازين در دولتم شد آشكار * تا كه جان دارم مرا اينست كار\r\nمرد اين در باش تا بگشايدت * سر متاب از راه تا بنمايدت\r\nبسته جز دو چشم تو پيوسته نيست * تو طلب كن ز آنكه اين در بسته نيست \r\n* * *\r\n\r\n","description":"","footnote":"","page_name":" 866 ","page_number":880},
  {"content":"\r\n\r\n گفت لقمان سرخسى كاى إله * پيرم و سرگشته و گم كرده راه\r\nبنده‌يى كاو پير شد شادش كنند * پس خطش بدهند و آزادش كنند\r\nمن كنون در بندگيت اى پادشاه * همچو برفى كرده‌ام موى سياه\r\nبندهء بس غم‌كشم شاديم بخش * پير گشتم خطّ آزاديم بخش\r\nهاتفى گفت اى حرم را خاص خاص * هركه او از بندگى خواهد خلاص\r\nمحو گردد عقل و تكليفش بهم * ترك گير اين هر دو و در نه قدم\r\nگفت الهى من ترا خواهم مدام * عقل و تكليفم نبايد و السلام\r\nپس ز تكليف و ز عقل آمد برون * پاىكوبان دست مىزد از جنون\r\nگفت اكنون من ندانم كيستم * بنده بارى نيستم پس چيستم\r\nبندگى شد محو و آزادى نماند * ذره‌يى در دل غم و شادى نماند\r\nمن ندانم تو منى يا من توى * محو گشتم در تو و گم شد دوى \r\n* * *\r\n پگه ميرفت استاد مهينه * خرى ميبرد بارش آبگينه\r\nكسى گفتش كه بس آهسته‌كارى * بدين آهستگى بر خر چه دارى\r\nچه دارم ؟ گفت دل پرپيچ دارم * كه گر خر مى بيفتد هيچ دارم\r\nچو پى بر باد دارد عمر هيچست * ببين كاين هيچ را صدگونه پيچست\r\nچنين عمرى كزو جان تو شادست * چو مرگ آيد بجان تو كه بادست \r\n* * *\r\n رهبان دير را سبب عاشقى چه بود * كاو روى را ز دير بخلقان نمىنمود\r\nاز نيستى دو ديده بكس مىنكرد باز * وز راستى روان خلايق همىربود\r\nچون درفتاد در محن عشق زان سپس * از مهر دل عبارت عيسى همىشنود\r\nدر ملت مسيح روا نيست عاشقى * او عاشق ازچه گشت و چرا در بلا فزود\r\nمانا كه يار ما بخرابات برگذشت * وز حال دل بنغمه سرودى همىسرود\r\nمىگفت هركه سود كند در بلا فتد * عاشق زيان كند دوجهان از براى سود \r\n\r\n","description":"","footnote":"","page_name":" 867 ","page_number":881},
  {"content":"\r\n\r\n رهبان طواف دير همىكرد ناگهان * كآواز آن نگار بتان ناگهان شنود\r\nبرشد به بام دير ، چو رخسار او بديد * از آرزوش روى به خاك اندرون بسود\r\nديوانه شد ز عشق و برآشفت در زمان * زنجير هفت صورت عيسى بريد زود\r\nآتش بدير در زد و بتخانه درشكست * از سقف دير او بسما دررسيد دود\r\nباده ز دست يار دمادم همىكشيد * زنگ بلا ز ساغر و مطرب همىزدود\r\nسرمست و بىقرار همىگفت و مىگريست * ناكردنى بكردم و نابودنى ببود \r\n* * *\r\n درد دل را دوا نمىدانم * گم شدم سر ز پا نمىدانم\r\nاز مى نيستى چنان مستم * كه صواب از خطا نمىدانم\r\nچند از من كنى سؤال كه من * درد را از دوا نمىدانم\r\nحل اين مشكلى كه افتادست * در خلا و ملا نمىدانم\r\nهرچه از ماه تا بماهى هست * هيچ از خود جدا نمىدانم\r\nآنچه در اصل و فرع جمله تويى * يا منم جمله يا نمىدانم\r\nحيرتم كشت و من درين حيرت * ره بكارى فرانمىدانم\r\nآنچه عطار در پى آنست * اين زمان هيچ جا نمىدانم \r\n* * *\r\n هر كرا در عشق تو كارى بود * هر سر مويى برو خارى بود\r\nيك‌زمان مگذار با درد خودم * تا مرا از هجر تو بارى بود\r\nمست گشتم گر تو گويى صبر كن * صبر كردن كار هشيارى بود\r\nدل ز من بردى و گفتى غم مخور * گر دلى نبود نه بس كارى بود\r\nگر مرا در عشق دين و دل نماند * اين‌چنين در عشق بسيارى بود\r\nدل شد از دست و ز جان ترسم از آن * طرهء چشم تو طرارى بود\r\nبىنمكدان لبت در هر دو كون * مىندانم تا جگرخوارى بود\r\nگر بهاى بوسه خواهى جز بجان * مىندانم تا خريدارى بود \r\n\r\n","description":"","footnote":"","page_name":" 868 ","page_number":882},
  {"content":"\r\n\r\n نافهء وصلت كه بويش كس نيافت * كى سزاى ناسزاوارى بود\r\nاى عجب بىزلف عنبر بيز تو * هر كسى خواهد كه عطارى بود \r\n* * *\r\n در راه تو هركه خاك در شد * در عالم عشق معتبر شد\r\nهر خاك كه ذرهء قدم گشت * در عالم عشق تاج سر شد\r\nتا تو نشوى چو ذره ناچيز * نتوانى ازين قفص بدر شد\r\nهركو بوجود ذره آمد * فارغ ز وجود خير و شر شد\r\nدر هستى خود چو ذره گم شد * ذاتى كه ز عشق معتبر شد\r\nذره ز چه ترسد از كه ترسد * زيرا كه ز خويش بىخبر شد\r\nگر ذرهء راه نيست خورشيد * پيوسته چرا چنين بسر شد\r\nعطار چو ذره تا فنا شد * در ديدهء خويش مختصر شد \r\n* * *\r\n عشق جمال جانان درياى آتشينست * گر آتشى بسوزى زيرا كه روى اينست\r\nجايى كه شمع رخشان ناگاه برفروزد * پروانه چون بسوزد آن سوختن يقينست\r\nگر سرّ عشق خواهى از كفر و دين گذر كن * كآنجا كه عشق آمد چه جاى كفر و دينست\r\nعاشق كه در ره آيد اندر مقام اوّل * چون سايه‌يى بخوارى افتاده بر زمينست\r\nچون مدتى برآيد سايه نماند اصلا * كز دور جايگاهى خورشيد در كمينست\r\nهركس كه درّ معنى زين بحر بازيابد * در ملك هر دو عالم جاويد نازنينست\r\nتو مرد ره چه دانى زيرا كه مرد ره را * اول قدم درين ره بر چرخ هفتمينست\r\nكارى قويست و عالى كه از در طريقت * در هر هزار سالى يك مرد راه بينست\r\nعطار اندرين ره چاهى فتاد كآنجا * برتر ز جسم و جانست بيرون ز مهر و كينست \r\n* * *\r\n گم شدم در خود چنان كز خويش ناپيدا شدم * شبنمى بودم ز دريا غرقه در دريا شدم\r\nسايه‌يى بودم ز اول بر زمين افتاده خوار * راست كان خورشيد پيدا گشت ناپيدا شدم \r\n\r\n","description":"","footnote":"","page_name":" 869 ","page_number":883},
  {"content":"\r\n\r\n ز آمدن بس بىنشان و از شدن بس بىخبر * گوئيا يك‌دم برآمد كآمدم من يا شدم\r\nنه مپرس از من سخن زيرا كه چون پروانه‌يى * در فروغ شمع روى دوست ناپروا شدم\r\nدر ره عشقش قدم در نه اگر با دانشى * لاجرم در عشق هم نادان و هم دانا شدم\r\nچون همه تن ديده مىبايست بود و كور گشت * اين عجايب بين كه چون بيناى نابينا شدم\r\nخاك بر فرقم اگر يك ذره دارم آگهى * تا كجاست آنجا كه من سرگشته دل آنجا شدم\r\nچون دل عطار بيرون ديدم از هر دوجهان * من ز تأثير دل او بيدل و شيدا شدم \r\n* * *\r\n جانا ز مشك زلف دلم چون جگر مسوز * با من بساز و جانم ازين بيشتر مسوز\r\nهر روز تا بشب چو ز عشق تو سوختم * هر شب چو شمع‌زار مرا تا سحر مسوز\r\nمرغ توام بدست خودم دانه‌يى فرست * زين بيش در هواى خودم بال و پر مسوز\r\nچون آرزوى وصل توام خشك و تر بسوخت * در آتش فراق خودم خشك و تر مسوز\r\nچون دل ببردى و جگر من بسوختى * با دل بساز و بيش ازينم جگر مسوز\r\nيك‌بارگى چو من بنسوزى مرا تمام * هر روزم از فراق بنوعى دگر مسوز\r\nجانم كه ز آرزوى لبت همچو شمع سوخت * چون عود بىمشاهدهء آن شكر مسوز\r\nعطار را اگر نظرى بر تو اوفتد * اين نيست و ربود نظرش در بصر مسوز \r\n* * *\r\n نور ايمان از بياض روى اوست * ظلمت كفر از سر يك موى اوست\r\nذره‌ذره در دو عالم هرچه هست * پرتوى از آفتاب روى اوست\r\nهر دو عالم هيچ ميدانى كه چيست * هر دو عكس طاق دو ابروى اوست\r\nآن‌همه غوغاى روز رستخيز * از مصاف غمزهء جادوى اوست\r\nهم زمين از راه او گرديست بس * هم فلك سرگشته‌يى در كوى اوست\r\nز آن سيه گردد قيامت آفتاب * تا شود روشن كه او هندوى اوست\r\nآسمان را از درش بويى رسيد * تا قيامت سرنگون بر بوى اوست\r\nخلق هر دو كون را درد گناه * بر اميد ذره‌يى داروى اوست \r\n\r\n","description":"","footnote":"","page_name":" 870 ","page_number":884},
  {"content":"\r\n\r\n تا كه بويى يافت عطار از درش * دل نمىداند كه در پهلوى اوست \r\n* * *\r\n هر چيز كه آن براى ما خواهد بود * آن چيز همى بلاى ما خواهد بود\r\nچون تفرقه در بقاى ما خواهد بود * جمعيت ما فناى ما خواهد بود \r\n* * *\r\n گر مرد رهى ميان خون بايد رفت * از پاى فتاده سرنگون بايد رفت\r\nتو پاى به راه در نه و هيچ مپرس * همراه بگويدت كه چون بايد رفت \r\n* * *\r\n صد دريا نوش كرده و اندر عجبيم * تا چون دريا ازچه سبب خشك لبيم\r\nاز خشك لبى هميشه دريا طلبيم * ما درياييم خشك‌لب ز آن سببيم \r\n* * *\r\n نه سوختگى شناسم و نه خامى * در مذهب من چه كام و چه ناكامى\r\nگويى كه به صد كسم نگه ميدارند * ورنه بپريدمى ز بىآرامى \r\n\r\n70 - كمال الدين اسمعيل\r\nخلّاق المعانى كمال الدين اسمعيل بن جمال الدين محمد بن عبد الرزاق اصفهانى « 1 » آخرين قصيده‌سراى بزرگ ايران در اوان حملهء مغول است كه در گيرودار هجومها و قتل عامهاى آن قوم خونخوار از ميان رفت . جمال الدين محمد بن عبد الرزاق چهار فرزند « 2 » و بقول دولتشاه دو پسر داشت كه خلاق المعانى سرآمد همهء آنان و خلف صدق پدر در شعر و شاعرى گرديد . علت اشتهار او را به « خلّاق المعانى » آن دانسته‌اند كه « در شعر او معانى دقيقه مضمر است كه بعد از چند نوبت كه مطالعه كنند ظاهر مىشود » « 3 » . وى نيز مانند پدر روزگار را در مدح اكابر اصفهان و شاهان معاصر خود گذرانيده بود . از جملهء ممدوحان او يكى ركن الدين مسعودست از كبار ائمهء آل صاعد اصفهان ، كه پيش ازين ذكر آنان گذشته است . وى در\r\n\r\n\r\n","description":"","footnote":"\r\n( 1 ) - تذكرهء دولتشاه ص 95\r\n( 2 ) -\r\n هست بر پاى من دو بند گران * علقت چار طفل و حب وطن \r\n( 3 ) - دولتشاه ص 95\r\n","page_name":" 871 ","page_number":885},
  {"content":"\r\n\r\nسال 619 بر اثر تعرض ركن الدين غورسانجى بن محمد خوارزمشاه اصفهان را ترك گفته و در حملهء مغول بر فيروزكوه غور بدست آن قوم كشته شد . دولتشاه گويد « اكابر صاعديه بتربيت كمال الدين اسمعيل مشغول شدند و او را در مدح خاندان ايشان قصايد غرّاست » .\r\nديگر از ممدوحان مشهور كمال الدين اسمعيل جلال الدين منكبرنى پسر محمد خوارزمشاهست . نخستين‌بار كه جلال الدين منكبرنى بعد از بازگشت از سند و عبور از ايالات جنوبى ايران بعراق آمد و چندى در اصفهان استقرار يافت كمال الدين اسمعيل يكروز با جمعى از ائمهء اصفهان به خدمت نور الدين منشى كه در آن اوقات تدبير امور مملكت با وى بود برفت ، « هنوز از خواب مستى برنخاسته بود ، اين رباعى را بنوشت و درفرستاد و ايشان بازگشتند :\r\n فضل تو و اين باده‌پرستى باهم * مانند بلنديست و پستى باهم\r\nحال تو به چشم خوبرويان ماند * كآنجاست هميشه نور و مستى باهم » « 1 » \r\nو اين واقعه در اواخر سال 620 بود چه اندكى بعد در اوايل شهور سنهء احدى و عشرين و ستّماية ( 621 ) جلال الدين منكبرنى از اصفهان بجانب بغداد عزيمت كرد . بار ديگر جلال الدين خوارزمشاه كه در سال 623 در گرجستان سرگرم تعقيب گرجيان بود ، بر اثر عصيان براق حاجب هفده‌روزه خود را از تفليس بحدود كرمان رسانيد و بعد از آنكه براق از در استمالت درآمد ، سلطان باصفهان بازگشت تا در آنجا چندى استراحت كند .\r\n« بزرگان عراق روى به خدمت او نهادند ، كمال الدين اسمعيل راست اين قصيدهء مطول :\r\n بسيط روى زمين گشت باز آبادان * بيمن سير سپاه خدايگان جهان\r\nكنند تهنيت يكدگر همى بحيات * بقيّتى كه ز انسان بماند و از حيوان\r\nبراى بندگى درگهش دگرباره * ز سرگرفت طبيعت توالد انسان . . .\r\n. . . كه بود جز تو ز شاهان روزگار كه داد * قضيم اسب ز تفليس و آب از عمّان » « 2 » \r\n\r\n\r\n","description":"","footnote":"\r\n( 1 ) - جهانگشا چاپ ليدن ج 2 ص 153\r\n( 2 ) - جهانگشا ج 2 ص 165 - 166\r\n","page_name":" 872 ","page_number":886},
  {"content":"\r\n\r\nديگر از ممدوحان مشهور كمال الدين اسمعيل حسام الدين اردشير پادشاه باوندى مازندران و اتابك سعد بن زنگى هستند .\r\nكمال الدين اسمعيل دورهء وحشتناك حملهء مغول را بتمامى درك كرد و به چشم خويش قتل‌عام مغول را بسال 633 در اصفهان ديد و در آن باب چنين گفت :\r\n كس نيست كه تا بر وطن خود گريد * بر حال تباه مردم بد گريد\r\nدى بر سر مرده‌يى دو صد شيون بود * امروز يكى نيست كه بر صد گريد \r\nو خود دو سال بعد يعنى بسال 635 بدست مغولى بقتل رسيد « 1 » . دولتشاه قتل او را با داستانى همراه كرده و گفته است : « . . . عنقريب لشكر اوگتاى قاآن دررسيد و قتل عام در اصفهان واقع شد و كمال الدين اسمعيل نيز در آن غوغا شهيد شد و سبب كشتن او آنست كه چون لشكر مغول رسيد كمال در خرقهء صوفيه و فقرا درآمده در بيرون شهر زاويه‌يى اختيار كرد و آن مردم او را نرنجانيدند و احترام مىنمودند و اهل شهر و محلات رخوت و اموال را بزاويهء او پنهان كردند و آن جمله در چاهى بود در ميان سراى ، يك نوبت مغل بچه‌يى كمان در دست بزاويهء كمال درآمده سنگى بر مرغى انداخت ، زه‌گير از دست او بيفتاده غلطان بچاه رفت ، بطلب زه‌گير سر چاه را بگشادند و آن اموال را بيافتند و كمال را مطالبهء ديگر اموال كردند تا در شكنجه هلاك شد و در وقت مردن به خون خود اين رباعى نوشت ، اينست :\r\n دل خون شد و شرط جانگدازى اينست * در حضرت او كمينه بازى اينست\r\nبا اين‌همه هم هيچ نمىيارم گفت * شايد كه مگر بنده‌نوازى اينست \r\nقد وقع شهادته فى ثانى جمادى الاولى سنة خمس و ثلاثين و ستمايّة » « 2 »\r\nكمال الدين اسمعيل باستادى و مهارت درآوردن معانى دقيق شهرت وافر دارد .\r\nو اعتقاد ناقدان سخن به دو تاحدى بود كه او را بر پدرش ترجيح نهاده و خلاق المعانى\r\n\r\n\r\n","description":"","footnote":"\r\n( 1 ) - دولتشاه ص 97\r\n( 2 ) - ايضا دولتشاه ص 97 ؛ و نيز دربارهء احوال او رجوع شود به :\r\nمجمع الفصحا ج 1 ص 489 - 494\r\nآتشكدهء آذر چاپ هند ص 186 - 196\r\n","page_name":" 873 ","page_number":887},
  {"content":"\r\n\r\nلقب داده‌اند . وى علاوه بر باريك‌انديشى و دقت در خلق معانى در التزامات دشوار و تقيّد بآوردن رديفهاى مشكل نيز شهرت دارد چنان كه بعضى از قصايد او را كه به اين التزامات و قيود سروده شده بعد از وى جواب نتوانستند گفت . ديوان او بطبع رسيده و مشهور است .\r\nاز اشعار اوست :\r\n جانم ز درد چشم بجان آمد از عذاب * يا رب چه ديد خواهم ازين چشم دردياب\r\nانسان عين گشت چو فرزند ناخلف * بودنش رنج خاطر و نابودنش عذاب\r\nگويند مشك ناب شود خون بروزگار * ديدم به چشم خويش كه شد مشك خون ناب\r\nمانند عنكبوت سطرلاب رخنه شد * اطباق عنكبوتى اين ديدهء پرآب\r\nوز اضطراب مردم چشمم درو چنانك * در نسج عنكبوت طپيدن كند ذباب\r\nخازن شد ابن مقلهء « 1 » من درّ و لعل را * و اكنون نمىكند نظر اندر خط كتاب\r\nبينم ز هرچه بينم بعضى ، مگر كه كرد * از مبصرات مختصرى چشم انتخاب\r\nدر اندرون چشم ز الوان مختلف * همچون بهشت جوى شرابست و شير و آب\r\nدريا و معدنست بيك جاى چشم من * هم لعل ناب در وى و هم لؤلؤ خوشاب\r\nچشمم گل شكفته و اشكم گلاب گرم * هرگز مباد كس چو من اندر گل و گلاب\r\nمانم به چشم بسته بگاو خراس ليك * هستم ز آب چشم چو خر مانده در خلاب\r\nكورى خود همى بدعا خواستم ز درد * منت خدايرا نشد آن نيز مستجاب\r\nمخلص مديح مردمك چشم از آن كنم * كامروز نيست مردى الّا درين جناب \r\n* * *\r\n بيابيا كه فراقت مرا بجان آورد * بيا كه بىتو نفس برنمىتوان آورد\r\nچه لطف بود كه تشريف دادى از ناگاه * كه يادت از من رنجور ناتوان آورد\r\nنشان هستى من ز آن جهان همىدادند * اميد وصل تو بازم درين جهان آورد \r\n\r\n\r\n","description":"","footnote":"\r\n( 1 ) - مقله : كرهء چشم . مراد شاعر از ابن مقله مردم چشم است و در عين‌حال ايهام به ابن مقله كاتب و وزير مشهور عباسيان دارد .\r\n","page_name":" 874 ","page_number":888},
  {"content":"\r\n\r\n دلم تو داشتى ار نه بدادمى در حال * به آنكه مژدهء وصل تو ناگهان آورد\r\nكنون وصال تو مىآورد به من جان را * اگر فراق تو وقتى مرا بجان آورد . . . \r\n* * *\r\n رسول مرگ بناگه به من رسيد فراز * كه كوس كوچ فروكوفتند كار بساز\r\nكمان پشت دو تا چون بزه درآوردى * ز خويش ناوك دلدوز حرص دورانداز\r\nتبارك اللّه از آن ميل من به روى نكو * تبارك اللّه از آن قصد من بزلف دراز\r\nكنون چه گيسوى مشكين مرا چه مار سياه * كنون چه شعلهء آتش مرا چه شمع طراز\r\nدريغ جان گرامى كه رفت در سر تن * دريغ روز جوانى كه رفت در تك‌وتاز\r\nدريغ ديده كه برهم نهاد مىبايد * كنون كه چشم به كار زمانه كردم باز\r\nدريغ و غم كه پس از شست و اند سال ز عمر * بناگهان به سفر ميروم نه برگ و نه ساز\r\nبه صد هزار زبان گفت در رخم پيرى * كه اين نه جاى قرار است خيزوا پرداز\r\nفروشدت به گل ضعف شيب ، پاى مكش * درآمدت بگريبان عجز ، سر مفراز\r\nچو جلوه‌گاه حواصل شد آشيانهء زاغ * مكن بپرّ هوس در هواى دل پرواز\r\nبرون ز كنج قناعت منه تو پاى طلب * كه مرغ خانگى ايمن بود ز چنگل باز\r\nز پيش خود بفرست آنچه دوست‌تر دارى * كه گم شود ز تو هرچ از پس تو ماند باز\r\nره سلامت اگر ميروى مجرّد شو * كه جز عنانفزايد ترا لباس طراز \r\n* * *\r\n هرگز كسى نداد بدينسان نشان برف * گويى كه لقمه‌ييست زمين در دهان برف\r\nمانند پنبه‌دانه كه در پنبه تعبيه است * اجرام كوههاست نهان در ميان برف\r\nچاه مقنعست همه چاه خانها * انباشته بجوهر سيماب سان برف\r\nبىنيزه‌هاى آتش و بىتيغ آفتاب * نتوان بتيرماه كشيدن كمان برف\r\nاز بس كه سر بخانهء هركس فروكند * سرد و گران و بيمزه شد ميهمان برف\r\nگرچه سپيد كرد همه خان‌ومان ما * يا رب سياه باد همه خان‌ومان برف\r\nوقتى چنين نشاط كسى را مسلم است * كاسباب عيش دارد اندر زمان برف \r\n\r\n","description":"","footnote":"","page_name":" 875 ","page_number":889},
  {"content":"\r\n\r\n هم نان و گوشت دارد هم هيمه هم شراب * هم مطربى كه برزندش داستان برف\r\nمعشوقهء مركب از اضداد مختلف * باطن بسان آتش و ظاهر بسان برف\r\nگلگونه‌يى بود بسپيد آب برزده * هر جرعه‌يى كه ريزد در جرعه‌دان برف\r\nتا رنگ روى خويش نمايد برين قياس * بعضى از آن باده و بعضى از آنِ برف\r\nنه همچو من كه هر نفسش باد زمهرير * پيغامهاى سرد دهد از زبان برف\r\nگر قوتم بدى ز پى قرص آفتاب * بر بام چرخ رفتمى از نردبان برف \r\n* * *\r\n درست گشت همانا شكستگى منش * كه نيك از آن بشكسته است زلف پرشكنش\r\nاگر نديد كسى تن درست زلفش را * ز عهد آنكه خوش آمد شكست عهدمنش\r\nندانم اين‌همه دُر پاشى از كجا كردى * اگر به چشم من اندر نيامدى دهنش\r\nز جاى خود برود سرو و جاى آن باشد * چو در چمن بخرامد قد چو نارونش\r\nدر آب روشن گر ناديده‌اى تو سنگ سياه * بيا ببين دل او در بر چو ياسمنش\r\nبريخت خون جهانى و خود چها كردى * اگر نبودى بيمار چشم تيغ‌زنش\r\nدهان پسته بدرم درآورم مغزش * اگر بخندد پيش لب شكرشكنش\r\nبمدح مكرم عالم مگر زبان بگشاد * كه كرده‌اند دهان پر ز گوهر عدنش \r\n* * *\r\n چو لاله خيمه بصحرا زن ار دلى دارى * كه دل همىبگشايد هواى لاله‌ستان\r\nبرو ببين كه چه زيبا كشيد دست بهار * ز گونه‌گونه در اطراف باغ شادروان\r\nگهى ز دست نسيم است آب در زنجير * گهى ز شكل حبابست باد در زندان\r\nعقود شبنم بر برگ لاله پندارى * نگار من لب خود را گرفت در دندان\r\nدراز كرد زبان سوسن و بجاى خودست * بود هر آينه آزاده را دراز زبان\r\nچنان نمود مرا غنچهاى نيم شكفت * كه بوتهاى زر اندر ميان آتش‌دان\r\nنهاد غنچهء مستور و نرگس مخمور * به چشم فكرت مىبينم از قياس و گمان \r\n\r\n","description":"","footnote":"","page_name":" 876 ","page_number":890},
  {"content":"\r\n\r\n يكى گشاده چو معشوق شوخ‌چشم دو لب * يكى چو عاشق بىسيم تنگ بسته دهان \r\n* * *\r\n كارم همه ناله و خروشست امشب * نه صبر پديدست و نه هوشست امشب\r\nدوشم خوش بود ساعتى پندارى * كفّارهء خوشدلّى دوشست امشب \r\n* * *\r\n گل خواست كه چون رخش نكو باشد و نيست * چون دلبر من برنگ و بو باشد و نيست\r\nصد روى فراهم آورد هر سالى * باشد كه يكى چو روى او باشد و نيست \r\n* * *\r\n وقتست كه باز بلبل آشوب كند * فراش چمن ز باد جاروب كند\r\nگل پيرهن دريدهء خون‌آلود * از دست رخ تو بر سر چوب كند \r\n* * *\r\n بگذشت و مرا اشك روان بود هنوز * وندر تن من باقى جان بود هنوز\r\nميگفت و مرا گوش بر آن بود هنوز * بيچاره فلانيست ، جوان بود هنوز ! \r\n* * *\r\n با سروقدى تازه‌تر از خرمن گل * از دست مده جام مى و دامن گل\r\nز آن پيش كه ناگه شود از باد اجل * پيراهن عمر ما چو پيراهن گل \r\n* * *\r\n شد ديده بعشق رهنمون دل من * تا كرد پر از غصه درون دل من\r\nزنهار اگر دلم نماند روزى * از ديده طلب كنيد خون دل من \r\n* * *\r\n گر لاف زنم كه يار خوش خوست ، نه‌اى * با ما بوفا و عهد نيكوست ، نه‌اى\r\nزين نادره‌تر كه از براى تو مرا * شهرى همه دشمنند و تو دوست نه‌اى \r\n* * *\r\n در ديدهء روزگار نم بايستى * يا با غم او صبر بهم بايستى\r\nيا مايهء غم چو عمر كم بايستى * يا عمر باندازهء غم بايستى \r\n\r\n","description":"","footnote":"","page_name":" 877 ","page_number":891},
  {"content":"\r\n\r\n\r\n3 - نثر پارسى و نويسندگان بزرگ از اواسط قرن پنجم تا اوايل قرن هفتم هجرى\r\n\r\nرواج نثر\r\nدوره‌يى كه مورد مطالعهء ماست يكى از مهمترين ادوار كمال و توسعهء نثر پارسى محسوب مىشود . در قرن چهارم و اوايل قرن پنجم نثر پارسى تازه ظهور كرده بود و با همهء پيشرفتهايى كه داشته هنوز در آغاز راه سير ميكرده است ، و چون بنيمهء دوم قرن پنجم برسيم با دورهء بلوغ آن مواجه ميشويم و در قرن ششم و اوايل قرن هفتم آن را در حال پختگى و كمال مىيابيم .\r\nدرين دورهء يكصد و هشتاد ساله نويسندگان بزرگ در زبان پارسى ظهور كرده و آثار گوناگون متنوع از خود برجاى نهاده‌اند ، تأليف كتاب در موضوعات مختلف علمى متداول شد ، و كمتر موضوعى از مسائل حكمى و كلامى و عرفانى و علمى و ادبى باقى ماند كه در آن كتاب يا كتابهايى ننوشته باشند ، و همين امر خود موجب تعدّد آثار منثور اين دوره شد و با آنكه بسيارى از كتب پارسى كه در ايران ، خاصه در خراسان و ماوراء النهر نوشته بودند ، در حملهء جهانسوز مغول نابود گرديد ، باز هم آنچه ازين دوره بما رسيده بسيار است .\r\nتنها تعدد آثار منثور پارسى و تنوع آنها درين دوره قابل توجه نيست ، بلكه تكامل سبك در آنها خود از مسائل مهم و قابل اعتناست . درين عهد هم روش نثر مرسل بكمال رسيد و هم نثر مصنوع مزين تداول يافت و هم ترسل در مراحل و درجاتى عالى سير كرد ، و بدين ترتيب ميدانهاى وسيع مختلفى براى آزمايش ذوق و هنر نويسندگان بوجود آمد .\r\nاز مسائل بسيار مهمى كه در تاريخ نثر اين عهد جلب نظر مىكند آنست كه ملت ايران بر اثر انتزاع كلى از حكومت مركزى اسلام ، خيلى بيشتر از دورهء پيشين\r\n\r\n","description":"","footnote":"","page_name":" 878 ","page_number":892},
  {"content":"\r\n\r\nبه نوشتن كتب پارسى توجه كرد . بيشتر نويسندگان در همان حال كه از نوشتن كتب عربى غافل نبودند ، بتأليف و تصنيف كتبى بپارسى در فنون گوناگون توجه داشتند و حتى بعضى از آنان مانند سيد اسمعيل جرجانى اساسىترين كتب خود را در مسائل علمى به زبان پارسى ترتيب دادند . بيشتر تواريخى كه ايرانيان درين دوره تأليف كردند به زبان پارسى است و نزديك به تمام آثار مترسلان و منشيان دربارى كه همهء آنان در عربيت يدبيضا مينمودند ، بپارسى آراستهء مزيّن نوشته شد .\r\nقوت متصوفه و رواج تصوف درين عهد هم يكى از اسباب و علل مهم براى رواج نثر و تأليف كتب و مقالاتى بپارسى گرديد چنان كه از اوايل اين دوره تا پايان اين عهد چندين كتاب معتبر متصوفه بنثر فارسى نوشته شده و در آنها از مسائل مختلف مانند بيان اصول تصوف و عرفان و شرح احوال متصوفه سخن رفته است .\r\nتشكيل دولت بزرگ سلجوقى كه دبيران و متصرفان آن هميشه از تربيت يافتگان خراسان و عراق بوده‌اند ، خود وسيله‌يى بزرگ براى شيوع منشآت پارسى گرديد ، چنان كه ديگر كمتر نامه و منشور و فرمانى به زبان تازى نگاشته ميشد . اگر در دورهء پيشين وزيران و دبيران مشهور مانند ابن عميد و صاحب و وزراء و مترسلان عهد سامانى مجموعه‌هايى از رسائل خود به عربى ترتيب مىدادند ، درين دوره از مترسلان مشهور زمان چنان كه خواهيم ديد ، مجموعه‌هاى مشهورى از منشآت پارسى ترتيب مىيافت .\r\nبا توجه به اين عوامل مختلف است كه بايد دورهء مورد مطالعهء ما را عهد رواج نثر پارسى در ايران و برترى يافتن آن بر نثر عربى دانست ، و وضع شديدترى را كه ازين حيث در قرن هفتم مىبينيم دنباله و مكمل وضعى شمرد كه درين دوره پيدا شده بود .\r\n\r\nسبك نثر پارسى\r\nنثر پارسى درين عهد تدريجا از حالت سادهء قديم بيرون ميرفت و پارسى روان و دل‌انگيزى كه در آثار دورهء سامانى مىبينيم اندك‌اندك بنثر متكلّف مصنوع ، كه آميزش بسيار با تازى يافته باشد ، بدل ميگرديد .\r\nمبدأ و منشاء اصلى تغيير سبك پارسى را درين عهد بايد رواج ادبيات عربى در ميان\r\n\r\n","description":"","footnote":"","page_name":" 879 ","page_number":893},
  {"content":"\r\n\r\nطبقهء درس‌خوانده دانست ، و اين امر علاوه بر آنكه نتيجهء نفوذ روزافزون دين اسلام و متعلقات آن بود ، از توسعهء مدارس دينى و تعدّد آنها در سراسر كشور نيز حاصل شده بود . زيرا اين مدارس كه رائج‌ترين مراكز تدريس و تحصيل بود ، وسيلهء قاطعى براى آشنايى و اعتياد طالبان علم با زبان و ادب عربى شد و آن زبان را در ايران نفوذ معنوى بخشيد .\r\nدر همان حال كه از طريق مذكور در زبان و نثر پارسى تغييرى راه مىيافت ، ترك ايجاز و توجه نويسندگان با طناب و توصيفات و تمثيلات هم علت ديگرى براى تحول آن ميشد ، و اين امر از اواخر دورهء اول غزنوى ببعد در نثر فارسى مشهود است و در بسيارى از منشآت و على الخصوص در رسائل اخوانى و ديوانى دوره‌هاى بعد و همچنين در منشآت صوفيه تعقيب گرديد .\r\nاز جانبى ديگر پيدا شدن مراكز سياسى و ادبى و علمى متعدد در خارج از حدود لهجهء درى ، هم مايهء آن شد كه بسيارى از لغات و تركيبات و اصطلاحات نو و حتى استعمالات صرفى و نحوى جديد در نثر پارسى راه جويد .\r\nاستعمال شعر در ضمن نثر هم از همين اوان ميان نويسندگان رواج گرفت و اين امر وسيله‌يى براى اطناب سخن و حسن تأثير آن شد و تا ديرگاه در نثر پارسى باقى ماند .\r\nتوسعهء دايرهء مطالب در نثر نيز از جملهء همين عوامل تحول سبك گرديد ، بدين معنى كه از اواخر دورهء پيشين ببعد بسيارى از فاضلان روزگار مطالب علمى خود را بنثر پارسى نوشتند و ازين راه موضوعات جديدى كه تا آن‌وقت سابقه نداشت براى نثر فارسى فراهم آمد و اين امر خود وسيله‌يى براى تداول اصطلاحات و تعبيرات جديد و طرزهاى خاص براى بيان مطلب شد .\r\nبا توجه به اين عوامل بايد گفت كه نثر معمول پارسى يعنى نثر سادهء مرسل و عارى از قيود لفظى ، كه در تمام قرن پنجم و حتى در بعضى از آثار قرن ششم رواج داشت ، و درحقيقت دنبالهء سبك نثر قرن چهارم و نيمهء اول قرن پنجم در آن گرفته شده بود ، از بسيارى جهات با نثر آن دوره متفاوتست ، و اگرچه اين تفاوت چندان شديد نيست كه با نظر\r\n\r\n","description":"","footnote":"","page_name":" 880 ","page_number":894},
  {"content":"\r\n\r\nاول درك گردد ، با اينحال عوامل اختلاف در ميان آنها بسيار است يعنى لغات عربى آنها از نثر دورهء سامانى و اوايل عهد غزنويان بيشتر و تمثّل باشعار و امثال فارسى و عربى در آنها رائج‌تر است ، و نويسندگان بآرايش سخن خود با توصيفات رايع و اشعار دلپذير و بيرون آوردن سخن از ايجاز و اختصار شوقى بيشتر نشان ميدهند .\r\nوجود همين مسائل ثابت مىكند كه نثر سادهء نيمهء دوم قرن پنجم و قرن ششم در عين سادگى الفاظ ، از حيث دقت در معانى و مضامين بدنبال آرايش معنوى ميرفت و پيداست كه همين توجه بآرايش معنوى اندك‌اندك با آرايشهاى لفظى هم همراه ميشد چنان كه به زودى در همين دوره دسته‌يى از نويسندگان اين هر دو امر يعنى تزيينات معنوى و لفظى را يكباره در آثار خود مراعات كردند .\r\nازين دسته آثار نثر مرسل كه گفته‌ايم ميتوان كتبى را از قبيل تاريخ بيهقى و سياستنامه و آثار ناصرخسرو در صف اول ذكر كرد .\r\nوقتى از شيوهء اين دسته كتب دورهء مورد بحث خود ، كه از آغاز تا پايان اين دوره مشابهات متعدد دارد ، بگذريم ، بشيوهء ديگرى ميرسيم كه بايد آن را حد فاصل بين نثر مرسل و نثر مصنوع بشماريم . درين شيوه تركيب كلمات دور از دشواريهاى نثر مصنوع است ليكن از خصائص قابل توجه آن اطناب و ايراد مترادفات و آوردن سجعهاى ساده و گاه مكرر است . اين شيوه را در برخى از آثار عرفانى و در مجالس خطبا و وعاظ و شيوخ متصوفه بيشتر مىيابيم .\r\nقديمترين اين آثار ، از ميان كتب موجود صوفيان ، در منقولات شيخ ابو سعيد ابو الخير است . آنچه از بيانات اين شيخ در كتاب اسرار التوحيد نقل شده برخى داراى فقرات مسجع است ولى اين‌گونه عبارات را بندرت ميتوان يافت مانند : « شيخ را پرسيدند صوفيى چيست ؟ گفت آنچ در سر دارى بنهى و آنچ در كف دارى بدهى و آنچ بر تو آيد بجهى » « 1 » و نيز مانند اين عبارت : « شيخ گفت هرك با ما درين حديث موافقست او ما را خويش است اگرچه ازو تا ما مرحلهاست ، و هرك هم پشت ما نيست درين حديث او ما را هيچ‌كس نيست اگرچه\r\n\r\n\r\n","description":"","footnote":"\r\n( 1 ) - اسرار التوحيد چاپ نگارنده ص 297\r\n","page_name":" 881 ","page_number":895},
  {"content":"\r\n\r\nما را از اقرباست ، تو با من بهم و ميان ما منزلهاست » « 1 » و هم مانند اين عبارت از نامهء شيخ در جواب نامهء چغرى بيگ : « خداوند عز اسمه بفضل خويش عذرهاى امير جليل ملك مظفر همه پذيرفته كناد و بلاهاى هر دوجهانى ازو بجسته كناد و هرچ صلاح و نجات او بهر دو سراى آنست توفيقش بدان پيوسته كناد » « 2 »\r\nبعد از سخنان منقول از ابو سعيد ، در كتاب كشف المحجوب جلابى هجويرى هم كه مربوط بآغاز دورهء مورد مطالعهء ماست ، گاه آثار نثر موزون يا مسجع را ملاحظه مىكنيم مانند : « گفتم كه صفا ضدّ كدر بود ، و كدر از صفات بشر بود ، و حقيقت صوفى بود آنك او را از كدر گذر بود » و « آن را كه كل حركت هوا باشد و بمتابعت آن ويرا رضا باشد دور باشد از حق اگرچه در مسجد با شما باشد » « 3 » .\r\nوقتى اين روش بخواجه عبد اللّه انصارى رسيد كمالى تمام يافت و در غالب موارد به كار رفت چنان كه بايد آثار اين پير را سرآمد همهء نثرهاى موزون صوفيانه شمرد . در رسالات خواجه عبد اللّه انصارى عادة جمله‌هاى مسجعى ملاحظه مىكنيم كه سجع آنها در چند فقره تكرار مىشود بىآنكه كلام بر اثر اين تكلف از حدود سادگى بيرون رود و بغرابت و صعوبت نزديك شود . گويا خواجه در تنظيم اين‌گونه عبارات بيشتر متوجه آن بود كه سخن خود را از حالت نثر عادى بيرون برد و بكلام منظوم نزديك سازد تا هم دلنشين‌تر باشد و هم حفظ آنها آسانتر گردد . مثلا اين عبارت از كنز السالكين بيك كلام منظوم نزديكتر است تا بنثر عادى خالى از وزن ، و آن را ميتوان درحقيقت نوعى از « نثر موزون » بشمار آورد :\r\n« عشق گفت من ديوانهء جرعهء ذوقم ، برآرندهء شعله شوقم - زلف محبت را شانه‌ام ، زرع مودت را دانه‌ام - منصب ايالتم عبوديت است ، متكاء جلالتم حيرتست - كلبهء باش من تحريض است ، حرفهء معاش من تفويض است - اى عقل تو كيستى ؟ تو مؤدّب راه و من مقرب درگاه ! »\r\n\r\n\r\n","description":"","footnote":"\r\n( 1 ) - اسرار التوحيد ص 311\r\n( 2 ) - ايضا ص 337\r\n( 3 ) - كشف المحجوب ص 37\r\n( 3 ) - ايضا ص 261\r\n","page_name":" 882 ","page_number":896},
  {"content":"\r\n\r\nخواجه در ضمن كلام خود ، كه همه جا از همين سنخ است ، گاه متمثل باشعار نيز مىشود و بعيد نيست كه اين سخنان او در زمرهء همان مجالسى باشد كه داشت ، و يا خود از جملهء مجالسى باشد كه تقرير ميكرد و بعدها به صورت رسالات درآمد .\r\nپيش از خواجه عبد اللّه انصارى در سخنان ديگر مشايخ تصوف نيز كه عادة در مجالس ميگفتند و سالكان و مريدان به ياد ميسپردند ، بارقه‌هايى ازين شيوه ملاحظه مىكنيم كه در سخنان پير هرات تكامل يافت و در اينجا باز از قول ابو سعيد اين عبارت را نقل مىكنيم : « اين تصوف عزيست در ذلّ ، توانگريست در درويشى ، خداونديست در بندگى ، سيريست در گرسنگى ، پوشيدگيست در برهنگى . » « 1 »\r\nاندكى بعد از خواجه در تفسير مشروح و مفصلى كه از ابو الفضل ميبدى باقى مانده و معوّل است بر تفسير خواجه عبد اللّه انصارى بر قرآن كريم ، در بسيارى از موارد آن ، چنان كه بعد نيز خواهيم آورد ، فقرات مسجع به كار رفته است كه براى نمونه يك مورد از آن را در اينجا نقل مىكنيم : « اينست خطاب خطير و نظام بىنظير ، سخنى پرآفرين و بر دلها شيرين ، جانرا پيغامست و دلرا انس و زبانرا آيين . فرمان بزرگوار از خداى نامدار ميگويد . . . بندگان من مرا پرستيد و مرا خوانيد و مرا دانيد ، كه آفريدگار منم ، كردگار نامدار ، بنده‌نواز آمرزگار منم . مرا پرستيد كه جز من معبود نيست ، مرا خوانيد كه جز من مجيب نيست . . . » « 2 »\r\nدنبالهء اين روش تا پايان قرن ششم كشيده شده است مثلا در اواسط اين عهد در يك مجلس بازمانده از مجالس ابو الفتح محمد بن عبد الكريم شارستانى ( شهرستانى ) حالت تكامل‌يافتهء اين سبك را مىبينيم كه عبارتست از آوردن كلام مسجع موزون آميخته بشواهد از نثر و نظم عربى و اشعار پارسى . چنان كه درين عبارات مىبينيم « 3 » :\r\n« . . . زمان و مكان دو غلامك بودند بر در سراى صنع او ، در تحت فرمان امر او ، و الدهر كل الزمان و العرش كل المكان ؛ زمان را اولى و آخرى ، مكانرا باطنى و ظاهرى ، هو الاول و الآخر ؛\r\n\r\n\r\n","description":"","footnote":"\r\n( 1 ) - اسرار التوحيد ص 302\r\n( 2 ) - كشف الاسرار و عدة الابرار ج 1 ص 112\r\n( 3 ) - نقل از مجلس شهرستانى منقول در مقدمهء ترجمهء پارسى الملل و النحل كه بتصحيح آقاى سيد محمد رضا جلالى نائينى طبع شده است . تهران 1335\r\n","page_name":" 883 ","page_number":897},
  {"content":"\r\n\r\nتا بدانى كه وجودش زمانى نيست ، و الظاهر و الباطن ، تا بدانى كه وجودش مكانى نيست ، ترا تنى و جانى ، جان تو زمانى ، تن تو خلقى ، جان تو امرى ، قل الروح من امر ربى ، تن تو ملكى ، جان تو ملكى ، الارواح ملكه ، و الاجساد ملكه و اصل ملكه فى ملكه و له عليها شرط و لها قبله وعد فان و فوا بشرطه و فى لهم بوعده ، جانها ملك اوست ، تنها ملك اوست ، او ملك خود در ملك خود كشيد ، او را بر ايشان شرطى ، ايشان را با او وعدى ، چون به شرط او وفا كنى ، او بوعد خود وفا كند . . . »\r\nدرين عبارت از كتاب النقض هم . كه مسلما از كلمات اهل منابر يا مناقبيانى است كه هنگام تشكيل حلقات بر زبان ميآورده‌اند ، دنبالهء روش مذكور را كه باواخر قرن ششم كشيده بوده است ، ملاحظه مىكنيم : « . . . شيعه دعوى ظهور رايت مهدى امت ، صاحب الزمان ع ، از مكه و كعبه گويند ، كه حرم خداست و قبلهء انبياست ، و مولودگاه سيد اوصياست ، كه آنجا پديد آيد ، و مسيح مريم از آسمان به زمين آيد ، و آوازهء آيت قل جاء الحق و زهق الباطل از آسمان هفتمين آيد ، و ناصرش رب العالمين و جبرئيل امين آيد . . . . » « 1 » و « . . . و ده تن از كوفيان اسبان را بر سينهء پاك و پشت عزيز او ( يعنى حسين بن على ع ) براندند و سينهء پر علم باقى آل عبا ، و پشت جگرگوشهء زهرا ، و نور ديده مرتضى ، و محبوب مصطفى ، مشهور در زمين و سما ، و مذكور در ملاء اعلى خرد بكردند » « 2 »\r\nدر تذكرة الاولياء عطار كه از جملهء متأخرترين آثار منثور عرفانى اين دوره است بدينگونه عبارات موزون مسجع خاصه در آغاز ترجمهء هريك از مشايخ ، بوفور بازميخوريم و نمونهايى ازين جملات و عبارات را بعد ازين خواهيم ديد .\r\nروشى كه ما آن را حدفاصل سبك نثر مرسل و نثر مصنوع دانسته‌ايم تا پايان اين عهد همواره بر يك نسق بود و تفاوت عمده‌يى ميان نمونهاى آن در آغاز اين دوره و آخر آن ملاحظه نميشود . و با آنكه نثر مصنوع اندكى بعد از تداول اين سبك معمول شد و تا آغاز قرن هفتم بمدارج مهمى از كمال رسيد ، روش مذكور همچنان بر يك حال بماند و مقصور بر ايراد اسجاع مكرر و فقرات كوتاه شد و همچنانكه گفتيم گاه با ايراد شواهد تازى و پارسى همراه بود .\r\nچون ازين دو روش بگذريم بسبك ديگرى ميرسيم كه مهمترين سبك نثر در\r\n\r\n\r\n","description":"","footnote":"\r\n( 1 ) - كتاب النقض ص 510\r\n( 2 ) - ايضا ص 386\r\n","page_name":" 884 ","page_number":898},
  {"content":"\r\n\r\nعهد مورد مطالعهء ماست و آن سبك نثر مصنوع است . چنان كه ميدانيم در قرن چهارم و اوايل قرن پنجم نثر مصنوع عربى رواجى فراوان يافته بود . بزرگترين نويسندگانى كه در آن دوره ظهور كردند از دانشمندان و اديبان عربى زبان ايرانى بودند و همانانند كه نثر عربى را بكمال اعتلاء رسانيدند و به همين سبب منشآت آنان از قرن پنجم ببعد سرمشق كار كسانى بود كه در ادب عربى كار مىكردند و هركس كه انديشهء آموختن ترسّل و انشاء ميكرد ميبايست نمونهاى مشهورى از آن آثار بخواند تا در كار خود مهارت يابد . نظامى عروضى از جملهء شرائطى كه براى كسب مهارت در فن دبيرى برميشمرد ، يكى را « مناظرهء صحف خلف » ميداند و مقصود او ازين كلام « نظر در آثار متأخران » از نويسندگان و مترسّلان عربى زبانست . نظامى ازين صحف خلف « ترسّل صاحب و صابى و قابوس و الفاظ حمادى و امامى و قدامة بن جعفر و مقامات بديع و حريرى و حميد و توقيعات بلعمى و احمد حسن و ابو نصر كندرى و نامهاى محمد عبده » « 1 » و امثال آنها را نام ميبرد و اين نويسندگان كه ياد كرده غالبا از قرن چهارم ببعد مىزيسته و بيشتر آنان كلام مصنوع و مزيّنى به زبان عربى داشته‌اند .\r\nممارست درين‌گونه آثار باعث شد كه نويسندگان بزرگ اين عهد خاصه مترسّلان پارسىگوى قرن ششم تحت تأثير نويسندگان آنها قرار گيرند و اندك‌اندك شروع بايجاد آثارى نظير همانها در زبان فارسى كنند .\r\nنثر مصنوع فارسى بدين ترتيب پيدا شد و به زودى رواج يافت و در مدتى كوتاه در رسائل سلطانى و اخوانى و كتب قصص و حكايات و آثارى كه جنبهء ادبى در آنها غالب بود ، به كار رفت .\r\nدورهء تداول اين سبك قرن ششم هجريست و نظر آنان كه خواسته‌اند شروع اين سبك را از نيمهء دوم قرن پنجم بدانند درست نيست . توضيح سخن آنكه عده‌يى ظهور صنعت را در آثار خواجه عبد اللّه انصارى تصور مىكنند و نثر او را كه البته دور از اسجاع مكرر نيست نخستين نمونهء نثر مصنوع مىدانند . اگر اين سخن درست بود\r\n\r\n\r\n","description":"","footnote":"\r\n( 1 ) - چهار مقاله چاپ ليدن ص 13\r\n","page_name":" 885 ","page_number":899},
  {"content":"\r\n\r\nميبايست بعد از تأليف رسالات خواجه عبد اللّه ( م . 481 ) يعنى درست از اواسط نيمهء دوم قرن پنجم ببعد اين‌گونه آثار در ميان پارسىزبانان بتواتر ايجاد شده باشد و حال آنكه : اولا درست در همان اوان كه خواجه عبد اللّه سرگرم تأليف رسالات خود بود ، عنصر المعالى كيكاوس بن اسكندر ، در حدود سال 475 هجرى ، در كتاب مشهور خود قابوسنامه گفته است : « در نامهء تازى سجع هنرست و سخت نيكو و خوش آيد ، لكن در نامهء پارسى سجع ناخوش آيد » « 1 » و اين سخن نشانهء آنست كه هنوز مترسلان بزرگ با آنان كه ميخواسته‌اند بپيروى از نثر عربى در سخن پارسى سجع و صنايع به كار برند ، همساز نبودند . ثانيا ملاحظه مىكنيم كه بعد از فوت خواجه عبد اللّه بيشتر از نيم قرن گذشت تا طليعه‌هاى آثار مصنوع فارسى در ساحت ادب ايران آشكار شدند . ثالثا از مطالعه در آثار قرن ششم مشهود است كه نثر مصنوع با تكاملى تدريجى پيدا شد يعنى نخست مترادفات و اشعار و امثال در كلام با اطناب و آرايشهاى معنوى و امثال اين امور همراه شد ، و بعد از آن كار بايراد سجع و آوردن كلام مرصع و مماثل و متجانس و نظاير اينها كشيد نه آنكه از آغاز امر يكباره هرچه از آثار نثر مصنوع بيابيم همان باشد كه در اواخر قرن ششم ديده مىشود . درين باب باز هم سخن خواهيم گفت و در اينجا اشاره به اين موضوع تنها براى اثبات اين نظر بود كه نثر مصنوع از نيمهء اول قرن ششم ، آن هم با تحولى تدريجى ، ميان مترسّلان متداول شد نه از اواسط نيمهء دوم قرن پنجم ، به صورت يك امر دفعى و بىدنباله .\r\nاگر اين نظر درست باشد ، روشى را كه خواجه عبد اللّه در رسالات خود به كار برد بايد از كدام سنخ دانست ؟ قبلا گفته‌ايم كه سبك خواجه عبد اللّه مانند روشى است كه مجلس‌گويان صوفيه و متشرّعين داشته‌اند و نمونه‌هايى از آن را پيش از او در كلام ابو سعيد ابو الخير كه در اسرار التوحيد نقل كرده‌اند ، مىيابيم ، همچنان تا برسيم باواخر قرن ششم هجرى كه نمونهاى ديگرى نيز از آن موجود است . اين سبك را روش بينابين نثر مرسل و نثر مصنوع ميتوان شمرد و در آن نوعى از وزن و حالتى از شعر در كلام\r\n\r\n\r\n","description":"","footnote":"\r\n( 1 ) - قابوسنامه چاپ آقاى سعيد نفيسى سال 1320 ص 238\r\n","page_name":" 886 ","page_number":900},
  {"content":"\r\n\r\nگوينده مشهود است چنان كه كلام او را در حكم نثر موزون درميآورد . اگرچه خواجه كوشيده است در اغلب موارد اين نثر موزون خود را با آوردن « قوافى » كه ميخواهند آنها را « سجع » بدانند ، كاملتر و بشعر نزديكتر كند ، ليكن بسيار هم اتفاق افتاده است كه تنها به وزن بسنده كرده و از ايراد قوافى يا اسجاع چشم پوشيده است ، چنان كه درين عبارت اين هر دو حال را معاينه ميتوان ديد : « عنايت عزيزست ، نشان آن دو چيزست ، عصمتى در اول ، يا توبه‌يى در آخر » ( رسالهء دل و جان ) . گاه هم كلام او باشعار هجايى مقفّى ميماند كه از حيث معنى و مضمون هم خالى از لطف نيست مثلا درين عبارت :\r\n« غنچگان در پرده‌هاى رنگين ، چون عروسان شرمگين ، اقتدا كرده بساره ، بكس ننموده رخساره » ( رسالهء در غرور جوانى ) و « او را ديدم شادمان ، تا عيوق كشيده بادبان » ( كنز السالكين ) .\r\n« درهاى لطف و كرم باز ، و ترا اين همه ناز - چرا قدر خود ندانى ، و نامهء اعمال خود نخوانى - خود را نشناسى ، كه از كدام اجناسى - رومى چون ماهى ، يا حبشى سياهى - راندهء درگاهى ، يا قبول بارگاهى - همهء وجود نورى ، يا ازين معنى دورى - پسنديدهء معبودى ، يا قلب زراندودى - بندهء رحمانى ، يا خواجهء دكانى . . . » ( قلندرنامه ) .\r\nپس كلام خواجه عبد اللّه انصارى در غالب موارد شعرى است منثور و نثرى است موزون كه نويسنده غالب آنها را با اشعار عروضى دل‌انگيز خويش نيز همراه كرده است و نميتوان آنها را از جملهء سخنان مصنوع و پرآرايش مترسّلانى شمرد كه از قرن ششم شروع بپيروى از مترسلان تازيگوى كرده بودند . استاد فقيد ملك الشعراء بهار ، تغمّده اللّه بغفرانه ، اين نكته را خوب دريافته و گفته است « 1 » : « اسجاعى كه خواجه عبد اللّه آورده است ، نوعى است از شعر ، زيرا عبارات او بيشتر قرينه‌هاييست مزدوج و مرصّع و مسجّع ، كه گاهى بتقليد ترانهاى هشت هجايى و قافيه‌دار عهد ساسانى سه لختى است كه عرب درار جوزه‌هاى قديم خود از آنها تقليد ميكرده و نمونه‌يى از آن ترانهء ( آبست و نبينست ) يزيد بن مفرّغ و ترانهء كودكان بلخ در ذم اسد بن مسلم سردار عربست كه طبرى نقل كرده . »\r\nپس اكنون بايد ديد كه نثر مصنوع پارسى ، چنان كه در آثار مترسلان قرن ششم\r\n\r\n\r\n","description":"","footnote":"\r\n( 1 ) - سبك‌شناسى ج 2 ص 240 - 241\r\n","page_name":" 887 ","page_number":901},
  {"content":"\r\n\r\nمىبينيم ، از چه هنگامى پيدا شده و رواج يافته است .\r\nنخستين اثر مصنوع پارسى در اواسط نيمهء اول قرن ششم پيدا شد و آن كليله و دمنهء ابو المعالى نصر اللّه بن محمد است كه در حدود سال 536 تأليف شد « 1 » . كليله و دمنه چنان كه خواهيم ديد بنثر كاملا مصنوع نيست ليكن از حيث به كار بردن مترادفات و ايراد سجعهاى ناقص و رعايت موازنه در بسيارى از موارد كتاب ، و استناد باشعار و امثال ، و درازكشى در كلام و نظاير اين تكلفات ، بايد آن را در مقدمهء سبك مصنوع قرار داد و طلايهء آثار متكلّفى شمرد كه در نيمهء دوم قرن ششم و اوايل قرن هفتم ، يعنى اواخر عهد مورد مطالعهء ما ، در ادبيات فارسى پيدا شد و ما هنگام ذكر آثار منثور اين عهد بنام و نشان آنها بازخواهيم خورد .\r\nمراد از سبك مصنوع در نثر روشى است كه بر ايراد صنايع مختلف لفظى و آرايشهاى معنوى و اطناب سخن از راه توصيفات دور و دراز و آوردن امثال و اشعار و شواهد گوناگون از تازى و پارسى و به كار بردن اصطلاحات علمى و امثال آنها بنا شده باشد . اين روش از آن جهت كه نويسنده فرصت اظهار مهارت و بيان تخيلات شعرى در آن دارد ، حقا قابل توجهست زيرا درين حال نويسنده مطلب خود را عادى و خشك بيان نمىكند بلكه آن را با خيالات و مطالب گوناگون و اوصاف رايع و تركيبات شاعرانه و آنچه انگيزانندهء ذوق و مايهء تفريح خاطر بداند ميآميزد . عيب اين شيوه در آنست كه نويسنده مطلب عادى و ساده‌يى را گاه چندان در پوششهاى عبارات و كنايات و امثال و اخبار مىپيچاند كه اصل موضوع گاه از نظر مكتوم ميماند و آنچه مقصود اولى و اساسى بود در مراحل ثانوى و فرعى قرار ميگيرد . عيب ديگر اين شيوه آنست كه نويسنده ميدان وسيعى براى اظهار مهارت و استادى دارد و آزادست كه هرچه بخواهد از لغات عربى در انشاء خود به كار برد و علاوه برين ايراد صنايع مختلف خاصه جناس و ترصيع و سجع جز با استعانت از زبان عربى ميسر نبود و چون نويسنده مىديد كه با كلمات فارسى نميتواند حاجت خود را مرتفع كند ناچار دست توسل بدامان ادب تازى\r\n\r\n\r\n","description":"","footnote":"\r\n( 1 ) - رجوع شود بذيل نام كليله و دمنه در صحايف آينده از همين كتاب .\r\n","page_name":" 888 ","page_number":902},
  {"content":"\r\n\r\nميزد و باستفادهء نامحدود از كلمات و تركيبات عربى سرگرم ميشد و اين امر مقدمهء زياده‌رويهاى بعضى از نويسندگان شد تا آنجا كه برخى مانند سعد الدين و رواينى و عطا ملك جوينى و على الخصوص و صاف الحضرة ، آثار خود را مخزنى از لغات مهجور تازى ساختند و بدين‌طريق بسيارى از كلمات عربى را كه اصلا مورد حاجت نبود در زبان پارسى راه دادند .\r\nاگرچه نثر مصنوع از اوايل قرن ششم در ادب پارسى شروع شد ليكن كمال آن در اواخر قرن ششم و خاصه در قرن هفتم است يعنى اواخر دوره‌يى كه دربارهء آن تحقيق مىكنيم ، و قسمتى از دورهء تسلط مغولان بر ايران .\r\n\r\nآثار مشهور نثر پارسى و نويسندگان آنها :\r\n\r\nترجمهء رسالهء قشيرى\r\nاستاد امام ابو القاسم عبد الكريم بن هوازن قشيرى ( م . 465 ) در سال 437 رساله‌يى در ذكر مبانى تصوف نوشت كه به « رسالهء قشيريه » معروفست . ازين كتاب در زمانى قريب بوفات « استاد امام » دو ترجمه به فارسى شد . نخست يكى از شاگردان استاد امام بنام خواجه امام ابو على بن احمد العثمانى ترجمه‌يى سقيم از آن رساله بپارسى كرد كه نسخه‌يى از آن در كتابخانهء ايا صوفيه بشمارهء 2077 و نسخه‌يى ديگر در كتابخانهء موزهء بريتانيا موجود است . اگر ترجمهء العثمانى را با اصل رساله مقايسه كنيم باشتباهات وافر مترجم و حذف‌هاى بى مورد بازميخوريم . همين امر سبب شد كه در قرن ششم باصلاح آن حاجت افتاد و اين كار بر دست ابو الفتوح عبد الرحمن بن محمد نيشابورى در كرمان بعد از سال 550 انجام گرفت . از تصحيح ابو الفتوح نيشابورى نسخه‌يى در كتابخانهء لالا اسمعيل بشمارهء 120 موجود است و در مقدمهء آن چنين آمده :\r\n« اتفاق چنان افتاذ كه چون رسالتى كه استاذ امام ابو القسم عبد الكريم بن هوازن القشيرى رضى اللّه عنه كرده است ، خواجه امام ابو على بن احمد العثمانى ره ، كه از جملهء شاگردان و مريدان استاذ امام ابو القسم بوذ ، باز پارسى نقل كرد تا فايدهء آن عموم باشذ . اين نسخهء پارسى\r\n\r\n","description":"","footnote":"","page_name":" 889 ","page_number":903},
  {"content":"\r\n\r\nبا كرمان آوردند از خراسان ، در آن عهد كه خواجهء امام اجل زاهد ابو الفتوح عبد الرحمن بن محمد النيسابورى در كرمان بوذ ، شيخ الشيوخ احمد بن ابراهيم المعروف ببارسا رغبت كرد كه او را نسختى باشذ و آن نسخه كه آورده بوذند ، سقيم بوذ و آن را حاجت بوذ بتصحيح ، از خواجهء امام ابو الفتوح درخواستند تا در آن نظر كنذ . و هر آنچ باصلاح حاجتست بذان قيام نمايذ ، اين نسخت هم پيش خويش خواست و در آن نظرى شافى كرد ، و بر لفظ او رفت كه اين كتاب رسالة كتابى عزيز است و غورى دارذ كه از همه نوع علم در اين كتابست و اگرچه اين كس كه نقل باز پارسى كردست شخصى عزيز بوذ و بانواع فضل متحلى ، اما هم كسى بايستى كه در درجهء استاذ امام بوذى تا در اين شروع توانستى كرد . و ميخواست كه خوذ باز پارسى كنذ و در آن باب يد بيضا نمايذ ليكن اجل مهلت نداذ »\r\nازين مقدمه معلوم مىشود كه استاد امام قشيرى خود ميخواست رسالة را بپارسى درآورد ليكن بدين كار توفيق نيافت و شاگردش ابو على عثمانى بدين كار قيام نمود ولى ترجمهء او سقيم بود و ازينروى باشارت شيخ الشيوخ احمد بن ابراهيم پارسا بر دست ابو الفتوح نيشابورى اصلاح شد . اين كتاب در پنجاه و پنج باب است « 1 »\r\n\r\nتاريخ بيهقى\r\nخواجه ابو الفضل محمد بن حسين بيهقى دبير فاضل و مشهور دربار غزنويان كتابى در شرح تاريخ آل سبكتكين از آغاز دولت آن خاندان تا اوايل سلطنت سلطان ابراهيم بن مسعود داشت كه اكنون قسمتى از آن در دست و بتاريخ بيهقى مشهور است . ابو الفضل بيهقى در سال 385 در قريهء حارث - آباد بيهق ولادت يافت و بعد از كسب فضايل در نيشابور ، بديوان رسايل محمودى راه جست و در خدمت خواجه بو نصر مشكان به كار پرداخت و همچنان در خدمت سلاطين غزنوى بسر ميبرد تا در زمان عز الدوله عبد الرشيد كه در سال 441 سلطنت يافته بود ، چندى صاحبديوانى انشاء كرد ليكن بتهمت حاسدان معزول و محبوس شد . در سال 443 كه طغرل كافر نعمت بر عبد الرشيد خروج كرد و او را كشت ، بسيارى از خادمان درگاه را در قلاع محبوس ساخت و از آن جمله بيهقى را از حبس سلطان و يا بقولى از حبس قاضى غزنين بيرون آورد و بزندان قلعه فرستاد . بيهقى بعد از رهايى از زندان گويا\r\n\r\n\r\n","description":"","footnote":"\r\n( 1 ) - از يادداشتهاى كتبى آقاى مجتبى مينوى در باب نسخ موجود در استانبول استفاده شده است .\r\n","page_name":" 890 ","page_number":904},
  {"content":"\r\n\r\nباقى عمر را در انزوا بسر برد تا در سال 470 هجرى بدرود حيات گفت « 1 » .\r\nمهمترين اثر بيهقى تاريخ مشهور اوست كه در شرح سلطنت آل سبكتكين ، نوشته شده بود و بسى مجلد بالغ ميشد و در آن از تشكيل دولت غزنوى تا اوايل ايام سلطان ابراهيم بن مسعود سخن رفته بود و اكنون قسمتى از آن دربارهء سلطنت مسعود بن محمود غزنوى ، و تاريخ خوارزم از زوال دولت آل مأمون و افتادن آن ولايت بدست سلطان محمود ، و حكومت آلتون‌تاش حاجب در آن سامان تا غلبهء سلاجقه ، در دست است .\r\nابو الحسن بيهقى كتابى ديگر بنام « زينة الكتاب » در آداب كتابت به ابو الفضل بيهقى نسبت داده است كه اكنون در دست نيست . در يكى از مجموعه‌هاى خطى كتابخانهء ملك چند ورق مشتمل بر شرح پاره‌يى از لغاتست كه بابو الفضل بيهقى نسبت داده مىشود .\r\nتاريخ بيهقى يكى از امهات كتب تاريخ و ادب فارسى است . اهميت تاريخى اين كتاب تنها در آن نيست كه قسمتى از مهمترين حوادث سياسى دورهء غزنوى در آن نگارش يافته ، بلكه بيشتر از باب روش كار مؤلف و اتقان و صحت مطالب و دقت بيهقى در نقل حوادث و استفادهء او از اسناد و مداركى است كه مقام دربارى او در اختيارش نهاده بود . بيهقى در تأليف كتاب خود فقط بذكر حوادث سياسى و دربارى و دقت در نقل آنها نظر نداشت بلكه كتاب او از جهت ديگرى هم مهم است و آن ذكر بسيارى از رسوم و عادات و آداب زمانست كه بمناسبت آورده ، و نيز آوردن اطلاعات ذيقيمتى دربارهء شعرا و نويسندگان و اشاره ببسى از وقايع و حوادث تاريخى كه مربوط بدورهء غزنويان نيست و نويسنده بمناسبت بدانها اشاره كرده است . بنابرين تاريخ ابو الفضل بيهقى يكى از مآخذ مهم براى تحقيق دربارهء مسائل تاريخى و ادبى و اجتماعى زمان او و ازمنهء مقدم بر اوست و اگر همهء اجزاء آن در دست ميبود ممكن بود ما را از مراجعه ببسيارى كتب ديگر مستغنى سازد و يا اطلاعات گرانبهايى را كه اكنون فاقد آن هستيم در اختيار ما نهد .\r\nسبك نگارش بيهقى نيز نسبت به گذشتگان تازگى دارد و نمونهء خوبى از بهترين\r\n\r\n\r\n","description":"","footnote":"\r\n( 1 ) - تاريخ بيهق چاپ مرحوم احمد بهمنيار ، تهران 1317 ص 175 - 178\r\n","page_name":" 891 ","page_number":905},
  {"content":"\r\n\r\nروش ترسّل فارسى و آثار منشيان دربارى در قرن پنجم هجريست . اطناب و استشهاد و تمثيل و دقت در توصيف و قبول تأثرات بسيار از ادب عربى و به كار بردن لغات عربى به ميزان بيشترى از آنچه تا اوايل قرن پنجم معمول بوده ، از اختصاصات نثر بيهقى درين كتابست .\r\n\r\nكشف المحجوب\r\nاين كتاب از جملهء آثار بسيار مهم متصوفه است كه در اوايل عهد مورد مطالعهء ما تأليف شده و مؤلف آن ابو الحسن على بن عثمان بن ابى على جلّابى غزنوى هجويرى ( م . 465 ) است . جلّابى از مريدان شيخ ابو الفضل محمد بن حسن ختّلى است و غير ازو بسيارى از مشايخ را نيز ديده و از آنان در كتاب خود نقل قول كرده است . كتاب كشف المحجوب او از امهات كتب صوفيه و از جملهء قديمترين آنهاست كه بعدها مورد استفادهء كسانى كه در احوال و آثار مشايخ صوفيه كتاب مينوشته‌اند قرار گرفت ، مانند عطار در تذكرة الاوليا و جامى در نفحات الانس . سبك نثر اين كتاب بر رويهم ساده است جز آنكه هجويرى به نسبت با معاصران خود مفردات عربى بيشتر به كار برده و على الخصوص مفردات يا تركيبات عربى كه ميان صوفيه معمول بوده ، مانند عين اليقين ، حق اليقين ، مقام و تمكين ، محاضره و مكاشفه و نظاير آنها در كتاب او بسيار است . نكتهء قابل توجه ديگر آنكه در كشف المحجوب جمله‌هاى متوازن و نثر موزون كه بعدها در آثار خواجه عبد اللّه انصارى كمال مىپذيرد ، نيز بندرت ديده مىشود و اين ، چنان كه پيش ازين گفتيم ، از اختصاصات نثر صوفيه است و نظاير آن در آثار صوفيان بوفور ديده مىشود . اين عبارات را نميتوان بحقيقت در زمرهء نثر مسجع درآورد بلكه به نظر ما نوعى از نثر موزون و نزديك بشعر است كه ميان صوفيه و اهل مجالس و منابر رواج داشته . از جملهء اين‌گونه موارد در كشف المحجوب ميتوان عبارات ذيل را شاهد آورد : « صفا از صفات بشر نيست ، زيراك مدار مدر جز بر كدر نيست و مر بشر را از كدر گذر نيست ، پس مثال صفا بافعال نباشد و از روى مجاهدت مر بشريت را زوال نباشد . . . » « . . . الفقر عزّ لاهله ، پس چيزى كه اهل را عزّ بود مر نااهل را ذل بود و عزّش آنست كه فقير محفوظ الجوارح بود از زلل\r\n\r\n","description":"","footnote":"","page_name":" 892 ","page_number":906},
  {"content":"\r\n\r\nو محفوظ از خلل ، نه بر تنش معصيت و زلّت رود ، و نه بر جانش خلل و آفت صورت گيرد ، از آنچ ظاهرش مستغرق نعم ظاهره بود و باطنش منبع نعم باطنه ، تا نفسش روحانى بود و دلش ربّانى ، خلق را به دو حواله نماند و آدم را به دو نسبت نه » . در مقدمهء كتاب هم نمونهء خوبى ازين نثر مىيابيم : « قال الشيخ ابو الحسن على بن عثمان بن ابى على الجلابى ثم الهجويرى رضى اللّه عنه ، طريق استخارت سپردم و اغراضى كى بنفس مىبازگشت از دل ستردم و به حكم استدعاى تو اسعدك اللّه قيام كردم و بر تمام كردن مراد تو ازين كتاب عزمى تمام كردم و مر اين كتاب را كشف المحجوب نام كردم و مقصود تو معلوم گشت و سخن اندر غرض تو درين كتاب مقسوم گشت و من از خداى تعالى استعانت خواهم و توفيق اندر اتمام اين كتاب ، و از حول و قوت خود تبرّا كنم اندر گفتار و كردار . . . »\r\n\r\nآثار ناصرخسرو\r\nشرح احوال ناصر بن خسرو القباديانى شاعر و نويسنده و متكلم بزرگ اسمعيلى مذهب قرن پنجم هجرى را پيش ازين بتفصيل آورده‌ايم « 1 » . ازين مرد دانشمند چند كتاب و رسالهء مهم بنثر پارسى باقيست و چندين رساله هم به دو منسوبست از قبيل سر الاسرار در تسخير كواكب و رساله‌يى در سرگذشت او و اكسير اعظم در منطق و قانون اعظم در علوم عجيبه و غيره كه نه تنها صحت انتساب هيچيك از آنها بناصر خسرو مسلم نيست بلكه ميتوان در انتساب همهء آنها به دو ترديد كلى كرد . از آثار منثور او كه مسلما ازويست ، اين كتب را ياد كرده‌اند : خوان اخوان ، گشايش و رهايش ، جامع الحكمتين ، سفرنامه ، زاد المسافرين ، وجه دين ، بستان العقول ، دليل المتحيرين . از دو كتاب اخير فعلا نشانى در دست نيست ليكن كتب ديگر او موجود است و طبع شده و همهء آنها از حيث كهنگى عبارات و كلمات همچون اشعار آن شاعر بزرگ ، و نثر همه در كمال فصاحت و جزالت پرداخته شده است .\r\nجامع الحكمتين را ناصرخسرو در شرح قصيدهء معروف خواجه ابو الهيثم كه پيش ازين بدان اشاره كرده‌ايم « 2 » به خواهش امير بدخشان عين الدوله ابو المعالى على بن اسد بن حارث در سال 462 نوشته است . درين كتاب ناصرخسرو هريك از ابيات خواجه ابو الهيثم را\r\n\r\n\r\n","description":"","footnote":"\r\n( 1 ) - رجوع شود به همين كتاب ص 443 - 469\r\n( 2 ) - مجلد اول از همين كتاب چاپ دوم ص 525 - 534 .\r\n","page_name":" 893 ","page_number":907},
  {"content":"\r\n\r\nآورده و آنگاه بتفصيل بشرح آن پرداخته است . چون قصيدهء ابو الهيثم همچنانكه دربارهء آن گفته‌ايم متضمن سؤالات حكمى و پرسشهايى دربارهء اصول عقايد اسمعيليه است ، ناصرخسرو در پاسخ و توضيح مشكلات هريك ببيان بسيارى از مبانى مطالب كلامى و فلسفى متوسل شده است و با اين حال سخن او همچنانكه در ديگر كتب وى مىبينيم از باب تركيبات فارسى و مفردات كهن درى غنى است . مؤلف در ذكر سبب تصنيف كتاب خود فصلى مستوفى آورده و در آن بين گفته است « چون من از حضرت مقدسهء نبوى امامى زاد اللّه تقديسها بفرمان امام حق و فرزند رسول مصطفى و وارث مقام جد خويش و خازن حكمت حكيم عليم ، معدّ ابى تميم ، الامام امير المؤمنين ، صلوات اللّه عليه و على آبائه الطاهرين و ابنائه الاكرمين ، بدين زمين بازآمدم ، و با آنك مر كتب علماء فلسفه را درس كرده بودم ، علم دين حق را كآن تأويل و باطن كتاب شريعت است بحفظ داشتم ، اندر سال چهار صد و شصت و دوم از تاريخ هجرت رسول صلى اللّه عليه و آله ، امير بدخشان كه معروف است به عين الدوله ابو المعالى على بن الاسد بن الحارث ايد اللّه بنصره كه بيدار دل و هشيارمغز و روشن‌خاطر و تيز فكرت و دوربين و باريك‌انديش و صايب رأى و قوى حفظ و پاك ذهن و پسنديده خويست ، و با اين ممادح و مناقب متدين است ، قصيده‌يى را كه گفته بود خواجه ابو الهيثم احمد بن الحسن الجرجانى رحمه اللّه ، و اندرو سؤالهاى بسيار كرده است ، و به خط خويش نبشته بود اندر آخر آن نسخت كه اين را از حفظ خويش نبشتم ، نزديك من فرستاد و از من اندر خواست بوجه تشفع و تضرع و تقرب ، آنك بسيار كسان را از امرا و سلاطين و رؤساى دنياوى همى همال خويش نداشت ، و بنيكوتر الفاظى و نرم‌تر قولى التماس كرد تا سؤالاتى كه اندر آن قصيده است بنام او حل كرده شود . . . » « 1 »\r\nزاد المسافرين كتاب مهم ديگر ناصرخسرو است كه از جملهء مهمترين كتب كلامى اسمعيليه شمرده مىشود . تأليف اين كتاب در سال 453 صورت گرفته است تا زاد مسافرين اين عالم صور باشد و بدانند از كجا آمده‌اند و كجا همى شوند « و مر او را بچه چيز حاجت خواهد بودن ، زاد مسافرين برگيرد كه مسافر بىزاد از هلاك پرخطر باشد »\r\nناصرخسرو در علت تأليف اين كتاب گويد :\r\n\r\n\r\n","description":"","footnote":"\r\n( 1 ) - دربارهء جامع الحكمتين رجوع شود به مقدمهء كتاب جامع الحكمتين چاپ هنرى كربن و دكتر محمد معين ، تهران 1332 ؛ و مقدمهء ديوان ناصرخسرو بقلم آقاى سيد حسن تقىزاده .\r\n","page_name":" 894 ","page_number":908},
  {"content":"\r\n\r\n« . . . و چون حال اينست ، و ما بيشتر مردم را از نگريستن درين باب غافل يافتيم ، و نادان امت مر حق را خوار گرفته بودند ، و بر امثال و ظواهر كتاب خداى ايستاده ، و ممثولات و بواطن و معانى آن از دست بازداشته ، و بر محسوسات و كشايف فتنه گشته ، و از معقولات و لطايف دور مانده و مر هوسها را بهواى مختلف خويش رياست‌جويان اندر دين استخراج كرده ، و فقه نام نهاده ، و مر دانايان را بعلم حقايق و مر بينندگان را به چشم بصائر و مر جويندگان حق را و جداكنندگان جوهر باقى ثابت را از جوهر فانى مستحيل ، ملحد و بددين و قرمطى نام نهاده‌اند ، واجب ديديم مرين كتاب را اندرين معنى تأليف كردن و نام نهادن مرين كتاب را بزاد المسافرين ، و يارى بر تمام كردن اين كتاب از خداى خواهيم . . . »\r\nزاد المسافرين در بيست و هفت قول نوشته شده و مؤلف درين اقوال از اقسام علم و بحث در حواس و اجسام و متعلقات آن و نفس و هيولى و مكان و زمان و تركيب و حدوث عالم و اثبات صانع و خلقت عالم و كيفيت اتصال نفس بجسم و معاد و ردّ مذهب تناسخ و اثبات ثواب و عقاب و موضوع لذت بحث كرده ، و در خلال اين مباحث بمذاهب مخالفان خاصّه محمد بن زكرياى رازى كه مطرود و مغضوب متكلمان اسمعيليه است ، سخت تاخته و سخنان او را در مسائل مختلفى از قبيل قدم هيولى ( كه بعقيدهء محمد زكريا از قدماى خمسه است ) و مقالاتى كه بدان تعلق ميگيرد ، و قدم مكان يا خلاء ، و قدم زمان ، و مسألهء لذت و امثال آنها مردود شمرده است . درين موارد ناصرخسرو بسيارى از سخنان محمد زكريا را نخست بپارسى ترجمه و نقل و آنگاه رد كرده است .\r\nوجه دين ( - روى دين ) يكى ديگر از آثار مهم مذهبى ناصرخسرو است كه آن را در مختصرى از مسائل كلامى و تأويلات و باطن عبادات و احكام شريعت بطريقهء اسمعيليان نوشته است و مشحونست باصطلاحات آن طايفه و چنين آغاز مىشود :\r\n« آگاهى دهيم جويندگان سرّ نامتناهى را آنكه ايزد تعالى مردم را از براى بيم و اميد آفريده است ، آنگه مر او را ببهشت اميدوار كرده است و بدوزخ بترسانيده است ، پس گويم كه اندر نفس مردم بيم از دوزخ نشانست ، و اميد اندرو از بهشت اثر است ، و اين دو چيز كه اندر آفرينش مردم پوشيده است دليل كند بر بيم كلى كه آن دوزخست و بر اميد كلى كه آن بهشتست ، و رسول محمد مصطفى صلى اللّه عليه و آله و سلم مر خلق را سوى خدا خواند ، همين دو حال كه اندر آفرينش خلق بود بفرمان خداى تعالى پيش ايشان آورد . . .\r\n\r\n","description":"","footnote":"","page_name":" 895 ","page_number":909},
  {"content":"\r\n\r\nو ببايد دانستن كه درين جهان دوزخ بيم شمشير است « 1 » و كار بيدانش كردن جزاى آن دوزخ است ، و بهشت اندرين جهان اميد است ، و كار كردن بعلم جزاى آن بهشت است ، و اتفاقست ميان اهل اسلام كه چون گنه‌كار جزاى گنه ببيند ، ببهشت رسد و بنعمت جاويدى پيوندد ، آنست كه بيشتر مردم از بيم شمشير بىبصيرت و بىدانش دين پذيرفته‌اند ، آن دين برايشان بدعت باشد ، و چون دانش را بياموزند و بعلم كار كنند از دوزخ رسته و ببهشت رسيده باشند ، هم بدين جهان اندر حد قوت و هم بدان جهان اندر حد فعل ، و چون خردمند انديشه كند ، بداند كه هر كار كنى كه كار نادانسته كند اندرين عالم ، آن كار بر او تاوان كنند و مزدش ندهند ، و هركه كار بدانش كند از تاوان برهد و مزد بيابد . پس واجبست بر هر خردمندى كه معنى شريعت محمد مصطفى صلى اللّه عليه و آله بجويد ، آنگه شريعت بعلم كار بندد تا سزاوار مزد كار خويش شود كه آن بهشتست و از بيم تاوان كه آن دوزخست برهد . و چون در مسلمانى اين بود كه ياد كرديم ، واجب ديديم بر خويشتن اين كتاب را تأليف كردن بر شرح بنياد هاى شريعت از شهادت و طهارت و نماز و روزه و زكات و حج و جهاد و ولايت و امر و نهى ، و نام نهاديم مرين كتابرا « روى دين » از بهر آنكه همهء چيزها را مردم بر وى تواند شناخت و خردمندى كه اين كتاب را بخواند دين را بشناسد و بر شناخته كار كند و مزد كار را سزاوار شود بخشنودى ايزد تعالى » .\r\nسفرنامه نخستين اثر موجود از آثار منثور ناصرخسرو است . چنان كه ميدانيم ناصرخسرو در سال 437 بر اثر خوابى كه در جوزجانان ديد در ششم جمادى الآخره عزم سفر حجاز كرد ، نخست بمرو رفت و در شعبان همان سال از آنجا بنشابور و از آنجا بسمنان و رى و قزوين و آذربايجان و آسياى صغير و شام و فلسطين و مكه رفت و سپس از راه شام عزيمت مصر نمود و چندى در قاهره بماند و از آنشهر سه بار به زيارت مكه رفت و در آخرين زيارت خانهء خدا ( سال 442 ) از راه طائف و يمن و لحساء ببصره رسيد ( سال 443 ) و آنگاه از راه ارجان باصفهان شتافت ( سال 444 ) و در جمادى الآخرهء همان سال ببلخ بازگشت .\r\nناصرخسرو درين سفر طولانى عجايب بسيار ديد و سختيها كشيد و با بسيارى از\r\n\r\n\r\n","description":"","footnote":"\r\n( 1 ) - مراد بيم شمشير مسلمانانست چه در آغاز امر گروه كثيرى از مردم از بيم آن قبول دين كردند و به همين سبب در كار دين بىدانش شدند و همچنان نسلا بعد نسل از دانش دين بىبهره ماندند .\r\n","page_name":" 896 ","page_number":910},
  {"content":"\r\n\r\nرجال و معاريف زمان ملاقات كرد و على الخصوص در قاهره بدستگاه المستنصر باللّه فاطمى راه يافت و در مذهب اسمعيلى بعاليترين مقام رسيد و مرتبهء حجت يافت .\r\nسفرنامه ارمغان اين سفر ممتد ناصرخسرو است كه با انشائى بسيار روان و دل‌انگيز نوشته شد ، و حاوى اطلاعات دقيق و ذيقيمت جغرافيايى و تاريخى و بيان عادات و آداب مردم ممالك و نواحى مختلف است .\r\nخوان اخوان ( خوان الاخوان ) ، ناصرخسرو را آقاى دكتر يحيى الخشاب بسال 1359 در قاهره بطبع رسانيده است .\r\nگشايش و رهايش يكى از رسالات فارسى ناصرخسرو است كه او خود در كتاب خوان الاخوان دوبار ( ص 28 و 85 ) بدان اشاره كرده است . اين كتاب در جواب چند سؤال است كه يكى از برادران مذهبى از ناصرخسرو كرده بود و او آنها را جواب داده و دشواريهاى آنها را گشوده و نفسهاى مؤمنان و مخلصان را از ترديد رهايى داده و به همين مناسبت كتاب را گشايش و رهايش ناميده است . وى نخست هر يكى از سؤالات آن برادر مذهبى را نقل مىكند و آنگاه جواب خود را ميآورد . بدين‌طريق سى سؤال و جواب هريك از آنها درين كتاب گرد آمده است . شيوهء نگارش اين كتاب البته همانست كه ناصرخسرو در ديگر آثار خود دارد با اين تفاوت كه در اينجا زبانى ساده‌تر و منطقى روشن‌تر دارد تا بهتر به كار حل مشكل سؤال‌كننده و نظاير او بيايد . كتاب بدينگونه آغاز مىشود « 1 » :\r\n« اما بعد اين مختصر چند مسائل مختلف فيه است كى در قلم آمد . مىگويد دانستم اى برادر از بسته گشتن مسئلهايى كه شبهت اندر آن بسيارست و كسى را نيافتم كه وى بگشادن آن توانايى داشت و لكن ما ترا اجابت كرديم در پرسيدن اين مسئلها و نام نهاديم اين كتابرا گشايش و رهايش از آنك سخن بسته را اندرو گشاده كرديم تا نفسهاى مؤمن مخلصان را اندرو گشايش و رهايش باشد . ما نيز چون از دوستان مكلفيم شرح بعضى ازين كلمات و نكته‌يى درين موضوع بگوييم تا جاى ديگر مكرر نبايد كرد ، اسم اين كتاب بگشايش بعضى ازين كلمات حق است اما رهايش را على الاطلاق مستجمع نيست و اين نكته از آن گفتم تا چون\r\n\r\n\r\n","description":"","footnote":"\r\n( 1 ) - نسخه‌يى ازين كتاب در كتابخانهء مرحوم حاج سيد نصر اللّه تقوى موجود است .\r\nرجوع شود ، به نمونهء سخن پارسى تأليف آقاى دكتر مهدى بيانى ص 233 - 238\r\n","page_name":" 897 ","page_number":911},
  {"content":"\r\n\r\nموضعى كه نه رهايش اشارت كرده شوذ ارباب معانى و اصحاب خرد دانند كى آن كدام نكته است . بسر سخن بازشويم ، اكنون سؤالهاى ترا اى برادر ياد كنيم و جواب هريك بشرح و بيان و برهان و حجت از آيات قرآن و دلايل از آفاق و انفس و طبايع و اركان همى آريم . . . »\r\n\r\nقابوسنامه\r\nقابوسنامه يكى از مهمترين كتب فارسى اواخر قرن پنجم هجريست .\r\nاين كتاب را امير عنصر المعالى كيكاوس بن اسكندر بن قابوس بن وشمگير بن زيار از امراى دانشمند خاندان زيارى تأليف كرده است . وى از زياريانى است كه بعد از منوچهر بن قابوس و على الخصوص پس از غلبهء تركمانان سلجوقى بر ايران ، حكومت مستقلى نداشته و تنها بعنوان اميرزادگان و مقتدرين محلى در قسمتى از طبرستان و بقول ابن اسفنديار « در كوهستانات » « 1 » باقى مانده بودند و ما به وضع آنان قبلا در همين كتاب اشاره‌يى كرده‌ايم « 2 » . چنان كه از اشارت امير كيكاوس در كتاب قابوسنامه مشهود است پدرش اسكندر داراى دستگاه امارت بود و كيكاوس او را امير ماضى خوانده « 3 » و او خود نيز امارت‌گونه‌يى داشته است ولى گويا اين امارت منحصر بقسمت محدودى از گرگان و طبرستان ، و بسيار ضعيف بود ، چنان كه او خود مدتى دراز بيرون از ولايت مىگذراند و بسبب آنكه زن او فرزند سلطان محمود غزنوى بود « 4 » مدتى دراز ازين ايام يعنى هشت سال در دستگاه سلطان مودود بسر برد « 5 » و چندى بغزو در هندوستان گذراند « 6 » و بغزو در سرحدات روم نيز رفت و سپس چند سال در گنجه نزد امير ابو السوار شاوور بن فضل ( فضلون ) پادشاه شدّادى ( 422 - 459 ) بسر برد و مدتى را نيز در سفر حج گذرانيد ، و اينها همه دليل است بر آنكه از اشتغالات سلطنتى و مملكت‌دارى فارغ بود . اما اشارات ديگرى كه در كتاب قابوسنامه دارد دليل بر آنست كه فى الجمله دستگاهى در سرزمين اجدادى داشت ليكن با قدرت سلاجقه از طرفى ، و توسعهء نفوذ آل باوند از طرفى ديگر ،\r\n\r\n\r\n","description":"","footnote":"\r\n( 1 ) - تاريخ طبرستان ج 2 ص 18\r\n( 2 ) - رجوع شود به همين كتاب ص 45 - 46\r\n( 3 ) - قابوسنامه چاپ آقاى سعيد نفيسى سال 1320 ص 277\r\n( 4 ) - ايضا همان كتاب ص 3\r\n( 5 ) - ايضا ص 376\r\n( 6 ) - ايضا ص 44\r\n","page_name":" 898 ","page_number":912},
  {"content":"\r\n\r\nمسلما براى او و ساير افراد خاندانش دستگاه سلطنت و حكومت چنان كه در سابق الايام داشتند ، باقى نمىماند .\r\nبرخى « 1 » چنين انديشيده‌اند كه عنصر المعالى بعد از بازگشت از گنجه باز بدربار غزنويان رفت و چندى در خدمت امير شيرزاد بن مسعود بن ابراهيم غزنوى كه از حدود 492 تا حدود 508 در زمان سلطنت پدر حكمران هندوستان بوده است ، بسر ميبرد و باشعارى از مسعود بن سعد سلمان استناد كرده‌اند كه در آن ذكر اميران دربار شيرزاد رفته و از آن ميان به « امير كيكاوس » نامى كه شجاع و جوانمرد و شاعر و مطلع از علوم بوده است ، اشاره شده است « 2 » و اگر اين انديشه را صواب بدانيم بايد قبول كنيم كه امير عنصر المعالى كيكاوس تا اواخر قرن پنجم ( بعد از حدود سال 492 ) يا اوايل قرن ششم ( پيش از حدود سال 508 ) زنده مانده باشد . وفات او را ابن اسفنديار « 3 » در سال 462 نوشته و اين قول نه تنها با انديشهء مذكور سازگار نيست بلكه با آغاز تأليف كتاب قابوسنامه در سال 475 هم سازش ندارد .\r\nعنصر المعالى پسرى بنام گيلانشاه داشته است كه كتاب قابوسنامه را براى او نوشت .\r\nابن اسفنديار گويد « . . . و پسر او ( يعنى پسر عنصر المعالى ) گيلانشاه بولايت او بنشست اما اندك مواضعى به تصرف ايشان ( يعنى زياريان ) مانده بود كه امراى سلجوقى بازستانده بودند و بعد از آنكه سلطان طغرل از راه گرگان بطبرستان آمد و مال و خراج بستاند بهر ناحيت عليحده وكيل و نايب بنشاند . . . » « 4 »\r\nعنصر المعالى چنان كه از قابوسنامه بصراحت آشكار است مردى دانشمند و مطلع از غالب فنون عهد خود بود و همين وسعت اطلاع باعث شد كه بتواند در قابوسنامه\r\n\r\n\r\n","description":"","footnote":"\r\n( 1 ) - آقاى سعيد نفيسى . رجوع شود بمقدمهء قابوسنامه چاپ وزارت فرهنگ ( سال 1320 ) ص 22 مقدمه\r\n( 2 ) -\r\n در برابر امير كيكاوس * خوب و رنگين نشسته چون طاوس . . . \r\nرجوع شود بديوان مسعود سعد سلمان چاپ مرحوم رشيد ياسمى ص 597 - 598\r\n( 3 ) - تاريخ طبرستان ج 2 ص 18\r\n( 4 ) - ايضا همان صحيفه\r\n","page_name":" 899 ","page_number":913},
  {"content":"\r\n\r\nدر مباحث مختلف وارد شود و مقدمات غالب فنون را با بيانى ساده و روشن بيان كند .\r\nوى اين كتاب را بدان قصد نوشته است كه اگر فرزندش بعد ازو امارت را حفظ كند و يا باضطرار كارهاى ديگر بپذيرد چگونه آنها را بادا رساند ، و نيز درين كتاب به قصد تربيت فرزند همهء رسوم را اعم از رسوم لشكركشى ، مملكت‌دارى ، اجتماعى و علوم و فنون متداول زمان ، مورد بحث قرار داده است و از همينجاست كه كتاب او حاوى اطلاعات ذيقيمت و متنوعى در مسائل مختلف مربوط بفرهنگ و آداب و عادات ايران در قرن پنجم گرديده و ازين حيث الحق منحصر است .\r\nروش انشاء عنصر المعالى درين كتاب همان شيوهء نثر مرسل فارسى است كه در قرن چهارم و پنجم معمول نويسندگان بوده است و اگر اختصاصى درين انشاء بخواهيم ، بايد آن را در كهنگى زبان و علاقهء مؤلف آن بآوردن بسيارى از اصطلاحات و تعبيرات و تركيبات به صورتى كه در زبان فارسى اوايل قرن پنجم متداول بوده است بدانيم ، و با آنكه كتاب قابوسنامه تقريبا همعهد با سياستنامه است ليكن زبان و انشاء آن خيلى كهنه‌تر از آن به نظر مىرسد .\r\nگويا نويسنده به همان نحو كه از متن كتاب برميآيد « 1 » اين كتاب را « نصيحت‌نامه » ناميده بود و محمد عوفى هم در جوامع الحكايات آن را بعنوان نصايحى كه كيكاوس به فرزند خود كرده بود ذكر مىكند و گويا اسم « قابوسنامه » بعدى باشد .\r\nعنصر المعالى خود قصد خويش را از تأليف كتاب و چگونگى ختم و سال اتمام آن در كتاب قابوسنامه آورده و بهتر است كه براى اطلاع نكات مذكور را از همان كتاب نقل كنيم . وى در آغاز كتاب نوشته است :\r\n« چنين گويد جمع‌كنندهء اين كتاب امير عنصر المعالى كيكاوس بن اسكندر بن قابوس بن وشمگير بن زيار ، مولى امير المؤمنين ، با فرزند خويش گيلانشاه ، كه بدان اى پسر . . . . چون من نام خويش در دايرهء گذشتگان ديدم مصلحت چنان ديدم كه پيش از آنكه نامهء عزل به من رسد نامه‌يى اندر نكوهش روزگار و سازش‌كار پيش از بهره‌يى از نيك‌نامى ياد كنم و ترا از آن بهره‌مند كنم ، بر موجب مهر پدرى ، تا پيش از آنكه دست زمانه ترا نرم كند ، خود به چشم عقل\r\n\r\n\r\n","description":"","footnote":"\r\n( 1 ) - قابوسنامه ص 6\r\n","page_name":" 900 ","page_number":914},
  {"content":"\r\n\r\nاندر سخن من نگرى و فزونى يا بى و نيكنامى هر دو جهان حاصل كنى . . . . و بدان اى پسر كه اين نصيحت‌نامه و اين كتاب مبارك شريف را بر چهل و چهار باب نهادم . . . »\r\nدر پايان كتاب هم پس از فراغ از تأليف ميگويد : « اكنون اى پسر بدان كه هرچه عادت من بود جمله را كتابى كردم از بهر تو ، و از هر علمى و هنرى و هر پيشه‌يى كه من دانستم فصلى ياد كردم ، و از هر علمى و هنرى و هر پيشه‌يى كه من دانستم فصلى ياد كردم ، در چهل و چهار باب اين كتاب ، و بدان اى پسر كه از خردى تا بپيرى عادت من اين بود و چنين بودم و شست و سه سال عمر را من بدين سيرت و بدين‌سان بپايان بردم و اين كتاب آغاز كردم در سنهء خمسن و سبعين و اربعمائه . . . »\r\nعنصر المعالى به زبان فارسى و طبرى هم اشعارى متوسط ميسرود كه خود قسمتى از آنها را در قابوسنامه نقل كرده و از آن جمله است اين چند رباعى :\r\n گر يار مرا نخواند و با خود ننشاند * وز درويشى مرا چنين خوار بماند\r\nمعذورست او كه خالق هر دو جهان * درويشان را بخانهء خويش نخواند \r\n* * *\r\n ما را صنما بدى همى پيش آرى * وز ما تو چرا اميد نيكى دارى\r\nرو رو جانا غلط همى پندارى * گندم نتوان درود چون جو كارى \r\n* * *\r\n گفتم كه درِ سراى زنجيرى كن * با من بنشين و بر دلم ميرى كن\r\nگفتا كه سپيدهات را قيرى كن * سودا چه پزى پير شدى پيرى كن \r\n* * *\r\n گر بر سر ماه برنهى پايهء تخت * ور همچو سليمان شوى از دولت و بخت\r\nچون عمر تو پخته گشت بربندى رخت * كآن ميوه كه پخته شد بيفتد ز درخت \r\n* * *\r\n گرچه بجفا پشت مرا دادى خم * من مهر تو از دلم نگردانم كم\r\nاز تو نبرم از آنكه اى شهره صنم * تو خفته‌اى و بخفته بر نيست قلم \r\n* * *\r\n\r\n","description":"","footnote":"","page_name":" 901 ","page_number":915},
  {"content":"\r\n\r\n تا دور شدى شد ستم اى روى چو ماه * انديشه فزون و صبر كم حال تباه\r\nتن چون نى و بر چو نيل و رخساره چو كاه * انگشت بلب گوش بدر چشم به راه \r\n* * *\r\n گر شير شود عدو چه پيدا چه نهفت * با شير بشمشير سخن بايد گفت\r\nكآنرا كه بگور خفت بايد بىجفت * با جفت به خانه درنمىبايد خفت \r\n\r\nتفسير سورآبادى\r\nاين تفسير فارسى از نمونه‌هاى عالى نثر پارسى است كه در قرن پنجم تأليف شده است . مؤلف آن بنابر قول حمد اللّه مستوفى « 1 » و حاج خليفه « 2 » « ابو بكر عتيق بن محمد الهروى السورآبادى » و از معاصران الب‌ارسلان سلجوقى بود و اگر اين قول درست باشد بايد سورآبادى در حدود 455 - 465 كه دورهء سلطنت سلطان الب ارسلانست زنده بوده باشد و بنابرين در اواسط قرن پنجم هجرى زندگى ميكرده است . از تفسير سورآبادى نسخى در كتابخانهاى موزهء ايران باستان و اينديا آفيس « 3 » انگلستان و كتابخانهاى برلين و درسدن و چند نسخه در كتابخانهاى استانبول و غيره موجود است ، نثر اين كتاب از جمله نثرهاى شيواى پارسى و پر از لغات و اصطلاحات و ترجمهء تحت اللفظ عبارات و تركيبات قرآن به زبان درى است ، و چون مؤلف كوشيده است در هريك ازين موارد كلمه‌يى و تركيبى بدست آورد ، كتاب او در حكم كتاب لغت سودمندى براى زبان پارسى درآمده است . « 4 »\r\n\r\nلغت فرس\r\nاين كتاب از مهمترين و قديمترين كتب موجود لغت است بپارسى . مؤلف آن ابو منصور على ابن احمد اسدى طوسى است كه پيش ازين ذكر او بتفصيل رفته است « 5 » . وى كتاب خود را بتحريض اردشير بن\r\n\r\n\r\n","description":"","footnote":"\r\n( 1 ) - تاريخ گزيده چاپ ليدن ص 806\r\n( 2 ) - كشف الظنون چاپ تركيه بند 449\r\n( 3 ) -  India Office \r\n( 4 ) - رجوع شود بمقالهء آقاى دكتر مهدى بيانى بعنوان « تفسير فارسى عتيق يا سورآبادى » در مجلهء پيام نو .\r\n( 5 ) - رجوع شود به همين كتاب ص 403 - 421\r\n","page_name":" 902 ","page_number":916},
  {"content":"\r\n\r\nديلمسپار القطبى النجمى شاعر تأليف كرده و اين شاعر كه ظاهرا شاگرد اسدى بود ، همانست كه نسخهء كتاب ترجمان البلاغهء رادويانى به خط او موجود است . كتاب لغت فرس را اسدى براى آن نوشت تا شاعران معاصر او در اران و آذربايجان كه با بعضى از لغات مستعمل در خراسان و ماوراء النهر آشنايى نداشتند ، بتوانند مشكلات لغوى خود را در زبان درى مرتفع كنند و به همين سبب براى ايضاح هريك از آن لغات بذكر شاهد يا شواهدى از شاعران مشرق مبادرت نمود . ترتيب كلمات در لغت فرس برحسب حروف اواخر آنهاست . اين كتاب را يك بار پول هورن « 1 » بسال 1898 در آلمان طبع كرد و ديگربار طبع مصحّحى از آن با مقابلهء چند نسخه بدست مرحوم مغفور عباس اقبال آشتيانى بسال 1319 در تهران صورت گرفت . اسدى در مقدمهء كتاب خود گفته است :\r\n« بدان كه فخر مردم بر جانوران ديگر بسخن گفتن است ، و سخن را تمامى بمعنى است ، و از دوگونه آمده است : يكى گونهء نظم است و ديگر نثر ، و اندر كتاب منطق آنچه در باب سخن گفتن باشد همه گفته‌اند ، و غرض ما اندرين لغات پارسى است ، كه ديدم شاعران را كه فاضل بودند و ليكن لغات پارسى كم ميدانستند . و قطران شاعر كتابى كرد و آن لغت‌ها بيشتر معروف بودند ، پس فرزندم حكيم جليل اوحد اردشير بن ديلمسپار النجمى الشاعر ادام اللّه عزه ، از من كه ابو منصور على بن احمد الاسدى الطوسى هستم ، لغت‌نامه‌يى خواست ، چنان كه بر هر لغتى گواهى بود از قول شاعرى از شعراى پارسى و آن بيتى بود يا دو بيت ، و به ترتيب حروف آباتا ساختم .\r\nپس بنگريد تا آخر حروف آن لغت كدامست و از حرفها بباب آن حروف ياد شود تا زود بيابد و ابتدا از الف كردم و به ترتيب ساختم تا حرف يا . و اللّه اعلم . »\r\n\r\nتاج التراجم\r\nاين كتاب كه به تفسير اسفراينى نيز مشهور است از جملهء كتب بسيار مهم تفسير به زبان پارسى است كه بايد در اواسط قرن پنجم يا اوايل نيمهء دوم آن قرن تأليف شده باشد . مؤلف آن امام عماد الدين ابو المظفر شاهپور ( شاهفور - شهفور ) شافعى است كه بسال 471 وفات يافت . اين كتاب به چند مجلس منقسم گرديده و در هر مجلس سوره‌يى از سور ترجمه و تفسير شده است .\r\nحاج خليفه اين كتاب را در ذيل « تاج التراجم فى تفسير القرآن للاعاجم » ذكر كرده و\r\n\r\n\r\n","description":"","footnote":"\r\n( 1 ) -  Paul Horn \r\n","page_name":" 903 ","page_number":917},
  {"content":"\r\n\r\nمؤلف آن را « امام شاهفور طاهر بن محمد الاسفراينى » دانسته است « 1 » . در نسخهء تاج التراجم موجود در كتابخانهء ملى پاريس لقب و كنيهء « عماد الدين ابو المظفر » بر آنچه حاج خليفه آورده اضافه مىشود . نسخه‌يى ازين كتاب كه مجلد دوم آنست در كتابخانهء مدرسه سپهسالار موجود و مشتمل بر تفسير قرآن از سورهء مريم تا آخر قرآنست « 2 » . در كتابخانهء دانشگاه تهران نسخه‌يى عكسى از كتابخانهاى تركيه محفوظ است . درين كتاب نخست ترجمهء هر آيه‌يى كلمه به كلمه ميآيد و آنگاه مقاصد و معانى آيات و قصص و شأن نزول آنها باختصار مذكور ميافتد .\r\n\r\nآثار نظام الملك\r\nسيد الوزرا قوام الدين نظام الملك ابو على حسن بن ابو الحسن على بن اسحق بن العباس الطوسى ، وزير و نويسندهء معروف ، در روز جمعه 15 يا 21 ذى القعدهء 408 يا 410 در نوغان از قراء رادكان طوس ولادت يافت « 3 » .\r\nجدش اسحق دهقانى بود از ناحيهء بيهق كه چهار پسر داشت بنام ابو الحسن على و احمد و محمد و ابو نصر . ابو الحسن على فرزند بزرگتر را سه پسر بود بنام نظام الملك حسن ، فقيه اجل ابو القاسم عبد اللّه ، و ابو نصر اسمعيل .\r\nابو الحسن على پس از مرگ پدر به خدمت ابو الفضل سورى بن المعتز كه از جانب غزنويان حكومت خراسان داشت پيوست و خدمت او ميكرد تا از جانب وى عمل و بندارى طوس يافت و سالها درين شغل باقى ماند و همانجا زن اختيار كرد و ابو على حسن در آن شهر به دنيا آمد « 4 » .\r\nابو على حسن كه بعدها لقب نظام الملك و رضى امير المؤمنين يافت ، دوران كودكى خود را در شهر طوس گذراند و همانجا به تحصيل اشتغال داشت و چنان كه خود حكايت كرده بود ، صوفى مشهور ابو سعيد ابو الخير ويرا در همين شهر بر سر كوى ترسايان ديده و باشارت « خواجهء جهان » خوانده بود « 5 » ، و او اين عارف را دوبار ديگر\r\n\r\n\r\n","description":"","footnote":"\r\n( 1 ) - كشف الظنون بند 268\r\n( 2 ) - فهرست كتابخانهء دانشكدهء معقول و منقول در مدرسهء عالى سپهسالار ج 1 ص 78 - 79\r\n( 3 ) - وفيات الاعيان لابن خلكان - تاريخ بيهق ص 76 ؛ تجارب السلف ص 266\r\n( 4 ) - تاريخ بيهق ص 78 - 79\r\n( 5 ) - اسرار التوحيد چاپ نگارنده ص 67\r\n","page_name":" 904 ","page_number":918},
  {"content":"\r\n\r\nدر ميهنه و نشابور هم زيارت كرد « 1 » . نظام الملك در يازده سالگى قرآن فراگرفت و سپس در طوس و نشابور و مرو فقه شافعى و حديث آموخت و چندى بعد در شهر بلخ به خدمت ابو على بن شاذان درآمد و بدبيرى وى اشتغال جست ، و چون ابو على بعد از استيلاى سلجوقيان بر بلخ سمت وزارت جغرى بيك يافت ، نظام الملك را هم در خدمت خود باقى گذاشت و بدبيرى الب‌ارسلان گماشت . بعد از آنكه الب‌ارسلان بجاى پدر خود حكومت همهء خراسان يافت ، نظام الملك را در سال 451 بوزارت برگزيد . و چهار سال بعد يعنى بعد از وفات عم خود طغرل ( 455 ) و ارتقاء بمقام سلطنت و خلع عميد الملك كندرى ، نظام الملك را بجاى او وزارت ممالك سلجوقى داد ( يكشنبه 13 ذى الحجهء سال 455 ) و ازين پس نظام الملك همواره در مقام خود باقى بود تا در سال 485 بر اثر اختلاف با تركان خاتون بر سر جانشينى ملكشاه و ترجيح بركيارق بر محمود ، و سعايت مخالفان ، بقولى از وزارت بر كنار شد و يا بنابر بعض اقوال دست او را از كارها كوتاه كردند ، و اندكى بعد در راه بغداد بدست يكى از فدائيان حسن صباح بنام بو طاهر ارّانى بقتل رسيد ( دهم رمضان سال 485 ) . مجموع مدت وزارت نظام الملك سى سال بود و درين مدت خواجه در حل و عقد امور كشور دخالت مستقيم داشت و بسيارى از فتوحات سلاجقه و پيشرفتهاى سريع آنان در امور داخلى مملكت مديون لياقت و كياست او بود و به همين سبب با مرگ او شيرازهء كار سلاجقه از هم گسيخته شد و كارى كه او بنظام آورده بود از نظم و نسق افتاد .\r\nخواجه نظام الملك از باب ارادتى كه بفقها و متصوفه داشت ، مدارس و خانقاههاى بسيار بنا نهاد كه ما پيش ازين بدانها اشارت كرده‌ايم . وى همواره فقها و عرفا را به خود نزديك و از جوائز و نفقات فراوان و مستمر برخوردار ميكرد .\r\nتجاربى كه نظام الملك در ساليان ممتد وزارت فراهم آورده بود ، در كتابى بنام سياستنامه يا سير الملوك يا پنجاه فصل جمع شده است و امروز يكى از جملهء بهترين آثار ادبى فارسى شمرده مىشود . اين كتاب در سلاست انشاء و جزالت عبارت و روشنى مطالب و\r\n\r\n\r\n","description":"","footnote":"\r\n( 1 ) - اسرار التوحيد ص 98 - 99 و 194 - 195\r\n","page_name":" 905 ","page_number":919},
  {"content":"\r\n\r\nتنوع موضوع ، در ميان كتب فارسى كم‌نظير است و همچنانكه در خاتمهء كتاب آمده « درين كتاب هم پند است و هم مثل است و هم تفسير قرآن و هم اخبار حضرت رسول صلى اللّه عليه و سلم و قصص انبياء عليه السلام و هم سيرت و حكايت پادشاهان عادلست .\r\nاز گذشتگان خبر است و از ماندگان سمر است و با اين همه درازى مختصر است . و شايستهء پادشاه دادگر است . » سياستنامه مخصوصا از لحاظ سادگى انشاء و روانى آن قابل توجهست . كلام نويسنده درين كتاب بدرجه‌يى از روانى است كه هنوز بعد از گذشت صدها سال طراوت و تازگى خود را از دست نداد . درين نثر روان فصيح و منسجم هيچ كلمه بىمورد نيامده و دور از لزوم نيست و جمله‌هاى كوتاه و صريح آن هيچگونه ابهامى در معنى باقى نگذاشته است .\r\nدرين باب ترديدى نيست كه سياستنامه در بسيارى از موارد با اشتباهات تاريخى همراهست اما اين نكته را هم نميتوان انكار كرد كه بسيارى از اطلاعات مهم تاريخى در آن گرد آمده است و اگرچه مقصد غايى نويسنده گرد آوردن اطلاعات تاريخى درين كتاب نبود ، ليكن او بمناسبت هرجا كه لازم بود حكايتى از حوادث تاريخى و سياسى ايران در دوره‌هاى مقدّم ذكر كرده است تا درسهاى عبرتى در كار جهاندارى باشد و همين حكايات تاريخى در برخى از موارد حاوى اطلاعاتى است كه در جاى ديگر به تفصيلى كه در سياستنامه مىبينيم ، ملاحظه نميشود .\r\nنكتهء ديگرى كه در سياستنامه قابل ذكر ميتواند بود ، آنست كه از آن ميتوان اطلاعات ذيقيمتى در باب تشكيلات سياسى و مملكتى ايران در دورهء پيش از غلبهء مغولان و خاصه در دورهء سلجوقيان بزرگ بدست آورد و اين جنبهء خاص است كه سياستنامه را در شمار كتب معرّف فرهنگ و تشكيلات اجتماعى ايران ، در عهود قديم ، قرار مىدهد .\r\nتأليف اين كتاب باشارهء سلطان ملكشاه بوده است و اين معنى از اشارهء صريح خواجه در مقدمهء كتاب برميآيد آنجا كه گفته است : « . . . بنده را فرمود كه بعضى از سير نيكو ، از آنچه پادشاهان را از آن چاره نباشد ، بنويس و هرچيزى كه پادشاهان به كار داشته‌اند و اكنون شرط آن بجاى نمىآرند ، چه پسنديده و چه ناپسنديده ، آنچه بنده را از ديده و دانسته و\r\n\r\n","description":"","footnote":"","page_name":" 906 ","page_number":920},
  {"content":"\r\n\r\nشنيده و خوانده فراز آمد ، ياد كرده شد ، و بر حكم فرمان عالى اين چند فصل ياد كرده شد »\r\nخواجه بر اين فرمان كتابى در رموز مملكت‌دارى و رسوم پادشاهان پيشين ، ترتيب داد و آن را با خود داشت تا در سفرى كه با ملكشاه عازم بغداد بود ، يعنى در سال 485 اجزاء آن كتاب را بنويسندهء كتابهاى خاص پادشاه سپرد تا از سواد ببياض آرد « 1 » و او يعنى محمد مغربى بعد از حادثهء قتل نظام الملك آن را مرتب كرد و اين كار مسلما در عهد سلطنت محمد بن ملكشاه ( 492 - 511 ) انجام شده است چه آنجا كه از القاب ملوك سخن ميرود چنين گويد :\r\n« . . . امير المؤمنين المقتدى بامر اللّه القاب سلطان ملكشاه قدس اللّه روحه العزيز را معز الدنيا و الدين نوشت ، پس از وفات او انار اللّه برهانه سنت گشت . سلطان بركيارق را ركن الدنيا و الدين و محمود را ناصر الدنيا و الدين و اسمعيل را محيى الدنيا و الدين و سلطان محمد را غياث الدنيا و الدين خلد اللّه ملكه . . . » « 2 » .\r\nنظام الملك هنگامىكه خود كتاب را بمجلس پادشاه تقديم ميداشت ، آن را در سى و نه باب مرتب كرده بود ، و چون پادشاه آن را پسنديد « بس مختصر بود ، بعد از آن درافزود و نكتهايى كه لايق هر بابى بود در او زياد كرد و بلفظ هرچه روشن‌تر و آسانتر شرح داد » « 3 » .\r\nاز نظام الملك مكتوبى در دست است كه به نظام الدين ابو الفتح فخر الملك پسر خود ، هنگامى كه وى در عهد الب‌ارسلان بهمراه ملكشاه مأمور فارس شده بود ، نوشته و اين فخر الملك همانست كه بعد از نظام الملك بوزارت بركيارق رسيد و بسال 500 كشته شد . ازين مكتوب كه در ذكر شرايط وزارت و بعضى وصايا و سفارشها بفخر الملك نوشته شده ، نسخى بعنوان وصاياى نظام الملك « 4 » يا دستور الوزارة « 5 » موجود است .\r\nرسالهء ديگرى بنام قانون الملك « 6 » بنظام الملك نسبت داده‌اند كه آنچه به نظر رسيده قسمتى از سياستنامه پنداشته مىشود .\r\n\r\n\r\n","description":"","footnote":"\r\n( 1 ) - سياستنامه چاپ مرحوم اقبال آشتيانى ص 298 - 299\r\n( 2 ) - ايضا ص 195\r\n( 3 ) - ايضا ص 299\r\n( 4 ) - فهرست نسخ فارسى كتابخانهء ملى پاريس ج 2 ص 32\r\n( 5 ) - نمونهء سخن پارسى ص 206\r\n( 6 ) - ايضا ص 210\r\n","page_name":" 907 ","page_number":921},
  {"content":"\r\n\r\nاستاد فاضل آقاى مجتبى مينوى در مجموعه‌يى از كتبخانهء نافذ پاشا ( استانبول ) بشمارهء 328 وصيت‌نامه‌يى از خواجه نظام الملك يافته است كه سبك انشاء آن شباهت فراوان بسياستنامه دارد و چون خواجه در آن اشارهء صريح دارد بر اينكه خود در حال صحت و سلامت عقل اين عبارات را نوشته است ، پس در انتساب آن بنظام الملك ترديدى جائز نيست . وزير مشهور سلجوقى درين وصيت‌نامه برادر خود فقيه اجل را وصىّ خود قرار داده و فرزندان و عورات را به دو سپرده است . از لحن عبارات خواجه آشكار است كه اين وصيت‌نامه را در اواخر عمر خود و آنگاه كه مخالفان او در دربار ملكشاه قوت ميگرفته‌اند ، نگاشته است و اين حالت برخى از موارد سياستنامه را به ياد ميآورد كه نظام الملك پادشاه سلجوقى را از تغلّب مخالفان خود كه بيشتر از شيعه و به نظر وزير بدخواه مملكت بوده‌اند ، برحذر ميدارد . آقاى مينوى از مجموعهء مذكور و وصيت‌نامه عكس برداشته‌اند و آن عكس اينك در كتابخانهء مركزى دانشگاه محفوظست « 1 » اين عبارات از وصيت‌نامهء مذكور ذكر مىشود :\r\n« همى گويد ابو على الحسن بن على بن اسحق ، با عقل تمام در حال جواز اقرار و صحت عقل و اعتقاد درست ، كه . . . از درياى زندگانى بساحل رسيدم و هم برين جملت همىروم . . . و برادر خويش خواجهء فقيه را وصى كردم اندر آنچه حطام دنياييست بر موجب فرايض اللّه برود . . .\r\nو آنچه از فرزندان اطفال‌اند مادر ايشان را بشوى دهد و اطفال را نزديك خويش آرد و نصيب ايشان نگاه دارد و در تعلم و تأديب ايشان جد و شفقت نمايد و چون خبر وفات ما به دو رسد شرط عزا بجاى آرد و ماندگان را خاصه عورات را خرسندى دهد و بدرگاه آيد و دوستان ما را از ترك و تاژيك ببيند و بتوسل ايشان به خدمت مجلس عالى سلطانى رسد و بگويد اين پير گفتست كه مرا درين دولت خدمتهاى پسنديده است و آثار مشهور ، و اولياى نعمت را بر من حق نعمت ، هرگز خلافى نكرده‌ام و خيانتى روا نداشته‌ام و از شفقت و خدمتكارى هيچ بازنگرفتم و خزانه و رعيت آبادان داشتم . و مخالفان دولت را از پيش برداشتم ، و جهان بعدل و انصاف ايمن گذاشتم ، آنچه كرده‌ام در صلاح دولت و مصلحت كافهء رعيت ، پس از وفات من ظاهر شود . چون تدبير جهان به ديگرى منوط گردد ، و تقدير و قياس\r\n\r\n\r\n","description":"","footnote":"\r\n( 1 ) - رجوع شود به مجلهء دانشكدهء ادبيات شمارهء 2 سال 4 ، مقالهء « از خزائن تركيه » بقلم آقاى مجتبى مينوى ص 68 - 69\r\n","page_name":" 908 ","page_number":922},
  {"content":"\r\n\r\nو ظن چنانست كه هيچ‌كس پس من يك ماه شغل جهان بر نظام راست نتواند راندن . . ، من رفتم و خلايقى انبوه ، خرد و بزرگ ، بيشتر از آن اطفال ، گذاشتم . در معنى ايشان اعتماد بر فضل ايزد تعالى است ، ديگر بر حسن رأى سلطان . . . كه حال و دخل من پوشيده نبوده است ، بحيلت و نام و ننگ روزگار همى گذاشته‌ام و به ظاهر تجملى و ستورى و كلوخى و غلامى همى داشته‌ام كه ازين چاره نبوده است ، اما در باطن من هيچ نبوده است و نيست . . . »\r\n\r\nآثار شهمردان بن ابى الخير\r\nوى از منجمين و علماى ايران در اواخر قرن پنجم است كه ازو دو كتاب در دست داريم يكى روضة المنجمين كه بسال 466 نوشت و ديگرى نزهت‌نامهء علايى كه بنام علاء الدوله خاصبك ابو كاليجار كرشاسف بن على بن فرامرز بن علاء الدوله محمد بن دشمنزيار كاكويه تأليف شده است .\r\nتأليف نزهت‌نامه بايد بعد از سال 488 اتفاق افتاده باشد زيرا دورهء امارت كرشاسف بن على ازين سال ببعد است كه پدرش در جنگ ميان بركيارق و تتش بقتل رسيد « 1 » و بنا بر بعضى قرائن تأليف كتاب بين سال 506 و 513 صورت گرفته است « 2 » . نثر اين هر دو كتاب كهنه و روان و داراى همان اختصاصات كتب مشهور اواخر قرن پنجم است .\r\nنويسنده كوشيده است كه در كتابهاى خود « سخنهاى متداول » به كار برد يعنى از آوردن « درى ويژهء مطلق كه از تازى دشوارتر است » اجتناب كند و به همين سبب كتابهاى او از نقص‌هايى كه در ديگر كتب علمى هم‌زمان وى وجود دارد يعنى تعمد درآوردن كلمات درى حتى در مواردى كه كار بترجمه از اصطلاحات عربى بكشد ، بر كنار است . وى در آغاز روضة المنجمين گفته است :\r\n« و بيشترين سببى اندر جمع اين كتاب آن بود كه بيشتر تصنيفها كه همى بينيم آنست كه حشو از نكت فزونتر است ، و اين از چند سبب مىافتد ، اولا آنچه مؤلف دعوى آن مىكند كه من آن‌چنان مشروح بگويم كه از اصل باستاد حاجت نباشد ، و اين محال انديشه‌يى بود چه بر همه حال تا بنياموزد ضبط آن معنى نتواند كردن . دوم آنكه چون فصلى همى گويد علم خويش اندر آن ميانه عرض كند و پايهء خويش بنمايد بفزونى ، لاجرم خواننده و متعلم\r\n\r\n\r\n","description":"","footnote":"\r\n( 1 ) - رجوع شود به همين كتاب ص 39\r\n( 2 ) - زيرا از كتاب كائنات جو ابو حاتم اسفزارى كه بعد از سال 506 فوت كرده است در نزهت‌نامه استفاده شده و از جانبى ديگر اين كتاب بنام كرشاسف بن على است و او در سال 513 بفرمان سلطان محمود بن محمد بن ملكشاه مقيد و محبوس شد ( آقاى مدرس رضوى . مقدمه آثار علوى )\r\n","page_name":" 909 ","page_number":923},
  {"content":"\r\n\r\nازين بازماند و بدان نرسد ، سيم آنچه هر نوع از چند تصنيف با دست همى آيد و بسيارى همى افتد كه متعلمى فصلى داند و ليكن بوقت حاجت نداند كه آن هست يا نه امّا شبهه حاصل آيد و امّا بتكرار حاجت افتد ، چهارم آنكه هر فصلى را چيزى به دو بندند از نامهاى مخالف و رايهاى متفاوت و علمهاى مشكل تا دل نفور شود و طبع خستگى يابد ، و اگر راه آسانى نمايند خود آن هيچ به كار نيايد . و از همه طرفه‌تر آنست كه چون كتابى بپارسى كنند ، گويند از بهر آن بدين عبارت نهاديم تا آنكس كه تازى نداند بىبهره نماند ، پس سخنهايى همى گويند درى ويژهء مطلق كه از تازى دشوارتر است و اگر سخنهاى متداول گويند دانستن آسان‌تر بود » « 1 » :\r\nدر مقدمهء نزهت‌نامهء علايى چنين آورده است « 2 » :\r\n« چون مدتى در گرگان و استراباد بر عطلت بماندم از صناعت خويش و آن دبيرى ، و استقامت روزگار ناهموار ناموافق پيش آمد ، و گفتار حق پيغامبر صلوات اللّه عليه : « من أعان ظالما سلّطه اللّه عليه » در من كار كرد ، و اگرچه اولياء النعم اعزّ اللّه نصرهم از درگاه عالى اعلاه اللّه ، خداونديها فرمودند و شفقتهاى بىپايان نمودند و پيش‌خدمت خواندند ، از آنچ اسباب موانع مستولى بود ، توفيق مساعدت ننمود . از بهر آسايش و تزجية الايام « 3 » چند كتاب تصنيف كردم . از آنجملت يكى كتاب البدايع است در خواص و منافع طبايع و چند علم ديگر ، كه از كتب بسيار برگزيده بودم و جمع كرده ، پس از بهر آنك بتازى بود خواستم تا فايدت آن متداول و منتشر گردد ، و ميان خواصّ و عوامّ عامّ باشد ، كتابى ساختم بپارسى درى و بر آن زيادت و نقصان كردم چنانك بايست ، و ترتيب بگردانيدم و از چند نوع ديگر كه در آن كتاب نيست ، در اينجا از هريك طرفى درآوردم و بر دوازده مقالت نهادم اندر دو قسم . . . . .\r\nچون مدتى روزگار بپرداختن تأليف اين كتاب برآمد ، و از زيادت و نقصان كردن فارغ شده بودم ، آن را عدتى و ذخيرتى همى ساختم تا بدان خويشتن را در مجلس عالى خداوندى امير اجلّ مؤيد مظفر منصور ملك عادل عضد الدين ظهير الاسلام علاء الدولة و جمال الملة و فخر الامة شمس الملوك سيد الامراء مرزبان الديالم خاصبك ابو كاليجار كرشاسف حسام امير المؤمنين اعز اللّه نصره ابن الامير المؤيد ملك طبرستان على بن شمس الملوك فرامرز بن الملك العادل علاء الدولة محمد بن دشمنزيار رضى اللّه عنهم و قدّس أرواحهم ، عرضه كنم و عذر تقصير و تأخير به خدمت ناپيوستن نموده باشم ، از بهر زينت و بزرگ داشتن ، اين كتاب را\r\n\r\n\r\n","description":"","footnote":"\r\n( 1 ) - نمونهء سخن پارسى ص 170 - 171\r\n( 2 ) - منقول از نسخهء مصحّح آقايان كمپانيونى و محمد خوانسارى .\r\n( 3 ) - تزجيه : گذراندن وقت .\r\n","page_name":" 910 ","page_number":924},
  {"content":"\r\n\r\nنزهت‌نامهء علائى نام نهادم . تا چون خداوند عز نصره در آن تأمل فرمايد ، نيكبختى بدين بندهء دعاگوى پيوندد [ و 
  ] سر در آسمان افتخار كشد . و چون آفتاب آن دولت قاهره ثبتها اللّه بر او تابد ، از سر تازه شود و از آسايش و سود آينده رنج و زيان گذشته فراموش كند .\r\nو از بهر آنچ زبان بنده از نشر مكارم و معالى مجلس عالى قاصر است ، و داند كه عبارت گوينده به وصف آن همت بلند نرسد ، و خاطر مساعدت ننمايد ، بدانچ اداى بعضى نتواند كردن ، در دعاى خير بيفزود و جهد المقلّ را كار فرمود و در ياد كردن فصلى چند دليرى نمود و خواست كه اول بر گفتار خويش حجت و دليل بنمايد . . . . »\r\n\r\nرسائل خواجه عبد الله انصارى\r\nشيخ الاسلام ابو اسمعيل عبد اللّه بن محمد الانصارى الهروى « 1 » از اعقاب ابو ايّوب الانصارى صاحب رحل پيغامبر است كه هنگام هجرت از مكه بمدينه بار خود را در منزل وى فرود آورد و ابو ايوب انصارى در زمان خلافت عثمان با احنف بن قيس بخراسان آمده و در هرات ساكن شده بود . مادرش از اهل بلخ بود و او خود در هرات بسال 396 ولادت يافت و از خردى باز زبانى گويا و طبعى توانا داشت چنان كه شعر عربى و پارسى نيك ميسرود و جودت ذهن او چندان بود كه هم در جوانى در علوم ادبى و دينى و حفظ اشعار عرب شهرت داشت و على الخصوص در حديث توانا و صاحب اطلاعات و املاء كثير بود « 2 » و در فقه روش احمد بن حنبل داشت . وى در تصوف از شيخ ابو الحسن خرقانى تعليم گرفته و جانشين او بود و علاوه بر او از مشاهير متصوفهء عهد خود مانند شيخ ابو سعيد ابو الخير نيز فايده‌ها برگرفت . اقامتش بيشتر در هرات بود و در آنجا بتعليم و ارشاد اشتغال داشت تا بسال 481 درگذشت « 3 » .\r\nوى شعر ميسرود و بسيارى از اشعار خود را در رسالات خويش آورده است و از آن ميان بنقل بعضى مبادرت مىشود :\r\n\r\n\r\n","description":"","footnote":"\r\n( 1 ) - عناوين و القاب و نسب او در آغاز طبقات صوفيه كه باملاء خواجه باقى مانده است و دربارهء آن سخن خواهيم گفت چنين است : شيخ الاسلام امام الائمة ابو اسمعيل عبد اللّه بن ابى منصور محمد بن ابى معاذ على بن احمد بن على بن جعفر بن منصور بن ابى منصور الانصارى .\r\n( 2 ) - نفحات الانس ص 303 - 306\r\n( 3 ) - رياض العارفين ص 50\r\n","page_name":" 911 ","page_number":925},
  {"content":"\r\n\r\n در عشق تو گه مست و گهى پست شوم * وز ياد تو گه نيست گهى هست شوم\r\nدر پستى و مستى ار نگيرى دستم * يكبارگى اى نگار از دست شوم \r\n* * *\r\n دى آمدم و نيامد از من كارى * امروز ز من گرم نشد بازارى\r\nفردا بروم بىخبر از اسرارى * ناآمده به بودى ازين بسيارى \r\n* * *\r\n هر دل كه طواف كرد گرد در عشق * هم خسته شود در آخر از خنجر عشق\r\nاين نكته نوشته‌ايم بر دفتر عشق * سر دوست ندارد آنكه دارد سر عشق \r\n* * *\r\n اى هرچه ترا مراد آن بايد كرد * ديدار ترا نثار جان بايد كرد\r\nگر كار بر غم پاسبان بايد كرد * جان در سر كار دوستان بايد كرد \r\nليكن شهرت انصارى از بابت اشعار قليلى نيست كه ازو مانده بلكه از باب رسالات و كتب مشهورى است كه پديد آورده و ازو در دست داريم . از ميان اين آثار يكى ترجمه و املاء طبقات الصوفيهء سلّمى است بلهجهء هروى كه جداگانه از آن ياد خواهيم كرد ، و ديگر تفسيرى كه بر قرآن نوشته بود و همانست كه اساس كار ميبدى در تأليف كشف الاسرار و عدة الابرار معروف بتفسير خواجه عبد اللّه انصارى قرار گرفت و آن را نيز جداگانه مذكور ميداريم . و ديگر رسالات او كه از همهء آثار ديگرش مشهورتر و عبارتست از رسائلى كه بنثر موزون شبيه بنثر مسجع نوشته است مانند مناجات‌نامه ، نصايح ، زاد العارفين ، كنز السالكين ، قلندرنامه ، محبت‌نامه ، هفت حصار ، رسالهء دل و جان ، رسالهء واردات ، و الهىنامه .\r\nدربارهء سبك سخن خواجه عبد اللّه انصارى پيش ازين بحثى مستوفى كرده‌ايم و اينك اطالهء كلام را درين باب زائد ميدانيم و از آن درمىگذريم .\r\n\r\nطبقات صوفيه\r\nطبقات صوفيه يكى از آثار بسيار معتبر پارسى و از كتب مشهور خواجه عبد اللّه انصارى است . چنان كه ميدانيم طبقات الصوفيه\r\n\r\n","description":"","footnote":"","page_name":" 912 ","page_number":926},
  {"content":"\r\n\r\nرا اصلا ابو عبد الرحمن محمد بن حسين السلّمى نيشابورى ( م . 412 ) به زبان تازى تأليف كرده و آن را بر بيان احوال و اقوال پنج طبقه از مشايخ وقف نموده بود . خواجه عبد اللّه انصارى بنابر آنچه جامى گفته است « 1 » : « آن را در مجالس صحبت و مجامع تذكير و موعظت املا مىفرموده‌اند ، و سخنان ديگر بعضى از مشايخ كه در آن كتاب مذكور نشده ، و بعضى از اذواق و مواجيد خود بر آن مىافزوده و يكى از محبان و مريدان آن را جمع مىكرده ، و در قيد كتابت مىآورده ، و الحق آن كتابيست لطيف و مجموعه‌ييست شريف مشتمل بر حقايق و معارف صوفيه ، و دقائق لطائف اين طايفهء عليه ، اما . . . به زبان هروى قديم كه در آن عهد معهود بوده وقوع يافته . . . » اين اشارت مسلم مىدارد كه كتاب طبقات باملاء هروى خواجه عبد اللّه مشهور و مورد استفادهء خانقاهيان بوده است و پيداست كه زبان هروى هم چنان كه ميدانيم ، لهجه‌يى از لهجات متقارب بپارسى درى و براى همهء آنان كه بادبيات پارسى درى آشنايى دارند فهم آن دور از اشكال بود . با اينحال چنان كه خواهيم ديد نسخهء اين كتاب اندك‌اندك مورد تصرف قرار گرفت چنان كه امروز آثار لهجهء محلى را در آن بندرت ميتوان يافت .\r\nيكى از شاگردان خواجه عبد اللّه انصارى آنچه را كه خواجه در ترجمه و شرح و اضافات بر طبقات الصوفيه در مجالس املاء ميكرد ، فراهم ميآورد . اين رسم مجالس صوفيه بود و بسيارى از آنچه از صوفيه در دست داريم مانند معارف بهاء ولد ، و فيه ما فيه مولوى و همين كتاب و امثال آنها از همين راه فراهم آمده است . خواجه ميگفت و آن شاگرد و ديگر شاگردان مينوشتند و از مجموعهء آن امالى امروز كتاب طبقات الصوفيهء پارسى انصارى باقى مانده است .\r\nجامع امالى مذكور چه در آغاز كتاب و چه در موارد ديگر همواره بنقل قول از خواجه انصارى اشاره كرده و معمولا بكلماتى از قبيل : « قال الشيخ الامام . . . ابو اسمعيل ابو عبد اللّه بن ابى منصور . . . الانصارى » و « قال الشيخ شيخ الاسلام » و « شيخ الاسلام املا كرد » و « شيخ الاسلام گفت » و « شيخ الاسلام گفت قدس اللّه روحه » و امثال اين عبارات\r\n\r\n\r\n","description":"","footnote":"\r\n( 1 ) - نفحات الانس چاپ هند ص 2 - 3\r\n","page_name":" 913 ","page_number":927},
  {"content":"\r\n\r\nاز نقل اقوال او عبارت كرده است . در بسيارى از موارد اين كتاب بجاى « باء در افعال « واو » آمده مانند « ياود » بجاى « يابد » و « ياوى » بجاى « يا بى » و « ياويد » بجاى يابيد ، و علاوه برين اختصاصات لغوى بسيار در آن مشاهده مىشود كه فرصت ايراد آنها نيست و همين اختصاصات لغوى و املائى را ميتوان بازمانده‌هايى از لهجهء اصلى هروى دانست كه انصارى املاء خود را بر آن ترتيب داده بود . درست است كه خواجه انصارى طبقات صوفيهء خود را از روى طبقات الصوفيه سلّمى املاء كرد ، ليكن اين نكته قابل ذكر است كه اولا ضمن شرح كلمات صوفيه و يا احوال و مقامات آنان بسيارى مطالب و امثال و اطلاعات از خود افزوده است ، و ثانيا نام بعضى از كسان را هم كه سلّمى نياورده بود ذكر كرده است . بنابرين مزيت طبقات صوفيهء انصارى تنها از حيث فارسى بودن آن نيست بلكه از باب اضافاتى هم كه دارد ميتواند جداگانه مورد توجه قرار گيرد . براى آنكه نمونهايى ازين كتاب پرارزش در دست خواننده باشد اكنون بنقل بعضى از قطعات آن از نسخهء عكسى كتابخانهء مركزى دانشگاه كه از كتابخانهاى تركيه فراهم آمده است ، مبادرت مىشود :\r\n« شيخ الاسلام ما را گفت و وصيت كرد قدس اللّه روحه كه از هربيرى سخنى ياد گيريد و اگر نتوانيد نام ايشان ياد داريد تا بدان بهره ياويد و گفت بيشين نشان و بركت درين كار آنست كه سخنان مشايخ شنوى خوش آيد و بدل بايشان‌گرايى و انكار نيارى و هركه از دوستان خود يكى با تو نمايد ار فرانيايد و حقير آيد ترا آن بتر باشد از هر گناه كه بتر باشد كه بكنى ، يعنى كه آن از طريق محرومى و حجاب باشد نعوذ باللّه من الخذلان‌وار در نظر غلط افتد و وى نه آن باشد كه ترا بر وى قبول افتاد ترا زيان ندارد كه قصد تو بدان راست بوده باشد »\r\n« شيخ الاسلام گفت كه معرفت صوفيان مى تصنيف كنى و شرح كنى ، آن نه مقالست كه در سماع آيد ، تو بجان راه جان او بنتوانى شناخت ، آن‌وقت كه ترا روح نماند جز ز شناخت ، آن‌وقت او بشناسى . معرفت بمهرست ، آدم به آن شناخت كه اللّه را ايذر شناخت و در بهشت بنشناخته بود ، بورسكيدن و هسكيدن معرفت او بنتوان شناخت و ديد كه آن ازو او فزايد ، جون فزود آيد از آن عبارت نتوان كردن ، بهر آنكه كسى نه اهل آن بود كه آن نخواهد يافت بنشنود ، و آنكه داند بشنيد گفتن حاجت ندارد ، شناخت صوفيان شناخت است ، آن ديگران پنداره است ، آن معرفت است كه اينان به آن زنده‌اند ، اينان بازان مىروند ، حيوة\r\n\r\n","description":"","footnote":"","page_name":" 914 ","page_number":928},
  {"content":"\r\n\r\nاينان آن معرفت‌ايد « 1 » ، از شناخت اينان عبارت نتوان آنجا كه هست از آب پارگين و دريا بيش است ، و آنجا كه نيست از كبريت سرخ عزيزترست ، او كه ازين بهرهء ندارد هر جند هنر او بيش بود از اللّه دور تر بود ، از بهر آنك او ببدل او جيزى ديگر مىپسندد بس از آن‌كه برين منكرست ، و آنكه در دست دارد ميگويد كه حق اين ايد . »\r\n\r\nتاريخ برامكه\r\nاين كتاب نثرى بسيار ساده و روان دارد كه گويا از متن عربى ترجمه شده باشد . مترجم آن محمد بن حسين بن عمر هروى است و كتاب خود را از روايت « ابو القاسم بن غسان گردآورندهء اخبار آل برمك » نقل كرده و در سراسر كتاب بارها به اين نقل اشاره نموده است . زمان ترجمه و عهد زندگى مترجم معلوم نيست ولى شيوهء كتاب با آنكه از متن عربى ترجمه شده است ، جامع بسيارى از خصائص لغوى و انشائى قرن پنجم است ، و بعيد نيست كه اين كتاب همزمان سياستنامهء نظام الملك باشد . نسخهء منحصر اين كتاب را آقاى ميرزا عبد العظيم قريب استاد دانشگاه تهران بسال 1313 با مقدمهء مشروح طبع كرده است .\r\n\r\nآثار خيام نيشابورى\r\nدربارهء خيام نيشابورى و احوال و آثار او پيش ازين چند بار هرجا بمناسبتى سخن گفته‌ايم « 2 » از جمله آثار او بنثر پارسى اينهاست :\r\nنوروزنامه : اين كتاب بنثر بسيار ساده و شيوايى نوشته شده است ، در بيان اسباب پيدايش جشن نوروز و كشف حقيقت آن ، و اينكه كداميك از شاهان واضع آن بوده ، و آيين آن جشن و آداب پادشاهان ساسانى درين باب ، و امثال اين مطالب . علاوه‌برين در كتاب مطالب گوناگون ديگرى هم بمناسبت مذكور افتاده و از شاهان داستانى و تاريخى ايران و آيين جهاندارى ايشان و پيشه‌ها و رسوم و فنونى كه نهاده‌اند ياد شده است . ازين كتاب نسخه‌يى منحصر در كتابخانهء برلين موجود است كه در تهران با مقدمه و حواشى آقاى مجتبى مينوى بسال 1312 شمسى بطبع رسيد . روش نگارش اين كتاب مبتنى بر سبك عمومى نويسندگان اواخر قرن پنجم است و به همين سبب انشائى روان و ساده و خالى از\r\n\r\n\r\n","description":"","footnote":"\r\n( 1 ) - « ايد » بارها در كتاب مذكور بمعنى « باشد » استعمال شده است .\r\n( 2 ) - رجوع شود به همين كتاب صحايف 295 و 310 - 311 و 523 - 535\r\n","page_name":" 915 ","page_number":929},
  {"content":"\r\n\r\nتكلف دارد . عبارات آن كوتاه و مفردات تازى آن كم است و ضمن منقولاتى كه بمناسبت بيان آيين و آداب قديم آورده ، بعضى عبارات دست‌خورده و فاسدشدهء پهلوى هم ديده مىشود . مؤلف كتاب علت و كيفيت تأليف كتاب را در آغاز آن چنين آورده است :\r\n« درين كتاب كه بيان كرده آمد در كشف حقيقت نوروز كه بنزديك ملوك عجم كدام روز بوده است و كدام پادشاه نهاده است و چرا بزرگ داشته‌اند آن را و ديگر آيين پادشاهان و سيرت ايشان در هر كارى مختصر كرده آيد ان شاء اللّه تعالى . اما سبب نهادن نوروز آن بوده است كه چون بدانستند كه آفتاب را دو دور بود يكى آنك هر سيصد و شصت و پنج روز و ربعى از شبانروز به اول دقيقهء حمل بازآيد ، به همان وقت و روز كه رفته بود ، بدين دقيقه نتواند آمدن ، چه هر سال از مدت همى كم شود ، و چون جمشيد آن روز را دريافت نوروز نام نهاد و جشن آيين آورد ، و پس از آن پادشاهان و ديگر مردمان به دو اقتدا كردند . . . »\r\nخيام كتب و رسالات ديگرى نيز بپارسى دارد از آن جمله است : رساله در علم كليات « 1 » يا رسالهء وجوديه يا رساله در كليات وجود ، كه ظاهرا « روضة القلوب » هم نام دارد . خيام آن را براى فخر الملك بن نظام الملك وزير نوشته و در آغاز آن گفته است :\r\n« چنين گويد ابو الفتح عمر بن ابراهيم الخيام كه چون مرا سعادت خدمت صاحب عادل فخر الملك ميسر گشت و قربت و اختصاص داد بعالى مجلس خويش ، و اين بزرگوار بهروقت از من يادگارى خواستى در علم كليات ، پس اين جزو بر مثال رسالتى از بهر درخواست او املاء كرده شد ، تا اهل علم و حكمت انصاف بدهند كه اين مختصر مفيدتر از مجلداتست ، ايزد تعالى مقصود حاصل گرداناد . . . »\r\nاين رساله را خيام در سه فصل نوشته است .\r\nترجمهء خطبة الغرّاء : اصل اين خطبه از ابن سيناست ، در توحيد بارى تعالى ، كه از آن نسخ متعددى در كتابخانهاى ايران و ديگر كشورها موجود است « 2 » . اين نسخه را خيام در سال 472 به خواهش بعضى از دوستان خود در اصفهان ترجمه كرده است .\r\n\r\n\r\n","description":"","footnote":"\r\n( 1 ) - مجلهء شرق : دو تقرير از خواجه امام عمر خيام بقلم آقاى سعيد نفيسى ص 642 ؛ حواشى چهار مقاله ص 221 ؛ مقالهء مرحوم عباس اقبال دربارهء خيام مجلهء شرق ص 466 ببعد .\r\n( 2 ) - رجوع شود به جشن‌نامهء ابن سينا ، مجلد اول سرگذشت و تأليفات و اشعار و آراء ابن سينا ، تأليف نگارندهء اين سطور ، تهران 1331 شمسى ص 88\r\n","page_name":" 916 ","page_number":930},
  {"content":"\r\n\r\nازين ترجمه نيز نسخى در دست است كه با يكديگر خالى از اختلاف نيستند . اين ترجمه چنين آغاز مىشود :\r\n« پاكا ، پادشاها ، ايزد كامكار ، خداوندى كه آغاز همه چيزها ازوست ، و بازگشت و انجام همه چيزها بدوست ، و ايزد جلّ جلاله جوهر نيست كه بپذيرفتن اضداد متغير گردد ، و عرض نيست كه وجود جوهر پيش از وجود وى بود ، بكميتش وصف نكنند تا تقدير پذيرد ، و اجزائش باشد ، و نه بكيفيت تا مانندش بود . . . »\r\n\r\nترجمان البلاغة\r\nاز جملهء كتب معتبرى كه بعد از تأليفات بهرامى سرخسى « 1 » و ابو يوسف ( يا يوسف ) عروضى « 2 » و ابو العلاء شوشترى « 3 » به زبان پارسى در علم بلاغت نوشته شده ، كتاب ترجمان البلاغة است در بعض مباحث معانى و بيان وعده‌يى از صنايع لفظى و معنوى كه در سخن ميآيد . و علاوه بر ذكر اين ابواب بسبب اشتمال بر اشعار و اسامى شاعران قرن چهارم و اوايل قرن پنجم شامل فوايد بسيار در مطالعات مربوط بتاريخ ادب پارسى است . از جملهء كسانى كه ازين كتاب فوايد بسيار برگرفته رشيد الدين وطواط است كه بسيارى از توضيحات و شواهد مذكور در كتاب حدائق السحر را از آن استفاده كرده است و با اين حال از آن كتاب بنيكى ياد ننموده و گفته است كه روزى اتسز خوارزمشاه مرا بخواند و « كتابى در معرفت بدايع شعر پارسى كى آن را ترجمان البلاغة خوانند به من نموذ ، نگاه كردم ، ابيات و شواهد آن كتاب را بس ناخوش ديذم ، همه از راه تكلف نظم كرده ، و بطريق تعسّف « 4 » فراهم آورده و با اين همه از انواع زلل و اصناف خلل خالى نبوذ » « 5 » .\r\nدربارهء مصنف ترجمان البلاغه قرنها يعنى از اوايل قرن هفتم كه دورهء تأليف معجم الادباء ياقوت است تاكنون چنين تصور ميشد كه آن كتاب از فرخى شاعر سيستانى\r\n\r\n\r\n","description":"","footnote":"\r\n( 1 ) - چهار مقاله ص 30\r\n( 2 ) - ترجمان البلاغة ص 2 ؛ المعجم ص 270\r\n( 3 ) - ترجمان البلاغة ص 2\r\n( 4 ) - تعسف : سخن دور از صواب و حقيقت گفتن\r\n( 5 ) - حدائق السحر ص 1\r\n","page_name":" 917 ","page_number":931},
  {"content":"\r\n\r\nاست « 1 » ليكن پيدا شدن نسخه‌يى معتبر و منحصر ازين كتاب در ضمن نسخ خطى كتابخانهء فاتح استانبول كه بسال 507 هجرى استنساخ شده و تاريخ استنساخ آن يك قرن مقدم بر معجم الادباء است ، اين سهو را جبران كرده است . در نسخهء مذكور كه آقاى احمد آتش استاد دانشگاه استانبول آن را بسال 1949 بطبع رسانيده است ، كاتب در پشت نسخه آن را « تصنيف محمد بن عمر الرادويانى » دانسته است و مصنف نيز خود را در آغاز نسخه معرفى كرده و گفته است « چنين گويذ محمد بن عمر الرادويانى . . . » و با اين تصريح و با قدمت نسخه و صحت آن ديگر جاى شبهه‌يى در عدم انتساب اين كتاب بفرخى باقى نمىماند . اما ازين محمد بن عمر الرادويانى اطلاعى در دست نيست و فقط مسلم است كه او در نيمهء دوم قرن پنجم هجرى ميزيست و بشاعران دورهء اول غزنوى قريب - العهد بود زيرا آخرين شاعران مذكور در كتاب او كه اشعارشان را باستشهاد آورده ، گويندگان عهد محمود و مسعودند و از طرفى ديگر چون نسخهء مذكور درست در آغاز قرن ششم نوشته شده بنابرين تأليف آن نميتواند مؤخر از اواخر قرن پنجم باشد اينست كه بايد حدس زد كتاب ترجمان البلاغة در اواسط قرن پنجم يعنى درست در آغاز دوره‌يى كه مطالعه مىكنيم ، يا بين آن تاريخ و اواخر قرن پنجم تأليف شده باشد .\r\nنسخهء موجود اين كتاب به خط ابو الهيجا اردشير بن ديلمسپار القطبى الشاعر در رمضان سال 507 نوشته شده و او همانست كه اسدى طوسى با او در آذربايجان آشنايى داشته و شايد استاد او بوده و ويرا « فرزند حكيم » خود شمرده و چنين ياد كرده است « پس فرزندم حكيم جليل اوحد اردشير بن ديلمسپار النجمى الشاعر ادام اللّه عزّه از من كه ابو منصور على بن احمد الاسدى الطوسى هستم لغت‌نامه‌يى خواست . . . » « 2 »\r\nرادويانى در هريك از صنايع بعد از مختصرى كه در شرح آن آورده بذكر شواهد متعدد از شاعران با ذكر نام آنان مبادرت جسته است و اين همچنان‌كه گفته‌ايم از محاسن فراموش ناشدنى كتاب اوست زيرا ازين راه اشعار عده‌يى از شاعران و نام بسيارى از\r\n\r\n\r\n","description":"","footnote":"\r\n( 1 ) - معجم الادباء ياقوت چاپ مصر ج 19 ص 29 : تذكرة الشعراء دولتشاه چاپ هند ص 32\r\n( 2 ) - لغت فرس چاپ مرحوم اقبال آشتيانى ص 1 - 2\r\n","page_name":" 918 ","page_number":932},
  {"content":"\r\n\r\nگويندگان قرن چهارم و اوايل قرن پنجم را كه فراموش شده بودند يا ابيات بسيار معدودى از آنان در دست بود بدست ميآوريم .\r\nنويسندهء كتاب در آغاز آن گفته است : « چنين گويذ محمد بن عمر الرادويانى كى تصنيفها بسيار ديذم مردانشيان هر روزگارى را اندر شرح بلاغت و بيان حال صناعت و آنچ از وى خيزد و بوى آميزد ، چون عروض و معرفت القاب و قوافى ، همه بتازى ديذم ، و بفايدهء وى يك گروه مردم را مخصوص ديدم ، مگر عروضى كى ابو يوسف و ابو العلاى شوشترى بپارسى كرده‌اند . و اما اندرين دانستن اجناس بلاغت ، و اقسام صناعت ، و شناختن سخنان با پيرايه ، و معانى بلندپايه ، كتابى نديذم بپارسى كه آزاذه را مونس باشذ و فرزانه را غمگسار و محدث بود ، و از كاهلى چندبار منتظر بوذم . گفتم مگر اين عمل بر دست هنرمندى برآيذ ، تا چون منى اندر صناعت خدمتى بيشتر ناكرده استاذان را ، بصف مصنفان ايستاذه نيايذ . ليكن انتظار را كرانه نديذم ، ايراكى امروز هر گروهى مدعيان اين نوع‌اند ، و خويشتن را ازين طبقه بشمرند ، چون دانش را به سنگ كردم ، بيشتر اندر دعوى غالى ديذم و از معنى خالى ، مجازشان از حقيقت افزون و پاى از دايرهء صواب بيرون ، پس دانستم بيقين كى ازين چنين تأليفى بسامان نيز هم نيكو راه نبرند و از دقايق حقايق و نظم و نثر بدرستى و راستى نشان ندهند ، گفتم كى بدان قدر كى مرا فراز آيذ ازين علم بدين كتاب جمع كنم و بتصنيف شافى بيارايم و اجناس بلاغت را از تازى بپارسى آرم و مثال هر فصلى علىحده از گفتار استاذان بازنمايم تا رهنماى باشد هنرآزماى را و سخن‌پيماى را ، و از ايزد تعالى جده توفيق خواستم ، و دست عزيمت را بقلم امضا پيوستم و روزگار اندك را از پس اين شعل كردم ، و با مسموع و مطبوع خويش بسيار ديوانها ضمّ كردم ، تا يك راه اين كتاب را بسر بردم باب بر عقبى باب با شرح ، و فصلى چند كى معروف‌تر بوذ اندر جملهء بدايع و نزديك‌تر بوذ به طرف طبايع ، جون ترصيع و تجنيس و تشبيه و تقسيم و استعارت و اشتقاق و اعراق و نظاير و امثال وى بيشتر ديذم و بيشتر آوردم و يك‌يك بيت هزل و طيبت نيز از وى دور كردم تا همهء دواعى انس اندر وى موجود بوذ ؛ هم‌چنان كى دل را اندروى بهرهء دانش بوذ ، تن را رامش بوذ و عامهء بابهاى اين كتاب را بر ترتيب فصول محاسن الكلام كى خواجهء امام نصر بن الحسن رضى اللّه عنه « 1 » نهاذه است تخريج كردم و از تفسير وى مثال گرفتم و لقبش را ترجمان البلاغة اختيار كردم . . . »\r\n\r\n\r\n","description":"","footnote":"\r\n( 1 ) - از محاسن الكلام تأليف نصر بن الحسن المرغينانى نسخهء منحصرى در كتابخانهء  Escurial  اسپانيا موجود است . رجوع شود بمقدمهء فارسى آقاى احمد آتش بر كتاب ترجمان - البلاغة ص « ىا »\r\n","page_name":" 919 ","page_number":933},
  {"content":"\r\n\r\n\r\nبيان الاديان\r\nاين كتاب از جملهء كتب قديم و مهم زبان پارسى در ملل و نحل است . مؤلف آن ابو المعالى محمد بن عبيد الله از سادات علوى و از معاصران ناصر بن خسرو قباديانى است كه كتاب خود را چند سالى بعد از وفات او نوشته و بوى اشارات تند دارد . كتاب بيان الاديان بسال 489 تأليف و چنين آغاز شده است :\r\n« سپاس داريم كه شكرگزاريم خداى را جل جلاله و عم نواله بر آنچه ما را بذات خويش شناسا گردانيد و راه معرفت و شناخت خويش بر دلهاى ما پيدا كرد تا بدانستيم او را موصوف بصفات كمال كه بزرگى او بىمنتهاست ، و اولى و آخرى او بىابتدا و انتهاست ، چونى و چگونگى و كجايى بر او نارواست ، خالق آب و آتش و خاك و هواست ، و آفريدگار خلا و ملاست ، ساكن و جنبان نيست و برگزيننده و فرستندهء پيغامبرانست خاصه بهترين خلق محمد صلى اللّه عليه و سلم كه مصطفى و مجتبى و معلى است ، آنكه خلق را به حق راه نمود و همه داد و راستى فرمود و امت خويش را طريق حق و مسلمانى درآموخت و شمع [ هدايت 
  ] در همهء دلها بيفروخت . فصلى اللّه عليه و على آله و سلم تسليما . چنين گويد مؤلف كتاب [ امير سيد اجل امام عالم ابو المعالى محمد بن عبيد اللّه بن على بن الحسن بن الحسين بن جعفر بن عبيد اللّه بن الحسين بن على بن ابيطالب رضى اللّه عنهم و تغمدهم برحمته 
  ] كه پس از انقياد و طاعت ايزد تعالى و رسول او صلى اللّه عليه و سلم و گزارد فرائض و شريعت هيچ چيز نيست در عالم واجب‌تر از طاعت اولو الامر كه حق تعالى آنانرا از ميان خلق برگزيده باشد و بر بندگان خود مستولى گردانيده تا خلق خدايرا بر داد و راستى نگاه دارند و دست اقويا از ضعفا كوتاه كنند . . . »\r\nاين كتاب را مرحوم مغفور عباس اقبال آشتيانى بسال 1312 در تهران بطبع رسانيد .\r\n\r\nآثار غزّالى\r\nاين كتاب سردستهء آثار فارسى زين الدين شرف الائمة حجة الاسلام ابو حامد محمد بن محمد غزالى طوسى است .\r\nدرين كتاب چندبار « 1 » دربارهء اهميت غزالى از وجوه مختلف سخن رفته است و در آن موارد بآثار مختلف او در تصوف و تفسير و كلام و بعقايد خاص او در باب حكمت و حكما اشاره شده است و تجديد ذكر آنها موردى ندارد . شرح احوال او باختصار\r\n\r\n\r\n","description":"","footnote":"\r\n( 1 ) - رجوع كنيد به همين كتاب صحايف 219 و 257 و 268 و 269 و 277 و 278\r\n","page_name":" 920 ","page_number":934},
  {"content":"\r\n\r\nچنين است كه او بسال 450 هجرى در طابران طوس ولادت يافت . پدرش محمد بن محمد مردى متعبّد بود و بافندگىپيشه داشت و لقب غزّالى از همين پيشهء پدر او است .\r\nمحمد دو پسر داشت يكى محمد و ديگرى احمد . اين هر دو پسر بعد از فوت پدر در تعهد و نگاهداشت ابو حامد احمد بن محمد رادكانى قرار گرفتند . محمد غزالى از رادكانى مقدمات علوم دينى و ادبى را هم در كودكى فراگرفت و بعد از چندى تحصيل در طوس و جرجان بنشابور رفت و در خدمت امام الحرمين ابو المعالى جوينى فقيه و متكلم بزرگ شافعى به تحصيل پرداخت و فنون جدل و خلاف و كلام و مقدماتى از فلسفه را بياموخت و هنوز بيش از بيست و هشت سال از عمر او نگذشته بود كه در علوم و فنون متداولهء زمان يعنى در ادب و فقه و اصول و حديث و درايت و كلام و جدل و خلاف و امثال اين علوم ادبى و شرعى استاد مسلّم گرديد و با اينحال تا سال فوت ابو المعالى جوينى ( 478 ) خدمت او را ترك نگفت و بعد از آن در نزديكى نيشابور به خدمت خواجه نظام الملك طوسى كه آوازهء فضل ويرا شنيده بود ، پيوست . نظام الملك مقدم او را گرامى داشت و در محضر خود مناظره‌يى ميان او و فقها ترتيب داد و بر ميزان فضيلتش آگاه شد و هشت سال بعد منصب تدريس در نظاميهء بغداد به دو محول گشت در حالى كه تازه به سى و پنج سالگى رسيده بود . غزالى از 484 چهار سال در بغداد بتدريس و تذكر و وعظ و مناظره و تأليف و تصنيف اشتغال داشت و در همين مدت سرگرم مطالعه در كتب فلاسفه خاصه ابو على سينا نيز بود .\r\nدر سال 488 يعنى در 39 سالگى غزالى تحولى در روح او پديد آمد چنان كه دست از مقامات دنيوى برداشت ، برادر خود احمد غزالى را در تدريس نظاميه جانشين خود قرار داد ، و در ظاهر به قصد سفر حج و در باطن بانديشهء سير و سلوك و مجاهدت و رياضت ، از بغداد بيرون رفت و از سال 488 تا ده سال در بلاد شام و جزيره و بيت المقدس و حجاز بسر برد و در تمام اين مدت پيوسته بزهد و رياضت و تأليف و تصنيف اشتغال داشت تا در 498 بطوس بازگشت و يكسال بعد بدرخواست سلطان سنجر و الزام وزيرش فخر الملك بن نظام الملك ( م . 500 ) از طوس بنيشابور رفت و در نظاميهء آنشهر بتدريس\r\n\r\n","description":"","footnote":"","page_name":" 921 ","page_number":935},
  {"content":"\r\n\r\nنشست و تا سال 500 درين سمت باقى بود و در آن سال بطوس بازگشت و در خانقاه و مدرسه‌يى كه نزديك خانهء خود داشت بارشاد و تعليم شاگردان اشتغال ورزيد و ديگر دعوتهاى مبرم سلاطين و رجال را براى تدريس در مدارس نظاميه نيشابور يا بغداد نپذيرفت و بدرگاه سلاطين نرفت و از هيچ‌كس مالى نپذيرفت و همچنان در زهد و قناعت بزيست تا در سال 505 در طوس درگذشت و در طابران به خاك سپرده شد .\r\nاز عجايب امور آنست كه غزالى كه يكچند در صدد تكفير علماء اوايل برآمده و بشدت بر آنان تاخته بود ، خود بعد از بازگشت از سفر ده ساله و اظهار مقالات جديد ، كه چاشنى عرفان داشت ، دچار حملات سخت متعصبان خراسان شد چنان كه ملحد و زنديقش خواندند و از راههاى گوناگون در صدد ايذاء او برآمدند و اين معنى را جامع مكاتيب غزالى بنام فضائل الانام در مقدمهء آن مجموعه بتفصيل آورده است .\r\nبغزالى اشعارى بپارسى نسبت داده‌اند و از آن جمله است اين رباعى :\r\n كس را پس پردهء قضا راه نشد * وز سرّ قدر هيچكس آگاه نشد\r\nهركس ز سر قياس چيزى گفتند * معلوم نگشت و قصه كوتاه نشد \r\n* * *\r\n ما جامه نمازى بسر خم كرديم * وز خاك خرابات تيمّم كرديم\r\nشايد كه درين ميكده‌ها دريابيم * آن عمر كه در مدرسه‌ها گم كرديم \r\nكتب مهم غزالى را كه بتازى و در مسائل مختلف كلام و تفسير و تصوف و امثال آنهاست ، پيش ازين بتفاريق ذكر كرده‌ايم . از آثار مهم او بپارسى يكى مجموعهء مكاتيب پارسى اوست و ديگر كيمياى سعادت و ديگر نصيحة الملوك .\r\nغزالى قطع‌نظر از وجوه مختلف اهميتى كه دارد ، در نثر فارسى نيز داراى مقام و مرتبهء خاصى است . وى نثر بسيار شيوا و پخته و ساده و گيرا و پرمغز دارد .\r\nروانى كلام او بىنهايت است و افكار او را حتى در مواردى كه دست باستدلالات عقلانى مىزند در نهايت آسانى بيان مىكند ، با اينحال رعايت ايجاز از اختصاصات اين نويسنده است و اين خود ارزش كلام او را صدچندان مىكند . از ايراد آيات و اخبار و استدلال\r\n\r\n","description":"","footnote":"","page_name":" 922 ","page_number":936},
  {"content":"\r\n\r\nبه آنها ، على الخصوص در نامه‌ها ، خوددارى ندارد ليكن اين امر و اطلاع بسيار زياد او از ادب عربى و علوم شرعى هيچگاه باعث نشده است كه بايراد كلمات دشوار عربى يا امثال و اشعار عرب جز در موردى كه لازم و ضرور است مبادرت كند . سادگى سخن غزالى همه جا با قدرت فكر و دقت تعبير و قوت استدلال و تمثيلات و تشبيهات لطيف همراه و هميشه جذاب و دل‌انگيز است خاصه كه با چاشنى عرفان همراه و از لطف افكار پشمينه‌پوشان خانقاهى هم برخوردار است .\r\nكيمياى سعادت : در ميان اين آثار مهمتر از همه كيمياى سعادت است . اين كتاب خلاصه‌يى از احياء العلوم است و غزالى آن را بعد از بازگشت از سفر ده سالهء خود ميان سالهاى 490 - 500 هجرى نوشت . غزالى اين كتاب را در چهار عنوان و چهار ركن نهاده است . چهار عنوان در « شناختن نفس خويش » و « شناختن حق تعالى » و « شناختن دنيا » و « شناختن آخرت » و چهار ركن در عبادات ، معاملات ، بريدن عقبات راه دين ، و منجيات است .\r\nغزالى اين عنوانها و ركنها را بدان نظر ترتيب داد كه كيمياى سعادت را بدست خواننده دهد تا او به يارى آن كيميا خود را از صفات نقص پاك و برهنه كند و بصفات كمال آراسته شود ، از همه چيزها گسسته گردد و خود را بتمامى بخداى دهد و در او خرد و ناچيز شود . يعنى به همان سعادت غائى كه صوفيان ميخواهند برسد .\r\nپس مىبينيد كه غزالى اگرچه كتاب خود را به ظاهر چون يك كتاب اخلاق نوشته و آن را مبتنى بر دين كرده ، در حقيقت نظر خانقاهيان را در آن دنبال نموده و انديشهء خود را ، بدانگونه كه بعد از انقلاب احوال يافته بود ، در آن به كار برده است .\r\nغزالى در ذكر اينكه چرا اين كتاب را كيمياى سعادت نام نهاده است چنين گويد :\r\n« بدانكه آدمى را ببازى و هرزه نيافريده‌اند ، بلكه كار وى عظيم است و خطر وى بزرگ ، چه اگر وى ازلى نيست ، ابديست ، و اگرچه كالبد وى خاكى و سفلى است ، حقيقت روح وى علوى و ربانيست ، و گوهر وى اگرچه در ابتدا آميخته و آويخته بصفات بهيمى و سبعى و\r\n\r\n","description":"","footnote":"","page_name":" 923 ","page_number":937},
  {"content":"\r\n\r\nشيطانيست ، چون در بوتهء مجاهدت نهى ، ازين آميزش و آلايش پاك گردد ، و شايستهء حضرت ربوبيت شود ، و از اسفل السافلين تا با علىعليين ، همه شيب و بالا كار اوست ، اسفل السافلين وى آنست كه در مقام بهايم و سباع و شياطين فرود آيد ، كه اسير شهوت و غضب شود ، و اعلى عليين وى آنست كه بدرجهء ملايكه رسد ، چنان كه از دست شهوت و غضب خلاص يابد ، و هر دو اسير وى گردند و وى پادشاه ايشان گردد ، و چون بدين پادشاهى رسد شايستهء بندگى حضرت الهيت گردد ، و اين شايستگى صفت ملائكه است و كمال درجهء آدمى است ، و چون ويرا لذت انس بجمال حضرت الهيت حاصل شد ، از مطالعهء آن جمال يكساعت صبر نتواند كرد ، و نظاره كردن در آن جمال بهشت وى شود ، و آن بهشتى كه نصيب شهوت چشم و شكم است نزديك وى مختصر شود . و چون گوهر آدمى در اول آفرينش ناقص و خسيس است ، ممكن نگردد ويرا ازين نقصان بدرجهء كمال رسانيدن الا بمجاهدت و معالجت ، و چنان كه آن كيميا كه مس را بصفا و پاكى زر خالص رساند دشوار بود ، و هركسى نشناسد ، همچنان آن كيميا كه گوهر آدمى را از خسيسيّت بهيميّت بصفا و نفاست ملكيّت رساند ، تا بدان سعادت ابدى يابد ، هم دشوار بود و هركسى نداند . و مقصود ازين كتاب شرح اخلاط اين كيمياست كه بحقيقت كيمياى سعادت ابديست ، و اين كتاب را بدين معنى كيمياى سعادت نام كرديم ، و نام كيميا بر وى اوليتر ، چه تفاوت ميان مس و زر بيش از صفرت نيست ، و ثمرت آن كيميا بيش از تنعم دنيا نيست ، مدت دنيا خود چيست ؟ و تفاوت ميان صفات بهايم و صفات ملائكه چندانست كه از اسفل السافلين تا با على عليين . و ثمرت اين كيميا سعادت ابديست كه مدت ويرا آخر نيست ، و انواع نعيم ويرا نهايت نيست ، و هيچ كدورت را بنعيم او راه نيست . . . » اين كتاب چند بار بطبع رسيده است .\r\nنصيحة الملوك : از آثار معتبر فارسى غزالى نصيحة الملوك اوست كه حجة - الاسلام آن را در حدود سال 503 « 1 » براى سلطان سنجر كه ازو بملك مشرق تعبير مىكند نوشت ، يعنى بعد از بازگشت از ملاقات سلطان در دشت تروك ( طروق ) . بنابرين تأليف اين كتاب در اواخر حيات حجة الاسلام صورت گرفته و متضمن انديشه‌هاى او در پايان زندگانى است . موضوع اين كتاب حكمت عملى است كه البته بر مبانى دين بنا شده است و آن روشى را كه در نظاير اين كتب در نزد حكماى مشاء مىبينم با همان نظم دارا نيست . غزالى اين كتاب را در هدايت و راهنمايى پادشاه و درباريان او نوشته نخست از اصول اعتقاد و ايمان سخن گفته و آنگاه ابوابى در\r\n\r\n\r\n","description":"","footnote":"\r\n( 1 ) - فضائل الانام حاشيهء ص 11\r\n","page_name":" 924 ","page_number":938},
  {"content":"\r\n\r\nسيرت شاهان و وزيران و دبيران و در حكمت دانايان آورده است . در آغاز كتاب چنين آمده است :\r\n« قال الشيخ الامام ، بعد بدان اى ملك مشرق كه خداى تعالى بر تو نعمتهاى بسيار كرامت كرده است و شكر اين بر تو واجب و لازمست و هركه نعمت خداى عز و جل را شكر نكند نعمت بر وى زوال آيد و در تشوير و خجلت و تقصير بماند در قيامت و هر نعمت كه بمرگ سپرى شود آن نعمت را نزديك خردمندان قدرى نباشد ، اگرچه عمر دراز بود ، چون سپرى شود چه سود دارد . . . ، قدر نعمتى را بود كه باقى و جاودان بود ، آن نعمت جاويدان ايمان بود ، كه ايمان نعمت جاودانست ، و ايزد تعالى ترا اين نعمت داده است و تخم ايمان در سينهء پاك و دل عزيز تو نهاده است و پرورش آن تخم به تو گذاشته است . . . »\r\nنصيحة الملوك هم به عربى و هم بتركى ترجمه شده است . ترجمهء عربى آن موسومست به « التّبر المسبوك فى نصيحة الملوك » و مترجم آن ابن مستوفى يعنى ابو البركات مبارك بن احمد بن مبارك اربلى ( 564 - 637 ) است كه ترجمهء احوالش را ابن خلكان آورده است ، ترجمهء تركى نصيحة الملوك بنابر توضيح حاج خليفه در كشف - الظنون يك بار بدست محمد بن على معروف به عاشق چلبى ، و بار ديگر بدست علائى بن محب الشريف الشيرازى انجام گرفت و اين ترجمهء تركى ثانوى نتيجة السلوك نام يافت .\r\nترجمهء ديگرى هم محمد بن عبد العزيز معروف به وجودى ( وفات بسال 1020 ) از نصيحة الملوك بتركى كرد « 1 » . كتاب نصيحة الملوك بسال 1317 در تهران طبع شده است .\r\nفضائل الانام من رسائل حجة الاسلام - اين اسم عنوان مجموعهء مكاتبات فارسى غزالى است كه يكى از اقرباى وى بعد از وفاتش گرد آورده است . ازين مجموعه نسخى در ايران و خارج ايران موجود است . درين كتاب نامه‌هايى از معاصران غزالى كه غزالى بر آنها جواب نوشته نيز وارد شده است و بهرحال مجموعهء ذيقيمتى است كه نه تنها بسيارى از نكات زندگانى آن مرد بزرگ را روشن مىكند بلكه نمونهاى بسيار خوبى از رسائل اخوانى و ديوانى فارسى را در نيمهء دوم قرن پنجم نگاه داشته و حفظ كرده است . نامه‌هاى غزالى درين مجموعه بعضى در دفاع از عقايد وى و تقرير مقالات\r\n\r\n\r\n","description":"","footnote":"\r\n( 1 ) - دربارهء نصيحة الملوك رجوع شود به مقدمهء آقاى جلال الدين همايى استاد دانشگاه بر كتاب نصيحة الملوك ( تهران سال 1315 - 1317 ) كه بتصحيح ايشان طبع شده است .\r\n","page_name":" 925 ","page_number":939},
  {"content":"\r\n\r\nخاص او نگاشته شد ، و بعضى ديگر خطاب بپادشاهان عصر و وزراء و امرا و علماء آن روزگار است . غزالى درين نامه‌ها بيش از ساير منشآت خود روش استناد و تمثل بآيات و احاديث را به كار برده است . بعضى از مشافهات غزالى هم درين مجموعه نقل شده .\r\nمؤلف فضائل الانام كتاب را بر پنج باب قسمت كرده است باب اول نامه‌هايى است كه بملوك و سلاطين نوشته ، باب 2 و 3 نامه‌هايى كه بوزرا و امرا فرستاده و باب چهارم در آنچه بفقها و ائمهء دين نگاشته و باب پنجم در فصول و مواعظ حجة الاسلام است . مؤلف در اوايل ابواب و نامه‌ها و يا بعد از آنها توضيحاتى از خود افزوده است كه از حيث اطلاع بر احوال غزالى اهميت وافر دارد و از جانبى ديگر خود نمونهء خوبى از نثر اوايل قرن ششم است .\r\nدر طبعى كه مرحوم مغفور عباس اقبال آشتيانى از كتاب فضائل الانام ترتيب داد رساله‌يى را از غزالى در پاسخ سؤالات يكى از شاگردان خود افزوده است . اين رساله نام و عنوان خاصى ندارد ولى خود در حقيقت بمثابت كتاب اندك حجم بسيار فايده‌ييست .\r\nمقدمه‌يى هم كه معلوم نيست از كيست ، و شايد از جامع همين فضائل الانام باشد ، بر رساله يا نامهء مذكور افزوده شده است .\r\n\r\nفارسنامه\r\nاين كتاب يكى از كتابهاى بسيار معتبر پارسى و از مآخذ مهم و قابل توجه تاريخ ايران پيش از اسلام و جغرافياى سرزمين پارس است . مؤلف اين كتاب را حاجى خليفه « ابن البلخى » ناميده و گفته است « كان مستوفيا بها ( اى بفارس ) فى زمن السلطان محمد السلجوقى » « 1 » . مصنف خود هم اطلاعات كثيرى در بارهء خويش نمىدهد و تنها معلوم ميدارد كه « بلخى نژادست » و از ابتداء دولت سلطان محمد بن ملكشاه سلجوقى همراه ركن الدوله خمارتگين « 2 » والى پارس در آن ولايت شغل\r\n\r\n\r\n","description":"","footnote":"\r\n( 1 ) - كشف الظنون بند 1215\r\n( 2 ) - وى يكى از هفت والى پارس است كه از آغاز دولت سلاجقه ، بعد از زوال حكومت ديالمه ، تا تشكيل دولت سلغريان در پارس حكومت داشتند . ويرا سلطان محمد سلجوقى بفارس فرستاد ، مردى ضعيف و كم‌تدبير بود و اعمال فارس در عهد او استقامتى نداشت . رجوع شود به شيرازنامه تأليف ابو العباس احمد بن ابى الخير زركوب شيرازى . تهران 1310 شمسى ص 41 - 42\r\n","page_name":" 926 ","page_number":940},
  {"content":"\r\n\r\nاستيفاء به دو مفوّض بود . وى از همهء امور آنجا و سپاهى و رعيت اطلاع وافر اندوخت ، و در كسب اطلاع از انساب و تواريخ ملوك و پادشاهان از عهد گيومرث تحقيق كافى واجب داشت ، و اخبار ايشان را چنان كه بر آن اعتماد باشد خواند ، و بنابر امر سلطان محمد كه مجموعه‌يى جامع دربارهء پارس ميخواست بتأليف كتاب پرارزش خود در ذكر تاريخ و جغرافياى پارس مبادرت كرد .\r\nابن البلخى در تحرير كتاب خود بمنابعى متقن مانند تاريخ حمزة بن الحسن و تاريخ محمد بن جرير و بسيارى از كتب پارسى و عربى كه برشمردن نام آنها را مايهء درازى سخن دانسته ، نظر داشته است و اين دقت او در گرد آوردن مطالب از مآخذ استوار و مشهور ، باعث شد كه كتابش خود از جملهء بهترين مآخذ در تحقيق تاريخ ايران قديم گردد . وى پادشاهان ايران را پيش از غلبهء تازيان بر چهار طبقه تقسيم كرده است :\r\n1 - پيشداديان 2 - كيانيان 3 - اشغانيان 4 - ساسانيان ، و هم بذكر اسكندر و « روميان كى بعد از اسكندر بودند » يعنى جانشينان يونانى اسكندر ، مبادرت ورزيده است منتهى حكومت آنانرا بعد از اسكندر در ايران سه چهار سال بيش ندانست و مسلما در نقل اين روايت از منابعى كه اصل آنها بعهد ساسانى يا براويان اخبار ايرانى ميرسيد متأثر بود كه بعد از اسكندر همواره در ذكر سلطنت سلوكيان سكوت ميكرده و دورهء تسلط آنان را كوتاه جلوه مىداده‌اند .\r\nابن البلخى ازين طبقات چهارگانه نخست فهرستى براى تشخيص سلسلهء انساب شاهان داده و سپس بذكر يكايك طبقات و از هر طبقه يكايك پادشاهان و تفصيل حكومت آنان پرداخته است . پيش از ورود درين مبحث و بعد از اتمام اين مبحث كه بزرگترين قسمت كتاب وقف بر آن شده است ، مؤلف ذكر فارس و اختصاصات آن و نواحى و بلاد و قبايل و امراى پارسى را بعد از تسلط عرب آورده و نيز شرحى در قانون مالياتى پارس و مقدار عوايد آن داده است .\r\nتاريخ تأليف كتاب كاملا محقق نيست ولى مسلما پيش از سال 511 كه سال وفات سلطان محمد است ، نوشته شده زيرا مقدمهء آن بنام اوست ، با تمام القاب\r\n\r\n","description":"","footnote":"","page_name":" 927 ","page_number":941},
  {"content":"\r\n\r\nو عناوين و نعوت و دعاء بر خلود دولت وى ؛ و او در عهد سلطنت همين پادشاه همراه خمارتگين با آنكه خراسانى بود مأمور خدمت در پارس شد ، زيرا چنان كه ميدانيم سلاجقه در ابتداء كار خود بدبيران و مستوفيان عراق كه غالبا شيعه يا دوستداران آل بويه بوده‌اند ، اعتمادى نداشتند و عمال خود را بيشتر از مشرق انتخاب ميكردند « 1 » . پس بايد تأليف كتاب بين 498 - 511 و به ظن غالب در سالهاى آخر سلطنت سلطان محمد و بنا بدستور و امر او صورت گرفته باشد .\r\nنثر فارسنامه ساده و روان و بسيار استوار و خالى از خلل است . امارات كهنگى زبان و انشاء در برخى از موارد كتاب معلوم است و لغات عربى هم در پاره‌يى از قسمتهاى آن كم نيست و خوشبختانه از كتبى است كه دستبرد نساخ در آن كمتر صورت گرفته است .\r\nمؤلف در سبب تأليف كتاب چنين گفته است :\r\n« چون مقتضى رأى اعلى سلطان شاهنشاهى لازال من العلو بمزيد ، چنان بود كى پارس كى طرفى بزرگ است از ممالك محروسه ، حماها اللّه ، و همواره دار الملك و سريرگاه ملوك فرس بوده است ، روشن گردانيده آيد ، و نهاد و شكل آن و سير ملوك پيشينگان و عادات حشم و رعيت آن و چگونگى آب و هوا و شمار هر بقعتى از آن معلوم كند ، و عبرت آن معاملات بر قانون قديم و قانونى كى اكنون معتبر است ، معين شود تا علم اشرف سلطانى ، زيد شرفا ، بدان احاطت يابد ، فرمان اعلاه اللّه ممتثل گشت به حكم آنك بنده را تربيت پارس بودست ، اگرچه بلخىنژادست و تقدير معاملات و قانون آن بابتداء اين دولت قاهره ثبتها اللّه ، چون ركن الدوله خمارتگين را بپارس فرستاد [ به 
  ] جد بنده بسته است ، و استيفاء آن ولايت و سپاهى و رعيت بر بنده پوشيده نماندست و اين مجموعه را بحسب حال تأليف كرد بر طريق اختصار و ايجاز ، و با آنك بنده آن احوال شناخته است و نيز انساب و تواريخ ملوك و پادشاهان از عهد گيومرث تا آخر وقت بتحقيق دانسته ، و اخبار ايشان چنانك بر آن اعتماد باشد خوانده ، و درين مجموعه فصلى مختصر افزود . . . »\r\n\r\nكفاية\r\nاين كتاب در فقه شافعى و از آثار اوايل قرن ششم هجرى و موسوم است به « كفاية فى الفقة » كه به امام البغوى الشافعى ( م . 516 ) منسوبست . راجع به امام محيى السّنة ابو محمد حسين بن مسعود الفرّاء البغوى\r\n\r\n\r\n","description":"","footnote":"\r\n( 1 ) - رجوع شود به همين كتاب ص 182 - 183\r\n","page_name":" 928 ","page_number":942},
  {"content":"\r\n\r\nمنسوب به شهر « بغ » يا « بغشور » واقع در ميان مرو و هرات ، و اهميت او در تفسير و حديث و فقه ، قبلا سخن گفته‌ايم « 1 » . حاجى خليفه در ضمن معرفى چند كتاب در ذيل عنوان « الكفاية فى فروع الشافعية » گويد : « و لللامام محيى السنة حسين بن مسعود الفراء البغوى المتوفى سنة 516 ست عشرة و خمسمائة كفاية فى الفروع بالعجميته » « 2 » و مسلما آن كتاب كه حاج خليفه گفته است همين است كه نسخه‌يى از آن باسم « كفاية فى الفقه بالفارسية » در جزو نسخ خطى كتابخانهء دانشگاه موجود است « 3 » . اهميت اين كتاب در آنست كه سعى شده غالب و نزديك به تمام اصطلاحات به فارسى ذكر و يا به اين زبان تعريف شود و حتى المقدور از ايراد كلمه‌هاى تازى خوددارى گردد . مثلا بيع بدينگونه تعريف شده است :\r\n« بيع آن باشد كه مردى گويذ ديگرى را اين كالاى خويش بچندينى به تو فروختم ، آن‌كس گويذ كى خريذم » . در پايان كتاب چنين آمده است : « كتاب برين ختم افتاذ انشاء اللّه كه نافع باشذ خواننديگانرا و جمع‌كننده را و نويسنده را دعا كنند و او را و مادران و پذران و استاذان او را و جملهء مؤمنان را ار خذاى آمرزش خواهد كه ابو الدرداء روايت كنذ از رسول صلى اللّه عليه و سلم كه دعاى مسلمان براذر خويش را در غيبت مستجاب باشد ، فريشتهء بر سر او موكل باشد كه هركه براذر را دعا كنذ ، فريشته گويذ آمين و ترا هم جنين . »\r\n\r\nاسكندرنامه\r\nدربارهء داستان اسكندر پيش ازين در كتاب حماسه‌سرايى در ايران سخن گفته « 4 » و دانسته‌ايم كه بعد از ترجمه از پهلوى به عربى و سريانى ، ترجمه‌ها يا تحريرهايى از آن به زبان پارسى نظما و نثرا صورت گرفت . از جملهء آنها يكى تحريريست از اواخر قرن پنجم هجرى كه نسخه‌يى منحصر از آن در كتابخانهء آقاى سعيد نفيسى موجود است . اين كتاب كه قسمتى از اول و آخر آن افتاده است بوسيلهء محرّرى كه نميدانيم كيست از مجموعهء روايات و داستانهاى اسكندرنامها كه بقول او « شتروارى » از آنها پديد ميآمد ، لبّ داستان اسكندر را استخراج كرده بود . درين كتاب چند بار از سلطان محمود بنام سلطان ماضى و با قيد رحمة اللّه عليه ياد شده و همين امر نشان ميدهد\r\n\r\n\r\n","description":"","footnote":"\r\n( 1 ) - رجوع شود به همين كتاب ص 260\r\n( 2 ) - كشف الظنون بند 1498 - 1499\r\n( 3 ) - رجوع شود بفهرست كتابخانهء دانشگاه تهران ( كتابخانهء اهدائى آقاى سيد محمد مشكوة ) ج 3 بخش 3 ص 1961 - 1963\r\n( 4 ) - حماسه‌سرايى در ايران تأليف نگارنده ، چاپ دوم ص 89 - 90\r\n","page_name":" 929 ","page_number":943},
  {"content":"\r\n\r\nكه نويسنده قريب العهد به دو بوده است . انشاء كتاب در نهايت روانى و سادگى و دل‌انگيزى است و بسيارى از كلمات و تركيبات كهن پارسى در آن ديده مىشود « 1 » .\r\n\r\nكشف الاسرار\r\nكشف الاسرار و عدة الابرار كه در همين كتاب يك بار ديگر بدان اشاره كرده‌ايم از جملهء مهمترين تفاسير پارسى در اوايل قرن ششم هجرى است . اين كتاب عظيم كه صحائف پاره‌يى از نسخ آن از دو هزار متجاوز است ، بدست ابو الفضل رشيد الدين الميبدى كه در نيمهء اول قرن ششم هجرى ميزيسته است ، تأليف شد و تاريخ تأليف آن سال 520 هجريست يعنى در اوايل اين سال مؤلف شروع بتحرير كرد و معلوم نيست چند سال بدين كار دشوار سرگرم بوده است . وى در تأليف كتاب خود در حقيقت بشرح كتاب خواجه عبد اللّه انصارى در تفسير قرآن نظر داشته يعنى همان كتاب تفسيرى كه سيوطى بدان اشاره كرده « 3 » و گفته است « . . . فسّر - القرآن زمانا و كان يقول اذا ذكرت التفسير فانما اذكره من مأة و سبعة تفاسير » ، ميبدى در حقيقت تفسير خواجه عبد اللّه انصارى را اساس كار خود قرار داد و آن را بپارسى شرح كرد . مؤلف درين باب در آغاز كتاب خود گفته است « 4 » : من كتاب شيخ الاسلام ابو اسمعيل عبد اللّه بن محمد الانصارى را در تفسير قرآن خوانده و ديده‌ام كه در آن لفظا و معنى به حد اعجاز رسيده است جز آنكه در آن رعايت غايت ايجاز كرد « فاردت ان انشر فيه جناح الكلام . . . جمعا بين حقائق التفسير و لطائف التذكير . . . و شرعت بعون اللّه فى تحرير ما هممت فى اوائل سنة عشرين و خمس مئة و ترجمت الكتاب بكشف الاسرار و عدة الابرار . . . شرط ما درين كتاب آنست كه مجلسها سازيم در آيات قرآن و در هر مجلس سه نوبت سخن گوييم : اول پارسى ظاهر بر وجهى كه هم اشارت بمعنى دارد و هم در عبارت غايت ايجاز بود ، ديگر نوبت تفسير گوييم و وجوه معانى و قراآت مشهوره و سبب نزول و بيان احكام و ذكر اخبار و آثار و نوادر كه تعلق بآيت دارد و وجوه و نظاير و ما يجرى مجراه ، سه ديگر نوبت رموز عارفان و اشارات صوفيان و لطائف مذكران . . . » . همچنانكه مؤلف خود گفته است در كلام خواجهء\r\n\r\n\r\n","description":"","footnote":"\r\n( 1 ) - رجوع شود به سبك‌شناسى مرحوم ملك الشعراء بهار ج 2 ص 128 - 151\r\n( 2 ) - رجوع شود به همين كتاب و همين مجلد ص 257\r\n( 3 ) - طبقات المفسرين چاپ ليدن ، 1839\r\n( 4 ) - نقل باختصار از ص 1 كشف الاسرار چاپ آقاى على اصغر حكمت ، تهران 1331 هجرى .\r\n","page_name":" 930 ","page_number":944},
  {"content":"\r\n\r\nانصارى به نشر و بسط پرداخته است ، در بسيارى از موارد ضمن ذكر كلام خواجه اسم او را آورده و ازو به « پير طريقت » و « عالم طريقت » و « پير طريقت و جمال اهل حقيقت شيخ الاسلام انصارى » ياد كرده و از نقل قول شيخ در همين موارد ميتوان دريافت كه بسى از عبارات ديگر كه همان شيوهء انصارى را دارد هم از كلام انصارى است و در حقيقت ميبدى كلام او را توسعه داده و بنشر و بسط آن مبادرت جسته است . در مورد ذيل بنقل كلام خود از انصارى تصريح مىكند : « . . . پير طريقت و جمال اهل حقيقت شيخ - الاسلام انصارى سخنى نغز گفته در كشف اسرار « الف » و پردهء غموض از آن برگرفته . گفت الف امام حروفست ، در ميان حروف معروفست ، الف بديگر حروف پيوند ندارد ، ديگر حروف بالف پيوند دارد ، الف از همه حروف بىنيازست ، همهء حروف را بالف نيازست ، الف راستست ، اول و آخر يكى ، يك‌رنگ و سخنها رنگارنگ . . . » « 1 » و باز درين مورد : « عالم طريقت عبد اللّه انصارى قدس اللّه روحه گفت الهى اى مهربان فريادرس ، عزيز آنكس ، كش با تو يك نفس ، نفسى كه درو نياميزد كس ، نفسى كه آن را حجاب نايد از پس ، رهى را آن يك نفس در دو جهان بس . اى پيش از هر روز و جدا از هركس ، رهى را درين سور هزار مطرب نه بس ! » « 2 » . در بسيارى از موارد ديگر نامى از خواجه نيست ليكن آهنگ كلام او به گوش مىآيد و درين موارد بايد گفت يا عين سخن خواجه است كه با تصرفاتى مورد استفاده قرار گرفته است و يا ميبدى خواسته است در شيوهء كلام دنبال خواجه گام نهد مثلا درين مورد : « ختم اللّه على قلوبهم : يكى را مهر بيگانگى بر دل نهادند تا در كفر بماند ، يكى را مهر سرگردانى بر دل نهادند تا در فترت بماند ، آن بيگانه‌ييست رانده و سر راه گم كرده ، و اين بيچاره‌ييست در راه بمانده و به غير دوست از دوست بازمانده » « 3 » و مانند اين عبارات :\r\n« فى قلوبهم مرض فزادهم اللّه مرضا ، اينست بيمارى كه آن را كران نه ، و اينست دردى كه آن را درمان نه ، و اينست شبى كه آن را بام نه ، بزارتر از روز منافقان روز كيست ، از ازل تا ابد در بيگانگى زيست ، امروز در عذاب نهانى و فردا در حسرت جاودانى . . . »\r\nنوبت اول از تفسير هر سوره كه درين تفسير آمده مانند همهء تفسيرهاى قديم\r\n\r\n\r\n","description":"","footnote":"\r\n( 1 ) - كشف الاسرار ج 1 ص 54\r\n( 2 ) - كشف الاسرار ج 1 ص 652\r\n( 3 ) - ايضا ص 74\r\n","page_name":" 931 ","page_number":945},
  {"content":"\r\n\r\nفارسى از حيث لغوى قابل توجه و استفادهء بسيار است . در نوبت دوم همچنانكه مؤلف وعده كرده است از ذكر احكام و اخبار و آثار و نوادرى كه در آن‌باره ميان مفسران عامه شهرت داشت غفلت نشده است ، و نوبت سوم پر است از تأويلات صوفيان دربارهء آيات بنابر روشى كه پيش ازين گفته‌ايم « 1 » ، و اين قسمت مخصوصا از حيث انشاء لطيف و امثال و شواهد از شعر عربى و پارسى از همهء قسمتهاى ديگر اين كتاب عظيم بيشتر قابل توجهست .\r\nازين كتاب نسخى در كتابخانهاى ايران و خارج موجود است و قسمتى از آن بنفقهء دانشگاه تهران و بتصحيح آقاى على اصغر حكمت استاد دانشگاه تهران طبع شده است .\r\n\r\nآثار احمد غزالى\r\nشيخ المشايخ مجد الدين ابو الفتوح احمد بن محمد غزالى طوسى برادر كهتر حجة الاسلام ابو حامد محمد بن محمد غزالى است . وى نيز مانند برادر آغاز عمر را در تعلم علوم دينى گذراند و بعد از جملهء فقهاء زمان در مذهب شافعى بود ليكن علاقه و توجه بيشترى بوعظ داشت و ابن خلكان گفته است « 2 » كه او را در وعظ بيانى نيكو بود . احمد غزالى از تاريخ 488 تا 498 كه حجة الاسلام محمد غزالى به سفر ده سالهء خود رفت بنيابت ازو در مدرسهء نظاميهء بغداد تدريس مىكرد .\r\nاحمد غزالى در طريقت پيرو ابو بكر نسّاج بوده و سلسلهء ذهبيه او را از كبار اقطاب خود شمرده‌اند و او خود چند تن از مشايخ بزرگ تصوف را تربيت كرده است .\r\nوفاتش در قزوين اتفاق افتاده و اين واقعه را ابن خلكان « 3 » و ابن الاثير « 4 » بسال 520 نوشته‌اند و جامى بسال 517 گفته است « 5 » و اقوال نامعتبر ديگرى نيز درين‌باره هست « 6 » . از مهمترين\r\n\r\n\r\n","description":"","footnote":"\r\n( 1 ) - همين كتاب ص 257\r\n( 2 ) - وفيات الاعيان چاپ مصر ج 1 ص 39\r\n( 3 ) - ايضا همان مجلد ص 40\r\n( 4 ) - كامل التواريخ حوادث 520\r\n( 5 ) - نفحات الانس ص 337\r\n( 6 ) - طرائق الحقايق ج 2 ص 252 - 253\r\n","page_name":" 932 ","page_number":946},
  {"content":"\r\n\r\nآثارى كه به دو نسبت داده‌اند يكى :\r\nكتاب لباب الاحياء است كه اختصاريست از كتاب احياء علوم الدين .\r\nو ديگر كتاب الذخيرة فى علم البصيرة است .\r\nو ديگر كتاب بحر الحقيقة است . درين كتاب غزالى چنين پنداشته است كه براى وصول بمرتبهء فنا بايد از هفت بحر گذشت ، و آنگاه گفته : « بحر اول معرفت است و گوهر وى يقين است ، بحر دوم جلال است و گوهر وى حسرة است ، بحر سوم وحدانيت است و گوهر وى حيات ، بحر چهارم ربوبيت است و گوهر وى بقا ، بحر پنجم الوهيت است و گوهر وى وصال است ، بحر ششم جمال است و گوهر وى رعايت ، بحر هفتم عزت است و گوهر وى فقر است » « 1 » رسالهء ديگرى بنام رسالة العشقيه نيز بشيخ احمد نسبت داده‌اند « 2 » .\r\nمهمترين اثر غزالى كتاب سوانح العشاق اوست كه از آن نسخ متعدد در دست است و بهترين چاپى كه با مقابلهء چند نسخه از آن شده آنست كه هلموت ريتر « 3 » بسال 1942 در جزو نشريات الاسلاميهء جمعيت مستشرقين آلمانى طبع كرده است . اين كتاب را غزالى به خواهش يكى از دوستان و پيروان خود در معانى و احوال و اسرار عشق ، بدان نحو كه مورد توجه و تأمل صوفيانست ، نوشته و هريك از اسرار و معانى را در فصلى مورد بحث قرار داده و در ضمن اين فصول تمثيلات كوتاه و حكايات مختصر براى توضيح بيان خود گنجانيده است و باشعار مختلف از غزل و رباعى پارسى و تازى استشهاد كرده كه همه لطيف و دل‌انگيز است . شيوهء انشاء ، سوانح بسيار ساده و در عين سادگى پرمغز و پرمعنى است . گرم‌روى و سوختگى نويسنده از همه جاى كتاب مشهود است و اين امر موجب شده كه در عبارات سوانح به قدر ديوانى از شعر لطف و حال ديده شود .\r\nغزالى در آغاز كتاب گفته است :\r\n« . . . دوستى عزيز كه بنزديك من بجاى عزيزترين برادرانست و مرا با او انسى تمامست ، از من درخواست كرد كه از آنچه ترا فراخاطر آيد در معنى عشق ، فصلى چند اثبات كن تا بهر\r\n\r\n\r\n","description":"","footnote":"\r\n( 1 ) -\r\n Catalogue des manuscrits persns , par E . Blochet , tomel , p . 123 \r\n( 2 ) - ايضا ج 4 ص 200\r\n( 3 ) -  Hellmut Ritter \r\n","page_name":" 933 ","page_number":947},
  {"content":"\r\n\r\nوقتى با او انسى باشد ، و چون دست طلبم بدامن وصل نرسد بدان تأمل كنم و بابيات او تمسكى مىسازم . اجابت كردم و چند فصل اثبات كردم قضاى حق او را ، چنان كه تعلق به هيچ جانب ندارد ، در حقايق عشق و احوال و اغراض عشق ، به شرط آنكه درو هيچ حواله نبوذ نه به خالق نه بمخلوق ، تا او چون درماند بدين فصول تأمل كند . . . »\r\nمكاتيب : از احمد غزالى مكاتيبى به فارسى باقيست ، از آن جمله پنج مكتوب او كه به عين القضاة همدانى نوشته در مقدمهء مجموعهء مكاتيب عين القضاة نسخهء كتابخانهء مراد منلاى تركيه ثبت است و نسخ ديگرى از آن نيز موجود است . اين مكتوبها بر روش مكاتيب مشايخ و علماء عهد آميخته باشارات مختلف از آيات و احاديث است كه در سياق كلام و با اتصال باجزاء آن مىآيد و در آنها بسيارى از مبانى اعتقادات صوفيه مورد بحث قرار مىگيرد .\r\nاحمد غزالى در اثناء كلام خود باشعار و خاصه رباعيهاى بسيار استشهاد كرده كه مسلما قسمتى از آنها از اوست و همهء آنها لحن اشعار عرفانى اواخر قرن پنجم و اوايل قرن ششم را دارد . وى اشعارى را كه از ديگران نقل كرده با قيد « گفته است » و « مىگويد » از اشعار خود متمايز ساخته است . در اينجا برخى از ابياتى را كه مسلما به دو منسوبست براى ملاحظهء نمونه‌يى از اشعار او نقل مىكنيم :\r\n با عشق روان شد از عدم مركب ما * روشن ز چراغ وصل دايم شب ما\r\nز آن مى كه حرام نيست در مذهب ما * تا روز اجل خشك نيا بىلب ما « 1 » \r\n* *\r\n از بس‌كه دلم طريق عشقت سپرد * اشكم به من و تو بر همى رشك برد\r\nبنگر كه بديده در همى چون گذرد * تا نگذارد كه ديده در تو نگرد « 2 » \r\n* *\r\n تا جام جهان‌نماى بر دست منست * از روى خرد چرخ برين پست منست \r\n\r\n\r\n","description":"","footnote":"\r\n( 1 ) - رياض العارفين ص 59\r\n( 2 ) - ايضا همان كتاب و همان صفحه\r\n","page_name":" 934 ","page_number":948},
  {"content":"\r\n\r\n تا كعبهء نيست قبلهء هستِ منست * هشيارترين خلق جهان مستِ منست « 1 » \r\n* *\r\n عشقى بكمال و دلربايى بجمال * دل پرسخن و زبان ز گفتن شده لال\r\nزين نادره‌تر كجا بود هرگز حال * من تشنه و پيش من روان آب زلال \r\n\r\nمجمل التواريخ و القصص\r\nكتاب مجمل التواريخ و القصص از كتب بسيار معتبر تاريخ ايران و عرب و خلفا و سلاطين ايرانست تا اوايل قرن ششم هجرى كه در بيست و پنج باب نوشته شده است . مؤلف كتاب معلوم نيست و گويا از مردم همدان يا اسدآباد بوده و جد او مهلّب بن محمد بن شادى نام داشت و او خود مردى فاضل و صاحب اطلاع در مسائل تاريخى بود و كتاب ديگرى غير ازين مجمل التواريخ نوشته بود در اخبار برامكه . مجمل التواريخ در سال 520 هجرى در عهد سلطنت سلطان سنجر و محمود بن ملكشاه تأليف شده و مؤلف خود بارها به اين نكته اشاره كرده است .\r\nمؤلف مجمل التواريخ در تأليف كتاب خود نخست به تاريخ سنى ملوك الارص و الانبيا تأليف حمزة بن حسن اصفهانى توجه داشت ليكن تنها باستفادهء از آن كتاب بسنده نكرد بلكه مطالبى بسيار از مآخذ ديگر ، خاصه كتب معتبرى كه در تاريخ يا داستانهاى ملى نوشته شده بود ، از قبيل آثار ابو المؤيد بلخى و تاريخ محمد بن جرير و تاريخ اصفهان و اسكندرنامه و سير الملوك ابن المقفع و شاهنامهء فردوسى و كوش‌نامه و كرشاسپنامه و جز آنها نيز گرفت ، و بسبب همين دقت مؤلف در گرد آوردن مطالب خود از مآخذ گوناگون ، كتاب او حاوى اطلاعاتى شد كه امروز منحصر به آنست خاصه در باب داستانها و تاريخ ايران قديم . همراه اين اطلاعات بسيارى از تركيبات كهن ايرانى و اصطلاحاتى كه به صورت اصلى خود باقى مانده باشد ، درين كتاب بوفور ديده مىشود مانند : « وه‌انديو شاپور » ( - جنديشاپور ) ، ايودات ( - ايوكدات - نخستين گاو ) ، اپرنو و تارت كواد ( ايالتى كه قباد بنوى بنا كرده بود ) ويران كرده ( - ويران كاره ، ويران كار ، لقب اسكندر ) ، اندرواى ( لقب كيخسرو ) ، سكان شاه ( لقب بهرام سوم ، يعنى شاه سيستان ) ، افدم ( آخرين ، لقب اردوان ) و امثال آنها .\r\n\r\n\r\n","description":"","footnote":"\r\n( 1 ) - سوانح چاپ استانبول ص 35 . در اينجا مؤلف تصريح كرد كه اين شعر ازوست و در ايام جوانى گفت .\r\n","page_name":" 935 ","page_number":949},
  {"content":"\r\n\r\nسبك نگارش كتاب مجمل التواريخ بيش از همهء اختصاصات آن كتاب قابل توجهست . اين كتاب با آنكه در آغاز قرن ششم نوشته شده داراى انشائى است كه مطلقا دست‌كم از منشآت پارسى قرن چهارم ندارد و لغات و تركيبات فراوان پارسى و قواعد كهن دستورى در آن بسيار به چشم مىخورد . لغات تازى درين كتاب جز در مقدمهء آن بسيار نادر است و آنچه از مفردات عربى در متن كتاب به كار رفته ساده و از جملهء كلماتى است كه در قرن چهارم و آغاز قرن پنجم در زبان درى متداول شده بود . گويا علت اساسى اين امر آن باشد كه نويسندهء كتاب با كتب تاريخى و داستانى پارسى كه همه در قرن چهارم و اوايل قرن پنجم نوشته شده بود ، كار داشت و طبعا تحت تأثير سبك نگارش آنها قرار ميگرفت . مؤلف سبب تأليف كتاب را بدينگونه شرح ميدهد « 1 » :\r\n« و مرا اين انديشه از آن روى برخاست كه سخن پادشاهان عجم و نسق و سير ايشان همى رفت ، مهترى از جملهء مشاهير و بزرگان حاضر بود باسدآباد ، از من هر چيزى مىپرسيد ، به حكم آنك شناخته بود ، و هوس من در كتاب خواندن و مشافهه ديده ، آنچ بر خاطر بود گفته شد ، و بر بديهه بر سر شراب دو سه درج بنوشتم درين معنى ، و پس باطل كردم ، بعد مدتى ، و انديشيدم كچون يادگارى بخواهد ماند در آن تأملى بهتر بايد كردن ، و رنج بردن ، تا از آن فايده حاصل شود ، و اگرنه ضايع بماند كه ناگفته را عيب كمترست\r\n دهان گر بماند ز خوردن تهى * از آن به كه ناساز خوانى نهى \r\nپس عزم محقق كردم بر تأليف اين كتاب ، و اگرچه فراغت نبود ، برحسب بضاعت خويش نبشته شد ، و از ايزد تعالى در آن توفيق خواستيم و ابتدا كرده شد اندر سال پانصد و بيست از هجرت پيغمبر عليه السلام ، اندر ايام سعادت موافقت تعظيم مقدس نبوى امامى مسترشد ادام اللّه علوها ، و حرس مجدها و سموها و اعلا كلمتها ، و پادشاهى سلطان اعظم معز الدنيا و الدين ناصر الاسلام و المسلمين ابو الحرث سنجر ملكشاه بن محمد برهان امير المؤمنين . . . »\r\n\r\nآثار عين القضاة\r\nعين القضاة ابو المعالى عبد الله بن محمد بن على ميانجى همدانى « 2 » از كبار مشايخ متصوفه در آغاز قرن ششم است . ولادت او در اواخر\r\n\r\n\r\n","description":"","footnote":"\r\n( 1 ) - مجمل التواريخ و القصص چاپ تهران ، بتصحيح مرحوم ملك الشعراء بهار ص 8 - 9\r\n( 2 ) - دربارهء احوال او مخصوصا رجوع شود به : تتمة صوان الحكمة ص 117 - 119 و 201 - 202 ؛\r\n","page_name":" 936 ","page_number":950},
  {"content":"\r\n\r\nقرن پنجم ، در همدان اتفاق افتاد و اجداد او از شهر ميانه بوده‌اند با اينحال سبكى او را از اهل خراسان شمرده است . وى با آنكه در عنفوان شباب بدست متعصبان كشته شد ، هم در جوانى جامع كمالات و از نوابغ روزگار بوده و نزد امام عمر خيام و شيخ احمد غزالى و شيخ محمد حمويه تلمذ كرد و در كلام و حكمت و عرفان و ادب پارسى و عربى صاحب اطلاع وافى بود و نظر بكثرت مطالعه در كتب امام محمد غزالى بايد او را شاگرد بواسطهء آن بزرگ نيز شمرد . شيخ احمد غزالى با همهء جلالت قدر چندان او را دوست ميداشت كه در مكتوبهاى خود او را « قرة العين » خطاب ميكرد با آنكه مدت تلمذ عين القضات در نزد او چندان طول نكشيده بود . عين القضات خود در سخنان خويش از احمد غزالى و محمد حمويه بسيار نقل كرده و مخصوصا صحبت بيست روزهء خود را با احمد غزالى در همدان موجب توجه غائى خويش بكمالات دانسته است . اينكه در برخى از مآخذ نسبت شاگردى باباطاهر عريان به عين القضات همدانى داده شده ، درست نيست زيرا مسلما باباطاهر تا اواخر قرن پنجم زنده نبوده است تا بتواند استاد عين القضات باشد . نكتهء مهم قابل توجه در كيفيت تحصيلات عين القضات آنست كه وى بيشتر اطلاعات خود را از طريق مطالعات شخصى و خصوصى فراهم آورد و همين امر باعث شد كه او در عين جوانى و عنفوان شباب آنهمه تبحر حاصل كند و در كار تحرير و تأليف آنقدر كامياب باشد .\r\nعين القضات با گروهى از رجال مشهور عهد خود رابطه و مكاتبه داشته است مانند ابو نصر احمد بن حامد اصفهانى ملقب بعزيز الدين المستوفى ( م . 526 ) از مستوفيان سلاجقهء عراق ، و قوام الدين ابو القاسم ناصر بن على درگزينى وزير سلطان محمود بن محمد و سنجر بن ملكشاه ( م . 527 ) و تاج الدين علاء الدوله كه عين القضات رسالهء عربى خود را\r\n\r\n\r\n","description":"","footnote":"\r\n201 - 202 ؛ نفحات الانس جامى چاپ هند ص 371 - 372 ؛ مجمع الفصحا ج 1 ص 340 ؛ رياض العارفين چاپ تهران 1316 ص 176 - 178 ؛ طبقات الشافعيهء السبكى طبع مصر چاپ اول ج 4 ص 236 - 237 ؛ كشف الظنون ج 2 بندهاى 951 - 952 و مآخذ متعدد ديگر . . .\r\n","page_name":" 937 ","page_number":951},
  {"content":"\r\n\r\nدر بيان مذهبى كه سلف صالح بر آن رفته‌اند ، براى او تأليف كرد ؛ و جمال الدين شرف الدوله كه رسالهء جمالى بنام او تأليف شد .\r\nعين القضات بسبب غلبهء شوق و سورت عشق و غليان عواطف صوفيانهء خود بىپروا اسرار صوفيان را فاش ميكرد و مذهب خود را كه دنبالهء نظر وحدت وجوديان بود بىمحابا اظهار مينمود و بر متعصبين قوم كه با او و دارندگان اين گونه افكار دشمنى داشتند ، بشدت مىتاخت . نقار و كدورتى كه بدين‌طريق ميان عين القضات و علماى متعصب و عوام الناس ايجاد ميشد ، همواره در حال توسعه بود و در آن روزگار تعصب و غلبهء عوام بىترديد بقتل اين جوان فاضل بىباك و صوفى زبان‌آور پايان مىيافت . عين القضات خود اين حال را پيش‌بينى ميكرد چنان كه در يكى از مكاتيب خود اين گونه نوشت :\r\n« . . . و گروه ديگر مست آمدند ، زنّار نيز بربستند ، و سخنهاى مستى آغاز كردند .\r\nبعضى را بكشتند و بعضى را مبتلاى غيرت او كردند ، چنان كه اين بيچاره را خواهد بودن ، ولى ندانم كه كى خواهد بودن ، هنوز دور است . . . اى عزيز روزگارى برين سوخته مىگذرد كه از وجود خود نيز ننگ مىدارم و جز ناله و سوختن سودى نه ، . . . »\r\nمخالفت و عناد دين‌فروشان و عوام با عين القضات از جهات مختلف بود : نخست آنكه او را بپيروى از عقايد فلاسفه متهم ميداشتند و مىگفتند كه او بقدم عالم معتقد است .\r\nاو در رسالهء شكوى الغريب به اين امر اشاره مىكند و ميگويد دشمنان از اشارهء من به مصدر وجود و ينبوع وجود چنين پنداشته‌اند كه من تعريض بقدم عالم دارم و حال آنكه درين رسالت قريب ده ورق در اثبات حدوث عالم نوشته‌ام .\r\nدوم آنكه بسيارى از علماى شهر و ديار او برين جوان تيزهوش باريك انديشه حسد ميبردند و او خود بارها به اين حسد علماء اشاره كرده و گفته است « و ما لى استبعد من علماء العصر انكارهم و لم يزل اكابر العلما فى كل عصر محسودين و بانواع المحن مقصودين »\r\nسوم آنكه عين القضاة بسيارى از حقايق تصوف را كه بيرون از حوصلهء عوام\r\n\r\n","description":"","footnote":"","page_name":" 938 ","page_number":952},
  {"content":"\r\n\r\nالناس و دين‌فروشان تعصب‌پيشه بود ، در آثار پارسى و عربى خود آشكارا بيان ميكرد و اين امر هم دشمنى آنان را بر او برميانگيخت و او مىگفت : مصطلحات صوفيه دليل كفر و الحاد من نيست و مرد عاقل منصف سزاوار است كه چون اين سخنان را بشنود بمعانى آن مراجعه كند و حكم بر زندقه و الحاد گويندهء آنها پيش از استفسار مراد وى عملى دور از بينايى و دانايى است . عين القضات به حسين بن منصور حلاج عشق ميورزيد و سخنان او را كه خود باعث قتل گوينده شده بود بوجوه مختلف تأويل و تفسير ميكرد و پيداست كه چنين كسى در دست متعصبان قوم بچه سرنوشتى دچار خواهد شد .\r\nچهارم آنكه عين القضات بر اثر حسن بيان و نفوذ كلام خود مريدان بسيار در ميان بزرگان و گروه كثيرى از مردم يافته بود كه بر مقالات وى شيفته بودند . از آن جمله عزيز الدين مستوفى كه ذكر او گذشته است به دو عشق و ارادت ميورزيد و چون عزيز الدين مستوفى بدشمنى ابو القاسم درگزينى برافتاد ، آنوزير دسيسه‌گر كه بسيارى از رجال را بحيله و تزوير از ميان برده و خود نيز آخر بكيفر بيدادگريهاى خويش بر دار كشيده شد ، در انديشهء نابود كردن عين القضات افتاد و با علماء متعصب و حسودان و دسته‌يى از عوام الناس كه در تكاپوى قتل عين القضات بودند يار شد ، محضرى بر ضد او ترتيب داد و از ميان تصانيف او الفاظى را براى اثبات زندقه و الحاد وى و دعوى الوهيت او بيرون آورد و جماعتى از فقها باباحت خون او فتوى دادند .\r\nبعد ازين حوادث عين القضات را ببغداد بردند و چندى مقيد نگاه داشتند و باز بهمدان بازگرداندند و آنجا در شب هفتم جمادى الآخرهء سال 525 بر دار كشيدند .\r\nمعروفست كه چون بچوبهء دار نزديك شد و ميخواستند او را بر دار كنند چنين گفت :\r\n« و سيعلم الذين ظلموا اى منقلب ينقلبون »\r\nعين القضات با آنكه هنگام شهادت 33 سال بيش نداشت آثار متعددى بپارسى و تازى دارد و علاوه بر آن نامه‌هاى بسيار ازو بپارسى باقى مانده كه همهء آنها حاوى عقايد و آراء او در مسائل مختلف مربوط بتصوف و مسائل اعتقاديه است . از آن جمله است :\r\nيزدان شناخت كه چند بار بطبع رسيده و آن را بايد مهمترين كتاب از آثار پارسى\r\n\r\n","description":"","footnote":"","page_name":" 939 ","page_number":953},
  {"content":"\r\n\r\nعين القضات شمرد ، اگرچه در بعضى از نسخ به شهاب الدين سهروردى نيز نسبت داده مىشود .\r\nاين رساله در مسائل الهى و حكمت و علوم طبيعى در سه باب بنام عزيز الدين المستوفى نوشته شده و مؤلف در پايان آن گفته است : « بدانك آنچ خلاصه و آيات حكمتست ، از مسائل علوم طبيعى و الهى بر سبيل اختصار درين رساله بيان كرديم و از عهد يونانيان تا اين غايت هيچكس از محققان حكما و راسخان در علم حكمت روا نداشته‌اند كه اين اسرار برملا افگنند و غرض ازين تنبيه و تشريف نفس است كه اسرار الهى را مكشوف گردانند و در سخن حكما مىآرند كه : افشاء سر الربوبية كفر ، و حكيم ارسطاطاليس گفته است كه واجب چنان كردى كه حكمت الهى هرگز مكتوب و مسطور نكردندى الا آنك از نفس بنفس شدى اما به شرط آنك استعدادى در نفس منفعل حاصل بودى و اين اشاعت و اذاعت در ميان حكماى محقق سخت محذور و ممنوعست خصوصا بر نامستعدان و نااهلان و شريران . . . »\r\nرسالهء جمالى - اين رسالهء كوتاه براى جمال الدين شرف الدوله از پادشاه - زادگان معاصر عين القضات در سه فصل « در بيان مذهبى كه سلف صالح بر آن بوده‌اند » نوشته شده و در آغاز آن چنين آمده است : « بهترين چيزها شكرست مر خدايرا كه دارندهء دو جهانست و دانندهء آشكار و نهانست ، پس درود بر مصطفى كه سيد ولد آدمست و رحمت اين عالم است و آن عالم ، و بر اهل بيتش كه نور شريعت محمداند و از جهت خداى تعالى منصور و مؤيداند . اما بعد بدانكه چون اهل ضلالت بسيار گشتند واجب ديديم عنايت نمودن در بيان مذهبى كه سلف صالح بر آن بوده‌اند و خواص و عوام را بدان اقتدا فرموده‌اند ، و كتابى كرديم درين معنى بتازى و رسالهء علائيش نام كرديم از بهر خزانهء مولانا تاج الدين علاء الدوله ، و چون از آن كتاب بپرداختيم اين رساله بپارسى بساختيم از بهر پادشاه‌زاده جمال الدين شرف - الدولة ، و اين كتاب را نام رسالهء جمالى كرديم و تفصيلش در سه فصل ياد كنيم ان شاء اللّه »\r\nتمهيدات يا زبدة الحقائق - در تمهيد ده اصل تصوف . اين كتاب انشائى مقرون بغلبهء شوق و عشق دارد و ازينروى بسيار گير است ليكن بسبب همين غلبهء عشق و شوق مطالب آن را نظمى چنان كه بايد نيست . اين رساله بچاپ رسيده است .\r\nتمهيدات در اواخر زندگى عين القضات و در آن روزگار كه بتهمت الحاد گرفتار شده بود ، نگارش يافته و در يكى از موارد آن چنين آمده است : « كامل الدولة نوشته بود كه در شهر ميگويند كه عين القضاة دعوى خدايى مىكند و بقتل من فتوى مىدادند . اى دوست\r\n\r\n","description":"","footnote":"","page_name":" 940 ","page_number":954},
  {"content":"\r\n\r\nاگر از تو نيز فتوى خواهند تو نيز فتوى بده ! من همه را اين وصيت مىكنم كه فتواى اين آيه نويسند و للّه اسماء الحسنى فادعوه بها و ذروا الذين يلحدون فى اسمائه ! من خود اين قتل در سماع بدعا ميخواهم ! »\r\nمكاتيب - عين القضات داراى مكاتيب فارسى بسيار بوده كه اكنون از آنها مجموعه‌هايى در كتابخانهاى ايران و خارج از ايران يافته مىشود و نگارنده فتوكپى مجموعه‌يى را كه در كتابخانهء مراد منلاى تركيه موجود است در اختيار دارد . مكاتيب عين القضات فارسى روان و بسيار ساده‌يى دارد و در آنها گاه بآيات قرآنى و اشعار پارسى و عربى استشهاد شده و نويسنده خود هم رباعيهاى گرم دل‌انگيزى از خود در آنها ، همچنانكه در پاره‌يى از آثار ديگر خود ، آورده است . درست است كه اين مكتوبها را عين القضاة بدوستان خود و بزرگان زمان نوشته است ليكن هيچيك از آنها درشمار مكاتيب عادى اخوانى نيست و همهء آنها در بيان حقايق حكميه و عرفانيه و پر از مطالب عاليه است . نكتهء مهمتر آنكه اين مكتوبها غالبا در مسائل مربوط به يكديگر است چنان كه اجزاء يك موضوع را نويسنده در چند مكتوب با حفظ تسلسل فكرى بيان كرده . بعضى ازين مكتوبها هم حكم رسالات مفصل مستقل دارد مثلا در همين مجموعهء تركيه كه نسخهء عكسى آن نزد نگارنده است مكتوبى در اثبات اين نكتهء كلامى است كه « كل جسم حادث » و اين مكتوب در هفت تمهيد نوشته شده كه هفتمين آنها لب مقدماتى است كه در شش تمهيد ديگر گذاشته شده است . - مكتوب ديگرى در همين مجموعه است در تفسير اللّه اكبر كه البته متضمن تأويلات در نظاير اين موارد است و در چهار اصل نوشته شده . دو مكتوب ديگر به ترتيب بعد از همين مكتوب در دنبال همين موضوع و بعنوان مكمل آن آمده است . چندين مكتوب متتابع در همين مجموعه در ذكر صفات واجب است .\r\nاين حال نشان ميدهد كه عين القضات غالب مكاتيب خود را درحقيقت به قصد تحرير رسائلى مينوشت و شايد بسيارى از آنها كه صورت مكتوب دارد نامه بمعنى متعارف نباشد و بتوان آنها را يادداشتهايى شمرد كه عين القضات آنها را روزانه ترتيب ميداد و عنوان مكتوب بر آنها ميگذاشت . اينك چند جمله از يك مكتوب او را براى\r\n\r\n","description":"","footnote":"","page_name":" 941 ","page_number":955},
  {"content":"\r\n\r\nآنكه نمونه‌يى از آنها در دست باشد نقل مىكنيم :\r\n« بسم اللّه الرحمن الرحيم و به نستعين . اى براذر عزيز اطال اللّه بقاك و سلك بك سبيل السعادة القصوى ، بدانك سعادت آدمى در معرفت خذاى تعالى است . به قدر معرفت او را از سعادت نصيب خواهذ بود و معرفت ذات بعد معرفت صفات توانذ [ بوذ 
  ] و معرفت صفات از نظر در افعال حاصل گردذ ، و افعال دو قسم است : ملكوت است و ملك ، و تا بر ملك گذر نكنى بملكوت راه نيست ، الدنيا مزرعة الآخرة ، اين را دان ، و ملك همه اينست كه در قرآن بيان كرد : و للّه ملك السموات و الارض و ما بينهما ؛ و تا ترا بمقام تفكر راه ندهند هرگز ندانى كه ملك چيست . لعمرى ملك بينى و ليكن بديذه‌يى كه همهء جهان با تو در آن برابر باشند و ترا از ملك هيچ عجب نيايذ . اگر چيزى عجب آيذ ترا از راه عادت بوذ كه هيچ معنى ندارذ ، اگر حيوانى عجيب بينى كه مثلش به عادت نديذه باشى تعجب كنى . و هرگز ترا از خوذ تعجب نبوذه باشذ و اعجب على ما وجه الارض قالب آدميست ، ازين راه بوذ كه جلالت ازل در آفريذن او از نطفه تحدى كند و گويذ و هو الذى خلق من الماء بشرا فجعله نسبا و صهرا .\r\nپس گويذ و كان ربك قديرا . بداية آنكه ترا ديذه دهند آن بوذ كه ترا هيچ غريب نيايذ زيرا كه همه عجب بينى و تا ترا بعضى چيز عجب آيذ هرگز عجب نبينى روى جمال خوذ به تو ننمايذ . . . »\r\nغير ازين آثار منثور پارسى كه ياد كرده‌ايم ، عين القضات را آثار ديگرى نيز به عربى بوده كه بعضى از آنها باقيست .\r\nعين القضات درضمن كلام خود در رسالات فارسى و مكاتيب ، به بسيارى از اشعار شاعران ديگر استشهاد كرده و گاه در آن ميان اشعارى از خود نيز آورده است كه غالبا رباعيست . اين رباعيها همه با لحن و انديشهء عرفانى سروده شده و گرم و گيرنده است و از آن ميان بنقل چند رباعى براى داشتن نمونه‌يى از اشعار او قناعت مىشود .\r\nبجز اشعار پارسى ويرا اشعار عربى بسيار نيز بوده كه بعضى از آنها باقى مانده است .\r\n دل تنگ ترا ز دهان تنگ تو شدم * باريك‌تر از فسون و رنگ تو شدم\r\nبيمار من از بيهده جنگ تو شدم * درياب مرا كه نام و ننگ تو شدم \r\n* *\r\n نى مايهء عشقت اى دل‌افروز كمست * و آن درد كه دى بود نه امروز كمست \r\n\r\n","description":"","footnote":"","page_name":" 942 ","page_number":956},
  {"content":"\r\n\r\n در هجر تو با صبر دلم را صنما * نى ساز فزون شدست و نى سوز كمست \r\n* *\r\n نه دست رسد بزلف يارى كه مراست * نه كم شود از سرم خمارى كه مراست\r\nهرچند بدين واقعه درمىنگرم * درد دل عالميست كارى كه مراست \r\n* *\r\n گه دل به دو زلف مه‌پرست تو دهم * گه جان به دو نرگسان مست تو دهم\r\nچون از تو فرومانم و عاجز گردم * از دست تو هم قصه بدست تو دهم \r\n* *\r\n اندر ره عشق حاصلى بايد و نيست * در كوى اميد ساحلى بايد و نيست\r\nگفتى كه بصبر كار تو نيك شود * با صبر تو دانى كه دلى بايد و نيست \r\n* *\r\n آن را كه دليل او رخى چون مه نيست * او بر خطر است و خلق از او آگه نيست\r\nاز خود به خود آمدن رهى كوته نيست * بيرون ز سر دو زلف شاهد ره نيست \r\n* *\r\n اى برده دلم بغمزه جان نيز ببر * بردى دل و جان نام و نشان نيز ببر\r\nگر هيچ اثر بماند از من بجهان * تأخير روا مدار آن نيز ببر \r\n* *\r\n ديشب كه بدم با تو نگارا بنهفت * صبح از نفسم نماز خفتن بشكفت\r\nو امشب كه شدم با غم هجران تو جفت * گويا كه فلك بمرد و خورشيد بخفت \r\n* *\r\n زلف ارچه بريده‌اى ، درازست هنوز * با زهره و مشترى برازست هنوز\r\nچوگان صفت و كمند سازست هنوز * و اندر سر او هزار نازست هنوز \r\n* *\r\n هر روز ز عشق تو بحالى دگرم * وز حسن تو در بند جمالى دگرم \r\n\r\n","description":"","footnote":"","page_name":" 943 ","page_number":957},
  {"content":"\r\n\r\n تو آبت حسن را جمالى دگرى * من آيت عشق را كمالى دگرم \r\n* *\r\n دوش آن بت من دست در آغوشم كرد * بگرفت و بقهر حلقه در گوشم كرد\r\nگفتم صنما ز عشق تو بخروشم * لب بر لب من نهاد و خاموشم كرد \r\n* *\r\n تا قبلهء عشاق جهان روى تو شد * روى بت و بتگران همه سوى تو شد\r\nچوگان سر زلف تو رهبان چو بديد * انگشت برآورد و يكى گوى تو شد \r\n* *\r\n بستردنى است آنچه بنگاشته‌ايم * افگندنى است آنچه بفراشته‌ايم\r\nسودا بودست آنچه پنداشته‌ايم * دردا كه بهرزه عمر بگذاشته‌ايم \r\n* *\r\n در انجمنى نشسته ديدم دوشش * نتوانستم گرفت در آغوشش\r\nصد بوسه زدم بر رخ عنبرپوشش * يعنى كه حديث مىكنم در گوشش \r\n* *\r\n آن ره كه من آمدم كدامست اى دل * تا باز روم كه كار خامست اى دل\r\nدر هر گامى هزار دامست اى دل * نامردان را عشق حرامست اى دل \r\n\r\nآثار سيد اسمعيل جرجانى\r\nدربارهء زين الدين اسمعيل بن حسن بن محمد بن احمد حسينى جرجانى ( 434 - 531 ) پزشك نامبردار قرن پنجم و ششم ، و اهميت آثار طبى او پيش ازين سخن گفته‌ايم « 1 » .\r\nاز جملهء اين آثار مهمتر از همه و حتى مهمتر از همهء كتابهاى طبى پارسى كتاب ذخيرهء خوارزمشاهى است . دربارهء اين كتاب و ارزش آن و ترجمه‌هايى كه از آن شده هنگام مطالعه در وضع علم طب سخن رفته است . اهميت ادبى اين كتاب در آنست كه بسيارى از لغات و تركيبات كه شايستهء استفاده در علم طب است درين كتاب به كار\r\n\r\n\r\n","description":"","footnote":"\r\n( 1 ) - همين كتاب ص 314 - 316\r\n","page_name":" 944 ","page_number":958},
  {"content":"\r\n\r\nرفته و جرجانى با تأليف چنين كتاب عظيم و پرارزش ثابت كرد كه زبان پارسى آمادهء تأليف مفضل‌ترين كتاب در علم پزشكى است . شيوهء جرجانى در نگارش ذخيره ، شيوهء عام مؤلفان كتب علمى است جز آنكه جرجانى قيد بىمورد در ايراد كلمات يا اصطلاحات مهجورهء پارسى در برابر مفردات و تركيبات عربى نداشته و هرجا زبان رائج زمان ايجاب مىكرده بآوردن كلمات يا تركيبات پارسى مبادرت جسته است .\r\nذخيره در دوازده كتاب و شامل جميع مباحث طب و تشريح و بهداشت و اقراباذين است . مؤلف در سرآغاز كتاب شرحى مستوفى دربارهء قصد خوارزم در دورهء امارت قطب الدين محمد بن انوشتكين خوارزمشاه بسال 504 ، و سكونت در آن ديار و شروع بتأليف « ذخيرهء خوارزمشاهى » بنام آن پادشاه و چگونگى هواى خوارزم و علت فراوانى امراض در آن ديار نوشته و گفته است :\r\n« چون بندهء دعاگوى جمع‌كنندهء اين كتاب اسمعيل بن الحسن بن محمد بن احمد الحسينى الجرجانى ، حال اين ولايت بديد و حاجتمندى اهل اين ولايت بعلم طب بشناخت ، اين كتاب بر سبيل خدمت اين خداوند بساخت و چون از مدت مقام هميشه اندر مجلس اين خداوند علماء بزرگ و ائمهء روزگار حاضر ديد و اندر هر علمى كه سخن رفتى از لفظ بزرگوار اين خداوند نكته‌يى شنيدى كه بسيار بزرگان از آن غافل باشند ، و اگر وقتى اندر مسئله‌يى سؤالى فرمودى ، مشكلى فرمودى كه هركسى از عهدهء جواب آن بيرون نتوانستى آمدن ، و اين معنى گواهى دهد بر شرف نفس و گوهر پاك و همت بزرگ و علم وافر و خاطر روشن و فهم تيز و قريحت درست و ذهن راست و فطنت تمام . و جهد كرد تا اين خدمت چنان سازد كه بر چنين محكى عرض توان كرد و خزانهء اين خداوند را بشايد ، و اگرچه اين خدمت بپارسى ساخته آمدست ، لفظهاى تازى كه معروفست و بيشتر مردمان پارسى آن بدانند ، و بتازى گفتن سبكتر باشد ، آن لفظ هم بتازى ياد كرده آمد تا از تكلف دور تر باشد و بر زبانها روانتر ، ان شاء اللّه عز و جل .\r\nو ازين لفظها بيشترى را نيز پارسى گفته آيد تا هيچ پوشيده نماند ، و هر كتابى را كه اندر علمى كرده‌اند ، فايده و خاصيتى ديگر است و خاصيت اين كتاب تمامى « 1 » است ، از بهر آنكه قصد كرده آمدست تا اندر هر بابى آنچه طبيب را اندر آن باب ببايد دانست ، از علم و عمل بتمامى ياد كرده آيد ، و معلومست كه برين نسق هيچ كتابى موجود نيست . و اگرچه اندر علم طب بسيارى\r\n\r\n\r\n","description":"","footnote":"\r\n( 1 ) - تمامى : كمال ، عنصرى گويد :\r\n از تمامى دان كه پنج انگشت باشد مرد را * باز چون شش گردد آن افزايش از نقصان بود \r\n","page_name":" 945 ","page_number":959},
  {"content":"\r\n\r\nكتابهاى بزرگ كرده‌اند ، هيچ كتابى نيست كه طبيب بدان كتاب از كتابهاى ديگر مستغنى گردد و تا اندر هر غرضى و مقصودى بكتابهاى ديگر بازنگردد و از هر جايى نجويد مراد او حاصل نشود ، و اين كتاب چنان جمع كرده آمدست كه طبيب را اندر هيچ باب به هيچ كتاب ديگر حاجت نيفتد و بسبب بازگشتن بكتابها خاطرش پراگنده نشود . و خادم دعاگوى اندر آن روزگار كه طب همىخواند و كتابهاى طبى همىنگريد ، بسيار تمنى كرد كه كتابى بايستى كه آنچه از طب همىببايد دانست اندر آن كتاب جمع باشد و برين نسق هيچ كتابى نيافت ، پس ببركات دولت اين خداوند آنچه بنده تمنى كرده بود ، قصد كرد تا ساخته شود ، و غرض خادم دعاگوى اندر ساختن اين كتاب آن بود كه اندر روزگار اين خداوند چنين كتابى حاصل گردد و چنين يادگارى ازين خادم اندر دولت او بماند ، تا حق نعمت او بدين خدمت گزارده آيد ، و فضلاى روزگار كه اين كتاب را مطالعت كنند ، و با ديگر كتابها برابر كنند ، فرقى كه ميان اين كتاب و ديگر كتابهاست بشناسند ، و گواهى دهند كه اين جمعى تمامست ، و انصاف جويندگان اين علم اندرين كتاب داده شده است و طريق رسيدن به مقصود طب بر همگنان كوتاه كرده و بدانچه درين خطبه وعده داده است وفا كرده به حمد اللّه و منه . . . »\r\nاز كتابهاى ديگر سيد خفّى علائى يا الخفيّة العلائية در دو مجلد كوچك است كه جرجانى آن را بفرمان علاء الدوله اتسز خوارزمشاه نوشته و اهمّ مطالب ذخيره را در آن تلخيص كرده و در آغاز آن گفته است : « اما چنين گويد مصنف اين كتاب امير سيد اسمعيل بن الحسن بن محمد بن احمد الحسينى الجرجانى كه چون از جمع كتاب ذخيرهء خوارزمشاهى فارغ شديم بر لفظ امير اسفهسالار اجل سيد عالم بهاء الدين عمدة الاسلام علاء الدولة و الدين ابو المظفر سلطان خوارزمشاه . . . رفت كه كتاب ذخيره كتاب بزرگست ، كتابى بايستى مختصر كه هروقت بر دست توان گرفت . . . اين مختصر در دو مجلد نهاده آمد بر قطع مطول تا پيوسته در موزه توان داشت و بدين سبب اين مختصر را خفى علائى نام كرده آمد . . . »\r\nديگر كتاب اغراض يا الاغراض الطبية و المباحث العلائية است كه آن نيز بر منوال خفى ملخّصى از ذخيره است و در دو كتاب نهاده شد . سيد اسمعيل اين كتاب را به خواهش مجد الدين ابو محمد صاحب بن محمد البخارى وزير اتسز خوارزمشاه از ذخيره تلخيص كرده است .\r\n\r\n","description":"","footnote":"","page_name":" 946 ","page_number":960},
  {"content":"\r\n\r\nديگر كتاب يادگار در يك مجلد است كه آن هم در طب است و جرجانى آن را براى خوارزمشاه تصنيف كرد « 1 » .\r\n\r\nاعتقاد اهل سنت و جماعت\r\nرساله‌يى مختصر است از نجم الدين ابو حفص عمر بن محمد بن احمد نسفى از كبار ائمهء حنفيه در قرن پنجم و ششم هجرى ، ملقب به « مفتى الثقلين » ( 461 - 537 ) . وى در فقه و حديث و تفسير و بحث و جدل متبحر بود و در هريك ازين علوم تأليفاتى داشت چنان كه مجموع آثار او را بالغ بر يكصد كتاب نوشته‌اند . ابو حفص نسفى اين رساله را در بيان اصول معتقدات اهل سنت بسال 535 نوشته است « 2 » . شاگرد و جامع رسالهء ابو حفص در آغاز رساله تاريخچهء تأليف اين رسالهء كوچك مهم را ياد كرده و آنگاه بنقل عبارات استاد خود پرداخته است بدينگونه :\r\n« مىگويد بندهء ضعيف على بن ابى بكر بن عبد الجليل الرشد انى طيب اللّه تربته و رفع فى الجنان رتبته كه اين كتابى است كه خواجه امام اجل زاهد حجاج نجم الدين ابو حفص عمر بن محمد بن احمد النسفى رحمه اللّه جمع كرده است در بيان اعتقاد اهل سنت و جماعت بپارسى . و سبب اين جمع آن بود كه در عهدى كه سلطان اعظم سنجر بن ملكشاه رحمه اللّه بسمرقند آمد با لشكر و امراء اهل اسلام ، در دهم ماه رجب سال پانصد و سى و پنج ، و با امير ابو الفضل سيستانى امام رسيده بود ، امير امام لقب ، درخواست كرد از ائمهء اجلهء سمرقند تغمدهم اللّه برحمته كه مىبايد كه در بيان اعتقاد اهل سنت و جماعت چيزى بنويسيد ، و خطوط خود بر آنجا ثبت كنيد تا با خود بدان ولايت ( يعنى سيستان ) برم و هركه بر خلاف اين گويد بزجر و نكال بمذهب آرم بتوفيق اللّه تعالى . اجابت كردند و همهء ائمه بخواجه امام نجم الدين رحمه اللّه اشارت كردند تا وى بنوشت و ائمه در تصويب آن خطوط خويش در آخر ثبت كردند . . . و اين بندهء ضعيف اين نسخه را بغنيمت داشت و بر مصنف برخواند و تصحيح كرد و آغاز كتاب اين است . . . بدانك دين حق ، و آن مذهب اهل سنت و جماعت است ، آنست كه بدل اعتقاد كنى و به زبان مقر آيى كه عالم محدث است ، كل وى و ابعاض وى و جواهر وى و اعراض وى ، و صانع وى يك خداى\r\n\r\n\r\n","description":"","footnote":"\r\n( 1 ) - دربارهء اين كتب جرجانى و كسب اطلاعات بيشتر دربارهء آنها رجوع كنيد به حواشى تتمة صوان الحكمة ص 216 - 219 ؛ حواشى چهارمقاله چاپ ليدن ص 233 و 237 - 238 ؛ فهرست كتابخانهء دانشگاه تهران ج 3 بخش دوم ص 755 - 763 .\r\n( 2 ) - آقاى محمد خوانسارى و آلبرت ناپلئون كمپانيونى اين رساله را از مجموعه‌يى به خط خواجه محمد پارسا ( م . 822 ) استخراج كرده و بطبع رسانيده‌اند .\r\n","page_name":" 947 ","page_number":961},
  {"content":"\r\n\r\nقديم است كه حى و قادر و عليم است و سميع و بصير و مريد و حكيم است . و وى عرض نيست و جوهر نى ، و جسم نى و مصور نى و محدود نى و معدود نى و متبعّض نى و متركّب نى و متناهى نى و او را مائيت نى و كيفيت نى ، وى متمكن در مكان نى و با مكان نى و بر مكان نى ، و وى بود و مكان نى ، و مكان آفريد و ويرا به مكان حاجت نى ، و تغير بر وى روانى ، و زمان را بوى تعلق نى ، و وى بود و زمان نى ، و زمان آفريد و ويرا به زمان حاجت نى ، و وى به هيچ چيز ماننده نى ، و هيچ چيز بوى ماننده نى ، و هيچ چيز از علم و قدرت وى بيرون آينده نى . و مرو را صفات ازلى است قائم بذات وى ، و آن صفات نه وى است و نه غير وى ، و آن صفات علم است و قدرت ، و حيات است و قوت ، و سمع است و بصر ، و ارادتست و مشيت ، و فعل و تكوين و تخليق و اختراع است و احداث ، و او را كلام است و وى متكلم است بكلامى كه صفت وى است ازلى ، از جنس حروف و اصوات نى ، و خداى عز و جل متكلم است بدان كلام و آمر و ناهى و مخبر و وعده‌كننده و وعيدكننده . . . »\r\n\r\nكليله و دمنهء بهرامشاهى\r\nاين كتاب معروفترين ترجمه و تهذيب كليله و دمنه است .\r\nكليله و دمنه چنان كه ميدانيم از جملهء كتبى بود كه از سانسكريت به پهلوى و از پهلوى بدست عبد اللّه بن المقفع بتازى و از تازى نخستين‌بار بفرمان نصر بن احمد سامانى بنثر درى « 1 » و سپس از روى همان ترجمه بوسيلهء رودكى بشعر پارسى « 2 » درآمد . و آنگاه در اوائل قرن ششم يك بار ديگر ؛ با نثر منشيانهء بليغ ترجمهء ديگرى از آن ترتيب يافت كه همين كليله و دمنهء بهرامشاهى است . اين ترجمه بدست ابو المعالى نصر الله بن محمد بن عبد الحميد منشى صورت گرفته است . اصل وى بنابر بعض اقوال « 3 » از شيراز و بقولى ديگر « 4 » از مردم غزنين بوده است .\r\nاز ابتداى جوانى او اطلاعى در دست نيست و فقط ميدانيم از اوان جوانى با عده‌يى از فضلاى غزنين معاشرت داشته و مورد تفقد بهرامشاه غزنوى ( 511 - 552 ) بوده و در كارهاى ديوانى شركت مينموده است و در زمان دولت خسرو شاه ( 552 - 559 ) جانشين بهرامشاه ، با آنكه هنوز جوان بود ليكن بسبب كثرت دانش سمت دبيرى خسرو شاه يافته بود . عوفى در باب كيفيت كار او درين زمان و اينكه « چون در دبيرى ممارست\r\n\r\n\r\n","description":"","footnote":"\r\n( 1 ) - مقدمه شاهنامهء ابو منصورى ، بيست مقاله ج 2 ص 22\r\n( 2 ) - ايضا ص 22 - 32\r\n( 3 ) - هفت‌اقليم امين احمد رازى\r\n( 4 ) - تاريخ وصاف طبع بمبئى ص 528\r\n","page_name":" 948 ","page_number":962},
  {"content":"\r\n\r\nنكرده بود گاه‌گاه بر قلم او لفظى رفتى كه از ادب دور بودى » حكايتى از او و خسرو شاه آورده است « 1 » .\r\nبعد از خسرو شاه ابو المعالى نصر اللّه همچنان در دستگاه غزنويان باقى ماند و در خدمت خسرو ملك ( 559 - 583 ) بمنصب وزارت رسيد ، و به علت احراز همين مقام است كه عوفى او را با عنوان صدر اجل « 2 » ياد كرده و چنان كه گفته‌ايم در لباب الالباب اسم او را در شمار وزراء و صدور آورده است ليكن بعلتى كه نميدانيم و در تاريخى كه روشن نيست ظاهرا بر اثر سعايت حاسدان مغضوب سلطان شد و بحبس افتاد . عوفى « 3 » حبس او را بروزگار خسرو ملك دانسته و گفته است كه نصر اللّه از حبس اين رباعى بسلطان فرستاد :\r\n اى شاه مكن آنچه بپرسند از تو * روزى كه تو دانى كه نترسند از تو\r\nخرسندنيى بملك و دولت ز خداى * من چون باشم ببند خرسند از تو \r\n« و چون ايام محنت او امتداد پذيرفت ، و تير قصدا عادى بر هدف آمد ، و شفاعت فضل و هنر مقبول نيامد ، خواستند كه او را هلاك كنند و آن عطارد زمين را كه خاطر تير بود ، چون كمان از خانهء غم برآرند ، و او آثار آن مشاهده كرد و در وقت وداع جان اين بيت بر زبان براند :\r\n از مسند عز اگرچه ناگه رفتيم * حمدا للّه كه نيك آگه رفتيم\r\nرفتند و شدند و نيز آيند و روند * ما نيز توكلت على اللّه رفتيم » \r\nتاريخ اين واقعه معلوم نيست و بايد بعد از سال 555 و پيش از سال 583 يعنى تاريخ زوال سلطنت خسرو ملك و انقراض غزنويان باشد .\r\nاثر مشهور نصر اللّه بن عبد الحميد كه هم از روزگار قديم ميان مترسلان معروف شد و از جملهء كتب درسى ادب گرديد ، ترجمه‌ييست كه او از كليله و دمنه كرد . تاريخ قطعى اين امر معلوم نيست ليكن چون كتاب را بنام ابو المظفر بهرامشاه بن مسعود بن\r\n\r\n\r\n","description":"","footnote":"\r\n( 1 ) - پانزده باب « جوامع الحكايات » چاپ كلالهء خاور 1335 شمسى ، ص 287\r\n( 2 ) - ايضا همان صحيفه\r\n( 3 ) - لباب الالباب ج 1 ص 92 - 93\r\n","page_name":" 949 ","page_number":963},
  {"content":"\r\n\r\nابراهيم نوشته بنابرين تاريخ تأليف آن بعد از سال 511 و پيش از سال 559 هجرى است و چون شاعر بعضى از اشعار مسعود سعد را در ترجمهء خود من باب استشهاد و تمثيل آورده است ، پس اين ترجمه پيش از حدود 515 ( سال وفات مسعود سعد ) يا اواخر حيات آن شاعر ، صورت نگرفته است . پس تاريخ تأليف كتاب بين سنين 515 - و 552 است . بنابر محاسبهء آقاى ميرزا عبد العظيم قريب استاد محترم دانشگاه « 1 » اين كار چند سال بعد از قتل الراشد باللّه ( 531 ) و در تاريخ يكصد و هفتادمين سال تأسيس سلسلهء غزنويان ( - حدود سال 536 ) صورت گرفته است . سال 536 فعلا به نظر نگارنده نزديكترين سال بتاريخ ترجمهء كليله و دمنه است و معلوم نيست كه آقاى قريب چرا سالهاى 538 و 539 را ترجيح داده‌اند .\r\nاين ترجمه با نثر منشيانهء بليغ و استشهادات و تمثيلات لطيفى كه در آن به كار رفته و آرايشهايى كه دارد ، هم از روزگار قديم مورد توجه و مراجعهء مترسلان قرار گرفت .\r\nعوفى كه خود از منشيان بليغ قرن ششم و هفتم است ، كمتر از صد سال بعد از ترجمهء كليله و دمنهء بهرامشاهى دربارهء آن و نصر اللّه بن عبد الحميد چنين گفته است : « . . . تا دور آخر زمان و انقراض عالم هركس رسالتى نويسد يا در كتابت تنوّقى كند مقتبس فوائد او تواند بود ، چه ترجمهء كليله و دمنه كه ساخته است ، دست‌مايهء جملهء كتّاب و اصحاب صنعت است ، و هيچكس انگشت بر آن ننهاده است و آن را قدح نكرده و از منشآت پارسيان هيچ تأليف آن اقبال نديده است و آن قبول نيافته . . . » « 2 » .\r\nالحق كليله و دمنهء بهرامشاهى از حيث سلامت انشاء و قوت تركيب عبارات و حسن اسلوب و آراستگى كلام يكى از عالىترين نمونه‌هاى نثر پارسى است . اين كتاب را از نخستين آثار نثر مصنوع فارسى ميتوان شمرد . ابو المعالى در عين آنكه ، جز در چند مورد معدود ، بايراد سجعهاى كامل نپرداخته ، باز بر اثر پاىبند شدن ببرخى از قيود مانند موازنه در اجزاء جمل و عبارات و ايراد سجعهاى ناقص و آوردن كلمات مترادف متوازن ، و استشهاد بآيات و امثال و اشعار تازى و پارسى ، و امثال اين امور ، كتاب خود را در شمار اولين نمونهاى\r\n\r\n\r\n","description":"","footnote":"\r\n( 1 ) - مقدمهء كليله و دمنه تهران طبع دويم ، 1311 شمسى ، ص لز - لح .\r\n( 2 ) - لباب الالباب ج 1 ص 92\r\n","page_name":" 950 ","page_number":964},
  {"content":"\r\n\r\nنثر مصنوع پارسى درآورده است . با اينحال ابو المعالى هيچگاه مغلوب صنعت نشده ، و در هيچ موردى از كتاب خود لوازم فصاحت و بلاغت را مورد غفلت قرار نداده است . به همين سبب انشاء او هم از قرن ششم در حكم سرمشقى براى مترسلان به كار رفت و همواره جزء كتب درسى فارسى بود و از آن چندين چاپ شده و در قرون بعد بعضى از نويسندگان كوشيده‌اند كتبى بتقليد از آن بعنوان تهذيب و ترجمهء جديد كليله و دمنه ترتيب دهند مانند انوار سهيلى ( حسين واعظ كاشفى ) و عيار دانش ( ابو الفضل دكنى ) .\r\nابو المعالى در مقدمهء مفصلى كه بر كتاب خود نوشته چنين گفته است : « در اثناء اين حال فقيه عالم على بن ابراهيم ادام اللّه توفيقه كه از احداث فقهاء حضرت و افراد علماء دولت بكثرت هنر و مزيت خرد مستثنى است . . . نسختى از كليله و دمنه تحفه آورد ، اگرچه از آن چند نسخهء ديگر در ميان كتب بود ، اما بدين تبرك نموده آمد و حقوق هواخواهى و اخلاق دوستى برعايت رسانيده شد و ذكر حريّت و حق‌گزارى او بدان مخلّد گردانيده آمد جزاه اللّه عنّى خير الجزاء و لقّاه مناه فى اولاه و اخراه . در جمله بدان نسخت الفى افتاد و بتأمل و تفكر محاسن اين كتاب بهتر جمال داد و رغبت در مطالعهء آن زيادت گشت كه پس از كتب شرعى در مدت عمر عالم از آن پر فائده‌تر كتابى نكرده‌اند ، بناء ابواب آن بر حكمت و موعظت نهاده و آنگاه آن را در صورت هزل فرانموده تا چنان كه خواص مردمان براى شناختن تجارب بدان مايل باشند عوام بسبب هزل هم بخوانند و بتدريج آن حكمتها در مزاج ايشان متمكن گردد و بحقيقت كان خرد و حصافت و گنج تجربت و ممارست است ، هم سياست پادشاهان را در ضبط ممالك بشنودن آن مددى تواند بود و هم اوساط مردمان را در حفظ مال و ملك از خواندن آن فائده‌يى حاصل آيد . . . و اين كتاب را پس از ترجمهء پسر مقفع و نظم رودكى ترجمه‌ها كرده‌اند و هركس در ميدان بيان بر اندازهء مجال خويش قدمى گذارده ليكن مينمايد كه مراد ايشان تقرير سمر و تحرير حكايت بوده است نه تفهيم حكمت و ايضاح موعظت ، چه سخن نيكو و متين رانده‌اند و بر ايراد قصه اقتصار نموده ، و در جمله چون رغبت مردمان از مطالعهء كتب تازى قاصر گشته است و آن حكم و مواعظ مهجور مانده بود و مثلا خود تمام مدروس شده ، بر خاطر گذشت كه آن را ترجمه كرده آيد و در بسط سخن و كشف اشارات آن اشباعى رود و آن را بآيات و اخبار و ابيات و امثال مؤكد گردانيده شود ، تا اين كتاب را كه مردهء چند هزار سال است احيايى باشد و مردم از فوائد آن محروم نمانند و هم برين نمط افتتاح كرده شد و شرايط سخن آرايى در تضمين امثال و تلفيق آيات و شرح رموز و اشارات تقديم نموده آمد و ترجمهء تشبيب\r\n\r\n","description":"","footnote":"","page_name":" 951 ","page_number":965},
  {"content":"\r\n\r\nآن يك باب كه بر ذكر حال برزويهء طبيب مقصور است و ببزرجمهر منسوب ، هرچه موجزتر پرداخته شد . . . »\r\n\r\nكفاية التعليم و جهان دانش\r\nاز ظهير الدين ابو المحامد محمد بن مسعود المسعودى الغزنوى پيش ازين سخن گفته‌ايم « 1 » . از مهمترين آثار پارسى او يكى كتاب كفاية التعليم است . حاجى خليفه نام آن را « كفاية التعليم فى احكام - النجوم » ثبت كرده « 2 » و گفته است اين كتاب بپارسى و تأليف امام ظهير الدين ابى المحامد محمد بن مسعود بن الزكىّ الغزنوى است . در نسخهء خطى كفايه موجود در دانشگاه پنجاب نام آن « كفاية التعليم در صناعت تنجيم » و نام مصنف خواجهء امام ابو المحامد محمد بن مسعود بن محمد بن زكى العزيزى الغزنوى نوشته شده . مصنف در ورق 99 ازين نسخه گويد « و امروز كه ما در اوييم و آن اول محرم پانصد و چهل و دو است » .\r\nنسخ ديگرى ازين كتاب نيز در دست است « 3 » .\r\nاز كتاب ديگر مسعودى جهان دانش را حاجى خليفه در ذيل الكفاية فى الهيئة ترجمه‌يى ازين كتاب بپارسى ميداند « 4 » نسخى ازين كتاب در كتابخانهاى موزهء بريتانيا « 5 » و بودلين « 6 » و كتابخانهء ملى پاريس « 7 » موجود است . مسعودى كتاب خود را در مقدمهء آن بر دو مقاله تقسيم كرده است : مقالهء اول « در بيان تركيب افلاك و هيئت و اشكال و پديد كردن عدد آسمانها و حال حركت هريك و پيدا كردن قرب و بعد ايشان با يكديگر و ياد كردن احوال ستارگان و پديد كردن مقدار هريك و مقدار مسافتى كى ميان زمين و آسمانست » . مقالهء دوم « در بيان هيئت زمين و مقدار آنچ معمورست از وى و آنچ\r\n\r\n\r\n","description":"","footnote":"\r\n( 1 ) - رجوع شود به همين كتاب ص 313\r\n( 2 ) - كشف الظنون بند 1497\r\n( 3 ) - رجوع شود بحواشى تتمة صوان الحكمة از آقاى پرفسور محمد شفيع ص 207 - 208\r\n( 4 ) - كشف الظنون بند 1500\r\n( 5 ) - رجوع شود به ضميمهء فهرست ريو ص 110\r\n( 6 ) - رجوع شود به فهرست اته براى كتابخانهء بودلين ص 920\r\n( 7 ) - فهرست بلوشه ج 2 ص 50\r\n","page_name":" 952 ","page_number":966},
  {"content":"\r\n\r\nمعمور نيست و حال طوالع و مطالع و آنچ بدين تعلق دارد و بيان كردن تواريخ و مقادير زمانها » .\r\n\r\nمجلس شهرستانى\r\nدربارهء ابو الفتح محمد بن ابو القاسم عبد الكريم شارستانى ( شهرستانى ) متكلم بزرگ شافعى اشعرى ( م . 548 ) پيش ازين سخن گفته‌ايم « 1 » . وى علاوه بر كتبى كه ذكر كرده‌ايم داراى مجالسى نيز بوده است .\r\nشهرت او در علم باعث بود كه در بسيارى از سفرها مجالسى براى وعظ و تذكير او ترتيب داده ميشد ، از آن جمله در مدت سه سال اقامت خود در بغداد در نظاميهء آنشهر مجلس وعظ داشت و همچنين است در خوارزم كه يكى از مجالس او در آن ديار كه به زبان فارسى است به خط علامه قطب الدين شيرازى موجود است و آقاى سيد محمد رضا جلالى نائينى آن را در مقدمهء كتاب ترجمهء ملل و نحل شهرستانى طبع كرده است « 2 » . اين مجلس نمايندهء كمال اطلاع شهرستانى و قدرت او در بيان تأويلاتى است كه عادة فلاسفه و متكلمين در آيات و اخبار ميكردند و در آن ميان مقاصد خود را از راه تأويل اظهار مينمودند و در ضمن باشعار تازى و پارسى چنان كه عادت واعظان و مذكّران بود استشهاد ميكردند . موضوع اين مجلس بحث دربارهء « خلق » و « امر » است و شهرستانى با احاطه‌يى كه بر عقايد ملل مختلف و فلاسفه و حكما و مفسّران و محدّثان داشت اين دو اصطلاح را بوجوه گوناگون مورد بحث قرار دارد . شيوهء كلام اين مجلس هم مانند همهء مجالس علما و عرفا قابل دقت است . در اين مجالس آوردن عبارات كوتاه و گاه موزون و مسجع اساس كار بوده زيرا مقصود حسن تأثير سخن در اذهان و اسماع مستمعين بوده است و اين امر جز بانتخاب كلامى كه در عين اشتمال بر مقاصد گوينده نزديك بسخن موزون باشد و در ذهن شنونده بنشيند ، ميسر نبود . مجلس مفصل مذكور چنين آغاز مىشود :\r\n« ايزد را تعالى خلق است و امر ، الا له الخلق و الامر . آفرينش و فرمان او راست ، له الخلق ملكا و الملك امرا ، امرا و مصدر خلق اوست ، خلق او مظهر امر او ، خلق او نبود بامر او در\r\n\r\n\r\n","description":"","footnote":"\r\n( 1 ) - رجوع شود به همين كتاب ص 269 و 285 - 286 و 296 - 297\r\n( 2 ) - چاپ دوم ص 18 - 33\r\n","page_name":" 953 ","page_number":967},
  {"content":"\r\n\r\nوجود آمد ، امر او نبود بخلق او در ظهور آمد . وجود خلايق بامر اوست ، انما امره اذا اراد شيئا يقول له كن فيكون . ظهور امر او بخلق اوست ، حتى ظهر امر اللّه . اگر قدم و حدوث را قسمت كنى بر خلق و امر ، قدم نصيب امر آيد كه ابديت و سرمديت او راست ، حدوث نصيب خلق آيد كه بدايت و نهايت او راست ؛ و چون وحدت و كثرت را قسمت كنى بر خلق و امر ، وحدت نصيب امر آيد كه احاطت ( ؟ ) او راست ، و كثرت نصيب خلق كه مقدار و كميت او راست . انا كل شىء خلقناه به قدر و ما امرنا الا واحدة كلمح البصر . امر قدسى صفت يكى كلمات تامات بىنهايت ، و البحر يمده من بعده سبعة ابحر ما نفدت كلمات اللّه . نه امر او به زبان معدود گشت ، نه كلمات او به مكان محصور ، نه گردش زمان او را در گردش آورد ، نه آرامش مكان كلمات او را در آرامش آورد . زمان و مكان دو غلامك بودند بر در سراى صنع او ، در تحت فرمان امر او ، و الدهر كل الزمان و العرش كل المكان ، زمان را اولى و آخرى ، مكانرا ظاهرى و باطنى ، هو الاول و الآخر تا بدانى كه وجود شىء زمانى نيست ، و الظاهر و الباطن تا بدانى كه وجودش مكانى نيست . ترا تنى و جانى ، تن تو مكانى ، جان تو زمانى ، تن تو خلقى ، جان تو امرى . . . »\r\n\r\nآثار رشيد وطواط\r\nدربارهء سعد الملك رشيد الدين محمد بن محمد بن عبد الجليل كاتب بلخى معروف به وطواط پيش ازين سخن گفته‌ايم « 1 » .\r\nاز جملهء آثار او كه در آن مورد برشمرده‌ايم يكى كتاب حدائق السحر فى دقايق الشعر است . اين كتاب دربارهء برخى مباحث معانى و بيان و در صنايع لفظى و معنوى كلام است .\r\nرشيد خود در مقدمهء كتاب مىگويد كه روزى اتسز خوارزمشاه نسخه‌يى از ترجمان البلاغه را بوى داد و او در آن نگريست و آن را كتابى سست يافت و بر آن شد تا كتابى بهتر در محاسن نظم و نثر پارسى و تازى تأليف كند و آن همين حدائق السحر است وطواط در نظر داشت كتاب مفصل‌ترى كه تا آن هنگام نظيرى نيافته باشد در محاسن نظم و نثر بنويسد ليكن گويا بدين كار توفيق نيافت . با آنكه وطواط بر ترجمان البلاغه خرده گرفته است ليكن بسيارى از شواهد خود را عينا از آن برداشته و همين امر سبب شد كه از معاصران خود و يا شاعران بعد از تأليف ترجمان البلاغه كمتر شعر آورد چنان كه مثلا از شاعران عهد خود بنقل شواهدى از معزى و عمعق و ابو الفرج رونى و كمالى پرداخته و از ديگر شاعران اواخر قرن پنجم و اوايل قرن ششم بيشتر از مسعود سعد سلمان و قطران\r\n\r\n\r\n","description":"","footnote":"\r\n( 1 ) - رجوع شود به همين كتاب ص 628 ببعد\r\n","page_name":" 954 ","page_number":968},
  {"content":"\r\n\r\nو اسدى و ناصرخسرو نقل كرده و از خود نيز اشعارى بعنوان مثال آورده است . روش كار وطواط درين كتاب آنست كه نخست تعريفى از هريك از محاسن مىكند و آنگاه بذكر شواهدى از تازى و پارسى دربارهء آن ميپردازد .\r\nتأليف كتاب حدائق السحر چنان كه از فحواى كلام وطواط برميآيد ظاهرا باشارهء اتسز خوارزمشاه آغاز شده ليكن هم به نحوى كه از مقدمهء كتاب آشكار مىشود در عهد او انجام نيافت و شايد رشيد آن را در عهد سلطنت ايل ارسلان ( 551 - 568 ) تمام كرده و يا مقدمهء كتاب را بعد از اتسز نگاشته باشد .\r\nاين كتاب چندبار طبع شده و آخرين و بهترين آنها طبعى است كه با مقدمهء فاضلانه و حواشى و تعليقات پرسود بهمت و كوشش استاد فاضل فقيد عباس اقبال آشتيانى تغمّده اللّه بغفرانه بسال 1308 در تهران انجام پذيرفت .\r\nمقدمهء كوتاه و مزيّنى كه رشيد در آغاز اين كتاب آورده چنين است :\r\n« چنين گويذ مؤلف كتاب [ امير امام رشيد الدين سعد الملك محمد بن محمد بن عبد الجليل كاتب 
  ] كى روزى من بنده را خداوند ملك عادل خوارزم شاه اتسز نور اللّه مضجعه ، كى در ايام دولت او عقود فضل منتظم بوذ و بناى جهل منهدم ، طلب فرمود ، بر موجب فرمان بشتافتم و سعادت خدمت او دريافتم ، كتابى در معرفت بدايع شعر پارسى كى آن را ترجمان البلاغه خوانند به من نموذ ، نگاه كردم ، ابيات و شواهد آن كتاب را بس ناخوش ديذم ، همه از راه تكلف نظم كرده و بطريق تعسف فراهم آورده ، و با اين همه از انواع زلل و اصناف خلل خالى نبوذ ، واجب شذ بر من بنده ، كى پروردهء آن درگاهم ، در معرفت محاسن نظم و نثر دو زبان تازى و پارسى اين كتاب ساختن و اين مجموع پرداختن ، هرچند اين جمله كى آورده گشت غيضى است از فيض آنچه باذ شاه اسلام را خلد اللّه ملكه و سلطانه از اقسام فصاحت و اساليب بلاغت حاصل است ، ليكن خدمت اهل فاقه جز به قدر الوسع و الطاقه نتوانذ بوذ و اگر در اجل تأخير باشذ و روزگار مهلت دهذ و تقدير يزدانى بر وفق مراد انسانى روذ ، كتابى خواهم ساخت محيط بجميع انواع علم شعر از عروض و القاب ( ؟ ) و قوافى و محاسن و معايب نظم ، چنانك چون ذكر جميل باذ - شاه اسلام ثبت اللّه دولته در جهان مخلّد و مؤيد مانذ ، و امتداد دهور و ايام و تعاقب\r\n\r\n","description":"","footnote":"","page_name":" 955 ","page_number":969},
  {"content":"\r\n\r\nشهور و اعوام آثار آن را معدوم و مدروس نگردانذ و اين كتاب را حدائق السحر فى دقايق الشعر نام نهاذم . . . »\r\n* * غير از حدائق السحر از رشيد وطواط آثار ديگرى در نثر پارسى باقى مانده است .\r\nنخست « نثر اللئالى من كلام امير المؤمنين على » است كه اصل آن را عمرو بن بحر جاحظ ( م . 255 ) از مجموع كلام على بن ابى طالب عليه السلام انتخاب كرده و رشيد هريك از آن كلمات را بنثر عربى تفسير و بپارسى ترجمه كرده و مضمون هركدام را در دو بيت پارسى منظوم ساخته است و آن را « مطلوب كل طالب من كلام على بن ابى طالب » يا « صد كلمه » نيز ميگويند . اين كتاب چندبار طبع شده و نسخ متعدد نيز از آن در دست است « 1 » .\r\nدوم مكاتيب فارسى كه بندرت در جنگها بدست ميآيد . از آن جمله در موزهء انجمن علوم لنين‌گراد مجموعه‌يى از بعضى رسايل و قصائد فارسى وجود دارد كه سابقا در ادارهء السنهء شرقيهء لنين‌گراد موجود بوده و بارون روزن در فهرستى كه از كتب پارسى آن اداره طبع كرده ، آن مجموعه را نيز معرفى نموده و فهرست مطالب آن را آورده است . ازين مجموعه سه نسخهء عكسى در كتابخانهء ملى تهران موجود است . قسمتى ازين رسائل از رشيد الدين وطواط و عبارتست از مراسلات ديوانى و اخوانى و پر است از فوايد ادبى و اطلاعات تاريخى « 2 » . در جزو نسخ عكسى كتابخانهء ملى ايران كه قسمتى را از كتابخانهاى تركيه فراهم آورده‌اند . نسخه‌يى از مجموعهء رسائل و اشعار رشيد وطواط است . بنام ابكار الافكار . اين نسخه در 69 ورق است و رشيد وطواط خود آن را در عهد سلطنت اتسز خوارزمشاه گرد آورده و مسلما فاقد همهء رسايل اوست . وطواط در مقدمهء اين مجموعه چنين گفته است :\r\n\r\n\r\n","description":"","footnote":"\r\n( 1 ) - رجوع شود بمقدمهء حدائق السحر بقلم مرحوم عباس اقبال آشتيانى ص ( ند - نه )\r\n( 2 ) - درباره اين مراسلات و فهرست آنها رجوع شود بمقدمهء مرحوم مغفور عباس اقبال بر كتاب حدائق السحر ص ( مو - نب )\r\n","page_name":" 956 ","page_number":970},
  {"content":"\r\n\r\n« الحمد للّه على صنايع كرمه و روايع نعمه و الصلاة على نبيه الرقى و رسوله الصفى محمد و آله ، اخيار الخلق ، و اصحابه انصار الحق ، و بعد [ چنين گويذ 
  ] فراهم آورندهء اين مجموع محمد بن محمد بن عبد الجليل العمرى الرشيد المشتهر بوطواط ، و فقه اللّه لما يصلح امر دينه و دنياه ، كه چون هركس از افاضل عصر و اماثل دهر كه ايشان را بمطالعهء غرائب نظم و بدايع نثر ميلى بود ، و از معرفت اقسام فصاحت و اساليب بلاغت حظى ، رسائل و اشعار من طلب ميفرمودند و در تحصيل آن رغبت صادق و حرصى بكمال مىنمودند ، و دادن جملهء آن بهريك از طالبان متعذر بوده ، چه نتايج فكر من در دعاء درگاه و ثناء بارگاه خداوند عالم پادشه بنى آدم خوارزم شاه معظم علاء الدنيا و الدين ملك الشرق و الغرب ابو المظفر اتسز بن محمد خوارزمشاه معين امير المؤمنين قدس اللّه روحه ، سخت بسيار است و هنوز به حمد اللّه كه طبع نقاد و خاطر وقاد بر كار است و هر ساعت اعداد آن تزايد مىگيرد و امداد آن تضاعف مىپذيرد ، و نيز بزرگان را يكبارگى محروم گردانيدن و التماس ايشانرا بسمع اصابت و اسعاف ناشنيدن در مذهب فتوت و شريعت مروت روا ديده نيامد . به حكم اين معنى اين مختصر ساخته شد و اين مجموع پرداخته گشت و هو على اربعة اقسام : قسم اول مشتملست بر ده نامهء تازى ، قسم دوم مشتملست بر ده قصيدهء تازى و قطعه‌يى چند ، قسم سه‌ام مشتملست بر ده نامهء پارسى ، قسم جهارم مشتملست بر ده قصيدهء پارسى و قطعه و غزل و رباعى چند ، تا چون بزرگى ازين انواع چيزى طلبد اين مختصر به دو داده شود و او را بر اندازهء قريحت خويش در دو زبان نظما و نثرا آگاه گردانيده آيد ، و در ضمن آن نشر معالى و شكر ايادى بارگاه معظم خدايگان عالم قدس اللّه روحه كه غايت مقاصد و نهايت مطالب است حاصل گردد و اين مختصر را ابكار الافكار فى الرسايل و الاشعار نام كردم و برسم خدمت خزانهء كتب خاص عمرها اللّه نوشتم . اميدست كه به محل قبول و موقع ارتضا افتد و اللّه الموفق للسداد و المبشر للمراد بمنه . »\r\n\r\nمقامات حميدى\r\nاين كتاب از جملهء كتب مصنوع قرن ششم است كه صنايع لفظى به حد اكثر در آن به كار رفته است . نويسندهء آن قاضى حميد الدين عمر بن محمود البلخى در شهر بلخ مسند قاضى القضاتى داشت و بنابر نقل ابن اثير در ذيل حوادث سال 559 ، در آن سال بدرود حيات گفت . اوست كه انورى بعد از داستان هجو بلخ و غوغاى عوام در آن شهر بوى پناه برد و از گزند مردم رست « 1 » .\r\n\r\n\r\n","description":"","footnote":"\r\n( 1 ) - رجوع شود به همين كتاب ص 660 - 662\r\n","page_name":" 957 ","page_number":971},
  {"content":"\r\n\r\nعوفى « 1 » چند رساله از آثار او را نام ميبرد يعنى : مقامات - وسيلة العفاة الى اكفى الكفاة - حنين المستجير الى حضرة المجير - روضة الرضا فى مدح ابى الرضا - قدح المغنى فى مدح المعنى - الاستغاثة الى اخوان الثلثة - منية الراجى فى جوهر التاجى . در مجمع الفصحا « 2 » مثنوى سفرنامهء مرو برين آثار افزوده مىشود .\r\nحميد الدين مقامات خود را بپيروى از مقامات بديع الزمان همدانى و ابو القاسم حريرى و بتقليد از روش و مضامين آنها ، در بيست و چهار مقامه و خاتمه در ماه جماد الآخر سال 551 كه مصادف با فصل بهار بود آغاز كرد ، و اين كار اندكى زودتر از تأليف چهار مقالهء نظامى عروضى اتمام پذيرفت و بر اثر شهرتى كه حاصل كرده بود در كتاب چهار مقاله در شمار كتبى كه قرائت آن براى دبيران و مترسلان لازمست ، ياد شد . و چون درين كتاب از رسيدن دور خلافت به المستنجد ( 555 - 566 ) سخن رفته « 3 » ، بايد چنين پنداشت كه قاضى بعد از تأليف هم در كتاب خود تصرف ميكرده است .\r\nبعد از چهارمقالهء نظامى ، در كتابهاى معتبر بلغا از كتاب مقامات تمجيد بسيار شده است « 4 » . عوفى دربارهء سبك نويسندگى وى گويد : « اگرچه در سخن مراعات جانب سجع كرده چنان كه اهوازى در نثر تازى و امام رشيد الدين وطواط در ترسل ، فامّا جايى كه در سخن از حد تكلف ميگذرد لطافتى دارد بغايت » ستايشى كه انورى از مقامات وى كرده نشانهء قبولى است كه اين كتاب در ميان ناقدان سخن در عصر مؤلف يافت و آن چنينست :\r\n هر سخن كآن نيست قرآن يا حديث مصطفى * از مقامات حميد الدين شد اكنون ترّهات\r\nاشك اعمى دان مقامات حريرى و بديع * پيش آن درياى مالامال از آب حيات\r\nشاد باش اى عنصر محموديان را روى ، تو * رو كه تو محمود عصرى ما بتان سومنات \r\n\r\n\r\n","description":"","footnote":"\r\n( 1 ) - لباب الالباب ج 1 ص 199\r\n( 2 ) - مجمع الفصحا ج 1 ص 197 - 198\r\n( 3 ) - حاشيهء صفحهء 94 از فهرست كتابخانهء مدرسهء عالى سپهسالار ج 2\r\n( 4 ) - مرزبان‌نامه ص 2 ، لباب الالباب ص 199\r\n","page_name":" 958 ","page_number":972},
  {"content":"\r\n\r\n از مقامات تو گر فصلى بخوانم بر عدد * حالى از نامنطقى جذر اصم يابد نجات\r\nعقل كل خطى تأمل كرد ازو ، گفت اى عجب * علم اكسير سخن داند مگر اقضى القضاة ؟\r\nديرمان اى راى و قدرت عالم توحيد را * آفتابى بىزوال و آسمانى باثبات \r\nقاضى حميد الدين در مقدمهء مقامات ، و خاتمهء آن‌كه بعد از مقامهء بيست و چهارم آورده ، روش كار خود را در تنظيم مقامات شرح داده است و جز چند شعر بقيهء اشعار پارسى و تازى را از خود آورده و در ضمن كلام بانواع امثال پارسى و تازى استشهاد كرده و صنايع گوناگون را در هر مورد از موارد سخن خويش به كار برده است . در مقدمه گويد :\r\n« اما بعد تركيب اين اصول را علتى ظاهر بود ، و ترتيب اين فصول را برهانى باهر و جلوهء اين عروس را شهوتى بىپايان و تجرع اين كؤس را نهمتى در ميان ، خندهء اين برق بىطربى و فرحى نيست و خروش اين رعد بىتعبى و ترحى « 1 » نه ،\r\n مرد بايد كه باب مقصد خويش * بگشايد بعقل و بربندد\r\nرفتن بىمراد نستايد * گفتن هر گزاف نپسندد\r\nابر باشد كه ياوه ميگريد * برق باشد كه خيره مىخندد \r\nسخن از عبر كنعانى « 2 » و حكم لقمانى بايد گفت كه بر حاشيهء اوراق بپايد ، كه ارواح متفكر به دو بياسايد و اشباح متحير به او بيارايد .\r\n در سخن عندليب بايد بود * در فصاحت خطيب بايد بود\r\nبسخنهاى دلربا و غريب * در زمانه غريب بايد بود\r\nبنصابى كه از هنر باشد * عالمى را نصيب بايد بود \r\nو تهيج و تموج اين بحر زاخر در جمادى الآخر بود من شهور سنهء احدى و خمسين و خمسامئه بوقتى كه جرم آفتاب روزافزون از چرم بزغالهء گردون مىتافت و صورت ماه شب افروز بر چرخ گردان از گوشهء قبضهء كمان نگاه ميكرد ، و سحاب سنجاب‌گون عقد مرواريد بر بساط زمين مىباريد ، . . . در چنين وقتى اين اتفاق افتاد كه . . . بمقامات بديع همدانى و ابو القاسم حريرى رسيدم و آن دو درج درر غرر بديدم . . . در اثناى اين اجتنا و اقتنا بفرمود آنكه مرا امتثال امر او بر جان فرض عين بود و انقياد حكم او در ذمه فرض و دين ، كه اين هر دو مقالهء سابق و لاحق كه بلغت تازى و عبارت حجازى ساخته و پرداخته شده است ، اگر\r\n\r\n\r\n","description":"","footnote":"\r\n( 1 ) - ترح : غم\r\n( 2 ) - عبر كنعانى را تعبيرات يوسف كنعان معنى كرده‌اند .\r\n","page_name":" 959 ","page_number":973},
  {"content":"\r\n\r\nچه بر هر دو مزيد نيست ، اما عوام عجم را اصلا مفيد نيست ، اگر مشك و عود به اين بخور معنبر شدى ، دماغ عقلا ازين مثلث معطر شدى و اين كأس مثنى سه‌گانه گشتى . . . پس بضرورت اين اقتراح صورت اين الواح پيش بايست نهاد و اين قفل عقل را بىمفتاح ببايست گشاد ، و معوّل برين تلفيق روحانى توفيق يزدانى است . . . »\r\nاز اشعار او چند بيت از سفرنامهء مرو كه هدايت نقل كرده و چند بيت از يك قصيده كه عوفى آورده است ، ذكر مىشود :\r\n مرحبا اى نسيم عنبر بال * خرم و خوشتر از جنوب و شمال\r\nنكهت بادهء رزى دارى * بوى ياران مروزى دارى\r\nبر در او گذشته‌اى بدرست * كاثر خاك كوى او بر تست\r\nنگذارد رقيب توسن او * كه ببوسد نسيم دامن او\r\nاى نگارى كه زينت مروى * چرخ را ماه و باغ را سروى\r\nماه نو مر ترا سوار سزد * عقد پروينت گوشوار سزد\r\nاز تو بر خاك اگر فتد سايه * نور او ماه را دهد مايه\r\nاى فلك مركب عمارى تو * اشك تا كى كشد سمارى تو\r\nبنشستم چو تابه بر آتش * ساكن و ثابت و مسلم و خوش\r\nروزگار ار كشد بتيغ مرا * نيست جان در رهت دريغ مرا . . . \r\n* * *\r\n تا از ستيزه مشك بگلنار برنهاد * عشق دلش بهر دل و جان خار برنهاد\r\nتير بلا بديدهء احباب در نشاند * بار گران بسينهء احرار برنهاد\r\nدل را گذاشت در ستم بىحساب عشق * پس جرم خود ببخت نگونسار برنهاد\r\nصبر از دلم بغمزهء غمّاز در ربود * وآنگه گنه بطرهء طرار برنهاد\r\nبس تايب شراب كز آن لعل پر خمار * ديده به خاك درگه خمّار برنهاد \r\n\r\n","description":"","footnote":"","page_name":" 960 ","page_number":974},
  {"content":"\r\n\r\n\r\nچهارمقاله « 1 »\r\nاين كتاب كه اسم اصلى آن مجمع النوادر است مشتمل است بر چهارمقاله در بيان شرايط چهار طبقه از ندماء سلاطين يعنى دبيران و شاعران و منجمان و طبيبان . نويسنده در مقدمهء هر مقاله با انشائى مزين و مصنوع شرايط و در بايستهاى هريك ازين فنون و مقدماتى را كه براى صاحب فن لازمست ذكر مىكند و ذكر اين شرايط را تا آخر مقاله ادامه ميدهد و براى اثبات هريك از نظرهاى خود بآوردن حكايت يا حكايتهايى مبادرت ميجويد كه راجع است باحوال و اختصاصات رجال بزرگ كه در آن فن مشهور و مرزوق بوده و در خدمت سلاطين جاه و مرتبت داشته‌اند . به همين علت چهارمقاله علاوه بر آنكه جنبهء يك كتاب انتقادى متقن دربارهء هريك از چهار فن مذكور و اصحاب آنها دارد ، داراى يك اهميت بسيار زياد ديگرى نيز در تاريخ ادب پارسى است و آن احتواء بر اطلاعات ذيقيمت تاريخى بسيار است كه در كتب ديگر پارسى كمتر ميتوان يافت .\r\nهمين امور باعث شده است كه چهارمقاله از قديم باز شهرت و اهميت حاصل كند و نقلهايى از آن در كتبى مانند تاريخ طبرستان ابن اسفنديار و تاريخ گزيده و تذكرهء دولتشاه و امثال آنها صورت گيرد .\r\nتأليف كتاب مجمع النوادر يا چهارمقاله بايد در حدود سال 551 - 552 صورت گرفته باشد چه هنگام تأليف آن سلطان سنجر ( م . 552 ) در حيات بوده « 2 » و ضمنا نويسنده از جملهء كتب مهمى كه بايد مورد مراجعهء دبيران قرار گيرد مقامات حميدى را كه بسال 551 تأليف شده است نام ميبرد « 3 » . اين كتاب باسم ابو الحسن حسام الدين على از شاهزادگان غورى نوشته شد .\r\nمؤلف كتاب ابو الحسن نظام الدين ( يا : نجم الدين ) احمد بن عمر بن على سمرقندى معروف به نظامى عروضى از شاعران و نويسندگان قرن ششم هجرى است .\r\n\r\n\r\n","description":"","footnote":"\r\n( 1 ) - رجوع شود بمقدمهء علامهء فقيد ميرزا محمد خان قزوينى طاب‌ثراه بر كتاب چهارمقالهء نظامى عروضى چاپ ليدن ، 1909 ميلادى .\r\n( 2 ) - چهارمقاله چاپ ليدن ص 40 و 78\r\n( 3 ) - ايضا ص 13\r\n","page_name":" 961 ","page_number":975},
  {"content":"\r\n\r\nذكر حال او را عوفى باختصار تمام آورده « 1 » و از اشعار او چند بيت كه لطفى از آنها مشهود نيست نقل كرده است . نظامى با آنكه از مقام بلند خود در شعر سخن ميگويد « 2 » ، او را مهارتى چنان كه بايد در شعر نبود و يا اگر درين فن استاد مطلع بود ، از ذوق خداداد بهره‌يى وافر نداشت و حال آنكه در نثر استادى بزرگ است و چه در نثر مصنوع و آراسته و چه در نثر مرسل فصيح و شيوا يد بيضا مينمايد و كتاب چهارمقالهء او با آنكه اشتباهات تاريخى بسيار در آن ديده مىشود ، از جملهء بدايع آثار پارسى و از بهترين نمونهاى كتب منثور اين زبانست . نظامى عروضى علاوه بر ادب كه در آن متبحر بود ، در طب و نجوم نيز مهارت داشت « 3 » .\r\nوى در خدمت ملوك غورى آل شنسب بسر ميبرده و چنان كه خود تصريح كرده است « 4 » سالها بمدح آن پادشاهان اختصاص داشته و كتاب خود را بنام ابو الحسن حسام - الدين على بن فخر الدين مسعود برادرزادهء ملك شمس الدين محمد بن فخر الدين مسعود پادشاه معروف غورى نوشته است .\r\nاز احوال نظامى عروضى اطلاع كافى در دست نيست . گويا در اواخر قرن پنجم در سمرقند ولادت يافته و مدتى از جوانى خود را در مولد خويش سمرقند بكسب علوم مشغول بوده است - سپس بين سالهاى 504 و 506 بخراسان رفت زيرا در سال 504 در سمرقند از دهقان ابو رجا اطلاعاتى دربارهء رودكى كسب كرد « 5 » و در سال 506 در بلخ به خدمت عمر خيام رسيد « 6 » و در سال 510 در طروق طوس خدمت معزى را درك كرد « 7 » و شعر خود را بر او عرضه داشت و در همين اوان گويا به خدمت آل شنسب اختصاص يافت\r\n\r\n\r\n","description":"","footnote":"\r\n( 1 ) - لباب الالباب ج 1 ص 207 - 208\r\n( 2 ) - چهارمقاله ص 41 و 51 - 53\r\n( 3 ) - ايضا ص 65 - 67 و 87 - 88\r\n( 4 ) - ص 3 و 28 و 51 - 53\r\n( 5 ) - ايضا ص 33\r\n( 6 ) - ايضا ص 63\r\n( 7 ) - ايضا ص 40 - 43\r\n","page_name":" 962 ","page_number":976},
  {"content":"\r\n\r\nو بعد ازين تاريخ گاه بخراسان نيز سفر ميكرد .\r\nكتاب چهارمقاله تاكنون چندبار طبع شده است و نخستين طبع منقح آن را با حواشى و توضيحات علامهء فقيد مرحوم ميرزا محمد خان قزوينى بسال 1909 ميلادى در ليدن انجام داد .\r\nشيوهء انشاء نظامى عروضى در ادب فارسى قابل‌توجه بسيار است . وى اگرچه در آغاز ابواب چهارگانهء كتاب خود انشائى نسبة مصنوع دارد ، ليكن در ديگر مواضع كتاب خود كمتر بصنايع متوجه مىشود و گاه اسجاعى به كار ميبرد اما كلام او در همهء موارد جزيل و استوار و خالى از زوايد و در نهايت اتقان و فصاحت است . عروضى در ابتداى كتاب شرحى مختصر در اصول حكمت و اقسام موجودات علوى و سفلى و كيفيت حدوث حيوانات و انسان و احوال نفسانى او و اثبات نبوت و لزوم نائب براى نبى ، يعنى پادشاه ، آورده و در مقدمهء اين مبحث و پايان آن گفته است :\r\n« . . . بندهء مخلص و خادم متخصص احمد بن عمر بن على النظامى العروضى السمرقندى ، كه چهل و پنج سال است تا به خدمت اين خاندان موسوم است و برقم بندگى اين دولت مرقوم ، خواست كه مجلس اعلى پادشاهى اعلاه اللّه را خدمتى سازد بر قانون حكمت ، آراسته بحجج قاطعه و براهين ساطعه ، و اندرو بازنمايد كه پادشاهى خود چيست و پادشا كيست و اين تشريف از كجاست و اين تلطيف مر كراست ، و اين سپاس بر چه وجه بايد داشتن و اين منت از چه روى قبول بايد كردن ، تا ثانى سيد ولد آدم و ثالث آفريدگار عالم بود . . . كه در مدارج موجودات و معارج معقولات بعد از نبوت كه غايت مرتبهء انسانست ، هيچ مرتبه‌يى وراى پادشاهى نيست و آن جز عطيت الهى نيست . . . و خود سيد ولد آدم مىفرمايد : الدين و الملك توأمان ، دين و ملك دو برادر همزادند كه در شكل و معنى از يكديگر هيچ زيادت و نقصان ندارند ، پس به حكم اين قضيت بعد از پيغامبرى هيچ حملى گرانتر از پادشاهى و هيچ عملى قويتر از ملك نيست ، پس نزديكان او كسانى بايند كه حل و عقد عالم و اصلاح و فساد بندگان خداى بمشورت و رأى و تدبير ايشان باز بسته بود و بايد كه هر يكى از ايشان افضل و اكمل وقت باشند ، اما دبير و شاعر و منجم و طبيب از خواص پادشاهند و از ايشان چاره‌يى نيست ، قوام ملك بدبير است و بقاء اسم جاودانى بشاعر و نظام امور بمنجم و صحت بدن بطبيب و اين چهار عمل شاق و علم شريف از فروع علم حكمت است ، دبيرى و شاعرى از فروع علم منطق است و منجمى از فروع علم رياضى و طبيبى از فروع علم طبيعى . پس اين كتاب مشتمل است بر چهار مقالت . . . »\r\n\r\n","description":"","footnote":"","page_name":" 963 ","page_number":977},
  {"content":"\r\n\r\n\r\nروض الجنان\r\nروض الجنان و روح الجنان نام كتاب معتبرى است در تفسير بپارسى . مؤلف اين كتابى ابو الفتوح رازى ، جمال الدين حسين بن على بن محمد ، از علماى بزرگ شيعه در علوم دينى است . نژاد وى ببديل بن ورقاء خزاعى از صحابه ميرسد و بنابرين اصلا از عربان بود ليكن اجدادش ساليان دراز در ايران سكونت داشته و ايرانى شده بودند و قسمتى از آنان در نيشابور و بيهق و دسته‌يى در رى بسر ميبرده‌اند . وى استاد رشيد الدين ابو جعفر محمد بن على بن شهرآشوب ( م . 588 ) است . ابو الفتوح خود در رى بوعظ و تذكير براى شيعيان اشتغال داشت و وفات او نيز در همين شهر اتفاق افتاده و در جوار بقعهء امامزاده حمزه و حضرت عبد العظيم دفن شده است . سال ولادت و وفات او معلوم نيست ليكن ميتوان تولد او را بتقريب در اواسط نيمهء دوم قرن پنجم دانست و چون صاحب كتاب رياض العلما اجازهء ابو الفتوح را به خط او در پشت نسخه‌يى از شرح الشهاب بتاريخ 552 ديده است ، پس وفات ابو الفتوح بعد ازين تاريخ و ظاهرا در يكى از سالهاى نزديك به 552 اتفاق افتاده است . تأليف كتاب روض الجنان او نيز بايد در نيمهء اول قرن ششم و به حساب مرحوم علامهء قزوينى بين 510 و سال 556 كه تاريخ قديمترين نسخهء تفسير او ( موجود در كتابخانهء آستانهء قدس رضوى ) است ، صورت گرفته باشد « 1 » .\r\nاز تأليفات او شرح الشهاب « 2 » ، رسالهء يوحنا در ردّ مذاهب اربعه ، رسالهء حسنيه به عربى در مسألهء امامت ، و تفسير روض الجنان را نام برده‌اند .\r\nتفسير روض الجنان و روح الجنان ابو الفتوح در بيست جزء است كه در پنج مجلد بطبع رسيده و نسخى نيز از آن در دست است . وى در تفسير هريك از سور اطلاعاتى در بارهء نام آن و شمارهء آيات و اينكه مكى است يا مدنى و نظرهاى قراء را دربارهء آيات آن و امثال اين مسائل ذكر مىكند ، و آنگاه بنقل و ترجمهء آيات و تفسير هريك و ذكر نظر\r\n\r\n\r\n","description":"","footnote":"\r\n( 1 ) - و نيز درين ابواب رجوع شود به تحقيق مرحوم ميرزا محمد خان قزوينى كه در مجلد پنجم تفسير ابو الفتوح طبع شده است .\r\n( 2 ) - دربارهء شهاب الاخبار ابو عبد اللّه محمد قضاعى و شروح آن رجوع شود به فهرست كتابخانهء دانشگاه ج 3 ص 1333 - 1337\r\n","page_name":" 964 ","page_number":978},
  {"content":"\r\n\r\nخود دربارهء معانى لغات و قراآت آنها مىپردازد و داستانها و حكايات مربوط به آن را مذكور ميدارد و در بسيارى از موارد نظرهايى دربارهء مسائل فقهى و كلامى ميدهد .\r\nروض الجنان از حيث اشتمال بر فوايد لغوى و دستورى و نثر ساده‌يى كه دارد حائز اهميت بسيار است . سبك نثر آن كهنه و مشتمل بر بسيارى از لغات و تعبيرات و تركيباتى است كه در جاى ديگر كمتر ميتوان يافت و مخصوصا اثر لهجهء رازى در آن بشدت ملاحظه مىشود .\r\n\r\nگيهان‌شناخت\r\nنويسندهء اين كتاب كه پيش ازين هم بنام او اشاره‌يى شده است « 1 » عين الزمان امام ابو على حسن بن على قطّان مروزى از ادباء و پزشكان و حكيمان اواخر قرن پنجم و اوايل قرن ششم است . اسلاف وى از بخارا بودند و او خود بسال 465 در مرو ولادت يافت . ابتداى عمر را در تحصيل فقه و حديث گذراند و در روزگار پيرى هم از اشتغال بسماع احاديث بر كنار نبود ليكن بيشتر توجه او بعلوم اوائل بود و از آن ميان در طب و هندسه و انواع حكمت تبحّر داشت و با اينحال از اشتغال بادب هم غفلت نمىورزيد و در لغت و انواع علوم ادبى مطلع بود و در عروض دو شجرهء اخرب و اخرم را براى استخراج اوزان رباعى ترتيب داد . شمس قيس ميگويد « 2 » : « خواجه امام حسن قطان كى يكى از ايمهء خراسان بوذه است ، مختصرى در علم عروض ساخته است و اوزان دوبيتى را بر دو شجره نهاذه ، من درين تأليف همان صورت نقش كردم » با همهء اين احوال اشتغال قطان بيشتر بفن طب بود و در مرو دكانى داشت كه در آنجا بطبابت و معالجت بيماران مىنشست ، ليكن سوء خلق بر او غلبه داشت و بيمارانى را كه در باب مداوا پرسشهايى ميكردند بدشنام مىآزرد\r\nدر سال 536 كه سنجر در محل قطوان از كفار ختا هزيمت يافت و كار مملكت او نابسامان شد ، اتسز موقع را مغتنم شمرد و بر خراسان تاخت و از آن حمله مرو را\r\n\r\n\r\n","description":"","footnote":"\r\n( 1 ) - همين كتاب ص 312\r\n( 2 ) - المعجم ص 86\r\n","page_name":" 965 ","page_number":979},
  {"content":"\r\n\r\nسپاهيان او غارت كردند - درين گيرودار كتابخانهء امام حسن قطان نيز بغارت رفت و او چنين پنداشت كه اين كار باشارت رشيد الدين وطواط بوده و او اين كتابها را ازينراه تصرف كرده است . رشيد وطواط در باب تبرئهء خود ازين اتهام نامه‌يى بقطان نوشت كه عطا ملك آن را نقل كرده است « 1 » و درين باب ميان دو استاد چند نامه مبادله شد كه از آن ميان چهار نامه از نامه‌هاى رشيد وطواط در مجموعهء رسائل او باقيست .\r\nدر حادثهء غزان كه بسال 548 اتفاق افتاد ، امام حسن قطان در ثلث دوم ماه رجب بدست آن خونخواران اسير شد . امام در حال اسارت تركان غز را بدشنامهاى سخت آزرد و آن ديوسيرتان آدمىكش چندان خاك در دهان او ريختند تا بمرد !\r\nامام قطان چند كتاب داشت يكى عروضى به فارسى كه صاحب المعجم بدان اشاره كرده است ؛ و ديگر « مشجر نسب ابى طالب » ؛ و ديگرى كتاب الدوحة در انساب ؛ و ديگر رسائلى در طب ؛ و ديگر كتاب گيهان‌شناخت در علم هيئت كه به فارسى نوشته است .\r\nكتاب گيهان‌شناخت مهمترين اثر امام قطان بود كه اكنون در دست است .\r\nتأليف اين كتاب در سنوات بين 498 - 500 صورت گرفته است و قديمترين تاريخى كه درين كتاب آمده سال 498 و آخرين تاريخ سال 500 هجريست . گيهان‌شناخت را امام قطان براى كسانى نوشت كه در علم « ستاره شناختن » نوآموزند و آن را در حكم مدخلى براى اين علم قرار داد تا آنانرا به « كتابهاى درازتر » راه نمايد و سخنان خود را درين كتاب بر اقوال استادان فن و دانشمندانى كه مورد قبول همه بوده‌اند بنا كرد .\r\nدر آغاز كتاب بعد از ستايش يزدان و درود بر پيغامبران چنين آمده است :\r\n« چون گرايش مردم بستاره شناختن كه او را علم نجوم گويند پيوسته ديدم ، و كتابهايى كه استاذان اين دانش ساخته‌اند ، از بهر نوآموزان كه آنها را مدخل خوانند بسيار ديذم ، لختى دراز و زيادت از آن‌كه فهم نوآموزان دريابذ ، و لختى كوتاه و كم از آن‌كه بسنده باشد ، اين چند سخن فراز آوردم كوتاه و آسان تا چون كسى خواهذ كه ازين هنر بهره گيرذ اين مايه را آسان در توانذ يافتن و نيز راه نمايذ او را بكتابهاى درازتر اگر بخواهذ و كوشيدم تا آنچ ياذ كردم ، سخن استاذان و داناآنى بوذ كه در سخن [ آنان 
  ] گزاف نيست و هيچ بذگمانى بكتابهاى\r\n\r\n\r\n","description":"","footnote":"\r\n( 1 ) - جهانگشاى جوينى ج 2 ص 6 - 7\r\n","page_name":" 966 ","page_number":980},
  {"content":"\r\n\r\nايشان راه نيابذ ، تا اين سخنها درست و پاكيزه آيذ و خرذمندان را بشايذ ، و نيرو از خذا خواهيم عز و جل كه اوست توانا بر كمال . و نهاذ اين كتاب چنانست كه صفت هر دو جهان در او ياذ كنيم ، نخست آسمانها و آنچ در اوست ، از اجرام حامل و محمول و اين را عالم علوى گويند .\r\nاندرين فصل نخست حركت كواكب گوييم ، پس حركت آسمان ، از بهر خوبى اين كتاب و ترتيب و آسانى در يافتن او ، پس زمين و چگونگى او ، و اين را عالم سفلى گويند ، پس بگوييم كه شبان روز و گشت سال و روز و روزگار چگونه است تا آفرينش و نهاذ هر دو گيتى را دانسته آيذ . . . و نام اين كتاب گيهان‌شناخت داذم زيراك هركه اين كتاب بدانذ شناسنده گردذ بر اشكال گيهان و روشن گردذ او را چگونگى او و اگر بيشتر خوانذ نيز بهتر دانذ زيراك از پس هر دانستنى دانستن ديگرست و هرك چيزى دانذ ديگرى بوذ كه بهتر ازو دانذ و خذاست جل جلاله كه هيچ چيز بر او پوشيده نيست . » « 1 »\r\n\r\nآثار ابو حاتم اسفزارى\r\nدربارهء دانشمند بزرگ قرن پنجم ابو حاتم المظفر بن اسمعيل اسفزارى ( متوفى پيش از سال 515 ) پيش ازين سخن گفته‌ايم « 2 » . وى تأليفات بسيار در رياضى و آثار علوى و جراثقال و علم حيل و حركات كواكب داشت كه از آن ميان تنها سه رساله در دست است نخست اختصار اصول اقليدس بتازى و دو ديگر رسالهء آثار علوى يا كائنات جو و سديگر رسالة الشبكة بپارسى كائنات‌جو را اسفزارى بنام فخر الملك بن نظام الملك نوشته است . اين فخر الملك از سال 488 وزارت بركيارق داشت و بعد از فوت او بنشابور رفت و وزارت سلطان سنجر يافت و در محرم سال 500 بكارد باطنيان بدرود حيات گفت . پس سال تأليف آثار علوى مؤخر از 500 هجرى نيست . شهمردان بن ابى الخير معاصر اسفزارى تمام رسالهء كائنات جو را با حذف مقدمه در كتاب نزهت‌نامهء علائى در فصل آثار علوى آورده و در وصف آن گفته است : « . . . كتابى يافتم كه خواجه ابو حاتم مظفر بن اسمعيل اسفزارى رحمه اللّه كرده بود اندر آثار علوى بغايت نيكو و اختصار و لفظ مبين ، هم‌چنان نسخت كردم\r\n\r\n\r\n","description":"","footnote":"\r\n( 1 ) - دربارهء احوال قطان مروزى و كتاب گيهان‌شناخت او بيشتر از مقالهء مرحوم مغفور عباس اقبال آشتيانى رحمه اللّه كه در مجلهء شرق ص 530 - 536 درج گرديده استفاده شده است :\r\nبراى اطلاع از منابع اين مقال به همان صحايف رجوع شود .\r\n( 2 ) - رجوع شود به همين كتاب ص 313 و نيز رجوع شود به مقدمهء كتاب آثار علوى يا كائنات جو چاپ آقاى مدرس رضوى تهران 1319\r\n","page_name":" 967 ","page_number":981},
  {"content":"\r\n\r\nو تأليف خويش بدان آراسته گردانيدم و زيادت و نقصانى نرفت الّا خطبه كه نبشته نيامد . . . » « 1 »\r\nكائنات‌جو يا آثار علوى بر شيوهء كتابهاى علمى ديگر قرن پنجم و ششم بزبانى ساده نوشته شده و در مقدمهء آن چنين آمده است : « . . . يكى از علمهاى نيكو و استنباطهاى عجيب كه قدما و حكما اندر آن رنج برده‌اند و خوض كرده‌اند تا آن را درست كرده‌اند ، اينست .\r\nو خاطر آنكس كه اين ادب يابد آسوده گردد ، طبعش روشن و زدوده و خرم و شادمان گردد .\r\nو آن علم را آثار علوى خوانند ، و باز نماينده و خبردهنده بود از حادثهايى كه در هوا پيدا شود ، چون رعد و برق و باران و برف و شگفتيهايى كه بر زمين بود ، و چون بيرون آمدن چشمها از كوهها و روان شدن كاريزها و رودها و آن چيزها كه در زمين تولد كند مانند جوهرهايى كه آن را فلزات گويند و انواع كبريت و زيبق و زاج و مانند اين ، چون اين خادم ازين معنى خبر داشت و اندر علاء اين معنى خوض كرده بود ، خواست كه برحسب توانايى خود اندرين جنس علم تأليفى سازد و بر مجلس عالى عرضه كند تا مگر پسنديده آيد و غرض خادم حاصل شود . حكيمان چنين گفته‌اند كه موجودات عالم كه ايزد تعالى آفريد از دوگونه است يكى استحالت پذيرنده كه آن را چهارگانه طبايع خوانند و يكى استحالت‌ناپذيرند ، كه آن را طبيعت پنجم خوانند « 2 » . . . و ازين سبب كه طبايع بسيار است ، حوادث نيز بىشمار بود و از آن جملت بعضى كه ظاهرتر است و بيشتر افتد ياد كرده شود و برقدر آن مختصرى بازگفته آيد و اين حوادث بسه قسم است : يكى آنكه بالاى زمين افتد مانند باران و اختلاف قطرات او و برف و كيفيت هيأت او و ژاله و صورت و اشكال او . ديگر قسم بر بسيط زمين افتد چون چشمها و رودها و جويها ، و سوم قسم كه در زير زمين باشد چون گوهرها و زاجها ، و بحسب اين كتاب بر سه قسمت نهاده آيد : باب اول اندر حادثهايى كه از بخار تولد كند در فضاى هوا ، سيزده فصل . باب دوم اندر حادثهايى كه بر روى زمين افتد از بخار دوگونه « 3 » ، هفت فصل .\r\nباب سوم اندر حادثهايى كه در زيرزمين افتد هفت فصل .\r\nرسالة الشبكة يكى از سه اثر موجود ابو حاتم المظفر اسفزارى است كه آن را بفرمان سلطان بركيارق بن ملكشاه سلجوقى دربارهء جوهرى كه صورت آن مانند شبكه‌يى مجوف باشد ،\r\n\r\n\r\n","description":"","footnote":"\r\n( 1 ) - نقل از مقدمهء آثار علوى چاپ آقاى مدرس ص ( يج )\r\n( 2 ) - مراد طبيعت اجرام علوى است\r\n( 3 ) - مراد دوگونه بخار مائى و دخانى است\r\n","page_name":" 968 ","page_number":982},
  {"content":"\r\n\r\nنوشته و در آغاز آن مراد از تأليف اين كتاب و موضوع آن را بتفصيل شرح داده است ، بدين نحو :\r\n« . . . بزرگوار فرمان خداوند جهان سلطان عالم بركيارق بن ملكشاه برهان امير المؤمنين ببنده رسيد در معنى جوهرى كه صورت او مانندهء شبكه‌يى بود مجوّف ، و آن را از ميان نباتى بيرون آورده بودند و شكل آن نبات مانندهء آن شكل بود كه مهندسان آن را شكل اسطوانى خوانند ، الا آنك دو طرف او از ميان وى مقدارى باريكتر بود ، و جرم او دو طبقه بود ، طبقهء بيرونى مركب از مدوّرات خيزرانى ، چنانك سطوح آن مدورات محور آن استوانه را بزواياى قايم همى بريدند ، و طبقهء اندرونى او مركب بود از مستطيلات كه با محور موازى باشد الا آنك بر دو طرف از آن اندكى كژى بود تا بدان دو دايرهء كوچك كه بر كران بود همىپيوستند ، و فضاى اندرونى او سه قسم بود ، و اين مدورات طبقهء بيرونى هريك منقسم بود بسه قسمت و از هر دو طرف هر قسمى دو شاخ تولد كرده و آن شاخها شبكه‌وار بهم درآميخته و بر ميان اين شبكه بر آن جايگاه كه موضع محور اين شكلست جمله گشته . و فرمان بر آن جمله بود كه اندرين شكل تأمل بايد كرد تا چگونه تولد كردست ، و غرض طبيعت از كردن آن چيست و چه فايده است او را اندر ساختن آن . بنده امتثال فرمان كرد و بسمع طاعت پذيره رفت ، بر آن اعتقاد كه سعادت دنيا و آخرت مقرون بود با آن كسى كه طاعت‌دار آن فرمان بزرگوار بود ، و اندر آن معنى انديشه كرد و آن مقدار كه در قدرت او بود بازنمود و آنچ بدين اندك‌مايه معرفت او لايق بود ياد كرد ، اگر پسنديده آيد و محل رضا افتد ، سبب آن فرّ دولت و اثر سعادت خداوند جهان سلطان عالم باشد ، و از بزرگوار عنايت كه او راست در دانستن و استنباط كردن دقايق صنعهاى ايزد عز و جل ، و اگر بخلاف آن بود ، بر بندگان آن بود كه جهد كنند بر قدر توانايى خويش ، چنانك تقصير بصنع ايشان حوالت نتوان كرد . . »\r\n\r\nعتبة الكتبة\r\nمجموعهء منشآت مؤيد الملك منتجب الدين بديع ، على بن احمد الكاتب اتابك الجوينى منشى معروف سلطان سنجر سلجوقى و صاحب‌ديوان رسائل او بدين نام مشهور است . از تاريخ ولادت و وفات منتجب الدين بديع الكاتب اطلاعى در دست نيست و بنابر آنچه در عتبة الكتبه ( ص 5 ) مىبينيم وى در حدود سال 516 كه مسلما آغاز جوانى او بود ، به قصد آموختن\r\n\r\n","description":"","footnote":"","page_name":" 969 ","page_number":983},
  {"content":"\r\n\r\nصناعت دبيرى بمرو رفت . پس بايد ولادت او در اواخر قرن پنجم اتفاق افتاده باشد .\r\nمنتجب الدين بعد از اتمام تحصيلات خود هم در جوانى در دستگاه ديوانى وارد شد و در ديوان رسائل به كار پرداخت ليكن كار او در آغاز امر رونقى نداشت و مقبول نظر استادش يعنى صاحب‌ديوان رسائل سلطان نبود . عوفى از قول او كه در كتاب « رقية القلم » آورده بود ، اين مطلب را نقل مىكند : « . . . در اوايل عهد كتابت كه هنوز اكمام فضايل از اغصان منصب نشكفته بود ، و در شيوهء كتابت مرا تهدى نيفتاده ، در ديوان انشاء بنيابت كارى ميكردم و هرچه نبشتمى استاد و مخدوم من آن را تزييف كردى و مرا برنجانيدى ، تا روزى كه معسكر منصور به ظاهر مشهد طوس خيام دولت نصب كرده بودند ، اتفاق افتاد كه مخدوم من مرا نامه‌يى فرمود ، و چون آن را تحرير كردم و به خدمت او آوردم مرا سخت برنجانيد و جفا گفت و آن نامه را بدريد و فرمود كه بار ديگر نويس ! من از غايت ضجرت و تنگ‌دلى بمشهد مبارك امير المؤمنين على بن موسى الرضا رفتم و از روح پاك او استمداد طلبيدم و بتضرع و ابتهال در آن موقف متبرك بناليدم و تسهيل اين شيوه از حضرت صمديت درخواستم ، آفريدگار سبحانه و تعالى دعاء مرا اجابت گردانيد و درهاى لطايف غيبى بر ضمير من گشاده گشت و آن نامه را باز نبشتم و به خدمت مخدوم بردم ، چون آن را مطالعه كرد ، در آن بسيار تأمل كرد و گفت نه همانا كه اين انشاء تو باشد ! پس احسان و تحسين ارزانى داشت و تشريفى خاصه از جامه بياوردند و در من پوشانيدند و از آن روز باز توسن بيان رام طبيعت من شدست ، بعد از آن هرچه نبشتم پسنديدهء فضلا بود . . . » « 1 » . وى بنابر نقل عوفى پسرى بنام سعد الدين مسعود داشت و چنان كه عطا ملك جوينى « 2 » گفته خال جدّ پدر او بوده است . از اشارهء عطا ملك چنين برميآيد كه منتجب الدين علاوه بر منصب دبيرى سلطان سنجر مرتبهء منادمت او را نيز داشت و « وقت اداى نماز بامداد پيشتر از اركان ديوان و داد در رفتى و بعد از فراغ از نماز ابتدا بنصيحتى كردى و موافق و ملايم حال حكايتى مضحك در عقب جد بگفتى و سلطان در اسرار ملك برأى او مشورت كردى . . . » و در يكى از همين مصاحبت‌هاست كه منتجب الدين بديع دربارهء رشيد الدين وطواط كه سنجر ازو\r\n\r\n\r\n","description":"","footnote":"\r\n( 1 ) - لباب الالباب ج 1 ص 78 - 79\r\n( 2 ) - جهانگشا ج 2 ص 9\r\n","page_name":" 970 ","page_number":984},
  {"content":"\r\n\r\nرنجيده و ويرا تهديد بقتل كرده بود ، شفاعت نمود « 1 » .\r\nاز اشارهء عطا ملك معلوم مىشود كه منتجب الدين مسلما تا سال 542 كه سال لشكركشى سلطان سنجر به قصد تسخير خوارزم و محاصرهء هزارسف است زنده بود .\r\nمجموعهء مراسلات او هم نبايد خيلى دور ازين سال فراهم آمده باشد زيرا در مقدمهء آن بناصر الدين وزير اشاره مىشود كه همان ابو الفتح ناصر الدين طاهر بن فخر الملك بن نظام الملك وزير سنجر است كه از 528 تا 548 درين مقام باقى بود . در همين مجموعه دو مكتوبست راجع بوقايع عهد سلطنت ركن الدين محمود خان كه بعد از اسارت سنجر بدست غزان چندسالى در خراسان حكومت داشت و در حدود سال 557 بر دست مؤيد آىابه از ميان رفت و در يكى دو مكتوب صراحة بفوت سلطان سنجر اشاره شده است « 2 » .\r\nپس اولا منتجب الدين بعد از سال 552 زنده بود و ثانيا مجموعهء منشآت خود را بعد از دورهء وزارت ابو الفتح ناصر الدين تكميل كرد و منشآت ديگرى بر آن افزود . منتجب الدين مجموعهء خود را عتبة الكتبة ناميد و درين باب چنين گفت :\r\n« . . . و اين مجموعه را عتبة الكتبة نام نهاده شد باميد آنك دانندگان اين صناعت و شناسندگان اين بضاعت تأمل در آن به نظر عنايت و شفقت فرمايند و اصلاح فاسد و تقويم و تبديل لفظى به ديگرى مستقيم و سليم واجب دارند تا از ثواب جزيل خالى نمانند » .\r\nعوفى دو كتاب به منتجب الدين نسبت داده است يكى رقية القلم كه چنان كه از اسم آن معلوم است در فنى از فنون دبيرى بود و ديگر عبرات الكتبة كه نميدانيم چه بود .\r\nعوفى دربارهء آن گفته است « و عبرات الكتبة كه او پرداخته و تفضيل نيشاپور بر جرجان داده . . . » .\r\nمرحوم قزوينى « 3 » اين كتاب را همان عتبة الكتبة دانسته است .\r\nمنتجب الدين را نويسندگان و بلغاء بعد ازو ببلندى مقام ستوده و عتبة الكتبهء او را از جملهء سرمشقهايى شمرده‌اند كه مطالعهء آن بر مترسلان لازم و واجبست و از آن جمله‌اند\r\n\r\n\r\n","description":"","footnote":"\r\n( 1 ) - رجوع شود به جهانگشا ج 2 ص 9 - 10\r\n( 2 ) - بيست مقاله مرحوم قزوينى ج 2 ص 160\r\n( 3 ) - ايضا ص 163\r\n","page_name":" 971 ","page_number":985},
  {"content":"\r\n\r\nسعد الدين وراوينى « 1 » ، و عوفى « 2 » . نويسندهء اخير دربارهء او ميگويد : « افاضل دهر انصاف داده‌اند كه در ميدان بلاغت سوارى شهم‌تر از بديع اتابك جولان نكرده است و يكران سبقت را در موكب نظم و نثر مثل او بر روى مدعيان برنتاخته . . . » .\r\nانشاء منتجب الدين مصنوع و مزين و آراسته بسجع و مقرون باطناب ( كه لازمهء مكاتبات ديوانى بوده ) و در نهايت جزالت و سلاست است .\r\nاتابك جوينى اشعارى نيز داشته و از آن جمله عوفى هفت بيت ذكر مىكند .\r\nاين غزل از اوست :\r\n ازين با آب تررويى نباشد * وزين پرتاب ترمويى نباشد\r\nچو رنگ خدّ تو رنگى نخيزد * چو بوى جعد تو بويى نباشد\r\nدر آن خطه كه نام او بهشت است * بسان كوى تو كويى نباشد\r\nچو چشم من بعالم هيچكس را * ز خونابه روان جويى نباشد\r\nز عشقت در تگاپويم تو دانى * كه عاشق بىتگاپويى نباشد \r\n\r\nقراضهء طبيعيات\r\nاين كتاب كه بر طريق سؤال و جواب در مسائل طبيعى نوشته شده ، در بعضى از نسخ آن بغلط منسوبست به شيخ الرئيس ابن سينا ، ليكن بيهقى « 3 » در ذيل اسم ابو سعد ( يا : ابو سعيد ) محمد بن محمد الغانمى كتاب مذكور را بوى نسبت داده است . غانمى بنا باشارهء بيهقى در علوم عقلى و رياضى دستى قوى داشت . چنان كه از اشارهء سمعانى برميآيد نسب خاندان غانمى به محمد بن غانم از مداحان نظام الملك ميرسيد و اصلا هروى بوده‌اند . ازين محمد بن محمد الغانمى اطلاعى نداريم و بتحقيق نميدانيم در كجا ميزيست و تنها از قول بيهقى برميآيد كه او را غير از قراضهء طبيعيات تصانيف ديگرى نيز بود و از آن جمله خود يكى از تأليفات\r\n\r\n\r\n","description":"","footnote":"\r\n( 1 ) - مرزبان‌نامه چاپ تهران 1310 شمسى ص 2 - 3\r\n( 2 ) - لباب الالباب ج 1 ص 78\r\n( 3 ) - تتمة صوان الحكمة ص 104\r\n","page_name":" 972 ","page_number":986},
  {"content":"\r\n\r\nخويش را بنام « كتاب الالوان » و « هوان الالوان » ياد مىكند « 1 » . تاريخ تأليف قراضه نيز اصلا معلوم نيست و تنها بسبب ذكر ابو سعيد يا ابو سعيد غانمى در رديف علماى قرن پنجم و ششم ، و نيز با توجه بسبك نگارش كتاب غانمى ميتوان تأليف آن را در حدود اوايل قرن ششم دانست . كتاب قراضه همچنانكه گفته‌ايم بر طريق سؤال و جواب دربارهء مسائل طبيعى در چهار فصل نگارش يافته است : فصل اول در مسائل حيوانى ، فصل دوم در مسائل نباتى ، فصل سوم در مسائل معدنى ، فصل چهارم در مسائل نوادر . در مقدمهء كتاب چنين آمده است :\r\n« . . . همت امرا و ملوك آنست كه شغلهايى خواهند كه شهر گشادن بدان بود و ولايت گرفتن و خزاين و اموال جمع كردن ، و هرچ نفيس‌تر و شريف‌تر از آن مالها چون جواهر و ظرايف خويشتن را ذخيره كنند تا بدان استمتاع اين جهانى گيرند و اين‌چنين حال هرچند نيكوست آخر گذرنده است و سريع زوال است و امير رئيس اجل با اين همت همتى ازين بزرگتر ضم كرده است و آن آنست كه همىخواهد كه هرچ اندر جهان انواع علومست نزديك خويش حصر كند و آنگاه تميز صائب برو گمارد تا آنچ از طرف و نوادرست خويشتن را حاصل كند تا بدان او را استمتاع و سعادت دوجهانى باشد . خداى جل و علا او را توفيق دهاد بر آن . و چون اندر مجلس شريف ادام اللّه رفعته حديث طبيعيات و كتب ارسطاطاليس اندرين باب همىرفت ، بفرمود اين خادم را تا كتابى كند اندر مسائل طبيعى بر طريق سؤال و جواب بپارسى تا فايدهء آن عام باشد . اين خادم آن مثال را امتثال كرد و قصد كرد تا از آنچ ديگران بگفته‌اند اندرين كتاب نيارد مگر چيزى كه آن مقدمه‌يى سازد مسئلهء ديگر را و يا بر سبيل اتفاق اندر افتد و اين كتاب را موسوم كرد بقراضهء طبيعيات ، و سبب خرد حجمى كتاب آن بود كه اعتماد بر محفوظ و خاطر خويش كرد اندر جمع سؤال و استنباط جواب ، دور از آنك از كتب نقل كرد . و آنكس كه اين كتاب نگرد و خواند بايد كه او را بطبيعيات الف باشد و كتب حكما نگريده باشد و بر قانونهاى طبيعى واقف گشته بود تا مصادرات و مقدمات اين مسائل را بسيار تقليد نبايد كرد و سخن اندر كلى طبيعيات آسان‌تر بود كه اندر جزوى . . . »\r\n\r\nالتوسل الى الترسل\r\nاين كتاب مجموعهء منشآت بهاء الدين محمد بن مؤيد البغدادى منشى علاء الدين تكش خوارزمشاه ( 568 - 596 ) است . وى از\r\n\r\n\r\n","description":"","footnote":"\r\n( 1 ) - قراضهء طبيعيات چاپ انجمن آثار ملى 1332 شمسى بتصحيح و با مقدمه و تعليقات آقاى دكتر غلامحسين صديقى ، ص 64 و 72\r\n","page_name":" 973 ","page_number":987},
  {"content":"\r\n\r\nنويسندگان بزرگ زمان خود و از مشاهير كتّاب ايران در قرن ششم بوده و آثار او از سرمشقهاى مشهور مترسّلين و بلغاى زمان محسوب ميگرديده است . مولد او بغدادك خوارزم بوده و سال ولادت و وفاتش معلوم نيست . هدايت ميگويد « 1 » كه او برادر كهتر مجد الدين بغدادى ، بوده و لابد مقصود او ابو سعيد شرف بن مؤيد بغدادى خوارزمى عارف مشهور قرن ششم و آغاز قرن هفتم است . در لباب الالباب چنين آمده است كه « با اين غزارت فضل و سماحت خلق پيوسته كوفتهء صدمات حوادث و خستهء نكبات ايام بودى ، و صاحب اجل شمس الدولة والدين مسعود وقتى از وى كوفته شده بود ، قصدهاى شگرف كرد تا او را بجند شهر بند كردند . . . . » « 2 » . مقصود ازين شمس الدولة والدين مسعود ، نظام الملك شمس الدين مسعود بن على هروى وزير سلطان تكش خوارزمشاه است كه در سال 596 بكارد ملاحده در خوارزم كشته شد . و باز عوفى مىنويسد « 3 » « در وقتى كه او را به نيشابور برسالت فرستادند بنزديك اتابك منگلى بيگ و او وى را محبوس و مقيد كرد . . . » شرح واقعه چنين است « 4 » كه منگلى بيگ يا منگلبگ يا منگلىتگين غلام مؤيد آىابه بعد از فوت طغانشاه بن مؤيد و جلوس سنجر شاه در سال 581 ، بر امور استيلا يافت و دست تعدى بر جان و مال مردم بگشود ، سلطان علاء الدين تكش در سال 582 از خوارزم بنيشابور آمد و مدت دو ماه منگلى بيگ و سنجر شاه را در محاصره گرفت . عاقبت قرار بر صلح نهادند ، سلطان بازگشت و حاجب كبير شهاب الدين مسعود و سيف الدين مردان شير خوانسالار و بهاء الدين محمد بغدادى كاتب را براى اتمام امر صلح بنزديك منگلى بيگ فرستاد .\r\nمنگلى بيگ ايشان را مقيد كرد و نزد سلطانشاه برادر تكش كه مخالف برادر بود ، بمرو فرستاد و ايشان چندان در حبس بودند تا بسال 585 ما بين تكش و سلطانشاه صلح افتاد و سلطانشاه آنانرا نزد برادر فرستاد . بهاء الدين محمد نامه‌يى در حبس نوشت كه بقول عوفى « آن يك نامه بر هزار دفتر ترجيح دارد و آن نامه مشهورست » . نسخهء اين نامه كه\r\n\r\n\r\n","description":"","footnote":"\r\n( 1 ) - مجمع الفصحا ج 1 ص 172\r\n( 2 ) - لباب الالباب ج 1 ص 139\r\n( 3 ) - ايضا ص 142\r\n( 4 ) - حواشى لباب الالباب ج 1 ص 329 - 330 و جهانگشاى جوينى ج 2 ص 23\r\n","page_name":" 974 ","page_number":988},
  {"content":"\r\n\r\nاز محبس شادياخ بسوى شهاب الدين منشى النظر بخوارزم نوشته باسم رسالة الحبسية موجود و هم در التوسل الى الترسل كه مجموعهء منشآت بهاء الدين باشد مضبوط است .\r\nوفات بهاء الدين محمد را هدايت بسال 545 نوشته و اين غلط است زيرا وى مسلما تا سال 588 و شايد هم چند سال بعد از آن زنده بود . عطا ملك گويد « 1 » :\r\n« در شهور سنهء ثمان و ثمانين و خمسماية . . . سلطان [ تكش 
  ] از خوارزم روان شد و بهاء الدين كاتب بغدادى در آن‌وقت در خدمت سلطان بود . . . » پس ناچار بهاء الدين محمد تا 588 زنده بود « 2 » و بعيد نيست كه چند سال ديگر و تا اواخر عهد تكش نيز زنده مانده باشد . در همين سفر كه عطا ملك اشاره كرده است ميان بهاء الدين محمد بغدادى و بهاء الدين محمد بن على جوينى جدّ پدر عطا ملك جوينى در حضور سلطان تكش مباحثاتى رفت .\r\nبهاء الدين محمد بغدادى هم در روزگار خود بحسن انشاء و باشعار محكم و استوار خود مشهور بود . عوفى گويد : « نثرى مصنوع و دلگشاى و نظمى مطبوع و جان افزاى » داشت و « مجموع رسالات او كه موسومست به التوسل الى الترسل بحريست محيط مملو بدرر معالى و سپهرى بسيط مشحون بدرارى غرايب ، و كمال فضل او در آن پيداست كه گذشتگان را در خجلت انداخته است و آيندگان را در تگاپوى طلب افگنده و افاضل كتاب و اماثل حجاب و اصحاب صنعت و ارباب حكمت را سرمايهء كامل بدست داده و براى مذكران عالىسخن ذخيرهء شگرف نهاده . . . » . سعد الدين وراوينى هم كه مرتبهء بلندش در نثر مصنوع مزين مشهور و آشكارست « رسالات بهائى » را از « بهاء الدين بغدادى منشى حضرت خوارزم » در شمار كتب معروف انشاء و در رديف عتبة الكتبه نام برده است . الحق التوسل الى الترسل كه مجموعهء منشآت بهاء الدين بغداديست در زمرهء بهترين و عالىترين منشآت مترسلان فصيح قديمست كه در آن قدرت نويسنده در بيان معانى گوناگون و آراستن آنها بصنايع مختلف لفظى ، بصراحت ديده مىشود و او بر روش همهء مترسلان متصنّع از استعمال لغات فراوان تازى بهيچروى غفلت نداشته و از\r\n\r\n\r\n","description":"","footnote":"\r\n( 1 ) - جهانگشا ج 2 ص 28\r\n( 2 ) - بيست مقالهء قزوينى ج 2 ص 194 و حواشى لباب الالباب ج 1 ص 328\r\n","page_name":" 975 ","page_number":989},
  {"content":"\r\n\r\nايراد مترادفات و اطناب در كلام خرده‌يى فرونگذاشته است . در رسالة الحبسية مينويسد :\r\n« . . . اين تحيت اواخر جمادى الآخره مىنويسم ، و يمحوا دموعى ما يخط بنانيا ، در حالى كه شكربارى عز اسمه بر آن واجب است و سپاس ايزد تعالى در آن لازم\r\n بهرحال مر بنده را شكر به * كه بسيار بد باشد از بد بتر \r\nاگرچه بدان خدمت نياز بيش دارم . از شرح آن نياز بارى بىنيازم ، چه توان دانست كه در چنين حالتى كه لو رأيناه فى المنام لفزعنا ، پاداش سپيدكارى سپهر فيروزه‌كار نيلفام ، روز اميدوارى و روى بخت من سياه كرده ، و چيره‌دستى روزگار رنگ‌آميز به خون دل بر رخ بهرنگ من بيرنگ زده ، و از هر جنس خطرات اضجار در صحن ضمير ، چون از هر نوع طبقات آدمى در صحراى عرفات ، طواف عادت ساخته ، و سينه‌يى كه بيت الحرام كرم بود ، بيت الاحزان مصايب شده ، و دلى كه قبلهء منحتها بود حجارهء محنتها را حجر الاسودوار نشانه گشته ، و تنى كه ركن فضايل بود از كعبهء آمال بمقام خيبت بازآمده ، و از صفاى سينه در مناى تمنى احرام انتظار گرفته ، تا كى داعى اجل لبيك زند ، و عمره عمر را درنوردد و ازين باديهء پرآفت بدار السلام سلامت رسد ، فيا حبذا منى لمن يسكن القبرا . . . »\r\nبهاء الدين بغدادى اشعار استادانهء خوبى نيز داشته كه عوفى بعضى از آنها را نقل كرده و پاره‌يى نيز در ضمن منشآت او ديده مىشود . از آن جمله اين ابيات را نقل مىكنيم :\r\n دريغ روز جوانى و عهد برنايى * گذشت در غم دورى و رنج تنهايى\r\nز بس‌كه گشتم از جور چرخ جاىبجاى * شدم چو هرزه روان هر درى و هر جايى\r\nبرنج هجر خرد گويدم شكيبا شو * نه دل پديد و نه جان چون كنم شكيبايى\r\nملامتم مكنيد ار ز غم شوم شيدا * كه از غريب نباشد غريب شيدايى\r\nز بس‌كه بر من بيچاره چرخ صفرا كرد * ز آهنست دلم گر نگشت سودايى\r\nدريغ رفت جوانى و يادگار نماند * ازو نه طاعت دينى نه مال دنيايى\r\nكنون كه موسم برنايى و جوانى رفت * فروشو اى نفس من چنانك برنايى\r\nچو نيست سودى اى زندگانى از تو مرا * تو هم برو چو جوانى بشد ، چه مىپايى \r\n* * *\r\n زمانه محنت و رنجم يكى هزار كند * گهى كه با دلم انديشهء تو يار كند \r\n\r\n","description":"","footnote":"","page_name":" 976 ","page_number":990},
  {"content":"\r\n\r\n خيال طلعت تو سوى خاطرم هر دم * دو اسبه تازد تا صبر من شكار كند\r\nبسا غما كه دلم خورد در جدايى تو * اگر دلم نخورد غم بگو چكار كند\r\nز غم بنالم هر شب چو مادر مشفق * كه در فراق پسر نالهاى زار كند\r\nاگر ضميرم بر چرخ سايه اندازد * زهاب چشمهء خورشيد را شرار كند\r\nنشاط بود مرا با تو در شمار بسى * كژ آيد آرى هرچ آدمى شمار كند\r\nشراب وصل تو بسيار خورده‌ام چه عجب * اگر كنون ز غم فرقتم خمار كند\r\nز روزگار بدين روزگار افتادم * چنين ستمها بر مرد روزگار كند\r\nنگارخانهء اندوه شد دلم ز آنروى * ز راه ديده به خون روى من نگار كند\r\nبلى چو دامن برچيند از كسى دولت * زمانه خون دلش زود در كنار كند\r\nز بيقرارى كارم بجان رسيد همى * نعوذ باللّه اگر هم بر اين قرار كند\r\nبه صد جفا و بلاى زمانه در بندم * بلى زمانه گر اينست ازين هزار كند\r\nچو مرد را همه بىاختيار بايد زيست * عجب نباشد اگر مرگ اختيار كند\r\nبكردگار پناهيده‌ام كه چارهء من * اگر كسى نكند فضل كردگار كند \r\n\r\nتاريخ بخارا\r\nيا مزارات بخارا از جملهء كتب معتبر تاريخ به زبان پارسى است .\r\nاين كتاب را اصلا ابو بكر محمد بن جعفر نرشخى بتازى بنام امير حميد ابو محمد نوح بن نصر سامانى ( 331 - 343 ) نوشته و خود بقول سمعانى در الانساب در 286 ولادت يافته و بسال 348 درگذشته است . اين كتاب را در اوائل قرن ششم ابو نصر احمد بن محمد بن نصر القباوى از مردم « قبا » ى بخارا به خواهش بعضى از دوستان با تلخيص آن و حذف بعض مطالب بپارسى ترجمه كرد . و مطالبى هم از كتب ديگر مانند خزائن العلوم ابو الحسن عبد الرحمن بن محمد النيشابورى و تاريخ بخاراى ابو عبد اللّه محمد بن احمد البخارى الغنجارى بر آن افزوده و كتاب خود را بسال 522 بپايان برده است .\r\nدر تاريخ 574 محمد بن زفر بن عمر ترجمهء قباوى را تلخيص كرد و آن را بنام صدر الصدور صدر جهان برهان الدين عبد العزيز بن عمر بن عبد العزيز بن مازه از صدور\r\n\r\n","description":"","footnote":"","page_name":" 977 ","page_number":991},
  {"content":"\r\n\r\nآل مازهء بخارا « 1 » درآورد و آن همين كتابست كه دربارهء آن سخن ميگوئيم و موجود است .\r\nگويا بعد ازين تاريخ نيز ديگرى درين كتاب دست برده و بعضى حوادث را تا دورهء مغول بر آن افزوده است « 2 » . اين كتاب را يك بار « شفر » در مجموعهء متون فارسى بطبع رسانيده و بار ديگر آقاى مدرس رضوى آن را با مقابلهء دو نسخهء ديگر كه در دست داشت با مقدمه در سال 1317 در تهران چاپ كرده است . نثر محمد بن زفر ساده و بسيار روان و بىپيرايه است و از بعض موارد كتاب او آثار كهنگى زبان مشهود مىگردد . كتاب او شامل اطلاعات ذيقيمتى در باب بخارا و فتح آن بدست مسلمين و احوال آن پيش از تسلط سامانيان و در دورهء سلطنت آن خاندان است . در مقدمهء اين كتاب چنين آمده است :\r\n« چنين گويد ابو نصر احمد بن محمد بن نصر القباوى كه ابو بكر محمد بن جعفر النرشخى كتابى تأليف كرده است بنام امير حميد ابو محمد نوح بن نصر بن احمد بن اسمعيل السامانى رحمه اللّه تعالى در ذكر بخارا و مناقب و فضائل او و آنچه در ويست و در روستاهاى وى از مرافق و منافع ، و آنچه بوى نسبت دارد ، و ذكر احاديثى كه در فضيلت بخارا آمده است از رسول صلى اللّه عليه و سلم و از اصحاب و تابعين و علماى دين رضوان اللّه عليهم اجمعين . و تأليف اين كتاب به عربى بود بعبارت بليغ در شهور سنهء اثنين و ثلاثين و ثلثمائة ، و بيشتر مردم به خواندن كتاب عربى رغبت ننمايند ، دوستان از من درخواست كردند كه اين كتاب را بپارسى ترجمه كن ، فقير اجابت كرده ترجمه كردم در جمادى الاول سنهء اثنين و عشرين و خمسمأته ، و چون در نسخهء عربى ذكر چيزهايى بود كه در كار نبود و نيز طبيعت را از خواندن آن ملالتى مىافزود ، ذكر آن چيزها كرده نشد . و در شهور سنهء اربع و سبعين و خمسمأته كمترين بندگان محمد بن زفر بن عمر بطريق اختصار ذكر كرد به جهت مجلس عالى صدر صدور جهان خواجه امام اجل اعز برهان الملة و الدين سيف الاسلام و المسلمين حسام الائمة فى العالمين سلطان الشريعة ظهر الخلافة و امام الحرمين مفتى الخافقين كريم الطرفين ذو المناقب و المفاخر عبد العزيز . . . »\r\n\r\nحالت و سخنان شيخ ابو سعيد ابو الخير\r\nاين نام با توجه باشارهء محمد بن منور صاحب اسرار التوحيد بكتابى داده شده است كه يكى از بازماندگان بو سعيد در شرح احوال و سخنان جدّ خود نوشته بود . محمد بن منوّر گويد :\r\n\r\n\r\n","description":"","footnote":"\r\n( 1 ) - دربارهء او رجوع شود به همين كتاب ص 59 - 60\r\n( 2 ) - براى نمونه رجوع شود به تاريخ بخارا چاپ آقاى مدرس رضوى ص 31 و 42\r\n","page_name":" 978 ","page_number":992},
  {"content":"\r\n\r\n« پيش ازين در عهد استقامت ، اجل امام عالم جمال الدين ابو روح لطف اللّه بن ابى سعد كه پسرعم اين دعاگوى بوذ ، جمعى ساخته بوذ ، باستدعاى مريدى ، و آن را پنج باب نهاده و در هر بابى خبرى باسناد روايت كرده و فصلى در معنى آن خبر ايراد كرده ، چنانك از كمال فضل و فصاحت وى زيبد و مخلص به حالت و سخنان شيخ قدس اللّه روحه العزيز بازآورده ، اما طريق اختصار و ايجاز سپرده . . . » « 1 »\r\n\r\nجمال الدين ابو روح لطف الله بن ابى سعد بن ابى طاهر بن ابى سعيد ميهنى ،\r\nپسرعم محمد بن منور ، بايد در نيمهء اول يا اواسط قرن ششم زيسته باشد ليكن درست نميدانيم تا كى زنده بود و مسلم آنست كه پيش از تأليف اسرار التوحيد درگذشته بود زيرا در دو مورد كه محمد بن منور ازو نام ميبرد « 2 » از وى چون گذشتگان ياد مىكند . و آخرين تاريخ حيات او كه از آن اطلاع داريم در حدود سال 536 است كه اتسز بعد از شكست سنجر از كفّار ختا و ضعف حال آن سلطان بر ممالك او دست انداخته بود . درين واقعه اتسز بباورد و خاوران رفت و قصد داشت كه ميهنه را غارت كند ليكن بزرگان و شيوخ وى را ازين كار بازداشتند و او سه روز در ظاهر ميهنه مقام كرد ، « . . . پس فرزندان شيخ و صوفيان بيرون شدند ، بسيار اعزاز و اكرام فرمود و جمال الدين بو روح كه پسرعم دعاگوى مؤلف اين مجموع بود و در فنون علم متبحر ، دعا و فصلى نيكو بگفت و از حالات شيخ و كرامات و رياضات او فصولى مشبع تقرير كرد ، او ( يعنى اتسز ) جمع را بازگردانيد و جمال الدين را بازگرفت و بعد نماز خفتن حالى بازو « 3 » به زيارت آمد و چون زيارت بجاى آورد جمال الدين را بازگردانيد برين قرار كى بامداد پيش او آيد و درين سه روز پيوسته به خدمت باشد . . . »\r\nبسيارى از حكايات و اطلاعات اين كتاب را محمد بن منور در اسرار التوحيد نقل كرده است . اين كتاب در پنج باب نوشته شده و در آغاز هر باب نويسنده حديثى از احاديث نبوى نقل كرده و آنگاه با شرح حديث سخن را به بيان احوال و كرامات و سخنان و وصاياى ابو سعيد كشانده و حكاياتى بمناسبت آورده است . وى در مقدمهء كتاب گويد :\r\n\r\n\r\n","description":"","footnote":"\r\n( 1 ) - اسرار التوحيد چاپ نگارندهء اين سطور ص 8\r\n( 2 ) - ايضا ص 8 و 385\r\n( 3 ) - بازو : با او\r\n","page_name":" 979 ","page_number":993},
  {"content":"\r\n\r\n« . . . همچنين هر قرن قاعدهء كرامت و بنياد ولايت را والايى مىنهاد تا عهد شيخ امام اجل سلطان طريقت و شريعت ، نور ملت و حقيقت ابو سعيد بن ابى الخير قدس اللّه روحه العزيز ، آنچه مطلوب همگنان است و بود از ولايت ، در كنار وى نهادند ، و او را بانواع لطايف مخصوص كردند ، كه ديگران از بلوغ ادنى درجهء آن قاصر بودند ، چون نور ولايت ظاهر و باطن او را شامل شد ، عبارت از آن اين آمد كه : ليس فى الجبة غير اللّه . چون محققان اين بشنيدند گفتند ولايت بكمال رسيد ، وراى كمال اين در جهان راهى نماند كه ديگران خود را با حق اثبات ميكردند ، لاجرم آن اثبات حجاب راه ايشان آمد ، از بلوغ كمال درجهء ولايت ، چون شيخ ابو سعيد قدس اللّه روحه خود را از راه برداشت و همه اثبات حق كرد ، لاجرم خداوندان بصيرت كه نظر پاك داشتند ، برين متفق شدند كه پيش ازو در ولايت هيچ‌كس را اين درجه و منزلت نبودست و وراء اين درجه نتواند بود مر آدمى را بعد از نبوت . و چون جوهر آن عزيز را قدس اللّه روحه چندين شرف بود ، مؤلف اين كلمات در مدت عمر طالب آثار و انفاس متبرك آن بزرگ مىبود و در خاطر جمع مىكرد و از كثرت علائق در تأليف اين تكاسل مىنمود . چون استدعاى طالبان عاشق و رغبت مريدان صادق بسيار شد از حق سبحانه و تعالى استعانت خواست در نبشتن و جمع كردن اين كلمات تا اعتقاد خلق بمطالعهء آن فوايد بدان روضهء مقدس زيادت شود ، و از مطالعهء اين كلمات برحمت حق آراسته‌تر گردند كه عند ذكر الصالحين تنزل الرحمة و ترتيب اين كلمات بر پنج باب نهاده شد ، بتوفيق اللّه عز و جل . . . »\r\n\r\nاسرار التوحيد\r\nاسرار التوحيد فى مقامات الشيخ ابى سعيد ، از امهات كتب متصوفه و از جملهء آثار شيواى پارسى است . مؤلف اين كتاب محمد بن المنور بن شيخ الاسلام ابى سعد بن ابى طاهر سعيد بن ابى سعيد فضل الله بن ابى الخير الميهنى ، از نوادگان ابو سعيد ابو الخير است . دربارهء احوال ابو سعيد ابو الخير و اشعار منسوب به او پيش ازين سخن گفته‌ايم « 1 » . ابن المنور اسرار التوحيد را دربارهء احوال و اخبار و اقوال و كرامات جد خويش از مجموعهء روايات و اطلاعاتى كه درين باره داشته ، گرد آورده و بنابر آنچه در آغاز پاره‌يى از نسخ اين كتاب آمده است بابو الفتح غياث الدين محمد بن سام پادشاه غورى ( متوفى بسال 599 ) تقديم داشته است : مؤلف كتاب بعد از حادثهء غزان ( 548 ) و قتل‌ها و ويرانيهاى آن وحشيان در خراسان و كشتارى كه در ميهنه كرده و ويرانى كه در آنجا پديد آورده بودند ، آنچه را كه تا آن روزگار از شيوخ و\r\n\r\n\r\n","description":"","footnote":"\r\n( 1 ) - مجلد اول از همين كتاب ، چاپ دوم ص 607 - 609\r\n","page_name":" 980 ","page_number":994},
  {"content":"\r\n\r\nپيران خاندان و مريدان شيخ ابو سعيد و خويشان و پسرعمّان خود دربارهء شيخ گرد آورده بود ، بهم پيوست و كتاب خود را از مجموعهء آن اطلاعات تأليف كرد و اين كتاب مكمل كتاب ديگرى شد كه پيش از حملهء غزان يعنى « در عهد استقامت » بدست جمال الدين ابو روح لطف اللّه بن ابو سعد بن ابو طاهر بن ابو سعيد بن ابو الخير ، پسرعم مؤلف اسرار التوحيد ، در ذكر احوال و اخبار جدش تأليف گرديده بود « 1 » .\r\nتاريخ تأليف كتاب اسرار التوحيد مسلما بعد از حملهء غزان يعنى بعد از سال 548 هجرى است و ويرانكاريهاى همين قوم خونخوار باعث شد كه مؤلف يادداشتهاى پراگندهء خود را كه از سابق گرد آورده بود ، از بيم تباهى نظم و ترتيب دهد ولى در پايان كتاب اشاراتيست كه مسلم ميدارد تا چندين سال بعد ازين واقعه تأليف كتاب ادامه داشته و يا آنكه تأليف قطعى و نهائى آن در آن تاريخ صورت گرفته است . مؤلف دو مورد از كرامات جد خود را بنقل از اوحد الطايفه محمد بن عبد السلام ، از مولازادگان ابو سعيد ، آورده كه بعد از حادثهء غز بر سر روضهء ابو سعيد مجاور بود و « همچنان بر سر تربت شيخ به خدمت بيستاد ، مدت بيست سال زيارت و خدمت آن بقعهء مبارك مىكرد » « 2 » . ابن منور اين مرد را در مدتى طولانى بعد از واقعهء غزان بر سر تربت جد خويش ملاقات كرد و ازو پرسيد « كى درين مدت كى تو بر سر روضهء مبارك مقيم گشتهء از كرامات شيخ چه ديدهء ؟ » « 3 » اين اشارات صريح معلوم ميدارد كه ابن المنور كتاب خود را خيلى بعد از حملهء غزان و در حدود بيست و چهار پنج سال بعد از آن واقعه تأليف كرده يعنى در حدود سال 570 يا سالهايى قريب به آن و بعد آن را بنام غياث الدين غورى درآورد . بنابر محاسبه‌يى كه ژوكوفسكى كرده است « 4 » تأليف كتاب اسرار التوحيد بين سالهاى 553 و 599 هجرى بود .\r\nاين كتاب را يك بار والنتين ژوكوفسكى خاورشناس روسى بسال 1899 ( 1317 هجرى قمرى ) در پطرزبورگ از روى نسخهء كتابخانهء پطرزبورگ ( - لنين‌گراد ) و\r\n\r\n\r\n","description":"","footnote":"\r\n( 1 ) - اسرار التوحيد چاپ نگارندهء اين سطور . تهران 1332 شمسى ص 8\r\n( 2 ) - ايضا ص 387\r\n( 3 ) - ايضا ص 387\r\n( 4 ) - مقدمهء ژوكوفسكى بر طبع اسرار التوحيد ص 5\r\n","page_name":" 981 ","page_number":995},
  {"content":"\r\n\r\nكتابخانهء كپنهاگ طبع كرد و همان چاپ در سال 1313 شمسى بهمت مرحوم احمد بهمنيار استاد فقيد دانشگاه با حذف نسخه بدلها و تصحيح قياسى پاره‌يى از موارد در تهران بطبع رسيد و آخرين طبع آن بدست نگارندهء اين كتاب از روى نسخه‌يى كه در كتابخانهء سليم آغا استانبول مضبوط است و مقابلهء آن با طبع ژوكوفسكى صورت گرفت و چون اين نسخه قديمتر از نسخ مورد استفادهء ژوكوفسكى است مزيتهاى بسيار نسبت به آنها دارد .\r\nاسرار التوحيد از جملهء شاهكارهاى انكارناپذير نثر پارسى است . روانى انشاء و انسجام و استحكام عبارات و رعايت تام و تمام موازين فصاحت و بلاغت درين كتاب به حد اعلاى خود رسيده است و با آنكه كتاب در اواخر قرن ششم يعنى در دورهء استيلاى سبك مصنوع نگارش يافته بهيچ‌روى اثرى از آثار تصنع جز در مقدمهء آن مشهود نيست . كوتاهى جمله‌ها و تمامى آنها و به كار رفتن كلمات و تركيبات اصيل پارسى از همه جاى اين كتاب مشهود است و سرگذشتها و وقايع با چنان مهارت حكايت شده است كه گيرندگى خاص آنها خواننده را همه‌جا مجذوب نگاه ميدارد . كلمات و تركيبات عربى مگر در مقدمهء كتاب ، بسيار كم و از مقولهء كلمات و تركيبات رايج در زبان فارسى است .\r\nاسرار التوحيد بر سه باب تقسيم شده . باب اول در ابتداء حالت شيخ و باب دوم در وسط حالت و باب سوم در انتهاء حالت او و درين هر سه باب خاصه در باب دوم كتاب بسيارى از اقوال ابو سعيد و اشعارى كه بر زبان او رفته بود نقل شد .\r\nدر مقدمهء كتاب چنان كه عادت اهل زمان بود نثر محمد بن منور تا حدى جنبهء مصنوع مىگيرد ليكن در ديگر موارد كتاب حتى از صنايع قليل مقدمه هم نشانى مشهود نيست .\r\nاينك قسمتى از مقدمهء كتاب :\r\n« چنين گويد مؤلف اين كلمات ، بندهء گناه‌كار محمد بن المنور بن ابى سعد بن ابى طاهر بن الشيخ الكبير سلطان الطريقة و برهان الحقيقة ابى سعيد فضل اللّه بن ابى الخير الميهنى قدس اللّه روحه العزيز و نور مضاجعهم ، از بدايت كودكى و عنفوان جوانى همت اين بيچاره مقصور بوده است بر طلب فوايد انفاس ميمون و آثار و مقامات همايون جد خويش ، و از مشايخ اولاد و اكابر احفاد او نور اللّه مضاجعهم استخبار آن مىكردم و در تصحيح اسانيد آن باقصى الامكان\r\n\r\n","description":"","footnote":"","page_name":" 982 ","page_number":996},
  {"content":"\r\n\r\nمىكوشيدم ؛ و چون آن عهد عهد دولت دين و آن روزگار روزگار طراوت طريقت و شريعت و عالم آراسته بود بوجود ائمهء كباركى شموس آسمان دين و نجوم فلك يقين بودند ، و زمين مزين به مكان مشايخ بزرگوار كى اوتاد زمين طريقت و اقطاب عالم حقيقت بودند ، و مريدان صادق و محبان مشفق ، همتها مقصور بر طلب شريعت و نهمتها موقوف بر رفتن طريقت ، همگنان از جهت تبرك و تيمّن روزگار خويش و از جهت آن تا در سلوك نهج حقيقت ايشانرا دليلى و معينى باشد كى بوسيلت آن به حضرت حق راه جويند و بدلالت آن ميان خواطر نفسانى و الهامهاى رحمانى فرق كنند ، احوال و مقامات شيخ ما قدس اللّه روحه العزيز بيشتر ياد داشتندى و روزگار در مذاكرهء آن گذاشتندى ، بدين سبب مشايخ ، نوّر اللّه مضاجعهم در جمع آن خوضى نكردند . . .\r\nتا اكنون كى حادثهء غز و فتنهء خراسان پديد آمد و در خراسان على العموم رفت آنچ رفت و در ميهنه على الخصوص ديذيم آنچ ديذيم و كشيذيم آنچ كشيذيم . . . و قصيرة عن طويلة اينست كى در نفس ميهنه صد و پانزده تن از فرزندان شيخ ، خرد و بزرگ بانواع شكنجه از آتش و خاك و غير آن هلاك شدند و بشمشير شهيد گرديدند ، بيرون آنك بشهرهاى ديگر شهيد گشتند و در قحط و وباى اين حادثه نماندند ، رحمة اللّه عليهم اجمعين ، و مريدان صادق و محبان عاشق را حال برين قياس بايد كرد . . . جاذبهء فضل ربانى در درون اين بيچاره پديد آمد و داعيهء استدعاء مريدان بر آن باعث گشت كه جمعى ساخته شود در مقامات و احوال و آثار جد خويش قدس اللّه روحه العزيز ، تا راغبانرا در دخول راه طريقت رغبت زيادت شود ، و سالكانرا در سلوك طريق حقيقت راهبرى و مقتدايى باشد كه و انّا على آثارهم مهتدون . . . »\r\nاين چند سطر نمودارى را از مقدمهء كتاب كه انشاء نسبة مصنوع دارد نقل شد .\r\nليكن به همان نحو كه گفته‌ايم در باقى كتاب ازين انشاء نسبة مصنوع و از اطناب در كلام اثرى نيست و براى نمونه اين چند جمله از يك حكايت نقل مىشود : « . . . بسرخس رسيديم و روزى در آنجا مقام كرديم و روى بمرو نهاديم . چنانك عادت پياده روان باشد ، پاره‌يى در پيش برفتمى و بخفتمى تا كاروان در رسيدى ، پس برخاستمى و با كاروان برفتمى . يك شب برين ترتيب مىرفتم ، شب بيگاه گشته بود ، و من سخت مانده و خسته ، و خواب بر من غلبه كرده ، پاره‌يى نيك پيشتر شدم ، و از راه يكسو شدم و بخفتم . در خواب بماندم ، كاروان در رسيده بود و برفته و من در خواب مانده ، تا آنگاه كى گرماى آفتاب مرا بيدار كرد . برخاستم و هيچ جاى اثر كاروان نديدم ، ريگ بود و هيچ راه نديدم ، پاره‌يى گرد بردويدم ، راه گم كرده ، چون مدهوش شدم . . . »\r\n\r\n","description":"","footnote":"","page_name":" 983 ","page_number":997},
  {"content":"\r\n\r\n\r\nبعض فضائح الروافض\r\nدر اوايل نيمهء دوم قرن ششم كه بازار مناقشات مذهبى در بلاد ايران گرم بود ، مردى سنى كه در آغاز مذهب تشيع داشته و سپس ازين مذهب گرديده بود ، كتابى در طعن بر مذهب تشيع و ذكر مطاعنى براى پيروان اين مذهب نوشته بود بنام بعض فضائح الروافض . ذكر كلمهء « فضائح » در اينجا به آن سبب است كه در دورهء مناقشات مذهبى مسلمين هريك از فرق ميكوشيد تا موارد ضعف فرقه‌هاى ديگر را بنابر نظر و طريقهء خود بجويد و آنگاه آنها را بزرگ و واژگونه كند و اگر لازم ميدانست پيرايه‌هايى بر آنها ببندد و هريك از آن موارد را بعنوان فضيحت ( - رسوايى ) در كتابها معرفى كند . اينست كه در كتب مربوط بمذاهب اسلامى بذكر فضايح بسيار بازميخوريم و استعمال اين اصطلاح در مورد فوق تازه نيست . مؤلف كتاب كه بقول صاحب كتاب النقض اول شيعى بوده و بعد سنى و مجبّرى و مشبّهى گشته بود ، بعد از تغيير مذهب ، كه آن هم در آن روزگاران نظاير بسيار داشت ، در سال 555 كتاب خود را در ذكر فضائح روافض ( شيعه ) بپايان برده و در پايان كتاب خود گفته است : « و فرغت من هذا فى المحرم سنة خمس و خمسين و خمسمأته من الهجرة » « 1 » . مؤلف كتاب در شهر رى اقامت داشته « 2 » و كتاب خود را در عهد سلطنت سلطان محمد بن محمود سلجوقى ( 547 - 554 ) نوشته « 3 » و كتابى ديگر بنام تاريخ الايام و الانام نيز داشته است « 4 » ليكن در كتاب خود بذكر نام خويش نپرداخته و تنها در كتاب رياض العلما نام وى شهاب الدين تواريخى شافعى و از بنى مشاط بوده كه در رى توطن داشته‌اند « 5 » .\r\n\r\n\r\n","description":"","footnote":"\r\n( 1 ) - كتاب النقض ص 739 . آقاى سيد جلال الدين محدث بقرائنى در برابر نص مؤلف سال تأليف كتاب را متأخرتر از آنچه او گفته است تشخيص داده . درين‌باره رجوع شود به مقدمهء نقض و تعليقات آن ص 3\r\n( 2 ) - كتاب النقض ص 2\r\n( 3 ) - ايضا ص 7\r\n( 4 ) - ايضا ص 105\r\n( 5 ) - مقدمهء نقض و تعليقات آن ص 3\r\n","page_name":" 984 ","page_number":998},
  {"content":"\r\n\r\nاز كتاب بعض فضائح الروافض نسخهء مستقل جداگانه در دست نيست ليكن شيخ عبد الجليل رازى قسمت اعظم اين كتاب را از اول تا آخر براى ردّ و نقض در كتاب بعض مثالب النواصب خود آورده است و اگر كسى اين قسمتهاى منقول را كه همه‌جا مصرّح و معلوم است جدا كند ، يك كتاب مستقل پارسى با سقطهاى جزئى بدست خواهد آمد . مؤلف بعد از ذكر مقدمه‌يى در سبب تأليف كتاب خود ببيان تاريخى از كيفيت پيدايش مذهب تشيع پرداخته و آنگاه بذكر دلايلى در ردّ بعضى از اصول مذهب تشيع مبادرت كرده و بسيارى از خويهاى شيعه را كه در آن روزگار داشته‌اند آورده و معايب آن را به نظر خود شرح داده سپس بذكر فضايح شيعه پرداخته و شصت و هفت فضيحت براى آنان برشمرده و كتاب خود را بذكر شصت و هفتمين فضيحت ختم كرده است .\r\nشيوهء انشاء نويسنده خوب و نثر متوسط او پخته و خالى از عيب است . وى در ابتداء كتاب بعد از خطبه‌يى كه بر سبيل اختصار به عربى كرده بود چنين گفته است :\r\n« بدان اى برادر كه اين مجموعه‌ييست اندرو شرح بعضى از فضائح و قبايح رافضيان است .\r\nابتدا كرده شد بنام خداى بىهمتا و ثنا و درود بر رسولان خدا ، خاصه بر محمد مصطفى سيد انبيا و ثناء بر خلفاء راشدين . . . رضى اللّه عنهم . بدانكه اين جماعت رافضيان كه خود را شيعه ميخوانند ، رسول خدا محمد مصطفى ازيشان خبر داده است و امير مؤمنان على را گفته است :\r\nاى على جماعتى خواهند بود درين امت كه دعوى دوستى تو كنند ، ايشان را لقبى باشد كه به آن بازخوانندشان ، و اين دو وزير مرا يعنى ابو بكر و عمر را ، دشمن دارند . يا على چون ايشان را دريابى بكش كه ايشان از جملهء مشركانند . و چون زيد على خروج كرد روافض او را بفريفتند و بدست تيغ بازدادند ، و همچنين گفت ايشان رافضيانند كه رسول خدا ازيشان خبر داده است كه در خزى دنيا و نكال آخر تند و اشتقاق رفض بموضعش كه لايق باشد گفته شود ان شاء اللّه . . . »\r\n\r\nكتاب النقض\r\nيكسال بعد از آنكه كتاب « بعض فضائح الروافض » نگاشته و منتشر شد شيعيان رى بر آن وقوف يافتند و در انديشهء نقض آن افتادند و ازين راه چند سال بعد كتاب معتبرى بنام كتاب النقض و مشهور به « بعض مثالب النواصب فى نقض بعض فضائح الروافض » پديد آمد . مؤلف اين كتاب نصير الدين\r\n\r\n","description":"","footnote":"","page_name":" 985 ","page_number":999},
  {"content":"\r\n\r\nابو الرشيد عبد الجليل بن ابو الحسين بن ابو الفضل قزوينى رازى از بزرگان وعاظ و علماء مذهبى شيعه در رى بوده و تأليفات ديگرى غير از كتاب مذكور داشته است مانند كتاب البراهين فى امامة امير المؤمنين ، كتاب السؤالات و الجوابات ، مفتاح التذكير ، كتاب تنزيه عائشة ، كه هر چهار را پيش از كتاب النقض نوشت . وى بنابر نقل رافعى در التدوين فى ذكر اخبار قزوين در سال 504 ولادت يافته و بعد از سال 585 درگذشته است « 1 » .\r\nبعد از ربيع الاول سال 556 هجرى كه علماى شيعهء رى بوجود كتاب بعض فضائح الروافض اطلاع يافتند در جستجوى نسخهء آن بود . بعد از مدتى دراز يكى از بزرگان شيعه نسخهء اصل آن كتاب را بيافت و بشيخ عبد الجليل قزوينى رازى فرستاد و او از آن هنگام سرگرم تأليف كتاب النقض شده و آن را در سنين بعد از 556 و گويا در حدود 560 هجرى تمام كرده است . كتاب او بعد از تأليف به زودى مشهور شده و در روزگاران بعد همواره از مراجع مهم مؤلفان شيعه بوده است . اين كتاب نه تنها از حيث توضيح بسيارى از مبانى مذهب شيعه و تاريخ و اطلاعات مربوط برجال اين مذهب و علماء و شعرا و مراكز تعليم و تدريس و كتابخانهاى شيعه و امثال اين مسائل قابل كمال توجه و عنايت است ، بلكه از باب اشتمال بر بسيارى از اطلاعات مربوط بامور تاريخى و اجتماعى زمان از جملهء كتب بسيار مهم و درجهء اول فارسى محسوب مىشود چنان كه نظير آن را ازين حيث در ميان كتب فارسى كمتر ميتوان يافت . مؤلف درين كتاب هرجا قسمتى از قول صاحب كتاب بعض فضائح الروافض را نقل كرده و آنگاه برد آن پرداخته است . شيوهء نگارش عبد الجليل درين كتاب هم از جملهء وجوه امتياز آن شده است زيرا كتاب النقض با انشائى بسيار روان و پخته و در عين حال عالمانه و استوار و مستدلّ نوشته شده است . در پاره‌يى از موارد اين كتاب شيوهء بيان وعّاظ كه نثرى شبيه بنثر\r\n\r\n\r\n","description":"","footnote":"\r\n( 1 ) - آقاى محدث در مقدمهء نقض و تعليقات آن ، تهران 1335 شمسى ، كليهء اقوال علما و مصنفين قديم و حديث را با توضيحات خود دربارهء احوال و آثار شيخ عبد الجليل گرد آورده است .\r\nبراى كسب اطلاع بيشتر به آن كتاب و همچنين بكتاب النقض چاپ آقاى محدث تهران 1331 شمسى كه در موارد متعددى اشاره باحوال و آثار نويسنده كتاب شده است ، مراجعه شود .\r\n","page_name":" 986 ","page_number":1000},
  {"content":"\r\n\r\nمسجع ، و يا بهتر بگوييم ، از قبيل نثر موزونست ، به كار رفته ولى اين‌گونه موارد كميابست .\r\nاگرچه لحن نويسندهء كتاب بر اثر استدلال و استشهاد باحاديث و اخبار و روايات در برخى موارد خشك است ، اما در پاره‌يى موارد هم كه در راه دفاع از همكيشان خود گرم‌رو مىشود نفسى مؤثر و كلامى جالب و دل‌انگيز مىيابد . بر رويهم كتاب النقض از جملهء متون خوب نثر پارسى در قرن ششم و در زمرهء كتب درجهء اول آن قرن است اما به حكم عادت اهل زمان نفوذ زبان عربى و حتى قواعد دستورى عرب از قبيل استعمال صفات مؤنث براى موصوف جمع مانند « كتب اصوليهء اثنى عشريه » درين كتاب بسيار مشهود است .\r\nنويسندهء كتاب علت و سبب تأليف آن را در مقدمه بدين عبارت آورده است :\r\n« اما بدانند منصفانى كه اين مجموعه برخوانند كه در ماه ربيع الاول پانصد و پنجاه و شش از هجرت صاحب شريعت عليه الصلاة و السلام بما نقل افتاد كه كتابى بهم آورده‌اند و آن را بعض فضائح الروافض نام نهاده‌اند ، در محافل كبار و حضور صغار بر طريق تشنيع ميخوانند و مردم غافل از استماع آن دعاوى بىبينت و معانى متحير ميمانند . مگر دوستى مخلص نسختى از آن بامير سيد رئيس كبير جمال الدين على بن شمس الدين الحسينى ادام اللّه علوه و سيادته كه رئيس شيعه است برده است و او آن را مطالعه باستقصاء تمام كرده و آن را ببرادر مهترم اوحدين الحسين كه مفتى و پير طايفه است ، مد اللّه عمره و انفاسه ، فرستاده و او نيز از سر كمال و فضل مطالعه كرده و از من پوشيده داشت ، از خوف آنكه مبادا من در جواب نقض تعجيلى بكنم . مدتى دراز در بند و طلب آن نسخت بودم و ميسر نمىشد . . . اتفاق را نسخهء اصل بدست سيد امام شهاب الدين محمد بن تاج كيكى افتاد كه معتبر شيعه است و او آن را در سر صفاى دل و كمال فضل و اعتقاد نيكو مطالعه كرد و بما فرستاد و ما را در آن فصول و كلمات چند روز تأملى شافى باحتياطى كافى كرده شد ، الحق عباراتى درست و خوش و سهل است اما مجموع آن هذيان ، كلماتى مشنع از سر تعصب و جهل ، حوالاتى نه بر جادهء حقيقت ، تشبيهاتى سقيم پرشبهت ، معارضاتى نامعقول ، و اشاراتى نامقبول . . . و پيش از وصول اين كتاب بما زمره‌يى از خواص علماء شيعه كه آن كتاب را مطالعه كرده بودند در حضرت مقدس مرتضى « 1 » ضاعف اللّه جلاله گفته بودند و بر لفظ گهربار سيد السادات رفته كه : عبد الجليل قزوينى مىبايد كه در جواب اين\r\n\r\n\r\n","description":"","footnote":"\r\n( 1 ) - مراد شرف الدين ابو الفضل محمد بن على المرتضى متوفى بسال 566 است .\r\n","page_name":" 987 ","page_number":1001},
  {"content":"\r\n\r\nكتاب بر وجه حق شروعى كند چنان كه كسى انكار آن نتواند كرد . . . و اين كتاب بر وجهى مرتب شد كه خواص را دافع شبهات باشد و عوام را مثمر دلالات ، بعبارتى سهل و آسان ، نه بر قاعدهء ديگر مصنفات ما كه دقتى و رقتى دارد كه قبول چنين كتاب نه از رقت عبارت باشد ، بلكه از شرف حوالت و دلالت باشد تا هر خواننده و شنونده و نويسنده‌يى كه بخواند و بشنود و بنويسد ، از آن بهرهء تمام و فائدهء بسيار حاصل كند . . . »\r\n\r\nسمك عيار\r\nسمك عيار يكى از بهترين رمانهاى زبان پارسى در قرن ششم است . اين كتاب داستانى مفصل در سه مجلد است و نسخه‌يى منحصر از آن در كتابخانهء بودلين اكسفورد ( بشماره‌هاى  Ms'Ouseley 379 380 381  ) موجود است . جمع‌كنندهء اين حكايت فرامرز بن خداداد بن عبد اللّه الكاتب الارجانى است كه گويا آن را از زبان يكى از قصّاصين زمان بنام صدقهء ابو القاسم فراهم آورده و تحرير نموده است . نسخهء موجود كتاب مسلما متعلق بعهد مغول است و انشاء آن بىترديد از اواخر قرن ششم هجرى متأخرتر نيست . صحنهءهاى اين داستان در ايران و ممالك مجاور از حلب تا چين ترتيب داده شده و غالب قهرمان آن را نامهاى ايرانى اصيل است مانند « خورشيد شاه » قهرمان اصلى داستان و « اشك » و « فرخ‌روز » و « پرند پهلوان » و « رويين » و « خورشيد شاه » و « كاوه » و « گندمگ » و « شغاد » و « مهران » و براى زنان اسمهايى از قبيل « مردان دخت » و « سيمينه » و « ماهستون » و « ماهانه » و « مه‌پرى » و « گلوى » .\r\nبعضى اسامى مركب مانند « چگل ماه » و « لالاصلاح » و اسمهايى عربى مثل قطور و قطران و سليم و امثال آنها هم درين كتاب به كار رفته است . پهلوان نام‌آور اين داستان كه در شجاعت و تدبير و نيرنگ سرآمد همهء قهرمانانست « سمك » نام دارد كه نام رائج در بعضى از نواحى ايران بود و چنان كه ميدانيم دو دسته از متعصبين سيستان را كه ميان آنان فتنه‌ها بوده بنام « سمك » و « صدق » ميناميده‌اند « 1 » و اتفاقا راوى داستان سمك عيار هم « صدقه » نام دارد و اين از تصادفات عجيب است . سمك مردى عيّارپيشه و داراى تمام خصائص اخلاقى و روحى عياران است . موضوع داستانهاى توبرتوى اين كتاب كه\r\n\r\n\r\n","description":"","footnote":"\r\n( 1 ) - تاريخ سيستان ص 275 - 276\r\n","page_name":" 988 ","page_number":1002},
  {"content":"\r\n\r\nالبته اتصال كلى در همهء آنها رعايت شده در كمال گيرايى و دلچسبى است و بسبب اشتمال بر بسيارى از مسائل گوناگون حياتى و اجتماعى و وصف دربارها و خانه‌ها و اشخاص مختلف از زن و مرد و سلاحها و جز آنها ، اگر در آن دقت و تحقيقى وافى شود ، بسيارى از اطلاعات اجتماعى پيش از مغول را ميتوان از آن كسب كرد و فراچنگ آورد .\r\nمؤلف اين داستان خود موجد آن نبوده بلكه عادة خود را جمع‌كنندهء آن معرفى مىكند و مدعى است كه داستان را از كسى ديگر كه غالبا او را « خداوند حديث و راوى قصه » ( ج 1 ورق 189 و ج 3 ورق 87 و 110 و 142 و جز آنها ) و يا « مؤلف اخبار و راوى قصه » ( ج 1 ورق 121 ) و يا « مؤلف اخبار » ( ج 1 ورق 175 و 177 و 201 و 220 ) و يا « مؤلف قصه » ( ج 1 ورق 163 ) و يا « خداوند اخبار » ( ج 1 ورق 141 ) مينامد ، گرفته است و هميشه بعبارت « چنين گويد » و « گويد » و « چنين نقل مىكند » و « چنين تقرير كرد » و « نقل مىكند » ، بنقل قصه ازو اشاره مىنمايد .\r\nپس مسلم مىگردد كه اين داستان از جملهء داستانهاى رائج زمان بود كه زبان به زبان مىگشته و قصّاصين روزگار آن را بشيوهء داستانهاى ديگر سينه‌بسينه نقل مى - كرده‌اند . و گويا بر اثر شهرتى كه داشت قسمتهايى از آن و يا همهء آن صورت نظم يافته بود زيرا در پاره‌يى از موارد كتاب ابياتى هست دربارهء همين داستان كه معلوم نيست از كه بود مانند مورد ذيل :\r\n« عالم‌افروز در سخن گفتن وى ( يعنى سمن‌رخ ) بازمانده بود كى سخن نيكو مىگفت ، با خوذ در انديشه بود كه اين زن خوذ كيست ؟ تا گفت اى زن من ترا هيچ‌گونه نمىشناسم و مرا در دل آيذ كه تو كيستى ؟ سمن‌رخ گفت نيكو گفته‌اند درين معنى :\r\n چه برسى از من و نام و نشانم * كه من نام و نشانت نيك دانم\r\nتو خوذ هستى سمك مرد زمانه * به مردى در جهان هستى يگانه\r\nجو تو مردى بعالم هيچ ماذر * نزاذست و نزايذ بيش و كمتر . . . » « 1 » \r\nاين ابيات كه ببحر هزج مسدس است معلوم ميدارد داستان سمك به اين وزن كه از اوزان معتاد داستانهاى منظوم بوده ، بنظم درآمده بود .\r\n\r\n\r\n","description":"","footnote":"\r\n( 1 ) - سمك عيار نسخهء عكسى كتابخانهء ملى ايران ج 3 ورق 326\r\n","page_name":" 989 ","page_number":1003},
  {"content":"\r\n\r\nاز امارت اينكه داستان سمك عيار را قصّاصين براى مردم روايت مىكرده‌اند و آنچه درين كتاب گرد آمده مستند بر نقل يكى از آنانست ، عبارتى است كه در ذيل مىآوريم .\r\nدر اينجا چنان كه مىبينيم گويندهء داستان از شنونده مزد ميخواهد و كمترين حدّ آن را براى هركس پنج دينار و مجموع مزد خود را هزار دينار معلوم ميدارد و نيز از آن براى سازندهء داستان و نويسندهء آن از جماعت شنوندگان دعا مىخواهد :\r\n« . . . عالم‌افروز گفت اى زن بگوى آخر تا تو كيستى ؟ سمن‌رخ گفت خواهى كى بگويم تا من كيستم ؟ بگوى تا اين جماعت هزار دينار زر خراجى بجمع‌كنندهء اين كتاب دهند كى بسيار غصه كشيذه است و روزگار ضايع كرده تا اين قصه بهم آورده است . من گفتم آنچ در همت من بوذبلى ، اگر ندارند و نمىتوانند داذن بهمت خويش بدهند ، كم از پنج دينار ندهند . اكنون هر يكى يك بار الحمد از براى جان سازندهء كتاب و نويسندهء كتاب بخوانذ و از خذاى تعالى او را آمرزش خواهذ تا خذاى عز و جل بفضل خويش و برحمت خويش ايشانرا بيامرزد و رحمت كنذ . . . » « 1 »\r\nاما راوى اين قصه بنابر آنچه از اشارات نويسنده و جمع‌كنندهء كتاب معلوم مىشود « صدقة بن ابى القاسم شيرازى » نام داشته است . اين اشارهء صريح در مقدمهء كتاب آمده است و در يكجاى ديگر از كتاب ( ج 1 ورق 34 ) او را باضافهء ابنى « صدقهء ابو القسم » معرفى مىكند و در باقى موارد در عين اذعان بنقل روايت ازو ، از وى جز به همان صورتهايى كه ديده‌ايم ياد نمىنمايد .\r\nجامع قصه يعنى كسى كه قصه را از « صدقه » شنيد و نوشت « فرامرز بن خدا داد بن عبد الله الكاتب الارجانى » بود . وى در مورد ديگر خود را « فرامرز » و در مورد ديگر ( ج 1 ورق 34 ) باضافهء ابنى « فرامرز خداداذ » ناميده و چنين گفته است :\r\n« اما مؤلف و راوى قصه فرامرز خداداذ از راوى و مصنف كتاب صدقهء ابو القسم . . » .\r\nتاريخ شروع به جمع‌آورى اين داستان هم در آغاز كتاب روز سه‌شنبه چهارم جمادى الاولى سال 585 است و بنابرين كتاب سمك عيار در اواخر قرن ششم بوسيلهء دو تن از اهالى فارس نوشته شده است .\r\n\r\n\r\n","description":"","footnote":"\r\n( 1 ) - ايضا ج 3 ورق 327 نسخهء عكسى سمك عيار .\r\n","page_name":" 990 ","page_number":1004},
  {"content":"\r\n\r\nدر بسيارى از موارد اشعارى بمناسبت نقل شده است و اين اشعار از استادان پيش از اوايل قرن ششم و مخصوصا از فردوسى ، از منظومهء ورقه و گلشاه عيوقى و مقدارى رباعى و غزل و اوصاف و مواعظ از شاعران ديگر است . نويسنده در هيچ مورد باسم شاعر اشاره نكرده است .\r\nاين كتاب را بايد از بدايع آثار پارسى و از جملهء بهترين آنها در عهد مورد مطالعهء ما دانست . عادة همهء كتب داستانى اين مزيت را دارند كه زبان عمومى و مورد تكلم عهد خود را نشان ميدهند خاصه داستانهايى كه نقالان و قصاصين در ياد داشته و براى مردم روايت ميكرده‌اند . داستان سمك عيار هم يكى از آنهاست و به همين علت هم ساده و روان ولى از حيث همهء قواعد لغوى و دستورى در نهايت اتقان و استحكام است و چون داستان مفصل و مربوط بمسائل مختلف حياتى است ، از حيث كلمات بسيار غنى است و بسى از تركيبات زبان پارسى تازه كه در ساير كتب كمتر به نظر ميآيد در آن ميتوان يافت .\r\nنويسنده در آغاز كتاب چنين آورده است :\r\n« اما بعد چنين روايت كند راوى قصه صدقه بن ابى القاسم شيرازى [ و 
  ] جمع‌آورندهء كتاب فرامرز بن خداداذ بن عبد اللّه الكاتب الارجانى كى وقتى از اوقات جماعتى از دوستان موافق حكايتى از من درخواست كردند و آن حكايت آغاز كردم بخرمى و فيروزى بتوفيق خداى عز و جل در بهترين روزى و شريفترين ساعتى از روز سه‌شنبه جهارم جمادى الاول سال بر بانصد و هشتاد و بنج از هجرت بيغمبر ما صلى اللّه عليه و سلم ، و نموذم بذان پايه كى طاقت بوذ ، بياراستم و درافگندم و ترتيب كردم و بپرداختم حكايتى از غرايب و عجايب مبادرات عالم ، خوشتر از اوقات عالم ، از آنكه هرچه در جهانست اسبابست ، و جهان و كاركرد از جهانيان در وى مجموعست ار عشق و وصل و هجر و دورى و نزديكى و دل‌آزارى و مهر و كينه و دوستى و شاذى و غم و راحت و بلا و رنج و جذايى و فراق و نيازمندى و بكام رسيذن و ناكامى و مراد بحاصل آوردن و از دست بداذن ، دل‌تنك [ بوذن 
  ] و نشاط كردن و دژم بوذن ، و مرگ و زندگانى و جنگ و آشتى و صلح و پيكار ، مخاصمت و مؤانست ، مجادلت و محاكمت ، عربده و هشيارى ، بسيار گفتن و خاموشى ، ناز و نياز ، انجام و آغاز ، شهر و بيابان ، كوه و صحرا ، دريا و زمين ، هوا و جزيرها ، قلعها و طلسمها ، عجايبها ، گنجهاى نهانى و آشكارا ، ديو و پرى و بهايم و سباع و دد و دام ، وحوش و طيور ، بحر و بر ، باذشاه و رعيت ، امير و بهلوان ، سرهنگ و حاجب ،\r\n\r\n","description":"","footnote":"","page_name":" 991 ","page_number":1005},
  {"content":"\r\n\r\nدستور و نديم ، نايب و وكيل ، توانگر و درويش ، وضيع و شريف ، جوان و بير ، طفل و بر زبان « 1 » ، و كودكان دانا و نادان ، جوانمرد و بخيل ، حكيم و فيلسوف ، گربز و عاجز ، عاقل و جاهل ، دانشمند و بىخرذ ، قوى و ضعيف ، اسير و ستمكار ، مكر و حيلت و دستان و جاره ، شب‌روى و عيارى ، كارسازى و تدبير ، كاردانى و تلبيس ، خوب‌كارى و راى نيكو نهادن و راه نموذن ، رازدارى و راز آشكارا كردن ، امانت‌دارى و خيانت ، و مراد و مقصود و دانش و رامش ، نزهت و توانش ، باذشاهى و ميدان‌دارى ، جنگ و شكار كردن ، لشكر كشيذن و دانستن هر كار و جاره ساختن از راه پسنديذه ، از هرچه در جهان بوذه است و خواهذ بوذ ، و در حكايت هست ، جمع كرديم و نوشتيم ، تا دوستانرا در خواندن اين كتاب جان‌افزايذ ، در شنوذن راحت دل بوذ ، و عاشقانرا مونس روان بوذ ، و جوانانرا عقل‌آموزى بوذ ، بىدلانرا نوازش بوذ ، جهانيانرا عبرت بوذ ، عالميانرا فكرت بوذ ، و عاقلانرا تربيت بوذ ، و خردمندان را دستگير بوذ ، و فاضلانرا نمايش بوذ ، و زيركانرا آزمايش بوذ و دستورى بوذ باذشاهان را در باذشاهى كردن و داذ داذن و ملك داشتن و قاعدهء ملك بپاى داشتن ، و جنانك عاقلان با عقل و خرذمندان با خرذ و زيركان با دانش و كافيانرا بسنديذه آيذ . . . تا بعد از وفات اين بنده هر كى بخوانذ آفرين گويذ . . . جنين گويذ جمع‌كنندهء اين كتاب فرامرز ، كه چون عمرم به بيست و پنج سال برسيذ جنان شنيذم كه پيش از مولود رسول عليه الصلاة و السلام به سيصد و هفتاد سال « 2 » اندر شهر حلب باذشاهى بوذ با كمال و با بختى جوان و رعيتى فراوان و لشكر مهربان و گنجى آبادان و بطالع قوى و بخت فرخ ، نام آن باذشاه نيك‌انجام خوب فرجام مرزبانشاه [ فرخ 
  ] بوذ و در همه باب عظيم كامل و بىنظير بوذ ، و وزيرى داشت « هامان » نام ، جندسال خدمت مرزبانشاه بكرده بوذ و در خدمت وى بير گشته بوذ و مرزبانشاه در باذشاهى همه كامى و مرادى داشت مگر فرزند ، كه از فرزند بىبهره بوذ ، و روز و شب در آرزوى فرزند مىبوذ و از يزدان فرزند مىخواست بدعا و زارى و عبادت و خيرات‌ها ، مگر ايزد تعالى او را فرزندى دهد كه نام‌بردار باشذ و از وى ياذگارى بوذ . نهان و آشكار صدقها مىداذ و مراد مسكينان مىكرد و درويشان را مىنواخت تا يك روز مرزبانشاه فرخ دلتنگ و غمگين نشسته بوذكى هامان وزير پيش او آمذ و خدمت كرد و شاه را دلتنگ ديذ . . . »\r\n\r\n\r\n","description":"","footnote":"\r\n( 1 ) - در اصل همچنين است ، شايد مراد از « برزبان » زبان‌آور باشد .\r\n( 2 ) - در اصل بسيصد و هفتاد سال ، و بالاى آن « و دو هزار » نوشته شده است .\r\n","page_name":" 992 ","page_number":1006},
  {"content":"\r\n\r\n\r\nترجمهء فتوح ابن اعثم\r\nاين كتاب در شرح تاريخ خلفاى راشدين و فتوح مسلمين و كيفيت انتقال خلافت بمعاوية بن ابى سفيان و حكومت او و پسرش يزيد و واقعهء كربلا بدست ابو محمد احمد بن اعثم الكوفى ( م 314 ) نوشته شد و بسبب آميختگى وقايع تاريخى با انساب و اخبار و اشعار و تفصيلى كه در ذكر وقايع صورت گرفته و كتابرا از حالت خشك تاريخى بيرون آورده است ، شهرت بسيار يافته و از ديرباز مورد علاقه و استقبال بوده است . در سال 596 صدر اجل مؤيد الملك قوام الدين هنگامىكه در تايباد ( - تاياباد از قراء پوشنگ هرات « 1 » ) بود به احمد بن محمد المستوفى الهروى فرمان داد تا فتوح ابن اعثم را از تازى بپارسى درآورد و او كه درين تاريخ پير و ضعيف شده بود بدين كار قيام كرد . چنان كه مترجم در مقدمهء كتاب گفته است ايام جوانى و كهولت را در خدمت اكابر وقت و اعاظم روزگار گذرانيده و در پيرى انزوا اختيار كرده و هم در پيرى كار ترجمهء فتوح ابن اعثم را آغاز نموده بود . بنابرين بايد ولادت او در نيمهء اول قرن ششم اتفاق افتاده باشد . مستوفى ترجمهء كتاب را به خوبى بپايان برده و نثرى روان و پخته و خالى از تكلف دارد . اين كتاب بسال 1888 ميلادى ( 1305 قمرى ) در بمبئى بطبع رسيده است .\r\n\r\nآثار ابو الحسن بيهقى\r\nابو الحسن على بن ابو القاسم زيد بن محمد البيهقى معروف به ابن فندق از كبار علماء ايران در قرن ششم است كه پيش ازين نيز دربارهء او سخن گفته‌ايم « 2 » . ياقوت « 3 » بنقل قول او در كتاب مشارب التجارب نسب‌نامهء كامل او را آورده و نيز از قول او گفته است كه ولادتش در بيست و هفتم شعبان سال 499 در قصبهء سبزوار از ناحيهء بيهق اتفاق افتاد ليكن چنان كه بيهقى خود در تاريخ بيهق « 4 » آورده است در سال 500 كه سال قتل فخر الملك وزير بود در دبيرستان\r\n\r\n\r\n","description":"","footnote":"\r\n( 1 ) - رجوع شود به معجم البلدان ج 1 ص 816 چاپ لايپزيگ\r\n( 2 ) - رجوع شود به همين كتاب ص 311 - 312\r\n( 3 ) - معجم الادبا چاپ مصر ج 13 ص 219\r\n( 4 ) - تاريخ بيهقى چاپ مرحوم احمد بهمنيار ص 76 - 77\r\n","page_name":" 993 ","page_number":1007},
  {"content":"\r\n\r\n( يعنى مكتب ) بود و بنابرين بايد در نقل قول او در معجم الادبا اشتباهى رخ داده باشد « 1 » و مسلما ولادت او چندسالى پيش ازين تاريخ اتفاق افتاده است . وفاتش بنابر نقل ياقوت در سال 565 بوده است . وى در جوانى بكسب علوم مختلف اشتغال جست چنان كه در فنون ادب و حديث و فقه و كلام و رياضيات و حكمت سرآمد اقران و داراى تأليفات متعدد و مشهور شد . بسيارى از استادان بزرگ عهد خود را در بيهق و نيشابور و مرو و سرخس و ديگر بلاد خراسان ديده و از محضر آنان استفاده كرده و از آن جمله است حكيم عمر بن ابراهيم الخيامى كه بيهقى شرحى از ملاقات با او را كه بسال 507 اتفاق افتاده بود در كتاب تتمة صوان الحكمة آورده است « 2 » . ياقوت بسيارى از تصانيف بيهقى را بنقل از قول او ذكر كرده « 3 » و او علاوه بر آنها كتب ديگرى نيز داشته است .\r\nاز ميان آثار او فعلا كتابهاى تتمة صوان الحكمة - جوامع احكام النجوم در سه مجلد - تاريخ بيهق - لباب الانساب - تفسير نهج البلاغة موجود است و شايد هم از بعض كتب ديگر او كه سابقا بسيار مشهور و مورد استفادهء مؤلفان بوده مانند مشارب التجارب كه ذيلى بود بر تاريخ يمينى ، و وشاح دمية القصر كه ذيلى بر دمية القصر باخرزى بود ، روزى نسخى بدست آيد .\r\nاز تتمة صوان الحكمة كه بعربيست چند نسخه در دست است و طبع منقحى از آن با حواشى و تعليقات پرارزش به فارسى بهمت پرفسور محمد شفيع دانشمند پاكستانى بسال 1351 هجرى در لاهور صورت گرفت . اين كتاب ذيلى است بر صوان الحكمهء ابو سليمان محمد بن طاهر بن بهرام السجستانى المنطقى ( متوفى بعد از سال 391 هجرى ) « 4 » و ذكر بسيارى از حكما و اطبا و علماء علوم اوايل كه در صوان الحكمة نيامده بود و يا حاجت بتكميل داشت درين كتاب آمده و اطلاعاتى كه مؤلف مخصوصا دربارهء حكماى ايران از عهد بو على\r\n\r\n\r\n","description":"","footnote":"\r\n( 1 ) - و نيز رجوع شود بمقدمهء مرحوم قزوينى بر نسخهء عكسى تاريخ بيهق منقول در ابتداى نسخهء چاپى آن كتاب .\r\n( 2 ) - تتمة صوان الحكمة ص 116\r\n( 3 ) - معجم الادبا ج 13 ص 225 - 228\r\n( 4 ) - رجوع شود به تاريخ علوم عقلى تأليف نگارنده ج 1 ص 195 - 198\r\n","page_name":" 994 ","page_number":1008},
  {"content":"\r\n\r\nببعد داده بسيار مهم و ذيقيمت است . ترجمه‌يى ازين كتاب در قرن هفتم بنام درة - الاخبار صورت گرفت كه دو بار در لاهور و تهران بطبع رسيده است .\r\nدربارهء جوامع احكام النجوم پيش ازين سخن گفته‌ايم « 1 » . ازين كتاب نسخى در كتابخانهاى دانشگاه تهران و مدرسهء عالى سپهسالار و غيره موجود است . جوامع احكام النجوم در سه مجلد است « 2 » .\r\nمهمترين كتاب پارسى بيهقى تاريخ بيهق است . اين كتاب در تاريخ و جغرافياى ناحيهء بيهق « 3 » و ذكر رجال علم و ادب و كتّاب و سادات و خاندانهاى مشهور آن ولايت ، و مشحون بفوايد تاريخى و اطلاعات ذيقيمتى است كه در ديگر كتب كمتر توان يافت ، ازين كتاب نسخ معدودى باقى مانده و طبعى منقح بتصحيح مرحوم احمد بهمنيار با مقدمهء علامهء فقيد محمد خان قزوينى از آن بسال 1317 صورت گرفته است .\r\nاين كتاب اگرچه از حيث لغات و تركيبات عربى وافرى كه در آن به كار رفته از ديگر كتب همعصر خود تمايز دارد ، ليكن بهرحال نثرى روان و پخته و بسيار متين و استوار دارد . در مقدمهء كتاب ببعضى از صنايع لفظى ندرة بازميخوريم ليكن در متن كتاب اين صنايع ناياب ميگردد و همچنين در مقدمهء كتاب نفوذ مفردات و تركيبات عربى به نسبت زيادى بر متن كتاب فزونى دارد . مؤلف در آغاز كتاب بعد از حمد باريتعالى و ستايش پيغامبر گفته است :\r\n« « 4 » . . . و بعد چنين گويد ابو الحسن على بن الامام شمس الاسلام ابى القاسم زيد . . . .\r\nكه پيش ازين اهل علم بوسايل و ذرايع علم مستظهر بودند ، و شكر يافت لذت علم به مقدار امكان و استطاعت ميگزاردند ، و باخلاص و ابتهال در اوقات مباركه ثبات قديم خويش بر جادهء سنت و شريعت ميخواستند ، و بامداد عنايت سلاطين آن عهد بمنابت برومندى ميرسيدند ، و از\r\n\r\n\r\n","description":"","footnote":"\r\n( 1 ) - رجوع شود به همين كتاب ص 312\r\n( 2 ) - فهرست كتابخانهء دانشگاه ص 876 - 878\r\n( 3 ) - ناحيتى از خراسان كه سبزوار قصبهء آن بود ، از يك‌طرف بنيشابور و از جانب ديگر بقومس محدود ميشد\r\n( 4 ) - اشعار عربى و پارسى را كه نويسنده براى تزيين كلام آورده براى احتراز از تطويل حذف كرده‌ايم .\r\n","page_name":" 995 ","page_number":1009},
  {"content":"\r\n\r\nمطامع دنيّه و مطاعم و بيّه « 1 » احتراز لازم ميشمردند و مىشناختند . درين ادوار ناسازگار و روزگار غدار و زمن پرمحن و فتن ، كه آمال و امانى بصدد تلاشى است و ملت طراوت علم منسوخ و مميز آن سيمرغ و كبريت احمر گشته و همگنان از دست جور زمانه از پاى درآمده ، وقتى ناگاه داعيه‌يى پديد آيد كه در احياء علوم به مقدار توانش سعيى اختيار كرده آيد و تجديد هر فنى را بارزانى داشته ، و جهد المقل غير القليل . . . و چون اين مصنف به حكم صنوف صروف روزگار و ضعف و پيرى و روزگار نامساعد كه علاج‌پذير نيست ، و قلت مال و كثرت عيال و استغناى خلق از افادت و استفادت ، كه در راه او موانع و حواجزند ، شكر مواهب الهى بمقادير آنچه از علوم بوى رسيده است ، بنشر و تدوين و تصنيف ميگزارد ، همانا الزام غرامت و ملامت را بوى راه ندهند ، روا بود كه بعد ازين ايام و اعوام قرانات كه مفرق الاحباب و ناسخ ملل المعروف و الكرم و العلوم و الآداب‌اند ، لب مراد بازخندد و بضاعت علم بعد از كساد روايى پذيرد و حرصى پديد آيد بر فتح باب علوم بمفاتيح همت بلند ، و اين مصنف الدال على الخير و العلم باشد . . .\r\nايزد تعالى گفتن و نوشتن را اسباب ندامت در قيامت مگر داناد بمنه و لطفه . . . »\r\n\r\nآثار پارسى سهروردى\r\nشيخ شهاب الدين ابو الفتوح يحيى بن حبش بن اميرك سهروردى فيلسوف مقتول كه پيش ازين ذكر او را آورده‌ايم « 2 » ، كتب و رسالاتى بپارسى دارد كه قسمتى از آنها تاكنون بطبع رسيده است .\r\nاز آن جمله است رسالهء آواز پر جبرئيل كه متن پارسى آن بسال 1935 در مجلد 227 از روزنامهء آسيايى با ترجمهء فرانسهء آن بكوشش آقاى هانرى كربن « 3 » و مرحوم پول - كراوس « 4 » بطبع رسيد . - رسالة العشق كه بنام مونس العشاق با شرح فارسى رسالة العشق بسال 1934 در اشتوتگار بهمت اوتواسپيس « 5 » سمت انطباع يافت . لغت موران كه همراه دو رسالهء ديگر از شهاب الدين سهروردى بنام : صفير سيمرغ ، ترجمهء رسالة - الطير ابن سينا بانضمام ترجمهء رسالة الطير از عمر بن سهلان ساوى بهمت اسپيس بسال 1935 ميلادى در اشتوتگار طبع شد . - رسالة فى حالة الطفولية كه آقاى دكتر مهدى بيانى آن را با مقدمه‌يى در ذكر احوال و آثار سهروردى همراه رسالهء ديگرى از\r\n\r\n\r\n","description":"","footnote":"\r\n( 1 ) - وبىّ - هلاكت‌آور\r\n( 2 ) - رجوع شود به همين كتاب 297 - 305\r\n( 3 ) -  H . Corbin \r\n( 4 ) -  P . Kraus \r\n( 5 ) -  Otto Spies \r\n","page_name":" 996 ","page_number":1010},
  {"content":"\r\n\r\nآن فيلسوف بنام « روزى با جماعت صوفيان » بسال 1317 در تهران طبع كرده است . - رسالهء عقل سرخ كه آقاى دكتر مهدى بيانى يك بار آن را بسال 1319 در اصفهان و بار ديگر در جزو انتشارات نشريهء انجمن دوستداران كتاب بسال 1332 طبع كرده است .\r\nشيوهء نگارش شهاب الدين سهروردى در همهء اين رسائل بسيار ساده و روان است .\r\nشيخ غالب اين رسالات تمثيلى و رمزى را به صورت داستان و همراه با سؤال و جواب و بلحن عادى و شيوه‌يى نزديك بلهجهء تخاطب نوشته است و ازينروى ميتوان آنها را بمثابهء نمونه - هايى طبيعى از زبان پارسى قرن ششم دانست كه در ميان مردم رائج بود . مثلا عقل سرخ بدينگونه آغاز مىشود :\r\n« دوستى از دوستان عزيز مرا سؤال كرد كه مرغان زبان يكديگر دانند ؟ گفتم بلى دانند .\r\nگفت ترا از كجا معلوم گشت ؟ گفتم در ابتداء حالت چون مصور بحقيقت خواست كى نيست مرا پديد كند مرا در صورت بازى آفريد و در آن ولايت كه من بودم ديگر بازان بودند ، با يكديگر سخن گفتيم و شنيديم و سخن يكديگر فهم مىكرديم . گفت آنگه حال بدين مقام چگونه رسيد ؟ گفتم روزى صيادان قضا و قدر دام تقدير بازگسترانيدند و دانهء ارادت در آنجا تعبيه كردند و مرا بدين طريق اسير گردانيدند . پس از آن ولايت كه آشيان ما بود بولايتى ديگر بردند ، آنگه هر دو چشم من بردوختند و چهاربند مخالف بر من نهادند و ده كس را بر من موكل كردند ، پنج را روى سوى من و پشت بيرون و پنج را پشت سوى پشت من و روى بيرون .\r\nاين پنج كه روى سوى من داشتند و پشت ايشان بيرون ، آنگه مرا در عالم تحير بداشتند ، چنانك آشيان خويش و آن ولايت و هرچ معلوم من بود فراموش كردم ، مىپنداشتم كه خود من پيوسته چنين بوده‌ام . چون مدتى برين برآمد قدرى چشم من بازگشودند ، بدان قدر چشم مىنگريستم ، چيزها مىديدم كه ديگر نديده بودم و آن عجب مىداشتم تا هر روز بتدريج قدرى چشم من زيادت بازمىكردند و من چيزها مىديدم كه در آن شگفت مىماندم . عاقبت تمام چشم من باز كردند و جهانرا بدين صفت كه هست به من نمودند ، . . . »\r\nچنان كه مشهود است اين عبارات مقرون برموز و اشارات و محتاج شرح و تأويل است ، درست بر همان روش كتب رمزى ابن سينا مانند رسالة الطير يا حى بن يقظان ؛ و باقى آثار پارسى شهاب الدين را برين قياس بايد كرد .\r\n\r\n","description":"","footnote":"","page_name":" 997 ","page_number":1011},
  {"content":"\r\n\r\n\r\nآثار حبيش\r\nشرف الدين ابو الفضل حبيش بن ابراهيم المتطبب التفليسى از كبار دانشمندان ايران در قرن ششم است كه چندين اثر ازو بپارسى در علوم مختلف باقىمانده است . حاجى خليفه « 1 » وفات او را بسال 629 نوشته و گفته است كامل التعبير خود را براى قلج ارسلان الرومى تأليف كرده است . اين قلج - ارسلان چنان كه از مقدمهء مؤلف در بعضى از كتابهايش برمىآيد ، ابو شجاع قلج ارسلان بن مسعود از سلاجقهء آسياى صغير است كه از 551 تا 584 سلطنت كرده و درين سال ممالك خود را بين پسران خويش تقسيم نموده و خود در 588 درگذشته است « 2 » . اين مرد دانشمند آثار متعددى به زبان پارسى و عربى در فنون مختلف دارد كه بعضى بطبع رسيده و از باقى نسخى موجود است . از جملهء اين كتب است : بيان الطب بپارسى - ملحمهء دانيال يا اصول الملاحم بپارسى - كتاب القوافى بپارسى - كامل التعبير بپارسى - كفاية الطب به عربى - بيان الصناعات در حيل و صنايع مختلف - بيان التصريف به عربى - قانون الادب در لغت از عربى بپارسى - بيان النجوم در هيئت و نجوم بپارسى و چند كتاب ديگر « 3 » .\r\nآثار حبيش بن ابراهيم بسادگى عبارت و اتقان آنها معروفست و اهميت او مخصوصا در آنست كه كوشيد علوم گوناگونى را به زبان پارسى تدوين كند . براى ذكر نمونه‌يى از نثر او مقدمهء كتاب القوافى را در اينجا نقل مىكنيم :\r\n« بسم اللّه الرحمن الرحيم ، رب تمم بالخير ، سپاس و شكر خذايرا كه از علم و دانش ما را بهره داذ و راه راست نموذ ، و دين اسلام بارزانى داشت ، و دروذ خذاى بر محمد باذ عليه السلام ، و بر ياران و اهل بيتش . چنين گويذ حكيم ابو الفضل حبيش بن ابراهيم بن محمد الكمالى التفليسى ، كه ملك اجل عادل عالم كبير ، قطب الدين ، عماد الاسلام و نظامها ، جلال الملة و جمالها ،\r\n\r\n\r\n","description":"","footnote":"\r\n( 1 ) - كشف الظنون ذيل كامل التعبير بند 1379 - 1380\r\n( 2 ) - طبقات سلاطين اسلام استانلى لين‌پول ترجمهء مرحوم عباس اقبال ص 137\r\n( 3 ) - دربارهء حبيش بن ابراهيم و آثار او رجوع شود به : كشف الظنون بندهاى 1310 ، 1379 - 1380 ، 261 و جز آن ؛ فهرست نسخ فارسى كتابخانهء ملى پاريس ج 2 ص 89 و 175 ؛ فهرست كتابخانهء مدرسهء عالى سپهسالار ج 2 ص 247 و 250 ؛ سبك‌شناسى مرحوم ملك الشعراء بهار ج 2 ص 393 - 396\r\n","page_name":" 998 ","page_number":1012},
  {"content":"\r\n\r\nنجم الملة تاجها ، شمس الملوك و السلاطين ، ناصر جيوش المسلمين ، فخر الانام و عز المجاهدين ، قاتل الكفرة و المشركين ، قامع المتمردين ، ابو شجاع قلج ارسلان بن مسعود ، يمين امير المؤمنين ، اطال اللّه بقاه ، و ادام فى الدولة ارتقاه ، و اباد حسّاده و اعداه ، به حق محمد و آله ، از آنجا كه بزرگ همتى و رغبت او بعلم و دانش ، بنده را اشارت فرموذ كه بايذ كه از بهر من كتابى سازى در قوافى چنانك كلامهاى مشكل تازى ، كه شعرا در قوافى شعرها به كار برند بپارسى شرح كنى و ترتيب كتاب بر آن نهى ، و در تصنيف كتاب اختصار نگاه دارى ، تا كتاب دراز نكشذ و خواننده را ملال نفزايذ و ما را ياذگار بوذ ، پس بنده برحسب طاقت خويش جهد كرد و فرمان بجاى آورد و برقدر دانش خويش اين كتاب مختصر تصنيف كرد و آخر هر قافيه را به ترتيب بر حروف معجم بيذا كرد ، چنانك اگر كسى را قافيه‌يى بايد نگاه كنذ كه آخر حرف آن قافيه از جملهء حروف معجم كذامست و از كذام نوعست و از هركذام كه بوذ وى را طلب كند تا معنى آن بدانذ . . . »\r\n\r\nآثار ظهيرى\r\nاز كبار نويسندگان و بلغاى پايان قرن ششم و اوايل قرن هفتم يكى ظهيرى سمرقندى است . بهاء الدين ( يا : ظهير الدين ) محمد بن على بن محمد بن الحسن الظهيرى الكاتب السمرقندى « 1 » از مشاهير مترسلين و كتّاب ايران در اواخر قرن ششم است . عوفى او را با لقب « الصدر الاجل » ياد كرده و اسم او را در باب « وزرا و صدور » آورده و گفته است كه « مدتى صاحب‌ديوان انشاء قلج طمغاج خان بود و اكابر آن زمان از بحار فضايل او مغترف بودند و بتقديم و پيشوايى او معترف » .\r\nاين قلج طمغاج خان كه ظهيرى سمرقندى صاحب‌ديوان رسائل او بود در مقدمهء سندبادنامه با اين القاب ياد شده است : « جلال الملك ، ركن الدنيا و الدين الپ قتلغ تنكا بلكا ابو المظفر قلج طمغاج خان بن قلج قرا خان برهان خليفة اللّه ناصر امير المؤمنين » « 2 » و يكجاى ديگر از همان كتاب « ركن الدنيا و الدين قلج طمغاج خاقان بن مسعود بن الحسين » « 3 »\r\n\r\n\r\n","description":"","footnote":"\r\n( 1 ) - سندبادنامه باهتمام آقاى احمد آتش ، استانبول 1948 ص 20 ؛ لباب الالباب ج 1 ص 1391 ؛ حواشى لباب الالباب ج 1 ص 318 .\r\n( 2 ) - سندبادنامه ص 8\r\n( 3 ) - ايضا ص 13 - 14\r\n","page_name":" 999 ","page_number":1013},
  {"content":"\r\n\r\nو يكجاى ديگر « آلپ قتلغ جلال الدين و الدنيا برهان خليفة اللّه » « 1 » و « صاحب‌قران زمان قلج طوغاج خان » « 2 » و در مقدمهء « اغراض السياسة فى اعراض الرياسة » هم به همين نحو يعنى « ركن الدين الب قتلغ تنكا بلكا ابو المظفر قلج طمغاج خاقان جلال الدين ناصر امير المؤمنين » « 3 » و او همان جلال الدين قلج طمغاج خان ابراهيم ماقبل آخرين پادشاه از سلسلهء آل افراسيابست كه در حدود سال 600 وفات يافت و بعد ازو نصرة الدين قلج ارسلان عثمان جاى او را گرفت و در سال 609 بر دست سلطان محمد خوارزمشاه حكومتش پايان يافت « 4 » .\r\nاز احوال ظهيرى سمرقندى بيش ازين اطلاعى ندارم و نميدانم تا كى زنده بود .\r\nمسلم است كه وى از بستگان بدربار سلطنت قلج طمغاج خان ابراهيم و صاحب‌ديوان رسائل او بوده و علاوه بر تعهد امور ديوانى بتأليف كتب نيز اشتغال داشته است .\r\nاز آثار او كتب ذيل مشهور است :\r\n1 - اغراض السياسة فى اعراض الرياسة مشتمل بر لطايف كلام ملوك از عهد جمشيد تا زمان قلج طمغاج خان ابراهيم كه اين كتاب باسم او نوشته و بوى اهداء شده است . كتاب اغران السياسة بعد از مرگ سنجر ( م . 552 ) بنگارش درآمده زيرا آن پادشاه را در شمار رفتگان ياد مىكند و كتابى است مصنوع و مزين و در آن دستورها و لطايف كلام پادشاهانى از قبيل جمشيد و فريدون و منوچهر و اسكندر وفور هندى و فغفور چين و خاقان خزر و بعضى از شاهنشاهان ساسانى و برخى از سلاطين اسلامى ايرانى و غير ايرانى و از آن جمله امير نصر بن احمد ساسانى و عضد الدوله و علاء الدوله و سلطان محمود و الب‌ارسلان و سنجر و دسته‌يى از حكما مانند افلاطون و ارسطو مذكور افتاده و همه‌جا بر رسم ديگر آثار مصنوع با شواهد و اشعار عربى و پارسى همراه شده است .\r\n2 - سمع الظهير فى جمع الظهير .\r\n3 - سندبادنامه كه دربارهء آن سخن ميگوييم .\r\n\r\n\r\n","description":"","footnote":"\r\n( 1 ) - سندبادنامه ص 341\r\n( 2 ) - سندبادنامه ص 341\r\n( 3 ) - حواشى تاريخ بيهقى ص 1217\r\n( 4 ) - حواشى لباب الالباب ج 1 ص 301 - 302 و نيز رجوع شود بحواشى تاريخ بيهقى ص 1216 - 1217\r\n","page_name":" 1000 ","page_number":1014},
  {"content":"\r\n\r\nاما سندبادنامه از جملهء قصص قديمهء هند است كه به زبان پهلوى نقل شده بود و در ادبيات قبل از اسلام ايران شهرت بسيار داشت . مسعودى اين كتاب را بنام « كتاب الوزراء السبعة و المعلم و امرأة الملك » از تأليفات سندباد حكيم از حكماء معاصر كوش پادشاه هند دانسته است « 1 » . ابن النديم دو تحرير بزرگ و كوچك از سندبادنامه ميشناخته و يك جا بدون ترديد آن را از اسمار و احاديث هندوان دانسته « 2 » و در مورد ديگر گفته است كه معلوم نيست ايرانيان مؤلف آن بوده‌اند يا هندوان ولى نزديكتر به حق آنست كه هندوان آن را نوشته باشند « 3 » .\r\nاين كتاب از جملهء كتب پهلوى بود كه زود به عربى ترجمه شد و دو نسخهء « كبير » و « صغير » آن چنان كه ابن النديم آورده است شهرت داشت ، ليكن ترجمهء فارسى آن زودتر از قرن چهارم صورت نگرفت و اين امر بفرمان امير نوح بن منصور سامانى ( 366 - 387 ) بدست خواجهء عميد ابو الفوارس قناوزى انجام شد و او آن داستان را از پهلوى بپارسى درى گرداند . ظهيرى سمرقندى در مقدمهء سندبادنامه تاريخ اين ترجمه را سال 339 ( سنهء تسع و ثلثين و ثلثمائة ) نوشته است ليكن اين سال با تاريخ سلطنت نوح بن منصور سازگار نيست و اگر اين تاريخ درست باشد بايد ترجمهء مذكور بفرمان نوح بن نصر ( 331 - 343 ) انجام شده باشد . بهرحال در مقدمهء سندبادنامهء ظهيرى درين باب چنين آمده است :\r\n« و ببايد دانست كى اين كتاب بلغت پهلوى بوده است ، و تا بروزگار امير اجل عالم عادل ناصر الدين ابو محمد نوح بن منصور السامانى انار اللّه برهانه هيچ‌كس ترجمه نكرده بوذ ، امير عادل نوح بن منصور فرمان داذ خواجه عميد ابو الفوارس فناروزى « 4 » را تا به زبان فارسى ترجمت كنذ ، و تفاوت و اختلالى كى بذو راه يافته بوذ بردارذ و درست كنذ ، بتاريخ سنهء تسع و ثلثين و ثلثماية خواجهء عميد ابو الفوارس رنج برگرفت و خاطر در كار آورد و اين كتاب\r\n\r\n\r\n","description":"","footnote":"\r\n( 1 ) - مروج الذهب چاپ مصر ج 1 ص 67\r\n( 2 ) - الفهرست چاپ مصر ص 424\r\n( 3 ) - ايضا ص 423 - 424\r\n( 4 ) - در نسخ سندبادنامه اين كلمه به صورت قناوزى و فناروزى هر دو آمده است .\r\n","page_name":" 1001 ","page_number":1015},
  {"content":"\r\n\r\nبعبارت درى پرداخت ليكن عبارت عظيم نازل بود و از تزيّن و تحّلى عارى و عاطل . . . « 1 » » و آن نظم كه ازرقى از سندبادنامه كرده و يا ميخواست بكند مسلما از همين ترجمهء قناوزى بوده است .\r\nبعد از قناوزى چنان كه از مجموع اشارات عوفى و كشف الظنون برميآيد دو تهذيب از سندبادنامه بپارسى صورت گرفت ، يكى از شمس الدين محمد بن على بن محمد الدقائقى المروزى شاعر اواخر قرن ششم هجرى « 2 » ، كه اين كتاب را بنثرى مصنوع و مزين نگاشته بود « 3 » و ديگرى ظهيرى سمرقندى كه ذكر حال او گذشته است .\r\nظهيرى همچنانكه خود گفته است سندبادنامه ترجمهء قناوزى را كه بانشائى ساده و غيرمزين بود ، از صورت سادهء خود بيرون آورد و آن را بنثرى مزين و آراسته بامثال و اشعار پارسى و تازى نوشت و تهذيب كرد و از عهدهء اين كار شگرفت چنان با مهارت و استادى برآمد كه بايد كتاب او را از نمونه‌هاى مطبوع و دلپذير نثر مصنوع در اواخر قرن ششم هجرى دانست . او خود در اوايل كتاب درين باره گفته است :\r\n« مىگويذ مقرر اين مقدمات و محرر اين كلمات محمد بن على بن محمد بن الحسن الظهيرى الكاتب السمرقندى كچون من بنده را هميشه به خدمت جناب رفيع اين دولت و وسيلت بفناء منيع اين حضرت نزاع و تشوّق بر كمال مىبوذ ، و در ترجيهء اين امنيّت و تعلل بادراك اين منيت روزگار مىگذاشتم ، و مترقب سعادتى و مترصد فرصتى مىبوذم كى مگر روزگار در حصول اين سعادت مساعدتى نمايذ و اوقات باسعاف اين حاجت مسامحتى كنذ ، خوذ زمانه سركشى مىكرد و جمال عروس اين مراد را در حجاب تعذّر مىداشت ، و سور و آيات اين كرامات بخامهء غفلت بر ورق اهمال و عطلت مىنگاشت . . . تا آخر روزى در ميان اين گفت‌وگوى و وقتى در اثناى اين جست‌وجوى سعادت بر من استقبال كرد و به زبان تعظيم و اجلال گفت تحرّى رضاى ترا كمر بستم و بطالع فرخنده با تو پيوستم ، همهء مدّخر خزانهء خرد بر تو ايثار كردم و جملهء ذخاير و نفايس عقل پيش تو آوردم . . . آن عرايس نفايس را حلهء پوش كى تقادم اعوام و\r\n\r\n\r\n","description":"","footnote":"\r\n( 1 ) - سندبادنامه ص 25\r\n( 2 ) - لباب الالباب ج 1 ص 212\r\n( 3 ) - و نيز رجوع شود به كشف الظنون ، بند 1003\r\n","page_name":" 1002 ","page_number":1016},
  {"content":"\r\n\r\nتواتر ايام آن را خلق نگرداند و اين ابكار افكار را حليهء ساز كى تعاقب ادوار و ترادف ليل و نهار انتظام حال آن را منتشر و متفرق نتوانذ كرد ، ديباچهء او را بترصيع و تجنيس و تشاكل و توازن و اضداد و انداد مطّرز و موشّح كن و تاج او را بجواهر زواهر خطاب ميمون و القاب همايون خذاوند عالم خاقان معظم ركن الدنيا و الدين ادام اللّه ملكه مرصّع و مكمّل گردان . . .\r\nو اين كتابيست ملقب بسندباد ، فراهم آوردهء حكماى عجم ، صفحات او پر از بدايع فطرت و صنايع فكرت و عجايب عقل و غرايب فضل و نوادر خواطر و نفايس ضماير . . . و آن غرايب كلم و عجايب حكم كى تأسيس قواعد رياست و تأكيد مبانى سياست است ، متضمن مصالح دين و دولت و متكفل مناجح ملك و ملت ، جد او هزل مانند ، و موعظت او حكمت پيوند ، بامثال و اشعار و اخبار و آثار آراسته كردم ، تا مصحفان اين مجموع و متأملان اين سطور هر يك برحسب نظر و دقت خاطر نصيب گيرند و عالم و جاهل بر اندازهء رأى و رويّت ذخيره بردارند . . . »\r\n\r\nروضة العقول « 1 »\r\nاين كتاب از جملهء آثار مهم نثر مصنوع فارسى و ترجمه‌ييست از مرزبان‌نامه كه آن را بر روش كليله و دمنه در ذكر قصص و امثال و حكم ترتيب داده و مطالب آن را از زبان وحوش و طيور و ديو و پرى و آدمى بيان داشته‌اند . مرزبان‌نامه را اصلا اسپهبد مرزبان بن رستم بن شروين از ملوك آل باوند در اواخر قرن چهارم به زبان طبرى نوشته بود . قديمترين موضعى كه ازين كتاب ياد شده قابوسنامهء عنصر المعالى كيكاوس است كه در ذكر « تخمه و تيرهء » فرزندش ميگويد « جدهء تو مادرم ملك‌زاده مرزبان بن رستم بن شروين دخت بود ، كه مصنف كتاب مرزبان‌نامه بود » « 2 » و بعد ازو ابن اسفنديار در فصل حكماى طبرستان از تاريخ طبرستان ذكر اين مرزبان را آورده و گفته است : « اصفهبد مرزبان بن رستم بن شروين پريم كه كتاب مرزبان‌نامه از زبان وحوش و طيور و انس و جن و شياطين فراهم آوردهء اوست ، اگر دانادلى عاقلى از روى انصاف نه تقليد معانى و غوامض و حكم و مواعظ آن كتاب بخواند و فهم كند ، خاك بر سر دانش بيدپاى فيلسوف هند پاشد كه كليله و دمنه جمع كرده ، و بداند كه بدين مجموع اعاجم را بر اهل هند و ديگر اقاليم چند درجه فخر و مزيت است ، و بنظم طبرى\r\n\r\n\r\n","description":"","footnote":"\r\n( 1 ) - رجوع شود بمقدمهء مرزبان‌نامه بقلم مرحوم مغفور ميرزا محمد خان قزوينى\r\n( 2 ) - قابوسنامه ص 3\r\n","page_name":" 1003 ","page_number":1017},
  {"content":"\r\n\r\nاو را ديوانيست كه نيكىنامه ميگويند دستور نظم طبرستانست . . . » « 1 » . بعد ازين ديگر اطلاعى از مرزبان‌نامهء طبرى در كتب نمىيابيم مگر آنچه محمد بن غازى الملطيوى در مقدمهء روضة العقول ، و وراوينى در آغاز مرزبان‌نامه راجع به آن گفته‌اند ، و هدايت در فرهنگ ناصرى و مجمع الفصحا « 2 » همراه با اطلاعات و اظهارات مغشوش آورده است .\r\nاين كتاب در حدود دو قرن بعد از تأليف ( نه آنطور كه وراوينى مدعى شده و گفته است چهارصد و اند سال ) ، در اواخر قرن ششم و اوايل قرن هفتم ، دوبار از لهجهء طبرى بپارسى مزين و مصنوعى ترجمه شد نخست بوسيلهء محمد بن غازى ملطيوى و ديگربار بدست سعد الدين وراوينى .\r\nمحمد بن غازى الملطيوى ( منسوب به شهر ملطيه از بلاد آسياى صغير واقع در شمال حلب و جنوب سيواس ) يكى از كبار فضلاء دستگاه سلاجقهء روم است كه چندى دبير ابو الفتح ركن الدين سليمانشاه بن قلج ارسلان ( 588 - 600 ) بود و سپس منصب وزارت او يافت . وى پيش از عهد سليمانشاه مذكور بترجمه و تهذيب مرزبان‌نامه شروع كرد و بعد از آنكه به خدمت او رسيد بتشويق آن پادشاه كار خود را باتمام رسانيد و كتابى را كه ازين راه فراهم آورد روضة العقول ناميد و اين كار را در غرهء محرم سال 598 بپايان برد و در آخر كتاب خود چنين آورد : « بتاريخ غرهء محرم سنهء ثمان و تسعين و خمسمأية اين كتاب را كه عارى بود از حليت عبارت ، و معانى بديع آن صدا گرفته از الفاظ ركيك ، بتوفيق خداى و موافقت رأى و مساعدت و رعايت و درايت و مظافرت فضايل و مظاهرت فواضل و اعانت حدس و مرافدت ذكا بجواهر زواهر الفاظ حجازى و درر غرر امثال و اشعار تازى محمد غازى الملطيوى ملّكه اللّه نواصى مراده و بلّغه اقصى مرتاده متحلّى گردانيد . . . » و از همين عبارت ميتوان دريافت كه او كتاب سادهء مرزبان‌نامه را بانديشهء آرايش آن چگونه با الفاظ تازى درآميخت و بانشاء مزين بياراست .\r\nروضة العقول با مرزبان‌نامه در عدد ابواب و ترتيب حكايات و زياده و نقصان آنها\r\n\r\n\r\n","description":"","footnote":"\r\n( 1 ) - تاريخ طبرستان ج 1 ص 137\r\n( 2 ) - ج 1 ص 502\r\n","page_name":" 1004 ","page_number":1018},
  {"content":"\r\n\r\nاختلاف بسيار دارد چنان كه بسى از حكايات كه در روضة العقول ذكر شده است ، در مرزبان‌نامه مذكور نيست . اين كتاب در يازده بابست و حال آنكه مرزبان‌نامهء وراوينى بيش از نه باب نيست و از آخرين باب روضة العقول يعنى « باب ملك نيكبخت با زنش يونا » اصلا در مرزبان‌نامه اثرى نيست . روش انشاء روضة العقول همچنانكه گفته‌ايم مصنوع و مزين بصنايع مختلف و شواهد گوناگون از امثال و اشعار عربيست . ملطيوى در ايراد لغات و كلمات تازى مبالغه كرده و بسيارى از كلمه‌هاى عربى را كه بايسته نبوده آورده است . با اينحال انشاء او در غايت سلاست و بروش مترسلين بليغ و تواناست .\r\n\r\nمرزبان‌نامه « 1 »\r\nچند سال بعد از ترجمهء محمد بن غازى ملطيوى يكى از فاضلان عراق بنام سعد الدين وراوينى بىآنكه از تأليف روضة العقول آگاه شده باشد ، يك بار ديگر دست بترجمهء مرزبان‌نامه از زبان طبرى به زبان پارسى زد و آن را بانشاء مزين مصنوع بياراست و مرزبان‌نامه ناميد . از احوال وراوينى اطلاعى در دست نيست و تنها از مقدمه و خاتمهء مرزبان‌نامه مستفاد مىشود كه او از ملازمان خواجه ابو القاسم ربيب الدين هارون بن على بن ظفر دندان وزير اتابك ازبك بن محمد ( 607 - 622 ) اتابك آذربايجان بود . اين ربيب الدين بعد از استيلاى سلطان جلال الدين خوارزمشاه بر اتابك ازبك از كار وزارت كناره گرفت و بنابر آنچه از قول محمد بن احمد نسوى در كتاب « سيرة جلال الدين منكبرنى » برميآيد تا حدود سال 624 در قيد حيات بود . وى مردى فاضل و فضل‌دوست بود و بنابر اشارهء وراوينى كتابخانهء معتبرى حاوى انواع كتب در تبريز ايجاد كرده بود . وراوينى مرزبان‌نامه را بنام اين وزير دانش دوست درآورده و چون ملازم او بوده است بنابرين مدتى در تبريز ميزيسته و مولد او هم بنابر حدس شفر در مجلد دوم از قطعات منتخب فارسى ، همان « وراوى » است كه ياقوت در معجم البلدان آن را شهركى بر يك منزلى اهر دانسته است .\r\nتاريخ ترجمهء مرزبان‌نامه و تهذيب آن بدست وراوينى كاملا معلوم نيست ولى مسلما بين سالهاى 607 - 622 اتفاق افتاده است زيرا او در آخرين باب از كتاب\r\n\r\n\r\n","description":"","footnote":"\r\n( 1 ) - رجوع شود بمقدمهء مرزبان‌نامه بقلم مرحوم مغفور ميرزا محمد خان قزوينى\r\n","page_name":" 1005 ","page_number":1019},
  {"content":"\r\n\r\nخود « 1 » نام « پادشاه بنى آدم اتابك اعظم مظفر الدنيا و الدين ازبك بن محمد بن ايلدگز » و وزير او « خواجهء جهان ربيب الدنيا و الدين معين الاسلام و المسلمين ابو القاسم هرون بن على دندان » را آورده است و چون اتابك ازبك از 607 تا 622 سلطنت كرده پس تاريخ ترجمهء مرزبان‌نامه در همين سنين بوده است ، و از آنجا كه وراوينى بنابر تصريح خود هنگام تهذيب مرزبان‌نامه در « ايام البيض كهولت » بود بنابرين بايد ولادت او در اواسط قرن ششم اتفاق افتاده باشد .\r\nمرزبان‌نامهء وراوينى در نه باب ، يك مقدمه ، و يك ذيل است و چنان كه از مقايسهء آن با روضة العقول برميآيد بعضى از حكايات و ابواب اصلى كتاب درين ترجمه حذف شده است . وراوينى خود نيز بدين معنى اشاره كرده آنجا كه گفته است : « زواياى آن‌همه بگرديدم و خباياى اسرار آن به نظر استبصار تمام بديدم و طلسم تركيب آن از هم فروگشادم و از حاصل همه ملخّصى ساختم باقى انداختم » « 2 »\r\nسعد الدين وراوينى در ديباچهء مرزبان‌نامهء شمه‌يى از مطالعات خود را در متون ادبى مشهور خاصه منشآت مترسلين معروف قرن ششم بيان مىكند و ميگويد كه قسمتى از كتاب خود را در مدتى كه در مدرسهء نظاميهء اصفهان بسر ميبرده است ، ترتيب داده و چون آن مدت كه در اصفهان ميزيسته از شورش و فترات عراق سخن ميگويد ، ناگزير نظر او بانقلاباتى است كه از دورهء سلطنت طغرل بن ارسلان سلجوقى و تاخت و تازهاى سپاهيان خوارزم و اختلافات سران سلجوقى در عراق و نظاير اين احوال تا قسمتى از دورهء فرمانروايى سلطان محمد خوارزمشاه جريان داشته و موجب ويرانيها و نابسامانيها شده بود . بعد ازين وقايع وراوينى بآذربايجان بازگشت و در كنف حمايت ربيب الدين بسر ميبرد و در همين اوقات آسايش بود كه بانديشهء اتمام مرزبان‌نامه افتاد و ديباچهء آن را بنام وزير دانشمند مذكور آراست و در ذيل كتاب نيز ذكر او و دار الكتبى را كه در جامع تبريز ترتيب داده بود تجديد كرد .\r\nمرزبان‌نامهء ورواينى از جملهء شاهكارهاى بلامنازع ادب فارسى در نثر مصنوع مزين است و ميتوان آن را سرآمد همهء آنها تا اوايل قرن هفتم دانست .\r\n\r\n\r\n","description":"","footnote":"\r\n( 1 ) - مرزبان‌نامه چاپ تهران ص 295\r\n( 2 ) - مرزبان‌نامه ص 7\r\n","page_name":" 1006 ","page_number":1020},
  {"content":"\r\n\r\nبسيارى از موارد مرزبان‌نامه از حد نثر مصنوع متداول گذشته و صورت شعرى دل‌انگيز يافته است . كلام وراوينى در اين گونه موارد شامل تشبيهات و اوصافى است كه پيش از آن تنها در شعر ديده ميشد و نويسندگان خود را از ايراد آن معانى در نثر مستغنى ميدانستند . ليكن او با مهارتى عجيب توانسته است آن معانى را بىآنكه موجب ملال خواننده شود ، در تضاعيف كلام بگنجاند و با ذكر قصص و امثال درآميزد . در پاره‌يى از موارد هم سخن وى با كمال ايجاز همراهست و بىآنكه نويسنده را بايراد صنايع توجه باشد از آن موارد ميگذرد . ايراد امثال و شواهد و اشعار پارسى و تازى از استادان بزرگ نيز در كتاب باندازهء كافى صورت پذيرفته و درين موارد وراوينى مسلما بروش كليله و دمنهء بهرامشاهى نظر داشته است .\r\nوراوينى در اينكه چگونه مهارت كم‌نظير خود را در ترسل با استفاده از آثار مترسلان بزرگ كسب كرده ، است در مقدمهء مرزبان‌نامه شرحى مستوفى دارد و ما بعضى از آن را در اينجا نقل مىكنيم :\r\n« . . . اما بعد پوشيده نيست بر ارباب قرايح و طبايع مستقيم كه جمع صناعتى النظم و النثر تعذر دارد چنانك روى اين مطلوب از بيشتر طالبان در پردهء امتناعست و طبع از ايفاء حق هر دو قاصر ، و ان سرّ منه جانب ساء جانب . و من بنده سعد الدين الوراوينى ، از مبادى كار كه اوايل غرهء شباب بود الى يومنا هذا كه ايام البيض كهولتست ، عقود منظومات را در عقد اعتبار فحول افاضل مىآوردم و نقود منثورات را سكهء قبول ملوك و اكابر مىنهادم ، تا به قدر وسع اين دو كريمه را در حجر ترشيح و تربيت چنان برآوردم كه راغبان و خاطبان را بخطبتشان بواعث رغبت با ديد آمد و بعد ما كه سخنان اهل عصر و گذشتگان قريب العهد مطالعه كردم و بمسبار استقصا غور محاسن و مقابح همه بشناختم ، خبيثات را از طيّبات دور انداختم و ابكار را از ثيّبات تميز كردم ، و احتواء نظر بر ركيك و رقيق و جليل و دقيق حاصل آمد ، بعضى از آن كتب اسمار و حكايات يافتم بسياقت مهذب و عبارت مستعذب آراسته ، و الفاظ تازى در پارسى بحسن تركيب و ترصيف استعمال كرده ، و جمال آن تصنيف فى ابهى ملبس و اشهى منظر بر ابصار اهل بصيرت جلوه داده . . . بمطالعهء همه محظوظ گشتم و بعد از وقوف بر حقايق آن گرد دقايق مبدعات برآمدم و شممى از نسيم هريك بمشام آرزو استنشاق كردم . چون نحل بر هر شكوفهء از افنان عبارات نشستم و از هريك آنچ خلاصهء لطافت و مصاصهء حلاوت بود با خليّهء خاطر\r\n\r\n","description":"","footnote":"","page_name":" 1007 ","page_number":1021},
  {"content":"\r\n\r\nبردم تا از مفردات اجزاء آن مركّبى بفرط امتزاج عسل‌وار حاصل آمد كه امكان تمييز از ميان كل و جزء برخاست . . . و چون در ملابست و ممارست اين فن روزگارى به من برآمد خواستم كه تا از فايدهء آن عايدهء عمر خود را ذخيره‌يى گذارم و كتابى كه درو داد سخن‌آرايى توان داد ابداع كنم . مدتى دراز نواهض همت اين عزيمت در من مىآويخت تا متقاضيان درونى را بر آن قرار افتاد كه از عرايس مخترعات گذشتگان مخدّره‌يى كه از پيرايهء عبارت عاطل باشد بدست آيد تا كسوتى زيبنده از دست يافت قريحهء خويش درو پوشم و حليتى فريبنده از صنعت صياغت خاطر خود برو بندم . بسيار در بحث و استقراء آن كوشيدم تا يك روز تباشير بشارت صبح اين سعادت از مطلع انديشه روى نمود و ملهمى از وراى حجاب غيب سرانگشت تنبيه در پهلوى ارادتم زد .\r\n گفتى كه دلت كجاست جانا * در زلف نگر نه دور جاييست \r\nآنك كتاب مرزبان‌نامه كه از زبان حيوانات عجم وضع كرده‌اند ، و در عجم ماعداى كليله و دمنه كتابى ديگر مشحون بغرايب و محشوّ برغايب عظت و نصيحت مثل آن نساخته‌اند ، و آن را بر نه باب نهاده ، هر باب مشتمل بر چندين داستان به زبان طبرستان و پارسى قديم باستان ادا كرده و آن عالم معنى را بلغت نازل و عبارت سافل در چشمها خوار گردانيده\r\n كالدرّ فى صدف و الخمر فى خزف * و النّور فى ظلم و الحور فى سمل \r\n. . . مرا سينهء امل از شرح اين سخن منشرح شد . . . همان زمان ميان طلب در بستم و ننشستم تا آن گنج خانهء دولت را بدست آوردم . . . »\r\n\r\nراحة الصدور\r\nكتاب اعلام الملوك ، مسمى به : راحة الصدور و آية السرور ، از كتب مهم اواخر قرن ششم و اوايل قرن هفتم است كه خواه از باب سلاست انشاء آن و غزارت فضل مؤلف ، و خواه از حيث اشتمال بر اطلاعات فراوان تاريخى و اجتماعى ، در شمار معتبرترين و سودمندترين كتب فارسى پيش از حملهء مغول است . مؤلف آن نجم الدين ابو بكر محمد بن على بن سليمان بن محمد الراوندى از راوند كاشان است . وى شرح حال خود را بتفصيل بعنوان « ذكر احوال مصنف كتاب و ثناى دوستان و استاذانش » آورده و خلاصهء آن چنين است كه در خردى پدرش بدرود حيات گفت و خاندان او بسبب قحط اصفهان بسال 570 تهيدست شدند چنان كه محمد در كنف رعايت خال خود تاج الدين احمد بن محمد بن على الراوندى از فاضلان بزرگ\r\n\r\n","description":"","footnote":"","page_name":" 1008 ","page_number":1022},
  {"content":"\r\n\r\nروزگار كه در انواع علوم شرعى و ادبى سرآمد بود ، درآمد و مدت ده سال در خدمت او بود و « عيون شهرهاى عراق » را بپيمود و درين مدت در خدمت خال خود علوم شرعى و ادبى و خط را بياموخت و هفتادگونه خط را ضبط كرد و از استنساخ مصاحف و تذهيب و تجليد آنها كه خوب فراگرفته بود ، كسب مىكرد و ازينراه كتب علمى بدست ميآورد و بر مشايخ و علماء روزگار ميخواند و اجازهء روايت مىگرفت . در سال 577 كه سلطان طغرل بن ارسلان را هوس علم خط افتاد خال ديگر محمد يعنى محمود بن محمد راوندى باستادى سلطان انتخاب شد و مصاحفى كه سلطان مىنوشت محمد آنها را تذهيب ميكرد و بدين‌طريق از مقربان درگاه شده بود و بسيارى از بزرگ‌زادگان در خدمت او و خالان او تلمذ مىكردند . بعد از آنكه طغرل بن ارسلان در سال 590 بقتل رسيد و بساط دولت آل سلجوق برچيده شد راوندى از عراق ببلاد آسياى صغير روى نهاد و در خدمت غياث الدين كيخسرو بن قلج ارسلان ( 588 - 607 ) از سلاجقهء آسياى صغير درآمد و راحة - الصدور را كه از مدتى پيش بتأليف آن شروع كرده بود در سال 599 بنام او تمام كرد و در ديباچهء مفصل خود بر آن كتاب چنين گفت :\r\n« پس به حكم اين مقدمات در سنهء تسع و تسعين و خمسمائة مصنف و مؤلف اين كتاب محمد بن على بن سليمان الراوندى عمّره اللّه انديشه كرد كه چون خلود ذكر از تصنيف كتب است من نيز تصنيفى سازم و به قدر قوت خويش كتابى پردازم كه امتداد مدت روزگار آن را خلق نگرداند و مسوّدهء آن تا روز قيامت بماند و چون روزگار چنانك عادت اوست ، نعيب غراب بسمع احباب رسانذ و كأس مالامال مرگ بچشانذ از من يادگارى مانذ ، و چون تحصيل علوم در دولت آل سلجوق كرده بوذم و مشايخ و استاذان دعاگوى داعيان و هواخواهان ايشان بوذنذ ، و مدارس عراق و خيرات در آفاق ازيشان و بندگان ظاهر شد ، خواستم كه اين كتاب بنام سلطانى سلجوقى باشذ . اين مراد در قبضهء تعذر مىبوذ و اين امنيت روى نمىنموذ ، تا خداوند عالم سلطان قاهر عظيم الدهر غياث الدنيا و الدين ابو الفتح كيخسرو بن قلج ارسلان خلّد اللّه ملكه فتح انطاليه كرد « 1 » و آنچ هيج پادشاه را ميسر نشذ از مصاف دادن و كشتن ، او را ميسر ببوذ ، واجب ديذم اين كتاب بنام شريف او ساختن و اين دفتر از بهر او پرداختن . »\r\n\r\n\r\n","description":"","footnote":"\r\n( 1 ) - يعنى در سال 603 . رجوع شود بحاشيهء ص 62 از راحة الصدور راوندى چاپ ليدن\r\n","page_name":" 1009 ","page_number":1023},
  {"content":"\r\n\r\nراوندى نه تنها از سال 599 ، بلكه چندى پيش از آن چنان كه از فحواى سخن او در ديباچهء كتابش برميآيد ، در انديشهء تأليف كتاب راحة الصدور بود « 1 » و قديمترين تاريخى كه مؤلف براى پيدايش انديشهء تأليف راحة الصدور ذكر مىكند سال 580 است « 2 » ليكن گويا تنظيم مطالب و يادداشتهاى او بعد از مهاجرت بآسياى صغير در حدود سال 599 صورت گرفته باشد و اتمام كلى اين تأليف و درآوردن آن بنام غياث الدين كيخسرو بعد از فتح انطاليه يعنى بعد از سال 603 انجام شد ، و بىترديد ديباچهء كتاب تا صفحهء 68 از نسخهء مشهور چاپى ( چاپ ليدن سال 1921 ) يا قسمتى از آن در همين اوان نوشته شده ، و در باقى كتاب هم هرجا نويسنده سخن از غياث الدين كيخسرو و مناقب او ميآورد مربوط به آن ايام يا اندكى پيش و پس سال 603 است و بدين تقدير بايد راحة الصدور را از آثار اواخر قرن ششم و اوايل قرن هفتم هجرى دانست .\r\nراوندى درين كتاب پرارزش بعد از ذكر ديباچه و سبب تأليف كتاب و ستايش عدل و انصاف كه پر است از فوايد ادبى و تاريخى ، وارد تحقيق و بحث در دولت سلجوقيان شده و كار آنان را از ابتدا شرح داده و وقايع عهد سلاجقهء بزرگ را تا پايان كار سنجر بتفصيل آورده و آنگاه بذكر سلاجقهء عراق تا پايان كار طغرل بن ارسلان و استيلاء خوارزمشاهان بر عراق پرداخته و در عين‌حال دربارهء اتابكان عراق و آذربايجان بتفصيل سخن گفته است .\r\nدر پايان كتاب راوندى فصولى در ذكر آداب نديمى و شطرنج - شراب - مسابقت و تير انداختن - شكار كردن - فى معرفة اصول الخط من الدايرة و النقط - فى الغالب و المغلوب ، و فصلى در خاتمت كتاب آورده و كتاب را بنام و بمدح غياث الدين كيخسرو خاتمه داده است .\r\nراحة الصدور همچنانكه گفته‌ايم از بهترين كتب نثر پارسى است كه قسمتى از آن بشيوهء نثر مصنوع و مزين و قسمتى ديگر ساده و بىپيرايه است . در قسمتهاى مصنوع\r\n\r\n\r\n","description":"","footnote":"\r\n( 1 ) - راحة الصدور ص 49\r\n( 2 ) - ايضا ص 57\r\n","page_name":" 1010 ","page_number":1024},
  {"content":"\r\n\r\nراحة الصدور اطناب و استشهاد بامثال و باشعار پارسى و تازى خاصه اشعار شاهنامه فراوان ، و سخن راوندى در پاره‌يى موارد بلطافت شعر و داراى همان شرايط و موضوعات و بر همان اسلوب سخن منظوم است . از امتيازات ادبى راحة الصدور ايراد قصائدى تمام از شاعران استاد و بزرگ قرن ششم است .\r\nراوندى خود نيز شعرى متوسط ميسروده و بعضى از قصائد خويش را در راحة - الصدور آورده است و از آن جمله اين ابيات از يك قصيده نقل مىشود « 1 » .\r\n زهى عشق تو ملك جان گرفته * جهان را در خط فرمان گرفته\r\nزهى شمع رخت از شاهد چرخ * هزاران خرده بر دندان گرفته\r\nبر آن سدره كه جزعت ديذبانست * نشيمن روح با رضوان گرفته\r\nز درياى لبت دُرّى كمينه * دوساله سر گزيت از كان گرفته\r\nرخت از نوربخشى ماه و خور را * رهين منت و احسان گرفته\r\nترا شادى نهاده پاى بر سر * مرا دست غمت دامان گرفته\r\nدلم از بيم والىّ فراقت * پناه از حضرت سلطان گرفته \r\n\r\nترجمهء تاريخ يمينى\r\nاين كتاب از جملهء بهترين نمونهاى نثر مصنوع پارسى در اواخر عهد مورد مطالعهء ما يعنى در آغاز قرن هفتم است كه دورهء انقلابات احوال عراق و بىسامانى كارها و پريشانى مردم و كساد بازار علم و دانش بوده است . درين گيرودار كه طغرل بن ارسلان سلجوقى به دست علاء الدين تكش بعد از چند كرت تازوتاخت بر عراق و غارتهاى شعواء خوارزميان و كشتارها و غارتهاى بىامانى كه غلامان ترك و سربازان خوارزمى در عراق كردند از ميان رفته بود ، و ما شمه‌يى از آن را پيش ازين بازگفته‌ايم ، يكى از دبيران فاضل كه در نثر و نظم عربى استادى ماهر و در زبان پارسى توانا و قاهر بود ، بترجمهء تاريخ يمينى بنام ابو القاسم على بن حسن وزير ملك الامراء جمال الدين الغ باربيك آىابه ( يا : ايبه ) « 2 » پرداخت و آن را بسال 603 هجرى پايان داد . اين شاعر و دبير فاضل ابو الشرف ناصح بن ظفر بن سعد المنشى\r\n\r\n\r\n","description":"","footnote":"\r\n( 1 ) - راحة الصدور ص 27\r\n( 2 ) - دربارهء او رجوع شود به راحة الصدور راوندى مخصوصا ص 388 - 389\r\n","page_name":" 1011 ","page_number":1025},
  {"content":"\r\n\r\nالجرفاذقانى است كه در خدمت الغ باربيك بسر ميبرد و چون احوال عراق بيمن همت آن امير و سازش او با اتابك ازبك آرامشى گرفت ، با صوابديد ابو القاسم على بن حسن مذكور تاريخ عتبى را كه دربارهء يمين الدوله محمود و ابتداى دولت غزنويان و پايان كار سامانيان نوشته شده بود براى ترجمه برگزيد ، و در سال 603 بدين كار شروع كرد و هم بنابر توصيهء ابو القاسم وزير كه گفته بود : « . . . از اسلوب كتاب فراتر نشوى و از تكلف و تصلف مجالبت نمايى و بالفاظ بشع و لغات غريب تمسك نسازى و بدانچه بداهت خاطر و سخاوت طبع دست دهد قناعت نمايى . . . » « 1 » انشائى بينابين در ترجمهء كتاب برگزيد ، هرجا كه مطلب حاجت بآوردن عباراتى دور از تكلف داشت حد سخن را رعايت مىكرد و آنجا كه ميدان را براى جولان طبع آماده مىيافت بر مركب صنعت مىنشست ، و چون در ادب دستى قوى و ذوقى سليم داشت از عهدهء اين هر دو شيوه بنيكويى برآمد چنان كه ميتوان گفت كتاب او از نمونها و سرمشقهاى بارز نثر مصنوع گرديده است .\r\nوى خود در اعتذار از اينكه در متن كتاب زياد جانب تكلف و تنوق را نگرفته است چنين ميگويد :\r\n« . . . و ابو نصر عتبى رحمه اللّه در تقرير و تحرير اين كتاب سحر حلال نموده است و بدايع اعجاز ظاهر كرده و اگر كسى از اوج آن فصاحت و رقت آن عبارت و جزالت آن لفظ در حضيض اين ترجمه و ركاكت اين كلمه خواهد نگريست جز فضيحت حاصلى نباشد و من ضعيف در موقف قصور و تقصير واقفم و بقلت بضاعت و قصور صناعت معترف ، اما عذر من از دو وجه ظاهرست :\r\nاول آنكه نخواسته‌ام كه بتكلف و تنوق مقاصد و معادى كتاب در حجاب اشتباه بماند و هر فهم بدان نرسد ، دوم آنكه عرصهء عربيت فسحتى تمام دارد و اگر كسى مكتوبات اين ضعيف در نظم و نثر تازى مطالعت كرده باشد مگر آبى به روى كار بازآيد و عيار اين كلمات را صلاحى و عوار اين ترّهات را اصلاحى ظاهر گردد و معلوم شود اگرچه كودن « 2 » پارسيم حرونست ، مركب تازيم خوش‌رو است و اگرچه كسوت مهلهل « 3 » عجميّه‌ام خلق است ، حلّه مفوّف « 4 »\r\n\r\n\r\n","description":"","footnote":"\r\n( 1 ) - ترجمهء تاريخ يمينى ص 12\r\n( 2 ) - كودن : اسب كندرو ، يابو ، اسب پالانى .\r\n( 3 ) - مهلهل : سست‌بافته\r\n( 4 ) - مفوف : منقش\r\n","page_name":" 1012 ","page_number":1026},
  {"content":"\r\n\r\nعربيّتم نيك نو است . . . »\r\n\r\nرسائل نجم الدين كبرى\r\nنجم الدين ابو الجناب « 1 » احمد بن عمر خيوقى خوارزمى از كبار مشايخ صوفيه در اواخر قرن ششم و اوايل قرن هفتم بوده است . ويرا نجم الدين كبرى گويند زيرا طامة الكبرى لقب داشت و با حذف كلمهء طامه ويرا « كبرى » خواندند . جامى درين‌باره نوشته است « 2 » « در اوان جوانى كه به تحصيل علم مشغول بود با هركه مناظره و مباحثه كردى بر وى غالب آمدى ، فلقّبوه بهذا السبب الطامة الكبرى ثمّ غلب عليه ذلك اللقب فحذفوا الطّامة و لقّبوه بالكبرى و هذا وجه صحيح نقله جماعة من اصحابه ممّن يوثق بهم » . اين لقب را بعضى بوجه ديگر نيز تأويل كرده و گفته‌اند او « نجم كبراء » يعنى ستارهء بزرگان بود و ازينروى كبرى لقب يافت و معلوم است كه اين‌وجه درست نيست . نجم الدين را « شيخ ولىتراش » هم لقب داده‌اند زيرا بسيارى از بزرگان مشايخ صوفيه در آخر قرن ششم و آغاز قرن هفتم زيردست او تربيت شده‌اند . وى مانند غالب مشايخ صوفيه نخست بعلوم شرعيه على الخصوص حديث اشتغال داشت سپس تغيير حال داد ، چندى در تبريز نزد بابافرج تبريزى و سپس در دزفول نزد شيخ اسمعيل قصرى از مريدان شيخ ابو نجيب سهروردى سرگرم كار شد و آنگاه از خدمت شيخ عمّار ياسر بدليسى ( از شاگردان شيخ ابو النجيب سهروردى ) و شيخ روزبهان كازرونى مصرى ( از مريدان شيخ ابو نجيب سهروردى ) كسب فيض كرد و سرانجام بخوارزم بازگشت و بتعليم و ارشاد پرداخت تا در فتنهء مغول بسال 617 يا 618 مرتبهء شهادت يافت . از شاگردان مشهور او شيخ مجد الدين بغدادى خوارزمى ، شيخ سعد الدين حموى ، بابا كمال جندى ، شيخ رضى الدين علىلالا ، شيخ سيف الدين باخرزى ، شيخ نجم الدين رازى ، شيخ جمال الدين گيلى ، بوده‌اند و هريك ازين شاگردان خود تربيت‌شدگان بزرگ و مشهور دارند . بعضى بهاء الدين ولد را نيز از شاگردان و تربيت‌شدگان نجم الدين كبرى دانسته‌اند . نجم الدين كبرى مانند غالب مشايخ\r\n\r\n\r\n","description":"","footnote":"\r\n( 1 ) - كنيهء او را ابو الجناب ، ابو الجنّاب و ابو الخبّاب نوشته‌اند .\r\n( 2 ) - نفحات الانس ص 375\r\n","page_name":" 1013 ","page_number":1027},
  {"content":"\r\n\r\nبزرگ داراى تصانيف متعدد در ذكر اصول تصوف و اشعارى با مذاق عرفانى بوده است . از جملهء معروفترين آثار تازى و پارسى او الاصول العشرة « 1 » و رسالة فى السلوك « 2 » رسالة الطريق يا اقرب الطرق الى اللّه « 3 » و طوالع التنوير « 4 » و فواتح الجمال « 5 » و لومة اللائم « 6 » دربارهء ذكر ، و هداية الطالبين در طريقت و احوال سلوك « 7 » و تفسيرى در 12 مجلد « 8 » و آداب المريدين ( فارسى ) و سكينة الصالحين ( فارسى ) و وصول الى اللّه ( فارسى ) است كه از همهء آنها نسخ متعدد باقيست . بوى اشعارى نيز نسبت داده‌اند و از آن جمله است :\r\n چون نيست ز هرچه نيست جز باد بدست * چون هست بهرچه هست نقصان و شكست\r\nپندار كه هست هرچه در عالم نيست * انگار كه نيست هرچه در عالم هست \r\n* *\r\n عقل از ره تو حديث و افسانه برد * در كوى تو ره مردم ديوانه برد\r\nهر لحظه چو من هزار دلسوخته را * سوداى تو از كعبه به بتخانه برد \r\n* *\r\n حاشا كه دلم از تو جدا خواهد شد * يا با كس ديگر آشنا خواهد شد\r\nاز مهر تو بگذرد كه را دارد دوست * وز كوى تو بگذرد كجا خواهد شد \r\n* *\r\n در راه طلب رسيده‌يى مىبايد * دامن ز جهان كشيده‌يى مىبايد \r\n\r\n\r\n","description":"","footnote":"\r\n( 1 ) - كشف الظنون حاجى خليفه چاپ تركيه بند 114\r\n( 2 ) - ايضا بند 872 از همان كتاب\r\n( 3 ) - ايضا رجوع شود به كشف الظنون بند 876\r\n( 4 ) - ايضا بند 1117 از آن كتاب\r\n( 5 ) - ايضا بند 1292 - 1293\r\n( 6 ) - ايضا بند 1571\r\n( 7 ) - ايضا بند 2031\r\n( 8 ) - ايضا بند 459 ؛ و نيز رجوع شود به :\r\n E . Blochet , Catalogue des Manuscrits persans , t . 1 , p . 116 - 117 \r\nو رياض العارفين رضا قليخان هدايت ص 239 - 241 و نفحات الانس جامى ص 375 - 379 .\r\n","page_name":" 1014 ","page_number":1028},
  {"content":"\r\n\r\n بينايى خويش را دوا كن زيراك * عالم همه اوست ديده‌يى مىبايد \r\n* *\r\n چون عشق بدل رسيد دل درد كند * درد دل مرد مرد را مرد كند\r\nدر آتش عشق خود بسوزد و آنگاه * دوزخ ز براى ديگران سرد كند \r\n* *\r\n اى تيره شب آخر بسحر مىنايى * غمهاى منى كه خود بسر مىنايى\r\nوى صبح گران‌ركاب گويى كه تو نيز * مقصود دل منى كه برمىنايى \r\n\r\nرسائل مجد الدين بغدادى\r\nابو سعيد شرف بن مؤيد بن ابو الفتح بغدادى خوارزمى از بغدادك خوارزم و در تصوف مريد و شاگرد شيخ نجم الدين كبرى بود كه بسال 606 يا 616 و گويا در همين سال اخير ، اندكى پيش از حملهء مغولان ، بفرمان سلطان محمد خوارزمشاه بجيحون افگنده شد . عوفى « 1 » دربارهء او ميگويد كه « در علم طب ابدان مسيح زمان و نادرهء گيهان ، و در خدمت ملوك و سلاطين روزگار قربتى تمام يافته بود ، ناگاه برق محبت الهى بر اطلال و رسوم نهاد او بجست و جملگى تجمل و مهترى او را بسوخت و ملك هستى او را محو كرد ، از سرجملگى دنيا برخاست و در خدمت شيخ نجم الدين كبرى ملازم شد و پانزده سال در خوارزم رياضتهاى شگرف كرد و آخر الامر شيخ الشيوخ حضرت خوارزم شد . . . و بسعادت شهادت رسيد . . . »\r\nاز مجد الدين آثار نظم و نثر بازمانده و از آن جمله چند مكتوب حاوى اصول عرفانى و آداب تصوف و مراتب سير و سلوك و حالات و مقامات سالك است و رساله‌يى بنام رسالهء سفر بپارسى . موضوع اين رساله سفر خواص از عالم خاكى بعالم ملكوت است و مجد الدين در اوايل اين كتاب بين سفر عوام و سفر خواص و سفر خاص الخاص قائل بتمييز شده و گفته است « غلام آن صاحب‌نظر و صاحب‌واقعه‌ام كه از راه حقيقت نظرى كند و از حضرت ربوبيت استعانتى طلبد تا بوقت مكاشفه معلوم او شود كه سفر عوام ديگرست و سفر خواص ديگر و سفر خاص الخاص ديگر و فايدهء هر سفر چيست و ربح و تجارت هريك چند است . . . »\r\n\r\n\r\n","description":"","footnote":"\r\n( 1 ) - لباب الالباب ج 1 ص 230 و نيز رجوع شود به نفحات الانس جامى\r\n","page_name":" 1015 ","page_number":1029},
  {"content":"\r\n\r\nنسخهء اجازتى كه مجد الدين بغدادى جهت رضى الدين لالا ( م . 642 ) نوشته جزو مجموعهء شمارهء 159 نسخ فارسى كتابخانهء ملى پاريس موجود است « 1 » .\r\nعوفى اين ابيات را از مجد الدين شنيده و در لباب الالباب نقل كرده است :\r\n هر آن كسى كه ز هجران سپر بيندازد * ز عشق خويش بعشق كسى نپردازد\r\nهر آنكه پاى نهد در قمارخانهء عشق * نخست بازى بايد نصيبه دربازد\r\nلب ار ببوسهء خاك درش عزيز شود * ز كبر بر فلك آن لحظه سر برافرازد\r\nهزار بيلك تعيير « 2 » اگر خورد ز تو دل * ز عشق دم نزند خويشتن فراسازد\r\nاگر وفا كند آن دلبر ار جفا دل من * بجز وفا نكند چون همى به دو نازد \r\n* * *\r\n تا مرد ز عشق خاك بر سر نكند * از جملهء عشاق تو سر برنكند\r\nروشن نشود با تو سروكار كسى * كاو سربسر كار تو اندر نكند \r\n* * *\r\n ديوانه نباشد آنكه از زر ترسد * عاشق نبود هركه ز خنجر ترسد\r\nتا چند ز سر بريدنم بيم كنى * آن‌كس كه سر تو دارد از سر ترسد ؟ \r\n\r\nآثار امام فخر\r\nامام فخر الدين ابو عبد اللّه محمد بن عمر بن الحسين طبرى رازى ( م . 606 ) دانشمند بزرگ جامع معقول و منقول و از فحول علماء ايران در اواخر قرن ششم و آغاز قرن هفتم است كه پيش ازين دربارهء او چندبار سخن گفته و آثار او را در ابواب مختلف علوم معقول و منقول مذكور داشته‌ايم « 3 » . وى آثارى به زبان پارسى دارد كه آنها نيز بنابر وسعت دايرهء اطلاعات مؤلف در مسائل گوناگون است و از ميان آنها مهمتر و مشهورتر از همه دائرة المعارفى است از علوم متداولهء زمان بنام جامع العلوم يا حدائق الانوار فى حقائق الاسرار كه امام فخر آن را بنام علاء الدين تكش خوارزمشاه در سال 574 تأليف كرده . بعضى از نسخ اين\r\n\r\n\r\n","description":"","footnote":"\r\n( 1 ) - رجوع شود به فهرست بلوشه ج 1 ص 122\r\n( 2 ) - تعيير : سرزنش كردن\r\n( 3 ) - همين كتاب صحايف 255 - 256 ، 217 ؛ 288 ؛ 305 - 307 ؛ 316 ؛ 323\r\n","page_name":" 1016 ","page_number":1030},
  {"content":"\r\n\r\nكتاب شامل چهل علم است و به همين سبب هم حاجى خليفه اين كتاب را جامع چهل علم شمرده است « 1 » . در پاره‌يى نسخ بيشتر از چهل علم و در بعضى شصت علم مورد بحث قرار گرفته و ازينروى كتاب را « ستينى » هم ميگويند .\r\nاثر فارسى ديگر از امام فخر رسالهء اوست در اصول عقايد . اين رساله در هشت بابست در توحيد و نبوت و معاد و امامت و اصول فقه .\r\nديگر از رسائل فارسى امام فخر رسالهء روحيهء اوست و امام آن را در جواب تعزيت‌نامه‌يى نگاشت كه پادشاه در وفات پسر امام نوشته بود . اين رساله مشتمل است بر ده فصل در مثال روح انسانى - فناى جثه - اثبات حقيقت روح انسانى - حقيقت مرگ و احوال آن - حقيقت درد فراق - نصيحت و تنبيه - مراتب روح انسان - حكمتهاى مرگ - حقيقت زيارت و تجلى ارواح - حكايت حال خويش و ختم كتاب .\r\nديگر از كتب فارسى امام فخر رساله‌ييست بنام الاختيارات العلائية يا الاحكام العلائية فى الاعلام السماوية كه موضوع آن اختيارات نجومى است و بنام سلطان علاء الدين محمد خوارزمشاه در دو مقاله نوشته است ، يك مقاله در كليات و مقالهء ديگر در جزئيات . اين كتاب را به عربى نيز ترجمه كرده‌اند « 2 » .\r\n\r\nتاريخ طبرستان\r\nتاريخ طبرستان از جملهء كتب معتبر تواريخ محلى ايرانست كه در اوايل قرن هفتم هجرى تأليف شده است . مؤلف آن بهاء الدين محمد بن حسن بن اسفنديار كاتب از مشاهير كتاب ايرانست كه بنابر اشارات خود در روزگار جوانى در خدمت ملوك آل باوند مىگذراند و پيش از سال 606 در بغداد بود و درين سال كه مصادف بود با قتل نصير الدولة شمس الملوك رستم بن اردشير از ملوك آل باوند « 3 » و پيوستن بزرگان طبرستان بسلطان محمد خوارزمشاه ، برى آمد و چندى در آنجا بسر برد و درين مدت به « دار الكتب مدرسهء شهنشاه غازى رستم بن على بن\r\n\r\n\r\n","description":"","footnote":"\r\n( 1 ) - كشف الظنون بند 565\r\n( 2 ) - كشف الظنون بند 19\r\n( 3 ) - تاريخ طبرستان ج 2 ص 174\r\n","page_name":" 1017 ","page_number":1031},
  {"content":"\r\n\r\nشهريار » آمدوشد ميكرد و در آنجا كتابى را كه ابو الحسن بن محمد اليزدادى دانشمند مشهور بلغت تازى در بخشى از تاريخ طبرستان نوشته بود ، قرائت كرد و بپارسى درآورد و آن را اساس تأليف خود در باب تاريخ طبرستان قرار داد .\r\nدر همين اوان نامه‌يى از پدرش به دو رسيد و التماس بازگشت او بطبرستان كرد .\r\nوى بآمل رفت و چندى آنجا ماند و چون حرفهء او ويرا به خدمت در دستگاه سلاطين الزام ميكرد ، ناگزير راه خوارزم پيش گرفت و چند سال آنجا بسر برد . پنج سال از توقف او در خوارزم گذشته بود كه روزى در رستهء صحافان مجموعه‌يى بدست او افتاد كه يكى از رسالات آن ترجمهء عبد اللّه بن المقفع از نامهء تنسر به گشنسپ شاه پادشاه طبرستان بود .\r\nابن اسفنديار آن را نيز بپارسى ترجمه كرد و اين هنگام مصادف با زمان پيرى او بود .\r\nابن اسفنديار علاوه برين دو رساله كه گفته‌ايم آنچه را كه از اخبار و سير و گفتار هاى سلاطين مازندران و مكاتبات ايشان و اجزاء ديگر تاريخ طبرستان حاجت داشت « از كتب متفرق و افواه علما » نقل كرد و بدين‌طريق كتاب خود را در حدود سال 613 تكميل نمود .\r\nبعد ازين تاريخ از احوال ابن اسفنديار اطلاعى در دست نيست . معلوم نيست آيا همچنان در خوارزم بسر ميبرد تا در سال 617 كه سال غارت خوارزم بر دست مغولانست كشته شد ، يا آنكه در گيرودار حملات مغول خود را از مهلكه بدر برد و بمازندران رسانيد .\r\nكتاب تاريخ طبرستان در چهار قسم است . قسم اول در تاريخ طبرستان از قديم و بنياد عمارت شهرها و خصايص و عجايب طبرستان و ذكر ملوك و اكابر و علما و زهاد و كتاب و اطباء و اهل نجوم و حكما و شعراى آن سامانست . در اولين باب از اين « قسم » ترجمه‌نامهء تنسر كه پيش ازين گفته‌ايم آمده است . اهميت اين « قسم » على الخصوص در ايراد اسامى و اخبار عده‌يى از مشاهير طبرستان در علوم و ادبياتست كه ذكر آنان در كتب ديگر ديده نميشود يا كمتر به نظر ميرسد و بعضى از آنان شاعرانى هستند كه بلهجهء طبرى شعر گفته‌اند . در پايان « قسم اول » كتاب اطلاعات بسيار سودمندى دربارهء\r\n\r\n","description":"","footnote":"","page_name":" 1018 ","page_number":1032},
  {"content":"\r\n\r\nسادات طالبيه و كيفيت رشد سرداران ديلمى در دستگاه آنان مىبينيم كه از حيث مطالعه در كيفيت تشكيل سلسله‌هاى ديالمه اهميت وافر دارد . قسم دوم كتاب دربارهء سلسلهء زياريان يا آل وشمگير و قسم سوم در كيفيت انتقال سلطنت از آل وشمگير به محموديان و سلجوقيان و قسم چهارم در ذكر ملوك آل باوند است تا سال 606 كه سال انقراض آنانست .\r\nباب اول كتاب يعنى ذكر ابن المقفع و روايتى كه او در كيفيت زوال حكومت پارس بر دست اسكندر تا تشكيل دولت ساسانى و نقل‌نامهء تنسر در پاسخ گشنسپ شاه پادشاه پذشخوارگر آورده است ، بسبب اهميتى كه اين باب دارد ، تاكنون دوبار بطبع رسيده است . يك‌بار بسال 1894 دار مستتر خاورشناس بزرگ فرانسوى آن را در روزنامهء آسيايى با ترجمه به زبان فرانسوى طبع كرد ؛ و بار ديگر با مقدمهء مشروح و تصحيح آقاى مجتبى مينوى بسال 1311 در تهران چاپ شد . ترجمهء مختصرى از تاريخ طبرستان را مرحوم ادوارد برون بانگليسى ترتيب داده بود ولى طبع اساسى اين كتاب را مرحوم عباس اقبال آشتيانى در سال 1320 در دو مجلد شروع كرد . اگر از مقدمهء كتاب تاريخ طبرستان كه منشيانه و مقرون بشواهد و اشعار و امثال و اطناب فراوانست بگذريم ، باقى كتاب را بايد از جملهء منشآت سادهء اوايل قرن هفتم هجرى دانست كه در نهايت جزالت و ايجاز و سلامت و انشاء تحرير يافته و از نمونهاى دلپذير انشاء پارسى است .\r\n\r\nالمعارف\r\nمهمترين و بهترين كتاب پارسى از آثار صوفيان كه در پايان اين عهد نگاشته شده كتاب المعارف بهاء ولد است . سلطان العلما بهاء الدين محمد بن حسين خطيبى بلخى معروف به بهاء الدين ولد يا بنحو اختصار « بهاء ولد » از كبار مشايخ صوفيه در اواخر قرن ششم و اوايل قرن هفتم هجرى است .\r\nپدرش حسين بن احمد خطيبى از بزرگان روزگار و استاد رضى الدين نيشابورى شاعر مشهور بود و مادرش گويا بخاندان سلطنت خوارزمشاهان انتساب داشت و نسب خاندان خطيبى بابو بكر صدّيق مىكشيد . بهاء ولد خود از تربيت‌يافتگان شيخ نجم الدين كبرى است و بسبب دانش و گويايى زبان مجالس گرم و پرشورى داشت و ازينروى خلقى فراوان\r\n\r\n","description":"","footnote":"","page_name":" 1019 ","page_number":1033},
  {"content":"\r\n\r\nبر او گرد آمد و گويا همين امر خوارزمشاه را از وخايف و بهاء ولد را به ترك خراسان ناگزير ساخت . مسلما كينهء خوارزمشاه به مجد الدين كبرى و به آب افگندن مجد الدين بغدادى در وجود اختلاف نظر ميان بهاء الدين و محمد خوارزمشاه بىتأثير نبوده و نيز كشاكش شديدى كه ميان بهاء ولد و امام فخر رازى وجود داشته درين امر مؤثر بوده است . بهرحال بهاء ولد خود در كتاب المعارف خويش حملاتى بر محمد خوارزمشاه و فخر رازى دارد و آن دو را در شمار مبتدعه ميآورد و سخنان او طوريست كه نشانهء وجود اختلاف و مشاجرات شديد ميان وى و آن دو تن و همچنين با برخى ديگر از مخالفانست . يك جا مىگويد : « فخر رازى و زين كيشى و خوارزمشاه را و چندين مبتدع ديگر بودند ، گفتم شما صد هزار دلهاى باراحت را و شكوفها و دولتها را رها كرده‌ايد ، و درين دو سه تاريخى گريخته‌ايد ، و چندين معجزات و براهين را مانده‌ايد و بنزد دو سه خيال رفته‌ايد ، اين چندين روشنايى آن مدد نكرد كه اين دو سه تاريكى عالم را بر شما تاريك دارد ؟\r\nو اين غلبه از بهر آنست كه نفس غالب است و شما را بىكار مىدارد و سعى مىكند ببدى . و چون بىكار باشيد همه بدى كرده شود و تاريك و وسوسه ، و خيال و سوداهاى فاسد و ضلالت بديد آيد ، از آنك عقل غريبست و نفس در مملكت خودست و آن مملكت از آن شياطين است و اين دنياست كه ماحضرست و حجابست از در غيب . . . » « 1 » . يكجاى ديگر نيز بارادت شديد خوارزمشاه نسبت به امام فخر رازى اشاره مىكند و ميگويد او يكى از مقربان خود را فرموده است تا امام هر كجا وعظ گويد با كمر زر و كلاه مغرق بر پايهاى منبر وى نشيند ، و باز در اين مورد امام را مبتدع خوانده و بتأويلهاى فلسفى او از كلام اللّه اشاره كرده و گفته است : « . . . اسباب نزول آيات و نحوها و حكمتها و اشعار و امثال مىگويد . . . و محمد على حكيم را سلطان اوليا مىگفت او ، جهودان بنزد وى تورية مىخواندند ، من چون بشنيدم اين نوع سخن ، و خود را به هيچ نوعى موازنه نديدم و نه تصور موازنه يافتم ، گفتم من همچون يكى آحادىام اندر جهان بيان ، تا سلامتى آن جهان طلبم ، اكنون چنگ از گفت و خلقان بدارم و هيچ مرتبه و جاهى نجويم با هيچ خلقى ، هر كجا افتادم ، افتادم و هر كجا برخاستم برخاستم ، اگرچه خلقى نظاره‌گر من باشند التفات خود را از خلقان پاك كنم و اصغاى ايشان\r\n\r\n\r\n","description":"","footnote":"\r\n( 1 ) - كتاب المعارف چاپ تهران 1333 بتصحيح آقاى بديع الزمان فروزانفر استاد دانشگاه تهران ج 1 ص 82 .\r\n","page_name":" 1020 ","page_number":1034},
  {"content":"\r\n\r\nرا پيش خود نيارم و از هيچ فضيحتى احتراز نكنم ، همان انگارم كه كلوخىام ، اللّه مرا از حال بحالى مىگرداند تا مرا كجا رساند و كجا اندازد و به چند صفتم گرداند ، اذا وقعت الواقعة برخواندم ، خود را چو ديوارى دانستم كه فروافتادم تا كدام اجزام را خفض كند و كدام را رفع كند . . . » « 1 » . درين قول بصراحت ملاحظه مىشود كه بهاء ولد با امام فخر و ديگر اهل حكمت و كلام ، كه آنانرا مبتدعه ميخواند ، اختلاف نظر شديد داشته و چون آنان مورد حمايت خوارزمشاه بوده‌اند ، بهاء ولد خود را در موازنهء ايشان نمىيافت و آمادهء ترك ديار ميشد تا هر كجا افتاد افتاد « 2 » ! منتهى معلوم نيست كه اين نظر را زودتر از حدود سال 610 كه چهار سال از مرگ امام فخر مىگذشته است ، عملى كرده باشد زيرا هنگام مهاجرت او جلال الدين مولوى شش سال داشت و چون ولادت جلال الدين در 604 اتفاق افتاد پس مهاجرت بهاء الدين در حدود سال 610 صوت گرفته است « 3 » و به نظر اين كمترين مهاجرت او مطلقا از بيم حملهء مغول نبود زيرا بيم حملهء مغول سه چهار سال بعد ازين واقعه شروع شد و شش سال بعد از آن جامهء عمل پوشيد . بهاء ولد در راه از نيشابور گذشت و با عطار در آنجا ملاقات كرد و شيخ كتاب اسرارنامه را بهديه بپسر او جلال الدين داد . از نيشابور بهاء ولد ببغداد رفت و از آنجا به مكه رفت و از آنجا روانهء شام و روم شد و چند سال در بلاد ارزنجان و ملطيه و لارنده گذراند و سپس بدعوت علاء الدين كيقباد سلجوقى بقونيه رفت و همانجا بماند و بوعظ و ارشاد سرگرم شد و مريدان بسيار يافت تا بروايت افلاكى در ربيع الآخر سال 628 و بروايت دولتشاه در سال 631 بدرود حيات گفت در حالى كه يكى از بزرگترين گويندگان و متفكران ايران يعنى جلال الدين مولوى را در دامان تربيت خود بزرگ كرده بود .\r\nتنها اثرى كه از بهاء ولد باقى مانده كتاب المعارف اوست كه بىترديد مجموعه - ييست از مجالس و مواعظ او كه خود آنها را نظم و ترتيب داده و به صورت كتاب درآورده\r\n\r\n\r\n","description":"","footnote":"\r\n( 1 ) - المعارف ج 1 ص 245 - 246\r\n( 2 ) - و نيز درين‌باره يعنى دربارهء اختلاف ميان خوارزمشاه و امام فخر از جانبى و بهاء ولد از جانبى ديگر رجوع شود به كتاب مولانا جلال الدين محمد تأليف آقاى بديع الزمان فروزانفر چاپ 1315 ص 8 - 14\r\n( 3 ) - كتاب مولانا جلال الدين محمد ص 14\r\n","page_name":" 1021 ","page_number":1035},
  {"content":"\r\n\r\nاست . درين كتاب حقايق عرفان و دين و تفاسير و تأويلاتى از آيات قرآنى با بيانى شيوا و دل‌انگيز و با فصاحتى كم‌نظير مورد بحث قرار گرفته است و سخن گوينده چنان شيرين و دلپذير است كه در بسيارى از موارد در لطافت بشعر ميماند و در عين‌حال شامل بسيارى از لغات و تعبيرات و تركيبات نادر پارسى است كه مسلما تحت تأثير زبان تخاطب بلخ بوجود آمده است . هر بحثى يا هر مجلسى يا بيان هر حالتى از احوال كه بهاء ولد آنها را موضوع گفتار يا نگارش قرار داده با عنوان فصل ذكر شده و بدين ترتيب كتاب المعارف كه خود كتابى عظيم است از عدهء بسيارى فصول ترتيب يافته است .\r\nاين كتاب را استاد فاضل آقاى بديع الزمان فروزانفر با تصحيح و با مقدمه در سال 1333 طبع كرده است .\r\n\r\nتذكرة الاوليا\r\nاين كتاب پرارزش معروف از فريد الدين محمد بن ابو بكر ابراهيم عطار نيشابورى است كه ذكر احوال و آثار او پيش ازين گذشته است « 1 » . اين كتاب سومين كتابى است كه در ذكر مقامات صوفيه به زبان پارسى داريم ، نخستين كشف المحجوب جلابى است و دومين ترجمهء طبقات الصوفيه كه پيش ازين دربارهء هر دو سخن گفته‌ايم . در تذكرة الاوليا سرگذشت نود و شش تن از اولياء و مشايخ صوفيه با ذكر مقامات و مناقب و مكارم اخلاق و نصايح و مواعظ و سخنان حكمت‌آميز آنان آمده است . عطار از كتب مقدم بر خود در ذكر مقامات صوفيه استفاده كرده است . شيوهء نگارش اين كتاب بر همان منوال است كه در آثار منظوم عطار مىبينيم ، يعنى ساده و دل‌انگيز و خالى از تكلف است و عطار جز در مقدمهء احوال هريك از مشايخ كه چند جملهء متوازن مسجّع بر همان منوالى كه معتاد نويسندگان صوفيه است ، آورده در بقيهء كتاب نثرى بروانى آب و بلطافت نسيم صبا دارد و اين خود يكى از اسباب ترجيح تذكرة الاوليا بر بسيارى از آثار ديگر پارسى گرديده است .\r\nتأليف كتاب بايد در اواخر قرن ششم يا اوايل قرن هفتم صورت گرفته باشد . عطار در\r\n\r\n\r\n","description":"","footnote":"\r\n( 1 ) - رجوع شود به همين كتاب ص 858\r\n","page_name":" 1022 ","page_number":1036},
  {"content":"\r\n\r\nآغاز كتاب براى تأليف آن علل متعددى ذكر كرده و نيز گفته است كه كتاب خود را از كتب مختلف كه در بيان احوال مشايخ وجود داشته است با رعايت اختصار فراهم كرده است : « چون از قرآن و احاديث گذشتى ، هيچ سخن بالاى سخن مشايخ طريقت نيست رحمة اللّه عليهم ، كه سخن ايشان نتيجهء كار و حالست نه ثمرهء حفظ و قالست ، و از عيانست نه از بيانست ، و از اسرارست نه از تكرارست ، و از علم لدنيست ، نه از علم كسبيست ، و از جوشيدنست نه از كوشيدنست ، و از علم ادّبنى ربّى است نه از علم علّمنى ابى است ، كه اينان ورثهء انبيااند ، صلوات اللّه عليهم اجمعين . و جماعتى را از دوستان رغبتى تمام مىديدم بسخن اين قوم ، و مرا نيز ميلى عظيم بود بمطالعهء حال ايشان ، و سخن بسيار بود ، اگر همه را جمع مىكردم دراز مىشد ، التقاطى كردم از براى خويش و از براى دوستان ، و اگر تو نيز ازين بودهء از براى تو ، و اگر كسى سخن ايشان زياده ازين خواهد در كتب متقدمان و متأخران اين طايفه بسيار يافته مىشود از آنجا طلب كند ، . . . و اگر اينجا شرح اين كلمات دادمى هزار كاغذ برآمدى ، اما طريق ايجاز و اختصار سپردن سنت است . . . و سخن بود كه در يك كتاب نقل از شيخى بود و در كتابى ديگر از شيخى ديگر بخلاف آن ، و اضافات حكايات و حالات مختلف نيز هم بود ، آن‌قدر احتياط كه توانستم بجاى آوردم . . . »\r\n\r\nآثار افضل الدين\r\nاز نويسندهء بزرگ آخر قرن ششم افضل الدين ابو حامد احمد بن حامد كرمانى ملقب به افضل كرمان دو كتاب مشهور و بقايايى از يك كتاب ديگر بازمانده است . وى در دورهء اخير از عهد قاورديان و انقلابات كرمان و عهد تسلط غزان بر آن سرزمين بسر ميبرده و با ملك دينار از ملوك غز كه در اول رجب سال 583 بر كرمان استيلا يافته بود ، معاصر بوده است و بعد از آن نيز شاهد كشاكشهاى عمال اتابك فارس سعد بن زنگى و قطب الدين مبارز امير شبانكاره و سلطان محمد خوارزمشاه براى تسلط بر كرمان بوده است و آثار خود را در همين گيرودارها و كشاكشها و خونريزيهاى سخت و بىامان كه در كرمان صورت ميگرفته تأليف مينمود . افضل كرمان خود در آخرين « قسم » از اقسام پنجگانهء كتاب عقد العلى شرحى از احوال خود آورده است . چنان كه ازين فصل برميآيد وى بعد از ختم دورهء محيى الدين طغرلشاه ( 551 - 563 ) و شروع انقلابات و فتنه‌هاى كرمان و\r\n\r\n","description":"","footnote":"","page_name":" 1023 ","page_number":1037},
  {"content":"\r\n\r\nدر گرفتن اختلاف ميان پسران طغرلشاه يعنى بهرامشاه و ارسلانشاه و تركانشاه ، نظر بآشنايى كه با امرا و وزراء و اشراف داشت چند سال عمل انشاء آن اميران و وزيران به دو مفوض شد ليكن بر اثر دوام انقلابات ناگزير جلاء وطن كرد و به قصد ورود در دستگاه ملك - طغانشاه بن مؤيد آىابه راه خراسان پيش گرفت و در كوبنان متوقف شد و پنج سال آنجا بود و بعد بيزد رفت و چندى متعهد امور بيمارستان آن شهر بود و بعد از استقامت احوال كرمان با آنكه علاوه بر طبيبى انشاء ديوان اتابك يزد را نيز به دو پيشنهاد كردند ، نپذيرفت و در محرم 584 عزم كرمان نمود و در همان اوان به خدمت ملك دينار رسيد و كتاب عقد العلى را در صفر آن سال بنام او نوشت .\r\nعقد العلى للموقف الاعلى در پنج قسم است . قسم اول در ذكر آخر دولت آل سلجوق و ايام فترت كرمان - قسم دوم در غلبهء غزان و تسلط ملك دينار بر آن سامان - قسم سوم در تحريض بر عدل و شرح اخلاق ملوك و ذكر ممالك كرمان و خصايص بلاد او و ياد كردن بعضى از تاريخ آن - قسم چهارم در ثناء قوام الدين وزير - قسم پنجم در شرح احوال خود .\r\nاين كتاب علاوه بر اهميتى كه از باب اشتمال بر اطلاعات تاريخ محلى كرمان در اواخر عهد قاورديان و عهد تسلط ملك دينار بر آن سامان دارد ، يكى از نمونهاى بارز انشاء مصنوع و مزين فارسى در اواخر قرن ششم است . وسعت اطلاع افضل در ادب و علوم متداولهء عهد وى حتى علوم عقليه ، باعث شد كه او در اظهار فضل مبالغه كند و كتاب خويش را بانواع صنايع لفظى و لغات و تركيبات و اشعار و امثال وافر تازى بيارايد و نمونه‌يى زيبا از انشاء مصنوع و متكلف منشيانه در كتاب عقد العلى پديد آورد .\r\nبا اينحال همهء موارد از كتاب عقد العلى بانشاء مصنوع مزين نيست بلكه قسمت بزرگى از آن در همان حال كه روش منشيانه در آنها رعايت شده نسبة ساده و دور از پيرايه‌هاى كثير لفظى است و فقط نويسنده هرجا فرصت يافت بايراد بعضى از اسجاع مبادرت جست . ابو حامد در ضمن ديباچهء مصنوع كتاب خود گويد : « . . . چون خواستم به خدمت ملك دينار مستسعد شوم و بتقبيل بساط اشرف مشرّف ، چنان كه قاعدهء بندگان باشد كه به خدمت\r\n\r\n","description":"","footnote":"","page_name":" 1024 ","page_number":1038},
  {"content":"\r\n\r\nدرگاه ملوك شوند ، تحف لايق و طرف موافق نداشتم كه كربت غربت و مفارقت وطن با كثرت عيال و تقلب احوال با من هيچ نگذاشته بود . . . با خود گفتم كه تحفهء اهل علم دعاست و هديهء ارباب نظم ثنا ، هيچ خدمتى درين دولت وراء آن نيست كه ايام همايون ملك را تاريخى سازند و فتوح متواتر او را روزنامه‌يى كنند تا صيت اين دولت بر تعاقب ايام باقى و مؤبّد ماند و ذكر آن بر صفحات اوراق روزگار مخلّد . . . »\r\nبدايع الازمان فى وقايع كرمان « 1 » معروف به تاريخ افضل كتاب مهم ديگر افضل الدين است كه محمد بن ابراهيم اكثر احوال اولاد قاورد شاه را از آن استخراج نموده و همچنين حسن بن شهاب بن حسين يزدى در كتاب جامع التواريخ قسمت بزرگى از آن كتاب را بدون اسم و با حذف بعضى عبارات بطريق دستبرد نقل كرده و همچنين حافظابرو در كتاب مجمع التواريخ قسمتى از آن را مورد استفاده قرار داده است . اين كتاب شامل اطلاعات مبسوطى درباره جغرافياى كرمان و شرح نواحى مختلف و تفصيل بناى بلاد عمدهء آن و تاريخ مختصر كرمان از دورهء قبل از اسلام و فتح آن بدست مسلمين و دورهء استيلاى آل صفار و آل الياس و غزنويان و ديالمهء آل بويه و سلاجقهء قاوردى و انقلابات كرمان بعد از سلاجقه و تسلط ملك دينار و عجمشاه و فرخشاه پسران ملك دينار و تسلط ملوك شبانكاره و اتابكان فارس و عمال خوارزمشاهان بر كرمان بوده است . آنچه آقاى دكتر مهدى بيانى بنام بدايع الازمان از كتابهاى سه‌گانهء مذكور التقاط كرده و نظم داده است از آغاز حكومت قاورد بن جغرى بيك تا پايان سلطنت ملك محمد شاه ( 583 ) از اعقاب قاورد در كرمانست . اين قسمت البته به نحوى است كه بعد از اختصار و حذف امثله و اشعار در سه كتاب مذكور نقل شده بود نه به صورت كامل اصلى خود يعنى به همان شيوه‌يى كه در ديگر كتب افضل الدين مىبينيم .\r\nالمضاف الى بدايع الازمان فى وقايع كرمان « 2 » سومين كتاب از كتبى است كه\r\n\r\n\r\n","description":"","footnote":"\r\n( 1 ) - دربارهء اين كتاب رجوع شود بمقدمهء مفصل آقاى دكتر مهدى بيانى بر كتاب بدايع الازمان چاپ دانشگاه تهران ، سال 1326\r\n( 2 ) - رجوع شود بمقدمهء كتاب المضاف الى بدايع الازمان بتصحيح و اهتمام مرحوم عباس اقبال آشتيانى تهران 1331 شمسى .\r\n","page_name":" 1025 ","page_number":1039},
  {"content":"\r\n\r\nافضل الدين در تاريخ كرمان تصنيف كرده بود . تأليف اين كتاب در اوايل سال 613 يعنى در ايامى صورت گرفت كه دست تسلط امراى غز و شبانكاره و اتابكان فارس به كلى از كرمان قطع شده و آن سرزمين تا سرحد شرقى مكران و حدود هرموز تحت استيلاى ملك زوزن مؤيد الملك قوام الدين از تابعان سلطان محمد خوارزمشاه درآمده بود ، و شيوهء انشاء آن بر همان نمط كتاب عقد العلى است . آخرين تاريخى كه درين كتاب ملاحظه مىشود محرم سنهء ثلاث عشر و ستماية ( - 613 ) است .\r\n\r\nآثار عوفى « 1 »\r\nسديد الدين ( يا نور الدين ) محمد بن محمد عوفى بخارى از مشاهير دانشمندان و نويسندگان ايران در اواخر قرن ششم و اوايل قرن هفتم هجرى است . وى از اعقاب عبد الرحمن بن عوف از صحابهء رسول بوده و به همين سبب خاندان او بعوفى شهرت داشته است . جد او ( ظاهرا پدر پدرش ) قاضى امام ابو طاهر يحيى بن طاهر عوفى از علماء معروف عهد خود و در علم حديث و معرفت انساب عرب و اسامى رجال متبحر بود . ولادتش در بخارا در اواسط نيمهء دوم قرن ششم اتفاق افتاد و تحصيلات او در همان شهر صورت گرفت و آنگاه به سفر پرداخت و بسيارى از بلاد ماوراء النهر و خراسان و سيستان را ديد و بديدار فضلاء مشهور آن بلاد توفيق يافت . وى در بخارا خدمت امام برهان الاسلام تاج الدين عمر بن مسعود از ائمهء آل برهان و امام ركن الدين مسعود بن محمد امام‌زاده ( م . 617 ) تحصيل كرد « 2 » .\r\nتا اواخر دورهء قدرت سلطان محمد خوارزمشاه عوفى در خراسان و ماوراء النهر بسر ميبرد و ضمن ملاقات با رجال بجمع‌آورى اطلاعات ذيقيمت خود كه در كتابهاى خويش ثبت كرده است ، مشغول بود و در اوان حملهء مغول از ماوراء النهر و خراسان گريخته ببلاد سند رفت . عوفى در مدت توقف يا سياحت در بلاد ماوراء النهر و خراسان ،\r\n\r\n\r\n","description":"","footnote":"\r\n( 1 ) - دربارهء عوفى رجوع شود بمقدمهء مرحوم ميرزا محمد خان قزوينى بر مجلد اول از كتاب لباب الالباب عوفى چاپ ليدن - و مقدمهء آقاى دكتر محمد معين بر جوامع الحكايات چاپ تهران 1335\r\n( 2 ) - لباب الالباب ج 1 ص 170 و 181 - 182 ؛ جوامع الحكايات چاپ كلالهء خاور ص 257\r\n","page_name":" 1026 ","page_number":1040},
  {"content":"\r\n\r\nبيشتر بوعظ و تذكير اشتغال داشت « 1 » و ازين راه به خدمت امرا و علماء تقرب حاصل مىكرد و مدتى نيز كه گويا چندان طولانى نبود ، بمعرفى خال خود مجد الدين محمد بن عدنان از ملازمان سلاطين خانيه در دستگاه آن پادشاهان ، و از آن جمله از سال 597 ببعد در دربار قلج طمغاج خان ابراهيم راه داشت و به خدمت پسرش قلج ارسلان خاقان نصرة - الدين عثمان بن ابراهيم ( آخرين سلطان سمرقند كه در سال 609 بدست سلطان محمد خوارزمشاه سلطنت او منقرض شد ) ، آنگاه كه وليعهد پدر بود مخصوص بود و مدتى سمت صاحب ديوانى انشاء آن شاهزاده را داشت « 2 » و در غالب بحثهايى كه در حضور او ترتيب مىيافت شركت مىنمود و توفيق وى درين بحث‌ها بر قربت او مىافزود « 3 » .\r\nبعد از فرار بسند عوفى خدمت ناصر الدين قباجه ( م . 625 ) از مماليك غوريه را اختيار كرد و در سال 617 ملازمت درگاه او را داشت « 4 » و ازين تاريخ تا سال 625 در دستگاه او بسر ميبرد و در همين مدت كتاب لباب الالباب را بنام وزير او عين الملك فخر الدين حسين بن شرف الملك تصنيف كرد و نيز بفرمان همين پادشاه شروع بتأليف جوامع الحكايات نمود .\r\nناصر الدين قباجه در سال 625 مغلوب سلطان شمس الدين التتمش از مماليك غوريه مؤسس سلسلهء شمسيه گرديد و خود را بسند انداخت و غرق شد و بعد از فوت او بقاياى حشم وى با اموال او به خدمت شمس الدين التتمش پيوستند و از جملهء اين گروه يكى عوفى بود كه او نيز در خدمت التتمش درآمد و على الخصوص به خدمت وزير او نظام الملك قوام الدين محمد بن ابى سعد الجنيدى اختصاص و در دهلى اقامت يافت و كتاب جوامع الحكايات را كه در عهد ناصر الدين قباجه شروع نموده بود در حدود سال 630 بنام اين وزير تمام كرد و بعد از اين تاريخ از زندگى او اطلاعى در دست نيست .\r\nآثار مشهورش عبارتست از :\r\n\r\n\r\n","description":"","footnote":"\r\n( 1 ) - لباب الالباب ج 1 ص 111 و 115 - 116\r\n( 2 ) - لباب الالباب ج 1 ص 44 - 45\r\n( 3 ) - مقدمهء جوامع الحكايات چاپ آقاى دكتر محمد معين ص 17 - 18\r\n( 4 ) - لباب الالباب ج 1 ص 115\r\n","page_name":" 1027 ","page_number":1041},
  {"content":"\r\n\r\nجوامع الحكايات و لوامع الروايات - اين كتاب مهمترين اثر عوفى و از جملهء معتبرترين كتبى است كه به زبان پارسى تأليف شده و متضمن فوائد تاريخى و ادبى است كه در كتابهاى ديگر بدست نميتوان آورد . از جوامع الحكايات نسخ متعدد در كتابخانهاى ايران و خارج از ايران موجود است . جوامع الحكايات در چهار مجلد و هر مجلد در بيست و پنج باب است . عوفى در تأليف اين كتاب از مآخذ مختلف متعدد در تاريخ و ادب و قصص و حكايات و رجال شعر و نثر استفاده كرده است كه بعضى از آنها اصلا در دست نيست . علاوه برين وى از اطلاعات كثيرى كه بر اثر سير در بلاد و ملاقات با فضلا بدست آورده بود نيز در تأليف اين كتاب فايده گرفته و بنابرين كتاب او نه تنها از جهت ادبى بلكه از ساير جهات على الخصوص تاريخ داراى اهميت فراوان و شايان توجهى است . همين اهميت سبب شده است كه جوامع الحكايات بعدها مورد استفادهء عده‌يى از مؤلفان از قبيل امين احمد رازى در هفت‌اقليم ، منهاج سراج در طبقات ناصرى ، قزوينى در عجايب المخلوقات ، هندو شاه در تجارب السلف ، حمد اللّه مستوفى در تاريخ گزيده و نزهة القلوب ، و چندين مؤلف معتبر ديگر گردد و سه ترجمه نيز بتركى از آن ترتيب يابد « 1 » .\r\nاگر از بعض موارد از ديباچهء اين كتاب كه بنابر عادت اهل زمان با انشائى آراسته و مصنوع نوشته ميشد ، بگذريم ، باقى اين كتاب را با نثرى در كمال سادگى و روانى مىيابيم ، البته كلمات و تركيبات عربى در همين انشاء ساده بوفور ديده مىشود ليكن استعمال آنها از باب نشان دادن مقام ادبى نويسنده به كار نرفته بلكه از كلمات و تركيباتى است كه در لهجهء پارسى اواخر قرن ششم و اوايل قرن هفتم نفوذ كرده و تقريبا جزو زبان شده بود . در ديباچهء مفصلى كه عوفى بر جوامع الحكايات نوشته بعد از شرح مبسوطى كه دربارهء تصرف حصن بكر كه ناصر الدين در آن پناهنده شده بود و غلبهء نظام الملك قوام الدين جنيدى وزير شمس الدين التتمش داد ، چنين آورده است « 2 » :\r\n\r\n\r\n","description":"","footnote":"\r\n( 1 ) - كشف الظنون بند 540\r\n( 2 ) - جوامع الحكايات ، چاپ آقاى دكتر محمد معين ، ج 1 ص 25 - 27\r\n","page_name":" 1028 ","page_number":1042},
  {"content":"\r\n\r\n« . . . و درين احوال مؤلف اين مجموع در آن حصار محصور بود و رهين محن نامحصور ، و از قبل ملك ناصر الدين بتأليف اين حكايات و ترتيب اين روايات مأمور . مهندس فكرت بناى اين را تمهيدى داده بود ، اما شرفات آن تشييدى نيافته بود كه ناگاه كنگرهء قصر حيات ناصرى بزلزال زوال گرفتار شد ، و اين مجموع نامرتب و اين ابواب نامهذّب بماند . تا شبى همت بر اتمام آن مقصور گشت ، و سوار فكرت در مضمار ضمير جولانى كرد ، و اقبال صاحب صاحبقران و آصف سليمان زمان ضاعف اللّه جلاله در گوش من فروخواند كه در اتمام اين كتاب فوايد بسيارست ، چه سير گذشتگان و اخبار و احوال پيشينگان سبب اعتبار و وسيلت تجربت و سرمايهء معيشت و مسلّى هموم و مفرّح هر مغموم است . اشارت اقبال آن آفتاب فلك جلال را تتبع كرده شد و جواهر حكايات و لآلى روايات پراگنده در سلك انتظام كشيده آمد و از آن عقدى ترتيب افتاد كه قلادهء جيد دولت نظام الملكى سلطان الوزرايى ، ضاعف اللّه قدره و نفذ امره ، تواند بود و بفر اقبال و شكوه دولت او تا قيام قيامت بر روى روزگار و صفحات ادوار باقى ماند ، ايزد سبحانه و تعالى مسند وزارت را كه به مكان امكان صاحب صاحبقران با مواقف خلافت پهلو مىسايد ، ازين ذات بىنظير تا وراى امكان حيات انسان خالى مگرداناد و مكاره ازين ساحت ، حق عز و جل مصروف داراد . . . »\r\nلباب الالباب - اين كتاب تذكرهء شعراى ايران تا اوايل قرن هفتم هجرى است . لباب الالباب در دو مجلد است ، مجلد اول در ذكر احوال شاعرانى كه از ميانهء ملوك و وزراء و صدور و علما برخاسته‌اند تا زمان مؤلف . مجلد دوم در ذكر طبقات شاعران ايران منسوب بدربارهاى ايرانى از عهد طاهريان تا عهد تأليف كتاب در دستگاه سلطنت ناصر الدين قباجه . عوفى درين كتاب خيلى بيشتر از جوامع الحكايات بآرايش كلام نظر داشته و دربارهء شاعرانى كه نام آنانرا آورده بتناسب القاب و نعوت و حتى مولد و منشاء آنان بايراد سجعها و جمله‌هاى مزين مرصع مبادرت كرده است و ازينروى لباب الالباب را بايد از حيث سبك نگارش در شمار آثار مصنوع فارسى درآورد .\r\nبا اين حال وقتى از مقدمهء احوال هريك از شاعران بگذريم باز شيوهء عادى و سادهء عوفى كه بر همان سياق كتاب جوامع الحكاياتست ظاهر مىشود . اهميت لباب الالباب تنها از آن‌جهت نيست كه قديمترين تذكرهء موجود از احوال شاعران پارسىگوى ايرانست ، بلكه از باب آنكه نويسنده بر اثر سير در بلاد و نواحى مختلف با بسيارى از شاعران\r\n\r\n","description":"","footnote":"","page_name":" 1029 ","page_number":1043},
  {"content":"\r\n\r\nهمعهد خود كه هنوز ديوان آنان انتشار كامل نيافته دچار حملهء مغول شدند و از بين رفتند ، آشنايى يافت و احوال و نمونهء آثار آنان را در كتاب خود حفظ نمود و بدين‌طريق دورنمايى روشن از وضع شعر پارسى مقارن حملهء مغول بما داد .\r\nمقدمهء عوفى بر لباب الالباب نمونهء بديعى است از شيوهء نثرى كه مشحون بافكار شاعرانه است كه مخصوصا در اواخر قرن ششم و اوايل قرن هفتم در نثر مصنوع رواجى يافته بود . و در پايان اين مقدمهء دل‌پذير ، عوفى علت تقسيم كلام مكتوب را بنظم و نثر بيان مىكند و آنگاه ميگويد :\r\n« . . . چون خادم دعا و ناشر ثنا محمد عوفى روى از همهء جهان گردانيده و بهمهء جهان آورده است ، يعنى حضرت رفيع و درگاه فلك پناه عرش پايگاه سلطان وزراى مشرق ، صاحب قران جهان مكارم اخلاق مدّ اللّه ظلال جلاله . و بشرف دست‌بوس او از دست هوس خلاص يافته ، خواست كه حضرت عاليه را هم از شيوهء صناعت و سرمايهء بضاعت خود خدمتى كند و تحفه‌يى آرد كه تا دامن قيامت دست بلا بدامن آن نرسد و تا آخر دور روزگار از دست تعرض شب‌روان زوال مأمون باشد ، در طبقات شعراء عجم اين مجموعه بپرداخت و عرايس ابكار افكار فضلاء هر عصر را بر خاطب كريم طبيعت وقّاد و بصيرت نقاد ملك الوزراء عرض داده و اين سكهء تمام‌عيار را به مهر مدايح حضرت كريم او برآورد و نقش طراز اين نسج وجيز مآثر اين دولت را ساخت و اين مجموعه را لباب الالباب نام نهاد . . . »\r\nترجمهء الفرج بعد الشدّة - اين كتاب را اصلا قاضى ابو على محسن بن على بن محمد بن داود التنوخى ( م . 384 ) به عربى نوشت و عوفى آن را بپارسى درآورد و درين‌باره در باب هفتم از قسم چهارم جوامع الحكايات گفت : « و قاضى محسن تنوخى كتاب الفرج بعد الشدة را تأليف كرده است اندرين معنى و آن كتابى مرغوب است و مؤلف آن كتاب را بلغت پارسى ترجمه كرده است و بيشتر حكايات درين مجموع مسطور است » .\r\nهمچنانكه عوفى خود گفته است بيشتر حكايات فرج بعد الشدة در جوامع الحكايات نقل شد . ترجمهء ديگرى از همين كتاب بعدها بدست حسين بن اسعد بن حسين دهستانى مؤيدى در نيمهء دوم قرن هفتم يعنى قريب نيم قرن بعد از ترجمهء نخستين صورت گرفته است .\r\n\r\n","description":"","footnote":"","page_name":" 1030 ","page_number":1044},
  {"content":"\r\n\r\n\r\nالمعجم « 1 »\r\nكتاب المعجم فى معايير اشعار العجم مهمترين و جامعترين و معروف‌ترين كتابى است كه در آخر اين عهد در باب علوم ادبى زبان فارسى نوشته شده است . المعجم مشتمل است بر دو قسم . قسم اول در فن عروض .\r\nقسم دوم در علم قافيه و نقد شعر . در نقد شعر بحث دربارهء محاسن شعر و صنايع مستحسنهء نظم و نثر و شرايط شعر و شاعر نيز آمده است . در ضمن تحقيق در هر مورد از موارد اين دو علم و فروع آن مؤلف اشعار و اسم بسيارى از شعرا ، و گاه قصيده و غزلى تمام ، را آورده و اين امر باعث شده است كه كتاب المعجم علاوه بر فوائد كثير خود در علوم ادبى فارسى داراى منافع بسيار در جمع‌آورى اشعار و اسامى شاعران پيش از حملهء مغول گردد . روش كار و تحرير و تنسيق مطالب در المعجم بسيار خوب و مقرون بكمال استادى و نشانهء وسعت اطلاع و احاطهء كامل مؤلف آن بر علوم مختلف ادبى پارسى و عربى است . به همين سبب المعجم بعد از تأليف مورد استفادهء كسانى قرار گرفته است كه خواسته‌اند در علوم ادبى پارسى تأليفى بجاى گذارند ، اگرچه هيچيك از آنها بكمال و اتقان و جامعيت المعجم از كار درنيامده است .\r\nمؤلف اين كتاب سودمند عديم النظير پارسى شمس الدين محمد بن قيس الرازى است . از احوال او بدبختانه اطلاعات كافى در دست نيست و آنچه از اقوال و اشارات او در المعجم برميآيد اينست كه وى از اهل رى بود و مدتى دراز از ايام حيات را در خراسان و ماوراء النهر و خوارزم گذرانيد و در حدود سال 601 تا پنج شش سال بعد از آن در بخارا بسر ميبرد و در سال 614 در مرو بود . در همين سال بود كه علاء الدين محمد خوارزمشاه به قصد فتح عراق و بغداد و قمع الناصر لدين اللّه از خوارزم به حركت آمد و از خراسان گذشت و چون آوازهء حملهء مغول از همان اوقات در افواه منتشر بود ، شمس قيس مانند ديگر رجال و بزرگان مشرق از خراسان هجرت كرد و در ركاب سلطان بعراق آمد و چند سال در بلاد عراق بسر برد و در سال 617 نيز كه سلطان محمد خوارزمشاه از برابر لشكريان سبتاى نوين و يمه نوين ميگريخت ، او يكى از ملازمان ركاب سلطان\r\n\r\n\r\n","description":"","footnote":"\r\n( 1 ) - رجوع شود بمقدمهء كتاب المعجم بقلم مرحوم مغفور ميرزا محمد خان قزوينى .\r\n","page_name":" 1031 ","page_number":1045},
  {"content":"\r\n\r\nفرارى بوده است ، و در جنگى كه بين سلطان و لشكريان مغول در پاى قلعهء فرّزين بين اصفهان و همدان رخ داده بود ، او نيز حضور داشت و مسودات كتاب المعجم با ساير كتب نفيس كه همراه داشت ضايع شد .\r\nشمس قيس بعد از گسيخته شدن شيرازهء كار خوارزمشاه در حدود سال 623 از عراق بفارس هجرت كرد و به خدمت اتابك سعد بن زنگى ( 599 - 628 ) پيوست . اتابك او را بحرمت پذيرفت و پس از اندك زمانى از جملهء ندماى خاص خويشش گردانيد و او تا پنج سال يعنى تا آخر عمر اتابك در همين حالت بود . بعد از وفات اتابك در 628 و جلوس پسرش اتابك ابو بكر باز شمس قيس همان رتبت و مكانت را داشت .\r\nتأليف المعجم چنان كه مصنف در ديباچهء آن آورده در سال 614 به خواهش يكى از فضلا در خراسان آغاز شد ليكن بعد بر اثر مهاجرت از خراسان و سرگردانى در بلاد اين كار ناتمام ماند و حتى چنان كه گفته‌ايم در 617 قسمتى از يادداشتهاى وى در پاى قلعهء فرّزين پراگنده شد و بعد از چندى يكى از دهقانان قسمتى را كه بدست آورده بود بوى داد و او بعد از آنكه بفارس رفت و در ظل عنايت اتابك سعد بن زنگى و پسرش ابو بكر درآمد كتاب خود را در حدود سال 630 نوشت . اصل كتاب المعجم به عربى در بارهء عروض و قافيهء عربى و پارسى بوده و به زبان عربى نوشته شده بود ليكن شمس قيس در سال 630 به خواهش فضلاى پارس از آن كتاب مطول آنچه را به زبان پارسى و اشعار درى و فهلويات مربوط بود انتخاب كرد و كتاب كوتاه‌ترى به زبان پارسى نوشت كه همين « المعجم فى معايير اشعار العجم » است . و ظاهرا آنچه را مربوط به اشعار عربى بود در كتابى ديگر بنام المعرب فى معايير اشعار العرب تنظيم كرد .\r\nوى علاوه برين دو كتاب كتب ديگرى نيز داشت مانند « الكافى فى العروضين و القوافى » كه گويا همانست كه به دو قسمت شد و يكى از آن دو قسمت المعجم فارسى است - ديگر كتاب حدائق المعجم كه مفتى محمد سعد اللّه مرادآبادى از آن در كتاب ميزان الافكار فى شرح معيار الاشعار بسيار نقل كرده و غياث الدين بن جمال الدين صاحب غياث اللغات\r\n\r\n","description":"","footnote":"","page_name":" 1032 ","page_number":1046},
  {"content":"\r\n\r\nدر فصل عروض آن را جزو مآخذ خود ياد كرده است .\r\nكتاب المعجم يك بار در سال 1909 با مقدمه و حواشى مرحوم ميرزا محمد خان قزوينى و بسعى و اهتمام ادوارد برون انگليسى طبع شد و سپس آقاى مدرس رضوى استاد دانشگاه تهران با مقابلهء آن با نسخ جديد دوبار ديگر بسال 1314 و 1335 آن را بطبع رسانيده است .\r\n\r\nتبصرة العوام « 1 »\r\nكتاب تبصرة العوام فى معرفة مقالات الانام از كتب مشهور فارسى در ذكر ملل و نحل است كه بدست يكى از علماى شيعهء اماميه در حدود اوايل قرن هفتم تأليف شده است . دربارهء مؤلف و زمان تأليف آن اطلاع صحيح دقيقى در دست نيست . بعضى و از جمله عبد اللّه افندى مؤلف رياض العلما آن را بشيخ ابو الفتوح رازى صاحب تفسير روض الجنان نسبت داده و برخى مؤلف آن را باشتباه سيد شريف علم الهدى ابو القاسم على بن حسين مرتضى ( م . 436 ) دانسته‌اند و اين هر دو قول به علت آنكه مسلما تأليف كتاب در پايان قرن ششم يا آغاز قرن هفتم انجام گرفته ، باطل است . صاحب روضات الجنات كتاب تبصرة العوام را تأليف سيد مرتضى بن الداعى بن القاسم الحسنى الرازى ملقب به صفى الدين ميداند و نام كتاب او را « تبصرة العوام فى تفضيل مذاهب الملتين » مىآورد « 2 » و اين قول مشهورترين اقوالى است كه فعلا دربارهء مؤلف كتاب متداول است و تنها اشكال آن در اينست كه مؤلف تبصرة العوام بنابر تصريح خود مجالس امام فخر رازى ( م . 606 ) را در جامع خوارزم ديده و اين امر ناگزير مربوطست بپايان قرن ششم و بنابرين صفى الدين مرتضى بن داعى كه صاحب روضات بنقل قول از صاحب كتاب الامل ( يعنى شيخ منتجب الدين كه كمى بعد از سال 585 وفات يافته ) او را استاد منتجب الدين دانسته است ، نميتواند مؤلف اين كتاب بوده باشد .\r\n« ريو » « 3 » در فهرست نسخ فارسى موزهء بريتانيا اين كتاب را تأليف « سيد مرتضى\r\n\r\n\r\n","description":"","footnote":"\r\n( 1 ) - رجوع شود بمقدمهء مرحوم عباس اقبال آشتيانى بر تبصرة العوام ، تهران 1313\r\n( 2 ) - روضات الجنات چاپ 1367 قمرى ص 637\r\n( 3 ) -  Rieu \r\n","page_name":" 1033 ","page_number":1047},
  {"content":"\r\n\r\nعلم الهدى » ميداند كه در نيمهء اول قرن هفتم ميزيسته و غير از سيد شريف مرتضى علم الهدى ( 355 - 436 ) « 1 » بوده است و در اواسط قرن هفتم در خراسان زندگى مىكرده است اما اطلاعى در كتب رجال شيعه ازو مذكور نيست . در چند نسخهء چاپى كتاب تبصرة - العوام هم غير از نسخه‌يى كه مرحوم عباس اقبال آشتيانى بسال 1313 طبع كرده‌اند همه‌جا مؤلف در ديباچهء كتاب خود را « سيد مرتضى الملقب بعلم الهدى » ناميده است .\r\nكتاب تبصرة العوام در بيست و شش باب است در ذكر مقالات فرق خارج از اسلام و اسلامى . در ضمن مقالات فرق اسلامى مقالات فرق صوفيه و بعضى از مشايخ صوفيه هم ذكر شده است . از باب نوزدهم كتاب ببعد وقف بر مقالات شيعه و مدافعاتى ازين فرقه و ذكر فضائحى از بنى اميه و مسائلى از مذهب اماميه است .\r\nنويسندهء كتاب چنان كه از مطالب او برميآيد از حيث اطلاعات تاريخى ضعيف بوده و اطلاعات او بيشتر جنبهء اخبارى و مذهبى داشته است . به همين سبب ضمن تحقيق در مقالات فرق مختلف چنان كه در بيشتر كتب ملل و نحل اسلامى ملاحظه مىكنيم نتوانسته است از تعصب بر كنار بماند و از آراء و اهواء مخالفين غالبا آنچه را كه به كار ذكر فضايح آنان بيايد بيشتر نقل كرده و از ذكر قسمتهاى ديگر غفلت نموده است .\r\nوى در مقدمهء كتاب بعد از ستايش خداى و درود بر پيغامبر و ائمهء اثنى عشر ، دربارهء علت تأليف كتاب خود چنين گفته است : « بدان كه مدت مديدست كه جماعتى از سادات عظام و علما و غيرهم ازين ضعيف سيد مرتضى الملقب بعلم الهدى ( يا بنابر يكى از نسخ :\r\nمرتضى بن داعى الحسنى ) التماس مىكردند كه مختصرى از عقايد اصحاب مقالات و اديان و ملل بپارسى جمع كن از كتب علماى اين صنعت و مشايخ اين فن . عوايق روزگار مانع آن بود . چون وعده دادن از حد بگذشت و اشتياق ايشان هر روز زيادت بود ، لازم شد شروع كردن و به قدر وسع بعضى از مذاهب و اعتقاد هر قومى ياد كردن بر وجه اختصار تا جماعتى كه بمطالعهء آن مشغول شوند از تطويل آن ملول و متحير نشوند و عقيده‌هاى صحيح از فاسد بدانند و جامع و كامل از بارىتعالى ثواب جزيل و عطاى جميل يابند و اين كتاب را تبصرة العوام فى معرفة مقالات الانام نام نهاده شد و بر بيست و شش باب مرتب ساخته . . . »\r\n\r\n\r\n","description":"","footnote":"\r\n( 1 ) - تاريخ ادبيات بروكلمن چاپ ليدن 1943 ج 1 ص 510 - 512\r\n","page_name":" 1034 ","page_number":1048},
  {"content":"\r\n\r\n* * * در ذيل اين مقال اشاره به چند نكته لازم است :\r\nنخست آنكه قصد من در اينجا ذكر همهء كتب و آثار منثورى نبوده است كه از اواسط قرن پنجم تا اوايل قرن هفتم به زبان پارسى پديد آمده بلكه خواستم عده‌يى از مشهورترين آنها را مذكور دارم و كتب متعدد ديگرى باقيست كه فعلا فرصت ذكر آنها براى من نيست و از آنها نسخى در كتابخانهاى ايران و تركيه و بلاد اروپا باقيست و اگر ميخواستم همهء آنها و آنچه را كه مذكور داشته‌ام يك جا گرد آورم ، اين مجلد كه خود بتفصيل گراييده است بسيار مفصلتر ازين ميشد .\r\nديگر آنكه بعضى از نويسندگان پارسى اواخر اين عهد يا تربيت‌يافتگان روزگاران اخير اين دوره كه اوان حملهء خونخواران مغول و تتار مىشود ، تا اواسط قرن هفتم زيسته‌اند ، مانند عزيز الدين نسفى و نجم الدين رازى و سعد الدين حموى كه ذكر آنان در قرن هفتم ، اوليتر مينمايد ، زيرا با آنكه هيچيك از آنان در دورهء غارتگران مغولستان تربيت نيافته‌اند ، با اينحال عادت بر آن جارى شده است كه آنانرا بعهد آن ديوخويان مردم اوبار منسوب دارند . بنابرين وقتى تحقيق من در قرن هفتم آغاز شود طبعا آن كسانى را كه از اوايل قرن هفتم باقى مانده و تا اواسط آن قرن زيسته‌اند ، در شمار بزرگان آن دوره مذكور خواهم داشت .\r\nمطلب ديگر آنكه ، در ذكر كتب يا نويسندگان مذكور در صحايف مقدم قصد من آن نبوده است كه بتفصيل در احوال و آثار آنان مطالعه كنم زيرا درين صورت مثنوى بهفتاد من كاغذ برميآمد . نظر من آن بود كه اشارهء اجمالى به آن آثار يا بنويسندگان آنها بشود و برخى از آثار موجود نويسندگانى كه مورد بحث قرار ميگيرند مذكور افتد تا طالبان را رهنما و رهنمونى باشد و اگر خواستند مطالعه‌يى جدى در نثر اين دوره كنند مقدمه‌يى ذهنى برايشان حاصل شده باشد .\r\nاتفاقا نظير همين روش هم در ذكر احوال شاعران ، در كار بوده است يعنى آنجا هم بذكر عده‌يى از مشهورترين شاعران زمان و رؤس مطالب در بيان احوال و\r\n\r\n","description":"","footnote":"","page_name":" 1035 ","page_number":1049},
  {"content":"\r\n\r\nآثار آنان نظر داشته‌ام و پيداست در كتابى كه احوال و آثار گروهى بزرگ مورد مطالعه قرار گيرد ، بايد حد سخن را دربارهء هريك نگاه داشت و از تطويل كلام تا آنجا كه ممكن است برحذر بود .\r\nنكتهء مهم ديگرى كه ذكر آن در اينجا لازمست تنوع موضوعات و مطالب در نثر پارسى دورهء مورد مطالعهء ماست . چنان كه با مطالعه در آثار بعضى از نويسندگان اين عهد ملاحظه كرده‌ايم نثر در منظورهاى مختلف به كار رفت و خيلى بيشتر از دورهء مقدم كتب علمى به زبان پارسى نگاشته شد . علت اساسى اين امر آنست كه درين عهد اولا ايران از بغداد تقريبا از لحاظ سياسى مجزا بود ؛ و ثانيا زبان عربى چنان كه غالب مترجمان و نويسندگان كتب گفته‌اند و ما در عبارات منقول از آنان در صحايف پيشين از همين كتاب ملاحظه كرده‌ايم ، درين دوره ميان عامه متروك ميشد و با وجود توسعهء مدارس و فزونى عدد آنها و تدريس ادب عربى در همهء آنها ، باز توجه مردم و امرا و علما بكتب پارسى و عدم تمايل آنان بكتب عربى بيش‌ازپيش فزونى مىگرفت ، و به همين سبب است كه ملاحظه مىكنيم در فنون مختلف مانند تفسير و فقه و ملل و نحل و طب و رياضيات و نجوم و فلسفه و لغت و جز آنها كتبى به زبان پارسى درين دوره تأليف شده است .\r\nخلاف دورهء پيشين كه كتب تاريخ عادة به زبان عربى تأليف ميشده درين عهد بيشتر آنها به زبان پارسى است و اين امر هم نشانه‌ييست از توجه امرا و رجال و عامه بكتب پارسى و عدم اقبال آنان بكتب عربى . تواريخى كه درين دوره تأليف شده اعم است از تواريخ مربوط بسلسله‌هاى سلاطين يا تواريخ محلى و تواريخ عمومى ايران ، ليكن تاريخ‌نويسى فارسى درين دوره فى الحقيقة مقدمه‌ييست براى تكامل آن در قرن هفتم چنان كه در مجلد بعد بيايد .\r\nترجمهء كتب از عربى بپارسى نيز درين دوره مانند دورهء پيشين و حتى بيشتر از آن عهد رائج بوده است و اين نيز نتيجهء مستقيم توجه بتأليف پارسى است چنان كه در سطور پيشين گفته‌ايم .\r\n\r\n","description":"","footnote":"","page_name":" 1036 ","page_number":1050},
  {"content":"\r\n\r\n\r\n4 - تازىگويان ايران از ميانهء قرن پنجم تا اوايل قرن هفتم\r\nبا توجه عظيمى كه درين دوره بتأليف كتب به زبان پارسى شده بود ، باز هم عدد مؤلفان پارسىنژاد به زبان عربى و شعر و نثر آن ، زياد است . بسيارى از كسانى كه تاكنون نام آنان را در عداد علماء و نويسندگان ذكر كرده‌ايم ، داراى آثار متعدد به زبان عربى بوده‌اند ، و بسى ديگر از بزرگان دانشمندان درين دوره وجود داشته‌اند كه تأليفات آنان بتازى مشهور و در شمار آثار معتبر ادب عربى است و شمارش آن‌همه نويسنده و شاعر را كتابى خاص مىبايد .\r\nدر فصول مقدم ، على الخصوص آنجا كه سخن از علوم مختلف ميرفت ، بسيارى ازين نويسندگان و مؤلفان را ذكر كرده و دربارهء بعضى از آنان نيز بتفصيل سخن گفته‌ايم و ديگر اعادهء ذكر آنان را لازم نمىدانيم . برخى ديگر از بلغاء پارسىزبان هم مانند غزالى و رشيد الدين وطواط از نويسندگان بزرگ عربى محسوب ميشوند و چون ذكر آنان گذشته است تكرار آن زائد به نظر ميرسد . پس در اينجا بذكر بعضى از ادبا و شعرا و نويسندگان كه پيش ازين نامشان نيامده است بسنده مىكنيم . از آنجمله‌اند :\r\n\r\nالباخرزى\r\n، ابو القاسم على بن الحسن بن ابى الطيب « 1 » از شاعران و نويسندگان بزرگ پارسىگوى و تازيگوى ايران در قرن پنجم است . وى نخست شاگرد شيخ ابى محمد جوينى والد امام الحرمين جوينى بود و با تبحر در علم دين به زودى از آن منصرف شد و بعلوم ادبى پرداخت و در شعر و كتابت عربى و پارسى شهرت حاصل كرد . عوفى ميگويد كه باخرزى در جوانى كاتب سلطان ركن الدين طغرل سلجوقى بود ليكن انزوا اختيار كرد و دست از كار بكشيد و « روز و شب با حريفان اهل و ظريفان بافضل بمعاقرت عقار و معاشقت دلدار مشغول شد . . . » و قتل او هم در يكى از همين مجالس انس بر دست\r\n\r\n\r\n","description":"","footnote":"\r\n( 1 ) - وفيات الاعيان ، مصر ، ج 1 ص 512 ؛ لباب الالباب ج 1 ص 68\r\n","page_name":" 1037 ","page_number":1051},
  {"content":"\r\n\r\nتركى بسال 467 ( بقول ابن خلكان ) يا 468 ( بقول عوفى ) اتفاق افتاد .\r\nديوان عربى باخرزى هم از روزگاران قديم شهرت بسيار يافت . اثر مشهور او كتاب معتبر و معروف دمية القصر و عصرة اهل العصر است كه از جملهء مشهورترين كتب در ذكر احوال و آثار ادباى تازىگويست و بمنزلهء ذيلى است بر يتيمة الدهر ثعالبى و همين كتاب است كه على بن زيد البيهقى كتاب وشاح الدمية را بعنوان ذيل آن تأليف كرد . عوفى مجموعه‌يى از رباعيات پارسى او را بنام « طرب‌نامه » ذكر كرده و چند رباعى از آن در لباب الالباب آورده است . از آنهاست :\r\n پيرامن روز قيرگون شب دارد * زير دو شكر سى و دو كوكب دارد\r\nبر سرخ‌گل از غاليه عقرب دارد * و از نوش دو ترياك مجرب دارد \r\n* *\r\n بر گردن خويش بسته‌اى عقد گهر * و از گوش بياويخته‌اى حلقهء زر\r\nگويى غم عشق جلوه كرد اى دلبر * ز اشك و رخ من به گردن و گوش تو بر \r\n\r\nخطيب تبريزى\r\n، ابو زكريا يحيى بن على بن محمد تبريزى معروف بخطيب از جملهء كبار علماء ادب و از ائمهء لغت در قرن پنجم است . وى شاگرد ابى العلاء معرى و ابو القاسم الرقّى و ابو محمد دهّان لغوى و استاد ابو بكر احمد بن على صاحب تاريخ بغداد و ابو منصور جواليقى و غيره بوده است . مهمترين اثر او شرح حماسهء ابى تمام و شرح ديوان متنبى و شرح ديوان ابى العلاء معرى موسوم به سقط الزند و شرح معلقات سبع است و علاوه‌برين كتب ديگر نيز در نحو و علوم ديگر ادبى تأليف كرده ، و اشعارى هم به عربى دارد . ولادتش بسال 421 و وفاتش بسال 502 اتفاق افتاده است « 1 » .\r\nطغرائى فخر الكتاب المنشى الاستاذ ابو اسمعيل حسين بن على بن محمد اصفهانى مشهور به طغرائى از استادان بزرگ شعر و ادب عربى بوده و در نظم و نثر اين زبان بر اهل زمان برترى داشته است . وى وزير مسعود بن محمد بن ملكشاه از سلاجقهء عراق بود . در جنگى كه ميان آن سلطان و برادرش سلطان محمود بن محمد نزديك همدان\r\n\r\n\r\n","description":"","footnote":"\r\n( 1 ) - وفيات الاعيان ج 2 ص 345 - 349\r\n","page_name":" 1038 ","page_number":1052},
  {"content":"\r\n\r\nرخ داده بود مسعود شكست يافت و اولين كسى از رجال دستگاه او كه بدست عمال محمود افتاد طغرائى بود و او را بتهمت الحاد بقتل آوردند . تاريخ قتل او را سال 515 و 513 و 514 و 518 نوشته‌اند « 1 » . اشعار طغرائى خاصه لامية العجم او مشهور است كه بدين بيت آغاز مىشود :\r\n اصالة الرأى صانتنى عن الخطل * و حلية الفضل زانتنى لدى العطل \r\n\r\nانوشروان بن خالد\r\n. وى از كبار نويسندگان و مؤلفان قرن ششم و از مشاهير وزراء سلاجقه است . ولادت او بسال 459 در كاشان اتفاق افتاد و در سال 517 بوزارت محمود بن محمد بن ملكشاه رسيد و با او ببغداد رفت و در آنجا سكونت اختيار كرد و بعد از چندى در آخر سال 526 وزارت المسترشد عباسى يافت و بسال 528 ازين مقام معزول شد و همچنان در بغداد بماند تا در سال 532 بدرود حيات گفت . وى روزگار خود را بيشتر در آميزش با علما و ادبا ميگذراند و كتابخانه‌يى در كاشان ترتيب داده بود كه تا سال 674 باقى بود « 2 » . ابو محمد قاسم بن على حريرى بصرى مقامات خود را بنام و بتشويق و تحريض همين وزير نوشته است . انوشروان كتابى در تاريخ سلاجقه دارد كه بطبع رسيده است .\r\nاز جملهء تواريخ ديگر آل سلجوق كه چندى بعد از كتاب انوشروان بن خالد تأليف شده و از منشآت مصنوع و مزين عربيست ، كتاب تاريخ دولة آل سلجوق تأليف امام عماد الدين محمد بن محمد بن حامد الاصفهانى است كه خود اختصارى است از تاريخ الفتح بن على بن محمد البندارى الاصفهانى صاحب ترجمهء عربى شاهنامه . كتاب تاريخ دولة آل سلجوق بسال 620 تلخيص و تأليف شده است .\r\n\r\nالابيوردى\r\n، ابو المظفر محمد بن ابى العباس احمد بن محمد الابيوردى شاعر مشهور و اديب بزرگ تازيگوى قرن ششم است كه اصلا از اولاد معاوية الاصغر از اعقاب ابى سفيان بوده و به همين سبب به « المعاوى » نيز شهرت داشته و سمعانى نام او را\r\n\r\n\r\n","description":"","footnote":"\r\n( 1 ) - وفيات الاعيان ج 1 ص 225 - 228\r\n( 2 ) - تجارب السلف ص 301\r\n","page_name":" 1039 ","page_number":1053},
  {"content":"\r\n\r\nذيل عنوان المعاوى در الانساب آورده است . وى علاوه بر اشعار مشهور و رائج خود كتابى در تاريخ ابيورد و مصنفاتى در لغت و ادب داشته است . وفاتش در سال 557 در اصفهان اتفاق افتاد « 1 » .\r\nپايان\r\nتهران . سوم شهريورماه 1336 شمسى\r\nذبيح اللّه صفا\r\n\r\n\r\n","description":"","footnote":"\r\n( 1 ) - وفيات الاعيان ج 2 ص 17 - 19\r\n","page_name":" 1040 ","page_number":1054},
  {"content":"\r\n\r\n\r\nفهرست عام اعلام تاريخى و جغرافيايى و اماكن و اسامى كتب و فرق و اقوام\r\n\r\n","description":"","footnote":"","page_name":" 1041 ","page_number":1055},
  {"content":"\r\n . \r\n","description":"","footnote":"","page_name":" 1042 ","page_number":1056},
  {"content":"\r\n\r\n\r\nفهرست اعلام تاريخى « * »\r\nآ آتش ( احمد ) : 324 ، 435 ، 918\r\nآدم ( ع ) : 415\r\nآدم بن اسد الهروى : 240\r\nآذر ( لطفعلى بيگ ) : 387 ، 470 ، 489 ، 610 ، 611 ، 615 ، 659 ، 708 ، 731 740 ، 743 ، 774 ، 795 ، 809 ، 828 846\r\nآذربرزين : 364 ، 365\r\nآذرى ( حكيم ) 364\r\nآفاق : 799\r\nآقا محمد : 259\r\nآقسنقر : 23 ، 44 ، 74\r\nآلتونتاش : 29\r\nآمونيوس ساكاس : 298 ، 299\r\nآنكتيل دوپرون : 478\r\nالف اباقا خان : 29 ، 664\r\nابراهيم غزنوى ( سلطان ابراهيم بن مسعود ) :\r\n4 ، 51 ، 399 ، 400 ، 406 ، 470 ، 477 484 ، 686 ، 487 ، 501 ، 553 ، 564 890\r\nابراهيم بن اسحق عطار كدكنى : 861\r\nابراهيم بن وهسودان : 44\r\nابراهيم ينال : 18 ، 38 ، 104 ، 164 ، 165 204 ، 229\r\nابرقلس  ( Proclus )  : 299\r\nابقراط : 281 ، 309\r\nابليس : 107 ، 415\r\nابن ابى سعيد احمد بن محمد بن محمود الميبدى :\r\nرجوع شود به رشيد الدين ابو الفضل بن - ابى الصادق .\r\nابن الاثير ابو الحسن ( عز الدين على بن محمد ) : 5 ، 83 ، 90 ، 92 ، 103 ، 168 213 ، 275 ، 310 ، 319 ، 539 ، 752 932 ، 957\r\nابن الاثير : ( ابو السعادات مجد الدين مبارك ) : 261 ، 319\r\nابن ادريس حلّى 258\r\nابن اسفنديار : 631 ، 898 ، 899 ، 961 1003 ، 1017 - 1019\r\n\r\n\r\n","description":"","footnote":"\r\n( * ) شماره‌هايى كه با حروف سياه نشان داده شده موارديست كه شرح احوال كسى در بين صحايف آمده است .\r\n","page_name":" 1043 ","page_number":1057},
  {"content":"\r\n\r\nابن اعثم الكوفى : رجوع شود به ابو محمد احمد بن اعثم الكوفى\r\nابن باجه : 308\r\nابن بطوطه : 237\r\nابن البلخى : 926 - 928\r\nابن بىبى : 23\r\nابن جبير اندلسى : 236 ، 292\r\nابن الجوزى : 276 ، 277 ، 280 و رجوع شود به ابو الفرج ابن الجوزى\r\nابن حاجب مالكى : 263\r\nابن حزم اندلسى : 196 ، 197 ، 258\r\nابن حوقل : 81 ، 85 ، 92\r\nابن خلكان : 321 ، 1038\r\nابن الخوئى : 255\r\nابن داعى رازى : رجوع شود به سيد مرتضى ابن داعى\r\nابن دهّان : 320\r\nابن رشد ( ابو الوليد محمد بن احمد بن رشد قرطبى ) : 282 ، 308\r\nابن سينا : 140 ، 269 ، 27 ، 273 ، 275 276 ، 277 ، 278 ، 279 ، 280 ، 281 282 ، 283 ، 284 ، 285 ، 286 ، 287 288 ، 292 ، 293 ، 294 ، 295 ، 296 298 ، 306 ، 308 ، 314 ، 315 ، 326 523 ، 524 ، 657 ، 658 ، 916 ، 927 972 ، 994 ، 996 ، 997\r\nابن شهرآشوب : 258 ، 964\r\nابن صباغ : 237 ، 238\r\nابن الصلاح شهرزورى : رجوع شود به تقى الدين عثمان بن عبد الرحمن .\r\nابن طفيل ( ابو بكر محمد بن عبد الملك ) : 308\r\nابن عباس : 184\r\nابن العميد : 853\r\nابن غيلان دمشقى ( فريد غيلانى ) : 278 279 ، 280 ، 286 ، 287 ، 294\r\nابن فندق : رجوع شود به ابو الحسن بيهقى .\r\nابن فوطى : 239 ، 247\r\nابن قتيبه : 803\r\nابن القصاب ( ابو عبد اللّه محمد بن على ) 211\r\nابن كوشك : 293\r\nابن ماجه : 261\r\nابن المرخم : 285\r\nابن مستوفى : رجوع شود به ابو البركات مبارك\r\nابن مطلب : 186\r\nابن المقفع : 935 ، 980 ، 1019\r\nابن المنور : رجوع شود به محمد بن منور\r\nابن نباته : 803\r\nابن النديم : 435 ، 803 ، 1001\r\nابن هيثم : 310\r\nابو ابراهيم مستملى بخارى : 227\r\nابو احمد احمد النهرجورى العروضى : 275\r\nابو احمد كمال منيعى : 64\r\nابو اسحق اسفراينى : 234\r\nابو اسحق شيرازى : 237 ، 238 ، 264\r\nابو اسحق الفقاعى : 138\r\nابو اسحق فيروزآبادى : 140 : 141\r\nابو اسمعيل ابو عبد اللّه بن ابى منصور محمد - الانصارى : رجوع شود به عبد اللّه انصارى\r\nابو اسمعيل حسين بن على : رجوع شود به طغرائى\r\nابو امامه صدى بن عجلان باهلى : رجوع شود به صدى بن عجلان باهلى\r\nابو ايوب الانصارى : 156 ، 198 ، 911\r\nابو البركات هبة اللّه بغدادى : 316 ، 284 295 ، 296\r\n\r\n","description":"","footnote":"","page_name":" 1044 ","page_number":1058},
  {"content":"\r\n\r\nابو البركات مبارك بن احمد بن مبارك اربلى ( ابن مستوفى ) : 925\r\nابو البقاء عبد اللّه بن حسين عكبرى : 260\r\nابو بكر احمد بن الحسين البيهقى : رجوع شود به ابو بكر بيهقى\r\nابو بكر احمد بن على الخطيب البغدادى :\r\nرجوع شود به ابو بكر البغدادى\r\nابو بكر البغدادى : 261\r\nابو بكر بيهقى : 255 ، 261\r\nابو بكر جوهرى : 53\r\nابو بكر خوارزمى : 67\r\nابو بكر زين الدين اسمعيل وراق هروى :\r\nرجوع شود به ازرقى هروى\r\nابو بكر سعد بن زنگى : رجوع شود به سعد بن زنگى\r\nابو بكر الصديق : 146 ، 156 ، 162 ، 183 188 ، 198 ، 199 ، 270 ، 632 ، 1019\r\nابو بكر الطوسى : 138\r\nابو بكر بن عبد اللّه نساج طوسى : 219\r\nابو بكر عتيق بن محمد الهروى السورآبادى :\r\n902\r\nابو بكر قتلغ اينانج : 25\r\nابو بكر محمد بن احمد بن ابى بشر الخرقى - المروزى : 309\r\nابو بكر محمد بن ثابت : 60\r\nابو بكر محمد بن جعفر نرشخى : 977 - 978\r\nابو بكر بن محمد جهان‌پهلوان : 346\r\nابو بكر بن محمد بن على روحانى سمرقندى :\r\nرجوع شود به روحانى\r\nابو بكر نساج : 932\r\nابو تراب دوريستى : 185\r\nابو تمام طائى : 1038\r\nابو تميم معدّ بن الطاهر ابو الحسن على :\r\n163\r\nابو الجارود : 162\r\nابو جعفر : 29 ، 38 ، 245 ، 275 ، 295 ، 284\r\nابو جعفر احمد بن على بن محمد المقرى البيهقى :\r\n320\r\nابو الجناب نجم الدين احمد بن عمر الخيوقى :\r\nرجوع شود به نجم الدين احمد بن عمر - الخيوقى .\r\nابو جعفر الخازن : 310 ، 311\r\nابو جعفر طوسى : رجوع شود به شيخ طوسى ابو جعفر محمد بن حسن طوسى : رجوع شود به شيخ طوسى\r\nابو جعفر محمد بن على بن شهرآشوب : رجوع شود به ابن شهرآشوب\r\nابو جعفر منصور عباسى : 44\r\nابو حاتم اسفزارى 310 ، 313 ، 967 - 969\r\nابو الحارث البساسيرى 138 ، 164 ، 165 202 ، 203 ، 204\r\nابو الحرث سنجر بن ملكشاه : رجوع شود به سنجر\r\nابو حامد احمد بن محمد رادكانى : 921\r\nابو حامد غزالى : رجوع شود به غزالى ابو حرب 38\r\nابو الحسن بن محمد اليزدادى : 1018\r\nابو الحسن بيهقى : رجوع شود به بيهقى ( ابو الحسن )\r\nابو الحسن حسام الدين على بن فخر الدين مسعود : 961 ، 962\r\nابو الحسن بن حمويه : 297\r\nابو الحسن خرقانى : 219 ، 911\r\n\r\n","description":"","footnote":"","page_name":" 1045 ","page_number":1059},
  {"content":"\r\n\r\nابو الحسن رزين بن معاويه : 261\r\nابو الحسن سرخسى البهرامى : 347\r\nابو الحسن بن سليمان : 387\r\nابو الحسن شمس الملك نصر بن طمغاج خان ابراهيم بن نصر : رجوع شود به نصر بن ابراهيم\r\nابو الحسن عمرانى : رجوع شود به مجد الدين ابو الحسن\r\nابو الحسن ضرير قهندزى 260\r\nابو الحسن طلحه : رجوع شود به : شهاب - الدين ابو الحسن طلحه\r\nابو الحسن على : 63 ، 904\r\nابو الحسن على بن ابى بكر مرغينانى : 263\r\nابو الحسن على بن احمد مدينى : 269\r\nابو الحسن على بن احمد واحدى متوى نيشابورى : 260\r\nابو الحسن على بن زيد بيهقى : 66 ، 240 241 ، 278 ، 311 ، 321 ، 524 ، 586 590 ، 191 ، 331 ، 993 - 996\r\nابو الحسن على بن عثمان جلابى هجويرى :\r\n892 - 893\r\nابو الحسن على بن عمر : 239\r\nابو الحسن على بن محمد عمرانى : 62 ، 135 659 ، 664\r\nابو الحسن على بن محمد كياهراسى طبرى :\r\n255\r\nابو الحسن على لشكرى : 443\r\nابو الحسن فراهانى : 667\r\nابو الحسن محمد بن ابى منصور ( السيد الزاهد ) :\r\n66\r\nابو الحسن محمد بن احمد بن جبير : رجوع شود به ابن جبير\r\nابو الحسن محمد بن اسمعيل لامعى : رجوع شود به لامعى\r\nابو الحسن مسلم بن حجاج نيشابورى : 261\r\nابو الحسن نظام الدين ( نجم الدين ) احمد بن عمر بن على سمرقندى : رجوع شود به نظامى عروضى\r\nابو حفص عمر سهروردى : رجوع شود به سهروردى\r\nابو حفص نسوى : رجوع شود به نجم الدين ابو حنيفة النعمان : 140 ، 141 ، 142 ، 145 150 ، 195 ، 357\r\nابو حنيفه اسكافى : 143 ، 398 - 403 ، 564 ، 588\r\nابو داود : 261\r\nابو دلف : 405 ، 406 ، 423\r\nابو ذر : 156 ، 198\r\nابو رجا : 962\r\nابو الرشيد عبد الجليل ( نصير الدين ) : رجوع شود به عبد الجليل رازى\r\nابو روح لطف اللّه 979 - 981\r\nابو ريحان بيرونى 273 ، 326 ، 360\r\nابو زكريا يحيى بن على شيبانى : رجوع شود به خطيب تبريزى\r\nابو السعادات جزرى : رجوع شود به ابن - الاثير ابو السعادات\r\nابو سعد ( ابو سعيد ) محمد بن محمد الغانمى : 296 ، 972 - 973\r\nابو سعد ورامينى : 65\r\nابو سعد هروى : 628\r\nابو سعد هندوى : 188\r\nابو سعيد ابو الخير : 103 ، 142 ، 218 ، 219 229 ، 449 ، 657 ، 881 ، 882 ، 883 886 ، 904 ، 911 ، 978 ، 979 ، 980 981 ، 982 ، 983\r\nابو سعيد احمد بن محمد نيشابورى : 236\r\n\r\n","description":"","footnote":"","page_name":" 1046 ","page_number":1060},
  {"content":"\r\n\r\nابو سعيد اسمعيل بن على بن المثنى استرابادى :\r\n234\r\nابو سعيد جرّه : 527\r\nابو سعيد شرف ابن مؤيد بن ابو الفتح بغدادى خوارزمى : رجوع شود به مجد الدين بغدادى\r\nابو سعيد عبد الرحمن بن محمد نيشابورى :\r\n238\r\nابو سعيد غانمى : رجوع شود به ابو سعد غانمى\r\nابو سعيد فضل اللّه بن ابى الخير ميهنى : رجوع شود به ابو سعيد ابى الخير\r\nابو سعيد وزان : 150\r\nابو سفيان : 1039\r\nابو سليمان جغرى بيگ داود بن ميكائيل :\r\n446 و رجوع شود به جغرى بيك\r\nابو سليمان محمد بن طاهر بن بهرام السجستانى المنطقى : 312 ، 993\r\nابو السوّار بن منوچهر : 45\r\nابو السوّار شاوور بن فضلون : 45 ، 898\r\nابو سهل حمدونى : 87\r\nابو شجاع حبشى : 511\r\nابو شجاع قلج ارسلان بن مسعود : 998 ، 999\r\nابو شجاع منوچهر بن شاوور : 406\r\nابو طالب بابويه : 185\r\nابو طالب شيعى مناقبى : 193\r\nابو طالب طغرل بيك بن ميكائيل بن سلجوق :\r\nرجوع شود به طغرل بيك بن ميكائيل سلجوقى\r\nابو طالب كيايزدى : 148\r\nابو طالب نعمه : 35 ، 351\r\nابو طاهر ابراهيم بن مطهر شباك خراسانى :\r\n242\r\nابو طاهر ارانى : 905\r\nابو طاهر طبسى : 293\r\nابو طاهر بن محمد : 29\r\nابو طاهر يحيى بن طاهر عوفى : 1026\r\nابو العباس احمد بن محمد دينويه : رجوع شود به زين الائمه عباس\r\nابو العباس لوكرى ( فضل بن محمد ) : 278 279 ، 292 ، 294 ، 310 : 312\r\nابو عبد اللّه اندلسى : 261\r\nابو عبد اللّه باكو : 218\r\nابو عبد اللّه بن خفيف شيرازى : 219\r\nابو عبد اللّه حسين بن محمد زوزنى : 319\r\nابو عبد اللّه محمد بن ابى نصر بن عبد اللّه اندلسى :\r\nرجوع شود به ابو عبد اللّه اندلسى\r\nابو عبد اللّه محمد بن احمد بخارى : 977\r\nابو عبد اللّه محمد بن على الترمذ : 211 227\r\nابو عبد اللّه محمد بن عيسى الماهانى : 311\r\nابو عبد اللّه محمد بن يحيى : 67\r\nابو عبد الرحمن سلمى ( محمد بن حسين ) :\r\n227 ، 256 ، 257 ، 913\r\nابو عبيد جوزجانى : 287\r\nابو العسر بزدوى : رجوع شود به به زودى\r\nابو العلاء شوشترى : 917\r\nابو العلاء گنجوى : 43 ، 334 ، 342 ، 352 355 ، 774 ، 778 ، 781\r\nابو العلاء معرى : 1038\r\nابو على بن محمد سورى : 50\r\nابو على احمد بن الحسين : 262\r\nابو على بن احمد العثمانى : 889\r\n\r\n","description":"","footnote":"","page_name":" 1047 ","page_number":1061},
  {"content":"\r\n\r\nابو الفرج نصر بن رستم : 470\r\nابو على بن الحسين المروزى : رجوع شود به ابو على مروزى\r\nابو على بن سينا : رجوع شود به ابن سينا\r\nابو على جبّائى : 276\r\nابو على حسان بن السعيد منيعى : 64 ، 65\r\nابو على الحسن بن على بن اسحق رجوع شود به :\r\nنظام الملك طوسى\r\nابو على حسن بن على قطان مروزى : رجوع شود به قطان\r\nابو على زيادة ( سيد الاجل ) : 66\r\nابو على طبرسى : 259\r\nابو على عثمانى : 890\r\nابو على فارسى : 322\r\nابو على فارمدى : 219 ، 220 ، 556\r\nابو على فضل بن حسن بن فضل طبرسى :\r\nرجوع شود به طبرسى\r\nابو على مروزى : 844 - 845\r\nابو على منصور بن المستعلى : 168\r\nابو عمر عثمان بن سعيد دانى : 253\r\nابو الفنايم قمى : 12\r\nابو الفتح بن ابو سعيد فندورجى : 293\r\nابو الفتح اسعد بن محمد بن ابو نصر الميهنى :\r\nرجوع شود به ابو الفتح الميهنى\r\nابو الفتح رازى : 388 ، 964\r\nابو الفتح ركن الدين سليمانشاه بن قلج - ارسلان : 1004\r\nابو الفتح عبد الجليل رازى : رجوع شود به عبد الجليل رازى\r\nابو الفتح عبد الرحمن المنصور الخازنى :\r\nرجوع شود به الخازنى\r\nابو الفتح عمر بن ابراهيم الخيامى نيشابورى :\r\nرجوع شود به خيام نيشابورى\r\nابو الفتح غياث الدين غورى : رجوع شود به غياث الدين غورى\r\nابو الفتح محمد بن ابو القاسم عبد الكريم شهرستانى : رجوع شود به شهرستانى\r\nابو الفتح مطرزى خوارزمى : 321 ، 323\r\nابو الفتح مظفر نيشابورى : 373 ، 374\r\nابو الفتح بن نظام الملك : 601\r\nابو الفتح الميهنى : 294\r\nابو الفتح ناصر الدين طاهر بن فخر الملك بن نظام الملك : رجوع شود به ناصر الدين وزير\r\nابو الفتح نصرآبادى : 150\r\nابو الفتح احمد بن محمد بن محمد غزالى :\r\nرجوع شود به احمد غزالى\r\nابو الفتوح جمال الدين حسين بن محمد رازى :\r\nرجوع شود به ابو الفتوح رازى\r\nابو الفتوح الحسن بن عبد الملك الحمدانى :\r\n175\r\nابو الفتوح رازى : 259 ، 264 ، 964 - 965 1033\r\nابو الفتوح سهروردى : رجوع شود به سهروردى\r\nابو الفتوح عبد الرحمن بن محمد نيشابورى :\r\n889 ، 890\r\nابو الفرج اصفهانى : 803\r\nابو الفرج بن الجوزى : 223 ، 224 ، 225 226 ، 227 ، 270 ، 280 و رجوع شود به ابن الجوزى\r\nابو الفرج رونى : 5 ، 125 ، 337 ، 470 - 476 485 ، 489 ، 502 ، 514 ، 609 ، 657 665 ، 666 ، 667 ، 954\r\nابو الفرج سگزى : 659\r\n\r\n","description":"","footnote":"","page_name":" 1048 ","page_number":1062},
  {"content":"\r\n\r\nابو الفضائل عبد اللّه بن محمد ميانجى همدانى :\r\nرجوع شود به عين القضات همدانى\r\nابو الفضائل مشاط : 150\r\nابو الفضل احمد بن محمد بن احمد الميدانى النيسابورى : رجوع شود به ميدانى\r\nابو الفضل برادستانى : رجوع شود به مجد الملك ابو الفضل\r\nابو الفضل بغدادى : 219\r\nابو الفضل بيهقى : 399 ، 400 ، 890 - 892\r\nابو الفضل حبيش بن ابراهيم بن محمد التفليسى :\r\n261 ، 318 ، 998 - 999\r\nابو الفضل رشيد الدين ميبدى : 257 ، 883 930 - 932\r\nابو الفضل سورى بن المعتز : 904\r\nابو الفضل سيستانى : 947\r\nابو الفضل عروضى : 260\r\nابو الفضل محمد بن ادريس الدفترى : 316\r\nابو الفضل محمد بن حسن ختلى : 892\r\nابو الفضل محمد بن طيفور سجاوندى غزنوى :\r\n253\r\nابو الفوارس طغانشاه بن الب‌ارسلان سلجوقى :\r\n361\r\nابو الفوارس قناوزى : رجوع شود به قناوزى ابو القاسم ( وزير ) : 67\r\nابو القاسم احمد : رجوع شود به المستعلى باللّه\r\nابو القاسم اسفراينى : 268\r\nابو القاسم اسمعيل بن ابو على بيهقى : رجوع شود به اسمعيل بن ابو على بيهقى\r\nابو القاسم حريرى : 885 ، 958\r\nابو القاسم حسين بن محمد اصفهانى : رجوع شود به راغب اصفهانى\r\nابو القاسم خاص : رجوع شود به عميد الملك عماد الدوله ابو القاسم\r\nابو القاسم درگزينى : 228 ، 939\r\nابو القاسم ربيب الدين هارون بن على بن ظفر دندان : 1005\r\nابو القاسم رفيعى : 53\r\nابو القاسم الرقى : 1038\r\nابو القاسم سلمان بن ناصر انصارى : 269\r\nابو القاسم عبد اللّه بن على : 44 ، 524 ، 63 904\r\nابو القاسم عبد الكريم قشيرى نيشابورى استوائى : 218 ، 219 ، 257 ، 315 889\r\nابو القاسم عز الدين يحيى : 66\r\nابو القاسم على بن الحسن : 692 ، 1011 1012\r\nابو القاسم على بن محمد اسكافى : 400\r\nابو القاسم عماد الدين محمود بن احمد الفارابى 833\r\nابو القاسم بن غسان : 915\r\nابو القاسم فردوسى : رجوع شود به فردوسى\r\nابو القاسم قشيرى : رجوع شود به ابو القاسم عبد الكريم\r\nابو القاسم گرگانى : 219\r\nابو القاسم محمود بن ابى توبه : 293\r\nابو القاسم محمود بن عمر زمخشرى : رجوع شود به زمخشرى\r\nابو كاليجار : 38\r\nابو المجد مجدود : رجوع شود به سنائى\r\nابو محامد محمود بن عمر جوهرى صايغ هروى : رجوع شود به جوهرى\r\nابو المحامد محمد مسعودى الغزنوى :\r\nرجوع شود به مسعودى\r\n\r\n","description":"","footnote":"","page_name":" 1049 ","page_number":1063},
  {"content":"\r\n\r\nابو محمد بن محمد رشيدى : رجوع شود به رشيدى\r\nابو محمد احمد بن اعثم الكوفى : 993\r\nابو محمد جوينى : 1037\r\nابو محمد حسن استرابادى : 151\r\nابو محمد بن الحسن القاينى : 564\r\nابو محمد الحسن بن محمد الحسينى : رجوع شود به سيد حسن غزنوى\r\nابو محمد حسين بن مسعود : رجوع شود به البغوى\r\nابو محمد دهان بغوى : 1038\r\nابو محمد روزبهان : رجوع شود به روزبهان\r\nابو محمد شاطبى : 253\r\nابو محمد عبيد اللّه مهدى : 163 ، 173\r\nابو محمد فراء بغوى : 260\r\nابو محمد قاسم بن على حريرى بصرى : 243 1039\r\nابو محمد منيع بن مسعود : 65\r\nابو مسلم خراسانى : 50\r\nابو المظفر اخستان : رجوع شود به اخستان\r\nابو المظفر خوافى : 269\r\nابو المظفر ركن الدين قلج طمغاج خان مسعود :\r\n769 ، 770\r\nابو المظفر علاء الدوله اتسز بن قطب الدين محمد خوارزمشاه : رجوع شود به اتسز خوارزمشاه\r\nابو المظفر مشطب بن محمد فرغانى : رجوع شود به مشطب بن محمد فرغانى\r\nابو المظفر محمد بن سام : 216\r\nابو المعالى : رجوع شود به نصر اللّه بن محمد بن عبد الحميد منشى\r\nابو المعالى امانتى : 185\r\nابو المعالى امام الحرمين جوينى : 176 255 ، 276\r\nابو المعالى حسن تكين قلج طمغاج بن على بن داود : 539\r\nابو المعالى رازى : 25 ، 600 - 604\r\nابو المعالى ضياء الدين عبد الملك بن عبد اللّه ابن يوسف جوينى : رجوع شود به ابو المعالى امام الحرمين\r\nابو المعالى محمد بن عبيد اللّه : 266 ، 920\r\nابو المعالى نحاس اصفهانى : 602 و رجوع شود به ابو المعالى رازى\r\nابو المعالى نگارگر : 185\r\nابو معين ناصر بن خسرو قباديانى بلخى :\r\nرجوع شود به ناصرخسرو\r\nابو المفاخر خواجه حكيم سراج الدين ابو عمر عثمان بن عمر ( يا محمد ) مختارى غزنوى : رجوع شود به مختارى\r\nابو المكارم مجير الدين بيلقانى : رجوع شود به مجير الدين بيلقانى\r\nابو الملوك ارسلان بن مسعود غزنوى : 502\r\nابو منصور بن ابو كاليجار : 40\r\nابو منصور احمد بن على بن ابى طالب طبرى :\r\nرجوع شود به ابو منصور طبرى\r\nابو منصور با يوسف : 20\r\nابو منصور جواليقى : 1038\r\nابو منصور طبرسى : 262\r\nابو منصور عبد القاهر بن طاهر البغدادى :\r\nرجوع شود به البغدادى\r\nابو منصور على بن احمد اسدى طوسى : 902\r\nابو منصور فرامرز : 38 ، 39\r\nابو منصور قطران الجيلى الآذربايجانى :\r\nرجوع شود به قطران تبريزى\r\nابو منصور موفق بن على الهروى : 403\r\nابو منصور وهسودان : 44 ، 86 ، 423\r\nابو المؤيد بلخى : 36 ، 363 ، 411 ، 935\r\nابو نجيب سهروردى : رجوع شود به سهروردى\r\n\r\n","description":"","footnote":"","page_name":" 1050 ","page_number":1064},
  {"content":"\r\n\r\nابو نصر احمد بن حامد اصفهانى : رجوع شود به عز الدين مستوفى\r\nابو نصر احمد بن محمد قباوى : رجوع شود به قباوى\r\nابو نصر اسمعيل بن على : 63 ، 904\r\nابو نصر پارسى : 489\r\nابو نصر صبّاع : 266\r\nابو نصر عتبى : رجوع شود به عتبى\r\nابو نصر بن عراق : 311\r\nابو نصر فارابى : رجوع شود به فارابى\r\nابو نصر قشيرى : 269\r\nابو نصر كندرى : رجوع شود به عميد الملك\r\nابو نصر محمد بن ابى الخير خسروگردى :\r\nرجوع شود به محمد بن ابى الخير خسرو گردى\r\nابو نصر محمد بن سائب كلبى : 255\r\nابو نصر محمد بن عبد الواحد بغدادى : رجوع شود به ابن صبّاغ\r\nابو نصر محمد بن عبد الحميد مستوفى : 564\r\nابو نصر محمد بن عبد الرحيم نسوى : 523\r\nابو نصر محمد بن وهسودان معروف به مملان : 44 ، 86 ، 333 ، 423\r\nابو نصر مشكان : 488 ، 899\r\nابو نصر هيجانى ( هسيخانى ) : 102 ، 150 152 ، 153\r\nابو النظام محمد فلكى شروانى : رجوع شود به فلكى شروانى\r\nابو نعيم اصفهانى : 268\r\nابو نواس : 374\r\nابو هاشم جبائى : 276\r\nابو الهيثم : 893 ، 894\r\nابو الهيجا اردشير بن ديلمسپار : 918\r\nابو الهيجاء منوچهر : 44\r\nابو يحيى ( ملك الموت ) : 130\r\nابو يعقوب يوسف همدانى : 220 ، 556\r\nابو يوسف عروضى : 917\r\nابو يوسف يعقوب بن سليمان الاسفراينى :\r\n239\r\nابو بكر بن عبد الجليل الرشدانى : 947\r\nابو اليسر بزدوى : رجوع شود به بزدوى\r\nالابيوردى ( ابو المظفر محمد بن ابى العباس احمد بن محمد الابيوردى ) : 1029 - 1040\r\nاتابك ابو بكر بن سعد : 1032\r\nاتابك ابو بكر بن محمد ايلدگز : 157\r\nاتابك ايلدگز : رجوع شود به شمس الدين ايلدگز\r\nاتابك جوينى : رجوع شود به منتجب الدين جوينى\r\nاتابك سام : 245\r\nاتابك سعد زنگى : 28 ، 847 ، 873 ، 1023 1032\r\nاتابك سعيد : 106\r\nاتابك شمس الدين ايلدگز : رجوع شود به اتابك ايلدگز\r\nاتابك عز الدين : 245\r\nاتابك نوشتكين شيرگير : 170\r\nاتسز خوارزمشاه : 14 ، 30 ، 33 ، 35 53 ، 71 ، 91 ، 95 ، 103 ، 112 ، 123 211 ، 240 ، 309 ، 314 ، 320 ، 344 346 ، 515 ، 622 ، 628 ، 629 ، 630 643 ، 644 ، 780 ، 917 ، 946 ، 954 955 ، 956 ، 957 ، 979\r\nاتمتكين : 59 ، 95\r\nاته ، 405 ، 664\r\nاثرط 408 ، 411\r\n\r\n","description":"","footnote":"","page_name":" 1051 ","page_number":1065},
  {"content":"\r\n\r\nاثير الدين اخسيكتى 25 ، 115 ، 344 ، 354 368 ، 439 ، 707 - 715 ، 722 ، 781\r\nاثير الدين شرف الحكما فتوحى مروزى :\r\n688 - 690\r\nاحنف بن قيس : 911\r\nاحمد بن ابراهيم : 890\r\nاحمد بديهى : 20\r\nاحمد بسوى : 220 ، 221\r\nاحمد بن ابى بكر قماج ( عماد الدين ) : 150\r\nاحمد بن ابى الحوارى : 226\r\nاحمد بن حسن : 885\r\nاحمد بن حماد سرخسى : 218\r\nاحمد بن حنبل : 146 ، 261 ، 272 ، 276 911\r\nاحمد خان بن خضر خان : 539\r\nاحمد بن عبد العزيز : 95\r\nاحمد بن عبد الملك عطاش : 166 ، 168 170 ، 174\r\nاحمد بن عثمان بن صبيح : 310\r\nاحمد بن على بن اسحق : 904\r\nاحمد بن عمر بن على نظامى عروضى السمرقندى : رجوع شود به نظامى عروضى\r\nاحمد غزالى ( شيخ ) : 219 ، 221 ، 227 228 ، 921 ، 932 - 935\r\nاحمد بن قوص بن احمد منوچهرى دامغانى :\r\nرجوع شود به منوچهرى دامغانى\r\nاحمد بن محمد بن عبد الصمد ( خواجه ) : 4\r\nاحمد بن محمد المنوفى الهروى : 993\r\nاحمد بن مسعود تيشه : 557 ، 561 ، 564\r\nاحمد بن منوچهر شست‌كله : 25 ، 852 - 856\r\nاحمد بن مؤيد نسفى سمرقندى : 9\r\nاحمد بن ابراهيم بن وهسودان : 44\r\nاختيار الدين جوهر التاجى : 72\r\nاختيار الدين محمد بختيار خلجى : رجوع شود به محمد بختيار خلجى\r\nاخستان ( شروانشاه ابو المظفر ) : 42 ، 43 774 ، 778 ، 780 ، 781 ، 783 ، 803\r\nاخطل : 657\r\nاخى فرج زنجانى : 800\r\nادريس : 107\r\nادگار بلوشه : رجوع شود به بلوشه\r\nادوارد برون : 404 ، 405 ، 407 ، 664 1019 ، 1033\r\nاديب صابر : 123 ، 439 ، 622 ، 631 ، 642 643 - 650 ، 685 ، 688 ، 689\r\nاديب مختار زوزنى : 430 ، 431\r\nارجاسپ : 503\r\nاردشير بن حسن : 755\r\nاردشير بن ديلمسپار القطبى النجمى : 902 903 ، 918\r\nارژنگ‌ديو : 503\r\nارسطو ( ارسطاطاليس ) : 278 ، 281 282 ، 284 ، 285 ، 289 ، 295 ، 298 300 ، 306 ، 308 ، 973 ، 1000\r\nارسلان ( امير تركمان ) : 87\r\nارسلان ( سلطان الدوله ) : 589\r\nارسلان ( اتابك ) : 740\r\nارسلان ارغون بن الب‌ارسلان ( ملك ) : 12 13 ، 511 ، 515 و رجوع شود به ارسلان شاه .\r\nارسلان خاتون : 39 ، 203\r\nارسلان خان محمد بن سليمان : 4 ، 27 ، 539 622 ، 626\r\nارسلان بن سلجوق : 10 ، 502\r\nارسلان شاه بن الب‌ارسلان : 12 ، 589 1024 و رجوع شود به ارسلان ارغون .\r\n\r\n","description":"","footnote":"","page_name":" 1052 ","page_number":1066},
  {"content":"\r\n\r\nارسلان شاه بن كرمانشاه : 18 ، 244 ، 651\r\nارسلان بن طغرل ( سلطان ) : 24 ، 27 ، 243 707 ، 708 ، 721 ، 732 ، 849 ، 781\r\nارسلان بن مسعود : 489\r\nارشدى : 547\r\nارشميدس : 311 ، 313\r\nارمانوس : 90\r\nارهنگ ديو : 503\r\nازبك بن محمد : 1005 ، 1006 ، 1013\r\nازرقى هروى : 2 ، 20 ، 21 ، 338 ، 347 433 - 438 ، 666 ، 1002\r\nاستاد الائمه عمادى : رجوع شود به عمادى شهريارى\r\nاسپهبد مرزبان بن رستم : 1003\r\nاسپيس : رجوع كنيد به اوتو اسپيس\r\nاسحق ( جدّ نظام الملك ) : 63 ، 904\r\nاسحق راهويه : 146\r\nاسدى : 131 ، 133 ، 333 ، 364 ، 403 - 421 423 ، 902 ، 903 ، 918 ، 955\r\nاسد بن مسلم : 887\r\nاسرائيل بن سلجوق : 86\r\nاسفنديار : 99 ، 363\r\nاسعد مهنه : 657\r\nاسكندر ( رومى ) : 62 ، 54 ، 357 ، 362 769 ، 804 ، 806 ، 807 ، 927 ، 935 1000 ، 1019\r\nاسكندر ثانى : 33 ، 828 و رجوع شود به سلطان محمد خوارزمشاه\r\nاسكندر بن شمس المعالى : 74 ، 898\r\nاسمعيل بن ابو على بيهقى : 242\r\nاسمعيل بن حسن حسينى جرجانى : رجوع شود به سيد اسمعيل جرجانى\r\nاسمعيل بن سعد : 184\r\nاسمعيل قصرى : 1013\r\nاسمعيل گيلكى : 13\r\nاسمعيل بن ملكشاه : 907\r\nاسمعيل وراق : 432 ، 435\r\nاشرف الشعراء : رجوع شود به قوامى رازى\r\nاشرف مراغى : 809\r\nاشهرى نيشابورى : 344 ، 346 ، 708 722\r\nالاصطخرى : 90\r\nاصفهبد حسن بن رستم : 132\r\nاصفهبد على : رجوع شود به علاء الدوله اصفهبد . . .\r\nاصفهبد مرزبان بن رستم بن شروين پريم :\r\n47 ، 1003\r\nاصفهبد ملك الجبال : 46\r\nافدم ( لقب اردوان ) 935\r\nافراسياب : 43 ، 97 ، 99 ، 116 ، 477 ، 478 ،\r\nافشين : 200\r\nافضل الدين : رجوع شود به خاقانى\r\nافضل الدين ابو حامد احمد بن حامد كرمانى :\r\n1023 - 1026\r\nافلاطون : 278 ، 281 ، 289 ، 298 ، 299 300 ، 301 ، 303 ، 1000\r\nافلاكى : 1021\r\nافلوطين : 298\r\nاقبال آشتيانى ( مرحوم عباس ) : 514 ، 523 527 ، 559 ، 601 ، 602 ، 632 ، 696 903 ، 926 ، 955 ، 1019 ، 1034\r\nاقليدس : 278 ، 286\r\n\r\n","description":"","footnote":"","page_name":" 1053 ","page_number":1067},
  {"content":"\r\n\r\nالب‌ارسلان : 11 ، 17 ، 22 ، 40 ، 45 ، 49 63 ، 66 ، 32 ، 135 ، 183 ، 185 ، 206 209 ، 217 ، 388 ، 430 ، 432 ، 435 509 ، 515 ، 602 ، 707 ، 902 ، 905 907 ، 1000\r\nالبتكين : 68 ، 400\r\nالپ قتلغ . . . رجوع شود به : قلج طمغاج خان\r\nالتتمش : رجوع شود به شمس الدين التتمش الغ باربيك : 1012\r\nالغ بيغو ملكشاه حسام الدين حسن على :\r\n729\r\nالغ بيك آىابه : 1011\r\nامام الحرمين جوينى : 235 ، 364 ، 269 921 ، 1037\r\nامام فخر رازى : 255 ، 256 ، 258 ، 261 271 ، 278 ، 279 ، 288 ، 305 ، 306 307 ، 323 ، 827 ، 1016 - 1017 1020 ، 1021 ، 1033\r\nامام القراء ابو الحسن الغزال : 524\r\nامامى : 885\r\nاميرانشاه بن قاورد : 433 ، 434 ، 435\r\nامير بدر الدين قوامى خبّاز رازى : رجوع شود به قوامى رازى\r\nامير حميد : رجوع شود به نوح بن منصور\r\nامير خسرو دهلوى : 809\r\nامير داد حبشى بن آلتونتاق ( ابو شجاع ) :\r\n13 ، 602\r\nامير الشعرا ابو عبد اللّه محمد بن عبد الملك معزى نيشابورى : رجوع شود به معزى\r\nامير الشعرا برهانى : رجوع شود به برهانى\r\nامير الشعراء عمعق بخارايى : رجوع شود به عمعق بخارايى\r\nامير على : 49 ، 344 ، 509 ، 510\r\nامير عمادى : رجوع شود به عمادى\r\nامير عمعق : رجوع شود به عمعق\r\nامير فخر الدين تاج الافاضل خالد بن ربيع المكّى الطولانى : رجوع شود به خالد بن ربيع\r\nامير قماج : 87 ، 88 ، 422 ، 432\r\nامير المؤمنين على ( ع ) : رجوع شود به على عليه السلام\r\nامّ سلمه : 184\r\nامين احمد رازى : 236 ، 470 ، 491 ، 537 664 ، 685 ، 686 ، 690 ، 695 ، 846 849 ، 865 ، 1028\r\nانباذقلس : 300 ، 301\r\nاندرواى ( لقب كيخسرو ) : رجوع شود به كيخسرو\r\nانر : 71 ، 148\r\nانصارى : رجوع شود به عبد اللّه انصارى\r\nانورى : 9 ، 62 ، 73 ، 97 ، 115 ، 127 ، 134 135 ، 236 ، 337 ، 339 ، 340 ، 341 342 ، 350 ، 351 ، 354 ، 355 357 ، 357 ، 421 ، 471 ، 514 739 ، 604 ، 605 ، 622 ، 629 ، 645 656 - 681 ، 682 ، 685 ، 688 ، 689 732 ، 733 ، 751 ، 757 ، 758 ، 796 837 ، 957\r\nانوشتكين طشت‌دار ( غرچه ) : 29 ، 30 ، 71\r\nانوشيروان : 45 ، 46 ، 383\r\nانوشيروان بن خالد كاشانى : 186 ، 243 1039\r\nانوشيروان بن لشكرى : 45\r\nاتواسپيس : 996\r\nاوحد بن الحسين : 987\r\nاوحد الدين على بن اسحق انورى ابيوردى :\r\nرجوع شود به انورى\r\n\r\n","description":"","footnote":"","page_name":" 1054 ","page_number":1068},
  {"content":"\r\n\r\nاوحد الدين كرمانى : 221\r\nاوربن دوم ( پاپ ) : 217\r\nاورخان ( بجاى گور خان ) : 92\r\nاوريجين : 298\r\nاوگتاى قاآن : 873\r\nاولياء اللّه آملى : 242\r\nاهرمن : 397\r\nاياز : 71\r\nايامبليخس : 299\r\nايتاخ : 15 ، 16\r\nايرانشاه بن ابى الخير : 364\r\nايرانشاه بن تورانشاه : 18\r\nايرانشاه محمد بن يزيد : 42\r\nايل ارسلان بن اتسز : 30 ، 31 ، 36 ، 48 ، 93 106 ، 240 ، 630 ، 631 ، 794 ، 795 ، 955\r\nايلاقى : 270 ، 294 ، 316\r\nايلدگز : رجوع شود به شمس الدين ايلدگز\r\nايلك تركمان : 93 ، 114\r\nاينانج : 106 ، 149 ، 153\r\nب بابا جعفر : 383\r\nبابا طاهر عريان همدانى : 383 - 386\r\nبابا فرج تبريزى : 1013\r\nبابا كمال حبذى : 221 ، 1013\r\nبابك خرم‌دين : 179 ، 200\r\nباحرب : 132\r\nباخر : 800\r\nباخرزى ( ابو القاسم على بن الحسين بن ابى الطيب ) : 65 ، 477 ، 692 ، 694 1037 ، 1038\r\nبارون روزن : 956\r\nباقر ( امام ) : 144 ، 162\r\nباقل : 767\r\nباكاليجار : رجوع شود به ابن ويهان كوهى بامنصور بايوسف : 21 ، 436\r\nبانو گشسپ : 364\r\nبه او : 46\r\nبايجو : 22\r\nبايزيد بسطامى : 222\r\nبختيار : 87\r\nبختيارى : 360\r\nبدر الدين قشقلق : 153\r\nبديل بن على : رجوع شود به خاقانى\r\nبديل بن ورقاء خزاعى : 964\r\nبديع الزمان عبد الواسع بن عبد الجامع بن عمران بن ربيع غرجستانى الجبلى :\r\nرجوع شود به عبد الواسع جبلى\r\nبديع الزمان ابو عبد اللّه حسين بن ابراهيم نطنزى : رجوع شود به نطنزى\r\nبديع الزمان همدانى : 67 ، 885 ، 958\r\nبراق حاجب : 219 ، 822\r\nبراهام : 112\r\nبرتلس : 864\r\nبركيارق بن ملكشاه سلجوقى : 11 ، 13 17 ، 23 ، 24 ، 26 ، 29 ، 39 ، 63 ، 70 ، 71 105 ، 124 ، 167 ، 186 ، 188 ، 245 435 ، 511 ، 512 ، 515 ، 601 ، 602 905 ، 907 ، 909 ، 967 ، 968 ، 969\r\n\r\n","description":"","footnote":"","page_name":" 1055 ","page_number":1069},
  {"content":"\r\n\r\nبرزو : 364 ، 365 ، 477 ، 478 ، 479 502\r\nبرقعى : 177\r\nبرون ، رجوع شود : ادوارد برون\r\nبرهان الدين ابو الحسن على بن ناصر الغزنوى :\r\n561 ، 562 ، 564\r\nبرهان الدين عبد العزيز بن مازه بخارى :\r\n59 ، 159 ، 977\r\nبرهان الدين محمد بن احمد : 59 ، 159\r\nبرهان الدين محمود بن احمد بن عبد العزيز :\r\n59\r\nبرهان الدين محمود بن تاج الدين : 264\r\nبرهانى : 339 ، 366 ، 387 ، 430 - 432 ، 508 509 ، 510\r\nبريانگر : رجوع شود به برهان الدين ابو الحسن على بن ناصر الغزنوى\r\nبزدوى ( ابو العسر ) : 263\r\nبزدوى ( ابو اليسر ) : 263\r\nبزرگمهر : 302\r\nالبساسيرى : رجوع شود به ابو الحارث البساسيرى\r\nبشار بن برد طخارستانى : 415\r\nالبغدادى : 177 ، 196 ، 200\r\nبغرا خان عبد الكريم ( ستوق ) : 6 ، 112\r\nبغرا خان هارون : 85\r\nالبغوى الشافعى ( امام . . . ) : 261 ، 928 - 929\r\nبقراط الثانى : رجوع شود به ابن ابى الصادق\r\nبلحسين ونكى مقرى : 153\r\nبلفتوح اسفراينى : 152\r\nبلفرج رونى : رجوع شود به ابو الفرج رونى بلفضائل مشاط : 153\r\nبلكاتكين : 30\r\nبلعمى : 885\r\nبلمعالى رازى : رجوع شود به ابو المعالى رازى\r\nبلوشه : 478 ، 535\r\nبندار رازى : 332\r\nبو حنيفهء اسكافى : رجوع شود به ابو حنيفهء اسكافى\r\nبورى برس بن الب‌ارسلان : 13 ، 63\r\nبورى تگين : 8\r\nبوذابه : 740\r\nبوئين ( امپراطور ترك ) : 78\r\nبهاء الدين ابو العلا : 108\r\nبهاء الدين بن قوام الدين صاعد : 732\r\nبهاء الدين محمد بن مؤيد البغدادى : 973 975 ، 976\r\nبهاء الدين محمد بن على بن محمد بن عمر - الكاتب ، رجوع شود : ظهيرى سمرقندى\r\nبهاء الدين محمد : رجوع شود به بهاء ولد\r\nبهاء الدين محمد بن حسين بن اسفنديار كاتب :\r\nرجوع شود به ابن اسفنديار\r\nبهاء الدين محمد بن حسين خطيبى بلخى :\r\nرجوع شود به بهاء ولد\r\nبهاء الدين محمد بن على جوينى : 975\r\nبهاء الدين محمد بن بغدادى : رجوع شود به بهاء الدين محمد بن مؤيد البغدادى\r\nبهاء الدين ولد : رجوع شود به بهاء ولد بهاء ولد : 221 ، 227 ، 249 ، 258 ، 861 1013 ، 1019 - 1022\r\nبهار ( ملك الشعرا ) : 887\r\n\r\n","description":"","footnote":"","page_name":" 1056 ","page_number":1070},
  {"content":"\r\n\r\nبهرامشاه غزنوى : 18 ، 50 ، 51 ، 54 369 ، 489 ، 491 ، 515 ، 553 ، 561 562 ، 564 ، 588 ، 589 ، 590 ، 608 611 ، 615 ، 619 ، 651 ، 948 ، 950 1024\r\nبهرام گور : 112 ، 362 ، 803 ، 935\r\nبهرامى ( منجم ) : 486\r\nبهرام سرخسى : 917\r\nبهمن : 357 ، 364 ، 365\r\nبهمنيار ( احمد ) : 279 ، 292 ، 982 ، 995\r\nبهمنيار بن مرزبان : 314\r\nبيانى ( مهدى ) : 996 ، 997 ، 1025\r\nبيژن : 365\r\nبيغو : 10 ، 92 ، 93 ، 114\r\nبيغو ملك : رجوع شود به حسام الدين حسن ابن على\r\nبيور ( ضحاك ، بيوراسپ ) : 411\r\nبيهقى ( ابو الحسن ) : 67 ، 102 ، 241 ، 279 285 ، 292 ، 295 ، 296 ، 297 ، 312 314 ، 315 ، 523 ، 525 ، 587 ، 972 993 - 996 ، 1038\r\nبيهقى ( ابو الفضل ) : رجوع شود به ابو الفضل بيهقى\r\nپ پاپ اوربن دوم : رجوع شود به اوربن دوم\r\nپاييزى : رجوع شود به مجد الدين محمد پائيزى نسوى\r\nپسر اسفراينى : 9\r\nپسر درغوش : 9\r\nپولادوند : 503\r\nپول كراوس : 996\r\nپول هورن : 903\r\nپيرلوميت : 217\r\nپيغمبر ( محمد ص ) : 137 ، 139 ، 148 ، 510 ، 559 ، 560 ، 906 ، 911 ، 936 ، 995 ، 1026 ، 1034 و رجوع شود به محمد ص\r\nت تاج الاسلام احمد بن عبد العزيز بن مازه :\r\n59\r\nتاج الافاضل خالد بن ربيع المكّى : رجوع شود به خالد بن ربيع\r\nتاج الدوله خسرو ملك : رجوع شود به خسرو ملك غزنوى\r\nتاج الشعرا ابو رشيد عبد اللّه : رجوع شود به رشيدى\r\nتاج الدين ابو الغنائم : 246\r\nتاج الدين ابو الفتح : 49\r\nتاج الدين احمد بن محمد بن على راوندى رجوع شود به راوندى\r\nتاج الدين اسمعيل باخرزى : رجوع شود به باخرزى\r\nتاج الدين محمد بن عبد الكريم شهرستانى :\r\nرجوع شود به شهرستانى\r\nتاج الدين محمد گيلكى : 232\r\n\r\n","description":"","footnote":"","page_name":" 1057 ","page_number":1071},
  {"content":"\r\n\r\nتاج الدين محمود خان بن محمد ارسلان :\r\nرجوع شود به محمود بن ارسلان\r\nتاج الدين يلدوز : 53 ، 55 ، 56 ، 57\r\nتاج الدين ينالتكين : 50\r\nتاج الملك ابو الغنائم قمى : 11 ، 187 ، 239\r\nتاج الملك مستوفى : 169\r\nتاش ( سپهسالار ) : 87\r\nتتش بن الب‌ارسلان : 12 ، 22 ، 23 ، 24 27 ، 39 ، 63 ، 118 ، 246 ، 909\r\nتركان خاتون : 11 ، 26 ، 31 ، 60 ، 93 ، 122 123 ، 905\r\nتركانشاه : 1024\r\nترمذى : 261\r\nتقى الدين اوحدى : 695\r\nتقى الدين عثمان بن عبد الرحمن : 256 262\r\nتقى الدين كاشى : 435 ، 483 ، 485 ، 538 559 ، 631 ، 664 ، 745 ، 800 ، 849\r\nتقى الدين محمد الحسينى : 535\r\nتكش خوارزمشاه : رجوع شود به علاء الدين تكش\r\nتكلة بن زنگى : 19\r\nتمغاج ( امير ) : 31\r\nتنسر : 1018 ، 1019\r\nتور : 411\r\nتورانشاه بن قاورد : 18 ، 19\r\nث ثعالبى : 802 ، 1038\r\nثقة الملك طاهر بن على بن مشكان : 377 ، 488 ، 491 ، 564\r\nثورى : 146\r\nج جاحظ : 802\r\nجار اللّه زمخشرى : رجوع شود به زمخشرى\r\nجالينوس : 281 ، 309\r\nجاماسپ : 302\r\nجامى : 229 ، 241 ، 809 ، 860 ، 864 ، 866 892 ، 913 ، 932 ، 1013\r\nجبرئيل : 884\r\nجبلى : رجوع شود به عبد الواسع جبلى .\r\nجرجانى : رجوع شود به سيد اسمعيل .\r\nجرجى زيدان : 238\r\nجعفر الصادق : 175\r\nجغرى بيك : 10 ، 17 ، 18 ، 39 ، 229 ، 510 882 ، 905\r\nجفز : 87\r\nجلال انور : 351\r\nجلال : ( حكيم جلال الدين ، حكيم جلال ) :\r\n355 ، 623\r\nجلال الدين حسن ( بزرگ اميد ) : 171 172 ، 212\r\nجلال الدين خراسانى : 153\r\nجلال الدين خوارزمشاه : 28 ، 34 ، 43 ، 90 123 ، 212 ، 217 ، 872 ، 1005\r\nجلال الدين عبيد اللّه بن يونس : 214\r\n\r\n","description":"","footnote":"","page_name":" 1058 ","page_number":1072},
  {"content":"\r\n\r\nجلال الدين على : 7 ، 53 ، 93 ، 767\r\nجلال الدين قلج طمغاج خان ابراهيم بن حسين : 894 ، 1000\r\nجلال الدين منكبرنى : رجوع شود به جلال الدين خوارزمشاه\r\nجلال الدين مولوى : رجوع شود به مولوى جلالى نائينى ( محمد رضا ) : 953\r\nحم : رجوع شود به جمشيد\r\nجمال اشهرى : رجوع شود به اشهرى\r\nجمال نقاش : رجوع شود به جمال الدين اصفهانى\r\nجمال الدين محمود بن عبد اللطيف : 60\r\nجمال الدين ابو جعفر محمد بن على اصفهانى :\r\n781\r\nجمال الدين ابو روح : رجوع شود ابو روح\r\nجمال الدين ابو الفرج عبد الرحمن بن الجوزى البغدادى : رجوع شود به ابو الفرج بن الجوزى\r\nجمال الدين ابو محمد يوسف بن مؤيد :\r\nرجوع شود به نظامى گنجه‌يى\r\nجمال الدين اصفهانى : رجوع شود به جمال الدين محمد بن عبد الرزاق اصفهانى\r\nجمال الدين اقبال الخادم الجاندار : 243\r\nجمال الدين آىابه : 242\r\nجمال الدين حسن بن على بن محمد : رجوع شود به : ابو الفتوح رازى\r\nجمال الدين حسن بن ناصر : رجوع شود به سيد حسن ناصر علوى\r\nجمال الدين خجندى : 61 ، 732\r\nجمال الدين شاهفور بن محمد اشهرى نيشابورى : رجوع شود به اشهرى\r\nجمال الدين شرف الدوله : 938 ، 940\r\nجمال الدين صاعد بن مسعود : 61\r\nجمال الدين ليلى : 220 ، 1013\r\nجمال الدين محمد بن عبد الرزاق اصفهانى :\r\n61 ، 111 ، 128 ، 129 ، 130 ، 135 337 ، 343 ، 352 ، 357 ، 358 ، 366 722 ، 731 - 740 ، 757 ، 780 ، 779 ، 846 ، 871\r\nجمال الدين محمد بن ناصر العلوى : رجوع شود به محمد بن ناصر علوى\r\nجمال الدين محمود بن عبد اللطيف : 60\r\nجمالى مهريجردى : 387\r\nجمشيد : 395 ، 408 ، 410 ، 411 ، 1000\r\nجنّابى : 177\r\nجنتى : 349\r\nجنيد : 241\r\nجواليقى : 1038\r\nجورجيوس سوم : 43\r\nجوهر خادم : رجوع شود به اختيار الدين جوهر التاجى\r\nجوهرى ( جوهرى زرگر ، جوهرى صايغ ) :\r\n438 - 443\r\nجوينى : 122 ، 624\r\nجهانسوز : رجوع شود به علاء الدين جهانسوز\r\n\r\n","description":"","footnote":"","page_name":" 1059 ","page_number":1073},
  {"content":"\r\n\r\nچ چايكين ( پروفسور ) : 405 ، 472\r\nچغرى بيك داود : رجوع شود به جغرى بيك\r\nچنگيز خان : 33 ، 34 ، 210 ، 213 ، 214 217\r\nح حاج سيد نصر اللّه تقوى : 453\r\nحاجى خليفه : 264 ، 309 ، 313 ، 318 ، 421 422 ، 434 ، 452 ، 552 ، 664 ، 799 809 ، 827 ، 864 ، 902 ، 903 ، 925 926 ، 929 ، 952 ، 998\r\nحاجى شاه بن يوسف شاه : 39\r\nحافظابرو : 1025\r\nحبيش بن ابراهيم : 998 - 999\r\nحجت : رجوع شود به ناصرخسرو\r\nحجة الاسلام غزالى : رجوع شود به غزالى ( محمد )\r\nحدادى : 126\r\nحذيفه : 156 ، 198\r\nحريرى : رجوع شود به ابو القاسم حريرى حسام الدوله شهريار بن قارن : رجوع شود به شهريار بن قارن\r\nحسام الدوله اردشير بن علاء الدوله حسن :\r\n48 ، 132 ، 732 ، 755 ، 873\r\nحسام الدوله اصفهبد شهريار بن قارن :\r\nرجوع شود به شهريار بن قارن\r\nحسام الدين بختيار بن زنگى سلجوقى : 730\r\nحسام الدين حسن بن على الغ بيغو ( بيغو ملك ) :\r\n344 ، 345 ، 729 ، 731 ، 824 ، 828\r\nحسان العجم : رجوع شود به خاقانى\r\nحسكا بابويه : 185\r\nحسنا : 398\r\nحسن استرابادى : 150\r\nحسن اندقى : 220\r\nحسن بن بيغور ( ابو على ) : 18\r\nحسن تگين : 7 ، 59\r\nحسن بن شهاب بن حسين يزدى : 1025\r\nحسن صباح : 58 ، 126 ، 168 ، 169 ، 170 171 ، 172 ، 173 ، 174 ، 175 ، 176 526 ، 905\r\nحسن بن عباس : 51\r\nالحسن بن عبد الملك الحمدانى : رجوع شود به ابو الفتوح بن عبد الملك الحمدانى\r\nحسن بن على ( ع ) : 200 ، 560\r\nحسن بن على : رجوع شود به : الغ بيغو ملكشاه حسام الدين\r\nحسن بن على بن محمد بن جعفر بن الحسين بن محمد الصباح : رجوع شود به حسن صباح\r\nحسن غزنوى : رجوع شود به سيد حسن غزنوى\r\nحسن قطان مروزى : رجوع شود به قطان مروزى\r\nحسن كيا جرجانى : 148\r\nحسن بن محمد بزرگ اميد : 171 ، 172\r\nحسن بن محمد بن نجاء الاربلى : 275 ، 285\r\nحسن بن نامور : 171\r\n\r\n","description":"","footnote":"","page_name":" 1060 ","page_number":1074},
  {"content":"\r\n\r\nحسن بن ناصر علوى : رجوع شود به سيد حسن ناصر علوى\r\nحسين بيهقى : 241\r\nحسين قاينى : 170\r\nحسين كرابيسى : 146\r\nحسين واعظ كاشفى ( ملا . . . ) : 951\r\nحسين بن احمد خطيبى : 1019\r\nحسين بن اسعد بن حسين دهستانى : 1030\r\nحسين بن على ( ع ) : 195 ، 196 ، 200 560 ، 884\r\nحسين بن محمد قمى : 853\r\nحسين بن منصور حلاج : 222 ، 228\r\nحقايقى : رجوع شود به خاقانى\r\nحقيقى ( شاعر ) : 20\r\nحكمت ( على اصغر ) : 932\r\nالحلوانى : 264\r\nحمّادى : 885\r\nحمد اللّه مستوفى : 470 ، 664 ، 902 1028\r\nحمدان گبر : 175\r\nحمزة بن عبد المطلب : 196\r\nحمزه : ( امام‌زاده ) : 964\r\nحمزة بن الحسن اصفهانى : 935\r\nحميد الدين ابو بكر ( قاضى ) : رجوع شود به حميد الدين عمر بن محمود\r\nحميد الدين عمر بن محمود البلخى : 134 659 ، 660 ، 661 ، 957 - 960\r\nحميدى ( شاعر ) : 537 ، 541 ، 885\r\nحنظله بادغيسى : 357\r\nحيدر : رجوع شود به على ( ع )\r\nحيدر زيارتى مكى : 185\r\nخ الخازنى : 310\r\nخاقان اكبر ابو الهيجا فخر الدين منوچهر بن شروانشاه : 43 ، 774 ، 778 ، 780\r\nخاقان چين : 364\r\nخاقان خزر : 1000\r\nخاقان كبير جلال الدين ابو المظفر اخستان بن منوچهر : 780\r\nخاقان منوچهر : رجوع شود به خاقان اكبر فخر الدين منوچهر\r\nخاقانى : 43 ، 74 ، 111 ، 127 ، 135 ، 160 161 ، 290 ، 334 ، 336 ، 337 ، 342 343 ، 346 ، 350 ، 351 ، 352 ، 355 356 ، 357 ، 358 ، 368 ، 369 ، 513 ، 514 ، 562 ، 565 ، 631 ، 708 ، 709 ، 721 723 ، 732 ، 757 ، 760 ، 774 ، 776 - 794 795 ، 801 ، 835\r\nخاقان محمود بن محمد : رجوع شود به محمود بن ارسلان\r\nخالد بن ربيع : 604 - 607 ، 659\r\nخاورى : رجوع شود به انورى\r\nخبّاز : رجوع شود به قوامى رازى\r\nخرقى : 310\r\nخزيمه : 156 ، 198\r\nخسرو پرويز : 362 ، 802\r\nخسرو انوشيروان : 299\r\nخسرو شاه بن بهرام شاه : 4 ، 5 ، 51 ، 948 949\r\nخسرو ملك غزنوى : 5 ، 715 ، 796 949\r\n\r\n","description":"","footnote":"","page_name":" 1061 ","page_number":1075},
  {"content":"\r\n\r\nالخشاب ( يحيى ) : 897\r\nخضر خان بن ابراهيم : 9 ، 356 ، 537 ، 539 547 ، 548\r\nخطيب بغدادى : رجوع شود به ابو بكر البغدادى\r\nخطيب تبريزى ابو زكريا يحيى بن على بن محمد تبريزى : 238 ، 1038\r\nخلاق المعانى : رجوع شود به كمال الدين اسمعيل\r\nخلف بن احمد : 49\r\nخليل ( ابراهيم عليه السلام ) : 413\r\nخمارتگين : رجوع شود به ركن الدوله . . .\r\nخمخانه : 623\r\nخواجو : 376 ، 809\r\nخواجه عميد ابو الفوارس قناوزى : رجوع شود به قناوزى\r\nخواجهء طوسى : رجوع شود به نصير الدين طوسى\r\nخواجه عبد اللّه انصارى : رجوع شود به عبد اللّه انصارى\r\nخواجه مالك ( مالك دوزخ ) : 130\r\nخواجه نظام الدين ابو العلا : 61\r\nخواجه نظام الملك : رجوع شود به نظام الملك\r\nخواندمير : 836\r\nخيام ( خيامى ) نيشابورى : 284 ، 293 294 ، 295 ، 296 ، 310 - 311 ، 316 345 ، 350 ، 523 - 535 ، 915 - 917 ، 937 994 ، 962\r\nد دادبك : 28\r\nدار مستتر : 1019\r\nداود بن ميكائيل : 18\r\nداود بن محمود ( سلطانى ) : 24\r\nداود سلجوقى : 210\r\nدبيس بن مزيد : رجوع شود به نور الدوله دبيس بن مزيد\r\nدرّ يتيم خاتون : 764\r\nدعد : 392\r\nدقاق : 27\r\nدقايقى : رجوع شود به شمس الدين محمد بن على\r\nدقيقى : 333 ، 511\r\nدوساسى  ( de Sacy )  : 478\r\nدولتشاه : 135 ، 370 ، 403 ، 404 ، 405 421 ، 423 ، 439 ، 445 ، 450 ، 451 454 : 487 ، 539 ، 541 ، 556 ، 610 622 ، 629 ، 631 ، 656 ، 657 ، 660 663 ، 664 ، 708 ، 721 ، 740 ، 753 755 ، 756 ، 780 ، 794 ، 799 ، 800 801 ، 810 ، 835 ، 836 ، 846 ، 852 858 ، 860 ، 861 ، 862 ، 864 ، 865 871 ، 872 ، 873 ، 1021\r\nدهخدا على اكبر : 422\r\n\r\n","description":"","footnote":"","page_name":" 1062 ","page_number":1076},
  {"content":"\r\n\r\nدهخداى ابو المعالى رازى : 330\r\nدهخداى يحيى : 182\r\nدهدار ابو الغنائم درودگر اصفهانى : 175\r\nدهقان على شطرنجى : 126 ، 127 ، 348 ، 636 - 638\r\nدينار ( ملك ) : 87\r\nديو سپيد : 366\r\nر رابعه بنت كعب : 359\r\nرادويانى : 903 ، 918\r\nراشد ( پسر راشدى ) : 486\r\nالراشد باللّه : 171 ، 210 ، 950\r\nراشدى : 485 ، 486 ، 489\r\nراغب اصفهانى : 146 ، 266\r\nرافعى : 976\r\nرامين : 371 ، 374\r\nراوندى : 105 ، 107 ، 177 ، 197 ، 383 587 ، 591 ، 708 ، 743 ، 744 ، 745 852 ، 1008 - 1011\r\nرباب : 392\r\nربيب الدين ابو القاسم هرون بن على دندان :\r\n1005 ، 1006\r\nرستم : 99 ، 363 ، 364 ، 365 ، 366 ، 378 408 ، 411 ، 477 ، 502 ، 503\r\nرستم بن اردشير : 1017\r\nرستم تورگيلى : 365\r\nرستم بن على بن شهريار : 48 ، 148 ، 242 1017\r\nرسول ( محمد بن عبد اللّه ص ) : 156 ، 262 1026 و رجوع شود به محمد ص و به پيغمبر رشيد الدين ابو الفضل الميبدى : رجوع شود به ابو الفضل رشيد الدين ميبدى\r\nرشيد الدين ابو جعفر محمد بن على بن شهر - آشوب : رجوع شود به ابن شهرآشوب\r\nرشيد الدين ( پسر خاقانى ) : 780\r\nرشيد الدين فضل اللّه : 526\r\nرشيد وطواط ( رشيد الدين محمد بن كاتب بلخى ) : 9 ، 31 ، 35 ، 240 ، 324 ، 345 352 ، 436 ، 601 ، 628 - 636 ، 683 732 ، 733 ، 781 ، 907 ، 954 - 957 ، 958 966 ، 970 ، 1037\r\nرشيدى ( سيد الشعرا ) : 9 ، 348 ، 355 ، 387 489 ، 539 ، 547 - 551 ، 610 ، 611 622\r\nرشيد ياسمى : 485 ، 490\r\nرضا قليخان هدايت : رجوع شود به هدايت\r\nرضى امير المؤمنين : رجوع شود به ( نظام الملك )\r\nرضى الدين ابو سعد ورامينى : رجوع شود به ابو سعد ورامينى\r\nرضى الدين قزوينى : 237\r\nرضى الدين لالا : 856 ، 1013 ، 1016\r\nرضى الدين لنبانى : 740\r\nرضى الدين نيشابورى : 9 ، 835 ، 849 - 852 856 ، 1019\r\nرضى الدين ورامينى ( رجوع شود به ابو سعد ورامينى )\r\nرفيع لنبانى : 846 - 849\r\n\r\n","description":"","footnote":"","page_name":" 1063 ","page_number":1077},
  {"content":"\r\n\r\nرفيع مروزى : 638 - 639\r\nركن الدوله خمارتگين : 246 ، 926 928\r\nركن الدين بركيارق : رجوع شود بركيارق\r\nركن الدين صاعد : 732\r\nركن الدين طغرل سلجوقى : رجوع شود به طغرل سلجوقى\r\nركن الدين محمود بن محمد بن سليمان :\r\n30 ، 539 ، 971\r\nركن الدين مسعود بن صاعد : 846 ، 871\r\nركن الدين غورسانجى بن محمد خوارزمشاه : 846 ، 872\r\nركن الدين ابو منصور هبة اللّه : 67\r\nركن الدين ابو المظفر قلج طمغاج خان مسعود : 539 ، 765\r\nركن الدين ارسلان بن طغرل : رجوع شود به ارسلان بن طغرل\r\nركن الدين اكاف : 860\r\nركن الاسلام ابو محمد جوينى : 268\r\nروّاد بن مثنّى الازدى : 44\r\nروادى : 333\r\nروحانى : 337 ، 610 - 614\r\nروحى ولوالجى : 355 ، 387 ، 639 - 643\r\nرودكى : 333 ، 358 ، 360 ، 424 ، 515 948\r\nروزبهان : 257 ، 1013\r\nريحان ( ديو ) : 503\r\nرئيس مظفّر : 169 ، 170\r\nريو : 732 ، 1033\r\nز زال : 12 ، 99 ، 503 ، 504 ، 478\r\nزامبور : 538\r\nزبير بن عوام : 240\r\nزردشت : 102 ، 299 ، 413\r\nزكريا بن محمود قزوينى : 526\r\nزليخا : 98\r\nزمخشرى جار اللّه : 62 ، 256 ، 259 ، 306 317 ، 320 ، 321 ، 322 - 323 ، 631 ، 636 740 ، 833\r\nزواره : 503\r\nزهرا ( ع ) : 884\r\nزيتون خاتون : 244\r\nزيد بن على : 162 ، 163\r\nزين الائمه ابو العباس : 260\r\nزين الدين اسمعيل بن الحسن : رجوع شود به اسمعيل جرجانى\r\nزين الدين شرف الائمه حجة الاسلام ابو حامد محمد بن محمد غزالى طوسى : رجوع شود به غزالى ( محمد )\r\nزين الدين على كوچك بن بكتكين : 27\r\nزين الدين عمر بن سهلان الساوى : رجوع شود به عمر بن سهلان\r\nزين العابدين ( امام . . . ) : 66\r\nزين كيشى : 1020\r\nزين الملك : 148\r\nزيلگمان : 404\r\nژ ژوكوفسكى : 664 ، 981 ، 982\r\nژول‌مول : 409 ، 411\r\n\r\n","description":"","footnote":"","page_name":" 1064 ","page_number":1078},
  {"content":"\r\n\r\nس سابق الدين زوارهء : 109\r\nسام : 408\r\nسام غورى : 51 ، 52\r\nسام بن وردان روز : 39\r\nسباشى تكين : 10\r\nسبكتكين : 45 ، 50\r\nسبكى : 234 ، 235 ، 937\r\nسبتاى نوين : 1031\r\nستق بغرا خان : 85\r\nسحبان وايل : 370 ، 767\r\nسديد الدين محمد بن محمد عوفى بخارى :\r\nرجوع شود به عوفى\r\nسديد الدين محمود حمصى : 442\r\nسراج الدين عثمان بن محمد مختارى غزنوى :\r\nرجوع شود به مختارى\r\nسرخاب : 363\r\nسعادت ( پسر محمود ) : 491\r\nسعادة الخازن : 313\r\nسعد بن زنگى : رجوع شود به اتابك سعد بن زنگى\r\nسعد بن سلمان : 483 ، 491\r\nسعد بن محمد قمى : 186\r\nسعد الدين حموى : 856 ، 1013 ، 1035\r\nسعد الدين سعيد قتلغ غازى : 837\r\nسعد الدين محمد بن مؤيد حمويه : 220\r\nسعد الدين مسعود : 970\r\nسعد الدين نوكى : 337\r\nسعد الدين وراوينى : 889 ، 972 ، 975 1004 ، 1005 - 1008\r\nسعد الملك آوجى : 148 ، 186\r\nسعدى : 221 ، 667 ، 668 ، 733 ، 758 807\r\nسعيد ( سلطان ) : 511\r\nسعيد الدين احمد الميدانى : رجوع شود به ميدانى\r\nسعيد طائى : 694 - 695\r\nسعيدى : 177\r\nسفيان بن عيينه هلالى : 184\r\nسقراط : 287 ، 300 ، 303 ، 381\r\nسكان شاه : رجوع شود به بهرام سوم\r\nسكاكى : 324\r\nسلجوق بن دقاق : 10\r\nسلطان احمد خضرويه : 663\r\nسلطانشاه بن ايل ارسلان : 16 ، 31 ، 36 48 ، 89 ، 344 ، 974\r\nسلطانشاه بن قاورد : 18\r\nسلطان العلما : رجوع شود به عمعق\r\nسلطان ولد : 530\r\nسلغر : 28\r\nسلمان : 156\r\nسلمان فارسى : 150 ، 198 ، 622 ، 827\r\nسلّمى ( ابو عبد الرحمن ) . رجوع شود به عبد الرحمن سلّمى\r\nسليمان ( پيغمبر ) : 504\r\nسليمان شاه : 15 ، 63 ، 89 ، 591\r\nسليمان شاه بن محمود : 16 ، 591\r\nسليمان بن قتلمش : 18 ، 22 ، 118\r\nسليمان بن محمد ( سلطان ) 18 ، 24 ، 27 344\r\nسليمان بن محمود : 14\r\nسليمان بن مودود : 15\r\n\r\n","description":"","footnote":"","page_name":" 1065 ","page_number":1079},
  {"content":"\r\n\r\nسليمان بن نظام الملك : 238\r\nسمائى مروزى : 341 ، 358 ، 685 - 688 ، 690 692\r\nسمرقندى : 9\r\nسمعانى : 242 ، 321 ، 972 ، 977 ، 1039\r\nسمك : 988 ، 989\r\nسنائى : 5 ، 65 ، 73 ، 74 ، 110 ، 111 ، 112 125 ، 128 ، 131 ، 196 ، 220 ، 289 335 ، 336 ، 337 ، 342 ، 346 ، 350 352 ، 353 ، 356 ، 357 ، 358 ، 359 368 ، 369 ، 489 ، 491 ، 502 ، 511 512 ، 552 - 586 ، 587 ، 588 ، 589 592 ، 608 ، 615 ، 622 ، 645 ، 685 733 ، 746 ، 783 ، 777 ، 809 ، 810 865\r\nسنجر : 6 ، 7 ، 9 ، 12 ، 13 ، 14 ، 15 ، 16 ، 17 24 ، 30 ، 31 ، 35 ، 39 ، 47 ، 48 ، 49 ، 51 55 ، 59 ، 62 ، 63 ، 64 ، 71 ، 72 ، 87 ، 88 89 ، 91 ، 93 ، 95 ، 97 ، 101 ، 102 103 ، 114 ، 118 ، 121 ، 148 ، 160 170 ، 190 ، 206 ، 208 ، 213 ، 228 236 ، 242 ، 270 ، 296 ، 313 ، 387 388 ، 422 ، 423 ، 435 ، 511 ، 512 513 ، 515 ، 538 ، 539 ، 548 ، 564 589 ، 591 ، 601 ، 604 ، 622 ، 626 ، 629 ، 630 ، 643 ، 644 ، 651 658 ، 659 ، 660 ، 662 ، 668 ، 681 683 ، 685 ، 686 ، 688 ، 690 ، 707 751 ، 778 ، 796 ، 921 ، 924 ، 935 936 ، 937 ، 947 ، 961 ، 967 ، 969 970 ، 971 ، 974 ، 979 ، 1000 1010\r\nسنجر ثانى : ( رجوع شود به محمد خوارزمشاه )\r\nسجيبو خاقان : 78\r\nسندباد : 1001\r\nسنقر بن مودود : 28 ، 29 ، 47 ، 71 ، 72\r\nسورى : 588 ، 590 ، 605\r\nسوزنى : 9 ، 59 ، 350 ، 355 ، 387 ، 535 538 ، 541 ، 619 ، 622 - 626 ، 636 ، 685 770 ، 824\r\nسوسن : 478\r\nسهراب : 99 ، 364 ، 365 ، 477 ، 478 502\r\nسهروردى : ابو حفص عمر : 221\r\nسهروردى : ابو نجيب : 1013\r\nسهروردى ( شهاب الدين ابو الفتوح ) :\r\n297 - 305 ، 996 - 998 و رجوع شود به شهاب الدين ابو الفتوح\r\nسيد اسمعيل جرجانى : 314 ، 315 ، 316 879 ، 944 - 947\r\nسيد اشرف : رجوع شود به سيد حسن غزنوى\r\nسيد حسن غزنوى : 5 ، 25 ، 337 ، 513 564 ، 586 - 598 ، 608 ، 615 ، 733 825\r\nسيد حسن ناصر علوى : 489 ، 587 ، 588\r\nسيد الشعرا رشيدى : رجوع شود به رشيدى سمرقندى\r\nسيد شريف مرتضى علم الهدى : رجوع شود به علم الهدى\r\nسيد محمد ناصر علوى : 489\r\nسيد مرتضى بن داعى حسنى رازى : 1033\r\nسيد نور الدين شوشترى : 668\r\n\r\n","description":"","footnote":"","page_name":" 1066 ","page_number":1080},
  {"content":"\r\n\r\nسيف اسفرنگ : 9 ، 794 - 798\r\nسيف الدوله بن ابراهيم : 487 ، 488\r\nسيف الدين آمدى : 263 ، 267\r\nسيف الدين ابو نصر خسرو گردى : 241\r\nسيف الدين ارسلان : 721\r\nسيف الدين الاعرج : رجوع شود به سيف اسفرنگ\r\nسيف الدين باخرزى : 220 ، 230 ، 856 - 858 ، 1013\r\nسيف الدين خالد بن وليد : 64\r\nسيف الدين سورى : 590\r\nسيف الدين غورى : 51\r\nسيف الدين محمد بن حسين : 719\r\nسيف الدين محمد بن منصور : 562\r\nسيف الدين مردانشير : 974\r\nسيفى هروى : 626 - 628 ، 767\r\nسيوطى : 255 ، 930\r\nش شاپور ( پسر اردشير بابكان ) : 374\r\nشادىآبادى : رجوع شود به محمد بن داود العلوى\r\nشارستانى : رجوع شود به شهرستانى\r\nشافعى ( امام ) : 141 ، 145 ، 357\r\nشاه بورجا : 337 ، 615 - 618\r\nشاه محمود : ( پسر ارسلان خان محمد ) :\r\n626\r\nشاهنشاه بن محمود : 45\r\nشاهفور طاهر بن محمد اسفراينى ( امام ) 904\r\nشبرنگ : 366\r\nشبلى : 222 ، 809\r\nشجاعى نسوى : 20\r\nشرف الدين ابو نصر احمد : 50\r\nشرف الدين انوشيروان بن خالد : رجوع شود به انوشيروان بن خالد\r\nشرف الدين حسام ( حسام الائمة محمد ) :\r\n764 - 767 ، 769\r\nشرف الدين شفروه : 135 ، 352 ، 724 740 - 743 ، 846\r\nشرف الدين الطوسى : 310\r\nشرف الدين محمد بن ناصر علوى : رجوع شود به محمد بن ناصر علوى\r\nشرف الدين محمد نقيب النقباء : 697\r\nشرف الدين مصلح سعدى شيرازى : رجوع شود به سعدى\r\nشرف الدين المرتضى ( ابو الفضل محمد ) :\r\n66\r\nشرف الزمان محمد بن يوسف الايلاقى :\r\nرجوع شود به ايلاقى\r\nشرف الشعرا : رجوع شود به قوامى رازى :\r\nشرف كوبنانى : 109\r\nشروانشاه ابو المظفر اخستان بن منوچهر :\r\nرجوع شود به اخستان\r\nشروين : 374\r\nشست كله ( شصت كله ) : رجوع شود به احمد بن منوچهر\r\nشطرنجى : رجوع شود به دهقان على شطرنجى\r\nشفائى اصفهانى : 563\r\nشفر : 978 ، 1005\r\n\r\n","description":"","footnote":"","page_name":" 1067 ","page_number":1081},
  {"content":"\r\n\r\nشم : 408 ، 411\r\nشمس الائمه ابو القاسم اسمعيل بن ابو على بيهقى : رجوع شود به اسمعيل بن ابو على بيهقى\r\nشمس الائمه سرخسى : رجوع شود به محمد بن احمد سرخسى :\r\nشمس خاله : 9 ، 795 ، 824 - 827\r\nشمس الدوله ابو الفوارس طغانشاه بن الب ارسلان : رجوع شود به طغانشاه بن الب ارسلان\r\nشمس الدوله موسى بن ستوق : 6\r\nشمس الدين احمد بن منوچهر : رجوع شود به احمد بن منوچهر شست كله\r\nشمس الدين التتمش : 56 ، 57 ، 216 ، 1027 1028\r\nشمس الدين ايلدگز : 25 ، 27 ، 28 ، 243 707 ، 708 ، 721\r\nشمس الدين تاج الشعراء محمد بن على سوزنى :\r\nرجوع شود به سوزنى :\r\nشمس الدين صاحبديوان جوينى : 237\r\nشمس الدين صفى : 221\r\nشمس الدين لاغرى : 198\r\nشمس الدين طبسى : 9\r\nشمس الدين محمد جهان‌پهلوان : 802\r\nشمس الدين محمد حدادى : رجوع شود به شمس خاله\r\nشمس الدين محمد شهرزورى : 299\r\nشمس الدين محمد بن عبد الكريم طبسى :\r\n834\r\nشمس الدين محمد بن على بن محمد الدقايقى المروزى : 1002\r\nشمس الدين محمد بن فخر الدين مسعود : 962\r\nشمس الدين محمد بن قيس الرازى : رجوع شود به شمس قيس\r\nشمس الدين منصور بن محمود الاوزجندى :\r\n836\r\nشمس سيم‌كش : 387\r\nشمس طبسى : 758 ، 834 - 844\r\nشمس قيس رازى : 601 ، 626 ، 666 ، 746 965 ، 1031 - 1033\r\nشمس المعالى قابوس : 74\r\nشمس الملك احمد بن ارسلان : 824\r\nشمس الملك نصر بن طمغاج خان : رجوع شود به نصر بن طمغاج خان\r\nشمس الملك وزير : 63\r\nشمعى : 536\r\nشميلاس : 478\r\nشنسب : 50\r\nشهاب الاسلام عبد الرزاق : 524\r\nشهاب الاسلام بن فقيه اجل ابو القاسم : 63\r\nشهاب الدين رجوع شود به محمد بن سام :\r\nشهاب الدين ابو الحسن طلحه : 686 ، 690 - 692\r\nشهاب الدين ابو الفتوح يحيى بن حبش بن اميرك السهروردى : 228 ، 299 ، 297 940 ، 996 و رجوع شود به سهروردى شهاب الدين ابو الفتوح\r\nشهاب الدين احمد بن مؤيد نسفى : رجوع شود به شهاب مؤيد\r\nشهاب الدين تواريخى شافعى : 984\r\nشهاب الدين سهروردى : رجوع شود به شهاب الدين ابو الفتوح سهروردى\r\nشهاب الدين عمر سهروردى : 277 ، 297\r\nشهاب الدين شاه على ابو رجا : رجوع شود به شاه بورجا\r\nشهاب الدين شرف الادبا صابرين اسمعيل ترمذى : رجوع شود به اديب صابر\r\n\r\n","description":"","footnote":"","page_name":" 1068 ","page_number":1082},
  {"content":"\r\n\r\nشهاب الدين عمعق بخارايى : رجوع شود به عمعق بخارايى\r\nشهاب الدين غورى ( سلطان ) : 19 ، 214\r\nشهاب الدين كيا محمد : 109\r\nشهاب الدين محمد بن تاج كيكى : 987\r\nشهاب الدين محمد بن سام : 52\r\nشهاب الدين محمود بن حرب : 49\r\nشهاب الدين مسعود : 974\r\nشهاب الدين منشى النظر : 975\r\nشهاب مؤيد : 767 ، 769 - 774\r\nشهابى : رجوع شود به شهاب مؤيد\r\nشهرزورى : 298 ، 300 ، 301 ، 302 525\r\nشهرستانى ( محمد بن عبد الكريم ) : 155 255 ، 269 ، 270 ، 285 - 286 ، 288 ، 291 296 ، 297 ، 883 ، 953 - 954\r\nشهرو : 477\r\nشهريار بن قارن : 47\r\nشهريار ( پدر عماد الدوله مرزبان ) : 744\r\nشهريار ( پسر برزو ) : 502 ، 503\r\nشهمردان بن ابى الخير : 909 - 911 ، 967\r\nشهيد بلخى : 358\r\nشيخ اشراق : رجوع شود به سهروردى و به شهاب الدين ابو الفتوح سهروردى\r\nشيخ حمشاد : 383\r\nشيخ الرئيس : رجوع شود به ابن سينا\r\nشيخ صدوق : 262\r\nشيخ صنعان : 863\r\nشيخ طوسى ( ابو جعفر محمد بن حسن ) : 197 258 ، 262 ، 264 ، 266\r\nشيدسپ : 408 ، 411\r\nشيرزاد بن مسعود بن ابراهيم غزنوى : 899\r\nشيرگير ( اتابك ) : 740\r\nشيرين : 362 ، 395 ، 802 ، 813\r\nص صابر : رجوع شود به اديب صابر\r\nصابى : 885\r\nصاحب الزمان ( مهدى ) : 884\r\nصاحب بن عباد : 251 ، 885\r\nصادق ( عليه السلام ) : 144\r\nصادق بن صالح : 538 ، 774\r\nصالح بن مسعود بن سعد : 486 ، 491\r\nصبّاح : 168\r\nصدر جهان : رجوع شود به برهان الدين محمد\r\nصدر جهان : رجوع شود به محمد بن عمر بن عبد العزيز\r\nصدر الدين خجندى : 61 ، 63 ، 240 ، 732 746 ، 753 ، 754 ، 755\r\nصدر الدين تركهء اصفهانى : 270\r\nصدر الدين عبد اللطيف بن محمد : 60\r\nصدر الدين بن قوام الدين : 732\r\nصدر الشريعه شمس الدين منصور : 835\r\nصدر الشريعه عمر بن مسعود بن احمد بن عبد - العزيز بن مازه : رجوع شود به عمر بن مسعود\r\nصدقه : 71\r\nصدقهء ابو القاسم : 988 ، 992\r\nصدّى بن عجلان باهلى : 184\r\nصفى الدين اصفهانى : 243\r\nصفى الدين مرتضى بن مرتضى : رجوع شود به مرتضى بن داعى\r\nصلاح الدين ايوبى : 297\r\nصور ( پادشاه كشمير ) : 365\r\n\r\n","description":"","footnote":"","page_name":" 1069 ","page_number":1083},
  {"content":"\r\n\r\nض ضحاك : 99 ، 364 ، 410\r\nضياء الدين خجندى : 9 ، 729 ، 790 ، 824 827 - 832\r\nضياء الدين ابو الرضا فضل اللّه بن على بن الحسين :\r\n233\r\nضياء الدين ابو نجيب عبد القاهر سهروردى :\r\nرجوع شود به عبد القاهر سهروردى و به سهروردى ابو نجيب\r\nضياء الدين احمد : 247\r\nضياء الدين عبد الرافع بن ابى الفتح هروى :\r\nرجوع شود به عبد الرافع هروى\r\nضياء الدين صدر الائمه : 630 ، 631\r\nضياء الملك : 63\r\nط طامة الكبرى : رجوع شود به نجم الدين كبرى\r\nطاهر بن خلف : 49\r\nطاهر بن فخر الملك : 14 ، 15\r\nطاهر بن محمد : 49\r\nطبرسى : 258\r\nطبرى : 92 ، 887\r\nطغانخان : 7\r\nطغانشاه بن الب‌ارسلان : 16 ، 20 ، 21 ، 98 348 ، 432 ، 433 ، 434 ، 435 ، 436\r\nطغانشاه بن مؤيد آىابه : 20 ، 31 ، 89 344 ، 433 ، 751 ، 752 ، 753 ، 754 974\r\nطغرائى : 228 ، 1038 - 1039\r\nطغرل بيك بن ميكائيل سلجوقى : 10 ، 17 18 ، 22 ، 24 ، 25 ، 27 ، 28 ، 31 ، 38 ، 43 44 ، 45 ، 46 ، 65 ، 104 ، 107 ، 117 138 ، 139 ، 164 ، 165 ، 173 ، 182 202 ، 203 ، 204 ، 205 ، 207 ، 211 214 ، 215 ، 229 ، 232 ، 339 ، 344 361 ، 372 ، 373 ، 383 ، 387 ، 388 423 ، 732 ، 741 ، 744 ، 745 ، 755 802 ، 851 ، 853 ، 899 ، 905 ، 1006 1009 ، 1010 ، 1011 ، 1024 ، 1037\r\nطغرل كافر نعمت : 54 ، 70 ، 890\r\nطغرل سوم : 34 ، 210 ، 696\r\nطغرلشاه : 18 ، 19 ، 24 ، 27 ، 209 ، 243 651 ، 745\r\nطمغاج خان ابراهيم ( جلال الدين قلج ) :\r\n8 ، 435\r\nطمغاج خان بن بغراخان : 11\r\nطمغاج خان مسعود بن حسن : 632\r\nطورك : 408 ، 411\r\nطوطى ( ملك ) : 87 ، 659\r\nظ ظافر محمد اميرك : 19\r\nظهير الدين ابى المحامد محمد بن مسعود بن الزكى العزيزى الغزنوى : 952\r\nضهير الدين فاريابى : 25 ، 28 ، 122 ، 128 160 ، 342 ، 344 ، 346 ، 347 ، 354 358 ، 367 ، 368 ، 664 ، 665 ، 667 733 ، 750 - 764 ، 837\r\nظهير الدين غزنوى : 313 ، 952\r\n\r\n","description":"","footnote":"","page_name":" 1070 ","page_number":1084},
  {"content":"\r\n\r\nظهير الدين طغتكين : 26\r\nظهير الدين ( وزير ) : 109\r\nظهيرى سمرقندى : 9 ، 435 ، 535 999 - 1003\r\nع عارف زرگر : رجوع شود به فضل بن يحيى صاعد هروى\r\nعايشه : 560\r\nعايشه خاتون : 66\r\nعبادى : 195 ، 745\r\nعباس بن شيث : 50 ، 51\r\nعباس ( امير غازى ) : 150 ، 152 ، 153\r\nعبد اللّه افندى : 1033\r\nعبد اللّه انصارى : 219 ، 227 ، 257 ، 432 882 ، 883 ، 885 ، 886 ، 887 ، 892 911 - 915 ، 930 ، 931\r\nعبد اللّه برقى : 220\r\nعبد اللّه بن حميد : 83\r\nعبد اللّه بن عمر بن الخطاب : 184 ، 628\r\nعبد اللّه بن محمد ميانجى همدانى : رجوع شود به عين القضاة همدانى\r\nعبد اللّه بن المقفع : 948 ، 1018\r\nعبد اللّه بن عباس : 156 ، 198\r\nعبد الجبّار معتزلى همدانى : 226\r\nعبد الجليل رازى ( قزوينى ) : 25 ، 65 143 ، 151 ، 163 ، 177 ، 178 ، 186 191 ، 193 ، 195 ، 233 ، 265 ، 266 ، 293 ، 446 ، 449 ، 559 ، 695 ، 697 ، 985 - 988\r\nعبد الخالق غجدوانى : 220\r\nعبد الرافع هروى : 349 ، 715 - 718\r\nعبد الرحمن بن عوف : 1026\r\nعبد الرحمن خازنى : 312\r\nعبد الرزاق منيعى ( ابو الفتح ) : 64\r\nعبد الرشيد بن مسعود : 70\r\nعبد الرشيد عز الدوله : 4\r\nعبد العزيز : 247\r\nعبد العزيز بن حالى حلوانى : رجوع شود به الحلوانى\r\nعبد العزيز بن عمر بن عبد العزيز : 59\r\nعبد العزيز بن مازه : 977 ، 978\r\nعبد العزيز مسعود : 846 ، رجوع شود به رفيع لنبانى\r\nعبد العظيم قريب : 361\r\nعبد العظيم ( حضرت ) : 964\r\nعبد القاهر جرجانى ( ابو بكر بن عبد الرحمن ) :\r\n322 ، 323\r\nعبد القاهر سهروردى : 220 ، 221\r\nعبد الكريم ( ستق بغراخان ) : 6\r\nعبد الكريم شارستانى : رجوع شود به شهرستانى\r\nعبد الكريم قشيرى نيشابورى استوائى :\r\n257 ، 890\r\nعبد اللطيف بن عبد اللّه بن عباس : 567\r\nعبد الملك ( امير سامانى ) : 6\r\nعبد الملك برهانى : رجوع شود به برهانى\r\nعبد الملك عطّاش : 166 ، 169\r\nعبد الملك بن نوح ( سامانى ) : 400\r\nعبد الواسع جبلى : 9 ، 125 650 - 656\r\n\r\n","description":"","footnote":"","page_name":" 1071 ","page_number":1085},
  {"content":"\r\n\r\nعبيد اللّه مهدى : رجوع شود به ابو محمد عبيد اللّه مهدى\r\nعبيد اللّه يونس : رجوع شود به جلال الدين عبيد اللّه يونس\r\nعتبى : 619 ، 1012\r\nعثمان بن ابراهيم : 1027\r\nعثمان بن حسن خان : 7\r\nعثمان بن عفان : 146 ، 157 ، 162 ، 632 911\r\nعثمان بن محمد مختارى غزنوى : رجوع شود به مختارى غزنوى\r\nعجمشاه : 1025\r\nعدنانى : 387\r\nعذرا : 394\r\nعروضى : رجوع شود به نظامى عروضى\r\nعز الدوله عبد الرشيد : 780 ، 890\r\nعز الدين ابو العز محمد بن جعفر بصرى : 238\r\nعز الدين ابو الفتح مسعود : 801 ، 805\r\nعز الدين ابو القاسم على ( سيد الاجل ) : 66\r\nعز الدين ستماز ( صتماز ) بن الحرامى : 109\r\nعز الدين مستوفى : 937 ، 939 ، 940\r\nعز الدين مسعود : 806\r\nعز الملك : 102\r\nعز الملك ابو عبد اللّه حسين بن نظام الملك :\r\n124\r\nعز الدين يحيى : رجوع شود به ابو القاسم عز الدين يحيى\r\nعزيز الاسلام : 60\r\nعزيز الدين نسفى : 1035\r\nعزيز بن ركن الدين منصور ( سيد اجل ) :\r\n67\r\nعصمة الدين : 244\r\nعضد الدوله شيرزاد بن مسعود غزنوى :\r\n487 ، 488 ، 489 ، 490 ، 501 ، 502\r\nعضد اللّه فنا خسرو ديلمى : 11 ، 18 ، 422 502 ، 1000\r\nعضد الدين طغانشاه بن مؤيد : رجوع شود به طغانشاه بن آىابه\r\nعطار نيشابورى : 221 ، 227 ، 338 ، 359 369 ، 356 ، 858 - 871 ، 802 ، 1021 1022 - 1023\r\nعطا ملك جوينى : 237 ، 602 ، 630 ، 828 889 ، 966 ، 970 ، 971 ، 975\r\nعطاء رازى : رجوع شود به عطاء بن يعقوب\r\nعطاء بن يعقوب رازى : 365 ، 477 - 483 489\r\nعلاء الدوله : 47 ، 62 ، 296 ، 608\r\nعلاء الدوله : رجوع شود به امير على فرامرز\r\nعلاء الدوله اصفهبد على بن شهريار : 39 47 ، 48 ، 193\r\nعلاء الدوله فرامرز بن على بن فرامرز : 39 284 ، 295\r\nعلاء الدوله حسن بن رستم : 48\r\nعلاء الدوله خاصبك ابو كاليجار كرشاسف بن على بن فرامرز بن علاء الدوله محمد بن دشمنزياركاكويه : 909\r\nعلاء الدوله شرف الملوك حسن بن رستم بن على : 131\r\nعلاء الدوله على : رجوع شود به علاء الدوله اصفهبد على\r\nعلاء الدولة بن كاكويه : رجوع شود به ابو جعفر علاء الدوله كاكويه\r\nعلاء الدولة بن محمد بن ملكشاه : 245\r\nعلاء الدين : رجوع شود به محمود بن محمد بن سام\r\n\r\n","description":"","footnote":"","page_name":" 1072 ","page_number":1086},
  {"content":"\r\n\r\nعلاء الدين تكش بن ايل ارسلان خوارزمشاه :\r\n16 ، 19 ، 31 ، 32 ، 36 ، 39 ، 66 ، 93 106 ، 107 ، 139 ، 190 ، 210 ، 211 214 ، 240 ، 344 ، 626 ، 630 ، 755 781 ، 973 ، 974 ، 946 ، 975 ، 1011 1016\r\nعلاء الدين جهانسوز : 51 ، 53 ، 54 ، 117 344 ، 604 ، 605\r\nعلاء الدين حسين بن حسن غورى رجوع شود به علاء الدين جهانسوز\r\nعلاء الدين قماج : 88\r\nعلاء الدين كرپ ارسلان : 44 ، 803\r\nعلاء الدين كيقباد سلجوقى : 1021\r\nعلاء الدين محمد بن تكش خوارزمشاه :\r\nرجوع شود به محمد بن تكش خوارزمشاه\r\nعلاء الدين محمود بن محمد بن سام : 55\r\nعلاء الدين ملك الجبال : 659 ، 660\r\nعلاء الدين يرغو شمس الدين الغ تكين : 837\r\nعلاء الملك : 190 ، 212\r\nعلائى بن محب الشريف شيرازى : 925\r\nعلم الهدى ، سيد مرتضى شريف : 1033 1036\r\nعلم الدين سخاوى ( على بن محمد ) : 253 323\r\nعلاء الدين قريش بن بدران : رجوع شود به قريش بن بدران\r\nعلى بن ابو على قمى : 124\r\nعلى بن ابيطالب : 50 ، 146 ، 156 ، 157 162 ، 184 ، 162 ، 192 ، 193 ، 194 195 ، 196 ، 198 ، 199 ، 510 ، 560 601 ، 632 ، 730 ، 956\r\nعلى بن احمد سيفى نيشابورى : 626\r\nعلى اكبر دهخدا : 422\r\nعلى بانيذى : 9\r\nعلى بورى تكين ( امير ) : 8\r\nعلى بن بويه : 744\r\nعلى بن الحسين ( ع ) : 162 ، 163\r\nعلى تكين : 1027\r\nعلى خاص : 486\r\nعلى خطيب : 109\r\nعلى بن روزبه : 345\r\nعلى بن زيد بيهقى : رجوع شود به ابو الحسن بيهقى\r\nعلى بن شهريار : رجوع شود به علاء الدوله اصفهبد على\r\nعلى سپهرى : 9\r\nعليشاه ( خوارزمشاهى ) : 36 ، 344\r\nعليشير : 865\r\nعلى صوفى : 53\r\nعلى عالم : 185\r\nعلى بن عبيدة الريحانى : 275\r\nعلى بن عثمان جلّابى هجويرى غزنوى :\r\n218\r\nعلى بن عمران : 61 ، 62\r\nعلى فرامرز : رجوع شود به امير على\r\nعلى بن محمد اسكافى : رجوع شود به ابو القاسم على بن محمد اسكافى\r\nعلى بن محمد بن على بن احمد بن مردان - السمرانى الخوارزمى ابو الحسن الاديب :\r\n62\r\nعلى بن محمد عمرانى : 61\r\nعلى بن محمد الماوردى : 264\r\nعلى بن منتهى : 242\r\n\r\n","description":"","footnote":"","page_name":" 1073 ","page_number":1087},
  {"content":"\r\n\r\nعلى بن موسى الرضا ( ع ) : 88 ، 193 ، 445 970\r\nعلى بن هيثم : 42 ، 353\r\nعلى بن يوسف : 268\r\nعماد الدوله تورانشاه بن قرا ارسلان : 244\r\nعماد الدوله فرامرز : 744\r\nعماد الدين : 396\r\nعماد الدين ابو المظفر : رجوع شود به امام شاهفور ( شهفور ) طاهر بن محمد الاسفراينى 903 ، 904\r\nعماد الدين زنگى : 27\r\nعماد الدين الغزنوى : رجوع شود به عمادى\r\nعماد كاتب اصفهانى : 243 ، 696\r\nعماد كجيج : 262\r\nعماد الدين كياى هراسى : 225\r\nعماد الدين محمد بن محمد بن حامد اصفهانى :\r\n104 ، 124 ، 1039\r\nعماد الملك : 63\r\nعماد الملك بن نظام الملك : 13\r\nعمادى شهريارى : 25 ، 158 ، 354 ، 697 743 - 750\r\nعمّار : 156 ، 198\r\nعماره ( استاد انورى ) : 656\r\nعمار ياسر بدليسى : 1013\r\nعمدة الملك شمس الدين محمد بن مؤيد - الحدادى البغدادى : رجوع شود به شمس خاله\r\nعمر بن ابراهيم خيامى ( عمر خيام ) : رجوع شود به خيام نيشابورى\r\nعمر بن الخطّاب : 146 ، 156 ، 162 ، 198 199 ، 201 ، 632 ، 668\r\nعمر ( خال نظامى گنجوى ) : 799\r\nعمر بن سهلان ساوى : 296 ، 996\r\nعمر بن عبد العزيز : 175\r\nعمر بن مسعود : 833 - 834 ، 1026\r\nعمر نوقانى : 765\r\nعمر بن بحر جاحظ : 956\r\nعمعق بخارايى : 9 ، 338 ، 339 : 348 ، 356 387 ، 535 - 547 ، 622 ، 666 ، 954\r\nعميد ابو الفتح مظفر نيشابورى : 372\r\nعميد الاجل ابو العلاء عطاء بن يعقوب : رجوع شود به عطاء بن يعقوب\r\nعميد الدين اسعد بن نصر : 847\r\nعميد كمالى : رجوع شود به كمالى\r\nعميد محمد بن عثمان يمينى كاتب غزنوى :\r\nرجوع شود به يمينى\r\nعميد الملك ابو نصر كندرى : 119 ، 140 205 ، 215 ، 267 ، 268 ، 384 ، 387 388 ، 391 ، 392 ، 396 ، 885 ، 905\r\nعميد الملك عماد الدوله ابو القاسم خاص :\r\n487\r\nعنصر المعالى ( كيكاوس بن اسكندر ) : 46 49 ، 74 ، 886 ، 898 - 902 ، 989 ، 999 1003\r\nعنصرى : 335 ، 336 ، 338 ، 339 ، 350 353 ، 358 ، 360 ، 370 ، 514 ، 515 565 ، 602 ، 666\r\nعوفى ( محمد ) : 9 ، 59 ، 61 ، 345 ، 349 ، 370 375 ، 376 ، 377 ، 398 ، 399 ، 400 405 ، 421 ، 433 ، 439 ، 470 ، 471 477 ، 483 ، 490 ، 511 ، 513 ، 515 535 ، 548 ، 552 ، 587 ، 586 ، 598 599 ، 601 ، 605 ، 608 ، 609 ، 610\r\n\r\n","description":"","footnote":"","page_name":" 1074 ","page_number":1088},
  {"content":"\r\n\r\n611 ، 615 ، 619 ، 622 ، 623 ، 636 645 ، 651 ، 656 ، 659 ، 665 ، 681 685 ، 686 ، 689 ، 691 ، 692 ، 694 695 ، 709 ، 718 ، 722 ، 729 ، 730 731 ، 743 ، 764 ، 765 ، 767 ، 669 776 ، 798 ، 809 ، 825 ، 833 ، 835 837 ، 844 ، 846 ، 849 ، 850 ، 900 949 ، 950 ، 958 ، 960 ، 962 ، 963 970 ، 971 ، 972 ، 974 ، 975 ، 976 999 ، 1002 ، 1015 ، 1016 ، 1026 - 1031 1038 ، 1037\r\nعيار بك : 93\r\nعين الدوله ابو المعالى على بن اسد بن الحارث :\r\n893 ، 894\r\nعين الزمان امام ابو على حسن بن على قطّان مروزى : رجوع شود به قطان مروزى\r\nعين الزمان جمال الدين : رجوع شود به جمال الدين گيلى\r\nعين القضاة همدانى : 219 ، 228 ، 934 936 - 944\r\nعيّوقى : 360\r\nغ غزالى ( محمد ) : 219 ، 225 ، 235 ، 238 257 ، 264 ، 268 ، 269 ، 276 ، 277 278 ، 280 ، 285 ، 306 ، 387 ، 388 525 ، 332 ، 920 - 926 ، 932 ، 937 ، 1037\r\nغنى ( دكتر قاسم ) : 525\r\nغورسانجى : رجوع شود به ركن الدين غورسانجى\r\nغياث الدين خوارزمشاه : 19\r\nغياث الدين غورى ( محمد بن سام ) : 5 ، 41 51 ، 52 ، 53 ، 214 ، 719 ، 907 ، 980\r\nغياث الدين محمد بن محمود بن ملكشاه :\r\nرجوع شود به محمد بن محمود\r\nغياث الدين محمود : 52 ، 53 ، 57\r\nغياث الدين مسعود : رجوع شود به مسعود ابن محمد سلجوقى\r\nف فارابى : 66 ، 273 ، 282 ، 285 ، 278 ، 293 300 ، 308\r\nفاريابى : رجوع شود به ظهير الدين فاريابى\r\nفاطمه : 200 ، 262\r\nالفتح بن على بن محمد البندارى الاصفهانى :\r\n1039\r\nفتوحى مروزى : 62 ، 134 ، 350 ، 351 355 ، 356 ، 660 ، 688 - 690\r\nفخر الدين ابو المفاخر حسن بن منصور اوزجندى : رجوع شود به قاضى خان\r\nفخر الدين بن احمد بن ابى اسعد ورامينى :\r\n65\r\nفخر الدين اسعد گرگانى : 336 ، 361 370 - 383\r\nفخر الدين ( سيد ) : 150\r\n\r\n","description":"","footnote":"","page_name":" 1075 ","page_number":1089},
  {"content":"\r\n\r\nفخر الدين ابو عبد اللّه محمد بن عمر بن الحسين طبرى رازى : رجوع شود به امام فخر رازى\r\nفخر الدين بهرامشاه بن داود : 801\r\nفخر الدين حسين بن شرف الملك : 1027\r\nفخر الدين زيد بن حسن حسينى : 846\r\nفخر الدين محمد بن عمر الرازى : رجوع شود به امام فخر رازى\r\nفخر الدين مخهر : رجوع شود به ابن ادريس حلّى\r\nفخر الدين مسعود : 53\r\nفخر الملك ابو الفتح مظفر بن خواجه نظام - الملك طوسى : 63 ، 170 ، 601 ، 916 921 ، 967 ، 993\r\nفرامرز : 364 ، 365 ، 477 ، 478 ، 503\r\nفرامرز بن خداداد : 988 - 992\r\nفرامرز بن علاء الدوله على : رجوع شود به علاء الدوله فرامرز\r\nفرانك ( ملكه سرانديب ) : 503\r\nفرخزاد بن مسعود : 339 ، 399\r\nفرخزاد بن منوچهر : 43\r\nفرخشاه : 1025\r\nفرخى : 335 ، 339 ، 353 ، 358 ، 514 ، 565 639 ، 644 ، 666 ، 917 ، 918\r\nفردوسى : 98 ، 353 ، 361 ، 323 ، 403 404 ، 405 ، 409 ، 410 ، 412 ، 413 432 ، 435 ، 478 ، 504 ، 668 ، 802 806 ، 807 ، 991\r\nفرشاوشتر ( فرش‌اوشتر ) : 302\r\nفرعون : 113\r\nفرفوريوس : 298 ، 299 ، 308\r\nفرقدى : 718\r\nفروزانفر ( بديع الزمان ) : 405 ، 407 ، 421 622 ، 664 ، 1022\r\nفروغى ( محمد على ) : 529\r\nفرهاد : 395\r\nفريبرز ( افريدون بن منوچهر ) : 42 ، 43\r\nفريد خراسان : رجوع شود به ابو الحسن على بن زيد بيهقى\r\nفر الدين ابو حامد محمد بن ابو بكر ابراهيم بن اسحق عطار كدكنى نيشابورى :\r\nرجوع شود به عطار\r\nفريد الدين داماد نيشابورى : 294\r\nفريد الدين عطار : رجوع شود به عطار\r\nفريد الدين عمر بن غيلان بلخى : رجوع شود به ابن غيلان\r\nفريد كاتب : 663\r\nفريدون : 40 ، 96 ، 99 ، 1000\r\nفضل اللّه : رجوع شود به شرف الدين شفروه\r\nفضلو بن ابو السوار : 45 ، 423\r\nفضلون بن محمد : 45\r\nفضلويه على بن حسن بن ايوب : 40\r\nفضل بن يحيى بن صاعد : 65 ، 352 ، 564\r\nفغفور : 364 ، 1000\r\nفلك الدين : 44\r\nفلك المعالى منوچهر : 61\r\nفلكى شروانى : 43 ، 299 ، 342 ، 343 535 ، 774 - 776 ، 781\r\nفلوطينوس : 299\r\nفورهندى : 1000\r\nفولادغورى : 50\r\nفيثاغورس : 300 ، 301\r\nفيضى فياضى : 809\r\nفيلغوس : 806\r\nفيلون : 298\r\nفيليپ اگوست : 218\r\n\r\n","description":"","footnote":"","page_name":" 1076 ","page_number":1090},
  {"content":"\r\n\r\nق نابوس : 885\r\nالقادر باللّه : 205 ، 207\r\nقارن : 47\r\nقارن بن سرخاب : 47\r\nقاسمى : 809\r\nقاضى القضاة حميد الدين ولوالجى : رجوع شود به حميد الدين عمر بن محمود\r\nقاضى امام ابو بكر : رجوع شود به ابو بكر .\r\nقاضى حميد الدين : رجوع شود به حميد الدين عمر بن محمود\r\nقاضى خان : 264\r\nقاضى صاعد : 65\r\nقاضى ظهير الدين : 153\r\nقاضى محسن تنوخى : 1030\r\nقاضى نور اللّه ششترى : 275 ، 858 ، 864 695\r\nقاورد بن جغرى بيك : 18 ، 40 ، 118 ، 1025 1035\r\nالقائم : ( خليفه ) : 39 ، 138 ، 164 ، 165 204 ، 205 ، 207 ، 609 ، 215\r\nقايماز كج‌كلاه : 72\r\nقباوى ، ابو نصر احمد بن محمد : 977 ، 978\r\nقتلغ اينانج : 31 ، 34 ، 210 ، 214\r\nقتلمش بن اسرائيل بن سلجوق ابو الفوارس :\r\n21 ، 22 ، 164\r\nقتيبه خاتون : 122\r\nقدامة بن جعفر : 885\r\nقدر خان بن جبرئيل بن عمر بن احمد : 7 ، 539 548\r\nقرا خان : 74 ، 729\r\nقراسنقر : 74\r\nقرمط بن حمدان : 175\r\nقره‌ارسلان قاورد ( عماد الدوله ) : رجوع شود به قاودر\r\nقريب ( عبد العظيم ) : 915 ، 950\r\nقريش بن بدران : 164 ، 165 ، 203\r\nقزل ارسلان بن اتابك ايلدگز : 25 ، 28 ، 34 122 ، 135 ، 210 ، 224 ، 346 707 ، 721 ، 722 ، 755 ، 800 ، 802 805\r\nقزوينى ( زكريا ) : 1028\r\nقزوينى ( محمد ) : 484 ، 559 ، 963 ، 964 971 ، 995 ، 1033\r\nقزوينى ( مؤلف آثار البلاد ) : 159 ، 451 835 ، 837\r\nقسطا : 126\r\nقشتمور : 34 ، 212\r\nقشيرى : رجوع شود به ابو القاسم عبد الكريم\r\nقطان مروزى : 294 ، 316 ، 631 ، 965\r\nقطب الدين اسمعيل : 37\r\nقطب الدين ايبك : 52 ، 56 ، 57 ، 58 ، 331\r\nقطب الدين حيدر : 861\r\nقطب الدين رازى : 305\r\nقطب الدين راوندى : 255\r\nقطب الدين شيرازى : 953\r\nقطب الدين صاحب موصل : 779\r\nقطب الدين مبارز : 41 ، 723\r\nقطب الدين محمد بن انوشتكين خوارزمشاه :\r\n29 ، 30 ، 32 ، 314 ، 315 ، 945\r\nقطب الدين محمود غورى : 590\r\nقطب الدين معزى : 216\r\n\r\n","description":"","footnote":"","page_name":" 1077 ","page_number":1091},
  {"content":"\r\n\r\nقطب الدين مودود چشتى : 218\r\nقطب الزمان محمد بن ابو طاهر طبسى مروزى 293\r\nقطران تبريزى : 44 ، 45 ، 86 ، 332 ، 335 421 - 430 ، 639 ، 666 ، 903 ، 954\r\nقطران ترمذى : 421 ، 423\r\nقلج ارسلان خاقان عثمان : 8 ، 22 ، 123 318 ، 801 ، 849\r\nقلج ارسلان رومى : 998\r\nقلج طمغاج خان ابراهيم : 833 ، 1027\r\nقلج طمغاج خاقان بن مسعود بن الحسين :\r\n344 ، 999 ، 1000\r\nقماج : رجوع شود به امير قماج\r\nقناوزى : 435 ، 1001 ، 1002\r\nقوام الدين ( نظام الملك ) : رجوع شود به ابو على حسن بن على\r\nقوام الدين ( صدر اجل مؤيد الملك ) : 993\r\nقوام الدين ابو القاسم ناصر بن على درگزينى :\r\n296 ، 937\r\nقوام الدين جنيدى : 1028\r\nقوام الدين حسن بن نصير الدين : 63\r\nقوام الدين صاعد : 732\r\nقوام الدين طغرايى : 696\r\nقوام الدين وزير : 1024\r\nقوام الملك ابو نصر هبة اللّه پارسى : 487\r\nقوام الملك صدر الدين محمد بن فخر الملك :\r\n512\r\nقوامى رازى : 25 ، 65 ، 66 ، 193 ، 337 ، 357 695 - 707\r\nقوامى گنجه‌يى : 334 ، 342 ، 799\r\nقيس بن ملوح : رجوع شود به مجنون\r\nقيصر : 364\r\nك كافرك : 337\r\nكافى الدين عمر بن عثمان ( عم خاقانى ) :\r\n776 ، 777\r\nكافى ظفر همدانى : 131 ، 598 - 600\r\nكامل الدوله : 940\r\nكاووس : 99 ، 364\r\nكبودجامه ( نصر الدين ) : 245\r\nكتايون : 364\r\nكثير النواء الابتر : 162\r\nكربوغا ( امير . . . ) : 26\r\nكرشاسب : 363 ، 365 ، 408 ، 410 ، 411 420\r\nكرشاسب بن فرخزاد : 43\r\nكزه كارتن : 478\r\nكسائى مروزى : 356 ، 454\r\nكسايون : رجوع شود به كتايون\r\nكسرى : 116\r\nكمال بخارايى : رجوع شود به كمالى\r\nكمال الدوله شيرزاد : 589\r\nكمال الدين اسمعيل اصفهانى : 41 ، 66 ، 732 733 ، 846 ، 871 - 878\r\nكمال الدين جمال الكتاب كمالى بخارايى :\r\nرجوع شود به كمالى\r\nكمال الدين سمرقندى : 148\r\nكمال الدين محمود بن ارسلان : 630\r\nكمال مزدقانى : 25\r\n\r\n","description":"","footnote":"","page_name":" 1078 ","page_number":1092},
  {"content":"\r\n\r\nكمال الملك ابو جعفر محمد بن احمد زوزنى :\r\nرجوع شود به اديب مختار زوزنى\r\nكمالى بخارايى : 685 ، 954\r\nكوچلك خان : 32 ، 33 ، 92 ، 210 ، 214\r\nكوخان : رجوع شود به گور خان\r\nكورصول : 78\r\nكورنگ ( شاه ) : 408 ، 410\r\nكوش : 1001\r\nكوشككى قائنى : 114 ، 355\r\nكوش پيل دندان : 364\r\nكوك ساغر : رجوع شود به جلال الدين على بن الحسين\r\nكوهى كرمانى : 389\r\nكيا بزرگ اميد : 170 ، 171 ، 173\r\nكيا نرسو : 245\r\nكيخسرو : 935\r\nكيخسرو بن قلج ارسلان : 99 ، 201 ، 478 109 ، 1010\r\nكيقباد ثانى ( علاء الدين ) : 22 ، 99\r\nكيكاوس : رجوع شود به عنصر المعالى\r\nگ گارسن دوتاسى : 864\r\nگرده بازو : 48 ، 148\r\nگشنسب : 1018 ، 1019\r\nگمشتكين جاندار : 26 ، 70 ، 73 ، 124\r\nگودرز كشوادگان : 364\r\nگور خان قراختايى : 7 ، 32 ، 33 ، 39 59 ، 91 ، 92 ، 95 ، 100 ، 767\r\nگيلانشاه : 46 ، 899 ، 900\r\nگيو : 99 ، 364 ، 365\r\nگيومرث : 116 ، 926 ، 928\r\nل لالا اسمعيل : 651\r\nلامعى جرجانى : 335 ، 339 ، 366 ، 386 - 398\r\nلاىخوار : 554\r\nلشكرستان : 18\r\nلشكرى بن موسى : 45\r\nلشكرى بن محمد : 45\r\nلطفعلى بيگ آذر : 370 ، 615 ، 664 800 ، 828\r\nلهراسب : 503\r\nلوقا : 126\r\nلوكرى : 293\r\nلونجين : 298\r\nلوئى هفتم : 218\r\nليلى بنت سعد : 392 ، 398 ، 803\r\nم ماركوپولو : 175\r\nماكان بن كاكى : 478 ، 853\r\nمالك ( امام ) : 145 ، 261\r\nمالك اشتر : 156 ، 198\r\nمأمون : 193 ، 274 ، 275 ، 402\r\nما فى : 302\r\n\r\n","description":"","footnote":"","page_name":" 1079 ","page_number":1093},
  {"content":"\r\n\r\nماوردى : 146\r\nماهان : 374\r\nماه ملك خاتون : 539\r\nمبارز الدين محمد بن مظفر : 39\r\nمثنى : 399 ، 511 ، 1038\r\nمتوكل : 42 ، 204\r\nالمتوكل على اللّه : 272\r\nمجد الدين آدم السنائى : رجوع شود به سنائى\r\nمجد الدين ابو الحسن عمرانى : 62 ، 315 661 ، 662\r\nمجد الدين ابو الفتوح احمد بن محمد بن احمد غزالى طوسى : رجوع شود به احمد غزالى\r\nمجد الدين ابو القاسم على بن جعفر الموسوى :\r\n269 ، 286\r\nمجد الدين بغدادى : 856\r\nمجد الدين محمد البخارى : 946\r\nمجد الدين بغدادى : 108 ، 220 ، 221 859 ، 860 ، 974 ، 1013 ، 1015 - 1016 1020\r\nمجد الدين الجيلى : 297\r\nمجد الدين كبرى : 1020\r\nمجد الدين محمد پاييزى نسوى : 363\r\nمجد الدين محمد بن عدنان : 1027\r\nمجد الدين همگر : 664 ، 665 ، 757\r\nمجد الملك ابو الفضل : 148 ، 186 ، 187 188 ، 252\r\nمجدود : رجوع شود به سنائى\r\nمجدود بن مسعود ( امير ) : 483\r\nمجنون : 803 ، 815\r\nمجير الدين اصفهانى : 135\r\nمجير الدين بيلقانى : 25 ، 111 ، 334 ، 342 346 ، 351 ، 352 ، 354 ، 355 ، 513 525 ، 707 ، 708 ، 721 - 729 ، 732 740 ، 756 ، 757 ، 779 ، 781 ، 795\r\nمحدث : 897\r\nمحسن بن على بن محمد بن داود التنوخى :\r\nرجوع شود به قاضى محسن تنوخى\r\nمحمد ( ص ) . 63 ، 95 ، 105 ، 156 ، 157 162 ، 177 ، 178 ، 191 ، 198 ، 222 372 ، 414 ، 435 ، 602 ، 608 ، 608 268 ، 904 ، 957 ، 998 ، 999\r\nمحمد ( پسر شطرنجى ) : 636\r\nمحمد ( پسر نظامى گنجوى ) : 799\r\nمحمد ( امير ) : 4\r\nمحمد الايلاقى : 296 ، 314\r\nمحمد ايلدگز : 31 ، 722\r\nمحمد بختيار : 216\r\nمحمد حدّاد : 150\r\nمحمد قزوينى : رجوع شود به قزوينى\r\nمحمد بن ابراهيم : 1305\r\nمحمد بن ابو احمد : 218\r\nمحمد بن ابى الخير خسروگردى : 241\r\nمحمد بن احمد ابيوردى : 239\r\nمحمد بن احمد سرخسى : 263 ، 264\r\nمحمد بن احمد نسوى : 1005\r\nمحمد بن ابى سعد الجنيدى : 1027\r\nمحمد بن ارسلانشاه : 18 ، 244\r\nمحمد بن اسماعيل بخارى : 261\r\nمحمد بن اسماعيل حقى : 409\r\nمحمد بن انوشتكين غرجه : رجوع شود به قطب الدين محمد\r\nمحمد بن بزرگ اميد : 171\r\n\r\n","description":"","footnote":"","page_name":" 1080 ","page_number":1094},
  {"content":"\r\n\r\nمحمد بن بو بكر : 156 ، 198\r\nمحمد بن تكش خوارزمشاه : 36 211 ، 245 ، 611 ، 795 ، 828 844 ، 1006 ، 1017 ، 1020 1026 ، 1027 ، 1031 و رجوع شود به محمد خوارزمشاه\r\nمحمد بن سام : 52\r\nمحمد شاه بن بهرامشاه : 19\r\nمحمد جهان‌پهلوان : 25 ، 27 ، 346 ، 707 709\r\nمحمد بن حسن بن على طوسى : رجوع شود شود به شيخ طوسى\r\nمحمد بن حسين بن عمر هروى : 915\r\nمحمد حمويه : 937\r\nمحمد خوارزمشاه : 7 ، 19 ، 34 ، 36 ، 49 53 ، 56 ، 59 ، 90 ، 91 ، 93 ، 122 ، 172 190 ، 211 ، 213 ، 245 ، 344 ، 611 846 ، 859 ، 872 ، 1000 ، 1006 1015 ، 1017 ، 1020 ، 1023 ، 1026 1027 ، 1031 و رجوع شود به محمد بن تكش\r\nمحمد بن داود العلوى الشادىآبادى : 667\r\nمحمد بن زفر : 59 ، 977 ، 978\r\nمحمد بن زكريا : 273 ، 316 ، 895\r\nمحمد بن سام : 715\r\nمحمد سعد اللّه مرادآبادى ( مفتى ) : 1032\r\nمحمد سورى : 50\r\nمحمد شاه ملك : 1025\r\nمحمد بن شدّاد : 45\r\nمحمد شفيع ( پرفسور ) : 994\r\nمحمد بن طاهر المقدسى : 227\r\nمحمد بن عباس بن ليث : 51\r\nمحمد بن عبد اللّه حافظ : 255\r\nمحمد بن عبد العزيز وجودى : 925\r\nمحمد عبد الغنى خان : 664\r\nمحمد بن عبد الكريم شارستانى ( شهرستانى ) :\r\nرجوع شود به شهرستانى\r\nمحمد بن عبد الملك الزيات : 274\r\nمحمد عبده : 885\r\nمحمد عز الملك : 63\r\nمحمد بن على حلى : 925\r\nمحمد بن على حكيم : 1020\r\nمحمد بن على الرقا : 552 ، 559 ، 562\r\nمحمد بن على بن سليمان راوندى : 242 و رجوع شود به راوندى\r\nمحمد بن على بن عمر : 162\r\nمحمد بن عمر بن عبد العزيز : 59\r\nمحمد بن عمر الفرقدى : 349 ، 718 - 720\r\nمحمد بن عمر بن يوسف الانصارى القرطبى :\r\n255\r\nمحمد بن غازى الملطيوى : 1004 - 1005\r\nمحمد بن محمد غزالى : رجوع شود به غزالى\r\nمحمد بن محمد قمى : 186\r\nمحمد بن محمود ( سلطان سلجوقى ) : 16 24 ، 60 ، 731 ، 781\r\nمحمد مغربى : 907\r\nمحمد بن ملكشاه : 12 ، 36 ، 108 ، 167 168 ، 170 ، 186 ، 188 ، 211 ، 245 239 ، 515 ، 779 ، 795 ، 907 ، 926 984 ، 1006 ، 1020 ، 1026 ، 1027\r\nمحمد بن منصور المستوفى : 242\r\nمحمد بن منور : 103 ، 142 ، 227 ، 229 978 ، 979 ، 980 - 983\r\nمحمد بن الموفق الخبوشانى : 264\r\n\r\n","description":"","footnote":"","page_name":" 1081 ","page_number":1095},
  {"content":"\r\n\r\nمحمد بن ناصر علوى : 337 ، 445 ، 587 588 ، 608 - 610 ، 615\r\nمحمد بن هلال سعيدى : 258\r\nمحمد بن الهذيل العلاف : 276\r\nمحمد بن يحيى : 40 ، 778\r\nمحمد بن يغمور : 828\r\nمحمود بن ابراهيم : 484\r\nمحمود بن ارسلان : 622 ، 644 ، 796\r\nمحمود بن عمر زمخشرى : رجوع شود به زمخشرى\r\nمحمود بن سبكتكين : 5 ، 6 ، 7 ، 12 ، 29 ، 45 47 ، 49 ، 63 ، 69 ، 71 ، 76 ، 96 ، 115 117 ، 137 ، 181 ، 182 ، 234 ، 331 336 ، 354 ، 356 ، 360 ، 403 ، 445 503 ، 601 ، 602 ، 619 ، 644 ، 898 899 ، 918 ، 929 ، 1000 ، 1012\r\nمحمود خوارزمى : 240\r\nمحمود خوبچهر ( پسر ابو السوار ) : 45\r\nمحمود شاه غز : 87\r\nمحمود بن شمس الملك نصر : 539\r\nمحمود بن على سمائى مروزى : رجوع شود به سمائى مروزى\r\nمحمود بن عمر القاضى السنجرى : 319\r\nمحمود بن محمد بغرا خان : 15 ، 89 ، 131 591 ، 630 ، 631\r\nمحمود بن محمد راوندى : 1009\r\nمحمود بن محمد سام : 56\r\nمحمود بن محمد سلجوقى : 14 ، 24 ، 43 63 ، 150 ، 185 ، 173 ، 208 ، 209 515 ، 937 ، 1038 ، 1039\r\nمحمود بن ملكشاه سلجوقى : 10 ، 11 ، 12 16 ، 17 ، 23 ، 24 ، 44 ، 70 ، 105 ، 186 187 ، 364 ، 435 ، 515 ، 539 ، 905 907 ، 935\r\nمحيى الدين طغرلشاه : 1023\r\nمحيى الدين محمد بن يحيى : 88\r\nمختارى غزنوى ( سراج الدين عثمان ) :\r\n5 ، 9 ، 33 ، 51 ، 337 ، 353 ، 471 ، 489 501 ، 507 ، 561 ، 615 ، 743\r\nمدرس رضوى : 559 ، 561 ، 563 ، 591 978 ، 1033\r\nمرتضى ( ع ) : 149 ، 601 ، 884\r\nمرتضى بن داعى : 155 ، 178 ، 179 ، 221 222 ، 266 ، 267 ، 282 ، 1033 1034\r\nمردوايج بن بسو : 46\r\nمرزبان بن رستم بن شروين : 1003\r\nمزدك : 178\r\nمسترشد : 63 ، 171 ، 186 ، 206 ، 208 209 ، 210 ، 213 ، 243 ، 295 ، 1039\r\nمسعود منيعى : رجوع شود به منيعى\r\nمسعود ( پدر سوزنى ) : 622\r\nمسعود بن ابراهيم : 22 ، 470 ، 483 ، 487 501 ، 502 ، 503 ، 553 ، 563 ، 564 589\r\nمسعود زورآبادى : 176\r\nمسعود سعد سلمان : 5 ، 331 ، 335 ، 337 345 ، 470 ، 471 ، 477 ، 478 ، 483 - 501 502 ، 514 ، 548 ، 564 ، 565 ، 588 592 ، 639 ، 899 ، 950 ، 954\r\nمسعود بن محمد : 24 ، 27 ، 47 ، 60 ، 61 150 ، 151 ، 260 ، 209 ، 210 ، 213 243 ، 267 ، 295 ، 591 ، 601 ، 740 1038 ، 1039\r\n\r\n","description":"","footnote":"","page_name":" 1082 ","page_number":1096},
  {"content":"\r\n\r\nمسعود بن محمود : 3 ، 4 ، 5 ، 8 ، 10 ، 40 ، 45 50 ، 51 ، 62 ، 65 ، 69 ، 70 ، 87 ، 96 117 ، 153 ، 182 ، 353 ، 400 ، 406 445 ، 503 ، 918\r\nمسعودى ( ظهير الدين ابو المحامد ) : 313 ، 952\r\nالمستضىء بامر اللّه : 210\r\nالمستظهر : 186 ، 209\r\nالمستعصم : 240\r\nالمستعلى باللّه ابو القاسم احمد : 168 ، 169\r\nالمستعين : 162\r\nالمستنجد باللّه : 210 ، 285 ، 958\r\nالمستنصر باللّه : 163 ، 164 ، 165 ، 168 169 ، 172 ، 186 ، 203 ، 247 ، 449 897\r\nمسيح : 191 ، 884 ، 1015\r\nمشطب بن محمد فرغانى : 183 ، 184\r\nمشكوة ( سيد محمد ) : 293\r\nمصطفى ( ص ) : 142 ، 143 ، 149 ، 156 560 ، 601 ، 884 و رجوع شود به محمد ص\r\nمصطفى بن خالقداد : 270\r\nالمصطفى لدين اللّه : 168 ، 169 ، 171 172\r\nمطرزى : 317\r\nمظفر بن اسمعيل اسفزارى : رجوع شود به ابو حاتم اسفزارى\r\nمظفر الدين قزل ارسلان عثمان بن ايلدگز :\r\n781\r\nمظفر الدين محمد شبانكاره : 41 ، 344\r\nمظفر كريوه : 491\r\nالمعاوى : 1039 ، 1040\r\nمعاويه : 146 ، 157 ، 195 ، 196 ، 560 993\r\nمعاوية الاصغر : 1039\r\nالمعتصم : 162 ، 272\r\nمعرّى : 306\r\nمعز الدين : رجوع شود به ملكشاه\r\nمعز الدين غورى ( محمد بن سام ) : 52 ، 55 56 ، 57\r\nمعزى : 9 ، 65 ، 72 ، 229 ، 335 ، 338 ، 339 346 ، 348 ، 354 ، 358 ، 366 ، 430 471 ، 489 ، 508 ، 510 ، 559 ، 564 592 ، 622 ، 659 ، 666 ، 954 ، 962\r\nمعين الدين ابو نصر احمد بن فضل كاشانى :\r\nرجوع شود به معين الدين كاشى\r\nمعين الدين كاشى : 148 ، 564\r\nمعين الدين حموى : 849\r\nمعين الدين مختص الملك احمد : 512\r\nمعين الدين ملكشاه محمد بن محمد بن ملكشاه : 599\r\nمفتى الثقلين : رجوع شود به نجم الدين ابو حفص نسفى\r\nمفيد بن ابى عبد اللّه محمد : 262\r\nالمقتدر : 189\r\nالمقتدى بامر اللّه : 209 ، 907\r\nالمقتفى لامر اللّه : 43 ، 195 ، 210 ، 591 ، 779\r\nمقداد : 156 ، 198\r\nالمقدسى : 96\r\nمكتبى : 809\r\nملاصدرا : 305\r\nملك دينار : 31 ، 1023 ، 1024 ، 1025\r\n\r\n","description":"","footnote":"","page_name":" 1083 ","page_number":1097},
  {"content":"\r\n\r\nالملك الرحيم البويى : 11 ، 202\r\nملك رضوان : 24\r\nملك زوزن مؤيد الملك قوام الدين : 1026\r\nملطيوى : رجوع شود به محمد بن غازى ملطيوى :\r\nملكشاه بن الب‌ارسلان : 4 ، 11 ، 12 ، 17 22 ، 23 ، 24 ، 26 ، 27 ، 39 ، 42 ، 47 ، 49 63 ، 71 ، 97 ، 98 ، 100 ، 103 ، 105 118 ، 119 ، 124 ، 141 ، 148 ، 152 169 ، 170 ، 181 ، 185 ، 186 ، 187 193 ، 206 ، 209 ، 217 ، 241 ، 244 246 ، 310 ، 348 ، 351 ، 364 ، 387 423 ، 435 ، 508 ، 510 ، 511 ، 512 514 ، 515 ، 525 ، 598 ، 599 ، 602 905 ، 906 ، 907 ، 908\r\nملكشاه بن محمد بن محمود : 12 ، 24 ، 28 60 ، 591 ، 828\r\nملك طوطى : 604 ، 605 ، 659 ، 660\r\nملكه خاتون : 244\r\nمملان : 44\r\nمنتجب الدين بديع على بن احمد الكاتب اتابك الجوينى : رجوع شود به منتجب الدين جوينى\r\nمنتجب الدين جوينى : 629 ، 969 ، 970 971 ، 972 ، 1033\r\nمنجيك : 333\r\nمنصور ( پدر قطران ) : 421\r\nمنصور بن سعيد بن حسن ميمندى : 564\r\nمنصور بن المستعلى : رجوع شود به ابو على منصور بن المستعلى :\r\nمنطقى : 332\r\nمنگلى بيك ( منگلبك ، منگل تكين ) : 974\r\nمنگوقاآن : 856\r\nمنوچهر ( نواده فريدون ) : 40 ، 1000\r\nمنوچهر بن ابو السوّار : 45\r\nمنوچهر ثانى : 43\r\nمنوچهر بن شاوور : 406\r\nمنوچهر بن شمس المعالى : 45 ، 898\r\nمنوچهر بن فريبرز : 43\r\nمنوچهرى : 61 ، 62 ، 332 ، 339 ، 366 388 ، 852 ، 853\r\nمنوفى : رجوع شود به احمد بن محمد المنوفى الهروى :\r\nمنهاج سراج : 52 ، 57 ، 1028\r\nمنهراس ديو : 408\r\nمنيعى ( مسعود ) : 64 ، 65\r\nمودود : 4 ، 15 ، 898\r\nموسى عمران : 61 ، 357 ، 658\r\nموسى بن فضلون : 45\r\nموسى الناربونى : 308\r\nمولوى : 221 : 249 ، 338 ، 861 ، 865 1021\r\nمؤمن ( باطنى ) : 169\r\nمؤيد آىابه : 15 ، 16 ، 20 ، 30 ، 31 ، 48 89 ، 131 ، 591 ، 626 ، 796 ، 971 974\r\nمؤيد الدين ابو عبد اللّه محمد بن على :\r\nرجوع شود به ابو عبد اللّه محمد بن على\r\nمؤيد الدين القصاب : 31 ، 66 ، 110\r\nمؤيد الدين محمد بن محمد قمى : رجوع شود به محمد بن محمد قمى\r\nمؤيد الدين نسفى : 767 ، 769\r\nمؤيد الملك : 63\r\nمهدى ( ع ) : 149 ، 191 ؛ 884\r\n\r\n","description":"","footnote":"","page_name":" 1084 ","page_number":1098},
  {"content":"\r\n\r\nمهلب بن ابى صفره : 60 ، 64\r\nمهلب بن محمد بن شادى : 935\r\nمهملك خاتون : 24\r\nميبدى : رجوع شود به ابو الفضل رشيد الدين ميبدى\r\nميدانى ( ابو الفضل احمد بن محمد نيشابورى ) :\r\n318\r\nميرداماد : 305\r\nمير محمد تقى كاشانى : 412\r\nميكائيل : 10 ، 18\r\nميمون النجيب الواسطى : رجوع شود به الواسطى :\r\nمينوى ( مجتبى ) : 361 ، 384 ، 421 ، 530 697 ، 908 ، 915 ، 1019\r\nن ناصح ( محمد على ) : 472\r\nناصح بن ظفر بن سعد المنشى الجرفاذقانى :\r\n1011\r\nناصر ( غزنوى ) : 587\r\nناصرخسرو : 49 ، 114 ، 115 ، 125 ، 126 161 ، 165 ، 166 ، 179 ، 199 ، 266 333 ، 335 ، 346 ، 347 ، 350 ، 369 422 ، 443 - 419 ، 881 ، 893 - 898 920 ، 955\r\nناصر الدين ابو بكر تكسين بيك : 837\r\nناصر الدين سبكتكين : 331\r\nناصر الدين قباجه : 52 ، 53 ، 56 ، 1027 1028 ، 1029\r\nالناصر لدين اللّه ( خليفهء عباسى ) : 31 ، 34 60 ، 66 ، 186 ، 210 ، 211 ، 212 213 ، 237\r\nناصر الدين طاهر : 63\r\nناصر الدين وزير : 971\r\nناصر شمس ( كافرك غزنين ) : 112\r\nناصر علوى : 587 ، 588\r\nناكوك : رجوع شود به عطاء بن يعقوب\r\nنالينو : 309\r\nنجار ساغرجى : 9\r\nنجم الدوله قارن : 47\r\nنجم الدين : رجوع شود به فلكى شروانى\r\nنجم الدين ابو بكر عبد اللّه بن محمد دايه :\r\n856\r\nنجم الدين ابو بكر محمد بن على بن سليمان ابن محمد الراوندى : 1008 - 1011 و رجوع شود به راوندى\r\nنجم الدين ابو الجناب احمد بن عمر خيوقى خوارزمى : رجوع شود به نجم الدين كبرى\r\nنجم الدين ابو حفص عمر بن محمد بن احمد نسفى : 321 ، 947 - 948\r\nنجم الدين رازى : 221 ، 1013 ، 1035\r\nنجم الدين كبرى : 220 ، 227 ، 708 ، 856 860 ، 1013 - 1015 ، 1019\r\nالنجى بن قچقار : 29 ، 30\r\nنجيب الدين بلمكارم : 153\r\nنجيب الدين على ( پدر خاقانى ) : 777\r\nنجيب الدين على بزغش شيرازى : 221\r\nنجيب فرغانى : 9 ، 387\r\n\r\n","description":"","footnote":"","page_name":" 1085 ","page_number":1099},
  {"content":"\r\n\r\nنرشخى : 977\r\nنريمان پسر كرشاسپ : 408\r\nنزار بن مستنصر : رجوع شود به المصطفى لدين اللّه\r\nالنسايى : 261\r\nنسيمى : 20\r\nنصر بن سيّار : 78\r\nنصر ( ايلك خان ) : 6 ، 7\r\nنصر اللّه بن عبد الحميد منشى ( ابو المعالى ) :\r\n268 ، 888 ، 948 - 952\r\nنصر بن احمد سامانى : 333 ، 948 ، 1000\r\nنصر بن سبكتكين : 234\r\nنصر بن طمغاج خان ابراهيم ( شمس الملك ) :\r\n538\r\nنصرة الدين ابو بكر : 28 ، 756 ، 804 805\r\nنصرة الدين ارسلان آبه خاصبك : 44\r\nنصرة الدين اسپهبد ابو المظفر كيا لواشير :\r\n781\r\nنصرة الدين جهان‌پهلوان محمد بن ايلدگز :\r\n721 ، 732\r\nنصرة الدين رستم بن على بن شهريار بن قارن : 631\r\nنصرة الدين قلج ارسلان : 344 ، 833 1000\r\nنصرة الدين كبودجامه : 345\r\nنصرة الدين محمد بن عبد الحميد منشى :\r\n268 ، 888 ، 948 ، 949\r\nنصرة الدين هزارسپ : 29\r\nنصر الدوله ابو عبد اللّه احمد بن مروان :\r\n373\r\nنصير الدوله شاهنشاه : 48\r\nنصير الدين : 247\r\nنصير الدين ابو القاسم : 109\r\nنصير الدين عبد الجليل : رجوع شود به عبد الجليل رازى ( قزوينى )\r\nنصير الدين ابى الرشيد عبد الجليل بن ابى - الحسن بن ابى الفضل القزوينى الرازى :\r\nرجوع شود به عبد الجليل رازى ( قزوينى )\r\nنصير الدين طوسى : 266 ، 286 ، 288 294 ، 297 ، 305\r\nنصير الدين ظهير الاسلام بهاء الدوله كافى - الملك : 293\r\nنظام الدوله ابو القاسم محمود : 630\r\nنظام الدين ابو الفتح فخر الملك : 907\r\nنظام الدين ابو العلا : 61\r\nنظام الدين احمد الياس بن ابو يوسف بن مؤيد المطرّزى : رجوع شود به نظامى گنجه‌يى\r\nنظام الدين محمود : 41\r\nنظام الدين ابو العلاى صاعد : 732\r\nنظام الدين الغ بيغو : 824\r\nنظّام معتزلى : 276\r\nنظام الملك ( خواجه ) : 11 ، 12 ، 14 ، 60 63 ، 66 ، 70 ، 71 ، 97 ، 105 ، 119 124 ، 140 ، 141 ، 148 ، 158 ، 169 170 ، 177 ، 178 ، 180 ، 182 ، 183 185 ، 187 ، 199 ، 200 ، 229 ، 234 235 ، 236 ، 237 ، 238 ، 239 ، 240 241 ، 245 ، 246 ، 252 ، 260 ، 267 310 ، 387 ، 388 ، 398 ، 509 ، 524 526 ، 835 ، 836 ، 904 - 909 ، 915 921 ، 972\r\n\r\n","description":"","footnote":"","page_name":" 1086 ","page_number":1100},
  {"content":"\r\n\r\nنظام الملك تاج الدين محمد بن محمد :\r\n836\r\nنظام الملك سعد الدين مسعود بن على - الابهرى : 836\r\nنظام الملك شمس الدين مسعود بن على هروى : 974\r\nنظام الملك صدر الدين محمد بن محمد :\r\n824 ، 834 ، 836\r\nنظامى عروضى : 9 ، 20 ، 53 ، 347 ، 370 371 ، 398 ، 400 ، 405 ، 430 ، 433 436 ، 490 ، 508 ، 524 ، 527 ، 536 538 ، 547 ، 601 ، 636 ، 681 ، 769 885 ، 958 ، 961 - 963\r\nنظامى گنجه‌يى : 44 ، 111 ، 334 ، 336 337 ، 338 ، 342 ، 343 ، 346 ، 357 358 ، 361 ، 362 ، 363 ، 370 ، 371 376 ، 562 ، 757 ، 781 ، 798 - 824\r\nنطنزى ( بديع الزمان ) : 318\r\nنعمة اللّه ولى : 219\r\nنفيسى ( سعيد ) : 238 ، 387 ، 389 ، 563 770 ، 825 ، 828 ، 849 ، 862 ، 864\r\nنوح بن منصور : 6 ، 382 ، 414 ، 435 ، 977 1001\r\nنوح بن نصر : 400 ، 978\r\nنور الدوله دبيس بن مزيد : 164\r\nنور الدين ارسلان صاحب موصل : 805\r\nنور الدين ككجه : 107\r\nنور الدين منشى : 872\r\nنيرم : 477\r\nو الواثق باللّه : 272\r\nواله داغستانى : 695\r\nوامق : 394\r\nالواسطى : 293 ، 310 ، 311\r\nوپكه : 311\r\nوحشى : 809\r\nوحيد الدين عثمان ( پسرعم خاقانى ) :\r\n778\r\nوحيد دستگردى : 731 ، 800 ، 801 ، 809 810\r\nوصاف الحضرة : 889\r\nوطواط : 346 ، 535 ، 733\r\nولوالجى : 355 ، 387\r\nوولرس : 487\r\nوهسودان : رجوع شود به امير ابو منصور وهسودان بن مملان\r\nويدمن : 309\r\nويران كره ، ويران كاره ، ويران كار ( لقب اسكندر ) : رجوع شود به اسكندر\r\nويسه : 371\r\nه هاتفى : 809\r\nهارون بن سليمان ( شهاب الدوله بغرا خان ) : 6\r\nهانرى كربن : 996\r\n\r\n","description":"","footnote":"","page_name":" 1087 ","page_number":1101},
  {"content":"\r\n\r\nهبة اللّه محمد بن على : رجوع شود به ابن مطلب\r\nهجويرى : 227\r\nهدايت ( رضا قلى جان ) : 371 ، 384 ، 387 388 ، 389 ، 395 ، 399 ، 400 ، 403 404 ، 406 ، 407 ، 412 ، 422 ، 423 424 ، 432 ، 434 ، 435 ، 470 ، 479 502 ، 512 ، 538 ، 539 ، 541 ، 547 548 ، 552 ، 559 ، 587 ، 591 ، 599 601 ، 602 ، 610 ، 611 ، 615 ، 619 622 ، 626 ، 636 ، 650 ، 657 ، 659 663 ، 681 ، 682 ، 685 ، 688 ، 694 695 ، 708 ، 709 ، 722 ، 730 ، 741 743 ، 744 ، 767 ، 769 ، 794 ، 799 800 ، 824 ، 825 ، 828 ، 837 ، 847 852 ، 858 ، 859 ، 862 ، 864 ، 960 974\r\nهرمان اته : 404\r\nهرمز ( پادشاه ساسانى ) : 802\r\nهرمس : 300 ، 301\r\nهسيخانى : رجوع شود به ابو نصر هيجانى ( هسيخانى )\r\nهلاگو خان : 22 ، 238 ، 856\r\nهلموت ريتر : 933\r\nهماى : 364\r\nهمگر : رجوع شود به مجد الدين همگر\r\nهندو خان : 36\r\nهندو شاه : 141 ، 1028\r\nهيثم بن خالد : 42\r\nى ياقوت ( حموى ) : 62 ، 147 ، 242 ، 252 632 ، 633 ، 917 ، 993 ، 994 ، 1005\r\nيحيى ( پسر ركن الدين ابو منصور ) : 67\r\nيحيى بن صاعد : 65\r\nيحيى بن عدى : 66\r\nيحيى بن عمّار الشيبانى : 219\r\nيحيى بن عمر بن يحيى بن الحسين بن زيد بن على : 162\r\nيزدگرد شهريار : 175\r\nيزيد : 146 ، 157 ، 196 ، 993\r\nيزيد بن مزيد الشيبانى : 42\r\nيزيد بن مفرغ : 887\r\nيعقوب : 112\r\nيغمايى ( حبيب ) : 407\r\nيمه نوين : 1031\r\nيمين الدوله بهرامشاه : رجوع شود به بهرامشاه\r\nيمينى : 337 ، 619 ، 621\r\nينال : 114\r\nيوسف ( ع ) : 4 ، 357\r\nيوسفى : 112\r\nيوسف بن زكى بن مؤيد : 798\r\nيوسف بن محمد بن سمعان : 218\r\nيهودا : 112\r\n\r\n","description":"","footnote":"","page_name":" 1088 ","page_number":1102},
  {"content":"\r\n\r\n\r\nفهرست اسامى كتب و رسالات و مقالات\r\nآ آتشكده : 659 ، 769 ، 856\r\nآثار البلاد : 159 ، 451 ، 452 ، 799 ، 835 837\r\nآداب المريدين : 1014\r\nآذر برزين‌نامه : 365\r\nآواز پر جبرئيل : 298 ، 996\r\nالف ابطال حكم طوفان ( رساله ) : 751\r\nابكار الافكار : 267 ، 956 ، 957\r\nالابنيه : 403 ، 404\r\nالاتصال ( رساله ) : 308\r\nاتمام التتمه : 293\r\nاثبات الواجب : 266\r\nاجوبة الغزاليه فى المسائل الاخروية : 269\r\nاجوبة المسائل النجاريه : 306\r\nالاحتجاج على اهل اللجاج : 262\r\nالاحتيال لمعرفه مقدارى الذهب و الفضه فى جسم المركب منها ( رساله فى . . . ) :\r\n311\r\nاحسن التقاسيم : 84\r\nاحياء الحق : 313\r\nاحياء العلوم : 227 ، 922\r\nاخبار الحكما : 525\r\nاخبار كرشاسپ : 411\r\nاختصار اصول اقليدس : 967\r\nالاختصاص : 262\r\nالاخلاق ( رساله ) : 293\r\nاخوان الصفا ( رساله ) 861\r\nالاختيارات العلائيه ( يا الاحكام العلائيه فى الاعلام السماويه ) : 1017\r\nالاربعين فى اصول دين : 369 ، 305\r\nارشاد : 268\r\nارشاد النظار الى لطائف الاسرار : 305\r\nاساس البلاغه : 320 ، 323\r\nاسباب التنزيل : 260\r\nاستبصار : 265\r\nالاستبصار فيما اختلف من الاخبار : 262\r\nالاستغاثة الى اخوان الثلثة : 958\r\nاسرار البلاغه : 423\r\nاسرار التوحيد : 142 ، 227 ، 229 ، 881 886 ، 979 ، 980 - 983\r\nاسرار الحكمة المشرقيه : 308\r\nاسرار علم الدين : 268\r\nاسرارنامه : 861 ، 862 ، 1021\r\n\r\n","description":"","footnote":"","page_name":" 1089 ","page_number":1103},
  {"content":"\r\n\r\nاسكندرنامه : 363 ، 818 ، 804 ، 805 806 ، 807 ، 929 - 930 ، 935\r\nالاسمى فى الاسماء : 318 ، 319\r\nاشتقاق الاسماء : 63\r\nاصول ( كتاب ) : 363\r\nاصول العشرة : 1014\r\nاصول عقايد ( رساله ) : 1017\r\nاصول الفقه : 263\r\nاطياق الذهب : 740\r\nاطواق الذهب : 740\r\nاعتقاد اهل سنت و جماعت : 497 - 948\r\nاعتقاد الحكما ( رساله فى ) : 298\r\nاغراض : 315 ، 316 ، 946\r\nاغراض السياسة فى اعراض الرياسه : 1000\r\nاقبالنامه : 801 ، 804 ، 805 ، 806\r\nالاقتصاد فى الاعتقاد : 268\r\nالقوافى : 998\r\nالاقناع : 264\r\nاكسير اعظم : 893\r\nالفيه و شلفيه : 436\r\nالالواح العماديه : 298\r\nالهىنامه : 561 ، 861 ، 862 ، 912\r\nامثلة الاعمال النجوميه : 312\r\nالامل : 1033\r\nالانساب : 67 ، 977 ، 1040\r\nانس اللّهفان من كلام عثمان بن عفان : 632\r\nانوار سهيلى : 951\r\nانموذج : 322\r\nالانصاف : 320\r\nاوستا : 906\r\nالايضاح : 322\r\nب البارقات الالهية : 298\r\nبانو گشسب‌نامه : 364\r\nبحر الحقيقه : 933\r\nبدايع الازمان فى وقايع كرمان : 1025 - 1026\r\nالبدايه : 263\r\nالبديع : 320\r\nالبراهين فى امامة امير المؤمنين : 986\r\nبرزونامه : 364 ، 365 ، 477 ، 478 ، 479\r\nبستان العقول : 893\r\nبشارة المصطفى لشيعة المرتضى : 262\r\nالبصائر النصيريه : 296\r\nبعض فضائح الروافض : 185 ، 198 ، 189 197 ، 984 - 985 ، 986 ، 987\r\nبعض مثالب النواصب فى نقض بعض فضايح - الروافض : ( رجوع شود به النقض )\r\nبلبل‌نامه : 861 ، 862\r\nبهارستان جامى : 536\r\nبهرامنامه : رجوع شود به هفت‌پيكر\r\nبهمن‌نامه : 363 ، 364\r\nبيان الاديان : 166 ، 266 ، 452 ، 920\r\nبيان التصريف : 998\r\nبيان الحق بضمان الصدق : 293\r\nبيان الصناعات : 998\r\nبيان الطب : 998\r\nبيان النجوم : 998\r\n\r\n","description":"","footnote":"","page_name":" 1090 ","page_number":1104},
  {"content":"\r\n\r\nالبيان و البرهان فى الرد على اهل الزيغ و الطغيان : 305\r\nبيژن‌نامه : 365 ، 477 ، 479\r\nبيسرنامه : 862\r\nپ پرتونامه : 298\r\nپسرنامه : رجوع شود به بيسرنامه\r\nپنج گنج : 801\r\nپهلوان‌نامه : 767\r\nت تاج التراجم فى تفسير القرآن للاعاجم :\r\nرجوع شود به تفسير اسفراينى\r\nتاج المصادر : 321\r\nتاريخ اصفهان : 935\r\nتاريخ افضل : رجوع شود به بدايع الازمان فى وقايع كرمان\r\nتاريخ آل سلجوق : 696\r\nتاريخ الفى : 527\r\nتاريخ الايام و الانام : 984\r\nتاريخ بخارا : 59 ، 977 - 978\r\nتاريخ برامكه : 915\r\nتاريخ بغداد : 1038\r\nتاريخ بيهق : 67 ، 312 ، 825 ، 993 ، 994 995\r\nتاريخ بيهقى : 8 ، 241 ، 399 ، 400 ، 770 881 ، 890 ، 891\r\nتاريخ التمدن الاسلامى : 238\r\nتاريخ الحكما : 299\r\nتاريخ حمزة بن الحسن : 927\r\nتاريخ خوارزم : 891\r\nتاريخ دولة آل سلجوق : 104 ، 1039\r\nتاريخ سلاجقه كرمان : 244\r\nتاريخ سنى ملوك الارض و الانبيا : 935\r\nتاريخ سيستان : 411\r\nتاريخ طبرستان : 961 ، 1003 ، 1017 - 1019\r\nتاريخ عتبى : 1012\r\nتاريخ گزيده : 445 ، 470 ، 526 ، 528 552 ، 664 ، 856 ، 961\r\nتاريخ محمد بن جرير طبرى : 927 ، 935\r\nتاريخ يمينى : 994\r\nالتبر المسبوك فى نصيحة الملوك : 925\r\nتبصرة العوام فى معرفة مقالات الانام : 144 155 ، 166 ، 197 ، 223 ، 264 ، 266 296 ، 310 ، 1033 - 1035\r\nتبصرة العوام فى تفضيل مذاهب الملتين :\r\nرجوع شود به تبصرة العوام فى معرفة مقالات الانام\r\nالتبصره فى علم الهيئة : 309\r\nالتبيان فى اعراب القرآن : 260\r\nتتمة صوان الحكمة : 312 ، 994\r\nتجربة العلم : 563\r\nالتجريد : 261\r\nتحصيل الحق : 306\r\nتحفة الصديق الى الصديق من كلام ابى بكر الصديق : 632\r\n\r\n","description":"","footnote":"","page_name":" 1091 ","page_number":1105},
  {"content":"\r\n\r\nتحفة العراقين : 562 ، 779 ، 781\r\nتحقيق المحيط : 264\r\nتدبير المتوحد : 308\r\nتدبير يوم و ليلة : 315\r\nالتدوين فى ذكر اخبار قزوين : 986\r\nتذكرة الاشرفيه فى الصناعة الطبية : 315\r\nتذكرة الاولياء : 226 ، 860 ، 861 ، 864 884 ، 892 ، 1022 - 1023\r\nتذكرهء دولتشاه : 526 ، 961\r\nتذكرة الشعراء : 836\r\nتذكرهء عرفات : 695\r\nتذكرهء ميخانه : 801\r\nتذكرهء هفت‌اقليم : 846\r\nترجمان البلاغه : 8 ، 324 ، 904 ، 917 ، 954 955\r\nترجمان القرآن : 319\r\nترجمهء تاريخ يمينى : 1011 - 1013\r\nترجمهء خطبة الغراء : 916\r\nترجمهء رسالة الطير : 996\r\nترجمهء فتوح ابن اعثم : 993\r\nترجمه الفرج بعد الشدة : 1030\r\nالتعرف الى التصوف : 227\r\nتعليم و تربيت ( مجله ) : 361\r\nتفاسير فى لغة الفرس : 422\r\nالتفسير : 295\r\nتفسير ابو الفتوح : 964\r\nتفسير اسفراينى : 903\r\nتفسير تبيان : 258\r\nتفسير جوامع الجوامع : 259\r\nتفسير خواجه عبد اللّه انصارى : 883\r\nتفسير سورآبادى : 902\r\nتفسير كشاف : 256\r\nتفسير مابعد الطبيعه : 283 ، 309\r\nتفسير معالم التنزيل : 260\r\nتفسير ميبدى : 883\r\nتفسير نجم الدين كبرى : 1014\r\nتفسير نهج البلاغه : 312 ، 994\r\nتقويم التواريخ : 452\r\nتلبيس ابليس : 223 ، 270\r\nتلخيص الشافى : 266\r\nالتلويحات اللوحية العرشية : 298 ، 301\r\nتمهيدات : 940\r\nالتنبيه : 140 ، 264\r\nتنبيهات : 288\r\nتنبيه العلما على تمويه المتشبهين بالحكما :\r\n312\r\nالتنبيه على بعض الاسرار المودعة فى بعض سور القرآن : 255\r\nالتنبيه على تمويهات كتاب التنبيهات : 287 294\r\nالتنقيحات فى الحكمة : 298\r\nتنقيح الادلة و العلل فى ترجمة كتاب الملل و النحل : 270\r\nتنزيه عايشه : 986\r\nالتوسل الى الترسل : 973 - 977\r\nالتوطئه للتخطئة : 287 ، 294\r\nتهافت التهافت : 269 ، 309\r\nتهافت الفلاسفة : 268 ، 278 ، 285\r\nالتهذيب : 264\r\nتهذيب الاحكام : 262\r\nتهذيب الدلايل و عيون المسايل : 305\r\nالتيسير : 252\r\n\r\n","description":"","footnote":"","page_name":" 1092 ","page_number":1106},
  {"content":"\r\n\r\nث ثمرهء بطلميوس : 313\r\nج الجام العوام عن علم الكلام : 268\r\nجامع الاصول فى احاديث الرسول : 261 320\r\nجامع البيان فى قراآت السبع : 253\r\nجامع التواريخ : 243 ، 451 ، 526 ، 1025\r\nجامع الحكمتين : 893\r\nالجامع الصحيح : 261\r\nجامع العلوم : 1016\r\nجلاليه ( رساله ) : 715\r\nجمالى ( رساله ) : 938 ، 940\r\nالجمع بين صحيحى البخارى و مسلم : 261\r\nالجمل : 322\r\nجوامع احكام النجوم : 240 ، 312 ، 994\r\nجوامع البيان : 261\r\nجوامع الجوامع : 259\r\nجوامع الحكايات و لوامع الروايات : 59 900 ، 1027 ، 1028\r\nجواهر الاسرار : 864\r\nجواهر الذات : 861 ، 762\r\nالجوهر المضيئه فى الطبقات الحنفية : 264\r\nجهان دانش : 313 ، 952\r\nجهانگشاى جوينى : 528 ، 602 ، 631 828\r\nچ چهارمقاله : 20 ، 404 ، 430 ، 524 ، 538 600 ، 958 ، 961 - 964\r\nح حالة الطفولية ( رسالة فى . . . ) : 996\r\nحالت و سخنان شيخ ابو سعيد ابو الخير :\r\n978 - 980\r\nالحاوى : 264\r\nالحبسيه ( رساله ) : 975 ، 976\r\nحبيب السير : 526 ، 664 ، 856\r\nحدايق السحر فى دقايق الشعر : 8 ، 240 324 ، 601 ، 632 ، 917 ، 954 - 956\r\nحدايق الانوار فى حقايق الاسرار : رجوع شود به جامع العلوم\r\nحدايق العجم : 1032\r\nحدوث العالم : 278 ، 279 ، 286 ، 294\r\nحدود العالم : 79\r\nحديث اورمزديار و مهريار : 360\r\nحديث داذمه و گرامىدخت : 360\r\nحديث قسيم السرور و عين الحيوة : 360\r\nحديث صنمى الباميان : 360\r\n\r\n","description":"","footnote":"","page_name":" 1093 ","page_number":1107},
  {"content":"\r\n\r\nحديقه الحقيقة و شريعة الطريقة : 337 ، 355 357 ، 552 ، 553 ، 559 ، 560 ، 561 562 ، 563 ، 564 ، 565 ، 567\r\nحسينيه ( رساله ) : 964\r\nحقايق التفسير : 256 ، 257 ، 267\r\nحكاية الملك المتوج مع امرأة الملك : رجوع شود به سندبادنامه\r\nحكمة الاشراق : 298 ، 299 ، 301 ، 302\r\nالحكم فى النقط : 253\r\nحكومة : 288\r\nحماسه‌سرايى در ايران : 96 ، 477 ، 801 929 ، 1038\r\nحنين المستجير الى حضرة المجير : 956\r\nحى بن يقظان : 308 ، 997\r\nحيدرنامه : 861 ، 862\r\nحيز و وجود ( رساله ) : 295\r\nالحيوان : 294\r\nخ خالصة الحقايق لما فيه من اساليب الدقايق :\r\n833\r\nخزائن العلوم : 977\r\nخسرو و شيرين : 361 ، 376 ، 802 ، 811\r\nخسرونامه : 861 ، 862\r\nخطبة الغراء : 295\r\nخفى علايى : 315 ، 316 ، 946\r\nخلاص : 318\r\nخلاصة الاشعار و زبدة الافكار : 412 ، 849\r\nخلاصه كتاب الامثال : 318\r\nخمسه نظامى : 799 ، 801\r\nخنگ بت و سرخ بت : 360\r\nخوان اخوان ( خوان الاخوان ) : 893 ، 897\r\nد داستان بهرام : 362\r\nداستان شبرنگ : 366\r\nداستان كك كوهزاد : 365 ، 366\r\nدبستان المذاهب : 445 ، 451\r\nالدرج : 269\r\nدرة الاخبار : 995\r\nدرة التنزيل : 258\r\nدستور اللغه : 318 ، 319\r\nدستور الوزارة : 907\r\nدلائل الاعجاز : 323\r\nدل و جان : 887 ، 912\r\nدليل المتحرين : 893\r\nدمية القصر : 65 ، 477 ، 994 ، 1038\r\nدوست‌نامه : 294\r\nالدوحه : 966\r\nالدباجى فى تفسير الاحاجى : 323\r\nديوان ابو الفرج : 471\r\n\r\n","description":"","footnote":"","page_name":" 1094 ","page_number":1108},
  {"content":"\r\n\r\nديوان ازرقى : 432\r\nديوان دقيقى : 422\r\nديوان سنايى : 552\r\nديوان عنصرى : 472\r\nديوان قطران : 421 ، 424\r\nديوان منجيك : 422\r\nديوان ناصرخسرو : 453 ، 454\r\nذ ذخيرهء خوارزمشاهى : 264 ، 315 ، 316 944 ، 945 ، 946\r\nذخيرة الفتاوى : 59\r\nذخيرة البرهانية : 54\r\nالذخيرة فى علم البصيره : 933\r\nالذريعه الى مكارم الشريعه : 266\r\nر راحة الصدور : 242 ، 587 ، 1008 - 1011\r\nرباب‌نامه : 530\r\nرسائل مجد الدين بغدادى : 1015\r\nرسالة السنجرية : 296\r\nرسائل نجم الدين كبرى : 1013 - 1015\r\nرشف النصايح : 221 ، 277\r\nرقية القلم : 970 ، 971\r\nروح الجنان : 964\r\nروحيه : 306 ، 1017\r\nروزنامهء آسيائى : 996 ، 1019\r\nروزى با جماعت صوفيان : 298 ، 997\r\nروشنايىنامه : 454 ، 468\r\nروضة العقول : 1004 ، 1005 ، 1003 - 1004\r\nروضة الصفا : 526\r\nروضة القلوب : 916\r\nروضة المنجمين : 909\r\nروضات الجنات : 631 ، 1033\r\nروضة الرضا فى مدح ابى الرضا : 958\r\nروضة الطالبين : 227\r\nروض الجنان : 964 - 965 ، 1033\r\nروى دين : 895\r\nرياض الشعراء : 695\r\nرياض العارفين : 591 ، 858 ، 862 ، 864\r\nرياض العلما : 964 ، 984 ، 1033\r\nرياضة النفوس : 227\r\nز زاد العارفين : 912\r\nزاد المسافرين : 450 ، 893 ، 894 ، 895\r\nزبدة الحقايق : 227\r\nزبدة الطب : 315\r\nزبدة النصرة : 243\r\nالزبدة و المعالم : 306\r\nزيج السنجرى : 310\r\nزينة الكتاب : 891\r\nزينت‌نامه : 548\r\n\r\n","description":"","footnote":"","page_name":" 1095 ","page_number":1109},
  {"content":"\r\n\r\nس السامى فى الاسامى : 318 ، 319\r\nسامنامه : 376\r\nستة عشر جالينوس : 316\r\nستينى : 306 ، 1017\r\nسجنجل الارواح : 220\r\nسخن و سخنوران : 407 ، 421\r\nالسراير الحاوى لتحرير الفتاوى : 258\r\nالسر المكنون : 306\r\nسعادتنامه : 454 ، 469\r\nسفر ( رساله ) : 1015\r\nسفرنامه : 333 ، 444 ، 445 ، 893 ، 896 897\r\nسفرنامهء مرو : 958 ، 960\r\nسقط الزند : 1038\r\nسكينة الصالحين : 1014\r\nسلطان‌نامه : 294\r\nسمع الظهير فى جمع الظهير : 1000\r\nسمك عيار : 988 - 992\r\nسنن : 261\r\nسندبادنامه : 9 ، 409 ، 434 ، 999 ، 1000 1001 ، 1002\r\nالسؤالات و الجوابات : 986\r\nسوانح : 219 ، 227\r\nسوانح العشاق : 933\r\nسواء الامثال : 320\r\nسورهء مريم : 904\r\nسوسن رامشگر ( منظومه . . . ) : 365\r\nسوسن‌نامه : 477 ، 478\r\nسوگندنامه : 590\r\nسياستنامه : 97 ، 119 ، 177 ، 187 ، 881 900 ، 905 ، 906 ، 908 ، 915\r\nسير العباد : 337 ، 357 ، 562 ، 563 ، 565 569\r\nسيرة جلال الدين منكبرنى : 1005\r\nسير الملوك : 905 ، 935\r\nسى فصل : 862\r\nش شادبهر و عين الحيوة : 360\r\nالشافى : 259 ، 320\r\nالشامل : 264 ، 268\r\nشاهد صادق : 373 ، 406 ، 538 ، 709 774\r\nشاهنامه : 363 ، 365 ، 366 ، 403 ، 404 408 ، 409 ، 410 ، 411 ، 412 ، 477 478 ، 802 ، 807 ، 861 ، 862 ، 935 1011\r\nشاهنشاه نامهء پاييزى : 363\r\nشاهنامه ( ترجمه عربى ) : 1039\r\nشبكه : 968\r\nشترنامه : 861 ، 862\r\nشرح ابن خروف ابو الحسن على بن محمد بر الجمل جرجانى : 322\r\n\r\n","description":"","footnote":"","page_name":" 1096 ","page_number":1110},
  {"content":"\r\n\r\nشرح المفصل زمخشرى ( از ابو العباس احمد بن محمد المقدسى ) : 322\r\nشرح المفصل زمخشرى ( از ابو العباس احمد بن ابى بكر خاورانى ) : 322\r\nشرح المفصل زمخشرى ( از مجد الدين قاسم بن الحسين ) : 323\r\nشرح اسماء اللّه الحسنى : 306\r\nشرح الاشارات : 298 ، 306\r\nشرح ايضاح ابو على فارسى : 322\r\nشرح رسالة الطير ابو على سينا : 296\r\nشرح سبعهء معلقه : 319\r\nشرح سقط الزند : 306\r\nشرح الشهاب : 964\r\nشرح عيون الحكمة : 306\r\nشرح فصول : 320\r\nشرح فصول ابقراط : 314 ، 314\r\nشرح كليات قانون ابن سينا : 306\r\nشرح لامية العرب : 320\r\nشرح ما اشكل من مصادرات كتاب اقليدس :\r\n311\r\nشرح المجمل جرجانى : 322\r\nشرح مفصل زمخشرى : 306 ، 322 ، 323\r\nشرح الوجيز غزالى : 306\r\nشرفنامه : 804 ، 806\r\nشفا : 277 ، 285 ، 288 ، 293 ، 296 ، 525\r\nشهريارنامه : 365 ، 502 ، 503 ، 504\r\nشهنامه : 410\r\nص صحيح : 261\r\nصد كلمه : رجوع شود به مطلوب كل طالب فى كلام على بن ابى طالب\r\nصفوة التصوف : 227\r\nصفير سيمرغ : 298 ، 996\r\nصوان الحكمه : 312 ، 994\r\nصورة الارض : 79 ، 83\r\nط طبقات الشافعية : 234\r\nطبقات صوفية انصارى : 912 - 915\r\nطبقات صوفيهء سلّمى : 912 ، 913 ، 1022\r\nطبقات الفقها : 264\r\nطبقات القرا : 253\r\nطبقات ناصرى : 53 ، 1028\r\nطرب‌نامه : 1038\r\nالطريق يا اقرب الطريق الى اللّه ( رساله ) :\r\n1014\r\nطريق التحقيق : 357 ، 563 ، 565 ، 570\r\nطلبة الطلبة : 321\r\nطوارق الانوار : 298\r\nطوالع التنوير : 1014\r\nالطير ( رساله . . . ) : 997\r\n\r\n","description":"","footnote":"","page_name":" 1097 ","page_number":1111},
  {"content":"\r\n\r\nع عبرات الكتبه : 971\r\nعتبة الكتبه : 969 - 972 ، 975\r\nعجائب المخلوقات : 1028\r\nعرائس البيان فى حقايق القران : 257\r\nعرايس النفايس فى اصناف العلوم : 312\r\nالعشق ( رساله ) : 298 ، 996\r\nعشقنامه : 563\r\nالعشقيه ( رساله ) : 933\r\nعقد العلى للموقف الاعلى : 1023 1024 - 1025\r\nعقل سرخ : 298 ، 997\r\nعقل‌نامه : 563\r\nعلم الانوار : 301\r\nعلم كليات ( رساله ) : 916\r\nالعمده : 322\r\nعوارف : 221\r\nعيار دانش : 951\r\nعين المعانى : 253\r\nغ غاية العروضين : 347\r\nغرر اخبار ملوك الفرس : 802\r\nغرور جوانى ( رساله ) : 887\r\nغياث الامم : 268\r\nغياث اللغات : 1032\r\nف فاتحة العلوم : 277\r\nفارسنامه : 926 - 928\r\nفائق : 320 ، 833\r\nفتاوى : 264\r\nفتوح ابن اعثم : 993\r\nفرامرزنامه : 364\r\nالفرق بين الفرق : 177 ، 196\r\nفرهنگ ايران‌زمين : 563\r\nفرهنگ ناصرى : 1004\r\nفصل الخطاب من كلام عمر بن الخطاب :\r\n632\r\nالفصل فى الملل و الاهواء و النحل : 196\r\nالفصول الايلاقيه : 314\r\nفضائح الاباحيّه : 269\r\nفضائح الباطنيه : 269\r\nفضائح الانام من رسائل حجة الاسلام : 922 925 - 926\r\nفوائح الجمال : 1014\r\nالفهرست : 435\r\nفى التحليل : 315\r\nفى حالة الطفولية : 298\r\nفى السكوت ( رساله ) : 1014\r\nفى القياس : 315\r\n\r\n","description":"","footnote":"","page_name":" 1098 ","page_number":1112},
  {"content":"\r\n\r\nفى المطالب المعاديه : 305\r\nفيصل التفرقه : بين الاسلام و الزندقه :\r\n269\r\nفيه ما فيه : 913\r\nق قابوسنامه : 886 ، 898 - 902 ، 1003\r\nقانون : 316\r\nقانون اعظم : 893\r\nقانون الادب : 318 ، 998\r\nقانون الملك : 907\r\nقدح المغنى فى مدح المعنى : 958\r\nقرآن : 150 ، 321 ، 524 ، 883 ، 902 905 ، 1022\r\nقراضة الطبيعيات : 296 ، 972\r\nقسطاس : 269 ، 323\r\nقشيرية ( رساله ) : 277 ، 889\r\nقصة الغربة الغربية : 298\r\nقطعات منتخبهء فارسى : 1005\r\nقلندرنامه : 887 ، 912\r\nالقند فى علماء سمرقند : 321\r\nقواعد علوم الطب : 312\r\nقوافى : 319\r\nقوسنامه : 422 ، 423\r\nك كارنامهء بلخ : 553 ، 556 ، 558 ، 563 564 ، 587 ، 588 ، 608\r\nكارنامهء فرهنگستان علوم روسيه : 864\r\nالكافى ( الكاف الشاف من كتاب الكشاف ) :\r\n259\r\nالكافى العروضين و القوافى : 1032\r\nكامل التواريخ : 264 ، 319\r\nكامل التعبير : 261 ، 998\r\nكائنات‌جو : 967\r\nكرشاسپ ( كتاب . . . ) : 411\r\nكرشاسپ‌نامه : 133 ، 363 ، 404 ، 406 407 ، 409 ، 412 ، 415 ، 935\r\nكشاف فى تفسير القرآن : 259 ، 320\r\nكشف الاسرار و عدة الابرار : 257 ، 912 930 - 932\r\nكشف الظنون : 631 ، 800 ، 925 ، 1002\r\nكشف المحجوب جلابى : 218 ، 227 ، 882 892 ، 893\r\nكفايه فى الفقه : 928 - 929\r\nكفاية التعليم : 313 ، 952\r\nكفاية الطب : 998\r\nكفاية فى الهيئه : 313 ، 952\r\nكفاية المنتهى : 263\r\nكلم التواريخ : 636\r\nكليله و دمنه : 360 ، 888 ، 948 - 952 1003 ، 1007 ، 1008\r\nكنز السالكين : 882 ، 887 ، 912\r\nكنز القافيه : 347\r\nكوش‌نامه : 364 ، 935\r\nالكون و التكليف ( رساله ) : 295 ، 523 524\r\nكيمياى سعادت : 922\r\n\r\n","description":"","footnote":"","page_name":" 1099 ","page_number":1113},
  {"content":"\r\n\r\nگ گشايش و رهايش : 893 ، 897\r\nگل و خسرو : رجوع شود به خسرونامه\r\nگنجينهء گنجوى : 800 ، 801 ، 809 ، 810\r\nگيهان‌شناخت : 312 ، 965 - 967\r\nل لامية العجم : 1039\r\nلباب الاحيا : 933\r\nلباب الالباب : 112 ، 131 ، 345 ، 370 400 ، 431 ، 477 ، 548 ، 551 ، 609 626 ، 638 ، 844 ، 651 ، 685 ، 686 692 ، 715 ، 730 ، 743 ، 744 ، 769 767 ، 770 ، 810 ، 833 ، 835 ، 837 949 ، 974 ، 1016 ، 1027 ، 1029 - 1030 ، 1038\r\nلباب الانساب : 66 ، 312 ، 587 ، 590 601 ، 994\r\nلسان الغيب ( كتاب ) : 862\r\nلطائف الاشارات فى حقايق العبارات :\r\n527\r\nلغت فرس : 323 ، 404 ، 406 ، 902 ، 903\r\nلغت موران : 298 ، 996\r\nاللمعات : 298 ، 301\r\nاللمع ( كتاب ) : 264\r\nاللواحق : 294\r\nلوازم الامكنة : 311\r\nلوامع الانوار : 298\r\nلومة اللائم : 1014\r\nليلى و مجنون : 362 ، 803 ، 815\r\nم المأته : 316\r\nالمباحث المعاديه : 305\r\nمباحث المشرقيه : 288 ، 306 ، 307\r\nالمبداء و المعاد : 298\r\nمبسوط ( كتاب ) : 263 ، 264\r\nمتشابه القرآن : 258\r\nمجالس العشاق : 856\r\nمجالس المؤمنين : 668\r\nالمجسطى : 278\r\nمجلهء ارمغان : 472\r\nمجلهء شرق : 523\r\nمجلهء مهر : 238\r\nمجلس شهرستانى : 953 - 954\r\nمجمع البيان : 259\r\nمجمع الفصحا : 389 ، 433 ، 470 ، 591 600 ، 626 ، 659 ، 769 ، 770 ، 828 858 ، 864 ، 958 ، 1004\r\nمجمع النوادر : رجوع شود به چهارمقاله\r\nمجمل التواريخ و القصص : 364 ، 374 ، 411 412 ، 935 - 936\r\nمجموعهء منشآت بهاء الدين : 975\r\nمجموعهء نزهة المجالس : 528\r\n\r\n","description":"","footnote":"","page_name":" 1100 ","page_number":1114},
  {"content":"\r\n\r\nمحاجات ( در علم الاحاجى ) : 323\r\nالمحاسن و الاضداد : 802\r\nمحبت‌نامه : 912\r\nمحبوب ( كتاب ) : 220\r\nالمحتوى فى القراآت الشواذ : 253\r\nمحصل افكار المتقدمين و المتأخرين من - الحكماء و المتكلمين : 271 ، 288 305\r\nالمحصول ( كتاب ) : 827\r\nالمحيط : 264 ، 321\r\nمختارنامه : 861 ، 862\r\nمختصر فى الطبيعيات : 524\r\nمختصر المنتهى : 263\r\nمخزن الاسرار : 338 ، 357 ، 562 ، 800 801 ، 802 ، 809 ، 810\r\nمرزبان‌نامه : 1003 ، 1004 ، 1005 - 1008\r\nمرصاد العباد : 221 ، 528\r\nمروج الذهب : 435\r\nمزارات بخارا : رجوع شود به تاريخ بخارا\r\nمسائل ابن ادريس : 258\r\nالمسائل الخمسون : 271\r\nمستظهرى ( كتاب ) : 269\r\nالمستقصى : 320\r\nالمسطح : 310\r\nمسند ( كتاب ) : 261\r\nمشارب التجارب : 993 ، 994\r\nالمشارع و المطارحات : 298\r\nمشجر نسب ابى طالب : 966\r\nمشكوة الانوار : 269\r\nالمصادر : 319\r\nمصارع المصارع : 286 ، 297\r\nالمصارعات : 296\r\nالمصارعة : 270 ، 286 ، 296\r\nالمصباح : 323\r\nمصيبت‌نامه : 861 ، 862\r\nالمضاف الى بدايع الازمان فى وقايع كرمان :\r\n1025\r\nالمضنون الكبير : 269\r\nالمطالب العاليه : 305\r\nمظايبه‌نامه : 563\r\nمطلوب كل طالب من كلام على بن ابى طالب :\r\n956\r\nمظهر العجايب : 862\r\nمعاد : 288\r\nالمعارف : 227 ، 258 ، 913 ، 1019 - 1022\r\nالمعتبر : 284 ، 295\r\nالمعتبر السنجرى : 310\r\nمعجم الادبا : 633 ، 917 ، 994\r\nمعجم البلدان : 1005\r\nالمعجم فى معايير اشعار العجم : 601 ، 966 1031 - 1033\r\nمعراج ( رساله ) : 295\r\nالمعرب : 321 ، 1032\r\nمعرفة الكرة و ذات الحلق و الاصطرلاب :\r\n312\r\nمعلقات سبع : 1038\r\nالمعونة ( كتاب ) : 264\r\nالمغرب فى لغة الفقه : 317\r\nالمغنى فى الامامة : 266 ، 322\r\nمغيث الحق ( كتاب ) : 268\r\nمفاتيح الاسرار و مصابيح الابرار : 255\r\nمفاتيح الغيب : 255\r\nمفتاح التذكير : 986\r\nمفتاح العلوم : 324\r\n\r\n","description":"","footnote":"","page_name":" 1101 ","page_number":1115},
  {"content":"\r\n\r\nمفتاح الفتوح : 862\r\nالمفصل : رجوع شود به مفصل البيان\r\nمفصل البيان فى علم القرآن : 259 ، 322\r\nمقاصد الفلاسفه : 269\r\nمقامات بديع الزمان همدانى : 885 ، 957 - 961\r\nمقامات حريرى : 885 ، 958 ، 959\r\nمقامات حميدى : 659 ، 662 ، 885 ، 957 961\r\nمقامات الصوفيه : 227\r\nمقامات طيور : رجوع شود به منطق الطير\r\nالمقاومات : 298\r\nالمقتصد : 322\r\nمقدمة الادب : 317 ، 320\r\nالمقصد الانسى فى شرح اسماء الحسنى :\r\n269\r\nالمقنع فى رسم المصحف : 253\r\nمكارم الاخلاق : 850\r\nمكاتيب عين القضاة : 942\r\nمكاتيب غزالى : 922\r\nمكاتيب فارسى وطواط : 956\r\nملحمهء دانيال ( اصول الملاحم ) : 998\r\nالملخص : 264 ، 306\r\nالملل و النحل : 155 ، 270 ، 285 ، 297 953\r\nمناجات‌نامه : 912\r\nمناسك الحج : 263\r\nمناظرات : 279\r\nمناقب الاخبار : 261\r\nمناهج الدرجات : 312\r\nالمناهج و الآيات : 285 ، 296\r\nالمنبه : 315\r\nالمنتظم : 270\r\nمنتهى الادراك فى تقسيم الافلاك : 309\r\nمنتهى السؤل و الامل فى علمى الاصول و الجدل :\r\n263\r\nمنطق الطير : 861 ، 862 ، 863 ، 864\r\nمنطق التلويحات : 298\r\nالمنظومة فى الخلافيات : 32\r\nالمنقذ من الضلال : 227 ، 269 ، 278\r\nمنية الراجى : 958\r\nالمواضع و البلدان : 63\r\nمواهم الباطنيه : 269\r\nالموجز : 253\r\nموطأ : 261\r\nمونس الاحرار : 528 ، 601\r\nمونس العشاق : رجوع شود به رسالة العشق\r\nالمؤلف : 323\r\nمهجة التوحيد : 396\r\nمهذب الاسماء فى مرتب الحروف و الاشياء :\r\n319\r\nمهر و وفا ( كتاب ) : 547\r\nميزان الافكار فى شرح معيار الاشعار :\r\n1032\r\nميزان الحكمة : 310 ، 313\r\nن نافع الثمره : 313\r\nنامهء تنسر : 1018 ، 1019\r\nنتايج الافكار : 780 ، 801\r\nنتيجة السلوك : 925\r\nنثر اللآلى من كلام امير المومنين على :\r\n632 ، 956\r\n\r\n","description":"","footnote":"","page_name":" 1102 ","page_number":1116},
  {"content":"\r\n\r\nنجات : 288\r\nنزهة القلوب : 1028\r\nنزهت‌نامهء علايى : 909 ، 910 ، 967\r\nنشريات الاسلاميهء جمعيت مستشرقين آلمانى :\r\n933\r\nنصاب الصبيان : 50\r\nنصايح : 912\r\nنصيحة الملوك : 922 ، 924 ، 925\r\nنصيحت‌نامه : رجوع شود به قابوس‌نامه\r\nنفحات الانس : 856 ، 896\r\nالنفس ( رسالة ) : 284 ، 295 ، 308\r\nالنقض : 26 ، 65 ، 155 ، 169 ، 175 ، 176 188 ، 189 ، 192 ، 197 ، 200 ، 215 232 ، 265 ، 266 ، 559 ، 695 ، 697 884 ، 985 - 988\r\nنمكدان حقيقت : 563\r\nنوروزنامه : 915\r\nنهاية الاعجاز : 261\r\nنهاية الاقدام : 270\r\nنهاية الايجاز فى علم البيان : 323\r\nنهاية العقول : 305 ، 306\r\nالنهاية فى غريب الحديث : 320\r\nنهاية اللغة : رجوع شود به النهاية فى غريب الحديث\r\nو واردات ( رساله ) : 912\r\nوامق و عذرا : 360\r\nوامق و عذراى نوعى : 389\r\nوجود ( رساله ) : 295 ، 524\r\nوجه دين : 893 ، 895\r\nورقه و گلشاه : 360 ، 991\r\nالوزراء السبعهء و المعلم و امرأهء الملك ( سندبادنامه ) : 1001\r\nوسيله العفاة الى اكفى الكفاه : 958\r\nوشاح الدمية : 1038\r\nوشاح دمية القصر : 994\r\nوصاياى نظام الملك : 315 ، 861 ، 862 907 ، 908\r\nوصول الى اللّه : 1014\r\nوصيت‌نامه ( رجوع شود به وصاياى نظام الملك )\r\nوفيات الاعيان : 925 ، 932\r\nالوقف و الابتدا : 253\r\nوقوف : 253\r\nويس و رامين : 336 ، 361 ، 370 ، 373 374 ، 375 ، 376 ، 377\r\nه الهدايه : 263 ، 288\r\nهداية الطالبين : 1014\r\nهفت‌اقليم : 236 ، 470 ، 491 ، 686 ، 695 849 ، 856 ، 1028\r\nهفت‌پيكر : 362 ، 803\r\nهفت حصار : 912\r\nهفت‌گنبد : رجوع شود به هفت‌پيكر\r\nهوان الالوان : 973\r\nالهياكل النورية : 298\r\nهيلاج‌نامه : 862\r\n\r\n","description":"","footnote":"","page_name":" 1103 ","page_number":1117},
  {"content":"\r\n\r\nى يادگار : 315 ، 316 ، 947\r\nيتيمة الدهر : 1038\r\nيزدان شناخت : 298 ، 939\r\nينابيع اللغة : 321\r\nيوحنا ( رسالهء . . . ) : 964\r\nيوسف و زليخا : 21 ، 360 ، 361 ، 362 541\r\n\r\n","description":"","footnote":"","page_name":" 1104 ","page_number":1118},
  {"content":"\r\n\r\n\r\nفهرست اسامى قبايل و فرق و اقوام\r\nآ آل اتسز : 33 ، 34 ، 69 ، 91 ، 122 ، 213 و رجوع شود به خوارزمشاهان\r\nآل افراسياب : 4 ، 5 ، 6 ، 7 ، 9 ، 10 ، 33 ، 85 68 ، 86 ، 90 ، 91 ، 93 ، 94 ، 95 ، 96 ، 97 344 ، 537 ، 539 ، 548 ، 622 ، 626 636 ، 664 ، 729 ، 730 ، 765 ، 767 769 ، 824 ، 828 ، 833 ، 849 ، 1000 1027\r\nآل الياس : 1025\r\nآل باوند : 46 ، 47 ، 48 ، 49 ، 68 ، 631 732 ، 744 ، 755 ، 873 ، 898 ، 1003 1017 ، 1019\r\nآل برمك : 915 ، 935\r\nآل برهان : رجوع شود به آل مازه\r\nآل بويه : 139 ، 171 ، 181 ، 192 ، 205 209 ، 217 ، 360 ، 502 ، 928 ، 1025\r\nآل خاقان : رجوع شود به آل افراسياب\r\nآل خجند : 60 ، 61 ، 121 ، 147 ، 732 753\r\nآل زيار : 45 ، 46 ، 47 ، 898 ، 899 1019\r\nآل زياد : 560\r\nآل سامان : رجوع شود به سامانيان\r\nآل سبكتكين : 46 ، 49 ، 69 ، 97 ، 398 439 ، 890 ، 891\r\nآل سلجوق : 9 ، 20 ، 26 ، 46 ، 139 ، 598 681 ، 692 ، 694 ، 769 ، 1009 ، 1024 1039 و رجوع شود به سلجوقيان و سلاجقه\r\nآل شنسب : 50 ، 53 ، 56 ، 69 ، 439 ، 590 715 ، 962\r\nآل صاعد : 61 ، 65 ، 352 ، 732 ، 846 871 ، 872\r\nآل صفار : 1025\r\nآل عبا : 884\r\nآل عباس ( بنى عباس ، عباسيان ) : 54 ، 139 157 ، 171 ، 176 ، 181 ، 182 ، 190 204 ، 243 ، 206 ، 212\r\nآل على : 139 ، 445 ، 559\r\nآل عمران : 61 ، 661\r\nآل قارن : 46\r\nآل قاورد : رجوع شود به قاورديان\r\nآل مازه : 59 ، 60 ، 95 ، 121 ، 159 ، 833 978 ، 1026\r\nآل مروان : 37 ، 157 ، 560\r\nآل مأمون : رجوع شود به مأمونيه\r\nآل وشمگير : رجوع شود به آل زيار\r\n\r\n","description":"","footnote":"","page_name":" 1105 ","page_number":1119},
  {"content":"\r\n\r\nالف اباحيه : 178\r\nابخازيان : 90 ، 139\r\nاتابكان : 26 - 29 ، 107 ، 108 ، 110 ، 118 119 ، 332\r\nاتابكان آذربايجان : 27 ، 217 ، 707 721 ، 804\r\nاتابكان اربل : 27\r\nاتابكان بورى : 24 ، 27\r\nاتابكان الجزيره : 27\r\nاتابكان دمشق : 27\r\nاتابكان زنگى : 27\r\nاتابكان سلغرى : 39\r\nاتابكان سنجار : 27\r\nاتابكان شام : 27\r\nاتابكان فارس : 27 ، 1025 ، 1026\r\nاتابكان لرستان : 27 ، 29\r\nاتابكان موصل : 27 ، 217\r\nاتابكان يزد : 27 ، 29 ، 38 ، 39 ، 245\r\nاحمد يليان : 44 ، 45\r\nاخوان الصفا : 285\r\nارمنيان : 44 ، 90\r\nاسپهبدان : 32\r\nاسحاقيه : 143\r\nاسمعيليه : 32 ، 40 ، 58 ، 114 ، 147 ، 148 162 ، 163 - 180 ، 181 ، 196 ، 200 210 ، 215 ، 444 ، 451 ، 893 ، 894 895 ، 897 و رجوع شود به باطنيه\r\nاشاعره : 141 ، 143 ، 144 ، 145 ، 146 149 ، 150 ، 151 ، 152 ، 267 ، 268 269 ، 270 ، 273 ، 283 ، 953\r\nاشكانيان ( اشغانيان ) : 96 ، 927\r\nاماميه : رجوع شود به شيعه\r\nامراى ارتقى : 24\r\nامراى هزارسپى : رجوع شود به اتابكان لرستان\r\nاورانيان : 34\r\nاهل سنت ، 98 ، 137 ، 139 ، 140 ، 147 150 ، 153 ، 155 ، 156 ، 157 ، 261 266 ، 270 ، 271 ، 272 ، 363 ، 450 560\r\nاهليه : 133\r\nايلك خانيه : رجوع شود به آل افراسياب\r\nايوبيان : 37 ، 274\r\nب بابكيه : 178 ، 179\r\nباشقير : 84\r\nباطنيان ( باطنيه ) : 136 ، 137 ، 139 ، 143 149 ، 153 ، 169 ، 171 ، 177 ، 178 179 ، 269 ، 287 ، 288 ، 450 ، 512 967 و رجوع شود به اسمعيليه\r\nباونديان : رجوع شود به آل باوند\r\nبتريه : 162\r\nبجناكيه : 82\r\nبرامكه : رجوع شود به آل برمك\r\nبلوچ : 41\r\nبنى اميه : 50 ، 157 ، 1034\r\n\r\n","description":"","footnote":"","page_name":" 1106 ","page_number":1120},
  {"content":"\r\n\r\nبنى عامر : 803\r\nبنى عباس : رجوع شود به آل عباس\r\nبنى فاطمه : 162\r\nبنى مازه : رجوع شود به آل مازه\r\nبنى مروان : رجوع شود به آل مروان\r\nبنى مشاط : 984\r\nبواطنه : رجوع شود به باطنيه\r\nپ پيشداديان : 927\r\nت تاتار : 22 ، 23 ، 33 ، 37 ، 49 ، 75 ، 77 83 ، 84 ، 92 ، 114 ، 1035\r\nتاجيكان ( تاجيك ، تازيك ) : 19 ، 109 131 ، 132\r\nتتار : رجوع شود به تاتار\r\nتركان : 3 ، 5 ، 9 ، 10 ، 11 ، 13 ، 15 ، 19 ، 29 30 ، 31 ، 32 ، 33 ، 24 ، 37 ، 38 ، 41 ، 47 51 ، 52 ، 53 ، 55 ، 56 ، 57 ، 59 ، 68 ، 69 70 ، 71 ، 72 ، 73 ، 74 ، 75 ، 76 ، 77 ، 78 79 ، 80 ، 81 ، 82 ، 83 ، 85 ، 189 ، 190 197 ، 329 ، 1011\r\nتركان اعجمى : رجوع شود به ققليان\r\nتركان ختا : رجوع شود به ختائيان\r\nتركان غز : رجوع شود به غز\r\nتركمان ( تركمانان ) : 10 ، 11 ، 12 ، 13 17 ، 24 ، 26 ، 28 ، 40 ، 68 ، 79 ، 84 ، 86 87 ، 104 ، 114 ، 138 ، 165 ، 167 ، 329 898\r\nتعليميان : 148\r\nتغز غز ( تغوز اوغوز ) 77 ، 79 ، 80 ، 82 84\r\nتناسخيه : 143\r\nتوخشى : 84\r\nتورانيان : 97\r\nتورگش : 78 ، 84\r\nتوكومونك : رجوع شود به تركمان\r\nتونگوز : 90 ، 91\r\nتوئيرىّ : 96\r\nتيموريان : 865\r\nج جاروديه : 162\r\nجريريه : 162\r\nجهميه : 143\r\n\r\n","description":"","footnote":"","page_name":" 1107 ","page_number":1121},
  {"content":"\r\n\r\nچ چگل : 5 ، 75 ، 77 ، 80 ، 81 ، 84\r\nح حشاشين : 175\r\nحنابله : 140 ، 143 ، 144 ، 247 ، 260\r\nحنفيان : 59 ، 60 ، 61 ، 140 ، 142 ، 143 144 ، 145 ، 147 ، 148 ، 149 ، 152 153 ، 159 ، 181 ، 241 ، 246 ، 247 263 ، 264 ، 833\r\nحيدريان : 861\r\nخ خاقانيان رجوع شود به آل افراسياب\r\nخانان ختا : 836\r\nخاندان احمد يلى : رجوع شود به احمد يليان\r\nخاندان باوندى : رجوع شود به آل باوند\r\nخاندان نقباى رى و قم : 65\r\nخاندان خطيبى : 1019\r\nخاندان زيارى : رجوع شود به آل زيار\r\nخاندان شيبانى : 405\r\nخاندان صاعد : رجوع شود به آل صاعد\r\nخاندان غانمى : 972\r\nخاندان عمرانى : رجوع شود به آل عمران\r\nخانيه : رجوع شود به آل افراسياب\r\nختا ، ختائيان ، تركان ختا : 3 ، 14 ، 15 30 ، 31 ، 32 ، 33 ، 59 ، 83 ، 84 ، 90 ، 91 94 ، 95 ، 100 ، 103 ، 118 ، 767 ، 795 965\r\nخجنديان : رجوع شود به آل خجند\r\nخرخيز : رجوع شود به قرقيز\r\nخرلخ ( خلخ ، خلخيان ، قرلق ، قرليغ ، قرلغ ) :\r\n3 ، 34 ، 57 ، 59 ، 68 ، 75 ، 77 ، 79 ، 80 81 ، 82 ، 83 ، 84 ، 91 ، 92 ، 93 ، 94 ، 100 216 ، 329 ، 392\r\nخرم‌دينان : 177 ، 178\r\nخفچاق : رجوع شود به قفچاق\r\nخلخ : رجوع شود به خرلخ\r\nخلفاى راشدين : 993\r\nخلفاى فاطمى : رجوع شود به فاطميان\r\nخوارج : 145 ، 146 ، 147 ، 156 ، 157\r\nخوارزمشاهان آل اتسز : 9 ، 25 ، 28 ، 29 32 ، 33 ، 34 ، 35 ، 41 ، 49 ، 50 ، 53 ، 69 89 ، 94 ، 118 ، 122 ، 123 ، 208 ، 334 611 ، 628 ، 631 ، 795 ، 796 ، 1019 1025 و رجوع شود به آل اتسز\r\nخوارزمشاهان آل عراق : 1010\r\n\r\n","description":"","footnote":"","page_name":" 1108 ","page_number":1122},
  {"content":"\r\n\r\nد دانشمنديه : 22 ، 37\r\nداوديان : 145\r\nدهريه : 143\r\nديالمه : 18 ، 29 ، 38 ، 39 ، 40 ، 138 ، 185 207 ، 208 ، 287 ، 295 ، 744 ، 1019 1025\r\nر رافضنان ( روافض ) : رجوع شود به شيعه\r\nرامانيان : 40\r\nروميان : 75 ، 76 ، 139 ، 777\r\nروّاديان : 44\r\nز زنادقه : 178\r\nزياريان : رجوع شود به آل زيار\r\nزيديه : 162 ، 163\r\nس سادات بيهق : 66\r\nساسانيان : 42 ، 46 ، 78 ، 802 ، 803 ، 887 927 ، 1000 ، 1019\r\nسالميان : 145\r\nسامانيان : 5 ، 6 ، 10 ، 37 ، 68 ، 69 ، 82 ، 85 94 ، 97 ، 118 ، 119 ، 120 ، 136 ، 201 272 ، 515 ، 879 ، 881 ، 978 ، 1012\r\nسبعيه : 178\r\nسرحوبيه : 162\r\nسقمانيان : 37\r\nسلاجقه : 5 ، 6 ، 7 ، 11 ، 14 ، 17 ، 18 ، 19 ، 21 22 ، 23 ، 24 ، 25 ، 29 ، 30 ، 37 ، 38 ، 39 42 ، 43 ، 45 ، 46 ، 47 ، 49 ، 68 ، 69 ، 70 71 ، 86 ، 97 ، 105 ، 106 ، 107 ، 117 118 ، 121 ، 124 ، 138 ، 139 ، 164 166 ، 181 ، 185 ، 186 ، 197 ، 207 209 ، 218 ، 228 ، 234 ، 264 ، 326 332 ، 405 ، 446 ، 450 ، 511 ، 651 664 ، 694 ، 898 ، 905 ، 906 ، 1010 1039 و رجوع شود به سلجوقيان\r\nسلاجقهء آسياى صغير ( سلاجقهء روم ) : 217 998 ، 1004 ، 1009\r\nسلاجقهء عراق : 208 ، 211 ، 344 ، 601 707 ، 740 ، 755 ، 1010 ، 1038\r\nسلاجقهء قاوردى : رجوع شود به قاورديان\r\nسلاجقهء كرمان : رجوع شود به قاورديان\r\nسلاطين ايوبى : رجوع شود به ايوبيان\r\nسلاطين باميان : 53\r\nسلاطين خانيه : رجوع شود به آل افراسياب\r\n\r\n","description":"","footnote":"","page_name":" 1109 ","page_number":1123},
  {"content":"\r\n\r\nسلاطين خوارزمشاهى : رجوع شود به آل اتسز و به خوارزمشاهان\r\nسلجوقيان : 3 ، 4 ، 7 ، 10 ، 11 ، 12 ، 13 ، 14 15 ، 16 ، 17 ، 18 ، 20 ، 22 ، 23 ، 25 ، 26 28 ، 29 ، 30 ، 31 ، 33 ، 34 ، 37 ، 38 ، 42 46 ، 47 ، 51 ، 61 ، 63 ، 65 ، 71 ، 87 ، 93 94 ، 96 ، 101 ، 103 ، 105 ، 117 ، 118 119 ، 137 ، 139 ، 174 ، 178 ، 182 187 ، 244 ، 267 ، 273 ، 274 ، 333 388 ، 508 ، 511 ، 515 ، 527 ، 598 600 ، 601 ، 638 ، 650 ، 658 ، 668 681 ، 685 ، 707 ، 730 ، 769 ، 801 879 ، 905 ، 908 ، 1010 ، 1019 و رجوع شود به سلاجقه\r\nسلسله امراى خلجى : 58\r\nسلسله بهمنى هند : 364\r\nسلسله خلجيه : 331\r\nسلسله ذهبيه : 932\r\nسلسله شمسيه : 58 ، 216 ، 331 ، 1027\r\nسلسله معزيه : 216\r\nسلغريان : 110\r\nسلوكيان : 927\r\nسليمانيه : رجوع شود به جريريه\r\nسمك و صدق : 133 ، 999\r\nسوفسطائيه : 143\r\nش شاعى : رجوع شود به شيعه\r\nشافعيه : 60 ، 61 ، 140 ، 141 ، 142 ، 143 144 ، 146 ، 147 ، 149 ، 181 ، 241 242 ، 247 ، 260 ، 264 ، 268 ، 269 276 ، 905 ، 953\r\nشبانكارگان : رجوع شود به ملوك شبانكاره\r\nشدّاديان : 45\r\nشروانشاهان : 42 ، 43 ، 68 ، 774 ، 778\r\nشنسبانيه : رجوع شود به آل شنسب\r\nشيبانيان : 405\r\nشيعه : 66 ، 98 ، 137 ، 139 ، 143 ، 147 151 ، 155 ، 156 ، 157 ، 161 ، 162 176 ، 181 ، 192 ، 242 ، 259 ، 262 264 ، 265 ، 266 ، 267 ، 268 ، 270 282 ، 363 ، 450 ، 559 ، 560 ، 697 846 ، 884 ، 928 ، 984 ، 985 ، 986 987 ، 1034\r\nص صابئه : 143\r\nصاعديان : رجوع شود به آل صاعد\r\nصباحيه ( صباحيان ) : 46 ، 168 ، 170 171\r\nصفويان : 758\r\nصقالبه : 82\r\n\r\n","description":"","footnote":"","page_name":" 1110 ","page_number":1124},
  {"content":"\r\n\r\nصوفيه : 158 ، 218 - 230 ، 247 ، 250 ، 256 257 ، 270 ، 274 ، 277 ، 326 ، 856 873 ، 880 ، 886 ، 913 ، 1013 ، 1019 1023 ، 1034 و رجوع شود به متصوفه\r\nط طاهريان : 66 ، 1029\r\nع عباسيان : رجوع شود به آل عباس\r\nعرب : 31 ، 42 ، 44 ، 46 ، 64 ، 130 ، 633 645 ، 651 ، 683 ، 887 ، 964\r\nعروسيه : 133\r\nعلويان : 144 ، 650\r\nعيسويان : 45\r\nغ غز ( غزان ) : 3 ، 7 ، 10 ، 11 ، 24 ، 15 ، 16 19 ، 28 ، 30 ، 31 ، 32 ، 38 ، 41 ، 48 ، 52 75 ، 77 ، 79 ، 82 ، 83 ، 84 ، 86 ، 87 ، 88 89 ، 90 ، 94 ، 97 ، 103 ، 108 ، 110 115 ، 116 ، 118 ، 137 ، 147 ، 203 204 ، 242 ، 312 ، 329 ، 344 ، 630 660 ، 664 ، 707 ، 715 ، 778 ، 796 858 ، 971 ، 980 ، 981 ، 983 ، 1023 1024\r\nغزنويان : 3 ، 4 ، 5 ، 6 ، 7 ، 10 ، 29 ، 49 ، 51 52 ، 61 ، 65 ، 68 ، 70 ، 86 ، 95 ، 96 117 ، 119 ، 121 ، 137 ، 174 ، 215 273 ، 326 ، 331 ، 337 ، 405 ، 446 477 ، 478 ، 483 ، 484 ، 488 ، 501 502 ، 553 ، 559 ، 589 ، 619 ، 685 715 ، 744 ، 880 ، 881 ، 890 ، 891 899 ، 904 ، 918 ، 950 ، 1012 ، 1025\r\nغوريان ( غوريه ) : 5 ، 32 ، 38 ، 49 ، 50 52 ، 53 ، 55 ، 56 ، 57 ، 117 ، 215 ، 439 650 ، 659 ، 715 ، 719 ، 872 ، 961 962\r\nف فاطميان ( فاطميه ) : 163 ، 164 ، 167 ، 168 173 ، 202 ، 447 ، 451 ، 897\r\nفريغونيان : 115\r\n\r\n","description":"","footnote":"","page_name":" 1111 ","page_number":1125},
  {"content":"\r\n\r\nق قارلق ( قارلوق ) : رجوع شود به خرلخ\r\nقاورديان : 18 ، 19 ، 41 ، 244 ، 433 ، 502 1024 ، 1025 ، 1033\r\nقاى : 84\r\nقراخانيان : رجوع شود به آل افراسياب\r\nقراختائيان : 6 ، 7 ، 14 ، 19 ، 34 ، 39 ، 59 90 ، 91 ، 92 ، 93 ، 94 ، 214 ، 329\r\nقراغز : 19 ، 41 ، 87 ، 95\r\nقرامطه : 139 ، 163 ، 166 ، 178\r\nقرقيز ( خرخيز ) : 79 ، 80 ، 81 ، 84 ، 90\r\nقرلق ( قرليغ ، قرلغ . . . ) : رجوع شود به خرلخ\r\nقرمظى : 137 ، 177\r\nقفچاق : 27 ، 28 ، 34 ، 43 ، 68 ، 75 ، 77 ، 81 84 ، 89 ، 90\r\nقنقليان : 93 ، 122\r\nك كبرويّه : 856\r\nكبودجامه : 345\r\nكراميه : 136 ، 143 ، 149 ، 267 ، 283\r\nكرد : 33 ، 38 ، 40 ، 44 ، 45 ، 799\r\nكرزوبيان : 40\r\nكلابيّه : 143 ، 144\r\nكوفيان : 884\r\nكوچ : 41\r\nكوشان : 114\r\nكيانيان : 927\r\nكيماكيان ( كيماكيه ) : 79 ، 81 ، 82 ، 89\r\nگ گبر : 98 ، 155 ، 156\r\nگرجيان : 33 ، 43 ، 90 ، 139 ، 217 ، 872\r\nگورخانيه : 92\r\nم مازياريه : 177 ، 179\r\nمالكيه : 140 ، 143 ، 145 ، 247\r\nمأمونيه : 29 ، 891\r\nمانويه : 91 ، 136\r\nمباركى : رجوع شود به باطنيان\r\nمبيضه : 177\r\nمتصوفه : 359 ، 860 ، 865 ، 879 ، 881 905 ، 911 و نيز رجوع شود به صوفيه\r\nمجبّره : 143 ، 144 ، 150 ، 155 ، 182\r\n\r\n","description":"","footnote":"","page_name":" 1112 ","page_number":1126},
  {"content":"\r\n\r\nمجسمه : 143 ، 144 ، 146\r\nمجوس : 143 ، 287 ، 302\r\nمحمّره : رجوع شود به باطنيان\r\nمرجئه : 145 ، 267\r\nمستعليان : 268\r\nمسيحيان : 23 ، 90 ، 136 ، 272\r\nمشبهه : 144 ، 145 ، 146 ، 149 ، 150 151 ، 155 ، 156 ، 182 ، 267\r\nمعتزله : 136 ، 137 ، 139 ، 143 ، 144 145 ، 146 ، 149 ، 160 ، 161 ، 163 265 ، 267 ، 271 ، 272 ، 273 ، 276 281 ، 326 ، 371\r\nمعطله : 160\r\nمغول ( مغولان ) : 22 ، 28 ، 29 ، 33 ، 34 37 ، 39 ، 41 ، 45 ، 49 ، 50 ، 57 ، 58 ، 68 77 ، 92 ، 95 ، 101 ، 103 ، 123 ، 147 159 ، 178 ، 180 ، 242 ، 246 ، 327 331 ، 795 ، 846 ، 858 ، 864 ، 865 871 ، 872 ، 873 ، 878 ، 889 ، 906 1008 ، 1013 ، 1015 ، 1018 ، 1021 1026 ، 1030 ، 1031 ، 1032 ، 1035\r\nمقنعيه : 178\r\nملاحده : 32 ، 48 ، 52 ، 148 ، 171 ، 216 643 ، 836 ، 974 و نيز رجوع شود به اسمعيليه و باطنيه\r\nملوك شبانكاره : 38 ، 39 ، 40 ، 41 ، 110 1023 ، 1026\r\nملوك غور : رجوع شود به غوريان\r\nمماليك غوريه : 1027\r\nمناقبيان : 192\r\nمهلّبيان : 64\r\nن نصارى : 143 ، 281 ، 298\r\nنصيريه : 143 ، 162\r\nنزاريه : 168 ، 173\r\nنايمان : 210\r\nناصريه : 166\r\nه هندوان : 52 ، 75 ، 76 ، 1001\r\nى يأجوج : 82\r\nيزيديه : 42 ، 146\r\nيعقوبيه : 162 ، 163\r\nيغما : 75 ، 77 ، 80 ، 84\r\nيهود ( جهود ) : 143 ، 281 ، 295 ، 298 1020\r\n\r\n","description":"","footnote":"","page_name":" 1113 ","page_number":1127},
  {"content":"\r\n\r\n\r\nفهرست اماكن و اعلام جغرافيايى\r\nآ آبسكون : 33\r\nآبه : 144 ، 188 ، 193 ، 198 ، 199\r\nآتن : 299\r\nآذربايجان : 10 ، 12 ، 23 ، 24 ، 25 ، 27 28 ، 33 ، 37 ، 44 ، 86 ، 105 ، 121 144 ، 169 ، 206 ، 209 ، 217 ، 321 327 ، 329 ، 333 ، 334 ، 340 ، 342 343 ، 344 ، 405 ، 412 ، 423 ، 731 754 ، 755 ، 756 ، 757 ، 774 ، 805 896 ، 903 ، 918 ، 1005 ، 1006 1010\r\nآزادوار : 591 ، 589\r\nآسيا : 34\r\nآسياى صغير : 11 ، 17 ، 18 ، 21 ، 22 ، 77 121 ، 164 ، 332 ، 449 ، 801 ، 896 998 ، 1004 ، 1010\r\nآسياى مركزى : 33 ، 34 ، 37 ، 77 ، 78 83\r\nآلتائى : 77 ، 78 ، 79\r\nآلمان : 311 ، 903\r\nآمل : 45 ، 234 ، 245 ، 1018\r\nآمويه دريا : 92 ، 93 ، 96\r\nآندالوزى : 218\r\nآنى : 45 ، 406\r\nآوه : 70 ، 132 ، 140 ، 156 ، 233\r\nالف ابرقو : 38\r\nابهر : 106 ، 173\r\nابيورد : 656 ، 657 ، 979 ، 1040\r\nاپرنو و تارت كواد : 935\r\nاتل : 81\r\nاجمير : 216\r\nاخسيكت : 707\r\nاخلاط : 90\r\nارّان : 42 ، 121 ، 206 ، 217 ، 372 ، 903\r\nارّجان : 146 ، 173 ، 896\r\nارخن : 78\r\nاردبيل : 156\r\nاردهان : 173\r\nارم : 148 ، 156 ، 199\r\n\r\n","description":"","footnote":"","page_name":" 1114 ","page_number":1128},
  {"content":"\r\n\r\nارمنستان : 12 ، 45 ، 362 ، 372 ، 405 406 ، 449\r\nارمنيه : 37 ، 398\r\nارزنة الروم : 217\r\nارزنجان ( ارزنگان ) : 801 ، 1021\r\nاروپا : 217\r\nاسپانيا : 218\r\nاسپيجاب : 82 ، 85 ، 92\r\nاستانبول : 324 ، 384 ، 435 ، 528 ، 651 902 ، 908 ، 918 ، 982\r\nاستراباد : 66 ، 345\r\nاستو : 30\r\nاستوناوند : 173\r\nاسدآباد : 31 ، 34 ، 212 ، 213 ، 935\r\nاسفراين : 22 ، 146 ، 152\r\nاسفرنگ : 794\r\nاسكندريه : 298 ، 300\r\nاشتوتگار : 996\r\nاصفهان : 4 ، 12 ، 23 ، 24 ، 26 ، 31 ، 38 40 ، 60 ، 61 ، 65 ، 70 ، 86 ، 105 ، 124 135 ، 141 ، 144 ، 145 ، 147 ، 150 151 ، 152 ، 153 ، 156 ، 166 ، 167 169 ، 170 ، 171 ، 173 ، 175 ، 177 210 ، 234 ، 240 ، 242 ، 244 ، 245 329 ، 334 ، 339 ، 343 ، 351 ، 352 372 ، 373 ، 374 ، 439 ، 511 ، 524 527 ، 721 ، 722 ، 731 ، 732 ، 740 527 ، 753 ، 754 ، 755 ، 779 ، 846 871 ، 872 ، 873 ، 896 ، 916 997 ، 1006 ، 1008 ، 1032\r\nاصطهبانات : 40\r\nافريقا : 145 ، 164 ، 408\r\nافغانستان : 5 ، 53 ، 69\r\nاقيانوس كبير : 79\r\nاقيانوس مشرقى : 79 ، 80\r\nاقيانوس هند : 408 ، 409\r\nاكسفورد : 988\r\nالموت : 12 ، 48 ، 58 ، 148 ، 167 ، 169 170 ، 173 ، 174 ، 175 ، 176 ، 212\r\nاندلس : 218 ، 253 ، 308\r\nانطاكيه : 23 ، 1009 ، 1010\r\nانگليس : 902 ، 1019\r\nاورال : 77 ، 78 ، 96\r\nاورميه : 421\r\nاوزكند : 7 ، 144\r\nاهر : 1005\r\nاهواز : 156 ، 372\r\nايرتيش : 79 ، 81\r\nايسيك گول : 84\r\nايگ : 39\r\nايلاق : 73 ، 85\r\nاينديا آفيس ( كتابخانهء ) : 902\r\nب بابل : 392\r\nباخرز : 692\r\nبادكوبه ( باكو ) : 43 ، 48\r\nباغن : 102\r\nباميان : 50 ، 360\r\nباورد : رجوع شود به ابيورد\r\n\r\n","description":"","footnote":"","page_name":" 1115 ","page_number":1129},
  {"content":"\r\n\r\nبجناك : 81\r\nبحر احمر : 164\r\nبحر خزر : 48 ، 82 ، 90 ، 217 و رجوع شود به درياى خزر\r\nبحر محيط : 82\r\nبحرين : 177\r\nبخارا : 6 ، 7 ، 8 ، 10 ، 32 ، 34 ، 57 ، 59 ، 60 85 ، 95 ، 145 ، 149 ، 159 ، 212 ، 220 264 ، 293 ، 387 ، 388 ، 439 ، 451 537 ، 622 ، 794 ، 798 ، 824 ، 827 833 ، 835 ، 836 ، 856 ، 965 ، 977 978 ، 1026 ، 1031\r\nبداون : 56\r\nبدخشان : 166 ، 443 ، 451 ، 893 ، 894\r\nبدنه : 657\r\nبردسير : 41 ، 244\r\nبروجرد ( بروگرد ) : 12 ، 144 ، 145\r\nبريتانيا : 1033\r\nبست : 486\r\nبسطام : 48 ، 89 ، 149\r\nبصره : 145 ، 146 ، 177 ، 234 ، 240 245 ، 896\r\nبغ ، بغشور : 929\r\nبغداد : 10 ، 12 ، 15 ، 27 ، 28 ، 34 ، 46 ، 66 110 ، 137 ، 138 ، 139 ، 145 ، 151 152 ، 153 ، 164 ، 165 ، 168 ، 171 172 ، 177 ، 181 ، 182 ، 183 ، 196 197 ، 199 ، 202 ، 203 ، 204 ، 205 206 ، 208 ، 209 ، 210 ، 211 ، 212 213 ، 217 ، 234 ، 235 ، 236 ، 237 238 ، 240 ، 245 ، 246 ، 247 ، 249 251 ، 258 ، 260 ، 264 ، 269 ، 271 294 ، 317 ، 423 ، 562 ، 564 ، 589 590 ، 779 ، 872 ، 905 ، 921 ، 953 1017 ، 1021 ، 1031 ، 1049\r\nبغدادك : 220 ، 974 ، 1015\r\nبكرآباد : 387\r\nبلاساغون : 5 ، 6 ، 23 ، 83 ، 85 ، 206\r\nبلخ : 14 ، 30 ، 51 ، 82 ، 83 ، 87 ، 89 ، 91 117 ، 134 ، 153 ، 156 ، 212 ، 217 218 ، 234 ، 240 ، 245 ، 286 ، 351 365 ، 387 ، 389 ، 422 ، 423 ، 443 444 ، 445 ، 446 ، 449 ، 451 ، 524 527 ، 450 ، 555 ، 556 ، 557 ، 561 563 ، 628 ، 630 ، 631 ، 643 ، 660 661 ، 662 ، 663 ، 688 ، 849 ، 887 896 ، 905 ، 911 ، 921 ، 952 ، 954 957 ، 962 ، 993 ، 1022\r\nبيزانس : 89\r\nبيكليلغ : 81\r\nبيكند : 83\r\nبيلقان : 135 ، 721\r\nبيهق : 63 ، 64 ، 66 ، 67 ، 102 ، 103 ، 233 890 ، 904 ، 964 ، 993 ، 994 ، 995\r\nپ پارس : 105 ، 146 ، 376 ، 864 ، 926 927 ، 928 ، 6019 و رجوع شود به فارس\r\nپاكستان : 994\r\n\r\n","description":"","footnote":"","page_name":" 1116 ","page_number":1130},
  {"content":"\r\n\r\nپرك : 40\r\nپسا : 146\r\nپطرزبورگ ( لنين‌گراد ) : 981\r\nپنجاب : 326 ، 331\r\nپوشنگ : 18 ، 993\r\nت تارم : 40\r\nتاريم ( نهر ) : 85\r\nتاياباد ، تايباد : 993\r\nتبّت : 79 ، 80 ، 82\r\nتبريز : 44 ، 421 ، 422 ، 423 ، 436 ، 454 541 ، 757 ، 1005 ، 1013\r\nتخشى : 8 ، 81\r\nتركستان : 7 ، 30 ، 32 ، 33 ، 57 ، 80 ، 85 86 ، 143 ، 144 ، 447\r\nتركستان روس : 91 ، 94\r\nتركيه : 904 ، 914 ، 956\r\nترمد : 15 ، 91 ، 190 ، 212 ، 269 ، 286 421 ، 643\r\nتروق : 508\r\nتفرش : 199\r\nتفليس : 90 ، 135 ، 217 ، 872\r\nتوران ( توران‌زمين ) : 96 ، 97 ، 408 ، 411 477 ، 478 ، 503 ، 827\r\nتون : 173\r\nتهران : 389 ، 454 ، 490 ، 561 ، 562 563 ، 758 ، 837 ، 864 ، 903 ، 915 925 ، 995 ، 997 ، 1019 ، 1040\r\nج جامع تبريز : 1006\r\nجامع قزوين : 154\r\nجامع منصور بغداد : 164\r\nجبال : 46 ، 163 ، 164 ، 345\r\nجرجان : 82 ، 148 ، 177 ، 193 ، 314 ، 370 921 ، 971\r\nالجزيره : 206 ، 217 ، 921\r\nجزيرهء درخت وقواق : 408\r\nجزيرة العرب : 449\r\nجشناباد : 40\r\nجند : 10 ، 82 ، 93 ، 94 ، 630\r\nجوزجانان : 115 ، 449 ، 751 ، 896\r\nجوزقان : 38\r\nجوين : 589 ، 591\r\nجيحون : 7 ، 17 ، 52 ، 83 ، 86 ، 122 ، 644 751 ، 1015\r\nجيرفت : 109 ، 244\r\n\r\n","description":"","footnote":"","page_name":" 1117 ","page_number":1131},
  {"content":"\r\n\r\nچ چاچ : 78 ، 83\r\nچالندر : 488\r\nچغانيان : 511\r\nچو ( رود ) : 84 ، 85\r\nچين : 52 ، 73 ، 78 ، 79 ، 80 ، 82 ، 83 ، 90 133 ، 143 ، 395\r\nح حارث‌آباد : 890\r\nحايط القلاص : 83\r\nحبشه : 29 ، 721\r\nحجاز : 148 ، 153 ، 165 ، 398 ، 449 ، 450 527 ، 896 ، 921 ، 1004\r\nحران : 23 ، 27\r\nحصن بكر : 1028\r\nحلب : 23 ، 24 ، 27 ، 177 ، 297 ، 449 1004\r\nحيره : 40\r\nخ خان لنجان : ( قلعه ) 168 ، 173\r\nخاوران : 470 ، 656 ، 657 ، 665 ، 979\r\nخاورزمين : 503\r\nخبوشان : 30 ، 264\r\nختلان : 14 ، 115 ، 639\r\nختن : 5 ، 6 ، 91 ، 100\r\nخجند : 60 ، 91 ، 827\r\nخراسان : 3 ، 4 ، 7 ، 10 ، 12 ، 13 ، 14 ، 15 16 ، 17 ، 18 ، 20 ، 24 ، 25 ، 28 ، 29 ، 30 31 ، 32 ، 34 ، 36 ، 38 ، 45 ، 48 ، 49 ، 50 52 ، 53 ، 57 ، 58 ، 61 ، 63 ، 64 ، 65 ، 66 77 ، 78 ، 86 ، 87 ، 88 ، 89 ، 101 ، 103 104 ، 108 ، 114 ، 115 ، 116 ، 118 119 ، 132 ، 133 ، 134 ، 144 ، 145 147 ، 148 ، 151 ، 152 ، 165 ، 166 176 ، 182 ، 183 ، 190 ، 212 ، 218 219 ، 228 ، 234 ، 246 ، 249 ، 267 268 ، 269 ، 274 ، 292 ، 294 ، 325 327 ، 329 ، 332 ، 340 ، 342 ، 343 344 ، 361 ، 372 ، 374 ، 376 ، 398 403 ، 405 ، 433 ، 435 ، 449 ، 450 451 ، 452 ، 455 ، 470 ، 508 ، 511 512 ، 513 ، 515 ، 525 ، 539 ، 555 556 ، 564 ، 565 ، 573 ، 590 ، 591 592 ، 604 ، 622 ، 626 ، 630 ، 663 639 ، 657 ، 659 ، 661 ، 664 ، 668 707 ، 708 ، 718 ، 751 ، 753 ، 778 796 ، 827 ، 836 ، 878 ، 879 ، 890 903 ، 904 ، 905 ، 911 ، 937 : 963 965 ، 971 ، 980 ، 994 ، 1020 1024 ، 1026 ، 1031 ، 1032 ، 1034\r\n\r\n","description":"","footnote":"","page_name":" 1118 ","page_number":1132},
  {"content":"\r\n\r\nخلارخان : 173\r\nخلاط : 37\r\nخليج فارس : 28 ، 39 ، 41 ، 409\r\nخوارزم : 4 ، 7 ، 10 ، 14 ، 16 ، 17 ، 19 ، 29 30 ، 31 ، 32 ، 33 ، 34 ، 35 ، 36 ، 49 ، 53 60 ، 61 ، 62 ، 67 ، 71 ، 79 ، 82 ، 83 ، 90 102 ، 106 ، 108 ، 122 ، 131 ، 132 145 ، 149 ، 190 ، 220 ، 267 ، 269 293 ، 309 ، 314 ، 320 ، 345 ، 372 515 ، 611 ، 628 ، 629 ، 630 ، 631 643 ، 644 ، 651 ، 794 ، 795 ، 891 945 ، 953 ، 971 ، 974 ، 975 ، 1006 1011 ، 1013 ، 1015 ، 1018 ، 1031 1033\r\nخوزستان : 28 ، 29 ، 110 ، 144 ، 146 156 ، 169 ، 173 ، 181 ، 212\r\nخوسف : 173\r\nخوقند : 451\r\nد داراب : 40\r\nدارابجرد : 40\r\nدار السلام : 562\r\nدار الاسلام : 82\r\nدار الكتب ناصرى : 237\r\nدامغان : 13 ، 48 ، 169 ، 170\r\nدانشگاه تهران : 530 ، 561 ، 696 ، 915 932 ، 1033 ، 485 ، 490 ، 591 ، 622\r\nدانشگاه استانبول : 324 ، 435\r\nدانشگاه پنجاب : 952\r\nدجله : 122 ، 236 ، 326 ، 396\r\nدربند : 48\r\nدرسدن : 902\r\nدرغابش : 156\r\nدرگزين : 696\r\nدروازهء جاروب بندان : 233\r\nدرّهء چو : 92\r\nدرّهء زرافشان : 85\r\nدرياچهء خوارزم : 89 ، 94\r\nدرياى خزر : 42 ، 79 ، 81 ، 89 و رجوع شود به بحر خزر\r\nدرياى سياه : 78\r\nدزفول : 1013\r\nدمشق : 23\r\nدماوند : 383\r\nدندانقان : 4 ، 10\r\nدهستان : 31 ، 48\r\nدهلى : 52 ، 57 ، 58 ، 1027\r\nدهك : 484 ، 486\r\nديار بكر : 12 ، 21 ، 23\r\nديلم ( ديلمان ) : 46 ، 48 ، 49 ، 104 ، 132 163 ، 169 ، 170 ، 171 ، 181 ، 183 1019\r\nدينور : 32 ، 211\r\n\r\n","description":"","footnote":"","page_name":" 1119 ","page_number":1133},
  {"content":"\r\n\r\nر رادكان : 31 ، 658 ، 904\r\nراز ( ديه ) : 102\r\nراوند : 1008\r\nربع زميج : 102\r\nرستمدار : 450\r\nرودبار الموت : 170\r\nروم : 11 ، 14 ، 17 ، 22 ، 23 ، 37 ، 45 ، 82 90 ، 143 ، 144 ، 217 ، 318 ، 372 398 ، 478 ، 515 ، 806 ، 898 ، 1004 1021\r\nرونه : 470\r\nرونيز : 40 ، 42\r\nرويان : 46 ، 47 ، 49\r\nرها : 23\r\nرى : 4 ، 10 ، 15 ، 16 ، 18 ، 24 ، 25 ، 26 ، 27 31 ، 61 ، 65 ، 66 ، 70 ، 87 ، 106 ، 107 132 ، 140 ، 144 ، 150 ، 151 ، 153 168 ، 169 ، 177 ، 185 ، 188 ، 193 199 ، 232 ، 242 ، 251 ، 252 ، 329 332 ، 343 ، 372 ، 697 ، 743 ، 765 778 ، 864 ، 896 ، 964 ، 984 ، 985 986 ، 1017 ، 1031\r\nز زابل : 408 ، 502\r\nزابلستان : 115 ، 408 ، 410 : 411\r\nزرقان : 39\r\nزرنداب : 478\r\nزرنگ : 486\r\nزمخشر : 320\r\nزنگ : 515\r\nزنگان : 106\r\nزوزن : 173\r\nس سارى : 45 ، 46 ، 49 ، 148 ، 156 ، 199\r\nساوه : 12 ، 26 ، 70 ، 106 ، 144 ، 156 252\r\nسبزوار : 143 ، 156 ، 177 ، 193 ، 199 233 ، 993\r\nسرانديب : 503\r\nسرخس : 13 ، 31 ، 48 ، 62 ، 89 ، 212 ، 293 555 ، 556 ، 562 ، 994\r\nسغد : 93\r\nسلماس : 145\r\nسمرقند : 7 ، 8 ، 14 ، 59 ، 85 ، 91 ، 92 ، 93 100 ، 101 ، 116 ، 144 ، 159 ، 279 387 ، 388 ، 527 ، 537 ، 547 ، 160 611 ، 622 ، 636 ، 664 ، 767 ، 770 796 ، 824 ، 835 ، 836 ، 849 ، 962 1027\r\n\r\n","description":"","footnote":"","page_name":" 1120 ","page_number":1134},
  {"content":"\r\n\r\nسمنان : 896\r\nسنجار : 27\r\nسند : 5 ، 33 ، 52 ، 57 ، 68 ، 117 ، 145 326 ، 331 ، 447 ، 872 ، 1026 1027\r\nسو : 484 ، 486\r\nسودان : 449\r\nسوريه : 449\r\nسوق الثلاثا : 236\r\nسومنات : 81 ، 143\r\nسهرورد : 297\r\nسيحون : 30 ، 79 ، 82 ، 83 ، 89 ، 94\r\nسيرجان : 199\r\nسيستان : 5 ، 18 ، 30 ، 49 ، 50 ، 117 ، 146 147 ، 325 ، 365 ، 408 ، 478 ، 486 503 ، 917 ، 947 ، 988 ، 1026\r\nسيواس : 22 ، 37 ، 1004\r\nش شادىآباد : 421 ، 667\r\nشادياخ : 16 ، 858 ، 859 ، 975\r\nشارستان : 269 ، 270\r\nشام : 12 ، 18 ، 21 ، 22 ، 23 ، 24 ، 27 ، 146 168 ، 169 ، 177 ، 202 ، 217 ، 297 332 ، 372 ، 373 ، 398 ، 896 ، 449 921 ، 1021\r\nشاه دژ : 173\r\nشبانكاره : 39 ، 40\r\nشروان : 42 ، 43 ، 135 ، 356 ، 708 ، 709 732 ، 774 ، 778 ، 780 ، 781\r\nششتمد : 102\r\nشفروه : 740\r\nشماخه : 42 ، 774\r\nشهرزور : 146\r\nشهريار : 743\r\nشيراز : 145 ، 146 ، 219 ، 257 ، 372 563 ، 827 ، 948\r\nص صفاهان : رجوع شود به اصفهان\r\nط طابران : 921 ، 922\r\nطالقان : 148 ، 162\r\nطايف : 14 ، 163 ، 896\r\nطبرستان : 3 ، 13 ، 45 ، 46 ، 47 ، 49 ، 131 136 ، 140 ، 150 ، 163 ، 166 ، 169 170 ، 177 ، 181 ، 234 ، 268 ، 372 373 ، 898 ، 1003 ، 1004 ، 1008 1017 ، 1018\r\nطبرس : 198 و رجوع شود به تفرش\r\nطبرك : 106\r\nطبس : 13 ، 167 ، 173 ، 835\r\nطبس گيلكى : 148 ، 176\r\n\r\n","description":"","footnote":"","page_name":" 1121 ","page_number":1135},
  {"content":"\r\n\r\nطخارستان : 50 ، 92\r\nطرابلس : 449\r\nطراز : 83 ، 84\r\nطروق : 924 ، 962\r\nطوس : 10 ، 31 ، 48 ، 63 ، 70 ، 88 ، 99 156 ، 198 ، 258 ، 269 ، 403 ، 412 432 ، 508 ، 657 ، 807 ، 904 ، 905 921 ، 922 ، 962\r\nع عراق : 3 ، 11 ، 12 ، 14 ، 16 ، 18 ، 19 ، 24 25 ، 27 ، 28 ، 31 ، 32 ، 33 ، 34 ، 38 ، 43 44 ، 47 ، 52 ، 60 ، 65 ، 66 ، 86 ، 103 104 ، 105 ، 106 ، 107 ، 118 ، 132 139 ، 140 ، 144 ، 147 ، 151 ، 164 166 ، 181 ، 183 ، 185 ، 190 ، 192 195 ، 203 ، 204 ، 206 ، 209 ، 211 212 ، 214 ، 218 ، 234 ، 243 ، 267 274 ، 299 ، 326 ، 327 ، 340 ، 342 344 ، 360 ، 376 ، 398 ، 412 ، 422 740 ، 744 ، 745 ، 753 ، 754 ، 755 756 ، 757 ، 778 ، 781 ، 853 ، 861 872 ، 879 ، 1005 ، 1006 ، 1009 1010 ، 1011 ، 1012 ، 1031 ، 1032\r\nعسكر مكرم : 146\r\nعمان : 14 ، 18 ، 146\r\nغ غرجستان : 30 ، 650\r\nغرناطه : 308\r\nغزنه ( غزنين ) : 4 ، 5 ، 32 ، 33 ، 50 ، 51 ، 52 53 ، 54 ، 55 ، 56 ، 57 ، 114 ، 144 ، 149 177 ، 216 ، 356 ، 400 ، 103 ، 432 553 ، 555 ، 556 ، 557 ، 559 ، 561 562 ، 563 ، 564 ، 587 ، 589 ، 590 608 ، 615 ، 651 ، 715 ، 719 ، 733 743 ، 890\r\nغور : 19 ، 31 ، 32 ، 50 ، 51 ، 52 ، 69 ، 96 145 ، 660 ، 719\r\nغوز ، غز ( ناحيه ) : 80 ، 81\r\nف فارس : 3 ، 18 ، 19 ، 28 ، 29 ، 38 ، 39 ، 40 41 ، 121 ، 173 ، 334 ، 907 ، 990 1023 ، 1025 ، 1032 و رجوع شود به پارس\r\nفاراب : 82 ، 83\r\nفارياب : 665 ، 751\r\nفرات : 206\r\nفرانسه : 218 ، 1019\r\nفراهان : 198\r\nفرّزين : 1032\r\nفرغانه : 82 ، 92 ، 145 ، 707 ، 729\r\n\r\n","description":"","footnote":"","page_name":" 1122 ","page_number":1136},
  {"content":"\r\n\r\nفرنج : 143\r\nفريومد : 102\r\nفلسطين : 218 ، 449 ، 896\r\nفيروزكوه : 32 ، 50 ، 51 ، 53 ، 659 ، 751 846 ، 872\r\nفيض‌آباد : 451\r\nق قارن : 47\r\nقاهره : 896 ، 897\r\nقاينات : 173\r\nقبا : 977\r\nقباديان : 443 ، 444\r\nقراقوم : 94\r\nقراگول : 93\r\nقرطبه : 309\r\nقرميسين ( كرمانشاه ) : 104\r\nقرية الحديثه : 82\r\nقزوين : 106 ، 144 ، 151 ، 152 ، 153 156 ، 169 ، 175 ، 193 ، 199 ، 219 423 ، 508 ، 896 ، 932\r\nقطوان : 14 ، 49 ، 59 ، 91 ، 95 ، 101 965\r\nقلعة الطنبور : 173\r\nقلعهء كسرى : 4\r\nقلعة الناظر : 173\r\nقم : 65 ، 66 ، 140 ، 144 ، 156 ، 168 177 ، 188 ، 193 ، 198 ، 199 ، 233 800 ، 846\r\nقومس : 168 ، 332\r\nقونيه : 1022\r\nقهستان : 32 ، 170 ، 171 ، 173 ، 800\r\nقيروان : 449 ، 490\r\nقيساريه : 37\r\nقيصريه : 22\r\nك كاشان : 108 ، 144 ، 145 ، 156 ، 177 178 ، 193 ، 198 ، 199 ، 233 ، 243 664 ، 665 ، 729 ، 757 ، 779 ، 1008 1039\r\nكاشغر : 5 ، 6 ، 14 ، 33 ، 80 ، 83 ، 84 ، 85 91 ، 206\r\nكتابخانهء آستان قدس رضوى : 964\r\nكتابخانهء اياصوفيا : 889\r\nكتابخانهء برلين : 902 ، 915\r\nكتابخانهء بزرگ : 252\r\nكتابخانهء بودلين : 988\r\nكتابخانهء بو طاهر خاتونى : 252\r\nكتابخانهء جعفر سلطان القرائى : 421\r\nكتابخانهء جهان‌نماى شيراز : 563\r\nكتابخانهء خاتونيه : 252\r\nكتابخانهء دانشگاه تهران : 293 ، 294 905 ، 908 ، 918 ، 929 ، 995\r\nكتابخانهء دانشگاه مدرس : 828\r\n\r\n","description":"","footnote":"","page_name":" 1123 ","page_number":1137},
  {"content":"\r\n\r\nكتابخانهء سعيد نفيسى : 849 ، 929\r\nكتابخانهء سلطنتى پاريس : 478\r\nكتابخانهء سليم آغا : 982\r\nكتابخانهء شاپور بن اردشير : 251\r\nكتابخانهء حاجى : 251\r\nكتابخانهء ضميريه : 252\r\nكتابخانهء عزيزيه : 252\r\nكتابخانهء فاتح : 918\r\nكتابخانهء كپنهاك : 982\r\nكتابخانهء كماليه : 252\r\nكتابخانهء گوتا : 311\r\nكتابخانهء لالا اسمعيل استانبول : 651 889\r\nكتابخانهء ليدن : 311\r\nكتابخانهء مجلس : 528 ، 529\r\nكتابخانهء مدرسه سپهسالار : 904\r\nكتابخانهء مدرسه شرف الملك مستوفى :\r\n252\r\nكتابخانهء مدرسهء نظاميه : 252\r\nكتابخانهء مرادمنلاى : 934 ، 941\r\nكتابخانهء ملك : 891\r\nكتابخانهء ملى پاريس : 478 ، 904 ، 952\r\nكتابخانهء ملى تهران : 956\r\nكتابخانهء موزهء ايران باستان : 902\r\nكتابخانهء موزهء بريتانيا : 697 ، 806 889 ، 952\r\nكدكن : 858 ، 859 ، 861\r\nكرّان : 141\r\nكربلا : 195 ، 993\r\nكرج ( كره ) : 144 ، 145 ، 156\r\nكرخ : 197 ، 199 ، 202 ، 203\r\nكردستان : 24\r\nكرمان : 3 ، 10 ، 14 ، 18 ، 19 ، 25 ، 30 ، 32 39 ، 40 ، 41 ، 52 ، 55 ، 89 ، 101 ، 109 110 ، 169 ، 181 ، 242 ، 372 ، 651 872 ، 889 ، 890 ، 1023 ، 1024 1025 ، 1026\r\nكريمه : 89\r\nكشمير : 364 ، 365 ، 758\r\nكعبه : 268 ، 291 ، 320 ، 445 ، 555\r\nكلاش : 622\r\nكلاه‌دوزان : 232\r\nكمجكث : 80\r\nكنجده : 83\r\nكورا : 24\r\nكوفه : 145 ، 162 ، 163 ، 168 ، 177\r\nكوهستان : 18 ، 47\r\nكوهستانات : 898\r\nكوه‌كيلويه : 243\r\nكوى سربرزه : 243\r\nكيماك : 80 ، 81 ، 82\r\nگ گرپايكان ( گلپايكان ) : 144\r\nگرجستان : 12 ، 33 ، 872\r\nگردكوه : 148 ، 169 ، 170 ، 173\r\nگرگان : 3 ، 4 ، 13 ، 18 ، 46 ، 49 ، 82 ، 101 131 ، 163 ، 242 ، 332 ، 272 ، 387 868 ، 899\r\n\r\n","description":"","footnote":"","page_name":" 1124 ","page_number":1138},
  {"content":"\r\n\r\nگنج : 369\r\nگنجه : 12 ، 45 ، 135 ، 423 ، 731 ، 732 799 ، 800 ، 801 ، 898 ، 899\r\nگوزگانان : رجوع شود به جوزجان\r\nگيلان : 163 ، 450\r\nل لار : 40\r\nلارنده : 1021\r\nلاهور : 25 ، 52 ، 57 ، 331 ، 470 ، 477 483 ، 488 ، 491 ، 994 ، 995\r\nلنبان : 846\r\nلحاء : 177 ، 896\r\nلرستان : 28 ، 29 ، 144\r\nلكنهو : 864\r\nلكنهوتى : 57\r\nلمبسر : 170 ، 171 ، 173\r\nلنين‌گراد : 956\r\nلوكر : 488\r\nلوهور : رجوع كنيد به لاهور\r\nليدن : 83 ، 243 ، 963 ، 1010\r\nم ماچين : 52 ، 73 ، 133 ، 143\r\nماريكله : 4\r\nمازندران : 21 ، 32 ، 33 ، 46 ، 47 ، 48 49 ، 121 ، 131 ، 132 ، 144 ، 148 149 ، 150 ، 166 ، 173 ، 193 ، 199 242 ، 366 ، 403 ، 450 ، 451 ، 731 744 ، 745 ، 746 ، 755 ، 873 ، 1018\r\nماوراء النهر : 3 ، 4 ، 5 ، 6 ، 7 ، 10 ، 32 ، 34 53 ، 58 ، 59 ، 60 ، 67 ، 68 ، 70 ، 77 ، 78 80 ، 81 ، 83 ، 85 ، 86 ، 87 ، 89 ، 90 ، 91 92 ، 93 ، 94 ، 95 ، 97 ، 100 ، 101 114 ، 132 ، 144 ، 149 ، 152 ، 159 177 ، 183 ، 210 ، 212 ، 218 ، 245 253 ، 263 ، 264 ، 267 ، 317 ، 325 326 ، 327 ، 329 ، 332 ، 333 ، 342 343 ، 349 ، 535 ، 539 ، 547 ، 619 636 ، 637 ، 639 ، 681 ، 729 ، 765 769 ، 770 ، 794 ، 796 ، 825 ، 833 836 ، 837 ، 861 ، 878 ، 903 ، 1026 1031\r\nمحله سرخاب تبريز : 780\r\nمحله كرّان اصفهان : 241\r\nمدرسهء ابو الفتوح : 232\r\nمدرسهء اثير الملك : 233\r\nمدرسهء استاد ابو الحسن كجيج : 233\r\nمدرسهء امام زين الدين اميره شرف شاه - الحسنى : 233\r\nمدرسهء بلطاسيه : 246\r\nمدرسهء بيهقيه : 234\r\n\r\n","description":"","footnote":"","page_name":" 1125 ","page_number":1139},
  {"content":"\r\n\r\nمدرسهء تاجيه : 239 ، 246\r\nمدرسهء تتشيه : 246\r\nمدرسهء خاتون مهد عراق : 241\r\nمدرسهء خاتونيه : 242 ، 252\r\nمدرسهء خواجه امام رشيد رازى : 233\r\nمدرسهء خواجه عبد الجبّار مفيد : 233\r\nمدرسهء دار الشفا : 249\r\nمدرسهء درب ماهان : 244\r\nمدرسهء دروازه عراق : 241\r\nمدرسهء دومناره : 244\r\nمدرسهء زيرك : 246\r\nمدرسهء سادات گيلكى : 232\r\nمدرسهء سرديه : 241\r\nمدرسهء سعد صلت : 233\r\nمدرسهء سعديه : 234\r\nمدرسهء سوق العميد : 246\r\nمدرسهء عز الدين مرتضى : 233\r\nمدرسهء شرف الملك مستوفى : 252\r\nمدرسهء مشرفيه : 233\r\nمدرسهء شمس الاسلام حسكا بابويه : 232\r\nمدرسهء شمس الدين مرتضى : 233\r\nمدرسهء رضويه : 233\r\nمدرسهء صفويه : 233\r\nمدرسهء ظهير الدين عبد العزيز : 233\r\nمدرسهء عالى سپهسالار : 995\r\nمدرسهء عربشاهى : 233\r\nمدرسهء عز الملكى : 233\r\nمدرسهء عزيزيه : 233\r\nمدرسهء عميديه : 242 ، 252\r\nمدرسهء غطا خان : 245\r\nمدرسهء فتحيه : 233\r\nمدرسهء فقيه على جاستى : 232\r\nمدرسهء مجديه : 233\r\nمدرسهء مرتضى كبير شرف الدين : 233\r\nمدرسهء مستنصريه : 239 ، 247 ، 249\r\nمدرسهء ميان بازار : 241\r\nمدرسهء نظاميه : 60 ، 140 ، 158 ، 322 237 ، 238 ، 239 ، 241 ، 246 ، 249 264 ، 628 ، 953\r\nمدرسهء نظاميه اصفهان : 240 ، 1006\r\nمدرسهء نظاميه بصره : 240\r\nمدرسهء نظاميه بلخ : 240\r\nمدرسهء نظاميه بغداد : 234 ، 236 ، 294 932\r\nمدرسهء نظاميه مرو : 278 ، 286\r\nمدرسهء نظاميه نيشابور : 268 ، 922\r\nمدرسهء دروانزار : 245\r\nمديترانه : 11 ، 17 ، 37 ، 68 ، 86 ، 326\r\nمدينه : 778 ، 884 ، 911\r\nمدينة السلام : 152\r\nمراغه : 44 ، 171 ، 209 ، 297 ، 803\r\nمرباط : 146\r\nمرغينان : 729\r\nمرنج : 488 ، 490 ، 491 ، 588\r\nمرند : 37\r\nمرو : 4 ، 10 ، 12 ، 13 ، 15 ، 30 ، 31 ، 60 64 ، 134 ، 212 ، 220 ، 234 ، 240 286 ، 293 ، 309 ، 312 ، 315 ، 374 398 ، 400 ، 444 ، 446 ، 449 ، 454 555 ، 556 ، 643 ، 688 ، 690 ، 896 905 ، 929 ، 965 ، 970 ، 994 ، 1031\r\nمرو شاهجهان : 88 ، 242 ، 253\r\nمزدقان : 106\r\nمسجد رجاء : 241\r\nمسجد ملك : 244\r\n\r\n","description":"","footnote":"","page_name":" 1126 ","page_number":1140},
  {"content":"\r\n\r\nمصر : 164 ، 165 ، 168 ، 169 ، 177 ، 297 249 ، 450 ، 896\r\nمطبعهء اميريهء بولاغ : 296\r\nمغرب : 177\r\nمغولستان : 78 ، 90 ، 1035\r\nمقبره سرخاب تبريز : 757\r\nمقبرة الشعرا - تبريز : 723 ، 780\r\nمكران : 14 ، 372\r\nمكه : 14 ، 163 ، 191 ، 555 ، 556 ، 557 590 ، 778 ، 782 ، 884 ، 896 ، 911\r\nملاذگرد : 373\r\nملطيه : 37 ، 1004 ، 1021\r\nموزهء انجمن علوم لنينگراد : 956\r\nموزهء بريتانيا : 732\r\nموزهء قونيه : 530\r\nموصل : 15 ، 21 ، 23 ، 27 ، 60 ، 164 ، 203 210 ، 234 ، 241 ، 245 ، 372 ، 805\r\nمولتان : 57\r\nمهنه : 657\r\nمهرين دژ : 148 ، 149\r\nميافارقين : 23\r\nميهنه : 103 ، 905 ، 979 ، 980 ، 983\r\nن ناربن : 84\r\nناى : 484 ، 486 ، 487 ، 488\r\nنجف : 258\r\nنخجوان : 405 ، 423\r\nنخشب : 622\r\nنسا : 30 ، 40 ، 257 ، 269\r\nنسف : 622\r\nنصيبين : 23\r\nنظاميه : رجوع شود به مدرسه نظاميه\r\nنظاميه اصفهان : رجوع شود به مدرسه اصفهان\r\nنظاميهء بصره : رجوع شود به مدرسه نظاميهء بصره\r\nنظاميهء بغداد : رجوع شود به مدرسه نظاميهء بغداد\r\nنظاميهء بلخ : رجوع شود به مدرسه نظاميهء بلخ\r\nنظاميه نيشابور : رجوع شود به مدرسه نظاميهء نيشابور\r\nنظاميهء مرو : رجوع شود به مدرسه نظاميهء مرو\r\nنوبه : 449\r\nنور بخارا : 86\r\nنوشاد : 768\r\nنوشجان : 13\r\nنهاوند : 144 ، 156\r\nنيريز : 40\r\nنيشابور : 10 ، 12 ، 13 ، 14 ، 16 ، 17 ، 20 30 ، 45 ، 46 ، 49 ، 50 ، 61 ، 64 ، 65 ، 66 67 ، 88 ، 104 ، 134 ، 138 ، 144 ، 147 166 ، 170 ، 193 ، 199 ، 212 ، 234 235 ، 240 ، 245 ، 268 ، 286 ، 321 450 ، 451 ، 470 ، 509 ، 511 ، 524\r\n\r\n","description":"","footnote":"","page_name":" 1127 ","page_number":1141},
  {"content":"\r\n\r\n526 ، 527 ، 557 ، 556 ، 590 ، 626 751 ، 753 ، 810 ، 844 ، 858 ، 859 865 ، 890 ، 896 ، 905 ، 921 ، 964 967 ، 971 ، 974 ، 994\r\nو واسط : 164\r\nوخش : 639\r\nورامين : 65 ، 156 ، 199 ، 233\r\nوراوى : 1005\r\nوستكند : 82 ، 83\r\nوشمكوه : 173\r\nولوالج : 639\r\nوه‌انديوشاپور ( جنديشاپور ) : 935\r\nويرانى شمال : 79 ، 81\r\nوينه : 404\r\nه هرات : 17 ، 20 ، 32 ، 50 ، 51 ، 52 ، 65 145 ، 219 ، 220 ، 234 ، 240 ، 241 245 ، 352 ، 432 ، 436 ، 511 ، 527 555 ، 556 ، 828 ، 835 ، 837 ، 911 929 ، 993\r\nهرات سفلى : 145\r\nهرات عليه : 145\r\nهرمز : 52\r\nهرموز : 1026\r\nهزاراسف : 629 ، 644 ، 971\r\nهلاند : 311\r\nهمدان : 12 ، 13 ، 25 ، 31 ، 38 ، 62 ، 105 107 ، 144 ، 145 ، 152 ، 153 ، 156 211 ، 212 ، 214 ، 242 ، 243 ، 249 343 ، 372 ، 383 ، 707 ، 852 ، 859 935 ، 937 ، 591 ، 1032 ، 1038\r\nهندوستان : 4 ، 5 ، 32 ، 50 ، 52 ، 56 ، 57 58 ، 69 ، 96 ، 115 ، 121 ، 143 ، 215 216 ، 321 ، 331 ، 364 ، 365 ، 408 447 ، 472 ، 477 ، 483 ، 484 ، 486 487 ، 488 ، 503 ، 589 ، 864 ، 898 899 ، 1001 ، 1113\r\nى يزد : 38 ، 39 ، 145 ، 169 ، 242 ، 244 245 ، 295 ، 1024\r\nبه مكان : 166 ، 443 ، 450 ، 451 ، 452 456\r\nيمن : 14 ، 163 ، 168 ، 361 ، 398 ، 896\r\nينىسئى : 79 ، 91\r\nيونان : 289 ، 478 ، 525 ، 633\r\nتهيه و تنظيم فهرست عام اين كتاب بوسيلهء دوستان عزيزم آقايان :\r\nمحمد صفا - عطاء الله فياضى - محسن ابو القاسمى - احمد جلالى فراهانى - ايرج وامقى - محمد روشن ، صورت پذيرفته است . كوشش اين دوستان ارجمند مايهء سپاسگزارى فراوانست .\r\n\r\n","description":"","footnote":"","page_name":" 1128 ","page_number":1142},
  {"content":"\r\n . \r\n","description":"","footnote":"","page_name":" 1129 ","page_number":1143},
  {"content":"\r\n . \r\n","description":"","footnote":"","page_name":" 1130 ","page_number":1144},
  {"content":"\r\n\r\nتاريخ ادبيات در ايران\r\nجلد دوم\r\n\r\n","description":"","footnote":"","page_name":" 1131 ","page_number":1145},
  {"content":"\r\n . \r\n\r\n","description":"","footnote":"","page_name":" 1132 ","page_number":1146}
  ]