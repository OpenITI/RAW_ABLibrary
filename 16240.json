[
  {"content":"\r\n\r\nامامت وغيبت\r\nاز ديدگاه علم كلام\r\nترجمهء\r\nالمقنع فى الغيبة\r\nتأليف سيدشريف مرتضى قدس سره\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nعلم الهدى ، على بن حسين ، 355 - 236 ق .\r\n[ المقنع فى الغيبة ( فارسي ) 
  ]\r\nامامت و غيبت از ديدگاه علم كلام / تأليف مرتضى على الهدى ؛ ترجمه ، تحقيق واحد تحقيقات مسجد مقدس جمكران - قم ؛ مقدس صاحب الزمان ( جمكران ) 1375 .\r\n128 ص 4500 ريال\r\n2 - 32 - 6705 - 964 isbn\r\nكتابنامه به صورت زير نويس . چاپ سوم 1383 .\r\n1 . محمد بن حسن ( عج ) ، امام دوازدهم . 355 ق - - غيبت .\r\n2 . مهدويت - - انتظار . الف . مجسد جمكران . واحد تحقيقات . ب . عنوان . ج . عنوان : المقنع فى الغيبة . فارسى .\r\n7031 م 83 ع / 2 / 222 bp\r\n462 / 297\r\nانتشارات مسجد مقدس جمكران\r\nنام كتاب : امامت و غيبت از ديدگاه علم كلام\r\nمؤلف : سيد مرتضى علم الهدى\r\nناشر : انتشارات مسجد مقدس جمكران\r\nتاريخ نشر : زمستان 1383\r\nنوبت چاپ : سوم\r\nچاپ : سرور\r\nتيراژ : 5000 جلد\r\nقيمت : 450 تومان\r\nشابك : 2 - 33 - 6705 - 964\r\nمركز پخش : انتشارات مسجد مقدس جمكران\r\nفروشگاه بزرگ كتاب واقع در صحن مسجد مقدس جمكران\r\nتلفن و نمابر : 7253700 ، 7253340 - 0251\r\nقم - صندوق پستى : 617\r\nحق چاپ مخصوص ناشر است\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nبسم الله الرحمن الرحيم\r\nاللهم كن لوليك الحجة بن الحسن\r\nصلواتك عليه وعلى آبائه في هذه\r\nالساعة و في كل ساعة وليا وحافظا\r\nوقائدا وناصرا ودليلا وعينا حتى\r\nتسكنه ارضك طوعا وتمتعه فيها\r\nطويلا .\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nپيشگفتار :\r\nبسم اللّه الرّحمن الرّحيم يا صاحب الزّمان ادركنا سپاس و ستايش خداوند را سزاست كه پروردگار عالميان است و برترين صلوات و سلامها نثار نيكوترين آفريدگان خدا ، حضرت محمد و خاندان پاك او باد ، به ويژه امام دوران و صاحب زمان ، حضرت مهدى حجّت منتظر ( عجل الله تعالى فرجه الشريف ) .\r\nمعروف است كه دانشهاى دينى سرچشمه گرفته از نيازهايى است كه مسلمانان را به ايجاد آن سوق داده است . سپس اين دانش‌ها در طى زمان به تدريج تكامل يافته و اصول و قواعدى براى آن ايجاد شده و دانشمندان و كتابهايى خاص در هرباب پديدار گشته‌اند .\r\nچنان كه علوم لغت و زبان‌شناسى عربى ، از نياز به فهم قرآن كريم و احاديث شريفه كه به زبان عربى فصيح هستند پديد آمده و به تدريج به پيدايش صرف و نحو و بلاغت و غيره انجاميده است .\r\nو علوم فقه و اصول ، در اثر نياز به شناخت احكام شرعى ، و بعد از رحلت\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nبيانگر شريعت يعنى حضرت رسول اكرم صلّى اللّه عليه و آله و سلّم ، و بدنبال اختلاف آراء و اقوال در مسائل عبادى و معاملاتى پايه‌گذارى شده است .\r\nو بقيهء علوم دينى نيز بر همين منوال پديدار شده و به تدريج رشد و تكامل يافته‌اند و از آن جمله است علمى كه بنام « علم كلام » ناميده مىشود و پديد آمدن آن در اثر اختلاف اقوال و تعددآرايى بوده كه در مسائل اعتقادى همچون جبر و تفويض ، اختيار ، عدالت و امامت و غير آن بين مسلمانان پيش آمد .\r\nعلم كلام را اين گونه تعريف كرده‌اند : « علمى است كه به واسطهء آن ، انسان از راه ارائهء براهين و دفع شبهه‌ها ، بر اثبات حقايق دينى قدرت مىيابد . » « 1 »\r\nو بحث امامت و خلافت ، اساس آن اختلافات حاصله بشمار مىآيد .\r\nچنان كه مىتوان از ابتداى تشكيل سقيفهء بنى ساعده تا امروز و تا ظهور حضرت مهدى عليه السّلام محور اساسى علم كلام را ، همين امامت و مسائل مربوط به آن و امور مترتب بر آن دانست .\r\nاز آنرو كه اگر علم كلام شامل مباحث عقيدتى ديگرى نيز هست ، اختلافات حاصله در آن ابواب نيز نتيجهء كناره‌گزينى مردم از چشمهء زلال و حياتبخش علوم اهلبيت عليهم السّلام است .\r\nپس اگر مردم بر امامت و پيشوايى امير المؤمنين حضرت على بن\r\n\r\n\r\n","description":"","footnote":"\r\n( 1 ) « مفتاح السعادة و مصباح السيادة » جلد 2 صفحهء 132 .\r\n","page_name":" 6 ","page_number":6},
  {"content":"\r\n\r\nابيطالب عليه السّلام و فرزندان طاهرينش عليهم السّلام استقامت مىكردند و از اين دروازه‌هاى دانش الهى رويگردان نمىشدند ، اينك از بسيارى مباحث كلامى كه تلاش بىپايانى از دانشمندان ما را مصروف خويش ساخته است بىنياز مىبوديم و از اين مباحث جز آنچه مربوط به اديان و ملت هاى غير اسلامى است باقى نمىماند .\r\nغيبت امام دوازدهم حضرت مهدى منتظر عليه السّلام ، از مهم‌ترين محورهايى بوده است كه از آغاز غيبت كبرى - بسال 329 هجرى قمرى - تاكنون ، بحث‌هاى گستردهء كلامى پيرامون آن صورت گرفته ، و برحسب نيازها و شرايط متفاوت در طى دورانهاى مختلف تاريخى ، ابعاد گوناگونى يافته است .\r\nاين ابعاد مختلف در مباحث كلامى به روشنى از خلال كتاب « غيبت » شيخ نعمانى - متوفاى سال 342 هجرى قمرى - و كتاب « اكمال الدين و اتمام النعمة » شيخ صدوق - متوفاى سال 381 هجرى قمرى - پيداست ، اگرچه اين دو بزرگوار اساسا از محدّثين بوده‌اند و از متخصّصين علم كلام و مجتهدين اين فن بشمار نمىآمده‌اند .\r\nپس از اين دوران ، ظهور علماى بارز كلامى در بين شيعه همچون معلم امّت مرحوم شيخ مفيد ( 336 - 413 هجرى قمرى ) و شريف علما مرحوم سيد مرتضى ( 355 - 436 هجرى قمرى ) و شيخ طائفه مرحوم طوسى ( 385 - 460 هجرى قمرى ) تأثيرى حياتى و بىنظير در متبلور شدن علم كلام جديد شيعى داشت .\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n\r\nتبارنامهء باشرافت\r\nما اينك در برابر كوهى باعظمت و قلّه‌اى رفيع ، در برابر شخصيّتى بزرگ و نام‌آور از علماى تاريخ‌ساز تشيّع ايستاده‌ايم ، در برابر علم المهدى ابو القاسم على بن حسين موسوى مشهور به شريف مرتضى قدس الله سرّه الشريف .\r\nاو دانشمندى كم‌نظير ، فقيهى جامع ، متكلّمى نكته‌سنج ، شاعرى زبردست و متخصّصى خبير نسبت به مذاهب مختلفهء كلامى بود .\r\nاو از تبارى پاك و سلاله‌اى طاهر بود كه همگى از نيكان و عالمان زمان خويش بودند و بين او با جدّ بزرگوارش حضرت موسى بن جعفر عليهما السّلام بيش از چهار واسطه نبود .\r\nپدرش ابو احمد حسين بن موسى بن محمد بن ابراهيم بن موسى بن جعفر عليهما السّلام ، خود از علما و اشراف بلندآوازهء عهد بنى بويه بود ، و بهاء الدوله ابو نصر بن بويه او را « طاهر يگانه » ناميد . چنان كه در نزد « بنى العباس » هم داراى جاه و منزلتى عظيم بود و به مناصبى در حكومت اين دو خاندان دست يافت كه همواره با تدبيرى ناصحانه و مديريتى هدايت‌گرانه و اظهار نظراتى سليم و حقيقت‌طلبانه ، در اصلاح امور كوشيد و نزد آنان از مقام و موقعيتى عالى برخوردار گشت . او عاقبت در سال 400 هجرى قمرى وفات كرد و پس از او وظايفش به « شريف رضى » و پس از او به « شريف مرتضى » منتقل گشت .\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nولادت شريف مرتضى در بغداد و در ماه رجب سال 355 هجرى قمرى به وقوع پيوست و مادرش فاطمة دختر حسين بن حسن اطروش بود كه شيخ طالبيّون و دانشمند و شاعر آنان به شمار مىآمد .\r\n\r\nاساتيد سيد مرتضى ( قدّس سرّه ) :\r\nدوران دانش‌اندوزى و سپس ورود او در صحنه‌هاى مختلف علمى و اجتماعى ، همگى در بغداد صورت گرفت . او كسب معارف و فراگيرى آداب مختلف را در محضر فقيه مورد عنايت صاحب العصر عليه السّلام ، عالم بزرگوار ، شيخ مفيد آغاز كرد . و معروف است كه مادر سيد رضى و سيد مرتضى زمانيكه دست آن دو را گرفته و در حالى كه دو كودك تازه‌سال بيش نبودند آنان را به محضر شيخ مفيد آورده و مىگويد : ( يا شيخ علّمهما الفقه ) ؛ شيخ مفيد به تأويل خوابى كه ديشب ديده بود پى مىبرد . او ساعتى قبل از طلوع فجر همانروز حضرت زهرا عليها السّلام را در خواب مىبيند كه دست امام حسن و امام حسين عليهما السّلام را گرفته نزدش مىآورند و مىفرمايند : ( يا شيخ علّمهما الفقه ) .\r\nآنان طى چندين سال در محضر شيخ مفيد به مدارجى عالى دست مىيابند ، و سيد مرتضى با بهره‌گيرى از آموخته‌هاى ارزشمند خويش ، به مصاحبت و مجالست با ديگر علماى بزرگ آن عصر همچون « سهل بن احمد ديباجى » و « ابو عبد الله مرزبانى » و « ابو الحسن جندى » و « احمد بن محمد بن عمران كاتب » مىپردازد و از آنان نيز دانشهاى فراوان مىاندوزد .\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nاز بررسى تاريخ سيد مرتضى و مطالعهء پاره‌اى از رسائل و كتابهاى او كه به دست ما رسيده است مىتوان دريافت كه مهمترين اساتيد و بزرگترين مشايخى كه سيد مرتضى دانش‌ها و آداب خويش را مديون آنها مىداند مرحوم « شيخ مفيد » و « ابو عبد الله مرزبانى » هستند .\r\nامّا « شيخ مفيد » از نام‌آورترين علماى شيعه و يكى از برجسته‌ترين چهره‌هاى تاريخ تشيّع است و رياست طائفهء اماميّه در آن دوران ، تنها بر عهدهء او قرار گرفت و اقوال و آراى شيعه در مجالس درس و كتابهاى او تجلّى يافت . سيد مرتضى در زمينه‌هاى مختلف فقه و اصول و تفسير و علم كلام از او بهره‌هاى فراوان برد و سپس زمانى كه خود داراى نظر مستقل گرديد ، كتابها و رسائل و مقالات زيادى در اين ابواب نگاشت .\r\nو امّا « ابو عبد اللّه مرزبانى » ، از پيشتازان فرهنگى عصر خويش و از بنيانگزاران سبكهاى ادبى عرب و يكى از رهبران معتزله و نامداران عرصهء روايت است . در آن دوران خانهء او مقصد دانشمندان و ادب‌دوستان بود ، و همواره همهء وسايل لازم از كتاب و دفتر و قلم گرفته تا غذا و وسيلهء آسايش در اختيار آنان قرار مىداد و اصرارى فراوان داشت كه از هر دانشمندى كه به ديدارش مىآمد چيزى فراگيرد و به هردانش‌پژوهى كه به سراغش مىآمد چيزى بياموزد ، و در اين بين خود جز به تأليف و تصنيف كتب ، همّت نمىورزيد . سيد مرتضى در كتاب « غرر » و غير آن ، شعرها و روايات و معانى لغات را اكثرا از او نقل مىكند .\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n\r\nمختصرى دربارهء روش زندگى و سيرهء سيد مرتضى ( قدّس سرّه ) :\r\nزمانى كه عمر سيد مرتضى از چهل سال فزونى گرفت ، و رداى جوانى را از شانه فروافكند ، با عزيمتى خستگىناپذير خود را وقف مطالعه و تدريس كرد و سراسر ايّامش را در اختيار تحصيل و تأليف كتب قرار داد و چنان به مجالست دانشمندان و معاشرت رؤسا و سردمداران فرهنگى روى آورد كه مسئوليت‌هاى بيادگار مانده از دوران پدرش « ابو احمد » را بتمامى ، تحويل برادرش « سيد رضى » داد و تا بعد از فوت او هيچيك از اين مسئوليت‌ها را عهده‌دار نگشت .\r\nاو كتابخانه‌اى وسيع و باعظمت تشكيل داد ، و كوشيد همهء كتابهاى شناخته‌شدهء عصر خويش را در آن گردآورد .\r\nثعالبى تاريخ‌نگار گويد : ارزش كتابهاى سيد مرتضى بعد از فوت او به سى هزار دينار طلا تخمين زده شد و عدد كتب او هشتاد هزار جلد برآورد گرديد .\r\nسيد مرتضى در نعمت و ثروت و خيراتى كثير بسر مىبرد كه شايد در بين دانشمندان شيعى كمتر كسى به اين مقدار مكنت مالى دست يافته باشد ، نقل شده است كه هشتاد قريه بين بغداد و كربلا تحت تملك او بود به گونه‌اى كه نهرى بزرگ از وسط اراضى او مىگذشت كه بخاطر پيوستن آن به فرات ، محل عبور كشتىهاى تجارتى و مسافرتى بود و سيّد ،\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nميوه‌هاى درختان حاشيهء نهر را وقف گذركنندگان از نهر ، خصوصا حاجيانى نموده بود كه در موسم حج ، مسافرت با كشتى را بر راه خشكى ترجيح مىدادند .\r\nدرآمد اين روستاها را در هرسال ، حدود بيست و چهار هزار دينار بر آورد كرده‌اند . او در سايهء اين ثروت خدا داده توانست بدور از اشتغالات مادى و مشاكل دنيوى ، تمام همّت و انديشهء خويش را در خدمت مطالعه و تدريس و تأليف و صدور فتاوى قرار دهد و نيز به رغبت‌هاى معنوى و خواسته‌هاى اخلاقى خويش جامهء عمل بپوشاند ؛ چنان كه همهء مردم خصوصا پويندگان راه علم و وابستگان خويش را از فضل و احسان خويش بهره‌مند مىنمود ، خانه‌اش را محل ضيافت و استراحت هرغريب و نيازمند قرار داده و همهء امكانات خود را در تأمين نيازهاى علمى و تحقيقاتى دانشمندان و دانش‌پژوهان به كار مىگرفت .\r\nاو براى بسيارى از شاگردان خود ، مقرّرى خاصّى در نظر گرفت و شهريّه‌اى هميشگى قرار داد ؛ چنان كه براى شيخ « ابو جعفر طوسى » ( 385 - 460 هجرى قمرى ) كه از شاگردان خاص او بود ، ماهيانه دوازده دينار مقرّر نمود كه طى بيست و سه سال مصاحبت او با شيخ همچنان ادامه داشت . و نيز براى قاضى « عبد العزيز ابن برّاج » در هرماه هيجده دينار قرار داد و براى ديگران نيز به همين ترتيب عمل مىكرد ، و روستايى كامل با همهء درآمدش را وقف تهيّهء كاغذ براى فقهاء و دانشمندان كرد .\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nنقل شده است كه زمانى قحطى شديدى پيش آمد ، مردى يهودى به بهانهء تحصيل علم نجوم پيش سيد آمد و منظورش رسيدن به مال و منالى بود . سيّد كه از وضع و حال او آگاه شده بود به او اجازه داد ولى مقرر فرمود كه هرروز او را به مبلغى مال مورد تشويق قرار دهند . پس از مدت زمانى اندك ، اسلام اختيار كرد .\r\nو از همين نوع است آنچه « ابن خلكان » نقل كرده كه « ابو الحسن على بن احمد فالى » كه شاعر و اديبى معروف بود نسخه‌اى بسيار نفيس با خط و ترتيبى نيكو از كتاب « الجمهرة » « ابن دريد » داشت ، روزگارى آنچنان نيازش شديد شد كه به فروش آن تن درداد . سيد شريف مرتضى آن را به شصت دينار خريد و زمانى كه آن را ورق مىزد ، خط فروشنده‌اش « ابو الحسن فالى » را در صفحه‌اى از آن يافت كه چند بيت شعر را به مناسبت اضطرارش به فروش كتاب نگاشته بود كه خلاصهء ترجمهء آن چنين بود :\r\n« بيست سال با اين كتاب انس داشتم و هرگز گمان نمىكردم كه مجبور شوم آن را بفروشم ، اگرچه بخاطر قرضهايم مجبور باشم همهء عمرم را در زندان بگذرانم ، امّا اكنون بخاطر ضعف و فقر شديد ناچارم به خارج كردن اين متاع گرامى از دست خويش تن دردهم ، ولى حزن و اندوه من پس از آن طولانى خواهد بود . » سيد با مطالعهء اين متن ، نسخهء كتاب را به او برگرداند و همچنانكه عادت او بر احسان به اهل علم بود هرگز دينارى از قيمت آن را بازپس نگرفت .\r\n\r\n","description":"","footnote":"","page_name":" 13 ","page_number":13},
  {"content":"\r\n\r\n\r\nتأليفات و خدمات سيد مرتضى ( قدّس سرّه ) :\r\nسيد مرتضى به فنون مختلف و علوم گوناگون عصر خويش آراسته و در تمامى آنها به قدرتى وافر دست يافته بود . او پس از تدريس اصول و استخراج حقايق و حل مشكلات علمى و رسيدن به مرتبه‌اى و الا در فقاهت و فتوى ، عهده‌دار رياست طائفهء شيعيان اماميّه پس از « شيخ مفيد » گشت . طالبان علم و جويندگان حقايق از اطراف و اكناف دنياى اسلام بسويش روى آوردند و او در راستاى فرونشاندن عطش آنان و رفع مشاكل عقيدتى و كلامى آنان ، كتابها نوشت . « مسائل ديلميّه » ، « مسائل طوسيه » ، « مسائل مصريّه » ، « مسائل موصليّه » و غير آن هركدام نام كتابى يا رساله‌اى مستقل است كه توسط او در همين زمينه نگاشته شده است .\r\nاو در علم كلام و احتجاج با مخالفين قدرتى چشمگير داشت و كتابهاى « شافى » ، « امالى مرتضى » ، « ابطال القياس » ، « الانتصار فى الفقه » ، « انقاذ البشر » ، « تقريب الاصول » ، « تكملة الغرر و الدرر » ، « تنزيه الانبياء » ، « الحدود و الحقايق » ، « الخلاف فى اصول الفقه » ، « ديوان شعر » و دهها كتاب ديگر در تفسير آيات و حقايق وحى و مسائل مختلف عقيدتى و فقهى تنها بخشى از فيوضات آن وجود گرامى است كه تنها معدودى از آنها به دست ما رسيده و چه بسا حتّى ذكر همهء كتب و تأليفات او در كتابهاى مربوطه موجود نباشد . عدد كتابها و رسائل سيد مرتضى كه ذكرى از آنها در كتب مختلف شده است بيش از هفتاد مجلّد است .\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nاو علاوه‌بر تأليف كتب ، همّت بسيارى بر تربيت و تعليم شاگردان زبده داشت ، و در طول عمر سراسر تلاش و خدمت خود ، هزاران نفر از جويندگان علوم الهى و معارف اهلبيت عليهم السّلام را از سرچشمهء زلال و پرفيض حكمت و دانش خويش سيراب ساخت .\r\nدر عظمت او كافى است كه بزرگانى همچون « شيخ طوسى » و « سلّار ديلمى » و « ابو صلاح حلبى » و « كراجكى » و . . . به دست تواناى او و با كمك‌هاى علمى و تربيتى او ، به اوج قلّه‌هاى دانش و فرهنگ شيعى دست يافته‌اند .\r\nآن بزرگوار در ربيع الاول سال 436 هجرى قمرى در بغداد به ديدار الهى شتافت ، و فرزندش بر جنازه‌اش نماز گزارد و در خانه‌اش مدفون گشت . بعدها جسد مطهّرش را به آستان مقدس امام حسين عليه السّلام در كربلا انتقال دادند .\r\n\r\nمختصرى دربارهء كتاب « المقنع فى الغيبة » :\r\nاين كتاب عليرغم حجم كوچكش از بهترين و نفيس‌ترين كتابهايى است كه در اين مورد نگاشته شده است .\r\nسيد مرتضى براى اولين بار « 1 » ، اين روش كتابت و اسلوب خاص\r\n\r\n\r\n","description":"","footnote":"\r\n( 1 ) خود او در اول بخش تكميلى المقنع بر اين مطلب تصريح دارد و ديگران نيز همچون شيخ طبرسى در اعلام الورى صفحهء 466 آن را مورد تأكيد قرار داده‌اند .\r\n","page_name":" 15 ","page_number":15},
  {"content":"\r\n\r\nدر طرح مسايل و شبهات را به طريقه سؤال و جواب ( فان قيل . . . قلنا . . . ) به كار برد و در آن با برهانى قوى و منطقى متين اشكالات مخالفين را جواب داده ، استدلالهاى آنان را باطل ساخته و غيبت امام زمان حضرت مهدى عليه السّلام و اسباب و علّت‌ها و حكمت‌هاى الهى موجود در آن را ، اثبات نموده است .\r\nسپس در نوشتارى تكميلى كه بعد از اتمام « المقنع » بر آن افزوده است ، مطالب آن را تكميل نموده و در آن از كيفيت ارتباط امام غايب عليه السّلام با اوليا و دوستان خود در طى دوران غيبت ، و نيز از چگونگى رفتار شيعيان با او بحث نموده و به همهء پرسشهايى كه در اثناى اين مباحث ممكن است مطرح شود ، پاسخ گفته است .\r\n« نجاشى » ( متوفى به سال 450 ه . ق ) در كتاب « رجال » « 1 » خود ، و نيز « شيخ الطائفه طوسى » در كتاب « فهرست » « 2 » و « ياقوت حموى » در « معجم الأدباء » « 3 » و « ابن شهر آشوب » در « المناقب » ، از اين كتاب و تكملهء آن سخن گفته و در ضمن تأليفات سيد مرتضى ( قدّس سرّه ) ، از آن نام برده‌اند .\r\n\r\n\r\n","description":"","footnote":"\r\n( 1 ) رجال نجاشى : صفحهء 271 .\r\n( 2 ) فهرست طوسى : صفحهء 99 .\r\n( 3 ) معجم الأدباء : جلد 13 صفحهء 148 .\r\n","page_name":" 16 ","page_number":16},
  {"content":"\r\n\r\n\r\n« اهميت كتاب » :\r\nارزش و اهميت والاى اين كتاب زمانى بيشتر فهميده مىشود كه بدانيم شيخ طوسى ( قدّس سرّه ) كه خود يكى از نامدارترين و تواناترين علماى شيعى ، در مباحث كلامى است ، مقاطعى مهم از اين كتاب را گاهى به صورت نقل صريح و گاهى با اندكى تصرّف و اختصار در كتاب « غيبت » و نيز در « فصل فى الكلام فى الغيبة » آورده ، و در جاىجاى اين دو كتاب ، مطالب مختلفى از كتاب « مقنع » را با تصريح بنام سيد مرتضى ( قدّس سرّه ) ، مورد استناد قرار داده است .\r\nپس از آن همين نقل‌ها ، موردنظر علامهء مجلسى ( رحمة الله عليه ) قرار گرفته و آنها را در كتاب نفيس « بحار الانوار » « 1 » در ضمن ادلّه‌اى كه شيخ طوسى در اثبات غيبت ذكر كرده ، نقل نموده است . بنابراين كتاب « المقنع » را مىتوان يكى از مصادر باواسطهء « بحار الانوار » به شمار آورد .\r\nهمينطور مفسّر و دانشمند بزرگ اسلام مرحوم شيخ طبرسى ( متوفى به سال 548 هجرى قمرى ) قسمتهايى از همين كتاب را به صورت نقل صريح يا به اختصار در كتاب ارزشمند خود « اعلام الورى باعلام الهدى » طى مسائل اول تا پنجم باب پنجم ذكر نموده است . او اگرچه به نام سيد شريف مرتضى به عنوان مستند اين اقوال تصريح نموده لكن اسم كتاب\r\n\r\n\r\n","description":"","footnote":"\r\n( 1 ) « بحار الانوار » علامهء مجلسى : جلد 51 باب 12 صفحهء 167 .\r\n","page_name":" 17 ","page_number":17},
  {"content":"\r\n\r\n« مقنع » را بعنوان مدرك آنها ذكر نفرموده است .\r\nاهتمام اين بزرگان و اعتبارى كه براى ذكر مقاطع مهم و قسمتهاى قابل توجّه كتاب « مقنع » در تأليفات خود قائل بوده‌اند ، دلالت روشنى بر اذعان و اعتراف آنان به پيشگامى سيد مرتضى در اين راه ، و اهميت فرمايشات او در اين مباحث دارد .\r\n\r\nزمان و سبب تأليف كتاب :\r\nسيد مرتضى ( قدّس سرّه ) در ابتداى اين كتاب فرمود : « در مجلس وزير سيد - كه خدا عمرش را به عزّت زياد گرداند و بدخواهان و دشمنانش را خوار نمايد - كلامى دربارهء غيبت امام زمان عليه السّلام پيش آمد . . . اين امر مرا بر آن داشت كه سخنى مختصر آورم . . . »\r\nپس از چند سطر چنين نوشت : « من آنچه در اين محضر گرامى - كه خدايش مستدام بدارد - از پيشى گرفتن بر معانى بديع و . . . ديده‌ام » .\r\nدربارهء اينكه مراد از اين « وزير سيد » كيست و كدامين محضر ، مورد نظر مرحوم سيد مرتضى بوده است در كتاب شريف « الذريعه » آمده است :\r\n« . . . استاد ما شيخ نورى فرمود : سيد مرتضى اين مقدمه را خطاب به وزير مغربى عصر خويش نوشته است » .\r\nمرحوم علامه شيخ « آقا بزرگ طهرانى » سپس ادامه مىدهد : « و آن وزير مغربى ، شخصى بنام ابو الحسن على بن الحسين بن على بن هارون بن عبد العزيز أراجنى بوده است ، چنان كه از كتاب رجال نجاشى در ضمن\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nبيان حالات جدّ اعلاى او هارون بن عبد العزيز استفاده مىشود » . « 1 » از اينكه در اول كتاب و نيز در بخشهاى ديگر آن به كتابهاى « شافى » و « تنزيه الانبياء » ارجاع داده شده مىتوان فهميد كه كتاب « المقنع » بعد از آن دو كتاب نوشته شده است .\r\nقابل ذكر است كه چندين نسخهء خطى از اين كتاب در كتابخانهء مركزى دانشگاه تهران و كتابخانه مجلس شوراى اسلامى موجود است و تا به حال ، جز در ضمن فصلنامهء « تراثنا » شمارهء 27 كه توسط « مؤسسهء محترم آل البيت » منتشر مىشود ، چاپ نشده است . « 2 »\r\nو السّلام مسجد مقدّس جمكران - قم واحد تحقيقات شعبان 1417 هجرى قمرى\r\n\r\n\r\n","description":"","footnote":"\r\n( 1 ) « الذريعة » ، آقا بزرگ طهرانى : جلد 22 صفحهء 123 ، و رجال نجاشى : صفحهء 439 عدد 1183 .\r\n( 2 ) در نوشتن اين مقدمه از تحقيقات انجام شده توسط دو محقق بزرگوار كتابهاى « المقنع » و « امالى المرتضى » كه در ابتداى اين دو كتاب به زبان عربى به چاپ رسيده ، استفاده فراوان شده است .\r\n","page_name":" 19 ","page_number":19},
  {"content":"\r\n . \r\n","description":"","footnote":"","page_name":" 20 ","page_number":20},
  {"content":"\r\n\r\n\r\nامامت و غيبت ( 1 ) المقنع فى الغيبة\r\nتأليف : حكيم و فقيه گرانقدر شيعه سيّد شريف مرتضى ابي القاسم على بن الحسين الموسوي قدّس سرّه\r\n\r\n","description":"","footnote":"","page_name":" 21 ","page_number":21},
  {"content":"\r\n . \r\n","description":"","footnote":"","page_name":" 22 ","page_number":22},
  {"content":"\r\n\r\nبسم اللّه الرّحمن الرّحيم\r\nسپاس خدا را و سلام بر بندگان برگزيدهء او ، سرور ما حضرت محمّد و خاندان پاكش باد .\r\nدر مجلس وزير سيد « 1 » - كه خدا عمرش را به عزت زياد گرداند و بدخواهان و دشمنانش را خوار نمايد - كلامى دربارهء غيبت امام زمان عليه السّلام پيش آمد كه پيرامون آن انديشه كردم . حال مقتضى نبود كه تمام جوانب مطلب و حق آن ادا شود . لذا بر آن شدم كه سخنى مختصر آورم كه بوسيلهء آن سرّ اين مسأله روشن گردد . و مادهء شبهه‌اى كه در آن رخنه كرده ريشه‌كن شود . اگرچه در كتاب « شافى در امامت » و كتاب « تنزيه الانبياء و تنزيه الائمه عليهم السّلام » آن مقدار كه مورد كفايت و كسب هدايت براى منصفين و گردنگزاران دليل و برهان و غير معاندين باشد از گفتار در باب غيبت آورده‌ام . « 2 »\r\n\r\n\r\n","description":"","footnote":"\r\n( 1 ) مراد ، وزير مغربى ، سيد ابو الحسن أراجنى است - به مقدمهء همين كتاب مراجعه شود -\r\n( 2 ) الشافى فى الامامة ( چاپ 1410 هجرى قمرى مؤسسهء صادق ) جلد 1 صفحهء 145 تا 153 تنزيه الانبياء و الأئمّة : صفحهء 180 .\r\n","page_name":" 23 ","page_number":23},
  {"content":"\r\n\r\nپس بالاترين و مهمترين كارها اينست كه گوهر به گوهرشناس ، و معانى و مقاصد علمى بر كسى كه در درك آنها ناتوان نباشد و بتواند به زيركى و فهم دقيق خويش تا اعماق آن غور كند ، عرضه شود . زيرا چه‌بسا عدم وجود كسى كه علم و معرفت به او عرضه گردد باعث گنگ ماندن آن ، و نبودن كسى كه دليل و برهان به او هديه شود باعث ساكت ماندن از آن گردد .\r\nاز اينرو كسى كه نظمى يا نثرى را به تكلّف پيش ناوارد و غير خبير عرضه مىكند ، چونان كسى است كه جمادى را مورد خطاب قرار دهد يا با مردگان به محاوره برخيزد .\r\nمن آنچه در اين حضور گرامى - كه خدايش مستدام بدارد - از پيشى گرفتن بر معانى بديع و استخراج آنها از پيچيدگيها و تصفيهء آنها از آلودگيها و تنظيم آنها در جايگاه مناسب ديده‌ام ، باعث ثمردهى انديشه‌هاى بسته و تزكيهء دلهاى ساده‌انديش و شيرينى دانش‌ها و آداب مىشود در كام كسانى كه قبلا همين معانى برايشان سخت و تلخ و دور از دسترس جلوه ميكرد و بالا آوردن و اعتلاى آنها بر ايشان دشوار بود .\r\nپس برترين بهرهء دانشمند و اديب ، و خجسته‌ترين حالات او آنست كه فضيلت كسب شده‌اش و منقبت دشوار بدست‌آمده‌اش ، مورد رضايت اهل فن قرار گيرد و نقدكنندهء فضيلتها آن را نقد كند و نتواند آن را باطل و ناچيز بشمارد . و در بازارى خرج شود كه در آن جز نقد گرانبها خرج نشود و جز نقد پست به كسادى نگرايد و از خداى تعالى دوام اين نعمت را خواهانيم كه\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nبالاتر و سرشارتر از آنست كه به ضيافت آن فراخوانده شويم و با اينهمه ، غير از آن را به مدد طلبيم . و خدا برحمت خويش اجابت دعا را تعهّد فرموده است .\r\nبدرستى كه من مخالفينمان را بر اين عقيده مىدانم كه مىپندارند :\r\n« سخن گفتن دربارهء غيبت بر ما شيعيان دشوار و بر آنان آسان است ، و ردّ آن از جهت آنان قوىّ ، و اثبات آن از طرف ما ضعيف است » . « 1 »\r\nو اين پندارى عجيب است . زيرا حقيقت امر ، ضدّ آن است ، و اگر تأمّلى صورت گيرد ، عكس آن صحيح خواهد بود . از آنرو كه غيبت ، فرعى براى اصول پيشين است كه اگر آن اصول با دلايلى كه دارند درست باشند و با براهين استوار ، تقرير و تبيين شوند ، ديگر سخن از غيبت ، آسانترين و نزديكترين و روشنترين مطلب خواهد بود . زيرا غيبت مبتنى بر همان اصول و مترتب بر آنهاست و ديگر اشكالى باقى نمىماند .\r\nاما اگر آن اصول ، ناصحيح و غيرثابت باشند ، ديگر معنا ندارد كه قبل از اثبات و استقرار آن اصول ، سخنى از غيبت بميان آيد . زيرا سخن گفتن از غيبت بدون آماده ساختن و مقدّم ساختن آن اصول ، كارى بيهوده و سفيهانه است .\r\n\r\n\r\n","description":"","footnote":"\r\n( 1 ) اين عبارت براساس نقلى ديگر كه در مجموعهء دوم از كتاب « رسائل سيد شريف مرتضى » صفحهء 293 آمده است ترجمه گرديد : « فانّ المخالفين لنا فى الاعتقاد ، يتوهّمون صعوبة الكلام علينا فى الغيبة و سهولته عليهم . . . » .\r\n","page_name":" 25 ","page_number":25},
  {"content":"\r\n\r\nپس اگر مخالف ما ، كلام در غيبت را قبل از كلام دربارهء وجوب امامت در هرعصرى و پيش از بحث صفات امام ، دشوار و سخت مىداند ، حق با اوست . زيرا بدون شك در چنين مرحله‌اى اثبات غيبت و بحث از آن دشوار است بلكه بخاطر نيازش به آن مباحث ، به خودى خود ناممكن خواهد بود و اگر بحثى از آن بشود جز سراب حاصل نيايد .\r\nاما اگر با فرض مقدّم داشتن آن اصول و اثبات آنها ، غيبت و اثبات آن را دشوار مىشمارد چنين نيست و صعوبت و شبهه‌اى در اين مرحله وجود ندارد زيرا امر پس از تقرير و اثبات آن اصول ضرورتا و به خودى خود به سوى غيبت كشيده مىشود .\r\n* * *\r\n\r\n","description":"","footnote":"","page_name":" 26 ","page_number":26},
  {"content":"\r\n\r\n\r\nامامت و عصمت دو اصل مبنايى براى غيبت\r\nبيان اين نكته اينكه : عقل بر وجوب امامت دلالت دارد ، و حكم مىكند به اينكه هرزمانى - كه در آن مكلّف‌هايى مورد تكليف قرار مىگيرند كه انجام كار ناشايسته و شايسته و اطاعت و معصيت هردو از آنان ممكن است - نمىتواند خالى از امام باشد ، و خالى بودن آن زمان از امام ، نوعى اخلال در قادر ساختن و قادر بودن آنها بر انجام تكاليف و نوعى ضربه بر حكم عقل نسبت به نيكو بودن مكلّف ساختن آنهاست .\r\nدر مرحلهء بعدى عقل دلالت مىكند بر اينكه آن امام بايد از خطا و لغزش مصون و معصوم باشد و گمان انجام هيچ‌كار ناپسندى در حق او نرود .\r\nبعد از ثبوت اين دو اصل ديگر چيزى نمىماند مگر اينكه تحقق عنوان امامت در همان كسانى كه شيعهء اماميهء آنان را امام مىشمارند ، ثابت شود كه اماميه معتقد است كه آن عنوان و صفتى كه عقل بر وجوب و ضرورت آن دلالت داشت ، جز در شخص او وجود ندارد ، و هركسى جز او - از آنها كه ديگران بر ايشان ادعاى امامت دارند - فاقد آن مىباشد .\r\nبدينترتيب است كه غيبت سمت‌وسويى غيرقابل شبهه مىيابد .\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nو اين راه ، روشنترين راهى است كه در اثبات امامت صاحب الزمان حضرت مهدى عليه السّلام مورد اعتماد قرار گرفته و نيز دور از شبهه‌ترين و بىاشكال‌ترين طريقه براى اثبات آنست .\r\nاز ديگرسو اگر قرار باشد در اثبات غيبت بر روايات اعتماد شود ، اگرچه در بين شيعه بسيار ظاهر و واضح است و تواتر آن آشكار ، و ورود آن از هرطريق و سندى ، معلوم است با اينهمه امكان دفع آنها و شبهه وارد كردن بر آنها وجود دارد . كه در نتيجه ، در حل آن اشكالات و شبهات ، به شكلهاى مختلف بايد خود را به رنج و تكلّف واداشت .\r\nدر حالى كه طريقه و راهى را كه ما توضيح داديم دور از شبهات و نزديك به فهم همگان است .\r\nحال مىماند كه چگونه بر درستى آن دو اصل كه ذكر كرديم دليل اقامه كنيم .\r\n* * *\r\n\r\n","description":"","footnote":"","page_name":" 28 ","page_number":28},
  {"content":"\r\n\r\n\r\nاصل لزوم امامت\r\nاما آنچه كه بر لزوم امامت در هرزمانى دلالت مىكند مبنى بر ضرورت است و از ضروريات عقلى بوده و در انديشه‌هاى صحيح و عقلهاى درست ، جايگاهى ويژه دارد . زيرا مىدانيم - دانستنى كه شك‌بردار و شبهه‌پذير نيست - كه وجود رئيس و سرپرستى كه مورد اطاعت باشد و هيبت مديريت داشته باشد ، بعنوان تدبيركننده و اداره‌كنندهء هرمركز موجب بازداشتن بيشتر از امور ناپسند و موجب جذب بيشتر به كارهاى نيكو خواهد بود و اينكه هرج‌ومرج و نابسامانى در امور مردم و حق‌كشى و تجاوز بين آنان ، يا به وجود اين گونه رئيسى به كلى از بين مىرود يا حداقل كاهش ميپذيرد .\r\nو از آنطرف در صورت واگذاشتگى و نبود رؤساء و عدم وجود سرپرستان و بزرگتران ، مردم پىدرپى به قبيح و كار ناشايست روى مىآورند و اوضاعشان به فساد و تباهى كشيده مىشود و نظام امورشان از هم مىگسلد .\r\nو اين بيان آشكارتر و مشهورتر از آن است كه خود دليل بخواهد بلكه به اشاره‌اى مىتوان كفايت كرد . با اينهمه هرپرسشى كه دربارهء اين دليل وجود داشت بطور كامل در كتاب شافى جمع‌آورى كرده و جواب گفته‌ايم كه در صورت نياز ميتواند مورد مراجعه قرار گيرد . « 1 »\r\n\r\n\r\n","description":"","footnote":"\r\n( 1 ) مشروح بحث « وجوب امامت » در كتاب الشافى فى الامامة جلد 1 صفحهء 47 تا 70 و صفحهء 137 تا 192 و نيز در لابلاى مباحث ديگر اين كتاب وارد شده است .\r\n","page_name":" 29 ","page_number":29},
  {"content":"\r\n\r\n\r\nاصل لزوم عصمت\r\nاما در مورد آنچه كه بر لزوم عصمت امام دلالت دارد بايد گفت : علت نياز مردم به امام آنست كه بنابر آنچه طبق مبناى مورد اعتماد خود ذكر كرديم ، وجود او لطفى بر مردم است كه موجب جلوگيرى آنان از افعال ناشايسته و انجام دادن امور شايسته و واجب مىگردد .\r\nحال از دو صورت خارج نيست ، يا خود او هم‌چنين نيازى به چنين لطفى در بازگيرى از گناه و زمينه‌سازى انجام واجب دارد يا ندارد .\r\nاگر چنين نيازى در او هست ، خود او هم نياز به امام خواهد داشت همانگونه كه ديگران به او نياز دارند زيرا علّت اين نياز به امام نمىتواند در جايى مقتضى اين نياز باشد و در جايى نباشد - كه منافات با علت بودن آن دارد - و همينطور سخن دربارهء امام مورد نياز او نيز همچون سخن دربارهء خود اوست كه از دو حال بيرون نيست - چنان كه ذكر شد - و اين نكته تنها دوچيز را اقتضا مىكند .\r\nيا اينكه بر امامى متوقف شويم كه علّت حاجت و نياز به امام در حقّ او وجود نداشته باشد و يا اينكه به امامانى بهم‌پيوسته به شكل بىنهايت امام ، معتقد شويم كه محال است .\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nدر اين مرحله به ناچار بايد به امامى معتقد بود كه علّت نياز به امام در وجود او نباشد و چنين شخصى كسى جز معصوم نخواهد بود كه برحسب اعتقاد ما ممكن نيست كار حرام و عمل ناشايسته‌اى را انجام دهد .\r\nمسائل دربارهء اين دليل نيز - كه قابل طرح بوده‌اند - با جواب كامل و همه‌جانبهء آنها چنان كه اشاره شد در كتاب شافى نقل و بررسى شده‌اند . « 1 »\r\n\r\nديدگاه ساير فرقه‌ها :\r\nبه نظر ما وقتى دو اصل مذكور ثابت شدند ، ناگزير بايد به امامت حضرت صاحب الزمان عليه السّلام عينا معتقد شد .\r\nو پس از چنين اعتقادى - با فرض عدم ظهور و عدم تصرف ايشان در امور - به ناچار بايد قائل به غيبت ايشان بود .\r\nاگر گفته شود :\r\nچگونه ادّعا مىكنيد كه اثبات دو اصل مذكور ، امامت حضرت مهدى عليه السّلام را بطور معيّن ثابت مىكند و لازم است قائل به غيبت ايشان بود . در حالى كه در بين خود شيعهء اماميه نيز كسانى هستند كه مثل شما امامت را براى كسى كه داراى آن دو صفت باشد ادّعا مىكنند و با اين همه ، در امامت حضرت مهدى عليه السّلام با شما مخالفت دارند ؟\r\n\r\n\r\n","description":"","footnote":"\r\n( 1 ) مشروح بحث « عصمت امام » در كتاب « الشافى فى الامامة » جلد 1 صفحهء 287 تا 329 آمده است .\r\n","page_name":" 31 ","page_number":31},
  {"content":"\r\n\r\nمانند كيسانيه ، « 1 » كه قائل به امامت محمد بن حنفيه و صاحب الزمان بودن او هستند و عقيده دارند كه در كوههاى « رضوى » « 2 » غايب شده و در انتظار فرصتى براى ظهور و امكان قيام است . چنان كه شما دربارهء حضرت مهدى عليه السّلام چنين عقيده‌اى داريد .\r\nو مانند ناووسيه « 3 » كه عقيده دارند مهدى منتظر همان امام ششم حضرت ابو عبد الله جعفر بن محمد عليهما السّلام است .\r\nو مانند واقفيه « 4 » كه معتقدند مهدى منتظر ، حضرت موسى بن جعفر عليهما السّلام مىباشد .\r\n\r\n\r\n","description":"","footnote":"\r\n( 1 ) براى آگاهى بيشتر نسبت به اين فرقه مىتوان به كتابهاى : « فرق الشيعة » صفحهء 23 ، « الفرق بين الفرق » صفحات 23 و 38 و 39 و « ملل و نحل شهرستانى » جلد 1 صفحهء 147 مراجعه كرد .\r\n( 2 ) « رضوى » نام كوهى است در اطراف مدينه .\r\n( 3 ) براى آگاهى بيشتر نسبت به اين فرقه مىتوان به كتابهاى : « فرق الشيعة » صفحهء 67 ، و « الفرق بين الفرق » صفحه 61 ، و « ملل و نحل شهرستانى » جلد 1 ، صفحهء 166 مراجعه نمود .\r\n( 4 ) اطلاعات بيشتر راجع به اين فرقه را مىتوان در كتابهاى : « فرق الشيعة » : صفحهء 80 و 81 ، « الفرق بين الفرق » صفحه 63 « تحت عنوان موسويّة » ، و ملل و نحل شهرستانى جلد 1 صفحهء 169 ، تحت عنوان « موسويّه » و « مفضّليّه » مورد مطالعه قرار داد .\r\nشيخ رياض محمد حبيب ناصرى دربارهء اين فرقه كتابى تحليلى و تحقيقى با تفصيلات زياد تحت عنوان « بررسى تحليلى واقفيّه » نگاشته است كه توسط كنگرهء جهانى امام رضا عليه السّلام در دو جلد انتشار يافته است .\r\n","page_name":" 32 ","page_number":32},
  {"content":"\r\n\r\nدر جواب گوييم :\r\nدر بين همهء كسانى كه ذكر شدند به قول و عقيدهء هيچكدام نمىتوان توجّه كرد . و به مخالفت آنان نمىتوان ارزشى قائل بود . زيرا هركدام امرى ضرورى را دفع كرده و بدون حق با امرى مشهود به مخالفت برخاسته است . زيرا علم به مردن ابن حنفيّه مانند علم به مردن پدر و برادران اوست ( صلوات الله عليهم )\r\nو نيز علم به وفات امام صادق عليه السّلام مثل علم به وفات پدر بزرگوارش امام محمد باقر عليه السّلام است و نيز علم به وفات حضرت امام موسى كاظم عليه السّلام مانند علم به وفات هريك از آباء و اجداد و فرزندان درگذشتهء اوست كه درود خدا بر آنان باد .\r\nبنابراين موافقت آنان با ما ، در صفات و ويژگيهاى امام ، در حالى كه ضرورتى را رد كرده و امرى واضح را انكار نموده‌اند ، هيچ فايده‌اى براى آنان ندارد .\r\nاز آن طرف ممكن نيست كسى ادّعا كند كه : خود قائلين به امامت فرزند امام حسن عسكرى عليهما السّلام هم امرى واضح را رد كرده‌اند به اينكه ادّعاى ولادت كسى را دارند كه به‌طور قطع موجود نيست و زاييده هم نشده .\r\nعدم امكان اين‌چنين ادعايى بخاطر آنست كه در نفى ولادت مولاى ما حضرت مهدى عليه السّلام نه ضرورتى هست و نه علمى و نه حتى گمان صحيحى .\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nرد كردن ولادت اولاد براى كسى و نفى داشتن فرزند براى او ، از آن امورى است كه ضرورتا نمىتواند در هيچ موردى محل قطع و يقين ديگران واقع شود .\r\nو براى هيچكس ممكن نيست دربارهء شخصى كه فرزندى از او نديده است ، ادّعا كند كه بطور قطع و يقين مىدانم كه فرزندى ندارد .\r\nبله تنها مرجع چنين ادّعايى به گمان و دلايل ظاهرى است كه مىتواند بگويد : اگر او را فرزندى مىبود ، امرش آشكار مىشد و خبرش شناخته و پخش مىشد .\r\nاما وفات و مردن اشخاص چنين نيست ، بلكه از آن امورى است كه مىتوان به آن علم قطعى و ضرورى پيدا كرد به گونه‌اى كه حتى احتمال كم و شبههء كوچكى هم در آن راه نداشته باشد .\r\nآيا نمىبينى : كسى كه او را در حال حيات و تحرّك و تصرّف مىديديم ، سپس در حالتى او را ديديم كه افتاده و نقش زمين شده و حركات رگهايش از بين رفته و نشانه‌هاى فساد بدن و باد كردن جسد بر او ظاهر شده ، علم ضرورى و يقين قطعى به مردن او پيدا مىكنيم ؟\r\nدر حالى كه دربارهء نفى وجود اولاد بخلاف اين باب ، چنين مشاهده‌اى و چنين علمى ممكن نيست .\r\nعلاوه‌بر اين ، حتى اگر از اختلاف نوع ادعاى ما و ادعاى آن فرقه‌ها هم - كه رد كردن يكى از امور معلوم و قطعى بود - صرفنظر كنيم باز هم كلام ما واضح است .\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nزيرا همهء كسانى كه از فرقه‌هاى گوناگون ذكر شدند ، مخالفت مبنايشان با ما ، به از بين رفتن خودشان از بين رفته و اصلا وجود ندارند تا عقيده‌اى خلاف ما داشته باشند . به عبارت ديگر زمان از كسى كه قائل به مذهب آنها باشد خالى است :\r\nاما كيسانيه كه هرگز حتى يك نفر از آنان را نمىبينيم و از اين عقيده نه عينى و نه اثرى بجا نمانده است .\r\nو همينطور ناووسيه .\r\nو امّا واقفيه كه چند نفرى از آنان را ديده‌ايم ، همگى از افراد غير معتدل و جاهلان بوده‌اند كه به اعتبار امثال آنها اصلا خلافى تحقق پيدا نمىكند و بعد هم كه امر آنان در اين زمان ، به كلى مفقود گرديده ، به شكلى كه كسى قائل به اين مذهب ، ديگر پيدا نمىشود و اگر هم پيدا شود جز دو سه نفرى نيستند كه آن هم بخاطر قلّت درك و به جهت نفهمى و كودنى آنان مىتوان قطع به خروج آنان از دايرهء تكليف پيدا كرد ، تا چه برسد به اينكه كسى بخواهد قول و عقيدهء آنان را مخالفتى حساب كند كه تعارض و تضاد داشته باشد با عقيدهء اماميه‌اى كه دريا و خشكى و كوه و صحرا در گوشه و كنار زمين از وجودشان آكنده است و هزارها و هزارها از دانشمندان و نويسندگان ارزشمند در بين آنان وجود دارد .\r\nاز آن طرف بين ما و مخالفين ما خلافى نيست كه اجماع ، فقط در زمان حاضر اعتبار و ارزش دارد امّا در گذشتهء از بين رفته و غير موجود معتبر نيست .\r\n\r\n","description":"","footnote":"","page_name":" 35 ","page_number":35},
  {"content":"\r\n\r\n\r\nانحصار امام عليه السّلام ، در امام غائب\r\nوقتى كه به خاطر عدم وجود صفتى كه به حكم عقل براى امام لازم است ، امامت همهء كسانى كه خود مدعى امامت هستند يا در اين زمان ، ديگران آنان را بعنوان امام خويش اختيار كرده‌اند باطل شد و نيز بر قول كسانى كه وجود همين صفت را براى غير امام مورد قبول ما ( حضرت حجة بن الحسن العسكرى عليهما السّلام ) قائل شده‌اند بخاطر نادرستى و منقرض شدن معتقدين به آن ، خط بطلان كشيده شد ؛ ديگر راهى جز پذيرش مرام ما در اين مورد باقى نمىماند و بناچار بايد به صحت آن حكم كرد و گرنه لازم مىآيد كه هيچ‌يك از مذاهب اين امت ، بر حق نباشند ، و همهء اقوال و عقايد خارج از حيطهء حق باشد .\r\n* * *\r\n\r\n","description":"","footnote":"","page_name":" 36 ","page_number":36},
  {"content":"\r\n\r\n\r\nعلت غيبت و جهل به آن\r\nاما سخن از چرايى غيبت و سبب آن و وجهى كه غيبت را به وسيلهء آن مىتوان نيكو شمرد ، بعد از بيان اصولى كه ذكر شد روشن مىباشد .\r\nزيرا هنگامى كه به آن روشى كه دو اصل عقلى مذكور به آن انجاميدند ، دانستيم كه همانا امام در اين عصر فقط حضرت حجة بن الحسن عليهما السّلام است و نه جز او . و نيز دانستيم كه غايب از ديد مردم است و نمىتوانيم او را با چشم ببينيم .\r\nمىتوانيم نتيجه بگيريم كه او - با فرض عصمت و با در نظر گرفتن اينكه تكليف امامت و رهبرى در او متعيّن گرديده و بر عهدهء او واجب گرديده است - غايب نشده است مگر بخاطر سببى كه اقتضاى چنين غيبتى را داشته و مصلحتى كه انگيزهء اين پنهان بودن را ايجاد كرده و ضرورتى كه او را به اين گونه نهانزيستى وادار كرده است - اگرچه اين وجه و سبب براى ما به شكل مشخص و جزئى و با تفصيلات آن معلوم نباشد - زيرا اين گونه تشخيص و تجزيه و تفصيل ، چيزى نيست كه علم و آگاهى قطعى به آن لازم باشد .\r\nسخن دربارهء غيبت و وجه مشخص و سبب تفصيلى آن از حيث\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nامكان و عدم امكان يا لزوم و عدم لزوم ، مانند آگاهى يافتن به مراد و منظور خداوند تعالى از آيات متشابه در قرآن كريم است كه ظاهر آنها به خلاف چيزى است كه عقل درك مىكند مثلا از ظاهر آنها جبر يا تشبيه و غير آن فهميده مىشود كه مخالف با نتايج عقلى علم كلام است .\r\nپس همچنانكه ما و مخالفين ما علم قطعى و آگاهى تفصيلى به وجوه اين آيات و تأويل و توجيه آنها را لازم نمىدانيم بلكه همهء ما قائل هستيم به اينكه : وقتى ما به حكيم بودن خداوند تعالى علم داريم و مىدانيم كه ممكن نيست بخلاف آن صفات و ويژگيهايى كه دارد خبرى بدهد ؛ بطور كلى درك مىكنيم كه براى همهء اين آيات وجوه صحيح و تأويلات درستى بر خلاف ظاهرشان وجود دارد كه مطابقت با نتايج دلايل عقلى دارد اگرچه ما به شكل تفصيلى نتوانيم به آن وجوه و تأويلات ، علم پيدا كنيم . زيرا نيازى به آن نداريم و همين مقدار كه علم اجمالى داريم كه مراد از اين آيات خلاف معناى ظاهرى آنهاست و هركدام تأويل و وجهى مطابق با عقل دارد براى ما كفايت مىكند .\r\nبه همين ترتيب مىتوان گفت كه ما علم دقيق و تفصيلى به سبب غيبت و وجه عدم ظهور حضرت را لازم نداريم و چنين علمى برايمان ضرورت ندارد . بلكه همان علم اجمالى كه ذكر شد در اين‌باره كفايت مىكند . حال اگر خود را به زحمت انداختيم و عليرغم عدم لزومش در آن تحقيق و تدقيق كرده و وجوهى را ذكر كرديم ، از فضل ما محسوب مىگردد .\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nچنان كه اگر در باب ذكر وجوه آيات متشابه و اهدافى كه در آن هست ، به گونهء متعيّن و مشخّص بحث كرديم ، نوعى فضل و زيادت ، از جماعت تحقيق‌كنندهء ما بشمار مىآيد .\r\n* * *\r\n\r\n","description":"","footnote":"","page_name":" 39 ","page_number":39},
  {"content":"\r\n\r\n\r\nحكمت غيبت و جهل به آن\r\nسپس به كسى كه در باب « غيبت » با ما مخالفت دارد گفته مىشود : آيا اينكه غيبت در اثر اقتضاى سببى صحيح و با انگيزهء حكمتى خاص ، پيش آمده باشد ، از نظر شما ممكن است يا ممكن نيست ؟\r\nاگر گفت : من آن را ممكن مىشمارم .\r\nگفته مىشود : اگر آن را ممكن مىشمارى پس چگونه وجود غيبت را دليل بر عدم وجود امام زمان گرفتى ؟ با اينكه ممكن است سببى براى غيبت او در كار باشد كه هيچ منافاتى با وجود امام ندارد و تو به اين امكان عقيده دارى .\r\nآيا اين منطق همانند منطق كسى نيست كه دردمندى كودكان صغير را بهانه‌اى براى نفى حكمت خداى تعالى كه آفرينندهء هرچيز است مىشمارد ؟ در حالى كه برحسب عقيدهء خود او ممكن است سببى و وجهى صحيح براى دردمندى آنان باشد كه هيچ منافاتى هم با حكمت خداوند ندارد .\r\nو آيا با منطق كسى مطابقت ندارد كه به ظاهر آيات متشابه قرآن استناد كرده و خدا را شبيه اجسام مادى و خلق‌كنندهء فعل بندگان\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nمىپندارد ؟ در حالى كه برطبق عقيدهء خود او ممكن است اين آيات داراى وجوه و تأويلات درستى باشند كه هيچ منافاتى با عدالت و توحيد و نفى تشبيه دربارهء خدا ندارد .\r\nاما اگر گفت : قبول ندارم كه براى غيبت سببى و علّتى صحيح و موافق با حكمت الهى وجود داشته باشد ، و چگونه معتقد به چنين امرى باشم در حالى كه خود غيبت را دليل بر نفى امام غايب مورد ادّعاى شما مىدانم ؟\r\nگوييم : اين جمود و تحجّرى شديد است دربارهء چيزى كه امكان احاطهء علمى به آن وجود ندارد و بر امثال آن علم قطعى حاصل نمىشود .\r\nتو از كجا گفتى : كه ممكن نيست براى غيبت سببى صحيح كه اقتضاى آن را داشته باشد موجود باشد ؟ !\r\nو كيست آنكس كه احاطهء علمى همه‌جانبه به همهء اسباب و اغراض داشته باشد تا وقتى مجموعهء آن اسباب و انگيزه‌ها را منتفى ديد حكم قطعى به انتفاى غيبت كند ؟ !\r\nو چه فرقى است بين تو و بين كسى كه مىگويد : ممكن نيست كه آيات متشابه داراى وجوه صحيحى باشند كه مطابقت با دلايل عقلى داشته باشد بلكه بايد همانطور كه اقتضاى ظاهر آن آيات است مورد قبول قرار گيرد ؟ !\r\nاگر گفتى :\r\nفرق بين من و بين آنكه ذكر كرديد در اين است كه من مىتوانم وجوه اين آيات متشابه و معانى صحيح آن را ذكر كنم در حالى كه شما از ذكر\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nكردن سبب درستى براى غيبت ناتوان هستيد .\r\nگوييم : اين تعارض را در مقابله با كسى آورديم كه عقيده دارد : كه به علم تفصيلى و يقين قطعى نسبت به وجوه آيات متشابه در قرآن نيازى نداريم و اگر كسى به ذكر اين وجوه پرداخت از باب فضل و زيادتى داو طلبانه است . و همين مقدار كه علم به حكمت خداوند تعالى كه قديم است داشته باشيم و بدانيم كه ممكن نيست از خودش بخلاف واقع خبر دهد ، كفايت مىكند .\r\nو معارضه بر اين‌گونه نظر ، گاهى معارضه‌اى لازم و مستقر است .\r\n\r\nلزوم حفظ كردن اصول بحث :\r\nامّا كسى كه فرق بين دو امر را همان مطلبى بداند كه در ضمن سؤال نقل كرديم كه « او مىتواند وجوهى را براى آيات متشابه قرآن ذكر كند در حالى كه ما نمىتوانيم وجوهى را براى غيبت ذكر كنيم . »\r\nدر جواب او بايد گفت : با اين روش كه اختيار كردى ، روشهاى اساتيد خود را ترك كردى و از آنچه به آن اعتماد مىكردند خارج گشتى در حالى كه آن روشها صحيح و روشن و آشكار بود .\r\nو خود اين مطلب كافى براى اثبات ناتوانى و بازگشت از ادّعاست .\r\nبا اينهمه اگر خود را به چنين فرقى قانع ساخته‌اى - با اينكه چنين فرق گذاشتنى باطل است و با اصول مورد قبول اساتيد منافات دارد - ما نيز بر اساس همين ديدگاه با تو سخن مىگوييم و بر همين طريقه اعتماد مىكنيم :\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nما نيز مىتوانيم براى غيبت اسبابى درست و هدفهايى روشن ذكر كنيم كه منافاتى با حكمت الهى ندارد و از حدّ حكمت خارج نمىشود . و به زودى در دنبالهء كلام آنها را - بخواست خدا و يارى او - ذكر خواهيم كرد و بدين ترتيب بدنبال پذيرش پيشنهاد تو - اگرچه پيشنهاد باطلى است - تنزّل كرده و با آوردن آن چند وجه با تو همسان و همرتبه در بحث مىشويم .\r\nسپس به او گفته مىشود :\r\nچگونه مىشود كه درستى امامت حجة بن الحسن عليهما السّلام - براساس آنچه از روش اصول عقليه و منتهى شدن آنها به اين نتيجه ذكر شد - با اعتقاد به عدم امكان وجود سببى درست كه مقتضى غيبت او باشد جمع شود ؟\r\nآيا اين يك تناقض آشكار نيست ؟ و از نظر محال بودنش مثل محال بودن اجتماع اين دو عقيده نيست ؟ كه يكى قائل شدن به عدالت و توحيد باشد و ديگرى علم قطعى به اينكه آيات متشابهى كه ظاهرشان مخالف با عدالت و توحيد است هيچگونه تأويل صحيحى و توجيه محكمى كه مطابق دليل عقل باشد نمىتوانند داشته باشند .\r\nبه عبارت ديگر همانطور كه جمع بين اعتقاد به عدالت و توحيد با اعتقاد به عدم وجود تأويل براى آيات متشابه اين باب محال است و تناقض بشمار مىرود . جمع بين اعتقاد به امامت حضرت حجة بن الحسن العسكرى عليهما السّلام با اعتقاد به عدم وجود سبب صحيح براى غيبت ايشان نيز محال است و تناقض محسوب مىشود .\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nآيا نمىدانى : آنچه كه عقل بر آن دلالت دارد و قطع به صحيح بودن آن دارد - در مورد عدالت و توحيد خداوند تعالى - خودش راهبر و سوق‌دهندهء ماست به سوى علم قطعى به اينكه همين آيات متشابه داراى توجيهى صحيح و تأويلى مطابق با عقل مىباشند ، اگرچه علم ما به آن احاطهء كافى نداشته باشد ، همچنانكه همان حكم عقل و قطع به صحّت - در مورد امامت حضرت حجة بن الحسن العسكرى عليهما السّلام - نيز خودش راهبر و سوق‌دهندهء ماست به سوى علم قطعى به اينكه غيبت داراى وجوه و اسبابى درست است ، اگرچه علم ما به آن ، احاطهء كافى نداشته باشد .\r\n\r\nتقدّم اصول بر فروع :\r\nاگر گفت : من ثبوت امامت حجة بن الحسن عليهما السّلام و درستى طريق آن را قبول ندارم ، چون اگر آن‌را قبول مىداشتم در مورد غيبت ديگر مخالفتى نمىتوانستم داشته باشم . امّا من - از طريقى ديگر - غيبت او را كه نمىشود براى آن سبب صحيحى باشد طريق براى نفى امامت مورد ادّعاى شما براى حجة بن الحسن عليهما السّلام قرار مىدهم .\r\nگوئيم :\r\nتا زمانيكه امامت حجة بن الحسن عليهما السّلام براى ما ثابت نشده باشد ما سخنى دربارهء غيبت نداريم . زيرا ما سخن از سبب غيبت كسى مىگوييم كه امامتش ثابت و وجود او معلوم باشد ، و گرنه سخن گفتن دربارهء وجوه غيبت آنكس كه اصلا موجود نيست هذيانى بيشتر نيست .\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nلذا اگر به امامت حجة بن الحسن عليهما السّلام تسليم نشده‌ايد سخن با شما را در صحيح بودن امامت او قرار مىدهيم و به تثبيت و روشن ساختن آن مىپردازيم ، و آنزمان كه شبههء در اين جهت از بين رفت محل كلام ما در سبب غيبت قرار خواهد گرفت .\r\nاما اگر امامت او ثابت نشد و ما از دليل آوردن بر صحت و درستى آن ناتوان مانديم ، اعتقاد ما نسبت به امامت حجة بن الحسن عليهما السّلام از ريشه باطل خواهد بود و شما - همچون ما - از رنج سخن گفتن دربارهء سبب غيبت بىنياز خواهيد بود .\r\nو اين جايگاه از سخن همانند آنست كه كسى از ما دربارهء دردمند ساختن اطفال يا وجوه آيات متشابه در قرآن يا جهت مصلحت‌هايى كه در رمى جمرات يا در طواف خانهء كعبه و يا موارد مشابهى از عبادات است سؤال كند و طالب تفصيل و تعيين هم باشد .\r\nحال اگر در جواب او اعتماد بر حكمت خداى قديم و بلندمرتبه كرديم و اينكه ممكن نيست فعل قبيحى مرتكب شود و بايد حتما يك جهت حسنى در تمام افعال او باشد اگرچه ما به عنوان مشخّص آن جهت جاهل باشيم ، و از طرفى خداى تعالى ممكن نيست كه بخلاف واقع چيزى را خبر دهد و بناچار بايد در آنجا كه ظاهر كلام او مقتضى خلاف واقع دربارهء اوست وجه صحيحى و تأويل درستى براى آن باشد ؛ اگرچه ما به شكل معين و تفصيلى آن را ندانيم .\r\nدر اينجا اگر او بگويد : چه كسى حكمت خداوند قديم را پذيرفته و معتقد\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nاست كه او فعل قبيح انجام نمىدهد ؟ بلكه برعكس ، ما همين سخن را در بارهء دردمند ساختن اطفال و وجوه آيات متشابه در قرآن و غير آنها را طريق و دليلى مىگيريم تا ادّعاى شما را نسبت به نفى قبيح در افعال خداى تعالى رد كرده باشيم .\r\nدر اينجا همانطور كه جواب ما براى او اينست كه :\r\nتو تا آنزمان كه حكمت خداى قديم را نپذيرفته و به آن معتقد نباشى وظيفهء ما دليل آوردن براى اثبات آنست و جايز نيست كه وارد بحث در اسباب افعال و كرده‌هاى او بشويم ؛ همينطور است جواب ما براى كسى كه با ما دربارهء غيبت سخن مىگويد ، در حالى كه هنوز امامت حضرت صاحب الزمان عليه السّلام را نپذيرفته و درستى اصول عقلى مربوط به آن را اعتراف نمىكند .\r\n\r\nفرع ، قبل از اصل ؟ هرگز !\r\nاگر گفته شود : آيا سؤال‌كننده بين اين دو امر اختيار ندارد كه يا در امامت حجة بن الحسن عليهما السّلام سخن گويد تا درستى و نادرستى آن را بازشناسد ، و يا در سبب غيبت سخن گويد و زمانيكه روشن شد كه سبب صحيح و قابل قبولى ندارد بطلان امامت او برايش كشف گردد ؟\r\nگوئيم : خير ، چنين اختيارى در چنين موردى نيست ؛ زيرا كسى كه شك در امامت حجة بن الحسن عليهما السّلام دارد لازم است با او سخن از اصل امامت آن حضرت بميان آورده شود و در جواب او به دلايلى در اين مورد\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nمشغول گشت ، و با وجود چنين شكى - و قبل از ثبوت چنين امامتى - جايز نيست كه در سبب غيبت سخن گفته شود ؛ زيرا سخن گفتن از فروع جايز نيست مگر بعد از ثابت كردن و محكم ساختن اصول .\r\nآيا نمىبينى كه جايز نيست در مورد سبب دردمند ساختن اطفال سخن گفت مگر بعد از اينكه دليل بر حكمت خداى تعالى اقامه شود و اينكه او فعل قبيح انجام نمىدهد ؟ و چنين است بحث دربارهء آيات متشابه قرآن و در چنين مواردى راهى براى انتخاب و اختيار ما نيست .\r\n\r\nاعتماد بزرگان بر اين روش :\r\nاز مواردى كه درستى اين روش را ثابت و روشن مىسازد ، طريقهء استدلال و برخورد منطقى علماى اسلام در ردّ ادّعاى يهوديان است .\r\nآنان مدّعى هستند كه آيينشان جاودانه است و بنا به عقيدهء آنها تا پايان روزگار نسخ و بطلان نمىپذيرد و ادّعا مىكنند كه حضرت موسى عليه السّلام فرموده است : شريعت او هرگز نسخ نمىشود ؛ با اينكه پيامبر ما صلّى اللّه عليه و آله كه دلايل نبوّت او اقامه شده و نشانه‌هاى صدق و راستگويى او آشكار گرديده ، يهوديان را در نقل اين روايت تكذيب فرموده و شريعت خويش را ناسخ و باطل‌كننده همهء شريعت‌هاى پيشين دانسته است .\r\nدر اين ميان علماى يهود از انديشمندان اسلامى مىپرسند : چه فرقى هست بين اينكه شما دليل نبوّت پيامبرتان را باطل‌كنندهء خبر ما در نفى نسخ شريعت يهود بدانيد و بين اينكه ما صحّت خبر پيامبرمان نسبت به\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nجاودانگى شريعت يهود و نسخ‌ناپذيرى آن را باطل‌كنندهء نبوت پيامبر شما بدانيم ؟\r\nو شما به چه دليلى ما را از سخن گفتن در مورد خبر پيامبرمان و راههاى درستى و استوارى آن به بحث در معجزهء پيامبر خودتان مىكشانيد و جايز نمىدانيد كه ما شما را از سخن گفتن در مورد نبوت و معجزهء پيامبرتان به بحث در مورد خبر پيامبرمان و صحت آن بكشانيم ؟\r\nآيا اينطور نيست كه هركدام از دو مطلب اگر ثابت شود مىتواند مطلب ديگر را باطل ساخته و از بين ببرد ؟\r\nعلماى ما در جواب اين سؤال فرموده‌اند : همانا سخن گفتن دربارهء معجزهء پيامبر ما ، برتر و مقدم‌تر بر سخن دربارهء راههاى صحت آن خبر است ، زيرا اين معجزهء پيامبر كه همين قرآن باشد وجودش به حكم ضرورت قطعا معلوم است و به حكم عقل ، ويژگيهاى آن در معجزه بودنش ، واضح و معلوم است و جاى ورود احتمالات و نزاعها و مخالفتها نيست .\r\nامّا خبرى كه ادّعا مىكنيد چنين حالتى را ندارد زيرا درستى آن مستند به يك سلسله امور غير معلوم و غير آشكار است كه راهى هم براى علم يافتن به آنها وجود ندارد . زيرا آن عدد كثيرى كه امكان توطئه و همداستانىشان در جعل خبر وجود نداشته باشد ، بايد در نقل اين خبر و در اصل و فرع آن و در اين فاصلهء بين ما تا حضرت موسى عليه السّلام ثابت باشد ، حتى بايد علم قطعى پيدا شود به اينكه آن خبردهندگان در هيچ زمانى منقرض نشدند ، بلكه حتى از آن تعداد كه براى علم‌آور بودن مضمون خبر\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nلازم است كاهش پيدا نكردند .\r\nو اين امر با توجه به بعد زمانى زياد و فاصلهء زياد بين دو دوران ، امرى محال است و فهميدن آن و يقين به صحّت آن ممكن نيست .\r\nبنابراين ، تفاصيل در سؤال و جواب بين يهود و مسلمين بود كه در اين زمان علماى اسلام حكم كردند كه سخن دربارهء معجزهء پيامبر ما مقدم‌تر و شايسته‌تر است از سخن دربارهء خبر مذكور و مشغول شدن به آن ، و با فرض صحت معجزهء نبوت ، علم قطعى به باطل بودن خبر پيدا مىشود .\r\n\r\nفرق بين دو روش :\r\nاين فرق ممكن است در موارد ديگر نيز مورد استفاده قرار گيرد از جمله : بين ما و بين كسى كه گويد : با من قبل از سخن گفتن دربارهء حكمت خداوند قديم ، از سبب و علّت دردمند ساختن اطفال سخن گوييد . زيرا وقتى روشن شد كه وجهى براى نيكو شمردن اين دردها وجود ندارد حكمت باطل گردد .\r\nو نيز بين ما و كسى كه مثل اين كلام را دربارهء آيات متشابه قرآن مىگويد .\r\nلكن در اينجا بحث لزوم مقدم بودن سخن گفتن از حكمت خداوند ، بر اسباب افعال و وجوه تأويل كلام ، با بحثى كه دربارهء نسخ شريعت و دلالت معجزه بيان كرديم اختلاف دارد .\r\nزيرا حكمت خداى قديم بعنوان اصلى در نفى قبيح از افعال خداوند\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nبشمار مىآيد و اصل بايد قطعا بر فرع خويش مقدّم باشد .\r\nدر حالى كه سخن دربارهء نبوّت ، و خبر چنين نيستند . زيرا يكى از آن دو ، اصل براى ديگرى حساب نمىشود . بلكه بزرگان از راهى ديگر سخن در بارهء نبوت را بر سخن دربارهء خبر مقدم شمرده و آن را ترجيح داده‌اند ، و اين راه همانست كه ذكر كرديم كه فرموده‌اند : يكى از آن‌دو ، احتمالى و محل شبهه است در حالى كه ديگرى واضح و آشكار است و دستيابى به آن - تنها با دليل عقل - ممكن و ميسّر است .\r\n* * *\r\n\r\n","description":"","footnote":"","page_name":" 50 ","page_number":50},
  {"content":"\r\n\r\n\r\nغيبت ؛ فرع امامت\r\nو سخن گفتن دربارهء غيبت در برابر سخن گفتن در مورد امامت حضرت صاحب الزمان عليه السّلام - در اين ويژگى كه دومى اصل ، و اولى فرع است - به منزلهء سخن دربارهء دردمند ساختن اطفال و تأويل كردن متشابهات قرآنى ، در برابر سخن در مورد حكمت خداى قديم است .\r\nبنابراين لازم است كه سخن دربارهء امامت حضرت مهدى عليه السّلام ، بر سخن دربارهء سبب غيبت ايشان مقدّم گردد . از جهت اينكه اولى اصل و دومى فرع آن است ، و تقدّم بحث در اصل ، بر بحث در فرع همانست كه در مبحث سبب دردمند ساختن اطفال و غير آن مورد بررسى ما قرار گرفت .\r\n\r\nبرترى اين روش در بحث غيبت :\r\nاين روش بايد به خاطر امتيازى كه دارد مقدم گردد بر آنچه كه بزرگان در فرق بين سخن دربارهء نبوت پيامبر صلّى اللّه عليه و آله و سخن دربارهء طريق خبر نسخ نشدن آيين يهود گفته‌اند ، « كه اين فرق بخاطر معلوم بودن نبوّت است . »\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nاين مقدم شدن از آن جهت است كه سخن دربارهء سبب و وجه غيبت داراى گونه‌اى از احتمال و تعارض هست كه در روشى كه ما براى امامت حجة بن الحسن عليهما السّلام ذكر كرديم و غيبت را مبتنى بر آن ساختيم ، وجود ندارد . زيرا آن روش مبتنى بر اعتبار عقلى و براساس اقتضاى حكم عقل بود ، و اين مطلب براى كسى كه تأمّلى در آن نمايد روشن است .\r\n\r\nتأكيد بر حفظ سير موضوعى بحث :\r\nاز ياد مبريد آنچه را كه بزرگان‌تان همواره بر آن اعتماد مىكنند به اينكه امور مشتبه و داراى اختلاف را به امور روشن و واضح برمىگردانند ، و امور مشتبه و داراى احتمالات را بر امور قطعى و غيرقابل اشتباه مبتنى مىسازند ، و نسبت به امور پنهان و ناآشكار با استفاده از امور واضح و آشكار حكم مىكنند ، تا آنجا كه حتى در اصول دين و فروع آن - چه آنجا كه به طريق عقلى و چه آنجا كه به طريق شرعى ثابت مىشود - همين روش را استعمال مىكنند .\r\nپس چگونه در خصوص مبحث غيبت حضرت مهدى عليه السّلام ما را از چيزى كه هميشه سنّت و مذهب شما بوده و همواره بر آن اعتماد و اطمينان كرده‌ايد منع مىكنيد ؟ - و از تمسك به آن روش كه در همهء مباحث مورد قبول بزرگان‌تان بوده باز مىداريد ؟ - اينجا اگر ترس از طولانى شدن مطلب نمىبود به همهء موارد و مسائلى كه در آنها بر همين روش اتكاء\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nمىكنيد - كه تعدادشان هم زياد است - اشاره مىكرديم .\r\nبنابراين - با منع كردن ما در مبحث غيبت از آن روش و منهجى كه طى كرده‌ايم - اصول خودتان را توسط امور فرعى نقض و باطل نكنيد ، و در تعصّب به جايى نرسيد كه ديگر عنادتان بر هيچكس پوشيده نماند .\r\n* * *\r\n\r\n","description":"","footnote":"","page_name":" 53 ","page_number":53},
  {"content":"\r\n\r\n\r\nبررسى حكمت غيبت\r\nاگرچه ذكر تفصيلى اسباب غيبت حضرت مهدى عليه السّلام بر ما لازم نيست ، و ذكر نكردن آنها هم ضرورى و اخلالى به درستى مبنا و مذهب ما وارد نمىكند ، با اينهمه از آنرو كه وعده داديم تا به شكل تبرّعى و افتخارى سبب غيبت را به شكل مفصل ذكر كنيم ، به اين وعده عمل كرده و با ذكر سؤالاتى كه در اين باره پرسيده مىشوند و جوابى كه به آنها مىدهيم ، مطلب را پىمىگيريم .\r\nپس اگر اينهمه ، فضل و زيادتى مفيد از ناحيهء ما محسوب گردد ، ما بخاطر ظاهرتر ساختن دليل و برهان‌مان بر آنها اعتماد مىكنيم و گرنه ، همان تمسّك به مجموعهء پيشين كفايت‌كننده بود و ما را مستغنى مىساخت .\r\n* * *\r\n\r\n","description":"","footnote":"","page_name":" 54 ","page_number":54},
  {"content":"\r\n\r\n\r\nپنهان شدن از ديد ستمگران\r\nامّا سبب غيبت عبارتست از اينكه :\r\nستمكاران آن حضرت عليه السّلام را مىترسانند و دست او را نسبت به تصرّف در چيزهايى كه خداوند براى او حق تدبير و تصرّف قرار داده است باز مىدارند .\r\nزيرا بهره‌ورى از امام فقط در زمانى است كه داراى تمكين و تمكّن باشد ، و مورد اطاعت قرار گيرد ، و بين او و اهدافى كه دارد مانع و رادعى نباشد ، تا بتواند جنايتكاران را سرجاىشان نشاند ، و با طغيانگران جنگ كند ، و حدود الهى را اقامه كند ، و مرزها را محكم گرداند ، و حق مظلوم را از ظالم بازستاند ، و هيچكدام از اينها تمام نمىشود مگر با تمكّن و قدرت داشتن او .\r\nپس اگر بين او و بين اين خواسته‌هايش مانع و حايلى پيدا شود ، لزوم قيام به لوازم امامت و پيشوايى از او ساقط مىگردد و اگر بر جان خويش ترسيد ، غيبت او واجب مىشود و پنهان شدنش لزوم پيدا مىكند .\r\nو چه كسى است كه چنين شخصى را كه از دشمنان پر از كينه و عداوت\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nخويش ، ترسان است بتواند مجبور كند كه بر ايشان ظاهر شود و در بين‌شان آشكار گردد ؟\r\nدر حالى كه دورى جستن از ضررها بر هركسى عقلا و شرعا واجب است .\r\nو اين خود پيامبر صلّى اللّه عليه و آله بود كه يك بار در شعب ابى طالب عليه السّلام پنهان گشت و بار ديگر در غار مخفى شد . و مىدانيم كه هيچ وجهى براى چنين استتار و پنهان شدنى نبود مگر ترس آنحضرت از ضررها و آسيب‌هايى كه ايشان را تهديد مىكرد ، و در صورت دسترسى دشمن ، به ايشان وارد مىگشت .\r\n* * *\r\n\r\n","description":"","footnote":"","page_name":" 56 ","page_number":56},
  {"content":"\r\n\r\n\r\nفرق بين اختفاء پيامبر صلّى اللّه عليه و آله و غيبت امام عليه السّلام\r\nاگر گفته شود : پيامبر صلّى اللّه عليه و آله از امت خويش مخفى نشد مگر بعد از انجام دادن همهء امورى كه بر عهدهء او واجب بود ، و در زمان مخفى بودن هم كسى به او نيازى پيدا نكرد ، در حالى كه سخن شما دربارهء امام بر خلاف اين است .\r\nاز جهت ديگر نيز استتار و مخفى ماندن پيامبر صلّى اللّه عليه و آله زياد طولانى نگشت و مدت زيادى طول نكشيد ، در حالى كه پنهان ماندن امام شما زمانهايى طولانى بر آن گذشته و قرنهاى متمادى بر آن سپرى شده است .\r\nگوييم : مطلب چنان كه شما گفتيد نيست . زيرا پيامبر صلّى اللّه عليه و آله قبل از هجرت و در زمانى كه در مكّه بود در شعب ابى طالب و در غار پنهان گشت ، در حالى كه تمام شريعت را هنوز به انجام نرسانيده بود ، چون اكثر احكام و بخش اعظم قرآن كريم در مدينه نازل شد . پس چگونه ادعا مىكنيد كه مخفى شدن حضرت پس از تكميل و به پايان رساندن اداى رسالت بود ؟\r\nتازه اگر امر بنابر آنچه كه شما مىپنداريد كامل شدن انجام رسالت قبل از استتار و مخفى شدن باشد ، باز هم اين مطلب نمىتواند نياز مردم را به تدبير و سياست او و امر و نهى او در بين امّت نفى كند .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nو كيست آنكس كه بگويد : بعد از اداى رسالت و بيان كامل شرع ديگر هيچ احتياجى به وجود پيامبر صلّى اللّه عليه و آله نيست و هيچ نيازى به تدبير و انديشهء او در بين امّت وجود ندارد .\r\nكيست جز انسان معاند و زورگو كه بتواند چنين ادّعاى باطلى كند ؟\r\nحال اگر مخفى گشتن پيامبر صلّى اللّه عليه و آله - با فرض نياز مردم به او - به خاطر خوف از ستمگران و دشمنان ، جايز و ممكن باشد ، و پيامدهاى اين امر هم بر عهدهء كسانى قرار گيرد كه او را در حالت ترس قرار داده و ناچار از غيبت و پنهان شدن ساخته‌اند ، ديگر سرزنشى بر او نيست و همهء ملامتها و سرزنشها متوجّه كسانى مىشود كه او را مجبور به اختفاء و استتار كرده و ناچار از غيبت و نهان شدن ساخته‌اند ، و سخن دربارهء غيبت امام زمان عليه السّلام چنين است .\r\n* * *\r\n\r\n","description":"","footnote":"","page_name":" 58 ","page_number":58},
  {"content":"\r\n\r\n\r\nطولانى يا كوتاه بودن غيبت\r\nاما اختلاف به سبب طولانى بودن غيبت و كوتاه بودن آن نادرست است :\r\nزيرا فرقى در وجه غيبت ، بين غيبت كوتاه و منقطع ، و غيبت طولانى و مستمر نيست . ازآن‌رو كه اگر قرار باشد در پنهان شدن و غيبت به هنگام نياز به آن ، هيچ ملامتى بر پنهان‌شونده و غيبت‌كننده نباشد ، « 1 » ممكن است سبب و وجهى كه باعث اين غيبت شده ، طولانى باشد و مدتها طول بكشد همچنانكه ممكن است زمانى كوتاه ادامه يابد و قطع شود .\r\n* * *\r\n\r\n\r\n","description":"","footnote":"\r\n( 1 ) همين عبارت در كتاب « غيبت » شيخ طوسى ، همراه با عبارتى ديگر اين‌چنين نقل شده است : بلكه همهء ملامت و سرزنش متوجه كسانى باشد كه او را به نهان شدن واداشته و نيازمند غيبت ساخته‌اند .\r\n","page_name":" 59 ","page_number":59},
  {"content":"\r\n\r\n\r\nعدم غيبت امامان پيشين\r\nاگر گفته شود : در صورتى كه ترس از دشمن ، او را به غيبت و پنهان شدن واداشت ؛ چرا پدرانش كه امامان پيش از او بودند غيبت نكردند . با اينكه همهء آنان در حالت تقيّه و ترس از دشمنان‌شان بسر مىبردند ؟\r\nگوييم : بر پدران بزرگوار او عليهم السّلام هيچ ترسى از دشمنان‌شان نبود ، زيرا همواره تقيّه مىكردند و از تظاهر به امام بودن سرباز مىزدند و امامت و پيشوايى را از خود نفى مىكردند . « 1 »\r\nدر حالى كه همهء خوف و ترس متوجه امام زمان عليه السّلام است ، بخاطر اينكه ظهور و قيامش با شمشير خواهد بود ، و همه را به خويش و امامت خود فرا مىخواند ، و با هركس كه با او مخالفت نمايد به جهاد برمىخيزد . « 2 »\r\n\r\n\r\n","description":"","footnote":"\r\n( 1 ) در حاشيهء نسخهء خطى « مقنع » كه در كتابخانهء مجلس شوراى اسلامى نگهدارى مىشود ، آمده است : « لى هنا نظر » - به نظر من بر اين فرمايش سيد اشكال وارد است - .\r\n( 2 ) در حاشيهء نسخهء خطى پيشين آمده است : توضيح فرمايش ايشان اينكه : امام زمان عليه السّلام مكلّف است كه حق را آشكار نموده و مخالفين خويش را به قتل رساند . و اين عمل جز با شمشير ممكن نيست ، بر خلاف پدران بزرگوارش ( سلام الله عليهم ) كه آنان چنين تكليفى نداشتند ، و اللّه اعلم\r\n","page_name":" 60 ","page_number":60},
  {"content":"\r\n\r\nپس چه نسبتى بين خوف و ترس او از دشمنان ، با خوف و ترس پدران بزرگوارش عليهم السّلام از آنان مىتواند باشد ؟ كسى نمىتواند قائل به تساوى اين دو خوف باشد يا حتى نسبتى بين آن دو برقرار سازد ، مگر از روى بىدقّتى و كم‌توجّهى .\r\n* * *\r\n\r\n","description":"","footnote":"","page_name":" 61 ","page_number":61},
  {"content":"\r\n\r\n\r\nفرق بين غيبت و عدم وجود\r\nاگر گفته شود : چه فرقى هست بين اينكه موجود باشد لكن در پس پردهء غيبت قرار گيرد ، بطوريكه دست هيچكس به او نرسد و هيچ انسانى از او بهره‌اى نگيرد ، و بين اينكه اصلا موجود نباشد ؟\r\nبه عبارت ديگر آيا ممكن نيست خداوند او را همچنان معدوم نگهدارد ، تا زمانيكه دانست كه رعيّت توانايى پذيرش او را دارد و گردنگزار فرمانش خواهد بود موجودش گرداند ؟ همچنانكه ممكن است كه بنا به گفتهء شما او را در پس پردهء غيبت نگه دارد تا وقتى كه علم به تمكين و پذيرش مردم نسبت به او پيدا كرد ، ظاهرش سازد .\r\nبنابراين همانطور كه پنهان بودن و غيبت مىتواند سببش ، ترس ستمكاران باشد ، چرا همين ترس نتواند سبب براى معدوم كردن امام باشد ؟\r\nقبل از پاسخ به اين سؤال بايد گفت : اينكه در زمان غيبت ، هيچكس به امام عليه السّلام دسترسى ندارد و با او ملاقات نمىكند ، معلوم و قطعى نيست ، زيرا خود اين امر بر ما پوشيده است و مورد شك قرار دارد و جايز و ممكن بشمار مىرود .\r\nبعد از ذكر اين نكته ، فرق بين وجود او در حال غيبت و معدوم ساختن او\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nتوسط خداوند تعالى واضح و روشن است . غيبتى كه بخاطر تقيّه و ترس ضرر از دشمنان صورت گرفته ، و بگونه‌اى است كه امام عليهما السّلام در هرزمان انتظار قدرت يافتن بر ظهور ، و بر طرف شدن اسباب خوف و خطر از ناحيهء مردم را دارد تا بتواند ظاهر شود و آنچه را كه از امور آنان به او واگذار شده است انجام دهد .\r\nروشن بودن فرق بين چنين غيبتى با عدم وجود او از اين جهت است كه او اگر معدوم مىبود ، هر مقدار از مصلحتها را كه مردم از دست مىدادند و هرچه از هدايتها و كمالات آنان كه از بين مىرفت و هراندازه از الطاف و منفعت‌هاى او محروم مىماندند همگى به خداى تعالى نسبت داده مىشد و در ممنوع و محروم ماندن مردم از اين همه خيرات ، هيچ اعتراضى بر بندگان وارد نبود و هيچ سرزنش و نكوهشى بر آنان روا نبود .\r\nدر حالى كه اگر موجود باشد و بخاطر ايجاد خوف و خطر از ناحيهء مردم ، به غيبت و نهانزيستى گرفتار آمده باشد ، هرچه از اين مصالح از بين برود و هرچه بهره‌ها و منافع حضور او از مردم سلب شود ، همگى به خود مردم نسبت داده مىشود و هم آنان هستند كه مورد ملامت و مؤاخذه قرار مىگيرند .\r\nاز طرفى ممكن نيست ، ايجاد ترس و خوف از طرف ستمگران سبب و علت براى معدوم ساختن امام عليه السّلام قرار گيرد زيرا واقعيت در بين بندگان اينست كه گاهى بعضى از آنان ، بعضى ديگر را به كارها يا واكنش‌هايى وادار مىكنند . و معنى ندارد براى جلوگيرى از اين واقعيت ، طرف ديگر معدوم گردد .\r\n\r\n","description":"","footnote":"","page_name":" 63 ","page_number":63},
  {"content":"\r\n\r\n\r\nمخفى بودن پيامبر صلّى اللّه عليه و آله و عدم وجود او\r\nعلاوه‌بر اينكه اين سؤال به خود آنان برگردانده مىشود و دربارهء مخفى بودن پيامبر صلّى اللّه عليه و آله همين سؤال از آنان مىشود كه : چه فرقى بين وجود داشتن پيامبر در حال غيبت و اختفاء ، با معدوم بودن او وجود دارد ؟\r\nپس هرچه در جواب اين سؤال گفتند ، ما هم مثل همان جواب را در بارهء فرق غيبت و عدم وجود حضرت مهدى عليه السّلام به آنها مىدهيم .\r\nاما اينكه بخواهند بين دو مطلب فرق بگذارند و بگويند كه پيامبر صلّى اللّه عليه و آله از همهء افراد مخفى نشد ، بلكه فقط از دشمنانش مخفى گشت ، در حالى كه امام زمان عليه السّلام از همه پنهان و غايب است .\r\nچنين فرقى درست نيست زيرا پيامبر صلّى اللّه عليه و آله زمانيكه در غار پنهان گشت ، مخفى از همهء دوستان و دشمنانش بود و هيچكس جز ابو بكر با او نبود .\r\nو اين امر هم مورد قبول ما و شماست كه اگر مصلحتى اقتضا مىكرد ، ممكن بود پيامبر صلّى اللّه عليه و آله بگونه‌اى مخفى شود كه ديگر هيچكس حتى يك نفر از دوست يا دشمن با او نباشد .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nحال هنگاميكه مخالفين به چنين فرقى بين وجود و غيبت با عدم وجود پيامبر صلّى اللّه عليه و آله قائل و راضى شدند ، ما نيز قائل به همين فرق در رابطه با امام زمان عليه السّلام مىشويم . زيرا بيان كرديم كه ممكن است در حال غيبت امام عليه السّلام گروهى از دوستان او مشرّف به ديدار او شوند . و اين مطلبى نيست كه بشود بر خلاف آن قطع پيدا كرد .\r\n* * *\r\n\r\n","description":"","footnote":"","page_name":" 65 ","page_number":65},
  {"content":"\r\n\r\n\r\nظهور در جان پناه\r\nاگر گفته شود : چنانچه ترس از ضرر دشمنان است كه موجب غيبت امام عليه السّلام شده است ، پس چرا خداوند تعالى او را ( در پوششى غير قابل نفوذ و بگونه‌اى كه دست دشمنانش به او نرسد ) ظاهر نمىگرداند تا جمع بين ظهور و ايمنى از ضرر دربارهء او شده باشد ؟\r\nگوييم : اين پرسش كسى است كه بدون تأمّل و انديشه سخن مىگويد و ايراد مىگيرد . زيرا نياز بندگان خدا به امام و پيشوايى تعلق مىگيرد كه مكافات جنايتكاران ، و تقسيم اموال و دارايىها ، و محكم ساختن مرزهايشان را بر عهده داشته باشد ، و تدبير امور و ادارهء اجتماعشان را بدست گيرد ، و بگونه‌اى باشد كه بستن و فسخ كردن پيمانها و قراردادهاى اجتماعى توسط او انجام گيرد ، و مشكل‌گشا و موجب انتظام ، و عزل و نصب‌كننده ، و بالابرنده و پايين‌آورندهء مقامات مردم باشد ، و اين همه سامان نمىگيرد مگر اينكه امام عليه السّلام در بين مردم بوده با آنها مخالطت و معاشرت طرفينى داشته باشد .\r\nپس اگر بگونه‌اى قرار داده شود كه دست كسى به او نرسد جهت نياز\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nمردم به او از بين مىرود ، و ظهور او در ديدگاه مردم مثل ظاهر بودن ستارگان در آسمان خواهد بود كه هيچ خللى را از بين نمىبرد و هيچ مشكل و لغزشى را رفع نمىكند .\r\nو كسى كه دربارهء غيبت حضرت مهدى عليه السّلام به چنين سؤالى نيازمند شود ، به ورشكستگى دچار شده و گويا ديگر دستاويزى برايش در ردّ غيبت نمانده است .\r\n* * *\r\n\r\n","description":"","footnote":"","page_name":" 67 ","page_number":67},
  {"content":"\r\n\r\n\r\nاقامهء حدود الهى در زمان غيبت\r\nاگر پرسيده شود : حكم حدود الهى در زمان غيبت چيست ؟\r\nاگر اين حدود از انجام‌دهندگان آن جرائمى كه موجب حد مىشود ساقط باشد ، خودش نوعى اعتراف به نسخ شريعت است و اگر ثابت باشد ، پس چه كسى آنها را در زمان غيبت اجرا مىكند ؟\r\nگوييم : حدود الهى كه مورد استحقاق جنايتكاران است ، بخاطر انجام كارهايى كه ايجاب حد مىكند ، برگردن اين افراد ثابت است . حال اگر امام عليه السّلام ظهور كرد در حالى كه هنوز مستحقّ اين حدود نمرده و باقى هست امام عليه السّلام با تكيه بر بيّنه ( شاهد مورد نياز ) يا اقرار خود او ، آن حدود را جارى خواهد كرد .\r\nاما اگر از دنيا رفت ( و هنوز امام ظاهر نشده بود تا اجراى حد كند ) ، آن اجراى حدّ از بين مىرود و گناه از بين رفتن آن برگردن كسانى است كه امام عليه السّلام را ترسانيده و ناچار از غيبت نموده‌اند .\r\nو اين مطلب نسخ و ابطال اقامهء حدود الهى بشمار نمىآيد . زيرا اقامهء حدّ در صورتى واجب است كه قدرت بر اجراى حد وجود داشته باشد و مانعى هم در كار نباشد . اما اگر مانعى در كار پيدا شد حدّ ساقط خواهد بود .\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nفقط در يك صورت نسخ حساب مىشود و آن در صورتى است كه وجوب اجراى حدّ با فرض قدرت و وجود نداشتن مانع ، ساقط باشد ( در حالى كه هيچكس به چنين سقوطى قائل نيست ) .\r\nسپس همين سؤال به خود مخالفين بازگردانده شده و به آنان گفته مىشود :\r\nنظر و رأى شما دربارهء آن حدودى كه جنايتكاران استحقاقش را پيدا مىكنند - اما اوضاع و احوال به شكلى است كه اهل حل و عقد ( و زمامداران امور ) در آن شرايط قادر بر انتخاب امام و حاكم ، و تعيين و نصب او نيستند - چيست ؟\r\nدر اين مورد جوابشان هرچه بود ، ما هم مثل همان جواب را در زمينهء غيبت حضرت مهدى عليه السّلام و عدم اجراى حدود الهى به آنها مىگوييم .\r\n* * *\r\n\r\n","description":"","footnote":"","page_name":" 69 ","page_number":69},
  {"content":"\r\n\r\n\r\nغيبت امام و هدايت به حق\r\nاگر گفته شود :\r\nبا فرض غيبت امام چه راهى براى رسيدن به حق وجود دارد ؟\r\nاگر بگوييد : راهى بسوى حق وجود ندارد در اين صورت مردم را در سرگردانى و گمراهى و شك و ترديد در بقيهء امورشان قرار داده‌ايد .\r\nو اگر بگوييد : به وسيلهء دلايل حق و نشانه‌هاى آن ، به حق مىتوان رسيد ( در جوابتان گفته مىشود : خود اين تصريحى است به اينكه با وجود اين دلايل و نشانه‌ها ، ديگر نيازى به امام نيست ) و بايد به حق رجوع كرد .\r\nدر جواب از اين اشكال و تفاصيل آن گوييم :\r\nحق بر دو قسم است : عقلى و سمعى .\r\nحق عقلى به وسيلهء دلايل و برهانهايش بدست مىآيد و با نظر كردن و دقت و تأمّل در آن ، درك مىشود .\r\nاما حق سمعى ( اقوالى از پيامبر صلّى اللّه عليه و آله و تصريحاتى از ناحيهء ايشان و امامان از نسل ايشان عليهم السّلام بعنوان دلايل و نشانه‌هايى براى شناخت آن قرار داده شده ) و همهء موارد آن را بيان كرده و توضيح داده‌اند و هيچ موردى را بدون دليل وانگذاشته‌اند .\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nبا اينهمه ، اگرچه مسألهء حق و اقسام آن همانطور است كه ما گفتيم ، لكن نياز به امام امرى ثابت و لازم است ؛ بخاطر اينكه دليل نياز مستمر و هميشگى انسانها به او - در هرزمان و به هرشكلى كه باشد - عبارت از اينست كه : امام عليه السّلام لطفى در حق ماست كه در انجام واجبات و دورى گزيدن از بديها تأثير دارد و اين امر ، بگونه‌اى است كه هيچ چيز ديگرى ما را مستغنى از آن نمىسازد و هيچ چيزى در اين جايگاه ، جايگزين او نتواند بود .\r\nو اما نياز به او در امور مرتبط با حق سمعى و اقوال شرعى ، باز هم ظاهر و آشكار است . زيرا نقل روايت ، اگرچه از طرف حضرت رسول صلّى اللّه عليه و آله و پدران بزرگوار حضرت مهدى عليه السّلام دربارهء تمام امور مورد نياز دين ، وارد شده است ؛ با اينهمه ممكن است نقل‌كنندگان روايت به دليلى يا از روى تعمّد يا از روى اشتباه ، دست از نقل بكشند و بدينوسيله نقل منقطع بشود ، يا در بين كسانى كه نقل آنها حجيّت ندارد باقى بماند . در اين صورت نياز به امام عليه السّلام خواهد بود تا آن را كشف كند و توضيح بدهد و مورد تقصير را بيان فرمايد .\r\nپس ظاهر شد كه : نياز به امام عليه السّلام در هرحالى ثابت است اگرچه رسيدن به حق از طريق دلائل و ادلهء آن نيز ممكن باشد .\r\n* * *\r\n\r\n","description":"","footnote":"","page_name":" 71 ","page_number":71},
  {"content":"\r\n\r\n\r\nامام غايب عليه السّلام و بيان احكام\r\nاگر گفته شود : فرض كنيد كه نقل‌كنندگان روايات بعضى از امور مهم دين را پوشيده داشتند و نياز به بيان امام پيدا شد و حق مطلب هم جز از جهت او فهميده نشد . از آن طرف ترس او از كشته شدن به دست دشمنان ادامه داشت . چه بايد كرد ؟ تكليف چيست ؟\r\nشما در جواب سه راه بيشتر نداريد :\r\nيا بايد بگوييد : او ظهور مىكند اگرچه ترس از قتل در كار باشد . در اين صورت لازم مىآيد كه ترس از قتل نتواند جايزكنندهء غيبت قرار گيرد و در همهء حالات بايد ظهور كند .\r\nيا اينكه بگوييد : ظهور نمىكند و تكليف در آن چيزى كه از امّت پوشيده داشته شده ، ساقط است كه در اين صورت از اجماع خارج شده‌ايد .\r\nچون اجماع منعقد شده بر اينكه :\r\n« هرچيزى كه پيامبر صلّى اللّه عليه و آله آن را تشريع كرده و بيان فرموده است تا قيام قيامت بر امت ، لازم خواهد بود » .\r\nيا اينكه بگوييد : ظاهر نمىشود ولى تكليف هم ساقط نخواهد بود كه در اين صورت تصريح به تكليف ما لا يطاق كرده‌ايد ( يعنى امر غير ممكنى\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nرا كه مكلفين توان انجامش را ندارند ، مورد تكليف فرض كرده‌ايد ) و آگاهى به چيزى را كه راهى به سوى آن نيست ، بر مكلفين واجب گردانيده‌ايد .\r\nگوييم : ما قبلا از اين سؤال ، جواب داده‌ايم و تفريعات و شاخه‌هاى آن را هم تا آنجا كه ممكن بوده است در كتاب « الشافى » خود ذكر كرده‌ايم . « 1 »\r\nآن جواب بطور كلى عبارتست از اينكه : اگر خداى تعالى بداند كه نقل روايت دربارهء بعضى از واجبات شريعت منقطع خواهد گرديد - در حالى كه در آن زمان ، تقيهء امام ادامه دارد و ترس از دشمنان نيز باقى است - يقينا در چنين صورتى آن تكليف را از كسانى كه راهى بسوى بدست آوردن آن ندارند ، ساقط خواهد فرمود .\r\nو اگر به وسيلهء اجماعى كه شبهه‌پذير نيست دانستيم كه تكليف دين الهى ، هميشگى و تا قيامت بر تمام امت ثابت است ، نتيجهء اين علم براى ما اين است كه اگر برحسب اتفاق ، نقل برخى از امور شريعت منقطع گرديد ، اين انقطاع نقل ، فقط در وقتى است كه امام عليه السّلام قدرت بر ظهور و آشكار شدن و آگاه ساختن مردم و انذار ايشان دارد .\r\n* * *\r\n\r\n\r\n","description":"","footnote":"\r\n( 1 ) « الشافى فى الامامة » ، جلد 1 ، صفحهء 144 تا 148 .\r\n","page_name":" 73 ","page_number":73},
  {"content":"\r\n\r\n\r\nعلّت عدم ظهور امام عليه السّلام براى دوستان خود\r\nاگر گفته شود : چنانچه علّت در غيبت امام عليه السّلام از دشمنانش ، همان خوفى باشد كه از آنان دارد ، پس چرا براى دوستان خود ظاهر نمىشود ؟ در حالى كه ، چنين علّتى در حق آنان منتفى است .\r\nپس اگر - با اينكه علّت مخفىماندن ، در حق دوستان امام منتفى است - براى دوستانش ظاهر نگشت ، قول شما دربارهء علّت غيبت از ريشه باطل است .\r\nگوييم : بزرگان شيعه از اين سؤال جواب داده‌اند به اينكه مانعى ندارد و بعيد نيست كه علّت غيبت امام از اوليا و دوستان خويش اين باشد كه مىترسد بعد از ديدار ، آنان خبرش را فاش كنند و از روى خوشحالى دربارهء ديدار و همنشينى او با ايشان سخن گويند ، و اين امر - اگرچه به شكل غير عمدى - منجر به ترس از دشمنان شود .\r\n\r\nمناسب نبودن اين جواب :\r\nو اين جواب مورد رضايت و پسند ما نيست . زيرا عاقلان شيعه ممكن نيست نسبت به ضررى كه امام و خود آنان را در صورت اظهار ديدار و همنشينى با امام تهديد مىكند ، غافل باشند .\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nپس چگونه با آگاهى كامل نسبت به ضررهاى همه‌گيرى كه در اظهار اين امر هست آن را اظهار مىكنند و از آن به ديگران خبر مىدهند ؟ بله اگر اين حرف كه گفته‌اند دربارهء يكى دو نفر صادق باشد ، بازهم در حق گروه كثير شيعيان كه از ديدارش محروم هستند ممكن نيست ( كه بگوييم در صورت ديدار ، امرش را فاش مىكنند و خطرساز مىشوند ) .\r\nعلاوه‌بر اينكه اين علّت موجب مىشود كه شيعيانش ، از هرگونه بهره بردنى از او محروم مانند ، بگونه‌اى كه قدرت بر تلافى كردن و از بين بردن آن نداشته باشند ؛ زيرا اگر مخفى بودن امام معلّق بر امرى شود كه از حال شيعيان فهميده شد كه انجامش مىدهند ( يعنى افشاء و ايجاد ضرر ) بنابر اين هم‌اكنون قدرت بر چيزى كه مقتضى ظهور امام عليه السّلام باشد را ندارند ، و اين خودش موجب سقوط تكليف از آنان مىشود - تكليفى كه در آن امام لطف بشمار مىآيد . -\r\n\r\nجواب از اعتراض نويسنده :\r\nبعضى از علماء از اين سؤال جواب داده‌اند كه سبب غيبت از همهء مردم ، همان رفتار دشمنان است ، زيرا بهره بردن همهء اجتماع مردم - چه دوست و چه دشمن - از امام عليه السّلام فقط به اين است كه امر او نافذ و جارى و دستش باز باشد و در ظهور بسر ببرد و در همهء موارد بدون هيچگونه بازدارنده و نزاع كننده‌اى تصرّف لازم بنمايد . در حالى كه روشن و معلوم است كه دشمنان از اين امور جلوگيرى كرده و از انجام آن ، منع كرده‌اند .\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nگفته‌اند : در اينكه به شكل پنهانى حضرت براى بعضى از دوستانش ظاهر گردد فايده‌اى نيست . زيرا بهره‌اى كه از تدبير و ادارهء امامان خواسته شده و موردنظر است ، جز با ظهور براى همهء امت و نفوذ مطلق فرمان امام حاصل نمىگردد . پس علّت در غيبت امام و ظاهر نبودن او - به گونه‌اى كه لطف و مصلحت براى همگان باشد - يكى شد .\r\n\r\nامّا اين جواب نيز ، مورد رضايت و قابل قبول نيست :\r\nزيرا دشمنان اگر مانع از ظهور امام زمان عليه السّلام به شكل تصرّف و تدبير امور باشند ، ديگر بين او و كسانى كه از اولياى موردنظر او هستند نمىتوانند مانع باشند كه حجاب غيبت از آنها برداشته شود .\r\nو چگونه كسانى از اولياء و دوستان او كه به ديدارش نائل مىگردد بطور شخصى و اختصاصى نتواند از او بهره‌اى ببرد ، در حالى كه معتقد به اطاعت او و وجوب پيروى از فرامين اوست و آنحضرت را حاكم بر خويش مىداند ؟ !\r\nو اگر كسى قائل شود كه چنين ديدارى بخاطر اختصاصى بودنش و بخاطر اينكه امام با فرض چنين ديدارى حاكم و فرمانرواى همگان محسوب نمىشود و تدبير و ادارهء همهء مردم به او سپرده نشده است ، ممكن نيست و واقع نمىشود ، خود اين تصريح به اين است كه اصلا شيعهء اماميه از زمان فوت امير المؤمنين عليه السّلام تا زمان حسن بن على عليهما السّلام پدر امام زمان عليه السّلام هيچگونه بهره‌اى از ديدار امامان خويش نداشته‌اند بخاطر همان علّتى كه دربارهء امام زمان عليه السّلام ذكر شد .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nو نيز لازم مىآيد كه دوستان و اولياى امير المؤمنين عليه السّلام و شيعيان او نيز تا قبل از انتقال امر خلافت بر عهدهء او و قبل از حصول حكومت بدست او ، هيچ بهره‌اى از ديدارهاى خود با او برايشان وجود نداشته باشد . و اين عقيده ، گويندهء اين سخن را به جايى مىرساند كه هيچ انسان متفكر و با دقّتى نمىتواند آن را بپذيرد .\r\nعلاوه‌بر اينكه : اگر آنچه را كه گفتند - كه بهره‌بردن از امام عليه السّلام جز با ظهورش براى همهء مردم و تأثير فرمان او بر آنان ممكن و حاصل نمىشود - مورد تسليم قرار دهيم ، بازهم قولشان از جهت ديگرى باطل خواهد بود كه عبارتست از اينكه : اين عقيده به سقوط تكليف - همان تكليفى كه امام عليه السّلام ، لطف الهى در آن به شمار مىآيد - از شيعيان مىانجامد .\r\nبخاطر اينكه اگر ظاهر نشدن امام عليه السّلام براى آنان به سبب علّتى باشد كه به آنان برنمىگردد ، و نيز در قدرت و امكان آنها هم نيست كه آنچه را مانع ظهور است بر طرف كنند ، در اين صورت بناچار بايد تكليف از آنان ساقط باشد و در اين مورد حكم آنان ، حكم دشمنان حضرت هم نخواهد بود ، زيرا دشمنان - اگرچه براى آنان ظهور نكند - خود سبب چنين غيبتى بوده و قدرت دارند بر اينكه مانع از ظهور را بر طرف كنند تا حضرت ظاهر شود . لذا تكليفى كه تدبير امام لطف در آن بشمار مىرود بر آنان لازم است ، اگرچه اين مطلب چيزى بر شيعيان او لازم نمىسازد .\r\nاگر ممكن بود كه گروهى از مكلّفها بقيهء مردم را از لطف او بازدارند و با اينهمه تكليفى كه خود امام لطف در آن محسوب مىشود مستمرّ بوده\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nو براى آنان ادامه داشته باشد ، لازمه‌اش اينست كه ممكن باشد برخى مكلفين ، بعض ديگر را با نوعى قيد و زنجير و مانند آن سلوك خاص و عملى معيّن باز دارند - به‌گونه‌اى كه آن اشخاص نتوانند آن قيد و زنجير را از گردن و پاى خود بردارند - با اينهمه تكليف به آن سلوك خاص و عمل معيّن همچنان ادامه داشته باشد و از عهدهء آن بسته‌شدگان ساقط نشود .\r\nمخالفين ما حق ندارند بين آن قيد و زنجير با نبودن لطف فرق بگذارند ، از اين جهت كه بگويند : قيد و زنجير اگر باشد ديگر فعل و عمل ممكن نخواهد بود و با وجود قيد ، كسى توهّم وقوع آن عمل را نمىكند ، در حالى كه نبودن لطف چنين نيست ( بلكه با نبودن لطف بازهم انجام تكاليف ممكن است ) .\r\nبخاطر اينكه مذهب درست و عقيدهء صحيح - كه ما بر آن اتفاق‌نظر داريم - اين است كه نبودن لطف ، درست همانند نداشتن قدرت و وسيلهء عمل است ، و تكليف كردن با فرض عدم لطف - دربارهء كسى كه داراى لطف است - قبيح و نادرست است و قبح آن واضح و معلوم است . درست مانند اينكه با فرض عدم قدرت و وسيلهء عمل و با وجود مانع ، كسى را به كارى مكلّف نمايند .\r\nو عقيده داريم كه هركس لطفى درباره‌اش از ناحيهء صاحب لطف صورت نگيرد ، از انجام فعل ناتوان است ، همانطور كه هركس از عملى منع شود ، از انجام آن ناتوان است .\r\nآنچه كه بايد در جواب اين سؤال - كه دربارهء مخفى بودن حضرت از\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nدوستان خويش مطرح گرديد - گفته شود اين است كه :\r\nاولا ما قطع و يقين نداريم « 1 » كه او براى همهء اولياى خويش غايب و مستور باشد . زيرا كه خود اين مطلب نيز بر ما پوشيده است و هريك از ما فقط حال خودش را مىداند نه حال ديگران را .\r\nو زمانى كه ظهور آن حضرت را براى آنان ممكن شماريم همانطور كه احتمال عدم ظهور نيز هست ، بايد علّتى را براى غايب ماندن احتمالى آنحضرت از ايشان ذكر نماييم .\r\nو بهترين چيزى كه دراين‌باره گفته شده و نزديكترين آنها به حق اينست كه بگوئيم : - البته همانطور كه قبلا بيان داشتيم بايد توجه داشت كه اين باب از ابوابى است كه علم قطعى و تفصيلى به آن لازم نيست ، بلكه همين‌قدر كه علم اجمالى به آن داشته باشيم كافيست - بايد علّت غيبت از اولياء و دوستان ، مشابه و همانند علت غيبت از دشمنان باشد . در اينكه مقتضى سقوط تكليف از آنان نيست و موجب ملامتى نسبت به تكليف كنندهء آنان كه خداست نمىباشد ، و بايد ايشان قادر بر رفع اين مانع و از\r\n\r\n\r\n","description":"","footnote":"\r\n( 1 ) در بعضى نسخه‌ها كلمه « قاطعين » به اين معنا آمده كه « ما قطع و يقين داريم كه . . . » كه با توجّه به سياق كلام و آنچه در غيبت شيخ طوسى نقل شده : انّا اوّلا لا نقطع على استتاره عن جميع اوليائه »\r\nو نيز آنچه در اعلام الورى به نقل از سيد آمده است « اوّلا نحن لا نقطع . . . » اشتباه است و همان « لا قاطعين » صحيح است كه مورد ترجمه قرار گرفته است .\r\n","page_name":" 79 ","page_number":79},
  {"content":"\r\n\r\nبين بردن اين سبب غيبت باشند تا حضرت بر آنها ظاهر گردد ، و اين دو ويژگى بايد در علّت غيبت باشد و گرنه به همان فساد و بطلانى كه ذكر شد ، خواهد انجاميد .\r\nاگر اين كلام ثابت شده باشد بهترين علّت و سببى كه براى غيبت از اولياء و دوستان آن حضرت ذكر شده اين است كه گفته شود :\r\nدانستيم كه علم به امام زمان عليه السّلام به نحو تعيين و جدا كردن او از مدّعيان دروغين ، جز به وسيلهء معجزه صورت نمىگيرد زيرا نصّ و روايت صحيح - دربارهء امامت خصوص اين امام - براى معيّن شدن و مشخّص گشتن او كفايت نمىكند . بلكه بايد معجزه‌اى آشكار ، بدست او صورت گيرد ، تا تصديق كنيم كه آن امام ، همين فرزند امام حسن عسكرى عليه السّلام است .\r\nو علم به معجزه و دلالت كردن آن بر ظهور ، راهش ، استدلالى است كه ممكن است مورد شبهه قرار گيرد . و هركس دربارهء كسى كه معجزه به دست او ظهور يافته شبهه‌اى پيدا كرد و معتقد شد كه اين معجزه ، باطل ، و نوعى تصرّف خارق العاده در اشياء است و قائل شد كه انجام‌دهندهء اين معجزه دروغگو و به‌هم بافنده است ، چنين كسى ملحق به اعداء و از زمرهء دشمنان محسوب مىشود ، از جهت اينكه بايد از او ترسيد .\r\n* * *\r\n\r\n","description":"","footnote":"","page_name":" 80 ","page_number":80},
  {"content":"\r\n\r\n\r\nجهت ترس از اولياء در هنگام ظهور\r\nاگر گفته شود : پس چه تقصيرى از چنين دوستى صادر شده كه امام براى او ظاهر نمىشود بخاطر اين امرى كه از حال او دانسته مىشود ؟\r\nو او چگونه قدرت دارد بر كارى كه به وسيلهء آن كار ، امام برايش ظاهر گردد ؟\r\nو به خاطر جبران سبب غيبت امام از او ، به چه كارى بايد روى آورد ؟\r\nگوييم :\r\nما در سبب غيبت امام زمان عليه السّلام از دوستانش به مطلبى معلوم اشاره كرديم كه جاى مورد تقصير در آن و چگونگى امكان جبران آن ، روشن است .\r\nزيرا غير ممكن نيست كه از حال او دانسته شود كه وقتى امام برايش ظاهر شد در شناخت معجزهء او ناتوان باشد يا تقصيرى داشته باشد .\r\nو به اين ناتوانى و تقصير هم از اين جهت مبتلا شده باشد كه نسبت به فرق بين معجزه و كارهاى ممكن ، و فرق آنچه كه مىتواند دليل معجزه بودن يك كار قرار گيرد و آنچه كه نمىتواند ، علم كافى نداشته باشد و اين نداشتن علم كافى از روى تقصير و ناتوانى او باشد .\r\nدر حالى كه اگر در همين مورد براساس قاعده‌اى صحيح و طريقه‌اى\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nدرست قضاوت مىكرد ، ممكن نبود كه معجزهء امام در هنگام ظهور بر او مشتبه گردد .\r\nبنابراين بايد اين تقصير را جبران كرده ، و به علم كافى براى تشخيص معجزه و غير معجزه دست يابد ، تا بدين‌وسيله از زمرهء كسانى كه معجزه و غير معجزه برايشان مشتبه مىگردد خارج شود .\r\n\r\nتكليف غير مقدور :\r\nكسى نمىتواند بگويد : اين وجوب تحصيل علم و قدرت تشخيص ، تكليف به غير مقدور و حواله دادن به امرى غيبى و غير قابل درك است .\r\nزيرا اين دوست و ولىّ نمىتواند تقصير و كوتاهى خود را نسبت به خصوص رأى و استدلال مذكور بشناسد تا بعد از شناخت ، آن را جبران نمايد و خود را براى رويارويى درست با معجزه آماده سازد و قدرت كافى براى تشخيص صحيح آن را در خويش ايجاد كند .\r\nدر حقيقت شما با چنين بيانى ، او را مكلف به ما لا يطاق نموده و چيزى را كه بر او لازم نيست بر عهده‌اش لازم مىسازيد .\r\n\r\nجواب از اين اعتراض ، اين است كه :\r\nآنچه كه در تكليف لازم است گاهى امرى شناخته شده و يگانه است و گاهى مخلوط و مشتبه به غير آن است - اگرچه قدرت بر هردو نيز براى\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nمكلف حاصل است - بنابراين دوست و ولىّ امام عليه السّلام زمانيكه خود را محاسبه مىكند و مىبيند كه امامش ظهور نمىكند و او توفيق ديدار ندارد ، به بررسى سبب غيبت مىپردازد و وقتى كه هريك از وجوه باطل گذشته و همانند آن وجوه را نتوانست بپذيرد و آنها را باطل و فاسد شمرد ، بناچار مىفهمد كه بايد اين غيبت سببى داشته باشد كه به خود او برمىگردد .\r\nو وقتى كه ديد قوىترين سبب‌ها همان است كه ما ذكر كرديم ، در مىيابد كه از جهت او تقصيرى واقع شده است و كوتاهى و تقصيرى در رابطه با شناخت صفات معجزه و شروط آن دارد .\r\nبنابراين بر اوست كه تجديد نظرى در مبانى تشخيص خود داشته باشد و آن را از آلودگيها پاك كند و از آنچه كه مقتضى شبهه و موجب اشتباه كردن است بپيرايد . پس او هرزمان كه در اين مورد به مقدار لازم كوشش و مجاهدت كرد و حق كامل و بدون نقصان رأى و نظر سليم را بجا آورد بناچار برايش علم به موارد اختلاف حق و باطل ايجاد خواهد شد .\r\nو وقتى كه علم به آن حاصل شد ، ديگر ناگزير بايد سبب غيبت حضرت عليه السّلام از چنين ولىّ و دوستى بر طرف گردد . و در اين گونه مواضع ، انسان خودش بر نفس خودش آگاه و بصير است و ممكن نيست كه به ميزانى بالاتر از انجام حداكثر سعى و تلاش و جستجو و تحقيق و گردنگزارى به حق مأمور گردد .\r\n\r\n","description":"","footnote":"","page_name":" 83 ","page_number":83},
  {"content":"\r\n\r\n\r\nاساس رسيدن به نتيجه :\r\nمخالف ما در اين مسأله هرچه بگويد ، عليه خويش گفته است :\r\nزيرا او مىگويد : مراجعه به دليل و دقّت در آن ، موجب دانستن بسيارى از صفات مخصوص و شروط معلوم مىشود ، كه هرگاه يكى از آن شروط مختلّ شود ، علم و آگاهى لازم به آنچه كه موردنظر قرار گرفته حاصل نخواهد شد .\r\nپس اگر مخالفين ايشان بگويند : ما در ادلّه نظر كرديم همچنانكه شما نظر مىكنيد . با اينهمه علمى به آنچه كه شما ذكر مىكنيد و خود را عالم به آن مىدانيد براى ما حاصل نشد .\r\nجوابشان اينست كه : شما به آنگونه‌اى كه ما نظر مىكنيم نظر نكرديد و از طرفى ، شرايطى كه براى ايجاد علم از راه چنين نظرى لازم بود در شما كامل نبود زيرا فراوان و مختلف و مشتبه با يكديگر هستند .\r\nاگر مخالفين اين نظريه بگويند :\r\nدر مورد اخلال به شرطهاى لازم براى ايجاد رأى و نظر صحيح ، ما را جز به سراب حواله نداديد ، و به هيچ شرط معينى كه مورد اخلال و تقصير ما قرار گرفته باشد اشاره نكرديد .\r\nجواب‌شان اين است كه :\r\nآن زمان كه نتوانستيد به آگاهى و دانشى همچون دانش و آگاهى ما دست يابيد ، ناگزير اين عدم آگاهى بخاطر تقصيرى است كه در مورد\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nبعضى شروط از شما صادر شده زيرا اگر شروط را كامل مىكرديد و حق اين شروط را ادا مىكرديد همچون ما داراى علم مىشديد .\r\nبنابراين از ناحيهء خود شما بطور اجمال ، تقصيرى واقع شده اگرچه ما نمىتوانيم به عين آنچيزى كه مورد تقصير شما قرار گرفته است اشاره كنيم .\r\nو با اينهمه شما قدرت داريد كه شروط دقت و تحقيق را به‌طور كامل ادا كنيد و به حق تسليم باشيد و دلهايتان را از باورها و اسبابى كه مانع از وقوع علم است خالى نگهداريد ، و هرزمان كه اين كار را انجام داديد ، ناگزير داراى علم خواهيد شد . و انسان بر نفس خويش بصير و آگاه است .\r\nو اگر اين جواب از آنان صحيح باشد . پس ما هم به مثل همين جواب ، از پرسش آنها جواب مىگوييم .\r\n* * *\r\n\r\n","description":"","footnote":"","page_name":" 85 ","page_number":85},
  {"content":"\r\n\r\n\r\nفرق بين دوست و دشمن در علّت غيبت\r\nاگر گفته شود : بنابراين هرولىّ و دوستى كه امام بر او ظاهر نمىشود بايد قطع پيدا كند به اينكه او در گناهى كبيره و بزرگ كه به منزلهء كفر حساب مىشود بسر مىبرد . چون - بنابر آنچه شما فرض كرديد - او در آنچه كه موجب غيبت امام از او شده و باعث از بين رفتن امرى مصلحت دار - يعنى ظاهر شدن حضرت - مىباشد ، مقصّر شناخته مىشود . و بدين ترتيب همين ولىّ ، ملحق به دشمنان آن حضرت است .\r\nگوييم : اين تقصيرى كه به آن اشاره داشتيم لازم نيست كه در حدّ كفر يا گناه كبيره‌اى باشد . زيرا او در همين حال حاضر ، اعتقاد به عدم امامت امام زمان عليه السّلام پيدا نكرده و او را بر جان شريفش نترسانده است و فقط در بعضى دانستنىها تقصيرى مرتكب شده كه همين تقصير سبب شده است كه او حال خود را چنين يابد كه همين تقصير در آينده باعث مىشود كه شك در امامت از او صادر شود در حالى كه الآن چنين نشده است .\r\nپس در چنين تقصيرى لازم نيست كه همين حالا به منزلهء آن شك در امامت حساب شود كه به شكل طبيعى روشن است كه در آينده به آن منجر خواهد شد .\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nجز اينكه بايد دانست كه چنين تقصيرى اگرچه لازم نيست كفر باشد يا همانند تكذيب امام عليه السّلام و شك در صدق آن حضرت بشمار آيد با اينهمه گناه و خطا بشمار مىآيد ، البته گناه و خطايى كه منافاتى با ايمان و استحقاق ثواب ندارند .\r\nو در اين تقدير دوست و ولىّ امام ، ملحق به دشمن حساب نمىشود .\r\nزيرا دشمن در حال حاضر در مورد امامت به چيزى كه گناه كبيره و موجب كفر اوست اعتقاد دارد ، بخلاف دوست و ولىّ كه در حال حاضر جز ايمان و تسليم ندارد .\r\n\r\nآنچه در آينده سبب كفر مىشود در حال حاضر كفر نيست :\r\nآنچه كه اين گفتار ما را - كه هرچه به منزلهء سبب براى كفر است لازم نيست در حال حاضر كفر باشد - روشن مىسازد ، اينست كه فرض كنيم شخصى در مورد فردى توانا از بين ما اعتقاد پيدا كند كه « او بدرستى مىتواند در غير خودش از اجسام ديگر ، كارى را بدون هيچگونه تماسى با آن انجام دهد و به شكل غير مباشر ، در آن تصرفاتى خارق العاده كند . »\r\nاين مطلب خطا و جهالت است و كفر نيست .\r\nاز طرف ديگر محال نيست كه دربارهء همين شخص - با همين اعتقاد - علم داشته باشيم كه اگر يك پيغمبرى ظهور كرد و مردم را به نبوت خويش فراخواند و معجزه‌اش را همين قرار داد كه خداوند بدست او كارى را انجام دهد بگونه‌اى كه اسباب بشرى به آن نرسد - كه خود اين كار حتما\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nعلمى و معجزه‌اى الهى است - همين شخص او را تكذيب مىكند و به او ايمان نمىآورد و حتى مىشود در نظر گرفت كه اين شخص ، آن مدّعى پيامبرى را مىكشد . و آنچه از اعتقاد او نسبت به مقدور شخص قادر ذكر شد ، به منزلهء سبب چنين مخالفت و تكذيب و قتلى باشد . اما هرگز لازم نمىآيد كه چنين اعتقادى در اهميت و بزرگى ، همرتبه و همشأن با چنين افعالى باشد .\r\nو اين بود مجموعه سخنانى دربارهء غيبت كه به وسيلهء آن بر اصول و فروع آن آگاهى حاصل شود و بعد از آن اگر هم مطالبى باقىمانده باشد چنانست كه گويا نيازى به طرح آنها نبوده است .\r\nو از خدا يارى مىجوئيم و توفيق نيكو مىطلبيم نسبت به آنچه كه موافق حق و مطابق آنست و مخالف باطل و دور از آنست و او به لطف و رحمت خويش شنواى اجابت‌كننده است و خدا ما را كفايت‌كننده است و نيكو وكيلى است .\r\nپايان كتاب « المقنع » و الحمد لله اولا و آخرا و ظاهرا و باطنا\r\n\r\n","description":"","footnote":"","page_name":" 88 ","page_number":88},
  {"content":"\r\n\r\n\r\nامامت و غيبت ( 2 ) كتابى در تكميل المقنع\r\nتأليف سيد مرتضى علم الهدى على بن الحسين الموسوى\r\n\r\n","description":"","footnote":"","page_name":" 89 ","page_number":89},
  {"content":"\r\n . \r\n","description":"","footnote":"","page_name":" 90 ","page_number":90},
  {"content":"\r\n\r\n\r\nمقدمهء مبحث :\r\nبسم اللّه الرّحمن الرّحيم ما در كتاب‌مان « شافى » در امامت ، و سپس در كتاب‌مان « مقنع » در غيبت ، سبب مخفى بودن امام زمان عليه السّلام از دشمنان و دوستانش را ذكر كرده‌ايم « 1 » و بين دو سبب ( سبب غيبت از دشمنان و سبب غيبت از دوستان ) فرق گذاشتيم و بيان داشتيم كه عدم بهره‌ورى از آن حضرت - براى همگان - بخاطر سببى است كه مربوط به خود آنان است نه مربوط به او . و در اين باب تمام و كمال مطلب را بحث كرديم و تا دورترين هدفها رسيديم .\r\nسپس در كتاب مقنع روشى جديد پيش گرفتيم كه در آن روش كسى بر ما پيشى نگرفته بود و دليل آورديم كه بر ما لازم نيست كه سبب غيبت آن حضرت را به شكل معين و مشخص بيان كنيم بلكه براى دانستن نيكو\r\n\r\n\r\n","description":"","footnote":"\r\n( 1 ) « شافى فى الامامة » جلد 1 صفحهء 144 تا 148 ، « المقنع » ( همين كتاب صفحهء 55 ) .\r\n","page_name":" 91 ","page_number":91},
  {"content":"\r\n\r\nبودن غيبت او ، همين مقدار كافى است كه بدانيم او معصوم است و كسى است كه هيچ‌كار ناشايسته‌اى را انجام نمىدهد و هيچ امر واجبى را ترك نمىفرمايد . و در اصول و اساس اين مبحث مثالهايى زديم و گفتيم كه مثل چنين قاعده‌اى در جاهاى مختلف مورد استعمال قرار مىگيرد .\r\nاينك برخى نكات به خاطرمان رسيده كه بناچار بايد ذكر شود تا شناخته گردد و اين نكات ، مطالبى محكم و صحيح و دور از شبهات و انتقادات است .\r\n* * *\r\n\r\n","description":"","footnote":"","page_name":" 92 ","page_number":92},
  {"content":"\r\n\r\n\r\nالهام‌گيرى اولياء از امام غايب عليه السّلام\r\nبطور خلاصه اينكه : دوستان و اولياى امام زمان عليه السّلام و شيعيان و معتقدين به امامت او در حال غيبت از او بهره‌مند مىشوند همان بهره‌اى كه قائليم در تكليف بندگان بايد وجود داشته باشد .\r\nزيرا آنان با فرض اينكه به وجود او در بين خودشان علم دارند و نسبت به وجوب اطاعت و لزوم فرمانبرى از او يقين قطعى دارند بناچار بايد از او بترسند و در انجام كارهاى ناپسند از او بهراسند و نسبت به تأديب و انتقام و بازخواست و غضب او بيمناك باشند تا بدين‌وسيله ، انجام واجبات از آنان فزونى گيرد و ارتكاب گناهان و بديها كاهش پذيرد يا حداقل انجام واجبات و ترك محرمات بر ايشان نزديكتر و شايسته‌تر باشد .\r\nو اين است همان جهت عقلى نياز به امام عليه السّلام .\r\n\r\nحدّ تأثير غيبت بر نقش امام عليه السّلام :\r\nو گويا مىبينم كه شنيدن اين سخن براى بعضى از مخالفين ما چه‌بسا موجب تعجّب است و مىپرسد : چه غضبى براى انسانى كه غايب و مخفى شده و ترسان و وحشت‌زده است ؟\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nو چه انتقامى مورد انتظار است از كسى كه نه قدرتى دارد كه بندگان را شامل شود و نه فرمانش نافذ است و نه تسلط و حكومتى قهرآميز دارد تا از آن ترسيده شود ؟\r\nو چگونه از كسى كه شناخته شده و تشخيص داده شده و داراى مكانى معلوم نيست خوف و هراسى مىتوان داشت ؟\r\nجواب از اين سؤالها اينست كه :\r\nآنچه به حقيقت بايد از آن تعجّب كرد ، همين تعجّب كردن مخالفين است كه بدون هيچ برهان آشكار و شاهد قابل ذكرى صورت مىگيرد .\r\nدر حالى كه دانستيم كه دوستان امام عليه السّلام اگرچه شخص او را نمىشناسند و عين او را تشخيص نمىدهند با اينهمه به حقيقت ، وجود او را محقّق مىدانند و به اينكه او با آنهاست و در بين‌شان است يقين دارند و در اين مورد هيچ شك و ترديدى ندارند .\r\nزيرا اگر داراى چنين صفتى نبودند ملحق به دشمنان بودند و از جايگاه و منزلت اولياء و دوستان او خارج مىبودند . در بين آنان هيچكس نيست مگر اينكه معتقد است كه امام عليه السّلام بگونه‌اى است كه هيچ خبرى از اخبار او برايش پوشيده نمىباشد و نهانىهاى دل و اعمال او از ديد خدابينش مخفى نمىماند تا چه برسد به ظواهر و كارهاى آشكار او . برايش ممكن است كه هرچه از اعمال پسنديده و يا ناپسند از آنان سر مىزند همه را بداند و بدين‌ترتيب از اينكه آنان بر انجام كارهايى ناپسند اقدام كنند و او آنان را نسبت به آن تأديب و عقوبت كند در امان نيستند .\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nو كداميك از اين دوستان و شيعيان هستند كه اگر امام عليه السّلام برايش ظاهر شوند و معجزه‌اى را كه بوسيلهء آن علم به امام زمان بودن ايشان پيدا كند ابراز كنند و بخواهند او را ارزش‌يابى كنند و تأديب نمايند و حدّ الهى را بر او جارى سازند ، او بخواهد از بذل آن خوددارى ورزد و در برابر آنچه كه امامش نسبت به او انجام مىدهند تسليم و گردنگزار نباشد و با اينهمه معتقد به امامت آن حضرت و وجوب اطاعت از ايشان باشد ؟\r\n* * *\r\n\r\n","description":"","footnote":"","page_name":" 95 ","page_number":95},
  {"content":"\r\n\r\n\r\nعدم فرق بين غيبت و ظهور در الهام‌گيرى اولياء\r\nدر خصوص آنچه ذكر كرديم و در وجوب اطاعت او و دورى جستن از نافرمانى او و التزام به ديدبانى او و كناره گرفتن از مقام مخالفت با آن حضرت ، آيا حالت او با شيعيانش در زمان غيبت فرقى با حالت او در زمان ظهور و بروز دارد ؟\r\nدر صورتى كه بر حذر بودن از غضب و ترسيدن از انتقام او هيچكدام متوقف بر شناسايى عين امام و تشخيص شخص او و يقين پيدا كردن به مكان او نيست . چنان كه همانا تعداد زيادى از رعيّت و مردم تحت ولايت امام ظاهر ، او را به شكل معيّن نمىشناسند و شخص او را تشخيص نمىدهند و در بسيارى اوقات مكان و جايگاه او را نمىدانند با اينهمه مىترسند كه هرگاه گناه و كار ناپسندى انجام دهند ، مورد تأديب و بازخواست او قرار گيرند . و آنان از همين ترس و خوف بگونه‌اى بهره‌مند مىشوند كه از انجام بسيارى كارهاى حرام و زشت باز مىايستند يا حداقل به مقام تقوى و بازايستادن از محرمات ، نزديكتر مىشوند .\r\nو اگر مطلب بر همين منوال كه ما توضيح داديم باشد ، ديگر سؤال در بارهء عدم ظهور براى دوستان نيز جا ندارد كه بگويند : امام عليه السّلام اگر بخاطر\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nترسش از دشمنان و ريبه‌آميز بودن امر آنان است كه براىشان ظهور نمىكند پس به چه دليلى براى دوستان و اوليايش ظاهر نمىشود ؟\r\nو اگر جز اين باشد ، چگونه مىتوان پذيرفت كه بخاطر غيبتى كه دشمنان سبب و وسيلهء آن بوده‌اند اولياء و دوستان حضرت هم از بهره‌مندى و مصلحت‌هاى خويش محروم مانند ؟\r\nو اين چيزى است كه با فرض استمرار تكليف شيعيان - بگونه‌اى كه امام لطف در آن محسوب مىشود - با عدالت منافات دارد .\r\nزيرا ما بيان داشتيم كه آنان حتى با فرض غيبت ، از امام خويش عليه السّلام بهره‌مند مىشوند و همانا غيبت با چنين بهره‌مندى كه در تكليف شيعيان به آن نياز هست اصلا منافات ندارد .\r\nو بيان كرديم كه شرط بهره‌مندى از ايشان ، ظهور و بروز ايشان نيست و از عهدهء اين سؤال محكم كه مخالفين ما گمان كرده‌اند كه جوابى ندارد و راه فرارى از آن نيست به خوبى برآمديم .\r\n* * *\r\n\r\n","description":"","footnote":"","page_name":" 97 ","page_number":97},
  {"content":"\r\n\r\n\r\nعدم ضرورت ظهور براى اولياء\r\nبا اينهمه ما ظهور آن بزرگوار عليه السّلام را براى بعضى از دوستان و اولياى خويش ناممكن نمىدانيم كه اين ظهور براى حفظ آنان در راه مستقيم يا ادب نمودن ايشان يا پند دادن يا آگاهى بخشيدن يا آموختن مطلبى ، صورت گيرد . مگر اينكه بايد خاطرنشان ساخت كه ما آن را ضرورى و لازم نمىدانيم به شكلى كه اگر چنين ظهور و ديدارى صورت نگرفت بدنبال علت‌هاى آن بگرديم و در پى بدست آوردن اسباب آن خود را به تكلّف اندازيم .\r\nبله فقط در صورتى كه ظهور او براى اوليا و دوستانش واجب باشد به گونه‌اى كه اگر چنين ظهورى نباشد بهره‌اى نمىبرند و از نادرستىها بازداشته نمىشوند ، سخن در اين باره دشوار و شبهه‌آفرين مىشود .\r\nاما اگر امر بر خلاف آن باشد ظهور براى ولىّ ، وجوب و ضرورتى نخواهد داشت بخاطر اينكه برحسب دليلهاى ذكر شده ، بهره بردن و از زشتيها بازداشته شدن ، بدون ظهور نيز حاصل است . لذا شبهه‌اى نمىماند .\r\n* * *\r\n\r\n","description":"","footnote":"","page_name":" 98 ","page_number":98},
  {"content":"\r\n\r\n\r\nچگونگى آگاهى امام غائب بر امور\r\nاگر گفته شود : امام در حال غيبت و مخفى بودن چگونه بر انجام يافتن كارهاى ناشايسته توسط شيعيان خويش آگاه مىشود تا آنان از تأديب و عقوبت او بترسند ؟ در حالى كه او در زمان غيبت بگونه‌اى است كه هيچ اقراركننده‌اى نزدش اقرار نمىكند و هيچ شاهدى پيش او شهادت نمىدهد . و آيا چنين علّتى براى ترسيدن شيعيان از مخالفت با او و باز ايستادن از گناه ، جز ادّعايى باطل مىتواند باشد ؟\r\nگوييم : علّت آورندهء به باطل نيست جز آنكس كه از وجدان خودش انصاف نمىطلبد و آنچه را كه عليه اوست يكسان با چيزى كه به نفع اوست ملاحظه نمىكند .\r\nامّا شناخت امام نسبت به انجام شدن كارهاى ناشايسته از بعضى دوستانش چه‌بسا از همهء وجوه مختلفه‌اى باشد كه در صورت آشكار بودن و فرمانروايى و قدرت اجرايى داشتن او ، مىتوانست موجب علم به انجام آن امور توسط آنان باشد .\r\n\r\n","description":"","footnote":"","page_name":" 99 ","page_number":99},
  {"content":"\r\n\r\n\r\nديدن كارها توسط خود ايشان عليه السّلام :\r\nيكى از آن وجوه اين است كه ممكن است خود آن حضرت امرى را ببيند و به آن آگاهى يابد و حالت ظهور در اين وجه مانند حال غيبت است ، بلكه حالت غيبت در چنين وجهى ، اقوى است :\r\nزيرا امام زمانى كه به‌طور معيّن شناخته نمىشود و شخص او تشخيص داده نمىشود ، دور ماندن از نگاه او و اجتناب ما از اينكه مبادا ما را در حال انجام بعضى امور ناشايسته ببيند ، دشوارتر و دايره‌اش تنگ‌تر است . در حالى كه اگر شخص او را مىشناختيم ، اين اجتناب گسترده‌تر و ساده‌تر مىبود ، و فرق بين اين دو مطلب براى هرعاقلى معلوم است :\r\nزيرا ما وقتى او را نمىشناسيم ، دربارهء هركس كه مىبينيم و نسبش را نمىدانيم ، احتمال اين را مىدهيم كه او خود امام عليه السّلام باشد . حتى ما نمىتوانيم مطمئن باشيم كه او يكى از همين همسايه‌ها يا مهمانها يا همين كسانى كه بر خانهء ما وارد يا خارج مىشوند نباشد . در حالى كه همهء اين احتمالات با شناخت و تشخيص امام عليه السّلام مرتفع مىباشد .\r\nاز آن طرف وقتى خود امام عليه السّلام چيزى را از ما مشاهده كرد كه موجب تأديب و تنبيه ماست ، به سبب آن ما را تأديب و تنبيه مىفرمايد و هيچ نيازى به اقرار و شاهد هم ندارد ، زيرا اين دو راه مقتضى ظن غالب و گمان قوى هستند در حالى كه با وجود علم نيازى به گمان نيست و خود علم مهمتر و قابل اعتمادتر از ظن قوى است .\r\n\r\n","description":"","footnote":"","page_name":" 100 ","page_number":100},
  {"content":"\r\n\r\n\r\nشهادت دادن شاهدان نزد حضرت عليه السّلام :\r\nيكى ديگر از اين وجوه براى آگاهى يافتن امام نسبت به رفتار مردم ، شهادت شاهدان است . و غيبت آنحضرت نيز مانعى براى شنيدن اين شهادت و عمل برطبق آن نمىباشد .\r\nزيرا ممكن است گروهى از كسانى كه قدرت بر ديدار امام دارند و حضرت برايشان ظهور دارد ، انجام بعضى كارهاى قبيح را توسط يكى از شيعيان او مشاهده كنند و تعدادشان هم به اندازه‌اى باشد كه اگر شهادت بر انجام آن عمل بدهند شهادت آنان پذيرفته است .\r\nو ما قبلا گفتيم كه اين قدرت بر ديدار امام و حضور در محضر او را نفى نمىكنيم اگرچه آن را ضرورى و لازم هم نمىشماريم . حال اگر چنين افرادى نزد او شهادت دادند و او نظر داد كه بايد بر آن شخص ، حدّ اجرا شود .\r\nيا خود او اجراى حد را به عهده مىگيرد يا يارانش را مأمور اين عمل مىكند . و اين مطلب نه مانعى دارد و نه وجهى براى عدم امكانش هست .\r\nاگر گفته شود :\r\nچه‌بسا از كسانى كه امام را مىبينند هيچكس نباشد كه اين كار قبيح را از آن شخص مشاهده كند كه در اين صورت از اداى شهادت ، ناتوان خواهد بود و موردى براى اجراى حدّ وجود نخواهد داشت .\r\nگوييم : ما در اين باب درصدد بيان راههاى ممكن و طرقى هستيم كه مىشود براى اين شناخت در نظر گرفت ، كه او را تواناى بر چنين معرفت\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nو نظارتى مىكند ، نه درصدد بيان وجوب و يا تحقق حصول آن .\r\nو اگر آنچه را ذكر نموديم ممكن باشد ، ديگر ترس و خوددارى كردن از انجام كارهاى ناپسند بر شيعيان واجب مىشود . و به همين مقدار از خوف و خويشتن‌دارى ، قاعدهء لطفى كه در باب تكليف عباد ذكر شد تمام خواهد بود .\r\nعلاوه‌بر اينكه همين اشكال در حالت ظهور امام و قدرت او بر اجراى احكام و حدود نيز وارد است :\r\nزيرا اولا حتى در آن زمان هم ممكن است كسانى كه بتوانند شهادت بر آن بدهند آن كار ناشايست را از شيعه‌اى مشاهده نكنند .\r\nثانيا ممكن است كسى آن را ببيند كه عدالت ندارد در نتيجه يا شهادت ندهد يا اگر هم شهادت بدهد شهادتش قابل قبول نباشد .\r\nحتّى آنجا كه از انسانهاى عادل كسانى آن را مشاهده كنند كه اگر شهادت بدهند شهادتشان مورد قبول قرار مىگيرد ، ممكن است شهادت دادن را انتخاب نكنند .\r\nو گويا ما قادر باشيم بر اينكه وجوه مختلفه‌اى را كه اجراى حدود الهى توسط آنها ساقط مىشود شمارش كنيم لكن به خاطر رعايت اختصار از بر شمردن آنها صرف‌نظر مىكنيم .\r\nبا همهء آنچه كه ذكر شد بايد قبول كرد كه ترس از امام موجود است و خوددارى از مخالفت با او ثابت است و همين مقدار كه اين امور ممكن باشد كافيست و قطع و يقين داشتن به آنها لازم نيست .\r\n\r\n","description":"","footnote":"","page_name":" 102 ","page_number":102},
  {"content":"\r\n\r\n\r\nاقرار در نزد امام عليه السّلام :\r\nاما اقرار نيز در زمان غيبت ممكن است ، زيرا بعضى از اولياء و دوستان - كه چه‌بسا امام عليه السّلام بر آنان ظاهر شود - احتمال دارد كه به عمل ناپسندى گرفتار شده باشد و توبه نمايد و اجراى حدّ الهى بر خود را براى تطهير از گناه ترجيح دهد ، لذا در نزد امام عليه السّلام اقرار به انجام آن عمل نمايد .\r\nبنابراين همهء وجوهى كه در حال ظهور ثابت بود در حال غيبت هم ثابت و ممكن است .\r\n* * *\r\n\r\n","description":"","footnote":"","page_name":" 103 ","page_number":103},
  {"content":"\r\n\r\n\r\nاحتمال دورى و نزديكى امام عليه السّلام\r\nاگر گفته شود : هيچيك از شيعيان نيست مگر اينكه دور بودن منزلگاه امام عليه السّلام از خود را جايز و ممكن مىداند و اينكه امام يا در مشرق يا در مغرب اقامت دارد . پس اين شيعه از مشاهدهء امام نسبت به معصيت خود و يا اينكه شاهدى او را در حال معصيت ببيند و نزد امام عليه او شهادت بدهد در امان است .\r\nدر حالى كه اين امر در زمان ظهور امام ، حتّى با علم به دور بودن منزل او لازم نمىآيد . چون او از هيچ شهرى دور نمىباشد مگر اينكه شخصى را به جانشينى خود مىگمارد تا در غياب او مردم در گناه و نافرمانى از او خائف و ترسان باشند و از انتقام او بپرهيزند .\r\nگوييم : همانطور كه هيچ‌يك از شيعيان او نيست مگر اينكه دور بودن مكان امام از خود را احتمال مىدهد ، همانطور هيچيك از آنان نيست مگر اينكه وجود او را در ديار خود و در نزديكى محل اقامت و در همسايگى منزل خود ممكن و محتمل مىداند . و همين احتمال براى تحقق پرهيز و خوف و عدم امنيّت در انجام گناه ، كافى است .\r\nعلاوه‌بر اين ، حتى در ظهور امام و با وجود گسترش قدرت و نفوذ فرمان\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nايشان در بين همهء مردم ، بازهم هيچيك از انجام‌دهندگان كارهاى زشت و ناروا نيست مگر اينكه مخفى ماندن آن عمل را و نرسيدن خبر آن به گوش امام را احتمال مىدهد و ممكن مىشمارد با اينهمه ، آن ترس برقرار است و لطفى كه در وجود امام نسبت به بازماندن امّت از گناه و نافرمانى هست ، ثابت مىباشد .\r\nپس چگونه كسى كه ما را به چنين چيزى در زمان غيبت ملزم مىسازد از وجود چنين حالت مشابهى در دوران ظهور فراموش مىكند ؟\r\n* * *\r\n\r\n","description":"","footnote":"","page_name":" 105 ","page_number":105},
  {"content":"\r\n\r\n\r\nامكان تعيين جانشين\r\nامّا آن قسمت از سؤال گذشته كه : امام اگر ظاهر و شناخته شده مىبود و از ديارى غايب مىشد ، حتما قبل از رفتن و غيبت از ديار ، كسى را كه چون خودش باعث خوف گناهكاران مىشد به جانشينى خود برمىگزيد .\r\nپس ثابت شد كه در حال غيبت ، همين مقدار كه احتمال و امكان نزديك بودن منزلگاه آن حضرت به ما و معاشر بودن با ما وجود داشته باشد ، كافى است كه ترس از او در وجود ما پيدا شود و هراس از گناه و نافرمانى او كامل گردد .\r\nلكن ما از اين حكم تنزّل كرده و مىگوييم :\r\nچه‌كسى ، قائلين به غيبت امام زمان عليه السّلام را از مثل چنين ادّعايى منع مىكند كه بگوييم :\r\nهمانا امام عليه السّلام در اطراف زمين از هيچ شهر و بلدى دور نمىماند ، مگر بعد از اينكه برخى از اصحاب و ياوران خود را به عنوان جانشين در هركجا تعيين مىكند . لذا بناچار بايد براى او ياوران و اصحابى در هريك از شهرها و سرزمينهاى دور از او باشند كه در مراعات آنچه بر شيعيان\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nمىگذرد جانشين و قائم مقام آن حضرت بشمار روند پس اگر بدست شيعه‌اى كارى انجام شد كه موجب جبران و حفظ از انحراف و مقتضى تأديب و تنبيه او باشد ، همين جانشين آن را بر عهده گيرد چنان كه اگر امام مىبود ، خود بر عهده مىگرفت .\r\nاگر گفته شود :\r\nاين جانشين چگونه مورد اطاعت قرار مىگيرد ؟ و از كجا و چگونه اين شيعه و دوست خطاكار كه اين جانشين ، ارادهء تأديب او را دارد بفهمد كه او خليفه و جانشين امام عليه السّلام است ؟\r\nگوييم : به معجزه‌اى كه خداوند تعالى به دست او آشكار مىسازد . زيرا معجزات برطبق مذهب ما حتى بدست انسانهاى درستكار هم ظاهر مىشود تا چه برسد به كسى كه امام او را جانشين خود ساخته و قائم مقام خود قرار داده است .\r\nاگر گفته شود : جانشين امام عليه السّلام با فرض دورى امام عليه السّلام تنها در صورتى موجب آن ترس از مخالفت مىشود كه او را به خوبى بشناسيم و تشخيص بدهيم .\r\nدر جواب گفته مىشود : در اين باب آنچه كه به ميزان كفايت بود بيان شد .\r\nو ما اگر قطع و يقين به وجود امام در اين زمان ، و مراعات امور ما توسط ايشان داريم ، حال او نسبت به ما دو گونه است و گونه سومى وجود ندارد :\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nيا با ما در يك شهر و بلد است كه در اين صورت خودش امور ما را مورد مراعات قرار مىدهد و نيازى به غير ندارد . يا دور از ماست كه در اين صورت با فرض حكيم بودن ايشان ممكن نيست از ما دور شود مگر بعد از اينكه كسى را به جانشينى خود تعيين كند و او را بعنوان قائم مقام خود در آن شهر بگذارد ، همانطور كه اگر ظاهر مىبود و تشخيص داده مىشد ، بايد چنين مىكرد و اين نكته‌اى است كه شبهه‌اى پس از آن نمىماند .\r\n* * *\r\n\r\n","description":"","footnote":"","page_name":" 108 ","page_number":108},
  {"content":"\r\n\r\n\r\nبهره‌ورى از وجود امام عليه السّلام\r\nاگر گفته شود : اين نوعى تصريح از جانب شماست به اينكه در بهره بردن از امام و ترس از او و رسيدن به مصالحى از ناحيهء او ، ظهور امام مانند غيبت او مىباشد و در اين گفتار اشكالى است كه خود مىدانيد و بر ديگران نيز پوشيده نيست . « 1 »\r\nگوييم : ما نمىگوييم ظهور آن حضرت در آثار و منافع ، همانند غيبت اوست . و چگونه به چنين امرى قائل باشيم ؟ در حالى كه در حالت ظهور و بسط قدرت و قوّت حكومت او ، هم دوست و هم دشمن ، هم دوستدار و هم كينه‌ورز همگى بهره مىبرند . در حالى كه در زمان غيبت او ، چنين بهره‌اى كه اشاره شد فقط توسط دوست و ولىّ او حاصل مىشود نه دشمن و بدخواه او .\r\n\r\n\r\n","description":"","footnote":"\r\n( 1 ) يعنى اين مطلب اقتضا مىكند كه هيچ فرقى بين دو حالت غيبت و ظهور امام عليه السّلام براى انجام نقش الهى او وجود نداشته باشد . در حالى كه باطل و بىاساس بودن اين امر واضح است زيرا اختلاف آشكارى بين غيبت و ظهور وجود دارد . و از طرفى اگر فرقى بين اين دو حالت وجود نداشته باشد همهء مباحث گذشته دربارهء غيبت و انگيزه و مصالح آن بيهوده و باطل خواهد بود .\r\n","page_name":" 109 ","page_number":109},
  {"content":"\r\n\r\nو در حال ظهور و گسترش قدرت او ، همچنين منافع و بهره‌هاى فراوان براى اولياء و دوستان آن حضرت و غير آنان از بقيهء مردم وجود دارد . زيرا او كيان امّت را حمايت مىكند و مرزهايشان را محكم مىدارد و راههايشان را ايمن مىسازد و آنان بر تجارت كردن و كسب‌هاى گوناگون و بدست آوردن غنايم قدرت مىيابند و او از ستم ديگران بر آنان جلوگيرى مىكند ، و در نتيجه اموالشان زياد مىشود و رزق و روزيشان به آسانى فراهم مىآيد و درآمد كسبشان چندبرابر مىشود .\r\nتازه اينها بهره‌هايى دنيايى هستند كه اگر در غيبت آن حضرت از دست رفت ، بازهم لازم نمىآيد كه تكليف مردم ساقط شود . و بهره‌هاى آخرتى و دينى كه در هرحال ملازم با امامت است طبق آنچه بيان كرديم با فرض غيبت ثابت هستند ، لذا بخاطر آنها هم لازم نمىآيد كه تكليف ساقط باشد .\r\nو اگر بگوييم - اگرچه واجب نيست - كه بهره بردن شيعيان از امام بر طبق قاعدهء لطف در اينكه به انجام واجب ترغيب شده و از انجام محرّمات بازگرفته شوند - كه ثابت بودن آن را در زمان غيبت بيان كرديم - در حال ظهور كلّى امام و گسترش قدرت و حكومت ايشان نسبت به همهء مردم ، با قوّت بيشترى صورت مىگيرد ، اين گفته ممكن و جايز است زيرا :\r\nپديد آمدن و عارض شدن امرى مانند غيبت كه - با فرض ثبوت اصل قاعدهء لطف - قوّت و شدّت تأثير آن را از بين مىبرد ، از اصل بهره بردن از او بگونه‌اى كه او لطف در آن بشمار مىآيد ، جلوگيرى نمىكند و موجب سقوط تكليف نمىشود .\r\n\r\n","description":"","footnote":"","page_name":" 110 ","page_number":110},
  {"content":"\r\n\r\n\r\nعدم امكان جايگزين براى امام عليه السّلام\r\nاگر گفته شود : آيا به نظر شما ممكن نيست كه دوستان و اولياى امام در دوران غيبت ، هيچ بهره‌اى از امام نبرند ، امّا خداوند تعالى در چنين حالتى ، از روى لطف ، چيز ديگرى را كه در تكليف ، جايگزين همان بهره‌مندى از امام باشد براىشان انجام دهد ؟\r\nهمانطور كه اين سخن ، مورد ادّعاى گروهى از بزرگان نيز هست كه دربارهء اقامهء حدود الهى از دست رفته ، قائلند به اينكه خداى تعالى چيزى را كه جايگزين اقامهء حدود در تكاليف باشد ، انجام مىدهد .\r\nگوئيم :\r\nبيان داشتيم كه دوستان و اولياى امام عليه السّلام در حال غيبت از ايشان بهره‌مند مىشوند ، بگونه‌اى كه اصلا جايى براى ترديد در آن وجود ندارد .\r\nو به همين مقدار از بيان ، ديگر اين سؤال ، از اعتبار مىافتد .\r\nسپس به گونه‌اى ديگر نيز اين سؤال ، باطل مىشود ، به اين ترتيب كه :\r\nهمانا تدبير امام عليه السّلام و دخالت و تصرّف او و لطفى كه بواسطهء او بر رعيّت مىشود ، در نظر ما چيزى نيست كه امرى ديگر بتواند جايگزين آن شود .\r\nو اگر مطلب به همين ترتيب نمىبود ، ديگر ضرورتى نداشت كه در هر\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nحال ، و نسبت به هرمكلّفى ، امامت لازم باشد .\r\nبه عبارت ديگر ، قبول جايگزين شدن غير امام به جاى امام عليه السّلام در باب لطف ، از قطع داشتن به ضرورت و لزوم آن در همهء زمانها جلوگيرى مىكند .\r\nو به اين ترتيب خود اين سؤال نوعى ضربه زدن به اصل وجوب امامت است . پس چگونه مىتوانيم آن را قبول كنيم و دربارهء علّت غيبت ، نسبت به آن مورد سؤال قرار گيريم ؟\r\nاما حدود الهى اينطور نيستند . زيرا اگر ثابت شد كه اين حدود از باب لطف است و هيچ دليل عقلى يا شرعى هم ، امكان وجود بديل و جانشينى براى آن در مقام لطف را مردود نشمرد ، ديگر جايز است كه گفته شود : همانا خداى تعالى در هنگام از بين رفتن اين حدود ، چيزى را كه جانشين و جايگزين آن است انجام مىدهد . در حالى كه اين نظريّه همانطور كه بيان كرديم ، دربارهء امامت درست نيست .\r\n* * *\r\n\r\n","description":"","footnote":"","page_name":" 112 ","page_number":112},
  {"content":"\r\n\r\n\r\nكيفيّت آگاهى امام عليه السّلام به زمان ظهور\r\nاگر گفته شود : شما اگر ظهور امام زمان عليه السّلام را وابسته به از بين رفتن ترس او از دشمنان و امنيّت يافتن او از ناحيهء آنان قرار داديد : اين سؤال پيش مىآيد كه او چگونه به چنين شرايطى آگاهى مىيابد ؟ و چه راهى براى دانستن آن دارد ؟ در حالى كه راهى براى شناخت دقيق و همه جانبهء نقشه‌ها و توطئه‌هاى پنهان و آشكار دشمنان او كه در شرق و غرب و خشكى و دريا پراكنده‌اند ، وجود ندارد .\r\nگوييم :\r\nامّا شيعهء اماميّه بر اين عقيده‌اند كه : پدران امام - كه بر او و بر همهء آنان درود باد - با شناختى كه از فرمايشات پيامبر صلّى اللّه عليه و آله نسبت به زمان غيبت و چگونگى آن ، و طولانى يا كوتاه بودن آن ، و نشانه‌ها و علامات آن ، و وقت ظهور و دلايلى كه براى آسان كردن و تسهيل آن وجود دارد ، بدست آورده‌اند ، با امام زمان عليه السّلام عهد كرده و او را انذار نموده و از حدّ و حدود اين امور ، آگاهش ساخته‌اند .\r\nبنابراين ديگر جايى براى اين پرسش از ما باقى نمىماند . زيرا وقتى كه قرار باشد ظهور با ويژگىهايش ، و با وقتى كه اين ظهور صورت مىگيرد ،\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nمورد تصريح پيامبر صلّى اللّه عليه و آله و اهلبيت عليهم السّلام باشد ، ديگر نيازى به دانستن امور پنهان و پوشيده نيست .\r\nو علاوه‌بر آنچه گفتيم ؛ احتمال دارد كه اين امر ، متوقّف بر غلبهء گمان و قدرت نشانه‌ها و جمع شدن دلايل مختلف و تقويت آنها با يكديگر باشد ، و اين مطلب غير ممكن نيست .\r\nو وقتى قبول كنيم كه ظهور امام عليه السّلام فقط به يكى از اين امور تحقق مىپذيرد :\r\nيا به زياد شدن ياران و يارىدهندگان او ، يا به قدرت و توانايى يافتن و كمك‌رسانى آنان ، يا به كم شدن دشمنان او ، يا به ناتوانى و از پا افتادن آنان ؛ و همهء اين امور داراى نشانه‌هايى هستند كه هركس در آنها بنگرد و مواظبت كند و از نزديك با آنها درگير باشد به خوبى درخواهد يافت .\r\nپس هنگاميكه امام عليه السّلام آنچه را گفتيم - يا مجموعهء آنها يا بطور متفرقه برخى از آنها را - حس نمود ، و به سالم ماندن خويش در برابر دشمنان ظنّ و گمان قوى پيدا كرد ، و احتمال رسيدن به مقصود و دستيابى به خواسته و مطلوب ، در نزدش قوّت گرفت ، ديگر بر او واجب مىشود كه ظهور فرمايد :\r\nچنان كه بر هريك از ما با قيام نشانه‌هاى ايمنىآور ، اقدام به كار ، و با قيام نشانه‌هاى خوف‌آفرين ، بازايستادن از كار واجب است .\r\n* * *\r\n\r\n","description":"","footnote":"","page_name":" 114 ","page_number":114},
  {"content":"\r\n\r\n\r\nعدم اعتماد امام عليه السّلام بر ظنّ و گمان\r\nاگر گفته شود : زمانيكه كسى ظن قوى و گمان غالب بر سلامت دارد ، باز هم احتمال خلاف مىدهد و از اينكه گمانش قطعا تحقق پيدا كند ، مطمئن نيست . پس چگونه امام زمان و مهدى امت عليه السّلام در مورد ظهور و از بين رفتن تقيّه ، عمل به ظن و گمان مىكند ، در حالى كه احتمال كشته شدن و بازداشته شدن از فعاليت‌هايش را وارد و ممكن مىشمارد ؟\r\nگوئيم :\r\nامّا در تصرّفات و اعمال ما و بسيارى از اوضاع دينى و دنيايى ما ، همين ظن غالب و گمان قوى ، جانشين علم شده و همان تأثير را دارد . بدون اينكه از سرانجام امور ، آگاهى دقيقى داشته باشيم .\r\nامّا امر امام عليه السّلام در اين باب ، مخالف و متفاوت با امر ديگران است . لذا در اين مورد حتما بايد علم قطعى به يارى و پيروزى داشته باشد .\r\n\r\nجواب برطبق روش مخالفين :\r\nحال اگر در اين مسأله راه دوم را - از آن دو راهى كه ذكر كرديم - بپيماييم . مىتوانيم بگوييم : خداوند تعالى از طريق واسطه‌هاى علم امام\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nزمان عليه السّلام كه جدّ بزرگوار او رسول خدا صلّى اللّه عليه و آله و پدران گراميش مىباشند ، او را آگاه ساخته كه چه زمانى ظن غالب به پيروزى پيدا مىكند ، و چه‌وقت نشانه‌هاى سالم ماندن او آشكار مىشوند ، تا ظهورش واجب باشد و ترس از هيچ‌كس بر او نباشد . كه در اين صورت ، ظنّ و گمان در اينجا راهى براى علم و درى براى رسيدن به قطع و يقين است .\r\nو اين همان قول قائلين به قياس است ، در مقابل نفىكنندگان و باطل شمرندگان آن در شريعت ، كه وقتى به آنها اعتراض مىشود كه چگونه كسى كه گمان به شبيه بودن فرع با اصل ، در حكم جواز و اباحه دارد و گمان مىكند كه فرع و اصل در علّت اباحه باهم شريك هستند ، اقدام به انجام آن عمل مىكند ؟ در حالى كه او احتمال مىدهد كه امر بر خلاف گمان او باشد ؟ زيرا گمان كه بهمراه قطع و يقين نيست . و احتمال مخالفت اين امر با حكم واقعى وجود دارد و ثابت است .\r\nآيا اين موجب نمىشود كه مكلّف به كارى اقدام كند كه از قبيح نبودن آن مطمئن نيست ؟ در حالى كه اقدام به كارى كه ممكن است قبيح باشد ، مانند اقدام كردن به كارى است كه قبح آن معلوم است .\r\nآنها مىگويند : همين كه خداى حكيم و سبحان مردم را متعبّد به قياس ساخته ، خودش مانع از احتمال خلاف است . چون وقتى خداوند تعالى در تعبّد به قياس گويا فرموده است : هركس كه ظن قوى و گمان غالب به امارات و نشانه‌ها پيدا كرد و برايش در فرعى از فروع احكام مشخص شد كه حكمش شبيه حكم حليّت در يك مورد اصلى از احكام است ، و برطبق\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nهمين ظنّ و گمان عمل كرد ؛ همان عمل ، تكليف او حساب مىشود و برايش مشروعيت دارد .\r\nپس بوسيلهء همين دليل ، اطمينان يافت و از اين جهت نسبت به عدم اقدام به عمل قبيح ، مصونيّت و امنيّت پيدا كرد .\r\nو همين ظنّ او - كه فرع در حكم مخصوص ، شبيه اصل است - راهى شد كه به چگونگى آن امر و كيفيت آن در حق خودش و چيزى كه به آن باز مىگردد ، علم پيدا كند . اگرچه شخص ديگرى در همين مسئله ، ممكن است حكمش متفاوت با حكم او باشد وقتى كه در غلبهء ظن با آن اولى تفاوت دارد .\r\nكسى كه حجت و برهانش اين است و بر چنين مطلبى تكيه دارد ، چگونه آنچه را كه ما در باب غلبهء ظن و گمان قوىّ امام عليه السّلام نسبت به سالم ماندن و پيروز شدن بر دشمن ذكر كرديم ، برايش مشتبه مىشود ؟ !\r\nدر حالى كه بهتر است كه انسان باانصاف ، همانطور كه به خودش نگاه مىكند ، به طرف مقابلش نگاه كند . و به همان چيزى كه خودش قانع است ، از طرف مقابل نيز قناعت كند .\r\n* * *\r\n\r\n","description":"","footnote":"","page_name":" 117 ","page_number":117},
  {"content":"\r\n\r\n\r\nمورد خاص يكسانى حكم ظهور و غيبت\r\nاگر گفته شود : چگونه امام در حال غيبت براى اوليايش لطف بشمار مىرود ، و از انجام كارهاى ناپسند بازشان مىدارد ، و بر انجام واجبات بر مىانگيزاند ، به همان حدّى كه در زمان ظهور چنين بازداشتن و انگيزانيدن را انجام مىداد ؟\r\nدر حالى كه او : اگر ظاهر و تصرّف‌كنندهء در امور باشد ، مردم ضرورتا به او آگاهى دارند و از روى حس و مشاهده ، مؤاخذه و عقوبتى كه مىكند ، مورد ترس مردم قرار مىگيرد .\r\nاما اگر پوشيده و پنهان و غايب از نظر باشد ، اين امور بوسيلهء دلايلى فهميده مىشود كه انواع اشكالات و شبهات بر آن وارد مىشود .\r\nو آيا جمع كردن بين هردو مطلب يعنى جمع بين غيبت با آگاهى و ترس حسى مردم نسبت به او ، چيزى جز انكار امرى مسلّم و آشكار است ؟\r\nگوييم : اين سؤال از روى تأمل و دقت مطرح نگرديده است .\r\nزيرا امام عليه السّلام اگرچه در صورت ظهور ، ضرورتا به وجودش آگاهى مىيابيم و به تصرّفات و افعال او از راه ديدن و مشاهدهء حسى ، پىمىبريم ، ولى با اين همه ، شناخت اينكه او كه امام واجب الاطاعه و داراى حق\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nتدبير و تصرّف در امور مردم است ، جز از طريق استدلال دانسته نمىشود ، استدلالى كه ممكن است در معرض هراشكال و شبهه‌اى قرار گيرد .\r\nپس در علم پيدا كردن به اينكه او امام مسلمين است ، و اطاعت و فرمانبرى او بر همگان واجب است ، فرقى بين غيبت و ظهور نيست . و در هردو حالت راه بدست آوردن چنين علمى ، دليل و استدلال است ، و اين راه در غيبت و ظهور يكى است . بنابراين مشاهده و ضرورتى كه بيان شد ، در اين باب و نسبت به چنين علمى ، هيچ فايده‌اى نمىبخشد . زيرا اين ضرورت و مشاهده ، فقط به وجود عين امام عليه السّلام مربوط هستند ، نه به صحّت امامت و واجب بودن اطاعت او .\r\nدر حالى كه لطف ، در همين باب ثبوت امامت و لزوم اطاعت او شكل مىگيرد ، و بنا به آنچه كه ذكر شد به چيزى كه مورد مشاهده نيست تعلق مىيابد .\r\nو حالت ظهور - در اينكه امام عليه السّلام براى كسانى كه معتقد به امامت او و واجب بودن اطاعت او هستند لطف الهى حساب مىشود - مانند حالت غيبت است و فرقى با آن ندارد .\r\nو بدين‌ترتيب شبهه و اشكال مطرح شده ، از اعتبار مىافتد و ساقط مىشود .\r\nو سپاس خداوند يكتا را ، و سلام و صلوات بر پيامبر خدا محمّد و اهل بيت او باد .\r\n\r\n","description":"","footnote":"","page_name":" 119 ","page_number":119},
  {"content":"\r\n . \r\n","description":"","footnote":"","page_name":" 120 ","page_number":120},
  {"content":"\r\n . \r\n","description":"","footnote":"","page_name":" 121 ","page_number":121},
  {"content":"\r\n . \r\n","description":"","footnote":"","page_name":" 122 ","page_number":122},
  {"content":"\r\n . \r\n","description":"","footnote":"","page_name":" 123 ","page_number":123},
  {"content":"\r\n . \r\n","description":"","footnote":"","page_name":" 124 ","page_number":124},
  {"content":"\r\n\r\n\r\nفهرست مطالب\r\nتبارنامهء باشرافت 8\r\nاساتيد سيد مرتضى ( قدّس سرّه ) 9\r\nمختصرى دربارهء روش زندگى و سيرهء سيد مرتضى ( قدّس سرّه ) 11\r\nتأليفات و خدمات سيد مرتضى ( قدّس سرّه ) 14\r\nمختصرى دربارهء كتاب « المقنع فى الغيبة » 15\r\nاهميت كتاب 17\r\nزمان و سبب تأليف كتاب 18\r\nامامت و عصمت 27\r\nدو اصل مبنايى براى غيبت 27\r\nاصل لزوم امامت 29\r\nاصل لزوم عصمت 30\r\nديدگاه ساير فرقه‌ها 31\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nانحصار امام در امام غائب 36\r\nعلت غيبت و جهل به آن 37\r\nحكمت غيبت و جهل به آن 40\r\nلزوم حفظ كردن اصول بحث 42\r\nتقدّم اصول بر فروع 44\r\nفرع قبل از اصول ؟ هرگز 46\r\nاعتماد بزرگان بر اين روش 47\r\nفرق بين دو روش 49\r\nغيبت ، فرع امامت 51\r\nبرترى اين روش در بحث غيبت 51\r\nتأكيد بر حفظ سير موضوعى بحث 52\r\nبررسى حكمت غيبت 54\r\nپنهان شدن از ديد ستمكاران 55\r\nفرق بين اختفاء پيامبر و غيبت امام 57\r\nطولانى يا كوتاه بودن غيبت 59\r\nعدم غيبت امامان پيشين 60\r\nفرق بين غيبت و عدم وجود 62\r\nمخفى بودن پيامبر صلّى اللّه عليه و آله و عدم وجود او 64\r\nظهور در جانپناه 66\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nاقامهء حدود الهى در زمان غيبت 68\r\nغيبت امام و هدايت به حق 70\r\nامام غايب و بيان احكام 72\r\nعلّت عدم ظهور امام براى دوستان خود 74\r\nمناسب نبودن اين جواب 74\r\nجواب از اعتراض نويسنده 75\r\nجهت ترس از اولياء در هنگام ظهور 81\r\nتكليف غير مقدور 82\r\nجواب از اين اعتراض اينست كه 82\r\nاساس رسيدن به نتيجه 84\r\nفرق بين دوست و دشمن در علّت غيبت 86\r\nآنچه در آينده سبب كفر مىشود در حال حاضر كفر نيست 87\r\nالهام‌گيرى اولياء از امام غايب عليه السّلام 93\r\nحدّ تأثير غيبت بر نقش امام عليه السّلام 93\r\nعدم فرق بين غيبت و ظهور در الهام‌گيرى اولياء 96\r\nعدم ضرورت ظهور براى اولياء 98\r\nچگونگى آگاهى امام غائب بر امور 99\r\nديدن كارها توسط خود ايشان عليه السّلام 100\r\nشهادت دادن شاهدان نزد حضرت عليه السّلام 101\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nاقرار در نزد امام عليه السّلام 103\r\nاحتمال دورى و نزديكى امام عليه السّلام 104\r\nامكان تعيين جانشين 106\r\nبهره‌ورى از وجود امام عليه السّلام 109\r\nعدم امكان جايگزين براى امام عليه السّلام 111\r\nكيفيّت آگاهى امام عليه السّلام به زمان ظهور 113\r\nعدم اعتماد امام عليه السّلام بر ظنّ و گمان 115\r\nجواب برطبق روش مخالفين 115\r\nمورد خاص يكسانى حكم ظهور و غيبت 118\r\n* * *\r\n\r\n\r\n","description":"","footnote":"","page_name":" 128 ","page_number":128}
  ]