[
  {"content":"\r\n\r\nشاهنامهء ثعالبى\r\nدر شرح احوال سلاطين ايران\r\n\r\n","description":"","footnote":"","page_name":" فهرست 1 ","page_number":1},
  {"content":"\r\n . \r\n","description":"","footnote":"","page_name":" فهرست 2 ","page_number":2},
  {"content":"\r\n\r\nشاهنامهء ثعالبى\r\nدر شرح احوال سلاطين ايران\r\nتأليف\r\nابومنصور عبدالملك بن محمد ثعالبى\r\nترجمهء\r\nمحمود هدايت\r\nانتشارات اساطير\r\n471\r\n\r\n","description":"","footnote":"","page_name":" فهرست 3 ","page_number":3},
  {"content":"\r\n\r\nثعالبى ، عبدالملك بن محمد ، 350 - 429 ق . ؟\r\nشاهنامه ثعالبى در شرح احوال سلاطين ايران / به قلم ابومنصور عبدالملك بن محمد بن اسمعيل الثعالبى ؛ ترجمه محمود هدايت . - - تهران : اساطير ، 1385 .\r\n400 ص . ( انتشارات اساطير 471 )\r\nISBN 964 - 331 - 397 - 2\r\nفهرستنويسى بر اساس اطلاعات فيپا .\r\n1 . ايران - - تاريخ - - پيش از اسلام . 2 . ايران - - شاهان و فرمانروايان . الف . هدايت ، محمود ، مترجم .\r\n2 ش 7 ث / 145 DSR\r\n01 / 955\r\nكتابخانه ملى ايران 1385\r\n36232 - 85 م\r\nانتشارات اساطير\r\nشاهنامهء ثعالبى\r\nتأليف : ابومنصور عبدالملك بن محمد ثعالبى\r\nترجمه : محمود هدايت\r\nچاپ اول : 1385\r\nليتوگرافى : طيف نگار\r\nچاپ : ديبا\r\nتيراژ : 1200 نسخه\r\nشابك : 2 - 397 - 331 - 964\r\nحق چاپ محفوظ است .\r\nنشانى : ميدان فردوسى ، اول ايرانشهر ، ساختمان 10\r\nتلفن : 88300148 ، 88821473 نمابر : 88301985\r\n\r\n","description":"","footnote":"","page_name":" فهرست 4 ","page_number":4},
  {"content":"\r\n\r\nوزارت فرهنگ\r\nشاهنامهء ثعالبى\r\nدر شرح احوال سلاطين ايران\r\nبقلم\r\nابومنصور عبدالملك بن محمد بن اسمعيل\r\nالثعالبى\r\nترجمه\r\nمحمود هدايت\r\n1369 - 1328\r\nچاپخانهء مجلس\r\n\r\n","description":"","footnote":"","page_name":" فهرست 5 ","page_number":5},
  {"content":"\r\n . \r\n","description":"","footnote":"","page_name":" فهرست 6 ","page_number":6},
  {"content":"\r\n\r\n\r\nفهرست مندرجات\r\nصفحه عنوان\r\n1 سلطنت كيومرث و روايات مختلفى كه در مورد او مشهور است .\r\n2 سلطنت هوشنگ .\r\n4 سلطنت طهمورث .\r\n5 سلطنت جمشيد از اولاد هوشنگ .\r\n8 آخرين حوادث سلطنت جم .\r\n8 سلطنت بيوراسب .\r\n11 در بيان تبديل يكى از دو مغز سر بدست طبّاخان .\r\n12 در بيان رؤياى هولناك ضحاك .\r\n15 خاتمهء سلطنت ضحّاك و شروع سلطنت فريدون .\r\n16 سلطنت فريدون .\r\n17 آئين آغاز سلطنت فريدون و رسميّت درفش كاويانى .\r\n18 حكم و امثال منتسب بفريدون .\r\n19 ذكر پسران فريدون و حوادث سلطنت آنان .\r\n20 كشته شدن ايرج بن افريدون .\r\n23 ولادت منوچهر بن ايرج و توجّه شديد او بكشيدن انتقام پدر .\r\n27 در ذكر آنچه بعد از قتل تور بر منوچهر گذشت .\r\n30 سلطنت منوچهر .\r\n31 داستان زال زر پدر رستم .\r\n33 داستان زال و دختر مهراب - شيرين‌ترين داستان عشاق .\r\n44 رسيدن زال بدربار منوچهر و مراجعت او با موفّقيّت كامل .\r\n47 ولادت رستم و رسيدن او بحدّ بلوغ .\r\n\r\n","description":"","footnote":"","page_name":" فهرست 7 ","page_number":7},
  {"content":"\r\n\r\nصفحه عنوان\r\n48 خاتمهء سلطنت منوچهر و شروع سلطنت افراسياب .\r\n50 سلطنت نوذر بن منوچهر .\r\n51 داستان افراسياب و گرفتن او ايرانرا از نوذر .\r\n54 شكست دادن زال تركانرا در حملهء بسيستان .\r\n55 كشتن افراسياب نوذر را و نشستن بجاى او و استيلاى او بر كشور .\r\n57 آزاد كردن اغريرث سران سپاهيرا كه در طبرستان محبوس بودند .\r\n58 محاربهء زال و ايرانيان بطرفيّت افراسياب و برداشتن زوبن طهماسب بپادشاهى .\r\n59 سلطنت زوبن طهماسب .\r\n61 وقايع سلطنت زو پس از عزيمت افراسياب .\r\n62 سلطنت كيقباد از اولاد فريدون .\r\n62 مراجعت افراسياب براى جنگ با ايران .\r\n63 يافتن رستم بن زال رخش خود را .\r\n65 رفتن كيقباد بجنگ افراسياب و حملهء رستم به او .\r\n66 طرز سلطنت كيقباد و كلماتى كه از او باقيست .\r\n67 داستان شرب شراب در سلطنت كيقباد .\r\n68 آخر سلطنت كيقباد .\r\n69 سلطنت كيكاوس كه اعرابش قابوس نامند .\r\n70 در بيان آنچه كيكاوس را بحمله بردن بر يمن واداشت و حوادث شومى كه به او رسيد .\r\n72 رفتن رستم بيمن براى نجات كيكاوس .\r\n73 راندن كيكاوس افراسياب را از ايران و انتظام امور سلطنتى .\r\n74 ساختن كيكاوس برج بابل را و صعود از آنجا به آسمان .\r\n75 ولادت سياوش بن كيكاوس .\r\n76 داستان سياوش با زن پدرش سعدى معروف بسودابه دختر پادشاه حمير .\r\n\r\n","description":"","footnote":"","page_name":" فهرست 8 ","page_number":8},
  {"content":"\r\n\r\nصفحه عنوان\r\n80 كينه‌توزى سودابه نسبت بسياوش - تبديل عشق بكينه .\r\n84 رفتن سياوش بجنگ افراسياب .\r\n86 صلحجوئى افراسياب و ارسال هدايا و گرويها نزد سياوش .\r\n88 رد كردن كيكاوس عقد صلح سياوش و رستم را و ذكر آنچه بر سياوش گذشت .\r\n92 دادن افراسياب دختر خود را بسياوش و واگذاشتن حكومت ايالتى به دو .\r\n94 در بيان آنچه تا موقع كشته شدن بر سياوش گذشت .\r\n97 ولادت كيخسرو بن سياوش - طفوليّت و بلوغ او .\r\n99 نخستين جنگ كينه‌جوئى از قتل سياوش .\r\n100 مراجعت افراسياب بكشور خويش و آمدن كيخسرو بايران .\r\n101 لشكركشى كيخسرو بجنگ افراسياب بخونخواهى پدر .\r\n103 ذكر حوادثى كه منجر بقتل افراسياب مىشود .\r\n107 سلطنت كيخسرو بن سياوش .\r\n107 در ذكر كناره‌گيرى كيخسرو از امور دنيوى و واگذارى سلطنت به پسر عمش لهراسب .\r\n108 نكات و نصايحى كه كيخسرو در آخرين تعليمات خود به لهراسب ميدهد .\r\n110 سلطنت لهراسب .\r\n112 داستان گشتاسب در كشور روم .\r\n116 بازگشت گشتاسب از كشور روم .\r\n118 سلطنت گشتاسب .\r\n118 داستان زردشت - كيفيّت دين و عاقبت امر او .\r\n121 آغاز خصومت پادشاه توران با گشتاسب .\r\n124 محاربهء شديد گشتاسب و ارجاسب .\r\n127 نتيجهء جنگ - فتح گشتاسب و فرار ارجاسب .\r\n127 داستان اسفنديار و آنچه بر او وارد آمد .\r\n\r\n","description":"","footnote":"","page_name":" فهرست 9 ","page_number":9},
  {"content":"\r\n\r\nصفحه عنوان\r\n130 حملهء تركان بلهراسب سالخورده - تاراج بلخ - انتقام كشيدن از گشتاسب و وارد آوردن شكست سخت به او .\r\n131 مراجعت گشتاسب بحدود بلخ و محاربهء او با تركان و محاصره كردن تركان او را و اجبار او بآزاد كردن اسفنديار .\r\n136 رسيدن اسفنديار بنزد پدر - محاربهء او با تركان و هزيمت آنان و داستان اسفنديار با گرگسار .\r\n139 لشكركشى اسفنديار بتركستان از راه معروف بهفت خان .\r\n142 داستان اسفنديار در خان دوم هفت خان - شكار دوشير .\r\n143 داستان اسفنديار در خان سوم و كشتن او اژدها را .\r\n144 داستان اسفنديار در خان چهارم و كشتن او زن جادوگر را .\r\n146 داستان اسفنديار در خان پنجم و كشتن او سيمرغ را .\r\n147 داستان اسفنديار در خان ششم و سلامت او در شدائد آن .\r\n148 داستان اسفنديار در مسير هفتمين خان در دو فرسنگى روئين‌دژ و بدبختىاى كه عاقبت بگرگسار وارد آمد .\r\n151 ورود اسفنديار بروئين‌دژ به صورت بازرگان و رسيدن او بدربار ارجاسب .\r\n152 داستان اسفنديار با دو خواهرش هماى و به آفريد و با كهرم بن ارجاسب .\r\n153 داستان اسفنديار در تسلّط بر قلعهء روئين‌دژ و كشتن ارجاسب با دو پسر و معاريف تركان .\r\n156 بازگشت اسفنديار بدربار پدرش گشتاسب .\r\n157 فرستادن گشتاسب اسفنديار را بسيستان براى دستگير كردن رستم .\r\n159 فرستادن اسفنديار پسرش بهمن را نزد رستم و آمدن رستم نزد او .\r\n164 در بيان آنچه قبل از محاربه بين اسفنديار و رستم گذشت .\r\n166 نخستين جنگ رستم و اسفنديار - كشته شدن آذر نوش و مهر نوش در جنگ ايرانيان و سجستانيان .\r\n\r\n","description":"","footnote":"","page_name":" فهرست 10 ","page_number":10},
  {"content":"\r\n\r\nصفحه عنوان\r\n168 ملتجى شدن زال بسيمرغ - كيفيّاتى كه بمرگ اسفنديار منتهى مىشود .\r\n172 در بيان آنچه بعد از قتل اسفنديار تا پادشاهى بهمن واقع گرديد .\r\n173 پادشاهى بهمن بن اسفنديار .\r\n174 كشته شدن رستم بن زال بن سام .\r\n177 رفتن بهمن بسيستان - كشتن فرامرز و بردن اموال رستم و زال .\r\n178 ذكر سلطنت بهمن پس از فراغت از امر سيستان تا موقع رحلت .\r\n179 سلطنت هماى دختر بهمن .\r\n180 داستان دارا بن بهمن .\r\n184 سلطنت دارا پسر بهمن يا داراى اكبر .\r\n185 ديباچهء داستان اسكندر .\r\n186 سلطنت دارا بن دارا يا داراى اصغر و داستان او با اسكندر .\r\n189 كشته شدن دارا بن دارا .\r\n191 سلطنت اسكندر و ذكر بعضى از بيانات برجستهء او .\r\n192 سلطنت اسكندر .\r\n193 لشكركشى اسكندر و جنگ با فور شاه .\r\n196 رفتن اسكندر بكشور برهمنان .\r\n197 داستان كيد هندى و اسكندر .\r\n201 رفتن اسكندر به مغرب و دخول در ظلمات .\r\n202 رفتن اسكندر بمشرق و دخول او در سرزمين تبّت .\r\n205 مبادرت اسكندر بساختن سدّ يأجوج و مأجوج .\r\n206 چرا اسكندر ذو القرنين ناميده شد - وصف ظاهر و صفات و حالات و عمليّات او .\r\n207 در ذكر تمثّل شعرا باحوال اسكندر .\r\n208 در خاتمهء سلطنت اسكندر .\r\n\r\n","description":"","footnote":"","page_name":" فهرست 11 ","page_number":11},
  {"content":"\r\n\r\nصفحه عنوان\r\n210 كلمات برجسته‌اى كه فلاسفه و حكماء و غير آن در برابر تابوت اسكندر گفته‌اند .\r\n213 در بيان ملوك الطوائف بعد از اسكندر .\r\n214 اقفور شاه اشكانى .\r\n215 سلطنت شاپور بن اقفور شاه .\r\n216 سلطنت گودرز بن شاپور .\r\n217 سلطنت ايرانشهر شاه بن بلاش بن شاپور اشكانى .\r\n217 سلطنت گودرز اصغر پسر ايرانشهر شاه .\r\n218 سلطنت نرسى پسر ايرانشهر شاه .\r\n218 سلطنت هرمزان بن بلاش .\r\n219 سلطنت فيروز بن هرمزان .\r\n220 سلطنت خسرو پسر فيروز .\r\n221 سلطنت اردوان بن بهرام بن بلاش - آخرين پادشاه اشكانى .\r\n221 داستان بابك و ساسان و اردشير .\r\n223 رسيدن اردشير بفارس و استيلاى او بر اصطخر .\r\n224 محاصرهء اردوان بوسيلهء اردشير و قتل اردوان .\r\n224 سلطنت اردشير .\r\n225 بعضى از بيانات برجستهء اردشير در موضوعات مختلفه .\r\n226 چگونه اردشير ساير امور خود را در بقيّهء عمر مرتّب ساخت .\r\n229 سلطنت شاپور بن اردشير .\r\n230 فتح نصيبين و جنگ با روم .\r\n230 داستان ساطرون پادشاه حضر ملقّب به ضيزن .\r\n235 دنبالهء عمليّات برجستهء سلطنت شاپور بن اردشير .\r\n236 سلطنت هرمز بن شاپور .\r\n\r\n","description":"","footnote":"","page_name":" فهرست 12 ","page_number":12},
  {"content":"\r\n\r\nصفحه عنوان\r\n237 سلطنت بهرام بن هرمز .\r\n238 داستان مانى زنديق مدعى نبوّت لعنه اللّه .\r\n239 سلطنت بهرام بن بهرام بن هرمز .\r\n241 سلطنت بهرام بن بهرام بن بهرام .\r\n241 سلطنت نرسى بن بهرام بن بهرام .\r\n242 سلطنت هرمز بن نرسى .\r\n243 سلطنت شاپور بن هرمز ملقب به ذو الاكتاف .\r\n245 لشگركشى شاپور به قصد تنبيه اعراب .\r\n247 رفتن شاپور ناشناس بكشور روم و گرفتار شدنش در آنجا .\r\n249 خلاصى شاپور و گرفتارى امپراطور بدست او .\r\n252 سلطنت شاپور .\r\n254 سلطنت اردشير بن هرمز .\r\n255 سلطنت شاپور بن شاپور .\r\n255 سلطنت بهرام بن شاپور بن شاپور .\r\n256 سلطنت يزدجرد بن بهرام بن شاپور .\r\n257 داستان بهرام بن يزدجرد ملقّب به بهرام گور .\r\n259 رفتن بهرام گور بنزد پدرش يزدگرد اثيم و مراجعتش نزد منذر .\r\n260 خاتمهء سلطنت يزدگرد اثيم .\r\n261 تشكيل شورى پس از مرگ يزدجرد اثيم براى انتخاب پادشاه و استقرار سلطنت بر بهرام .\r\n264 سلطنت بهرام بن يزد گرد ملقب به بهرام گور .\r\n265 تاختن بهرام بر خاقان پادشاه تركستان .\r\n268 رفتن بهرام بهندوستان .\r\n270 سلطنت بهرام پس از مراجعت او .\r\n\r\n","description":"","footnote":"","page_name":" فهرست 13 ","page_number":13},
  {"content":"\r\n\r\nصفحه عنوان\r\n271 خاتمهء سلطنت بهرام گور .\r\n272 سلطنت يزدجرد بن بهرام .\r\n274 سلطنت فيروز بن يزد گرد بن بهرام .\r\n277 لشگركشى مجدّد فيروز بر بلاد هياطله .\r\n279 سلطنت بلاش بن فيروز .\r\n281 سلطنت قباد بن فيروز .\r\n283 سلطنت جاماسب بن فيروز - فرار قباد از محبس و پناهنده شدنش بپادشاه هياطله .\r\n285 معاودت قباد بسرير سلطنت .\r\n286 داستان مزدك بن بامداد عليه اللعنه .\r\n290 سلطنت كسرى انوشيروان .\r\n291 از گفتار برجسته و افكار بديعهء انوشيروان .\r\n293 ساير حوادث سلطنت انوشيروان .\r\n294 لشگركشى انوشيروان بمملكت روم و فتح ايالات سرحدى .\r\n296 ساير جنگهاى انوشيروان .\r\n296 فتح يمن بوسيلهء انوشيروان .\r\n299 داستان بزرجمهر بن بختكان .\r\n300 داستان اختراع شطرنج و نرد .\r\n302 داستان مهبود .\r\n304 داستان برزويهء طبيب و كتاب كليله و دمنه .\r\n306 خشم آوردن انوشيروان بر بوذرجمهر .\r\n308 خاتمهء سلطنت انوشيروان عادل .\r\n308 سلطنت هرمز بن انوشيروان .\r\n311 فرستادن هرمز بهرام چوبينه را بجنگ ساوه شاه پادشاه تركستان .\r\n\r\n","description":"","footnote":"","page_name":" فهرست 14 ","page_number":14},
  {"content":"\r\n\r\nصفحه عنوان\r\n312 داستان بهرام و ساوه شاه .\r\n315 جنگ بهرام با پرموده پسر ساوه شاه .\r\n317 رسيدن پرموده بحضور هرمز - وصول غنائم بدست هرمز و علّت طغيان بهرام .\r\n320 خلع كردن هرمز از سلطنت و كور كردن او .\r\n324 عاقبت كار بهرام چوبينه .\r\n330 ذكر آنچه پس از قتل بهرام چوبينه اتّفاق افتاد .\r\n331 چند عمل برجسته از زندگانى پرويز .\r\n332 بعضى از تراوش فكر پرويز .\r\n333 داستان شيرين .\r\n335 داستان باربد خنياگر .\r\n336 آثار عجيب و اشياء نفيس و ذيقيمتى كه پرويز داشت .\r\n343 داستان شيرويه .\r\n344 ذكر آخر كار پرويز .\r\n346 سلطنت شيرويه پسر پرويز .\r\n348 كشته شدن پرويز .\r\n351 خاتمهء كار شيرويه .\r\n352 سلطنت اردشير بن شيرويه .\r\n353 سلطنت شهربراز .\r\n355 سلطنت پوران دختر خسروپرويز .\r\n355 سلطنت آزرميدخت دختر پرويز .\r\n358 ذكر آنچه پس از وقعهء نهاوند بر يزد گرد گذشت .\r\n\r\n","description":"","footnote":"","page_name":" فهرست 15 ","page_number":15},
  {"content":"\r\n . \r\n","description":"","footnote":"","page_name":" فهرست 16 ","page_number":16},
  {"content":"\r\n\r\nهو اللّه تعالى شاهنامهء ثعالبى در شرح احوال سلاطين ايران\r\n\r\nمقدمه\r\nامام ابو منصور عبد الملك بن محمد بن اسمعيل ثعالبى نيشابورى از اعاظم ادبا و معاريف فضلاى ايرانست كه بين سنوات 350 - 429 هجرى قمرى در بلدهء نيشابور ميزيسته و اوقات خود را بتأليف و تصنيف كتب ادبى و تاريخى ميگذرانيده و از لحاظ دوختن « جلود ثعالب « 1 » » بثعالبى معروف شده .\r\nمؤلّفات و مصنّفاتش عبارتند از :\r\n1 - يتيمة الدهر فى محاسن اهل العصر\r\n2 - لطائف المعارف\r\n3 - فقه اللغه\r\n4 - الاعجاز و الايجاز\r\n5 - خاص الخاص\r\n6 - نثر النظم او حلّ العقد\r\n7 - مكارم الاخلاق\r\n8 - غرر اخبار ملوك الفرس\r\n9 - ثمار القلوب فى المضاف و المنسوب\r\n10 - شمس الادب فى استعمال العرب\r\n11 - الكناية و التعريض\r\n12 - أجناس التجنيس\r\n13 - سحر البلاغه\r\n14 - غرر البلاغه و طرف البراعه\r\n\r\n\r\n","description":"","footnote":"\r\n( 1 ) پوست روباه\r\n","page_name":" مقدمه 1 ","page_number":17},
  {"content":"\r\n\r\n15 - اللطف و اللطائف\r\n16 - من غاب عنه المطرب\r\n17 - برد الاكباد فى الاعداد\r\n18 - التوفيق للتلفيق\r\n19 - النهاية فى الكنايه\r\n20 - مرآة المروئات و اعمال الحسنات\r\n21 - التمثل و المحاضرة\r\n22 - كتاب الغلمان\r\n23 - تحفة الوزراء\r\n24 - كنز الكتاب\r\n25 - احاسن المحاسن\r\n26 - احسن ما سمع\r\n27 - المبهج\r\n28 - اللطائف و الظرائف\r\n29 - يواقيت المواقيت\r\n30 - لطائف الصحابة و التابعين\r\n31 - احاسن كلام النبى و الصحابة و التابعين و ملوك الجاهليّة و الاسلام و الوزراء و الكتّاب و البلغاء و الحكماء\r\n32 - كتاب الشكوى و العتاب\r\n33 - المقصور و الممدود\r\n34 - المتشابه\r\nكه عموما از لحاظ وسعت لغت عرب و رعايت رسم زمان بدين زبان برشتهء تحرير درآمده و اكثر به طرز جالبى زينت افزاى عالم مطبوعات گشته منجمله غرر اخبار ملوك الفرس و سيرهم ( تاريخ سلاطين ايران و شرح احوال آنان ) كه در سنهء 1900 ميلادى بتصحيح و ترجمهء « ه . زوتنبرگ »  ( H . Zotenberg )  در پاريس بطبع رسيده و حقا از نظر نفاست طبع از بدايع آثار اين صنعت بشمار است .\r\n\r\n","description":"","footnote":"","page_name":" مقدمه 2 ","page_number":18},
  {"content":"\r\n\r\nاين كتاب بنابر تحقيقاتى كه ناشر و مترجم فرانسهء آن كرده بين سنوات 408 و 412 هجرى قمرى برشتهء تحرير درآمده و نسخ موجودهء از آن منحصر به نسخهء قديمى بوده كه يكى متعلّق بكتابخانهء ابراهيم پاشا در قسطنطنيّه و دو نسخهء ديگر در ضبط كتابخانه ملّى پاريس است و چنان كه در مقدّمهء آن مذكور است باشارهء امير ابو المظفر نصر بن ناصر الدين ابو منصور برادر سلطان محمود سبكتكين تنظيم و از تاريخ سلاطين ايران يعنى از پيدايش كيومرث تا خاتمهء امر يزد گرد شروع و بعدا به زمان قديم برگشته بذكر ملوك الانبياء بنى اسرائيل و فراعنهء مصر و ساير ملوك بنى اسرائيل و برجسته‌ترين نكات و قصص مربوطه بدانان پرداخته بعدا بذكر احوال ملوك حمير « 1 » و پادشاهان يمن و ملوك شام و عراق الى ظهور اسلام مبادرت و آنگاه متوجّه ملوك روم و هند و ترك و چين و ذكر احوال آنان گشته تا پس از فراغت از شرح زندگانى محمد صلى اللّه عليه و خلفاء و جانشينان آن حضرت و خلفاى بنى اميّه و بنى عبّاس و وزراء و برگزيدگان آنان مانند ابو مسلم و برامكه و طاهريّه و سنجريّه و غيرها سخن را بذكر امير نصر بن ناصر الدين ابو منصور سبكتكين و سلطان عصر ابو القاسم محمود بن سبكتكين و شرح احوال آنان خاتمه داده است .\r\nآنچه از قسمتهاى مختلفهء اين كتاب مورد توجّه ناشر اين رساله واقع شده همانا قسمت مربوط بسلاطين ايران بوده چرا كه مؤلّف آن تقريبا در همان عصر و همان محيط و از روى همان مآخذيكه شاهنامهء فردوسى تنظيم شده آن قسمت را برشتهء تحرير درآورده و گرچه در ذكر بعضى وقايع با روايات شاهنامه اختلافاتى در آن مشهود است ولى اتّحاد در اصل موضوع حاكيست كه نويسندهء اين كتاب نيز متّكى به همان مآخذ شاهنامه بوده است .\r\nگرچه مؤلّف اين كتاب در بعضى از قصص بتفصيل شاهنامه بذكر دقايق موضوع نپرداخته ليكن در برخى از داستانها تفاصيلى زائد بر آن دارد كه با ذكر خصوصيّات پيداست رسائل بسيارى از ديگر نويسندگان از قبيل طبرى و ابن خردادبه\r\n\r\n\r\n","description":"","footnote":"\r\n( 1 ) هاماوران\r\n","page_name":" مقدمه 3 ","page_number":19},
  {"content":"\r\n\r\nو ابن الكلبى و حمزهء اصفهانى و مسعودى و يعقوبى و غيرها در دست داشته است و من بنده به منظور تشحيذ ذهن قارئين موارد اختلاف شاهنامه را با اين كتاب در حاشيه قيد نمودم كه تا حدّى اختلاف مآخذ روشن شود .\r\nاين نيز ناگفته نماند كه مؤلّف همچنانكه قارئين محترم ملاحظه خواهند فرمود حتّى القوّه از ذكر داستانها و افسانه‌هاى اغراق‌آميز احتراز داشته و سعى ميكرده در ذكر روايات مختلفه آنچه را كه بعقل و منطق نزديكتر است برشتهء تحرير درآورد و اين يك از مزايائى است كه كمتر كتابى واجد آنست و اگر عموم نويسندگان اين شيوه را پيروى ميكردند بيش از بيش دوستداران علم و ادب را شيفتهء آثار قلمى خود مينمودند همچنانكه از ملاحظهء آن روا ندانستم چنين گنجينه‌اى از نظر هموطنان عزيز مستور مانده داستانهاى شيرين آن را از راه ترجمه در دسترس ارباب ذوق سليم نگذارم لذا بترجمهء آن مبادرت نموده خدمتى را كه بايد تا حال بدست پيشينيان انجام شده باشد باتمام رسانيدم و حتّى المقدور در ترجمه سعيم اين بود كه همان لغاتى را كه مؤلّف به كار برده آنچه در فارسى و عربى مشترك است همانرا به كار برم كه معنى فداى لفظ نشود البتّه در اين صورت عبارات و استعاراتى هم بظهور پيوسته كه شايد در زبان فارسى مأنوس نباشد ولى در مقابل حفظ منظور مؤلّف البته قابل عفو است . ضمنا اشعارى را كه مؤلّف بتناسب هر موضوعى از شعراى عرب در كتاب آورده عينا بجاى خود نوشتم و ترجمهء آن را در حاشيه قيد نمودم و نيز بعضى از ضرب - المثل‌هاى معروف عربى را كه دانستن آن مفيد به نظر رسيد با ذكر ترجمه عينا ضبط كردم و اسامى خاصى را كه معرّب شده بود همچنانكه در شاهنامه مندرج است در متن مذكور و معرّب آن را در حاشيه مرقوم داشتم جز در مورد اسامىاى كه در شاهنامه يا تواريخى كه در دست است ذكرى از آن نرفته .\r\n تو كاين نامه روزى بدست آيدت * اگر منصفى اين دو ميبايدت\r\nاگر سهو ديدى باصلاح كوش * وگر نقص ديدى از آن چشم‌پوش \r\nمحمود هدايت 7 / 6 / 28\r\n\r\n","description":"","footnote":"","page_name":" مقدمه 4 ","page_number":20},
  {"content":"\r\n\r\nشاهنامهء ثعالبى در شرح احوال سلاطين ايران بقلم ابو منصور عبد الملك بن محمد بن اسمعيل الثعالبى\r\n\r\nسلطنت كيومرث و روايات مختلفى كه در مورد او مشهور است\r\nمورّخين ملل مختلفه در خصوص اين پادشاه عقايد بسيار اظهار داشته‌اند بعضى او را آدم ابو البشر عليه السلام دانسته برآنند كه خداوند بدست خود او را خلق كرده و جزئى از روح خود را در كالبد او دميده و ملائك را بسجدهء او وادار نموده و او را منشأ خلقت نوع بشر قرار داده است . برخى او را فرزند آدم و نخستين پادشاه دانند همچنانكه شيث اوّلين نبى از اولاد او بوده تا يكى بتربيت جسمانى و ديگرى بتربيت روحانى خلق همّت گمارند . جمعى ديگر برآنند كه آدم خليفهء خداوند و نخستين پادشاه روى زمين بوده است و بنابر روايتى كه ابو جعفر محمد بن جرير طبرى از قول علماى ايران در كتاب خود نقل مىكند كيومرث و آدم عليه السلام شخص واحد و بقولى فرزند آدم و حوا بوده و نيز متذكّر است كه علماى ملل مختلفه متّفقا كيومرث را پدر ايرانيان دانسته‌اند ولى در اينكه او همان آدم باشد متّفق العقيده نيستند امّا معتقدند كه اين پادشاه و اعقابش تا زمان فوت يزدجرد بن شهريار كه از همين سلسله و در زمان عثمان بن عفان رضى اللّه عنه در مرو كشته شد يكى بعد از ديگرى در نقاط مختلفهء شرق يك سلسله حكومت‌هاى مرتّب و منظّم داشته‌اند .\r\nامّا تاريخ سلاطين ايران روشن‌تر و محقّق‌تر از تاريخ ساير سلاطين است زيرا قوم ديگرى كه داراى حكومتى بدين دوام و بقاء بوده و فرمانروايانشان بدين ثبات و نظم مانند هيئت متّحدى مجتمع و مؤتلف باشند كسى به ياد ندارد .\r\n\r\n","description":"","footnote":"","page_name":" 1 ","page_number":21},
  {"content":"\r\n\r\nبنا بقول ايرانيان قديم كيومرث بر قلل جبال مأوى داشته زيرا در آن زمان بنا و عمارتى بر روى زمين نبوده است . كيومرث را گرشاه يعنى پادشاه كوه نيز گفته‌اند و « گر » در فارسى بمعنى كوه آمده است گويند كيومرث زيباترين و كاملترين و قويترين فرد نوع بشر بوده به نحوى كه بيننده نميتوانسته دم از تحسين فرو بندد و جنّ و انس بمشاهدهء او حيران مانده در برابر او سجده مينمودند و اگر واقعا او آدم عليه السلام باشد محقّقا زيبائى و كمال بسيار داشته ولى با اينكه مرويست آدم پس از هبوط يكهزار سال زندگانى كرده چگونه ممكن است با كيومرث كه بيش از سى سال سلطنت نكرده يكى بوده باشد .\r\nبعضى از قدماى روات سلاطينى را كه جنبهء نبوّت داشته‌اند آدم و يوسف و داود و سليمان و ذو القرنين و محمد صلّى اللّه عليهم دانسته‌اند و چون قدرت سلطنت مستظهر بقدرت نبوّت است بالاترين مرتبه حقا نصيب پيمبرانى است كه خداوند هردو قدرت را به آنان عطيه فرموده تا بتوانند حقيقت شريعت و رزانت قوانين خود را اثبات و اشاعهء آن را عملى سازند . اين دو جنبه معا پادشاه را در نفاذ امر و غلبهء بر مشركين و ملحدين موفّق ميداشته و اين همان امتيازيست كه خداوند در ازمنهء قديمه نصيب اشخاص سابق الذكر و قدرى ديرتر بمحمد مصطفى صلى اللّه عليه عطيه و نعماى خود را بدين نعمت عظمى كامل ساخته است .\r\nبنا بقول ايرانيان قديم چون كيومرث جان بجان آفرين تسليم كرد و جنّ و انس بر او ندبه كردند و از همه‌جاى زمين فرياد و فغان بلند شد و عالمى بر حسن صورت و سيرت او تأسف خوردند . خداوند بحقيقت امر واقف است و بس .\r\n\r\nسلطنت هوشنگ\r\nنام اين پادشاه را ايرانيان هوشنگ و اعراب اوشهنج ضبط كرده‌اند و طبق غالب روايات پسر سيامك بن كيومرث بوده و بر هفت اقليم حكومت داشته . گويند تمام جنبندگان را مطيع و جهانرا آباد كرده و نخستين كسى است كه آهن استخراج و بدان ادوات صنعتى ساخته و به آبيارى اراضى پرداخته و نيز مردم را بزراعت زمين\r\n\r\n","description":"","footnote":"","page_name":" 2 ","page_number":22},
  {"content":"\r\n\r\nو اهلى كردن حيوانات و حفر قنوات و غرس اشجار و كشتن درندگان و استفاده از پوست آنان براى تهيّهء لباس و پلاس و كشتن گاو و گوسفند و خوردن گوشت آنها وادار كرده است همچنين خانه ساختن و بناى شهرها و وضع قوانين و مقرّرات و برقرارى عدالت منسوب بدوست و به همين مناسبت به پيشداد ملقّب گشته كه به فارسى نخستين واضع مبانى عدالت است . گويند ابتدا در هندوستان سكنى گزيده سپس بساير اقطار عالم مسافرت كرده و پس از تحكيم مبانى سلطنت بآئين زمان تاج شاهى بر سر نهاده و خلق را مخاطب قرار داده خطبه‌اى بدين مضمون ايراد و پس از حمد و ثناى حضرت بارى چنين گفته است : « منم كه بالوراثه جدّم كيومرث سلطنت عالم را به من واگذار كرده است . با نكوكاران جز رأفت و مهربانى و با بدان جز خشونت و سختى نخواهم كرد هرچند منشأ بدى آدمى يا شياطين بوده باشند . » سپس بقلع و قمع ابليس و من تبعش اقدام و پس از افناى شياطين نابكار بقاياى آنانرا از مراوده و اختلاط با بنى نوع بشر ممنوع و مجبورشان ساخت كه ديگر صدمه‌اى به آنان نرسانند . بنابراين شياطين گريخته بصحارى و جبال و درّه‌ها و نقاط دوردست پناهنده شدند ولى مرگ او به آنان فرصت داد كه ديگربار بمساكن اولاد آدم نزديك شوند . « 1 »\r\nغالبا كسرى انوشيروان ميگفته : « اى سلاطين روى زمين همان دقّتى را كه\r\n\r\n\r\n","description":"","footnote":"\r\n( 1 ) از شاهنامه در بنياد جشن سده :\r\n يكى روز شاه جهان سوى كوه * گذر كرد با چند كس هم گروه\r\nپديد آمد از دور چيزى دراز * سيه رنگ و تيره تن و تيز باز\r\nدو چشم از بر سر چو دو چشمه خون * ز دود دهانش جهان تيره‌گون\r\nنگه كرد هوشنگ باهوش و سنگ * گرفتش يكى سنگ و شد پيش جنگ\r\nبرآمد به سنگ گران سنگ خرد * هم اين و هم آن سنگ بشكست خرد\r\nفروغى پديد آمد از هردو سنگ * دل‌سنگ گشت از فروغ آذرنگ\r\nنشد مار كشته و ليكن ز راز * پديد آمد آتش از آن سنگ باز\r\nجهاندار پيش جهان آفرين * نيايش همى كرد و خواند آفرين\r\nكه او را فروغى چنين هديه داد * همين آتش آنگاه قبله نهاد\r\nبگفتا فروغى است اين ايزدى * پرستيد بايد اگر بخردى\r\nيكى جشن كرد آنشب و باده خورد * سده نام آن جشن فرخنده كرد\r\nز هوشنگ ماند اين سده يادگار * بسى باد چون او دگر شهريار \r\n","page_name":" 3 ","page_number":23},
  {"content":"\r\n\r\nدر اعمال قدرت سلطنتى داريد در كار دولت و دهقان هم داشته باشيد كه هردو در عرض همند و جدّ اعلاى ما هوشنگ در عين سلطنت دهقانى بيش نبود . »\r\nپس از چهل سال سلطنت هوشنگ درگذشت همچنانكه منصور الفقيه گفته :\r\n قال فلان ما فعل * قلت أبوه ما قعل\r\nفكان فى سؤاله * جوابه عمّا سأل « 1 » \r\n\r\nسلطنت طهمورث\r\nپس از مرگ هوشنگ سيصد سال عالم بدون سلطان ماند تا يكى از اعقاب او بنام طهمورث ظهور كرده بسلطنت رسيد از حيث حسن صورت و علوّ طبع كه ايرانيان فرّ ايزدى گفته‌اند بجدّ خود كيومرث شباهت تام داشت . گويند پاكى ملك و ابّهت ملوك را واجد بوده و چون تاج سلطنت بر سر نهاد اركان دولت و اعيان حضرت را طلبيده پس از اعزاز و اكرام هريك حضّار را مخاطب ساخته گفت : « شما را بشارت مىدهم كه به يارى خداوند متعال برآنم كه ريشهء خبث و شرارت را از روى زمين براندازم و شما را از شرّ آدميان و شياطين بدكار رهائى بخشم و همان توجّهى را بشما داشته باشم كه به خود و همسر و اطفال خود خواهم داشت و تمام مساعى خود را در خير و رفاه شما مصروف و روز و شب در تزئيد منافع و فوائد شما ساعى بوده عدل و احسان را ترويج كنم . » حضّار به سجده درآمدند و شاه را دعا گفتند . پس زمين ادب بوسيده ثناگويان مرّخص شدند . طهمورث نيز بقول و وعدهء خود وفا كرده در كمال صلح و صفا بسلطنت پرداخت و بتوسعهء زراعت و ايجاد مؤسّسات مفيده و عمليّات جديده همّت گماشت و تربيت و پرورش اغنام را در مراتع و استفادهء از سگ را براى حفظ حيوانات اهلى از شرّ درندگان معمول ساخت همچنين استفادهء از طيور گوشت‌خوار و حيوانات سبع براى شكار و تربيت اسبان وحشى را براى سوارى بمردم آموخت و نيز دراز گوشان اهلى را از وحشى جدا ساخت سپس بگردش ممالك مختلفه پرداخته\r\n\r\n\r\n","description":"","footnote":"\r\n( 1 ) يكى گفت او چه كرده است ؟ گفتم پدرش چه كرده است . او در جواب همين سؤال را بعد از هر جواب تكرار كرد .\r\n","page_name":" 4 ","page_number":24},
  {"content":"\r\n\r\nابنيهء متعدّده بنا و غالب بلاد فارس را احداث نمود . خصوصا در تحبيب اخيار و دفع اشرار جهد وافى مبذول داشت همچنين بر ابليس فائق گشته به نحوى او را مقهور ساخت كه توانست بر او سوار و بدان وسيله تمام نقاط روى زمين را اعم از دور و نزديك ملاحظه كند و ايرانيان او را در كتب و قصور و كتيبه‌هاى منقور در سنگ سوار بر ابليس نشان داده‌اند و شاعرى سلطان ممدوح خود را كه بر فيلى سوار بوده به دو تشبيه كرده گفته است :\r\n يا ليت ملكي أصبحت * له المعالي خيسا\r\nو راكبا من فيله * مستشرفا نفيسا\r\nكأنه طهمورث * لمّا امتطي إبليسا\r\nلا زلت للدّين و للدنيا معا أنيسا « 1 » \r\nو بعضى از مفسّرين چنين تصوّر كرده‌اند كه مقصود از نمايش طهمورث بر پشت ابليس كنايه از مقهور ساختن اوست . و نيز گفته‌اند كسى كه خطّ پهلوى را به كار برد طهمورث بوده و مسعودى در مزدوجهء فارسى خود بناى قهندز « 2 » مرو را به او نسبت داده است و اختلافى كه در خصوص مدّت سلطنت اين پادشاه ذكر كرده‌اند در باب سلطنت هيچ پادشاهى نشنيده‌ام چه بسيارى از كتب مدّت سلطنت طهمورث راسى سال و برخى ديگر هزار سال ضبط كرده‌اند كه خداى تعالى داند و بس .\r\n\r\nسلطنت جمشيد از اولاد هوشنگ\r\nجمشيد را كه بوجه اختصار جم ناميده‌اند بعضى با سليمان بن داود يكى دانسته‌اند و ليكن اين محال و كذب محض است چرا كه اين دو پادشاه برحسب زمان\r\n\r\n\r\n","description":"","footnote":"\r\n( 1 ) ميخواهم آنچنان سلطان مرا عظمت قرين باشد كه شير را آشيان او قرين است تا بر پشت فيلى كه مركوب مجلل اوست بنشيند\r\nهمچنان طهمورث بر پشت ابليس آيا ممكن است تو هميشه حامى دين و مملكت باشى !\r\n( 2 ) كهندز .\r\n","page_name":" 5 ","page_number":25},
  {"content":"\r\n\r\nبيش از دوهزار سال باهم فاصله داشته‌اند و علّت اين اشتباه همانا تشابهى است كه در سلطنت جم و احوالات او با زندگانى و سلطنت سليمان من حيث قوّه و قدرت و غلبهء بر جنّ و انس و ساير موجودات وجود داشته است ولى از حيث نسب و زمان و مكان اختلاف فوق التصور است .\r\nهمين كه جم بر هفت اقليم مسلّط شد و جنّ و انس اطاعت او را گردن نهادند همه را مخاطب ساخته گفت : « بيمن قدرتى كه خداوند تفضّلا به من اعطا و بجزئى از نور خود ملبّسم نموده مرا بر شما سلطان قرار داده تا زمين را آباد و خلق را معاضدت كرده عدل را بسط و بذل را پيشهء خود قرار دهم تا نكوئى را ترويج و بدى را از جهان محو و نابود سازم . » حضّار به سجده درآمدند و او را ثنا گفته موافقت خود را با نظر او اعلام و عهد كردند كه سر از اطاعت او نپيچند و جم بر آن شد كه همّ خود را مصروف امور خيريّه و انجام كارهاى شايسته نمايد همچنانكه ساختن اسلحه و زره و زين و دهانهء اسب و آلات و ادوات ديگر را بمردم آموخت و نيز ربشتن ابريشم و كژ و كتان و بافتن پارچه و دوختن البسهء مختلفه و پوشيدن آنها را بمردم تعليم كرد بعدا مردم را بطبقات مختلفه تقسيم نمود : طبقهء جنگجويان براى حفظ حدود كشور . طبقهء اطبّاء و روحانيّون .\r\nطبقهء نويسندگان و محاسبين و طبقهء تجّار و صنعتگران و امر كرد كه هريك به كار خود پرداخته از حدود خود تجاوز نكنند پس از آن جم بقلع و قمع پيروان شياطين مبادرت نموده همه را مغلوب و منكوب ساخت و به پيروزى كامل نائل آمد و اسرا را ببندگان سيه‌روزى مبدّل نموده باعمال شاقّه‌شان واداشت تا سنگ از كوه كنده مرمر و گچ و آهك و ساروج سازند و هم آنانرا بساختن ابنيهء رفيعه و قصور عظيمه و حمّامها و آسيابهاى آبى و بادى و پلهاى چوبى و سنگى و استخراج معادن طلا و نقره و مس و سرب واداشت . بعدا خلق را بگرفتن مشك و عنبر و ساير عطريّات و استعمال و استفادهء از آنها همچنين استفاده از گياههاى طبّى و ساير ادويه و نباتات معطّر و طرز بدست آوردن و ساختن معاجينى از آنها با مخلوط كردن و استعمال هريك طبق اصول طبّى فرمان داد سپس بساختن زورقها و سفاين و كشتيهاى بزرگ و ادوات مربوطه بدان و استعمال هريك امر اكيد صادر كرده غوّاصان را بغوص مرواريد گماشت .\r\n\r\n","description":"","footnote":"","page_name":" 6 ","page_number":26},
  {"content":"\r\n\r\nو آنگاه بساختن ارّابه‌اى از عاج و چوب چيت اشارت كرد كه فرشى از ديبا در آن بگسترانند همين كه كار انجام يافت شياطين را فرمان داد كه آن را بدوش خود گرفته بين زمين و آسمان برند و بدين‌ترتيب از دماوند « 1 » تا بابل يكروزه مسافرت كرد و اين امر در روز ارمزد از ماه فروردين يعنى نخستين روز بهار كه ابتداى سال و تجديدكنندهء آنست وقوع يافت كه زمين پس از فتور حيات تازه گيرد و مردم آن را نوروز و عيد فيروز خوانده بقاى شوكت و دولت شاه را از خداوند مسئلت نمودند و آن را عيد اصلى خود قرار دادند و از اينكه سلطانشان را بچنين مرتبه و قدرتى رسانيده خدايرا ستايش و شكر نعماى او را كه بيمن طالع ميمون اين پادشاه و در سايهء قدرتش از وسعت و رفاه و امنيّت و ثروت بهره‌مندند بجاى آوردند و به خوردن و آشاميدن و نواختن آلات طرب و پرداختن بلهو و لعب مراسم عيد را انجام دادند . جم نيز سيصد و سى سال در نهايت عزّت و سعادت بسلطنت برقرار و بزندگانى شيرين و مطبوعى كه در عين‌حال عنان عالم را در دست داشت و ادارهء ملك و فرمانروائى بر جنّ و انس را دارا بود ادامه داد . رعايايش بيمن بارندگيهاى بموقع و وفور فواكه و محصولات و ارزانى معيشت و راههاى امن و اغنام پروار نهايت آسايش را دارا ضمنا نه از سرماى سخت و گرماى سوزان در زحمت بودند و نه از بروز امراض مسريه و ساير ابتلائات و قحط و غلا و بدبختى و جلاى وطن و غوغا و جنگ و خشكسالى و زمين‌لرزه و صاعقه و بدبختيها و حوادث ديگر .\r\nچنان كه در كتاب آئين مسطور است در زمان جم خلائق برحسب سن بطبقات تقسيم و مسن‌ترين اشخاص مقدّم بر ديگران بودند . در زمان ضحاك اين تقسيم برحسب ثروت و مكنت صورت گرفت و در عهد فريدون برحسب خدمت و لياقت و در زمان منوچهر از روى اصل و نسب و قدمت و در زمان كيكاوس برحسب عقل و حكمت و در زمان كيخسرو از باب جرأت و شجاعت و در زمان لهراسب از حيث ايمان و عفّت و در زمان سلاطين مؤخّر برحسب اعمال پسنديده و بالاخره در زمان انوشيروان مجموع خصال مذكوره باستثناى ثروت و مكنت كه در نظر او مايهء تحقير بود رعايت ميشد .\r\n\r\n\r\n","description":"","footnote":"\r\n( 1 ) دنباوند .\r\n","page_name":" 7 ","page_number":27},
  {"content":"\r\n\r\nو نيز گفته‌اند كه جم با اتباع خود مانند پدر مهربانى رفتار ميكرد و ضحاك مانند زنى نسبت برقيب خود و فريدون چون برادر نسبت ببرادر و افراسياب چون دشمن بدشمن و گشتاسب « 1 » چون معلّمى نسبت به اطفال .\r\n\r\nآخرين حوادث سلطنت جم\r\nچون مال و ثروت جم بحدّ وفور و قدرت و عظمتش باوج كمال رسيد و عمر و سلطنتش مداومت يافت دلسخت و خودخواه و خودپسند شد و از فرط غرور و خودستائى و عجب و تكبّر خود را خداى جهان ناميد و از اطاعت خالق سرباز زده دعوى الوهيّت كرد چيزى نگذشت كه ديگش از جوش و توسنش از خروش افتاده قدرتش مضمحل و نفوذش متزلزل گشت و فرّ ايزدى روى از او برتافت و حوادث ناگوارى در كشورش پديد آمد چنان كه خلق بر او دشمن شدند و بر او شوريده بانواع مصائب گرفتارش كردند . ضحاك حميرى كه به فارسى بيوراسبش گويند از ملك يمن قصد او كرد و با لشگرى بىعدّ و قدرتى بيحدّ بر او تاخته مانند عقابى كه بخر گوشى حمله كند او را بيچاره ساخت . جم به صورت ناشناس فرار اختيار نمود و ضحاك كشور و اموال و زنان و اغنام و سواره‌نظام و پياده‌نظام و آنچه جم مالك بود متصرّف گرديد و بتعقيب او پرداخته مقرر داشت در كمال مراقبت راه را از هرطرف بر او مسدود كنند تا اينكه جم در ساحلى با وضعى رقت‌بار و حالى نزار چون موشى كه بچنگ گربه اسير شود بدست او افتاد و ضحاك او را با ارّه به دو نيم كرد و بقولى او را بجانوران درنده داد كه با چنگ و دندان ريزريزش كنند و خود بمركز قدرت و سرير سلطنت معاودت نمود جم پانصد و بيست سال « 2 » سلطنت كرد ولى مدّت كمتر و طولانىترى هم براى سلطنت او ذكر كرده‌اند كه خداوند بحقيقت آن واقف است و بس .\r\n\r\nسلطنت بيور اسب\r\nاين پادشاه را ايرانيان بيوراسب و اعراب ضحاك نامند كه بگفتهء بعضى مشتق\r\n\r\n\r\n","description":"","footnote":"\r\n( 1 ) بشناسف .\r\n( 2 ) در صفحهء 7 سيصد و سى سال ذكر شده .\r\n","page_name":" 8 ","page_number":28},
  {"content":"\r\n\r\nاز ازدهاك ( اژدها ) است . اهالى يمن او را از نژاد خويش دانند و ابو نواس در قصيدهء خود بدين مضمون بوجود او باليده :\r\n و كان منّا الضّحاك يعبده * الخابل و الجنّ فى مساربها « 1 » \r\nو مقصود شاعر از خابل همان شيطان بوده است . اين پادشاه را اعراب ضحاك بن علوان و ايرانيان بيوراسب بن اندر ماسب از اولاد سيامك بن كيومرث دانسته‌اند و بدين مناسبت او را بيوراسب گفته‌اند كه بيور در زبان پهلوى تعداد بيش از صد هزار « 2 » را گفته‌اند و چون ضحاك بيش از يكصدهزار اسب مزيّن بزين و يراق و ساير وسائل مربوطه داشته او را بيوراسب يعنى صاحب صدهزار اسب خوانده‌اند .\r\nپدرش پادشاه يمن بوده و شيطان ضحاك را بكشتن پدر اغوا و او را تحريص كرد كه چنانچه او را هلاك سازى به تو قول مىدهم كه جمشيد مقهور تو گردد و تو بر هفت اقليم مسلّط شوى . ضحاك كه خائنانه بكشتن پدر موفّق گرديد بما يملك او دست يافته خود را قادر بتهيّهء وسائل لازمه براى جنگ با جمشيد و بردن تاج و تخت او ديد . چندى اين خيال در سر ميپخت و آهنگ اجراى آن داشت . روزى شيطان به صورت بشر بر او ظاهر گشته گفت : من طبّاخ قابلى هستم كه در صنعت تهيّهء غذاهاى لايق خوان پادشاهى كه خود تصديق كنى مهارت تام و تمام دارم . باستخدام من حاضرى يا نه ؟\r\nضحاك امتحانا او را بتهيّهء غذائى امر داد تا هنرش بيازمايد چون غذا فوق العاده گوارا و مطبوع بود او را مأمور مطبخ خود نمود . در اين زمان كسى گوشت نميخورد ابليس كه ميخواست ضحاك براى بيرحمى و خونريزى و اطاعت از اوامر او باستعمال آن معتاد شود بدوا از گوشت پرندگان و برّه شروع و متدرّجا بميش و گاو پرداخته غذاهائى بسيار مطبوع از آنها ساخت چنان كه ضحاك از لذيذى اغذيهء مزبوره به خوردن گوشت راغب و به خوردن حيوانى معتاد گرديد و نتوانست از آن صرفنظر كند بالنتيجه اكول و حريض شد . المعدة شيطان رجيم « 3 » ضحاك ابليس را از لياقت در كار خود\r\n\r\n\r\n","description":"","footnote":"\r\n( 1 ) يكى از ما ضحاك بود كه شيطان و اجنّه در چمن‌زارها او را عبادت ميكردند .\r\n( 2 ) بيور بمعنى ده‌هزار است .\r\n( 3 ) شكم شيطان مردودى است .\r\n","page_name":" 9 ","page_number":29},
  {"content":"\r\n\r\nتمجيد كرد و از فرط رضايت از حسن خدمت او ويرا گفت : هرچه مايلى از من بخواه ابليس جواب داد : ميخواهم اجازهء بوسيدن كتفين خود را به من عطا فرمائى . ضحاك خود را مهيّاى انجام اين عمل كرد . ابليس به دو نزديك شده كتفين او را بوسه داد و از خباثت نفس جادوئى خود بر آن دميد و دو مار سياه از آن خارج گرديد كه هرچه قطع ميكردند به صورت اول بر آن ظاهر ميگشت و بروايت ديگر دو سلعه به شكل مار بكتفين او ظاهر شد كه از حركت و اضطراب ضحاك را متألم ساخته بفرياد و فغان ميانداخت به نحوى كه در بستر افتاده به خود ميپيچيد و ضجّه ميكرد و خواب و آرام نداشت .\r\nشيطان كه اين معامله را با او كرده بود راه خود پيش گرفت و برفت و آنگاه به صورت ديگر خود را به او معرفى كرده گفت : من طبيبى هستم كه به درد و درمان درد تو واقفم و جز من كسى بعلاج آن قادر نيست . ضحاك او را گفت : اگر درد مرا تسكين دهى ترا ببالاترين مقامات رسانيده از مراحم خود سرشارت خواهم ساخت .\r\nشيطان گفت : اين دو مار مادام الحيات با تو خواهند بود ولى به خوردن مغز سر انسان آرام خواهند گرفت و نتيجة درد تخفيف يافته ترا راحت خواهند گذاشت . ضحاك امر كرد دو جوان را كشته مغزشان را بمارها دادند و آرام گرفتند . رنج ضحاك تسكين يافت و بخواب عميقى فرو رفت كه تا فرداى آن روز بيدار نشد ولى مارها باز به حركت آمده غذا طلبيدند . مجدّدا امر بقتل دو نفر صادر نموده مغزشان را به مصرف روز قبل رسانيد تا مارها ساكت شدند . اين امر همه روزه صادر ميشد و خلق را از اين دو مار بوحشت انداخت بنا بقول طبرى غالب نويسندگان چيزى را كه بر دوشهاى ضحاك بوده دو برآمدگى به شكل سر مارهاى بزرگ نوشته‌اند كه بعلّت حركت موجب درد شديد ميشده و تسكين آن جز بماليدن مغز انسان بر آن ميسّر نبوده معمولا آن دو را زير لباس مخفى ميداشته و براى خوف مردم چنين وانمود ميكرده كه آن دو مار است . بقول طبرى مورّخين در اينكه ضحاك مالك هفت اقليم و ساحر و جادوگر و فاجر بوده متّحدند و نيز از قول ابن الكلبى روايت مىكند كه ضحاك نخستين كسى است كه مجازات قطع عضو و بدار آويختن را اجرا كرده است همچنين\r\n\r\n","description":"","footnote":"","page_name":" 10 ","page_number":30},
  {"content":"\r\n\r\nوضع ماليات ده يك و ضرب سكّهء طلا و نقره را به دو نسبت داده‌اند و گويند اول كسى است كه خود خوانده و برايش خوانده‌اند و از قول ديگرى نقل مىكند كه دوستى شيطان با او بدين منظور بوده كه گمراه و ساحر و فاسق و بت‌پرستش كرده خونخوارى و خودمختارى بر جان خلق را به دو بياموزد . ضحاك كوركورانه از نصايح و دستورات و مواعظ او پيروى ميكرد و همه روزه دو نفر را مقتول و مغزشان را صرف مارهاى كتفين خود مينمود اين عمل و ساير رسوم دهشت‌انگيز و منفور او خلق را بوحشت و اضطراب عجيبى افكند .\r\nچنان كه قبلا نيز بدان اشاره شد همين كه ضحاك قصد جم كرد و بر او فائق آمد و مالك خود و اموالش گرديده ويرا كشت و خود بجاى او استقرار يافت بازار جادوگرى و فساد را رواج و اشرار را بسط يد داده خلق را بتبه‌كارى سوق داد .\r\nكسانى كه قبلا بخير و صلاح زيسته در سايهء عدل چهار سلطان قبل از امنيّت و حريّت كامل برخوردار بودند خود را در نتيجهء رفتار اين پادشاه چنان گرفتار و پريشان ديدند كه گوئى از بهشت موعود بجهنّم درافتاده ناز و نعمتشان برنح و ذلّت مبدّل شده بود و نه تنها فكر اصلاح و آبادى در سر نداشت بلكه از تخريب و فساد هم لذّت ميبرد .\r\nبنا بقول طبرى ، ضحاك كلماتى از زبان آدم را گرفته در كار جادوگرى آنها را به كار ميبرد بدين معنى كه اگر چيزى از ممالك خود ميخواست يا هوس كنيز و غلام يا اسبى ميكرد آن كلمات را در لولهء طلائى كه داشت دميده دردم آنچه ميخواست در حضورش مهيّا ميشد و دميدن جهودان در بوق بدين سابقه مسبوق است .\r\n\r\nدر بيان تبديل يكى از دو مغز سر بدست طباخان\r\nگويند ضحاك را دو طبّاخ بنام ارماييل و كرماييل بوده كه پس از شيطان مأمور مطبخ او بودند و نسبت بجوانانيكه به منظور درآوردن مغزشان ميكشتند لطفشان بسيار بوده روزى باهم موافقت كردند كه يك تن از اين دو را رها كرده ميشى بجاى او مقتول و مغز سر او را با مغز جوان مقتول مخلوط سازند و در صورت موفّقيّت همه روزه اين شيوه را معمول دارند . همين كه نقشه اجرا و مغز مخلوط را بمارها دادند\r\n\r\n","description":"","footnote":"","page_name":" 11 ","page_number":31},
  {"content":"\r\n\r\nبه عادت مستمر هردو آرميدند . طبّاخان نيز يوميّه يك تن از آن دو را زنده نگاهداشته از گوشت همان ميش به دو ميدادند و محض رضاى خداوند بحفظ جانش ميپرداختند .\r\nچون تعدادشان بده نفر رسيد عده‌اى بز به آنان داده سفارش كردند كه از شهرها و نقاط مسكونى دورى جسته در صحارى و قلل جبال روزى خود را با اين گلّهء بز فراهم آورند آنان نيز دستور طبّاخان را معمول و چون گروهشان بجمع كثيرى بالغ گرديد بنقاط دوردست رفته در بيابانها و درّه‌ها مأوى گزيدند و متدرّجا رو بازدياد نهادند اغنامشان نيز بيش از پيش گرديد و اسلاف نژاد كرد را در نقاط مختلفه تشكيل دادند . و عمل طبّاخان آب خيرى بود كه به آتش شرّ ريخته شد و بدبختى عظيمى را تخفيف داد .\r\nو بعض الشّرّ أهون من بعض « 1 » و چنان كه طبرى از يكى از منابع موثّقه نقل مىكند ضحاك فقط يك مرتبه بر خلاف عادت شكايتى را شنيده و برفع ظلم امر صادر نموده بدين معنى كه چون ظلمش از حد گذشت و جورش رو بشدّت نهاد جمّ غفيرى از مردم كه اصفهانىاى كابى نام در آن بود به دو متوسّل شدند همين كه متظلّمين را بار داد كابى گفت اى ملك ترا بچه عنوان سلام گوئيم سلطان هفت اقليمت خوانيم يا پادشاه اين اقليم يعنى بابل ضحاك گفت سلطان هفت اقليم زيرا پادشاه روى زمينم كابى گفت تو كه بر تمام زمين سلطنت دارى چرا ظلمت بمردم اين اقليم اختصاص يافته و نسبت بعموم بيعدالتى روا ندارى و بسيارى از عمليّات شرم‌آور او را بعنوان ملامت شرح داد . گفتار مرد در او مؤثّر افتاد و امر بتخفيف و تساوى تحميلات بر رعاياى خود كرد ولى طولى نكشيد كه عادت ديرينه را پيشه ساخته ظلم و جور را باعلى درجه رسانيد .\r\n\r\nدر بيان رؤياى هولناك ضحاك\r\nشبى ضحاك بين دو همسر خود كه دختران جمشيد بودند « 2 » بر تخت طلائى خفته\r\n\r\n\r\n","description":"","footnote":"\r\n( 1 ) بعضى از ناملايمات سبكتر از بعض ديگرند .\r\n( 2 ) از شاهنامه :\r\n دو پاكيزه از خانهء جمّشيد * برون آوريدند از آن چوبيد\r\nكه جمشيد را هردو دختر بدند * سر بانوان را چو افسر بدند\r\nز پوشيده رويان يكى شهر ناز * دگر ماهروئى بنام ارنواز\r\nبايوان ضحاك بردندشان * بدان اژدهانش سپردندشان \r\n","page_name":" 12 ","page_number":32},
  {"content":"\r\n\r\nبود در خواب ديد سه تن بقصر او داخل شدند و يكى از آنان با گرز گاو سرى او را مضروب ساخته بر زمين افكند و كارد از ميان بركشيد و بدنش را دريد و او را دو تا كرده محكم بست و بقلّهء دماوندش برده در چاهى محبوس كرد . ضحاك با وحشت زياد از خواب پريده چنان فريادى برآورد كه تمام ساكنين قصر از خواب پريدند . همسرانش به دو گفتند اى پادشاه روى زمين چه شد ؟ و چه بر تو رسيد كه در ميان قصر خود و گماشتگان درگاه و خدمهء دربار با توانائىاى كه در خود تست چنين متوحّشى ؟ گفت نپرسيد كه اگر آنچه در خواب ديده‌ام براى شما حكايت كنم بيش از من وحشت بر شما مستولى شود باصرار و زارى و تمنّى او را گفتند پادشاها خواب خود را بگو شايد بتوانيم دفع شر كرده ضرر آن را بر طرف سازيم ضحاك آنچه در خواب ديده بود بگفت زنان بكلمات شيرينش دلدارى داده گفتند غم مدار كه آنچه غالبا مايهء ترس است بوقوع نپيوندد ولى تو بايد معبّرين و منجّمين را مجتمع ساخته تعبير اين خواب و عاقبت كار خود را از آنان سؤال و در خصوص آنچه ممكن است مفيد يا مضر به حال تو باشد با آنان مشاوره كنى و با احتياط كامل خود را محافظت نمائى و هشيار باشى تا طالع سعدت پديد آيد ضحاك قول آنانرا پسنديده كار بست و بامدادان كسانى را كه زنان گفته بودند خبر كرد و موضوع را بدانان گفته تعبير خواب خود را استفسار و پرسيد چه بر سر او خواهد آمد و چه آتيه‌اى در انتظار اوست معبّرين و منجّمين كه سه روز براى تفكّر و تعمّق و مشورت تحصيل اجازه كرده بودند چهارمين روز احضار شدند و جواب از آنان خواست چون ديد براى فرار از اظهار حقيقت برآنند كه بتجامل و تمجمج و اطناب و ابهام پردازند بخشم و غضب درآمده امر داد كه اگر صريحا سخن نگفته حقيقت را مكتوم دارند سرشان را از تن جدا سازند يكى از آنان پيش آمده گفت : پادشاها هزار سال است سلطنت ميكنى و از تمام پيشينيان در بزرگى و قدرت و سعادت گذرانده‌اى بشر نيز الى الابد پايدار نماند هر مولودى را مرگ و هر ملكى را زوال است رؤيا و طالع تو نيز دال بر وقايعى است كه من ياراى گفتن آن را ندارم همين كه ضحاك امر به گفتن داد گفت تو بدست جوانى از خاندان سلاطين كه هنوز متولّد نشده هلاك خواهى شد و ملكت بدست او خواهد افتاد و جهانرا همچنانكه تو از ظلم آكنده‌اى از عدل سرشار\r\n\r\n","description":"","footnote":"","page_name":" 13 ","page_number":33},
  {"content":"\r\n\r\nخواهد نمود ضحاك امر داد كه زبان اين مرد را از قفا بركنند و بر آن شد كه ذهن خود را مشغول اظهارات او ننمايد و سعى داشت وحشت و اضطرابى را كه بر وجودش مستولى و چيزى نمانده بود هلاكش سازد مخفى دارد ضمنا بيش از پيش جبّار و متكبّر شد و بدتر از گذشته بجان خلق افتاد همچنين جاسوسان و مستحفظين برگماشت كه از ولادت اطفال خاندان سلاطين مستحضرش سازند تا از پستان مادر كشيده مانند برّه‌اى كه وقتش سر رسيده باشد هلاك سازد .\r\nقضا را بانوى يك از اعقاب طهمورث بنام آبتين حامله شد و حمل خود را مخفى داشت تا پسرى « 1 » ببار آورد و پدر نامش افريدون گذاشت و بچمن‌زار دوردستى كه\r\n\r\n\r\n","description":"","footnote":"\r\n( 1 ) از شاهنامه :\r\n برآمد برين روزگارى دراز * كه شد اژدهافش بتنگى فراز\r\nخجسته فريدون ز مادر بزاد * جهانرا يكى ديگر آمد نهاد\r\nفريدون كه بودش پدر آبتين * شده تنك بر آبتين بر زمين\r\nگرفتند و بردند خسته چو يوز * بر او بر سر آورد ضحّاك روز\r\nخردمند مام فريدون چو ديد * كه بر جفت او بر چنان بد رسيد\r\nزنى بود آرايش روزگار * درختى كزو فر شاهى ببار\r\nفرانك بدش نام و فرخنده بود * به مهر فريدون دل آكنده بود\r\nدوان خسته‌دل گشته از روزگار * هميرفت گريان سوى مرغزار\r\nكجا نامور گاو پرمايه بود * كه بايسته بر تنش پيرايه بود\r\nبه پيش نگهبان آن مرغزار * خروشيد و باريد خون در كنار\r\nبه دو گفت كاين كودك شيرخوار * ز من روزگارى بزنهار دار\r\nسه سالش پدروار از آن گاو شير * همى داد هشيار زنهار گير\r\nنشد سير ضحاك زان جستجوى * شد از گاو گيتى پر از گفتگوى\r\nدوان مادر آمد سوى مرغزار * چنين گفت با مرد زنهار دار\r\nببرّم پى از خاك جادوستان * شوم با پسر سوى هندوستان\r\nشوم ناپديد از ميان گروه * مر اين را برم سوى البرز كوه\r\nيكى مرد دينى بر آن كوه بود * كه از كار گيتى بىاندوه بود\r\nفرانك به دو گفت كاى پاكدين * منم سوگوارى از ايران زمين\r\nبدان كاين گرانمايه فرزند من * همى بود خواهد سر انجمن\r\nترا بود بايد نگهبان اوى * پدروار لرزنده بر جان اوى\r\nخبر شد بضحاك بد روزگار * از آن گاو پرمايه وان مرغزار\r\nبيامد بر آن كينه چون پيل مست * مر آن گاو پرمايه را كرد پست\r\nچو بگذشت بر آفريدون دو هشت * ز البرز كوه اندر آمد بدشت\r\nبر مادر آمد پژوهيد و گفت * كه بگشاى بر من نهان از نهفت\r\nبگو مر مرا تا كه بودم پدر * كيم من به تخم از كدامين گهر \r\n","page_name":" 14 ","page_number":34},
  {"content":"\r\n\r\nدر درّهء پرتى واقع بود انتقالش داد تا از شرّ دشمن ايمن ماند ماده گاوى تازه‌زا نيز همراه برد كه بگاو پرمايه « 1 » معروف بود و زالى را مأمور حفاظت آنان نمود . گاوشير و زالش پرورش داد تا دورهء شيرخوارگى بپايان رسيد پس بكوه بلندى منتقلش كردند و وسائل حفاظتش را فراهم آورده گاو را نزد او بردند ضحاك همچنان در جستجوى افريدون بسر ميبرد و چون نسبت به او رواياتى شنيده بود پدرش را ملزم بتسليم او ساخت چون پدر اطاعت امر او نكرد ضحاك او را هلاك ساخته خانه‌اش را خراب كرد و گاوى كه طفل را شير داده بود بكشت افريدون كه ضحاك در تمام صحارى و شهرها در جستجوى او بود در محلّ امنى پرورش يافته چون ماه در پرتو حمايت الهى نشو و نما ميكرد .\r\n\r\nخاتمهء سلطنت ضحاك و شروع سلطنت فريدون\r\nچون ظلم ضحاك عرصه را بمردم تنگ و يأس را بر آنان مستولى نمود و از فقدان فرزندان خود كه در كمال بيرحمى براى مارها كشته ميشدند بستوه آمده منتظر بودند كه بلائى بر او نازل شده شرّش خاتمه پذيرد لذا به خدا ملتجى شدند و انتظار داشتند كه بنا باخبار و سنن قديمه فريدون خروج كرده موجب آزادى آنان شود .\r\nآهنگرى كاوه نام كه يك پسرش براى مارها كشته شده بود و حال بسراغ فرزند ديگرش آمده بودند كه با او همان معامله را تكرار كنند جامه بر تن دريد و خاك بر سر ريخته مردم را باستعانت طلبيد و چرم پاره‌ايرا كه هنگام كوفتن آهن تفته بر جلو خود ميبست بر سر چوب كرده خلق را آواز داد كه هركس طالب مرگ اين پادشاه كافر فاجر و خواهان سلطنت فريدون كامل عادل است مرا تبعيّت كرده به من ملحق شود . جمع كثيرى او را متابعت كردند و سلاح برگرفته پرچمها برافراشتند .\r\nضعيف و قوى روبراه كرده هر قدم جمعى بدانان منضم ميشد رؤسا و بزرگان نيز به آنان پيوسته همهمهء عجيب و غوغاى عظيمى برپا شد ضحاك خواست بر اسبى سوار شده بر طاغيان تازد و دفع شرّ كند ولى جبن بر او غالب آمده منصرف شد و رؤساى قشونش\r\n\r\n\r\n","description":"","footnote":"\r\n( 1 ) برمايون .\r\n","page_name":" 15 ","page_number":35},
  {"content":"\r\n\r\nاو را ترك گفتند امر كرد تا پسر كاوه را كه قارن نام داشت به او رد كنند ولى او هم به پدر ملحق شد و مردم رو بعزلتگاه افريدون نموده او را بيرون كشيدند و ماه تمام را در قالب آدمى يا ملكى را در صورت سلطانى ديدند حضّار به سجده درآمده او را ثنا گفتند و قسم ياد كردند كه او را تا غلبهء بر ضحاك و انتقام كامل و نشانيدن او بر تخت كمك كنند افريدون مساعدت خود را اعلام داشته گفت : همين دلخواه منست . پس حمد خدايرا بجاى آورده وسائل كار را فراهم ساخت و آهنگران را احضار و دستور ساختن گرزى داد كه طبق اخبار و سنن صورت آن معيّن و بگرز گاوسر معروف بود .\r\nكاوه پرچم خود را پيشاپيش افريدون و هواخواهانش برافراشته رو بقصر ضحاك آوردند نخست مستحفظين و مأمورين قصر را هلاك ساخته بجايگاه ضحاك حمله بردند و بر او فائق آمدند افريدون بهمراهى كاوه و قارن به دو نزديك شده گرزى را كه شرحش گذشت بر او كوفت و بخواست خداوند خوابش بدين صورت بحقيقت پيوست افريدون پوست بدنش را سوراخ و بدان مهارش كرده بقلّهء دماوند برد و در چاهى محبوسش كرد . بعضى از روايات حاكيست كه فريدون او را ميكشد و ضحاك او را ميگويد : تو بخاطر جدّت جم مرا ميكشى ؟ فريدون ميگويد اينكه براى تو افتخار بزرگى است ولى من ترا بخاطر يك دندهء گاو پرمايه ميكشم . در ميان كسانى كه نام فريدون و ضحاك را در اشعار خود برده‌اند ابو تمام در قصيده‌اى چنين گفته :\r\n ما نال ما قد نال فرعون و لا * هامان في الدّنيا و لا قارون\r\nبل كان كالضّحّاك في سطواته * بالعالمين و أنت أفريدون « 1 » \r\nو طبق افسانه‌هاى مغان و هزليّات بيمعنى آنان ضحاك هنوز در قلّهء دماوند زنده و مانند شيطان در انتظار عرصهء محشر است .\r\n\r\nسلطنت فريدون\r\nروزيكه فريدون ضحاك را مغلوب و مغلولا محبوس ساخت روز مهر از ماه\r\n\r\n\r\n","description":"","footnote":"\r\n( 1 ) او در عالم به جائى رسيد كه فرعون و هامان و قارون نتوانستند برسند او با تمام قهرش بر عليه موجودات قابل مقايسه نيست مگر با ضحاك و تو مانند فريدونى .\r\n","page_name":" 16 ","page_number":36},
  {"content":"\r\n\r\nمهر بود كه مردم آن را عيد گرفته مهرگان ناميدند و آن را گرامى داشتند كه زندگانىاى را كه از ظلم ضحاك از دست داده بودند در آن روز بعدل فريدون بدست آورده‌اند .\r\nفريدون بتخت سلطنت نشسته تاج بر سر نهاد و سلاطين جزء ايالات دور و نزديك بر او گرد آمدند . سيمائى رخشنده و بياناتى گيرنده داشت فرّ ايزدى از وجناتش ساتع و نسيم فتح و ظفر از ملكاتش رائح بود پس بار عام داد و خلق را مخاطب ساخته چنين گفت :\r\nسپاس مر خداوندى را سزاست كه ملك و ملت را از شرّ ضحاك رهائى بخشيد و او را بكيفر اعمالش رسانيد و زمين را از لوث قبائح او زدوده آثار جور و سحرش را نابود ساخت و كسى را بر شما حكومت داد كه پشت و پناه و خيرخواه شما بوده در پرتو حمايتش از جميع مصائب مصون و محروس خواهيد بود . زمين از شوق بلرزه درآمد و شكر و ثنا در فضا منعكس گرديد مردم باوطان خود مراجعت كرده در كمال شعف باجراى مراسم اين عيد سعيد پرداختند و آرزو ميكردند كه جان خود را فداى فريدون سازند .\r\n\r\nآئين آغاز سلطنت فريدون و رسميت درفش كاويانى\r\nفريدون امر بارائهء خزائن داد . بقدرى جواهرات نفيسه و اشياء عتيقه از قبيل گهرهاى گرانبها و نسوج زربفت و تاجها و كمرهاى ياقوت نشان و مرواريدهاى بدرشتى تخم پرندگان و مسكوكات طلا و نقرهء بيحدّ و تزئينات سلطنتى بيعدّ برون ريخت كه هرگز چشمى نديده و گوشى نشنيده بود پس امر داد همه را در صندوقها نهادند و نيز آنچه در مخازن فرش و اسلحه و ساير اشياء وجود داشت بدين صورت درآورده تحويل خزينه‌داران داد و آنگاه جامهء افتخار بر كاوه و قارن پسرش پوشانيده هردو را از مقام و دولت و عطايا بپاس رفتار ستوده و خدمتى كه به او كرده بودند سرشار ساخت سپس چرمى كه كاوه بر سر چوب كرده مردم را بر عليه ضحاك شورانيده بود طلب كرده مقرّر داشت آن را طلادوزى و جواهر نشان كنند كه در جنگها و فتح قلاع ميمون و رايت ظفر نمون باشد و آن را درفش كاويانى نام داد . درفش در زبان پهلوى بمعنى پرچم است در زمان سلطنت فريدون و جانشينانش درفش نسبت بسلاطين نشان فتح و ظفر و نسبت بسپاهيان رايتى فرخنده آيت بود سلاطين در فزودن قيمت آن\r\n\r\n","description":"","footnote":"","page_name":" 17 ","page_number":37},
  {"content":"\r\n\r\nاز حيث آويختن زيباترين جواهرات خود بدان و مجلّل كردن آن بر يكدگر سبقت ميگرفتند چنان كه در طول زمان تحفه‌اى بىبديل و شاهكارى بيعديل شد و يك از عجايب روزگار بشمار آمد و در جنگها پيشاپيش قشونش ميبردند و جز بفرمانده كل سپاه كه سردارانش بر او گرد آمدندى آن را نمىسپردند و چون جنگ بخير و صلاح خاتمه ميپذيرفت آن را بخزانه‌دار مأمور حفاظت آن مسترد ميداشتند كه اين رسم تا خاتمهء كار يزدجرد بن شهريار آخرين پادشاه ايران ادامه داشت همين كه سردارانش در جنگ قادسيه هزيمت گرفتند درفش بدست مردى از قبيلهء نخع افتاد و سعد بن - ابى وقاص « 1 » آن را بخزائن و جواهرات يزد گرد كه خداوند بمسلمين عطيه فرموده بود افزوده و همه را با تاجها و كمرها و گردن‌بندهاى جواهر نشان و ساير نفائس نزد امير المؤمنين عمر بن الخطاب رضى اللّه عنه برد و او امر داد تا از دسته جدا ساخته قطعه قطعه كنند و بين مسلمين تقسيم نمايند و بحتري در قصيدهء معروف خود درفش كاويانى را به خوبى توصيف كرده :\r\n و المنايا مواثل و أنوشر * و ان يزجى الصفوف تحت الدّرفس « 2 » \r\n\r\nحكم و امثال منتسب بفريدون\r\nايّام صفحات زندگانى شماست اعمال پسنديدهء خود را بدان پايدار كنيد .\r\nكسى كه در طلب مقامى فوق استحقاق خويشست به سختى بر زمين خواهد خورد .\r\nمردم آزار از خلق واهمه دارد . كسى كه ممزّ معيشتش معيّن نباشد متّهم بدزديست .\r\nاز كسى كه مأوى و مسكنش معيّن نباشد اجتناب اولى است . كسى كه در طلب چيزى\r\n\r\n\r\n","description":"","footnote":"\r\n( 1 )\r\n چه خوش گفت داناى طوس اين سخن * كه رحمت بر آن رادمرد كهن :\r\n« از اين مار خوار اهرمن چهر چند * نه گنج و نه تخت و نه نام بلند\r\nاز اين زاغ‌ساران بىآب و رنگ * نه هوش و نه دانش نه نام و نه ننگ\r\nنه فرّ و نه نام و نه تخت و نژاد * همى داد خواهند ايران بباد\r\nبدين تخت شاهى نهاده است روى * شكم گرسنه مرد ديهيم جوى\r\nز شير شتر خوردن و سوسمار * عرب را به جائى رسيده است كار\r\nكه ملك عجمشان بود آرزو * تفو باد بر چرخ گردان تفو ! » \r\n( 2 ) و همچنان آجال برپا مىايستاد و انوشيروان سپاهيان را زير درفش ميراند .\r\n","page_name":" 18 ","page_number":38},
  {"content":"\r\n\r\nباشد كه بداند به آن نخواهد رسيد احمق است . كسى كه خود را نميشناسد ديگرانرا نخواهد شناخت . كسى كه مقام و موقع هر امريرا نداند احمق است . پرگو اسرار خود را بخلق ميفهماند . كسى كه رنج برد مستفيد شد . مرد شرافتمند معتمد است و خائن به كسى اعتماد ندارد . عاقل در همه‌جا عزيز است . ساحرى شيطانى است . وجاهت و حسن صورت سعادت و بركت است و بدى و بدروئى مايهء بدبختى و بيچارگى است .\r\nخدمه بر پنج نوعند : نانوا و آشپز و شربت‌دار و فرّاش و خدمتكار و پنج نوع مأمور :\r\nدربان و خزينه‌دار و پيشكار و ميراخور و محافظ و پنج قسم شريك : كشت‌كار ملك و شريك الملك و هم‌محلّه و هم‌دين و شريك المال و پنج نوع دوست : والدين و معلّم و معلّم فقه و واعظ و پنج نوع دشمن : آدم دنى و حسود و زرخريد و زن و جانشين حاكمى در مقرّ حكومت او .\r\n\r\nذكر پسران فريدون و حوادث سلطنت آنان\r\nفريدون سه پسر داشت : سلم و تور « 1 » و ايرج كه شيرآسا قوى و چون ماه نو رو بترقّى بودند . پدر در تعليم و تربيت و حسن اخلاق و آموختن آداب سلطنت به آنان سعى بليغ داشت . چون بسنّ رشد رسيدند هفت اقليم را بين آنان تقسيم كرد .\r\nاين پادشاه خبط بزرگان و خطاى فرزانگان را مرتكب و غلطكارى عادى پادشاهان را كه هواى نفس را بر عقل و منطق مقدّم داشته كوچكتر را بر بزرگتر ترجيح دهند معمول داشت و همين موجب عواقب مشئومه گرديد و ميوهء خطائيرا كه به ضرر خود مرتكب شده بود چيد بدين تفصيل كه ملك روم و نواحى غرب را به سلم و اقاليم شرقى را كه مشتمل بر ايالات ترك‌نشين و كشور چين و هندوستان باشد به تور و ايران را كه مركز زمين و كشورى معتدل محسوب و ممتازترين ممالك از قبيل خراسان و عراق و ايالات فارس و كرمان و اهواز و جرجان و طبرستان تا سرحد شام را در بر دارد به ايرج واگذار كرد سپس آنچه از افراد كارى و اسب و اسلحه و پول و لوازم حكومت و كوكبهء سلطنت بود همراه سلم و تور كرده امر داد بممالك خود حركت كنند .\r\n\r\n\r\n","description":"","footnote":"\r\n( 1 ) توز .\r\n","page_name":" 19 ","page_number":39},
  {"content":"\r\n\r\nسلم بجانب مغرب و تور بسوى مشرق رهسپار شدند . ايرج به تنهائى مورد لطف پدر واقع و مالك تاج و تخت گرديد . فريدون خزائن را به دو تفويض و قشون را تحت فرمان او قرار داده خود رسما پادشاه و قدرت سلطنت بدست ايرج افتاد . سلم و تور با اطّلاع بدين احوال سخت برآشفته چون مار به خود پيچيدند و زندگى بر آنان غير قابل تحمّل شد بغض و كينه در دلشان جا گرفته منقلب شدند و منباب رجحانى كه پدر براى او قائل شده مركز عالم و بهترين قسمت زمين و در واقع زردهء تخم و ممتازترين قسمت كشور را به او داده و با محروم ساختن آن دو ثروت و خزائن خود را در اختيار او نهاده و آنانرا باقصى نقاط عالم افكنده عداوت و بغض عجيبى در دل آنان ايجاد گرديد و سراپاى وجودشانرا حسد فرا گرفت چنان كه كار بنامه نگارى و پيغام كشيد و با استحضار از شكايات و دلتنگيهاى برادر دست اتّفاق بسوى هم دراز كرده مقرّر داشتند بكمك و معاضدت يكدگر بر ايرج بتازند بدين نظر هريك معجّلا مقرّ خود را ترك گفته با لشگر بيكران در آذربايجان تلاقى نمودند .\r\n\r\nكشته شدن ايرج بن افريدون\r\nسلم و تور بوسيلهء دو تن از خاصان خود پيغام سخت متّحد المضمونى به پدر مبنى بر ملامت او از واگذارى مركز عالم و تاج و تخت به ايرج و ترجيح او بر آنان كه مسن‌تر بوده و از جهت شرافت ذاتى و اكتسابى و امور حكمرانى كم از او نبوده‌اند فرستاده او را در دو امر كه يكى اعزام ايرج بايالات به منظور دور كردن او از مركز عالم و مركز مملكت و ديگرى حاضر شدن بجنگ و تسليم به نتيجهء آن‌كه بين برادران كداميك مالك مركز مملكت و تاج و تخت شوند مخيّر ساختند .\r\nرسولان حامل اين پيغام روى بدرگاه فريدون نمودند و چون بكرياس قصر رسيدند فريدون به منظور شنيدن مطالب آنان بار حضور داد چون فرستادگان مأموريّت خود را انجام و پيغام را رسانيدند ملك بخشم اندر شده روى از پسران درهم كشيد و بطعن و دقّ آنان پرداخته خصم و طاغيشان شمرد پس ايرج را احضار كرده چنين گفت :\r\nفرزند شيطان تخم نفاق را بين تو و برادرانت كاشته و آنانرا بمخالفت با حقوق حقّهء تو و\r\n\r\n","description":"","footnote":"","page_name":" 20 ","page_number":40},
  {"content":"\r\n\r\nجنگ با تو واداشته است و چون بر عليه من و ارادهء من ترجيح ترا بهانه كرده علىرغم من با تو اعلان جنگ كرده‌اند پيداست كه نصايح شيطان را كار بسته با خداوند خصومت آغاز كرده‌اند فعلا وظيفهء تو اينست كه خود را آمادهء پيكار ساخته در كمال سرعت و سختى بسركوبى و راندن آنان اقدام و حقّشانرا در كنارشان گذارى و قبل از اينكه ترا طعمهء خود سازند از آنان سدّ جوع كنى ايرج زمين ادب بوسيده گفت : مطلب همانست كه فرموديد و مطيع محضم ولى جنگ بين ماسه برادر بالملازمه انقلابى بين مردم ايجاد خواهد نمود و آسياها از سيل خون به كار خواهد افتاد و بدبختيها بظهور خواهد پيوست كه پيش‌بينى و اصلاح آنها غير مقدور است برادرانم بر من حقّ تقدّم دارند چنانچه رخصت دهيد حاضرم با تنى چند از خاصان و ملازمان نزد آنان رفته تجديد عهدى كنيم و استرضاى خاطر آنانرا فراهم آورده از مهربانيشان سرشار و ظنّشان را بر طرف كرده با واگذارى بعضى از ايالات خود آنانرا خرسند و وادار بانعقاد پيمان صلح و برقرارى اتّحاد كرده موافقت حاصل نمائيم چه گفته‌اند : شير از آنجهت قوى - است كه كارش را خودش اداره مىكند فريدون گفت : فرزند آنچه ميگوئى و ميكنى شايستهء عقل و فضل و عظمت روح و بلندى طبع تست . از كوزه همان برون تراود كه در اوست ولى ترسم از اينكه اين دو نااهل بدانديش در ازاى خوبى تو از بدجنسى و در مقابل مهربانى تو از خشونت و در برابر راستى تو از وحشيگرى دريغ نكنند . ايرج گفت : انّ اكثر ما يخاف لا يكون « 1 » ولى من اميدوارم كه به يارى خداوند و اقبال بلند شهريار اين آتش را خاموش و اين قائله را بر طرف سازم فريدون جواب داد فرزند هرچه مايلى بكن مشيّت الهى را نميتوان تغيير داد پس امر كرد كه هردو قاصد را بخلاع شاهانه مخلّع ساخته روانه كنند و نامه‌اى بدين مضمون به سلم و تور نوشت :\r\n« ايرج از شما ملاقاتى به عمل خواهد آورد كه منظور شما را تأمين خواهد نمود با او مانند ميهمانى رفتار كنيد . هنگام ورود و موقع عزيمت نيز احترامات لازمه را دربارهء او مرعى داريد و در بازگشت او بنزد من تعجيل كنيد زيرا مدّتيكه او دور از من است چنان باشد كه چيزى گم كرده‌ام و بازگشت او چنانست كه گم شده را يافته باشم . »\r\n\r\n\r\n","description":"","footnote":"\r\n( 1 ) از آنچه غالبا شخص واهمه دارد واقع نميشود .\r\n","page_name":" 21 ","page_number":41},
  {"content":"\r\n\r\nايرج با تنى چند از خواص حركت كرده بآذربايجان رسيد برادران در رأس قشونشان بملاقات وى آمده در برابر او از اسب به زير آمدند ايرج نيز باحترام آنان چنين كرد و دست يكديگر را فشرده از سلامت حال يكدگر استفسار نمودند و آنگاه بمراكب خود سوار و معا به منزل ايرج رفته پياده شدند پس از گفتگوها و خوردن و آشاميدن سلم و تور بخيام خود مراجعت نمودند فرداى آن روز ايرج سوار شد و به منظور اظهار عبوديّت نزد آنان رفته هدايا و نفائسى را كه براى هريك همراه آورده بود عرضه داشت و بعد بملاقاتهاى عديده و مذاكرات بسيار و استعلامات خانوادگى و رعايت احترامات لازمه گذشت معهذا نه تنها سلم و تور باحساسات پليدى كه دربارهء ايرج داشتند باقى بودند بلكه حسادت و كينهء آنان از مشاهدهء حسن منظر و اعتبار و اطوار پسنديده و صفات عاليهء او شديدتر و از ملاحظهء علاقهء مفرطى كه سران سپاهشان نسبت به او ابراز و از او طرفدارى مينمودند بيش از پيش گرديد بنابراين دربارهء وى مذاكراتى به عمل آورده موافقت كردند كه خائنانه او را مقتول سازند . يكروز كه برادران در چادر تور گرد آمده بودند و ملازمان مسلّح تور هم در مجلس حضور داشتند تور رو به ايرج كرده گفت : ما هرسه فرزند يك پدريم و جانشينى پدر حقّ برادر مهتر است تو از ما كهترى بچه مناسبت از ما كه ذيحق‌تريم پيش افتاده تخت و تاج را غصب كرده‌اى . ايرج به قصد پليد آنان پى برده گفته‌هاى پدر را بخاطر آورد و از اينكه بپاى خود بمقتل خود آمده است افسوس خورده برادران را گفت : شما مستحضريد كه پدرمان خود بتقسيم كشور خويش اقدام و من در اين باب نه چيزى گفته و نه اظهار ميلى كرده بودم فعلا هم براى اطاعت امر و واگذارى سلطنت خود روى بشما آورده‌ام .\r\nتور گفت : تو در اثر ترس و اضطرار چنين ميگوئى نه از روى اعتقاد و اختيار . پس كرسى زرّينى را كه در برابرش بود به ايرج كوفت . ايرج گفت : برادر از خدا بترس و در پى آزار من مباش ! فراموش مكن كه من برادر توام مهمان‌نوازى نه اينست پاس خدمت از من دريغ مدار من روى به تو آورده‌ام و هيچگونه مخالفتى با تو ندارم بگذار بكشور دوردستى روم كه ديگر از من سخنى به گوش كس نرسد ولى تور بدين كلمات اعتنا نكرده يكسر بجانب او رفت و بكمك سلم او را با شمشير بكشت پس امر\r\n\r\n","description":"","footnote":"","page_name":" 22 ","page_number":42},
  {"content":"\r\n\r\nداد سر او را از تن جدا ساخته نزد فريدون فرستند نامه‌اى هم بدين مضمون براى او ارسال داشتند : « اين سريست كه بما ترجيح و تاج را بدان اختصاص داده بودى بگير و براى خود نگاهدار . » و بعد هريك از دو برادر بمقرّ خود مراجعت نمودند .\r\nفريدون بديدن سر ايرج بحيرت دچار و دنيا در نظرش تيره و تار گرديد پس تاج را رها و از تخت به زير آمده جامه بر تن دريد اركان دولت و اعيان حضرت نيز چنان كردند ناله و شيون از طاق و رواق قصر فريدون بلند بود چهار هزار كنيزك آزاد و بنده گيسوان قطع و جامهء سياه بر تن كردند و بر اين مصيبت اليم و بدبختى عظيم گريه و زارى كرده بر سقوط اين قلّهء بلند و ماه درخشان سيل اشك جارى نمودند فريدون نيز اوقات خود را بناله و ضجّه و لعنت بر سلم و تور مصروف و هردو دست بر آسمان چنين تمنّى ميكرد : آلها داد مرا از آنان بستان و بعقوبت سختى گرفتارشان ساز انتقام خود را نيز از آنان بگير و از شمشير قهر خود محرومشان مكن و تا كسى از نسل ايرج داد مرا از آنان نستاند مرا مكش . از شدّت زارى بضعف بصر و ناتوانى دچار و آلام كهولت و شدائد رنج و مصيبت نيز مزيد بر آن شده بود .\r\nايرج بوستانى رشك باغ بهشت داشت فريدون امر داد تا ابنيهء آن را آتش زده اشجارش را قطع و آثارش را مضمحل نمودند و خود همه روزه بدانجاى رفته بر خاكستر آن ميغلطيد و محفظهء محتوى سر ايرج را در مقابل خود نهاده ميگشاد و بقدرى بر آن ناله و ندبه ميكرد كه ديگران بزارى او ميگريستند بعد از خود بى خود شده مدّتى در آن حال باقى ميماند .\r\n\r\nولادت منوچهر بن ايرج و توجه شديد او بكشيدن انتقام پدر\r\nهنگاميكه خبر مرگ ايرج منتشر گرديد زنش ماه آفريد حامله بود بعدا پسرى آورد كه بينهايت به فريدون شباهت داشت . طفل را كه حسب الامر بحضور بردند فريدون در او نگريسته چون به خود شبيهش ديد فرياد از شعف بركشيده گفت :\r\n\r\n","description":"","footnote":"","page_name":" 23 ","page_number":43},
  {"content":"\r\n\r\n« منوچهر » يعنى او شبيه من است « 1 » و بدين اسمش ناميد و همان محبّتى را كه به ايرج داشت نسبت به او پيدا كرد و همّش مدام مصروف حسن تربيت و پرورش او شد و خود را بوجود او تسليت ميداد و او را داروى درد خود دانسته اميد داشت كه روزى برشد رسيده جوانى سرافراز و مؤدّب و مهذّب شود و فرّ ايزدى بر او بدرخشد تا سيرت و آداب ملوك گيرد . فريدون او را وليعهد و جانشين خود قرار داده تاج و تخت به دو تفويض و صغير و كبير را به خدمت او واداشته خزائن خود را در اختيار او گذاشت .\r\nهمانطور كه فريدون ، منوچهر را براى جنگ با سلم و تور پرورانيده امر داده بود كه خود را براى كشيدن انتقام پدر مهيّا سازد او نيز معجّلا امر او را اطاعت و با عزمى راسخ اين سرنوشت غير قابل تغيير را اجرا نمود نخست قارن بن كاوه را در رأس قشون خود قرار داده امر داد مهمّات لازمه را در اختيار رؤساى افواج گذارند و خود بجمع‌آورى نفرات جهد وافى مصروف داشت همين كه اين اخبار به گوش سلم و تور رسيد در كمال وحشت و اضطراب قرار ملاقاتى چون دفعهء قبل در آذربايجان گذاشته هريك با قشون روى بميعاد آوردند لدى الورود بمذاكرات لازمه پرداخته مصمّم شدند رسولى به خدمت پدر اعزام و كتبا عذر تقصيرات گذشته را خواسته ضمنا ملاطفت رؤساى قشون و مشاورين او را بوسيله عطاياى ملوكانه جلب نمايند بنابراين دو تن مرد كافى سخندان بدين سمت مأمور و نامه‌ها و هدايا را به آنان سپردند و هردو\r\n\r\n\r\n","description":"","footnote":"\r\n( 1 ) از شاهنامه :\r\n برآمد بر اين نيز يك چندگاه * شبستان ايرج نگه كرد شاه\r\nيكى خوب چهره پرستنده ديد * كجا نام او بود ماه آفريد\r\nكه ايرج بر او مهر بسيار داشت * قضا را كنيزك از او بار داشت\r\nچو هنگامهء زادن آمد پديد * يكى دختر آمد ز ماه آفريد\r\nجهانى گرفتند پروردنش * برآمد بناز و بزرگى تنش\r\nچو بررست و آمدش هنگام شوى * چو پروين شدش روى و چون قير موى\r\nنيا نامزد كرد شويش پشنك * به دو داد و چندى برآمد درنك\r\nپشنگ آنكه پور برادرش بود * نژاد از گرانمايه گوهرش بود\r\nيكى پور زاد آن هنرمند ماه * چگونه سزاوار تخت و كلاه\r\nجهانبخش را لب پر از خنده گشت * تو گفتى مگر ايرجش زنده گشت\r\nمى روشن آورد و پرمايه جام * مر او را نهادش منوچهر نام\r\nچنان پروريدش كه باد و هوا * برو برگذشتن نديدى روا \r\n","page_name":" 24 ","page_number":44},
  {"content":"\r\n\r\nروى بدرگاه فريدون آورده بمجرّد ورود بقصر پادشاه بار حضور يافتند فريدون خود بر تخت طلا جلوس كرده بود و منوچهر تاج سلطنت بر سر نهاده در دست راستش قرار داشت . رؤساى قشون و ساير خدم و حشم نيز با كمرهاى جواهر نشان و توده‌هاى طلا ( ؟ ) در دست در برابر آنان قطار ايستاده بودند رسولان معا نزديك تخت ملك شده شرط ادب بجاى آوردند بعد نامه‌ها را تقديم و شرحى مبنى بر اعتذار از ما وقع و ندامت و افسوس هردو برادر از آنچه بر ايرج گذشت اظهار و ضمنا خرسندى آن دو را از حسن كفايت و لياقت منوچهر و تمايل سرشار آنان بانجام خدمتى براى او همچنين اطاعت صادقانهء آن دو نسبت به او معروض و چون كار بارائه صورت تحف و هداياى تقديمى كشيد و رسولان اجازهء عرضه داشتن آنها را تمنّى كردند فريدون جواب داد : به آنان بگو كه اگر من در تنبيه فعل شنيع و حركت فظيع شما كه حاكى از خباثت نفس و شئامت ذات شما بود تأخير كردم براى اين بود كه منوچهر بسنّ رشد رسد كه فعلا رسيده و قادر است كه حساب من و خود را با شما تصفيه كند و انتقام پدر را از شما بستاند زيرا من با كهولت سن نتوانستم بجنگ با دو قسمت از رعاياى خود تصميم اتّخاذ كنم ولى منوچهر مصمّم است مجازاتى را كه قانون طبيعت و قانون خدائى براى شما معيّن كرده در كنارتان بگذارد و هيچ چيز نميتواند او را مانع شده از انجام آن منصرف سازد امّا در خصوص هدايا معاذ اللّه كه من قيمت سر ايرج را از شما قبول كنم اين بود آنچه بنحو اجمال و اختصار ميتوانستم بشما اظهار دارم .\r\nچون رسولان بامر فريدون مخلّع بخلاع شاهانه شدند به خدمت مخدومين خود رسيده ما وقع را اظهار و پيغامى را كه حامل آن بودند رسانيده فريدون را در عظمت و مقدار كه همچنان با كهولت سن باز مانند طلا كه در بوته نيز بتلألوى خود باقيست همى ستودند و در حسن صورت و لمعان شباب و اقبال و قدرت منوچهر مبالغه هميكردند و تصميم قطعى فريدون را باعزام منوچهر و قصد جان آنان بعرض رسانيده مرّخص شدند . برادران امر بخروج حضّار داده يكى ديگرى را مخاطب ساخته گفت : آنچه گذشته گذشته است فعلا بايد متوجّه خطر بود و بچّهء شير را قبل از شير شدن چاره نمود و پيش از آنكه او بما حمله كند به دو حمله بريم . برادر ديگر اين رأى را پسنديده\r\n\r\n","description":"","footnote":"","page_name":" 25 ","page_number":45},
  {"content":"\r\n\r\nعساكر خود را مجتمع ساختند و بتهيّهء مقدّمات جنگ پرداخته روبراه نهادند و هريك در رأس قشونى بيعد قرار گرفته بجانب ايران رهسپار شدند فريدون از شنيدن اين خبر خنديده گفت : اين دو بدبخت را مشاهده كنيد كه مانند شكاريكه روبدام يا پروانه‌اى كه بشعله نزديك شود مرگ را استقبال ميكنند ! پس منوچهر را بورود در جنگ امر داده عساكر بسيار و فرماندهان نامى بيشمار در اختيار او گذارده از دادن پول و ساير لوازم حتّى فيل از او دريغ نكرد و نيز فرمان كشيدن درفش كاويانى را پيشاپيش قشون صادر نموده موقع عزيمت نيز از دعاى خير دربارهء او و لعن سلم و تور كوتاهى ننمود .\r\nمنوچهر در رأس قشون بجانب اعمام خود كه رو به او ميآمدند پيشروى ميكرد همين كه دو قشون بهم رسيدند روزى را براى نبرد معيّن كردند صبح روز معهود فريقين از معسكر خود خارج و طبق آئين مقرّر صف‌آرائى كرده بتعيين جناحين و قلب سپاه پرداختند و بصدور فرمان فضا از باران تير پوشيده شد بعدا با نيزه حمله بيكدگر نمودند و از آن پس با گرز بجنگ تن‌بتن پرداختند به نحوى كه جوى خون جارى و تعداد كشتگان غير مقدور گرديد . هردو برادر در كار فرار بودند كه شب بين دو لشكر جدائى افكند و در حالى كه منوچهر با نشاط تمام باردوگاه برگشت آن دو برادر مغلوب و مأيوس بمعسكر خود مراجعت نمودند .\r\nسلم و تور كه تاب مقاومت با منوچهر را در خود نديدند مصمّم شدند شب بعد به او شبيخون زنند بنابراين بمقدّمات حمله پرداخته فرداى آن روز را بمحاربه مبادرت ننمودند . منوچهر كه بوسيلهء يك از جاسوسان خود از نقشهء اعمام مطلع گرديد قارن را بفرماندهى برگماشته امر داد مراقب اوامر او باشد و خود با جمعى جنگجويان منتخب در كمين نشست نيمه‌شب كه تور با سواران رو بلشگر منوچهر ميتاخت قارن را در حالىكه درفش كاويانى را پيشاپيش او ميكشيدند در رأس قشون و مستعدّ جدال يافت لاعلاج با من تبع به دو حمله برد قارن و اتباعش با او بمحاربه پرداختند همين كه كار بالا گرفت منوچهر و اعوانش از كمينگاه بيرون جسته از عقب با شمشيرهاى آخته بر لشگريان تور تاختند و قارن از جلو با آنان در نبرد بود تور كه اكثر\r\n\r\n","description":"","footnote":"","page_name":" 26 ","page_number":46},
  {"content":"\r\n\r\nهمراهانش به خاك هلاك درافتاده بودند طلوع آفتاب رو بفرار نهاد منوچهر بتعقيب او پرداخته در كشاكش پيوستن وى بمعسكر خود به دو رسيد و چون گرفتارش ديد زخم عميقى با نيزه به دو وارد آورده چنان شمشير بر او كوفت كه از خود بى خود شده بر زمين افتاد منوچهر از اسب به زير آمده سرش از تن جدا كرد و مظفّر و منصور باردوگاه بازگشته شكر خداى بجا آورد و بلادرنگ سر تور و مژدهء فتح و اين پيغام به فريدون فرستاد : اين يكى از دو سر و ديگرى به زودى متعاقب آن خواهد رسيد . فريدون در عين شادكامى متأثّر شده اشگ از ديدگان فرو ريخت و با دستهاى لرزان سعى داشت رقّت خود را كه طبعا پدر در مورد پسر احساس مىكند مخفى دارد و با خود چنين گفت : بچنين دنيائى كه مرا بنابودى كسانم يكى بدست ديگرى وادار مىكند چگونه ميتوان دل‌خوش داشت سوّمين سر هم به همين سرنوشت دچار خواهد گرديد ولى كسى كه سر بريدهء فرزندانش را در دامن خود مشاهده كند بدبخت نيست ؟ اف بر اين دنياى دنى كه نعمتش نقمت است و ليل و نهارش فزايندهء زحمت . مؤلف گويد فريدون حال كسى را داشت كه اعراب در ضرب المثل خود گفته‌اند : شفيت نفسي و جدعت انفي « 1 » و چنان كه شاعر گفته :\r\n شفيت النّفس من حمل بن بدر * و سيفي من حذيفة قد شفاني\r\nفإن أك قد بردت بهم غليلي * فلم أقطع بهم إلّا بناني « 2 » \r\n\r\nدر ذكر آنچه بعد از قتل تور بر منوچهر گذشت\r\nچون تور به هلاكت رسيد سلم كه همچنان مغلوب شده بود بقدرى گريست كه چيزى نمانده بود نابينا شود همين كه در كار خود متحيّر ماند و خوف و تألم بر او مستولى شد به منوچهر پيغام فرستاد كه : « مصيبت مرگ برادر يعنى عمويت چنانم\r\n\r\n\r\n","description":"","footnote":"\r\n( 1 ) روح خود را تسلّى دادم و بينى خود را بريدم .\r\n( 2 ) از اينكه از حمل بن بدر انتقام كشيدم خشنود شده‌ام و شمشيرم انتقام مرا نيز از حذيفه كشيد گرچه كينهء من نسبت به آن دو تمام شد ولى انگشت‌هاى خود را بر سر اين كار گذاشتم .\r\n","page_name":" 27 ","page_number":47},
  {"content":"\r\n\r\nسر بگريبان ساخت كه قادر بادامهء جنگ نيستم چنانچه ممكن است مهلتى قائل و متار كه اى برقرار داريد تا درد و رنج درونيم تسكين يابد . » منوچهر تقاضاى او را محترم داشته اجابت كرد سلم مصمّم شد كه حتّى القوه مقاومت كند و بعدا بقلعه‌اى كه مشتركا با تور در جزيرهءاى از جزاير درياى لان دارند گريزد كه در آن آذوقه و مهمّات فراوان داشت بدين منظور امر بساختن كشتيها و زورقهاى فراوان صادر نمود قارن كه از نقشهء او مطّلع گرديد منوچهر را گفت او چنين و چنان خواهد كرد و اگر به اين قلعه پناهنده شود مدّتى مديد قادر بمقاومت خواهد بود و ما نخواهيم توانست او را محاصره يا بر او دست يازيم صلاح آنست كه من قبلا بر آن قلعه دست يافته آن را تصرّف و راه را بر او سدّ كنم منوچهر جواب داد آنچه ميتوانى بكن . قارن با سيصد سوار ولى بدون مهمّات بساحل دريا رفته خود و كسانش بر يكى از كشتيهاى سلم نشستند چون بدرب قلعه رسيدند حكمران قلعه را احضار و انگشتر تور را به دو ارائه كرد حكمران هم قلعه را بر آنان گشود قارن با همراهان داخل شده پس از تصرّف قلعه كسان سلم و تور را از آن خارج نموده سرداران خود را در آن باقى گذاشت و خزائن بسيار در آن يافت و آنگاه بكشتى نشسته مراجعت نمود و بمحض رسيدن بساحل تمام كشتيها و زورقهاى سلم را طعمهء حريق ساخته نزد منوچهر بازگشت و شرح ما وقع اظهار داشت منوچهر به او تبريك گفته اظهار قدردانى نمود پس او را مخاطب ساخته گفت : « بدان كه كاكوى شيطان كه از اولاد ضحاك است بكمك سلم با ما بمخاصمه برخاسته و سلم با معاضدت وى خود را قادر بمقاومت با ما دانسته وضعيّت خود را بهتر تصوّر و در كار است شروع باقدام كند ضمنا بقدرى از قدرت و جرأت و شجاعت اين مرد تعريف و توصيف شنيده‌ام كه ميل دارم با او بمقابله پردازم . قارن گفت : فتح و ظفر با تو قرين و موفقيّت‌هاى پياپى چون عقد گهر با تو همنشين است .\r\nمنوچهر پيغامى بدين مضمون به سلم فرستاد كه : بيش از حد لزوم استراحت كردى و با كاكوى شيطان درآميختى پس كى جنگ ميكنى ؟ سلم هم موقع را تعيين و سفيدهء صبح روز مزبور فريقين از اردوگاه‌ها خارج شده بصف‌آرائى پرداختند . كاكوى نيز چون پيل مست بصحنهء كارزار وارد و به سلم ملحق گرديد . جنگ در كمال شدّت\r\n\r\n","description":"","footnote":"","page_name":" 28 ","page_number":48},
  {"content":"\r\n\r\nدرگرفت و محاربين بهم ريخته باهم درآويختند كاكوى ، منوچهر را بجنگ تن‌بتن دعوت نمود منوچهر كه خودخواهان اين مبارزه بود او را بدان تحريص و خود بميدان شتافت ، دو حريف بهم درآويخته محاربه آغاز نهادند منوچهر كمربند كاكوى را گرفته بقوّت از زين كند و چون بر زمين كوفت همراهان را گفت تا سرش از تن جدا سازند سلم كه شاهد ماجرى بود با قشون روبفرار نهاد منوچهر با قشون بتعقيب او پرداخته بانگ برآورد كه : اى پادشاه از چه فرار ميكنى ؟ تاجى را كه براى آن ايرج را به خاك هلاك درافكندى براى تو آورده‌ام و مايلم بتاركت گذارم ! بايست آن را بستان ! قضا را پاى اسب سلم بلغزيد و با راكب درغلطيد منوچهر به او رسيده چنان ضربتى با شمشير بر او وارد آورد كه تا كمربندش رسيد و جان داد منوچهر بدست خود سرش از تن جدا ساخت . قشون سلم اسلحه را ريخته امان خواستند و منوچهر را سجده كرده تمنّاى عفو نمودند او هم از عفو و تأمين جان آنان دريغ ننمود و جمعى از آنان را انتخاب كرده بين رؤساى قشون خود قسمت كرد بعدا سر سلم را با نامه‌اى مشتمل بر شرح ما وقع نزد فريدون فرستاد و قارن كه طبق دستور او مأمور آوردن خزائن و مهمّات سلم و تور از قلعهء واقع در جزيرهء مذكور بود همه را با خود آورده منوچهر قسمتى از آنها را با غنائم ميدان جنگ و اردوى دشمن بين سپاهيان تقسيم و آنانرا توانگر ساخت و آنچه در خور خويشتن و فريدون ديد نگاهداشت پس فرمان حركت صادر كرده مظفّر و منصور بنزد فريدون بازگشت چشم فريدون بديدن او روشن شد و در نهايت اعزاز و اكرامش بپذيرفت و رؤساى قشون را طبق رسوم خلاع فاخره و حكومت ايالات مهمّه داده هريك را بنوعى تجليل نمود فريدون نيز در سنّ پانصد سالگى لبّيك حق را اجابت كرد و بمصداق اين شعر جهان بر منوچهر و او هم پايدار نماند .\r\n ما اختلف اللّيل و النّهار و لا * دارت نجوم السّمآء في الفلك\r\nالّا لنقل النّعيم عن ملك * قد إنتهى ملكه إلي ملك \r\n\r\n","description":"","footnote":"","page_name":" 29 ","page_number":49},
  {"content":"\r\n\r\n و ملك ذى العرش دائم أبدا * ليس بفان و لا بمشترك « 1 » \r\n\r\nسلطنت منوچهر\r\nچون منوچهر بر سرير فريدون برقرار گرديد و تاج بر تارك خود نهاد خاص و عام را بار حضور داد . هريك پس از اداى شرط ادب در كنار مجلس جاى گرفتند .\r\nاز جمال و كمال و ابّهت خلقى را به خود حيران و خطبهء معروف مطوّلى كه نظيرش را كس از شاهان سلف نشنيده بود بيان كرد و نيز گفته‌اند كه خطبهء مزبور را پس از طىّ مراحل بيشترى از عمر خويش بيان كرده است الحاصل پس از حمد خداى تعالى و ذمّ دنيا و تشبيه آن بسايهء ابر و خواب و خيال خلق را بفرمانبردارى و اطاعت از پادشاه و كوشش و سعى در تحصيل معاش روزانه و آينده تشويق و به آنان وعده داد كه نسبت برعاياى خود همان رسم و شيوهء فريدون را كه مهر و و داد است تعقيب خواهد نمود پس بشرح و بسط خيالات خود پرداخته فصولى چند بدين نهج بيان كرد كه : « مخلوق از آن خالق است و شكر لايق منعم و بنده را در پيشگاه خداى توانا جز تسليم و رضا چاره نيست هرچه مقدّر است ميرسد نه از بنده چيزى ضعيف‌تر و نه از خالق چيزى تواناتر است بدانيد كه تفكّر : نور و غفلت : تاريكى و جهالت : گمراهى است .\r\nكسانى كه قبل از ما بودند و گذشتند ريشه و ما ساقهء آن نهاليم پس شاخ بىريشه را دوام و بقا چيست ؟ پادشاه را نسبت برعايا حقوقى است همچنانكه رعايا را نسبت بپادشاه حقوقى مسلّم است . رعايا بايد شاه را اطاعت كنند و صادقانه بخدمتش كمر بسته با دوستانش كمك و با دشمنانش مخاصمه نمايند و حقوقى كه پادشاه را نسبت برعايا مسلّم است حمايت آنان و حفظ منافع ايشان است كه از تحميل تكاليف شاقّه بدانان خوددارى و چنانچه صدمه‌اى خواه آسمانى و خواه زمينى بدانان وارد آيد كه بالنتيجه محصولشان كم شود به همان نسبت ضرر و زيان وارده ميزان ماليات را تخفيف و زيانشان\r\n\r\n\r\n","description":"","footnote":"\r\n( 1 ) شب و روز متعاقب يكدگر و ستارگان آسمان بر فلك متحرّك نيستند مگر براى انتقال بهرهء سلطنت پادشاهى كه وقتش سرآمده است بسلطان ديگر ولى سلطنت صاحب عرش دائم است و فنا و شريك در آن راه ندارد .\r\n","page_name":" 30 ","page_number":50},
  {"content":"\r\n\r\nرا جبران و بذريرا كه براى كشت مزارع خود محتاجند بآنانان برساند . قشون ، شاه را بمثابهء بال پرندگانست و پادشاه رعايا را مانند سر است به بدن يا روح نسبت بجسم .\r\nسلطانرا سه خصال كه صدق و سخا و حلم باشد واجب است زيرا هم تواناست و هم مبسوط اليد و عفوش موجب دوام سلطنت او خواهد بود . »\r\nچنان كه طبرى در كتاب خود مسطور داشته منوچهر بعدل و احسان موصوف و نخستين كسى است كه بحفر خندق و برافراشتن سراپرده‌هاى بزرگ و جمع آلات حرب پرداخته و اول كسى است كه براى هر دهكده دهقانى معين كرده تا مردم را بمملوك مبدّل و لباس مذلّت بر آنان پوشانيده بنگاهدارى گاو مجبورشان سازد .\r\n\r\nداستان زال زر پدر رستم\r\nنگهبان سلطنت منوچهر و پشتيبان كشور و نخستين سردار حافظ ايالات او سام بن نريمان مشهور به سام يل است كه در جنگاورى و شجاعت بىهمال و در قدرت و ادارهء امور مملكت بحدّ كمال بود حكومت سيستان و زابلستان و ايالات هندوستان با او بود و پهلوان جهان لقب داشت غالبا براى عرض عبوديّت به خدمت ملك ميرسيد و چندى در التزام ركاب اعلى بسر ميبرد و بعدا بموطن و مقرّ حكومت خود معاودت ميكرد و در مواقع لزوم احضار ميشد .\r\nسام پيوسته از درگاه خدا مسئلت ميكرد كه فرزندى به دو كرامت فرمايد چون به پيرى رسيد پسرى پيدا كرد كه موهاى سر و ابروان و مژگانش سپيد بود سام او را طرد كرده امر داد بقلّهء كوه پرت بلنديش درافكنند تا خداوند آنچه خواهد در مورد او اجرا فرمايد . امر مزبور اجرا و سيمرغى بمشاهدهء طفل او را ربوده بآشيان خود برد و با جوجه‌هاى خود او را پرورش داده بسن هفت سالگى رسانيد شبى در عالم رؤيا كسى سام را بوجود فرزند و محلّى كه در آنست واقف ساخت او هم بجستجو پرداخته پسر را يافت سيمرغ كه ميدانست او پدر طفل است پسر را به او سپرده پرى از خود به او داد كه هنگام بروز بدبختى آن را بسوزاند تا سيمرغ بكمك او حاضر آيد .\r\nمؤلف گويد من ضامن حقيقت اين افسانه نيستم و چنانچه در هر زمان و مكان\r\n\r\n","description":"","footnote":"","page_name":" 31 ","page_number":51},
  {"content":"\r\n\r\nو بر هر زبان جارى و سارى نبود و در عداد قصصى درنمىآمد كه مايهء سرگرمى و رفع بيخوابى ملوك است من آن را در كتاب خود ذكر نميكردم . در ازمنهء قديمه از اين قبيل قضايا كه عجيب به نظر ميرسد بسيار بوده مانند عمر هزارسالهء آدمى و بودن جنّ و شيطان در خدمت سلاطين و تيرى كه كماندارى از طبرستان بطخارستان انداخته و قضاياى ديگرى كه شرح آن موجب تطويل مقال است و براى ما اين قبيل داستانها سواى معجزات انبياء عليهم السلام قصص تفريحى محسوب است .\r\nسام پسرى را كه از سيمرغ گرفته بود دستان ناميده زال زرش لقب داد « 1 » كه به زبان مردم سيستان و زابلستان شيخ كبير است و آنگاه او را به خانه برد و كودك در قليل مدتى گفتن آموخت و از به دو طفوليّت آثار كياست از او پيدا و علائم نجابت از او هويدا بود .\r\nمنوچهر كه از سرگذشت او مطّلع شد امر داد كتبا زال و سام را بحضور او طلبند سام روى بدرگاه ملك آورده پسر را بآستان اعلى حاضر نمود منوچهر با اعزاز تمام او را پذيرفته سعى كافى در تربيتش مبذول و مورد توجّهش قرار داد و بعدا كه زال را احضار نمود پسر را جوانى آراسته و خوبروى و خوش‌هيكل و نيك‌رفتار و خوش‌سلوك و جالب يافت و نقصى جز سپيدى مو در او نديد كه شايد آن هم حسنى محسوب و اگر سياه بود اينهمه لطف نداشت . شاه در او متعجّب مانده او را دعا گفت و منجّمين را امر داد كه ستارهء او را ديده طالعش را معلوم دارند . گفتند مرديست بسيار سعادتمند و بمقامات بلند خواهد رسيد و بهركارى كه در خدمت شاه و دفاع وطن اقدام كند مقضى المرام خواهد بود . منوچهر كه از اين پيشگوئى فوق العاده مسرور بود محبّت بسيار براى او در خود احساس نمود و چون سام اجازهء مراجعت تحصيل\r\n\r\n\r\n","description":"","footnote":"\r\n( 1 ) از شاهنامه :\r\n نگه كرد سيمرغ ز افراز كوه * بدانست چون ديد سام و گروه\r\nكه آن آمدنش از پى بچه بود * نه از بهر سيمرغ آن راه سود\r\nچنين گفت سيمرغ با پور سام * كه اى ديده رنج نشيم و كنام\r\nترا پرورنده يكى دايه‌ام * همت دايه هم نيك سرمايه‌ام\r\nنهادم ترا نام دستان زند * كه با تو پدر كرد دستان و پند\r\nبدين نام چون بازگردى بجاى * بگو تات خواند يل رهنماى \r\n","page_name":" 32 ","page_number":52},
  {"content":"\r\n\r\nكرد سلطان او و زال را بخلاع شاهانه ملبّس كرده عطاياى بسيار بدانان داد و هردو روى بسيستان نهادند و زال چون هلال نو رو بترقّى نهاده زور سرپنجه همى فزود و در فنون جنگ‌آورى و رسوم ادارهء امور كشور و فرمانروائى داد لياقت همى داد سام از مشاهدهء كفايت و كاردانى پسر همچنان مسرور و مشعوف بود .\r\nچون زال بحدّ رشد و كمال رسيد سام به خيال افتاد كه لشگرى بهندوستان كشيده نظمى در امور آن كشور ايجاد و متمرّدين را مطيع و منقاد سازد بنابراين زال را با اختيارات مالى و غير آن بنيابت خود در سيستان و زابلستان برقرار و خود در رأس قشون بصوب مقصد حركت نمود . زال با همراهان او را مشايعت و پس از تحصيل اجازه بمقرّ خود سيستان مراجعت كرد و اوقات خود را گاه به منظور استفادهء حياتى به شكار و گاه به منظور استفادهء معنوى بمجالست با حكماء ميگذرانيد پس با همراهان و دوستان بسياحت ايالات مختلفهء مقرّ حكومت خود و باغات و مزارع آن پرداخت و بعدا ادارهء امور حكومت سيستان را بيكى از رؤساى لشكرى خود واگذار و خود با طنطنهء بسيار و جمعى از اخيار به راه افتاد در ضمن شكار و گردش باغات و مزارع و تفريح و تفرّج نقاط مختلفه گذارش به غزنه و از آنجاى به كابل افتاد . چون بنزديك شهر رسيد مهراب پادشاه كابل باستقبال او شتافته تحف و هداياى بسيار به او تقديم و با اعزاز و اكرام كمر به خدمت او بربست . زال به دو نزديك و با كرامش كوشيده او را بسفرهء خود دعوت كرد و با او به شكار پرداخت سپس خلعت فاخرى به او اعطاء و رخصت مراجعت به او داد .\r\n\r\nداستان زال و دختر مهراب شيرين‌ترين داستان عشاق\r\nهمين كه مهراب ، زال را وداع گفت و از او مفارقت نمود زال رو بهمراهان كرده گفت : واقعا مهراب مردى محبوب و شجاع و مؤدّب است . يك از حضّار گفت :\r\nاو را دختريست بنام رودابه « 1 » كه زيباترين بانوان عصر خويش و در جمال و كمال و\r\n\r\n\r\n","description":"","footnote":"\r\n( 1 ) روذاوذ .\r\n","page_name":" 33 ","page_number":53},
  {"content":"\r\n\r\nعقل و معرفت از همه اقران پيش است . اين توصيف بقدرى در زال مؤثّر افتاد كه نديده عاشق و خواهان او گرديد همچنانكه بهشت را نديده جمله خواهانند . چنان كه بشّار بن برد اعمى در اين شعر گويد :\r\n يا قوم أذنى لبعض الحيّ عاشقة * و الأذن تعشق قبل العين احيانا « 1 » \r\nالغرض زال ترك سفر كرده بايالات مقرّ خود بازگشت و دل در كابل گذاشت و نه فقط آنى از خيال رودابه فارغ نبود بلكه هر ساعت و هر لحظه مهرش به دو ميفزود همچنانكه قيس المجنون در اين شعر بدان اشارت كرده :\r\n أتاني هواها قبل أن أعرف الهوى * فصادف قلبا خاليا فتمكنا « 2 » \r\nو چون بكابل بازگشت مصداق اين شعر شاعر شد كه گفته است :\r\n و ما زرتكم عمدا و لكنّ ذالهوى * إلى حيث يهوى القلب تهوى به الرّجل « 3 » \r\nو در شكارگاهى خارج از شهر كه مستور از باغ و چمن‌زار و درخت و جويبار فراوان بود خيام خود برافراشت . مهراب بار دگر كمر به خدمت او بربسته مهر و ملاطفت را بسر حدّ كمال رسانيد و زال نظر بعشق كسى كه مهراب در پس پرده داشت بيش از پيش با او به مهر و ملاطفت پرداخت .\r\nيكروز كه مهراب از اردوگاه زال مراجعت ميكرد يكسر بحرمسراى خود رفته با همسرش سيندخت و دخترش رودابه بگفتگو پرداخت سيندخت به دو گفت :\r\nاز روز خيلى ميگذرد و تو امروز خيلى دير از زال مفارقت كردى . مهراب گفت بلى مصاحبه‌اش با من به طول انجاميد زيرا مرا به صرف طعام دعوت كرده بود همسرش پرسيد : اين زال كيست و حال و صفاتش چيست ؟ مهراب گفت قسم به خدا كه تاحال جوانى بدين زيبائى و سلحشورى و بزرگى و نجيبى و باهوشى و مهربانى و پاكى نديده‌ام\r\n\r\n\r\n","description":"","footnote":"\r\n( 1 ) اى دوستان گوش من زنى را از اين قبيله خواهانست زيرا غالبا گوش قبل از چشم عاشق مىشود .\r\n( 2 ) من عاشق شدم قبل از اينكه بدانم عشق چيست كه چون بقلب خالى مصادف شد همانجا ميماند .\r\n( 3 ) من به اختيار پيش تو نيامده‌ام ولى عاشق را پاى بهركجا كه دل حكم كند ميبرد .\r\n","page_name":" 34 ","page_number":54},
  {"content":"\r\n\r\nولى در عين تلألؤ شباب موهايش سپيد است . رودابه كه اين صفات را از دهان پدر براى زال شنيد محبّتى از او در دل احساس نمود كه بمراتب از محبّت زال بر او فزونتر بود و هردو قبل از اينكه يكدگر را ديده يا بهم برخورده باشند سراپاى وجودشان از آن يكدگر شده بود . رودابه همچنان در تب‌وتاب بسر ميبرد و شبها خواب و روز آرام نداشت ناچار صبر و شكيبائى پيشه ساخت ولى عاقبت خود را مجبور بافشاى سرّ خود دانسته موضوع را با چهار تن « 1 » از ندماى محرم خود در بين نهاده گفت : چنانچه وسيله‌اى براى نشان دادن زال به من فراهم نكنيد من از عشق او هلاك خواهم گرديد كنيزكان زمين ادب بوسيده گفتند : جان و تن ما فداى تو باد اطاعت امر خواهيم كرد .\r\nپس بزيب و زيور خود پرداخته از شهر خارج شدند و بنقطه‌اى كه اردوگاه زال بود رهسپار گشتند و در مقابل خيمهء زال كه گلهاى رنگارنگ فراوان بر آن احاطه داشت متوقّف گشته خود را بچيدن گل سرگرم داشتند زال متوجّه آنان شده ماجرى بازپرسيد گفتند از كنيزان مهرابند ، زال امر داد تا كمان و تير آورند و به شكار قوش و غاز وحشى پرداخت و يك تيرش خطا نكرد زنان كه ديدند مرغان را غلامان زال جمع‌آورى كرده بچادر آوردند يكى از غلامان را مخاطب ساخته پرسيدند اين كماندارى كه يك تيرش بخطا نميرود كيست ؟ بپاسخ گفت اين تاى بىهمتاى جهان سلطان زابلستان ولى شما از آن كيستيد ؟ گفتند ما كنيزان دختر مهراب پادشاه كابل كه نظيرش در جهان وجود ندارد . غلام چون به خدمت زال رسيد زال از او ماجرى بپرسيد غلام آنچه شنيده بود بازگفت پس امر داد تا چهار دست جامهء ديباى زربفت از خزانه آورده توسط او كنيزان را فرستاد كه شرح اوصاف بانوى خود را براى او بيان كنند . غلام نزد آنان رفته البسه را تسليم و پيغام را بيان كرد زنان البسه را گرفته بوسيدند و تعظيمى بافتخاردهندهء آن نموده گفتند : بانوى ما بزرگتر و زيباتر و كاملتر از آنست كه ما بتوانيم وصف او را بيان كنيم ولى چنانچه\r\n\r\n\r\n","description":"","footnote":"\r\n( 1 ) از شاهنامه :\r\n چه نيكو سخن گفت آن راى زن * ز مردان مكن ياد در پيش زن\r\nدل زن همان ديو را هست جاى * ز گفتار باشند جوينده راى\r\nورا پنج ترك پرستنده بود * پرستنده و مهربان بنده بود\r\nبدان بندگان خردمند گفت * كه بگشاد خواهم نهان از نهفت \r\n","page_name":" 35 ","page_number":55},
  {"content":"\r\n\r\nسلطان مايل بمشاهدهء او باشد ممكن است بملاقات او نائلش سازيم . غلام كه اين پيغام به زال برد زال گفت آنانرا بگوى كه اگر بانوى خود را به من ارائه كنند از مال بىنيازشان خواهم ساخت گفتند : بصحّت قول ما اطمينان داشته باش كه بعهد خود وفا خواهيم كرد . بعد به خدمت بانوى خود رسيده ما وقع بازگفتند .\r\nهمين مقدّمات رودابه را بر آن داشت كه وسائلى براى ملاقات زال فراهم آورد بنابراين اطاقى از قصر خود را كه رو بصحرا بود براى اين مقصود تخصيص داده زينت كرد و وسائل لازمه را در آن فراهم ساخت و يكى از خدمهء خود را نزد زال فرستاده راه را به دو نمود كه شب هنگام در نقطه‌اى مقابل مدخل اطاق مزبور حاضر آيد . چون شب در رسيد رودابه با چهار كنيز محرم خود باطاق مزبور داخل شده در را بست و بر بام رفته بانتظار زال نشست . زال نيز چون كسان خود را در خواب ديد با غلامى در ظلمت محض به راه افتاد و يكسر بميعاد آمد رودابه كه چشمش به زال افتاد از فراز قصر به دو خيرمقدم گفته از زحمتى كه در رسيدن بقصر او به خود داده بود از او عذرخواهى كرد زال از شنيدن گفتار دلاويز و رايحهء جانبخش و شوق وصال آن ماه بىهمال چيزى نمانده بود از خود بى خود شود پس زبان بپاسخ گشوده گفت : جان برخى صاحب اين بانگ دلنوازى كه هم‌آهنگ آن در عمر نشنيده بودم و نواى دلكش او عشقم چنين تشديد كرد گوشم بنعمت آن صوت دلنواز رسيد ندانم ديده كى بافتخار ديدن رويش نائل خواهد آمد . رودابه برقع برافكنده دو حلقه گيسوان سياه‌تر از شب يلدا و درازتر از آه عاشق شيدا از بام به زير افكنده گفت : شاها اين افتخار نصيب تست كه كمند گيسوانم را كمك گرفته بنزد من آئى . زال از بلندى گيسوان او بحيرت اندر گشته گفت : حاش للّه كه چنين جسارتى كنم پس كمربند بگشود و بر يكى از دندانه‌هاى ديوار افكنده بدان وسيله آنا بر بام قصر قرار گرفت چون دلدادگان روى يكدگر ديدند دست در آغوش هم‌افكنده از خود بى خود شدند كنيزكان بملايمت گلاب بر سر و روى آنان برافشاندند تا به زحمت به خود آمدند و زال را باروئى بهشتى از بام باطاق برده عشّاق در روشنائى شمع يكدگر را مشاهده كرده بيش از شنيدن وصف يكدگر از ديدن هم مشعوف شدند و از اين وصال\r\n\r\n","description":"","footnote":"","page_name":" 36 ","page_number":56},
  {"content":"\r\n\r\nشكر قادر بيمثال بجاى آوردند و تمام شب را بطرح موضوعاتى رقيق‌تر از شكوى و دلپسندتر از اقبال دنيا بدون رقيبى جز طهارت و تقوى در كمال خوشى بروز آوردند .\r\nنوشانوش جامهاى پياپى وجدشان را مضاعف ساخته صميمىترين عشق را در آنان ظاهر مينمود چون صبح نزديك و پايان وجد و شوق عشاق اعلام گرديد زال و رودابه برخاسته كنيزان او را بنقطه‌اى كه از آنجاى بر فراز بام آمده بود دلالتش كردند او هم با همان بند به زير آمده باردوگاه خود رفت .\r\nزال دوستان و كسان خود را خبر كرده سرّ خود را فاش و دريافتن طريقى كه بتواند از منوچهر اجازه وصلت با مهراب و گرفتن دختر او را تحصيل و موافقت پدر خود سام را جلب كند و با عدم رضايت او مواجه نشود مشورت كرد پس از شور و گفتگوى بسيار او را بمكاتبهء با پدر و استفسار از حال و استطلاع از رأى او و اينكه خود موافقت شاه را بنفع پسر تحصيل كند اشارت كردند زال هم در كمال ادب شرح ماوقع و تمايل خود را به اين امر به پدر نوشته به او فهماند كه عدم موافقت با معروضاتش رفتاريرا كه در موقع تولّد با او شده يادآورى خواهد كرد پس نامه را مختوم نموده بسوارى كه اسبى يدك ميكشيد سپرده تأكيد كرد كه معجّلا آن را به سام برساند .\r\nسوار هم با عجلهء تمام آن را در اقصى نقاط هندوستان باردوى سام رسانيد و چون دانست كه او به شكار رفته است در اثرش بجستجو پرداخته ويرا بر قلّهء كوهى يافت سام بمشاهدهء او از دور مضطرب شد و كسى را باستقبال او فرستاد كه راه را به دو بنمايد سوار به خدمت رسيده از اسب به زير آمد و شرط ادب بجاى آورد سام او را گفت : قبل از همه‌چيز از سلامت زال به من بگو سوار عرض كرد : مطمئن باشيد كه او در عين صحّت و استقامت بوده جريان امور نيز طبق دلخواه مبارك موافق ميل اوست . پس نامه را تقديم داشته سام بخواند و بخنده گفت : فقط كسى كه دايه‌اش طيور و گاهواره‌اش قلل جبال بوده قادر است چنين تقاضائى از پدر كند فرضا من اجازه دهم كه او با مهراب وصلت كند آنچه از پيوند او با اين دختر كابلى از نژاد ضحاك بوجود آيد جز شيطان بدخواهى چه خواهد شد ؟ و آنگاه باسب خود سوار و روى به خانه روان گرديد و از كثرت افكار گوناگون مانند مجروحى تا صبحدم نيارميد سحرگاهان منجّمين و مغان را احضار كرده\r\n\r\n","description":"","footnote":"","page_name":" 37 ","page_number":57},
  {"content":"\r\n\r\nامر داد نتيجهء اين مواصلت را به دو عرضه دارند آنان نيز مراجعت نموده بمطالعه و مداقّه پرداختند و اطراف كار را ملاحظه نمودند پس گرد آمده وجهى را كه بتوان معروض داشت تصويب نمودند و آنگاه به خدمت سام رسيده مباركى و ميمنت اين وصلت و خيرى كه در ابتدا و انتهاى آن ملاحظه نموده‌اند معروض و اعلام داشتند كه از نسل زال و دختر مهراب پسرى بوجود خواهد آمد كه در زورآورى و شجاعت بىعديل و در مقهور ساختن دشمنان و تحصيل فتح و پيروزى و كمك و مساعدت بپادشاهان بىبديل خواهد بود هرگز چنين شهرتى در عالم نصيب كسى نگشته و چنين نامى بر صحيفهء روزگار از كسى باقى نمانده است سام از شنيدن اين گفتار خوشحال شده همه را زر و مال بخشيد و در پاسخ به زال نوشت : فرزند چنين تقاضائى كه تو كردى مورد نداشت ولى من مخالفتى ندارم و مايلم طبق دلخواه و رضاى تو رفتار كنم بدين لحاظ هم‌اكنون بدرگاه منوچهر روى خواهم آورد و حتّى المقدور براى انجام مقصود تو خواهم كوشيد فعلا به همين مختصر قناعت شد . پس نامه را مختوم كرده بقاصدى كه نامهء زال را آورده بود داد و امر كرد انعامش دهند و خود برفع نقائصى كه در طول غيبت او در قشون پديد آمده بود پرداخته با خواص از طريق كرمان رو بدرگاه ملك كه در طبرستان بود نهاد . زال نيز بوصول نامهء سام آن را مطالعه و از شوق سر از پا نميشناخت .\r\nرابط زال و رودابه زنى بود كه چندى يك بار به خدمت سيندخت ميرسيد اين زن موظّف بود اخبار خوشى را كه از طرف زال ميرسيد به رودابه برساند زال حلقهء خود را به دو داد كه بعنوان يادگار به رودابه داده حلقهء او را در عوض گرفته به دو تسليم نمايد او هم به خدمت رسيده پس از اعلام اين خبر خوش حلقهء زال را تقديم و حلقهء رودابه را گرفت كه به زال برساند چون خواست مراجعت كند سيندخت كه از او ظنين شده بود مخاطبش ساخته گفت : اى نابكار تو سابقا هرچند يك بار بملاقات ما ميآمدى حالا چه شده است كه غالبا نزد دختر من ميآئى و مدّت مديدى با او مخفيانه صحبت ميدارى بايد حقيقت آنچه بين شماست به من بگوئى زن جواب داد گردن‌بندى براى او آورده بودم كه به او فروختم سيندخت گفت بهاى آن را كه گرفته‌اى به من\r\n\r\n","description":"","footnote":"","page_name":" 38 ","page_number":58},
  {"content":"\r\n\r\nبنما گفت فردا بايد تأديه كند سيندخت كه دانست دروغ ميگويد گيسوانش را گرفته بر زمينش كوفت و پس از جستجو حلقهء دخترش را نزد او يافت و با انقلاب و اضطرابى فوق العاده امر داد تا درها را محكم ببندند و خود نزد رودابه رفت و او را مخاطب ساخته گفت : فرزند هر ظنّى به تو ميبردم جز اين عملى كه از تو سر زده است رودابه آهى كشيد و سر به زير افكند و چون عقد مرواريد كه بر ورق گل بگسلد در اشك بر چهرهء گلگون جارى ساخت مادر باصرار كوشيده گفت حقيقت را بگو بحثى بر تو نخواهد بود رودابه گفت اى كاش هرگز از مادر نميزادم و هرگز نام زال را نميشنيدم و روى او نميديدم ! و آنگاه ماجراى خود و زال همچنين حضور اين زن و مژدهء اينكه سام براى تحصيل اجازه پادشاه روى بدرگاه او آورده بيان نمود سيندخت گفت اگر مطلب چنين باشد كه ميگوئى چه غم ولى ترسم كه شاه رضايت خود را اعلام ندارد مع الوصف اگر تو راضى به اين امر باشى من براى انجام آن از هيچ امرى مضايقه ندارم .\r\nپس از روانه ساختن زن سيندخت به منزل خود بازگشت و مهموم و مغموم بكنجى نشسته بود كه مهراب نزد وى آمد و او را مخاطب ساخته گفت : تصدّقت شوم چرا مغموم و پريشانى سيندخت جواب داد : بر فراز قصر رفته بودم و بر آنچه خداوند در اين حدود از خانه و قصر و رعيّت و خدّام و احشام و اشياء دگر بما عطيه فرموده مينگريستم ديدم چگونه بايد ترك همه را گفت و رفت و قدرى متأثّر شدم مهراب گفت : اين امريست كه پيوسته برقرار بوده و خواهد بود و چيزى نيست كه تازه مرسوم شده باشد ولى موجب اندوه تو چيز ديگر است نه اين مرا فريب مده و حقيقت را بگو شايد بتوانم ترا كمك كنم . سيندخت با خود گفت : اين مطلبى است كه مخفى نخواهد ماند و از مهراب نميتوان مستور داشت همان به مراتب را بعرض او برسانم و او را از آنچه شنيده‌ام آگاه سازم و درد خود را با تقسيم گرفتارى قلب خود با او تسكين دهم پس بپاخاست و با چشم گريان در برابر او سجده آورده گفت : بدانكه زال دختر ما را اغوا و به خود مايل ساخته و با او قصد مزاوجت دارد و هردو بدين مطلب رضايت داده‌اند مهراب دچار حيرت گشته بخشم اندر شد برخاسته شمشير از نيام\r\n\r\n","description":"","footnote":"","page_name":" 39 ","page_number":59},
  {"content":"\r\n\r\nبركشيد و بسراغ رودابه رفت تا او را هلاك سازد سيندخت او را چسبيده گفت : ترا به خداوند اين يك كلمه را بشنو سپس آنچه خواهى بكن . مهراب فرياد برآورد كه بگذار خود و ترا از ننگ كسى كه حيثيّت ما را پايمال و افتخاراتمان را لكّه‌دار كرده خلاص كنم سيندخت گفت بدانكه سام از اين قضايا مطّلع و مايل بدين وصلت است و عزم دارد بدين منظور به خدمت ملك رسيده پس از استجازه نزد ما آيد و عقد مواصلت منعقد نمايد مهراب بپاسخ گفت اگر چنين باشد كه تو ميگوئى چه بهتر از اين و بايد شكر خدايرا از وقوع چنين امرى بجاى آورد ولى من تصوّر نميكنم كه قضايا بدين‌صورت تمام شود گمان ميكنم شاه ناراضى و كار بتمامى ما خاتمه پذيرد . پس به منزل خود مراجعت نموده بانتظار تقدير و مشيّت الهى بنشست .\r\nشرح ماجرى منتشر و قبل از رسيدن سام باطّلاع منوچهر رسيد و چون دانست كه سام در راه است ندما را گفت : شايد او براى تحصيل اجازهء وصلت زال و مهراب كه نوادهء ضحاك است بنزد من آيد ولى من با چنين پيوندى موافقت نخواهم كرد چه ممكن است عواقب و خيمه بر آن مترتّب باشد و اولادى از آنان بوجود آيد كه عرق ضحاك در او باقى بوده آتشى برافروزد كه بصدهزار شمشير اطفاء آن ميسّر نباشد .\r\nندما معروض داشتند : رأى ملك عين صلاح و صوابست و چون شاه مطّلع شد كه سام بگرگان رسيده پسر خود نوذر را با سران سپاه خود باستقبال او فرستاد كه سلام پدر را به دو برساند و اظهار دارد كه شوق ملك بديدارت چنانست كه بملاقات افريدون نائل شود و تا ورود تو ساعت ميشمارد . نوذر با سران سپاه به راه افتاد و در سرحد گرگان و طبرستان با او مصادف گرديد سران سپاه در برابر سام از اسب به زير آمدند و سام بنوبهء خود در مقابل نوذر پياده شد و دست مودّت بهم داده احترامات معموله بجاى آوردند و مجدّدا بر اسب نشسته نوذر سلام شاه و پيغام او را به سام رسانيد سام دوباره از اسب به زير آمده روى بجانب طبرستان زمين را بوسه داد و به راه افتادند و پس از طىّ مراحلى چند سام مهمانان خود را در چادر خود پذيرفت و با تعظيم و تكريم بسيار از آنان پذيرائى به عمل آورد و هريك را هديه‌اى از مصنوعات هندوستان تقديم داشت صبح روز بعد رو بدرگاه ملك به راه افتادند لدى الورود شهنشاه بار حضور داد و سام\r\n\r\n","description":"","footnote":"","page_name":" 40 ","page_number":60},
  {"content":"\r\n\r\nبمحض شرفيابى به سجده درآمد منوچهر بمعروضاتش توجّه خاصى داشت و او را در كنار خود بر تخت نشانيده خيرمقدم به او گفت و در خصوص مسافرتها و محاربات از او سؤالات كرد سام شرحى معروض داشت كه موجب خرسندى خاطر ملك شد و او را به صرف طعام با خود دعوت كرد فرداى آن روز ويرا با سران سپاه و ساير رجال نزد خود خوانده بعيش و سرور و صرف انواع مأكول و مشروب برگذار گرديد .\r\nبا آنكه سام چهل روز در خدمت پادشاه بسر برد و صبح و شب با او مصاحبه داشت دهان بموضوع ملاقات خود نگشود زيرا شنيده بود كه قبل از ورود او شاه در خصوص زال و مهراب چه گفته بنابراين اظهارى نكرده بسكوت گذرانيد و بعد اجازهء حركت خواست شاه موافقت فرموده خلاع شاهانه به دو داد و همين كه سام براى عرض توديع بحضور رسيد او را گفت كه : بايد مهراب كابلى و خاندان و كسان و نژادش را از دم تيغ گذرانيده نسلشان را نابود و منازلشان را خراب كنى به نحوى كه يك تن از آنان باقى نماند و اموالشان را ضبط كنى چه از نژاد ضخّا كند و اعتمادى بجنس پست و ملعونشان نيست و ممكن است حوادثى از آنان بظهور رسد كه جبران آن براى ما دشوار باشد . سام عرض كرد اوامر سلطان مطاع است . و بدون هيچ اظهارى رو بمقرّ خود به راه افتاد . زال كه با كسان خود باستقبال او شتافت قبل از ملاقات پدر فهميد كه در مورد مهراب چه حكمى صادر شده است بنابراين دنياى بدين وسيعى بر او تنگ و عالم در نظرش تيره‌وتار گرديد و چون مهراب از اين جريان واقف شد متحيّر مانده دچار وحشت گشت و دست از زندگانى بشست پس سيندخت را مخاطب ساخته گفت : من عواقب امرى را كه تو عهده‌دار انجام آن شده بودى پيش‌بينى كرده بودم و از پشت پردهء نازكى آنچه امروز بما روى آورده ميديدم اگر وقتى كه بكشتن رودابه مصمّم بودم مانع اقدام من نميشدى شاه از من خرسند شده بود فعلا بايد خود را حاضر كنى كه با دخترمان بنقطهء دوردستى فرار كنيم سيندخت جواب داد اگر اجازه دهى كه من طبق دلخواه خود عمل كنم بلطف خداوند جان خود و ترا از اين بليّه نجات خواهم داد و مرا از رفع اين بدبختى تمجيد خواهى كرد .\r\nمهراب گفت : ثروت و خزائن من در اختيار تو خواهد بود هرچه ميتوانى بكن .\r\n\r\n","description":"","footnote":"","page_name":" 41 ","page_number":61},
  {"content":"\r\n\r\nسيندخت سر تعظيم فرود آورده مقدّمات ملاقات سام را فراهم آورد و آنچه از اموال و اشياء نفيسه در نظرش لايق آمد جدا ساخت و وسائل سفر خود را مهيّا كرده با كسان و خدمهء خود بدربار سام شتافت .\r\nقبل از رسيدن سيندخت ، زال به خدمت پدر رسيده شرط ادب بجاى آورد .\r\nسام برخاسته بجانب او رفت و سر و چشمانش را بوسه داده در برابر خود نشاند و هوش و زيبائى او را تحسين كرده گفت : فرزند حالت چونست ؟ زال بپاسخ گفت : حال كسى كه تو قصد كشتن عزيزترين دوستان و افناى خانوادهء آنانرا داشته باشى و جزاى حسن عمل و انجام اوامر ترا جدائى از تخم چشم و راحت قلب خود بيند و طورى عرصه بر او تنگ شود كه مرگ را بچنين زندگانى ترجيح دهد چگونه ميتواند باشد ؟ سام ديده برهم دوخته سر به زانو نهاد و بجيب تفكّر فرو رفت پس سر برآورد و گفت : فرزند خداوند كار خود را خواهد كرد و ترا از اين هم‌ّوغم نجات خواهد داد و بآرزوى دل خواهد رسانيد من از هيچگونه اقدامى كه بتواند فكر منوچهر را تغيير و خصومتش را برحم و شفقت مبدّل كند دريغ نخواهم كرد خاطر جمع دار و وحشت نداشته باش ! زال سر فرود آورد و قلبش اندكى آرام يافت و اشك شادى از چشمانش سرازير شد بعد بخيمهء خود داخل شده مهراب را كتبا از نور اميدى كه در شرف طلوع و رائحهء سرورى كه در كار ظهور بود آگاه ساخت و او را بصبر و شكيبائى اندرز هميداد تا مگر مشيّت الهى چنان تعلّق گيرد كه اين امر بخير و خوشى خاتمه پذيرد و خود مجدّدا به خدمت پدر رسيده مدّتى با او بمذاكره پرداخت . سام پس از مطالعهء بسيار در اطراف و جوانب كار بر آن شد كه زال را بدرگاه منوچهر اعزام و نامه‌اى در خصوص وى بپادشاه نوشته در كمال ادب عفو مهراب و خاندانش را استدعا كند زال مسرور و مشعوف بپاخاسته وسائل سفر را فراهم و پدر را به نوشتن نامه‌اى مبنى بر شفاعت خود و اصرار و ابرام در اقناع ملك تمنّى كرد و خود در شتاب بر مرغان هوا سبقت گرفته رو به راه نهاد .\r\nپس از عزيمت زال ، سيندخت بدربار سام رسيده بار حضور خواست سام پذيرفته او را بحضور طلبيد لدى الورود شرط ادب بجاى آورده جواهرات گرانبها\r\n\r\n","description":"","footnote":"","page_name":" 42 ","page_number":62},
  {"content":"\r\n\r\nو نفيس خود را عرضه داشت سام كه نظير آنها هرگز نديده بود فوق العاده مشعوف گرديد سيندخت انگشتر ياقوت احمرى به دو اهدا كرد كه تلألؤ آن شب را بروز مبدّل ميساخت پس اجازه خواست تا ساير اشيائى را كه بعنوان پيشكش با خود آورده بود تقديم دارد . همين كه يك از كنيزان بامر او در طلب آن اشياء شتافت كنيزان دگر با گلدانهاى طلاى مرصّع بمرواريد و ياقوت و ديباهاى زربفت و گلوله‌هاى عنبر و محفظه‌هاى كافور و قدح‌هاى مملوّ از مرجان و فيروزه و تيغه‌هاى هندى كم‌نظير تماما در نهايت نفاست و جلا وارد شدند . سام او را گفت : خانم نجيب تو لطف و كرم را باسراف مبدّل ساخته به مهراب اجحاف كرده‌اى و اگر از ترس اين نبود كه موجب كدورت و سوءظنّ تو شود هداياى ترا رد ميكردم ولى محض خوش‌آيند تو و اطمينان خاطرت آنها را ميپذيرم سيندخت سر تعظيم فرود آورده اظهار تشكّر كرد و گفت :\r\nپادشاها تو چون از وضعيّت من آگاهى خود را محتاج بعرضى نمىبينم . سام گفت :\r\nندانم كردار تو نيكوتر است يا گفتار تو ولى مطمئن باش كه كار بخير و صلاح خاتمه خواهد پذيرفت . زال را با نامه و پيغامى در خصوص شما به خدمت شاه فرستاده‌ام گمان ميكنم قريبا تأثير آن ظاهر شود همين كه او برگردد امر مواصلت صورت خواهد گرفت و مايملك من نيز بشما تعلّق خواهد داشت مرا از خود سوا مپنداريد و مايلم هرچه زودتر چشم بجمال رودابه روشن شود . سيندخت سر به زير افكنده گفت چنانچه مرا سرافراز و قدم بخانه‌ام رنجه مينمودى مايهء افتخار و منتهاى آرزوى دل من بود رودابه نيز از كنيزان تست و بهتر از خدمتت افتخارى نصيب او نخواهد شد من و او هردو مطيع امر توايم . سام گفت آفرين بر تو و امر كرد هداياى او را بخزانهء زال برند و جز انگشترى كه بانگشت خود كرده بود چيزى از آن قبول ننمود و آنگاه سيندخت و همراهانش را در بهترين عمارات خود منزل داده وسائل لازمه را در اختيارشان نهاد و هداياى بسيار بدانان تقديم داشته در كمال اعزاز و اكرام با آنان رفتار كرد سيندخت پروبالى گرفته با وجد و سرور بمنزلگاه مزبور شتافت و آنچه لازمهء تقويت مهراب و زوال رنج او بود به دو نوشت و صبح روز بعد بقصر سام رفته زمين خدمت ببوسيد و اجازه خواست تا مراجعت كرده بتهيّهء مقدّمات پذيرائى پردازد .\r\n\r\n","description":"","footnote":"","page_name":" 43 ","page_number":63},
  {"content":"\r\n\r\nسام موافقت نموده خلعت فاخرى بر او پوشانيد و هداياى بسيار به دو داد و او را بكمك خود دلگرم ساخته اطمينان داد كه در ايفاى مواعيدى كه به او داده تخلّف نكند و نامه‌اى هم بنام مهراب مبنى بر تسكين حال و رفع اضطراب او به سيندخت سپرد كه به او برساند .\r\n\r\nرسيدن زال بدربار منوچهر و مراجعت او با موفقيت كامل\r\nچون زال بدرگاه شاهنشاه رسيد و بار حضور يافت سر تعظيم فرود آورده زمين را بوسه داد ملك او را بنزد خود خوانده اكرام فرمود و از چگونگى حال او و پدرش سام سؤال نمود زال بتناسب پاسخى معروض داشته نامه را تقديم داشت سلطان نظرى بنامه افكنده بخنده درآمد و امر بآوردن طعام فرموده او را با خود به صرف غذا دعوت كرد پس بامر ملك شراب آوردند و با وى بنوشيد صبح روز بعد نيز با او به شكار رفت و مهارت او را تمجيد كرد و در معرض يك از فنونيكه سلاطين بدان واقفند او را قرار داده كافى و كاردانش يافت و بر تعجّبش افزوده بيش از پيش مورد تفقّدش قرار داد پس از يك ماه زال بعنوان تمايل بديدار پدر عزم رحيل كرده رخصت طلبيد شاه بخنده گفت تو مايل بديدار دختر مهرابى نه پدرت سام ولى با اين مواصلت مخالفتى نداريم خدا بر تو مبارك كند و آن خاندانرا نيز مورد عفو قرار داده امرى را كه در آن خصوص صادر كرده بوديم الغا نموديم . زال سر تعظيم فرود آورده به منزل بازگشت منوچهر امر داد تا جامهء افتخار بر او بپوشانند و در مراجعت او را تجليل و تكريم كنند و پاسخى مبنى بر موافقت با مسئول پدرش تهيّه نمايند زال پس از حصول شرفيابى و اجازهء مرّخصى با شوق و شعف به راه افتاد كه بملاقات پدر نائل شود سام كه از مراجعت او باخبر شد كسان خود را باستقبال او اعزام داشت تمام زابلستان و كابلستان از رسيدن او در جوش‌وخروش افتادند و مهراب از شادى در پوست نميگنجيد چه هم\r\n\r\n","description":"","footnote":"","page_name":" 44 ","page_number":64},
  {"content":"\r\n\r\nجان بسلامت برده بود و هم از اين وصلت كسب شهرت عالمگير مينمود زال نيز چون به خدمت پدر رسيد و بمحضر او وارد شد زمين را بوسه داد سام نزد پسر رفته ميان دو چشمش را بوسيد و چون قاصدى كه مأمور رساندن مژده بدربار مهراب بود بدانجاى وارد شد و مژدهء مراجعت زال و نتيجهء خير مسافرت او را اعلام داشت فرياد شادى از هرطرف بلند شد سيندخت چيزى نمانده بود از خود بى خود شود رودابه گاه مثل اينكه قلبش گنجايش اينهمه شادمانى را ندارد وجد خود را ظاهر و گاه مثل اينكه قادر بتحمّل آنست شادى خود را مستور ميداشت .\r\nسام و زال با سپاهيان خود رو به شهر مهراب نهادند همين كه نزديك شدند مهراب با ياران و خدمتگذاران خود باستقبال آنان شتافته از اسب به زير آمد و شرط عبوديّت بجاى آورد زال نيز پياده شد و دست مودّت به دو داد بعد جمعا سوار بر مركب با سام در رأس سپاهيان خود شهر كابل را كه بطاقهاى نصرت و پارچه‌هاى رنگين ابريشمى برّاق و زرىهاى گوناگون زينت شده بود بنواى كمانچه و شيپور و زير باران مسكوكات طلا و نقره عبور كرده بقصر مهراب رسيدند . سيندخت جهد خود را بتزئين عمارات و تالارها معطوف و چنين به نظر ميرسيد كه عجايب روزگار را در آنها گسترده يا تصوير باغات بهشت در آنها نقاشى شده باشد همين كه سام و زال از اسب به زير آمدند از هرطرف شاباش چون امواج سيل و دانه‌هاى تودهء شن كه فرو ريزد بر آنان نثار گرديد سام گفت : قبل از ديدن روى بانوى عزيز نجيبم رودابه حاضر باستراحت نيستم . سيندخت او را باطاقى كه ديوارهاى آن مذهّب و پوشيده از فرشهاى زربفت شده بود برد كه در آن اين ستارهء رشگ آفتاب و ماه زمين و زيبائى محض و تصوير كمال يعنى رودابه در مقابل سام سر تعظيم فرود آورد سام سر او را ميان دو دست گرفته بوسيد و سپس گردنبندى كه ياقوت‌ها و مرواريدهاى آن بدرشتى تخم گنجشگ و از عجايب روزگار و بارزش ماليات كشور بود به او داد و بدعاى او پرداخته گفت : قسم به خدا هرگز زنى مانند او نديده‌ام ! پس بمنزلى كه براى او تخصيص داده شده بود برگشته به زال گفت فرزند آفرين بر اين حسن انتخابى كه تو كردى زيبائيش فوق شهرت اوست خدا كند كه مدّت مديدى از يكدگر متمتّع\r\n\r\n","description":"","footnote":"","page_name":" 45 ","page_number":65},
  {"content":"\r\n\r\nشويد ! پس مهراب و سيندخت را طلبيده به آنان گفت : ما برآنيم كه بدعاى خير و طلب سعادت دربارهء آنان بپردازيم . بنابراين طبق آداب و رسوم به عقد مزاوجت پرداخته چنان باران طلائى از در و ديوار باريدن گرفت كه شديدترين رگبارها و طوفانها در مقابل آن ناچيز بود بعد به نصب ميزهاى طلا پرداخته لذيذترين و كمياب‌ترين اغذيه را بر آنها مهيّا ساختند . سام و زال و رؤساى لشگرى به صرف غذا پرداخته تا نزديك غروب آفتاب بدان اشتغال داشتند و بعد بمجلس ضيافت رسمى روانه شدند و از تمام افراد قشون بلااستثناء پذيرائى كرده مورد اكرام كاملشان قرار دادند . اين وضع تا چهل روز ادامه داشت و سام از باغى بباغ ديگر منتقل ميشد و ضيافتهاى رسمىاى را كه خواه در قصر و خواه در سايهء درختان منعقد ميشد بحضور خود قرين افتخار مينمود دفعة شرب باده آغاز و نواى آلات طرب در فضا طنين‌انداز شد وسائل تفريح و حظّ بصر بيحدّومر بود . همين كه زال با رودابه تنها ماند الفتشان رو بازدياد و عشقشان رو بشدّت نهاده محبّتشان قويتر گرديد .\r\nسام از مهراب تقاضا كرد كه به منظور تكميل اين عيش و سرور با او بملك نيمروز رهسپار شود چون مهراب اظهار موافقت نمود سام و زال و مهراب و سيندخت و رودابه جمعا با ندما و مستخدمين و غلامان و كنيزان وسائل حركت خود را فراهم آوردند چنين به نظر ميرسيد كه هنگام حركت عموم به نيكوترين وضع درآمده بودند منزل به منزل حكّام و رؤساى قوم باستقبال آنان شتافته تحف و هداياى لايقه تقديم ميداشتند تا ورود بپايتخت سيستان كه بزيباترين وجه مزيّن شده بود همه در زير باران طلائى كه خلق بر سر آنان ميفشاندند معابر را طى كرده در قصر سام فرود آمدند و در باغات و عمارات مجلّلى جايگزين گرديدند . سام پذيرائى و مهمان‌نوازى را دربارهء آنان بحدّ افراط رسانيد همه در اين مدّت از شيرين‌ترين زندگانى بهره‌مند شدند . چون مهراب اجازهء مراجعت خواست سام اظهار داشت كه خود او را همراهى خواهد نمود و او را بخلعت نفيسى مخلّع ساخته هداياى بسيار به دو تقديم داشت و تقاضا كرد كه سيندخت را يكسال نزد رودابه بگذارد مهراب موافقت كرده با سام به راه افتاد . زال پس از مشايعت آنان اجازهء مراجعت خواسته بسيستان\r\n\r\n","description":"","footnote":"","page_name":" 46 ","page_number":66},
  {"content":"\r\n\r\nبرگشت و از رياست خود بر كشور و همسرى رودابه كه دنيا را در وجود او ميديد و بحدّ ستايش او را ميخواست زائدالوصف مسرور و مشعوف بود . مهراب نيز بكابل ورود و سام همچنان طى طريق نمود تا بقلب كشور هندوستان رسيد .\r\n\r\nولادت رستم و رسيدن او به حد بلوغ\r\nالغرض رودابه حامله شد و بوضعى درآمد كه در هيچ زنى سابقه نداشت ادامهء اين وضع چنانش رنجور كرد كه تاب و توانائى از او سلب شد و رنجش در زوال صباحتش مؤثّر افتاد چنان كه رنگ از گونه‌هايش ببرد و هر قسم حركتى را بر او غيرممكن ساخت بحدّى كه چيزى از حياتش باقى نمانده بود چون موقع وضع حمل رسيد با زحمت بسيار و درد شديد طفلى از او متولّد شد « 1 » كه در صباحت بدر منير و در توانائى چون بچّهء شير بود زال مسرور و مشعوف گرديد و بينوايان را زر و مال بخشيد و شكر خدايرا\r\n\r\n\r\n","description":"","footnote":"\r\n( 1 ) از شاهنامه :\r\n چنان شد كه يكروز از او رفت هوش * از ايوان دستان برآمد خروش\r\nيكايك بدستان رسيد آگهى * كه پژمرده شد برگ سرو سهى\r\nببالين رودابه شد زال زر * پر از آب رخسار و خسته جگر\r\nشبستان همه بندگان كنده موى * برهنه سر و موى و تر كرده روى\r\nبدل آنگهى زال انديشه كرد * وز انديشه آسان‌ترش گشت درد\r\nچو از پرّ سيمرغش آمد به ياد * بخنديد و سيندخت را مژده داد\r\nيكى مجمر آورد و آتش فروخت * وز آن پرّ سيمرغ لختى بسوخت\r\nهم اندر زمان تيره‌گون شد هوا * پديد آمد آن مرغ فرمانروا\r\nچنين گفت سيمرغ كاين غم چراست * به چشم هژبر اندرون نم چراست\r\nبياور يكى خنجر آبگون * يكى مرد بينادل پرفسون\r\nنخستين بمى ماه را مست كن * ز دل بيم و انديشه را پست كن\r\nتو بنگر كه بينادل افسون كند * ز پهلوى او بچه بيرون كند\r\nشكافد تهيگاه سرو سهى * نباشد مر او را ز درد آگهى\r\nوزو بچهء شير بيرون كشد * همه پهلوى ماه در خون كشد\r\nوز آن پس بدوزد كجا كرد چاك * ز دل دور كن ترس و تيمار و باك\r\nگياهى كه گويم اباشير و مشك * بكوب و بكن هرسه در سايه خشك\r\nبساى و بيالاى بر خستگيش * به بينى هم اندر زمان رستگيش\r\nبر آن مال از آن پس يكى پرّ من * خجسته بود سايهء فرّ من\r\nبر اين كار دل هيچ غمگين مدار * كه شاخ برومند آمد ببار\r\nبگفت و يكى پر ز بازو بكند * فكند و بپرواز بر شد بلند \r\n","page_name":" 47 ","page_number":67},
  {"content":"\r\n\r\nاز ولادت پسر و سلامت همسر بجاى آورد . نوزاد را رستم ناميد و ولادت با سعادت او را به سام و مهراب مرقوم داشت آنان نيز شكر خدايرا بجا آورده او را دعاى خير كردند سام در خصوص رستم نصايحى به زال نوشته در حسن تربيت و مواظبت وى تأكيد بسيار كرد و او را متذكّر گرديد كه اين طفل همانست كه يمن قدوم و سعادت ولادت و بلندى مقدار و حسن آثار ويرا پيش‌بينى كرده‌اند .\r\nچون رستم بحدّ رشد رسيد سام بشوق ديدار او بسيستان شتافت و چون ديده بديدار او منوّر ساخت زال را گفت : خدايرا از سعادتهائى كه در وجود تو و بوسيلهء تو و از تو به من روى نموده شاكرم و آنچه از حسن روى و صفات رستم و سرنوشت عجيبى كه از او وعده داده‌اند مينگرم مسرور ميشوم امّا افسوس كه حس ميكنم آثار كهولت و ضعف به من روىآور شده ترسم از آنكه ناگاه پيك اجل در رسد . زال بگريه گفت : خداوند ما را فداى تو كند و ايّام عمرت همچنان بيفزايد . پس سام هدايائيرا كه براى رستم و زال و رودابه از هندوستان آورده بود طلبيد و پس از وداع تأثّرآورى بمعسكر خود در هندوستان مراجعت كرد .\r\nرستم نيز بيش از پيش بر حسن شمائل و فهم و فضائل فزوده راه كمال مىپيمود و علم و معرفت آموخته جسم و جان قوى ميكرد چنان كه جثّه‌اى چون پيل و پنجه‌اى چون شير ژيان داشت بقامت نيزه‌اى بود كه چون شمشيرى برّنده قوى باشد محبّت و شجاعت و مناعت و خشونت را بهم آميخته بود . در فنون سوارى مهارت بسيار داشت و در شجاعت يك‌تنه چون لشگرى جرّار و فردا چون مردمى بسيار بود همچنانكه بعدها آثار درخشانش ناطق بدين گفتار خواهد گرديد .\r\n\r\nخاتمهء سلطنت منوچهر و شروع سلطنت افراسياب\r\nچون ساليان دراز بر منوچهر گذشت و جسمش نحيف و اعضايش ضعيف گرديد و سلطنتش رو بزوال نهاد نسيمى موافق بسود افراسياب بن پشنگ از اولاد تور بن\r\n\r\n","description":"","footnote":"","page_name":" 48 ","page_number":68},
  {"content":"\r\n\r\nافريدون در بلاد ترك وزيدن گرفت و خود را چنان مقتدر ديد كه هواى خونخواهى جدّش تور و گرفتن ايران از منوچهر در سرش افتاد بنابراين بفراهم كردن استعداد و جمع‌آورى قشون پرداخته متّفقين خود را اعلام و اسباب كار را فراهم آورده ابراز خصومت كرد بدين‌ترتيب عالمى منقلب و خلقى مضطرب گشته قيامت پديد آمد .\r\nافراسياب حريفى قهّار و دشمنى خونخوار و بعبارة اخرى شيطانى در قالب انسان و سرآمد ساحران بود و بين تروك آتشى سوزان و در محيط كشور شير ژيان مينمود .\r\nالحاصل او را سرچشمهء بدى و بلاى عصر خود دانسته‌اند . امّا نسبت بفتح ايران روايت بسيار است بعضى برآنند كه او در عين اينكه منوچهر را در طبرستان محصور كرده بود بر آن دست يافت و پس از عقد صلح مقرّر شد به ميزان يك تير پرتاب از ايران را به او واگذارد كه داستان افكندن تير آرش معروف است . و برخى گويند كه افراسياب سوداى تسخير ايران را در سر نپخت مگر پس از فوت منوچهر و قيام پسرش نوذر « 1 » كه دوازده سال آن را نگاهداشت تا زو بن طهماسب او را براند ولى من بذكر كاملترين و صحيحترين روايات خواهم پرداخت زيرا وقتى فقها خبرى را معتبر دانند كه مبناى صحيح داشته باشد چرا مورّخين چنين نكنند كه از ارتكاب خبط و خطا مصون مانند حاصل اينكه منوچهر پس از يكصد و بيست سال سلطنت پسرش نوذر را بجانشينى خود معرّفى نموده سلطنتش را اعلام داشت و چون كهولت او را بزوال\r\n\r\n\r\n","description":"","footnote":"\r\n( 1 ) از شاهنامه :\r\n پس آنگه ز مرگ منوچهر شاه * بشد آگهى تا بتوران سپاه\r\nچو بشنيد سالار توران پشنگ * چنان خواست كآيد بايران بجنگ\r\nهمه نامداران لشگرش را * بخواند و بزرگان كشورش را\r\nچو اغرير و گرسيوز و بارمان * چو گلباد جنگى هژبر ژيان\r\nسپهدار چون ويسهء تيز چنگ * كه سالار بد بر سپاه پشنگ\r\nجهان پهلوان پورش افراسياب * بخواندش بنزديك آمد شتاب\r\nسخن راند و از تور و از سلم گفت * كه كين زير دامن نشايد نهفت\r\nكه با ما چه كردند ايرانيان * بدى را ببستند يكسر ميان\r\nبخواهم كنون كين تور بزرگ * همان شاه آزاده سلم سترگ\r\nز گفت پدر مغز افراسياب * بجوشيد و آمد دلش را شتاب\r\nبه پيش پدر شد گشاده زبان * دل آكنده از كين كمر بر ميان\r\nكه شايستهء جنگ شيران منم * هم آورد سالار ايران منم ! \r\n","page_name":" 49 ","page_number":69},
  {"content":"\r\n\r\nكشانيد و شربت مرگ به دو چشانيد فوتش موجب جنگ و اغتشاش و مورث آشفتگىها و بدبختيهاى بسيار گرديد .\r\n\r\nسلطنت نوذر بن منوچهر\r\nنوذر كه بر تخت پدر مستقر شد فرّ ايزدى از وجناتش طالع نبود چنان كه شاعر گفته :\r\n و بعضهم يكون أبوه منه * مكان النّار يخلفها الرّماد « 1 » \r\nحاصل اينكه ملك بىسامان و سرحدّات مورد تجاوز دشمنان واقع گرديد و بسى برنيامد كه اعدا بمخاصمت صف آراستند و زيردستان بمنازعت برخاستند لاجرم نوذر نامه‌اى به سام نگاشته او را نزد خود خواند و تقاضاى مساعدت نمود سام كه بدعوت او حركت كرده نزديك گرديد اعيان مملكت و اركان دولت باستقبالش شتافتند سام كه در عدم انجام تكاليف مرجوعه و تحريك بانقلاب لب بسرزنش آنان گشود شرحى از مفاسد اخلاق نوذر و عدم لياقت و ضعف او ايراد داشته خردى ويرا براى تحمّل اين امر خطير و ادارهء امور كشور و راندن دشمنان و برقرارى نظم تشريح و سام را بقبول مسئوليّت و نهادن تاج سلطنت و برقرار ساختن نظم مملكت ترغيب نموده اطاعت اوامر و موافقت با حكومت و رفتن به زير بيرق او را گردن نهادند سام از اين سخنان برآشفته آنانرا تقبيح كرد و گفت : معاذ اللّه كه چنين فكرى در خاطر من خطور كند ! و با بودن سلطانى چون ماه تمام بر اوج آسمان لعنت بر آن كسى كه از ديگرى متابعت كند ! و آنكه به غير او سر فرود آورد به عذاب الهى گرفتار آيد ! و پس از توبيخ و اندرز آنان همه را بآتيه اميدوارى داد و خود شرفياب حضور نوذر گرديد .\r\nپس از اداى شرط ادب بوفادارى و اطاعت امر وى قسم ياد كرده خود را مهيّاى كمك و معاضدت او معرّفى نمود پس لب بدلداريش گشوده آنچه توانست در تقويت و تشييد امور دولت كوشيده سعى وافى در اعادهء نظم كشور مبذول داشت و آنگاه اجازه خواست\r\n\r\n\r\n","description":"","footnote":"\r\n( 1 ) و بعضى از آنانرا پدر بمنزلهء آتش بود كه از خود خاكستر باقى گذاشت .\r\n","page_name":" 50 ","page_number":70},
  {"content":"\r\n\r\nبمقرّ حكومت خود مراجعت كند كه مبادا غيبتش عواقب و خيمى دربر داشته باشد شاه موافقت نموده خلعتى شاهانه به دو داد .\r\nپس از حركت سام چندى نهال خميدهء كشور قد راست كرده بپاى ايستاد ولى بعدا دولت ضعيف و كشور بىسرپرست مانده بيش از پيش دچار هرج‌ومرج شد .\r\nوضع مملكت در اثر جنگ با افراسياب كه در رأس قشونى مركّب از افواج عديده از رود بلخ گذشت و كثرت افراد منظرى چون موج دريا در نظر مجسّم ميساخت رو بوخامت نهاد .\r\n\r\nداستان افراسياب و گرفتن او ايرانرا از نوذر\r\nهنگاميكه منوچهر مرد و نوذر بتخت پدر بنشست پشنگ نامى از اولاد تور بتركان سلطنت ميكرد كه سه پسر داشت و بزرگترين آنان كه مدبّرتر و شجاعتر و جدّىتر از ديگران بود افراسياب نام داشت . پشنگ او را بجانشينى خود برگزيده رياست قشون و دخالت در امور كشور را به او واگذاشت همچنين خزائن خود را در اختيار او نهاده او را بخونخواهى سلم و تور مأمور حملهء به ايران نمود . اين امر با ميل شديد افراسياب و تعجيلى كه در شروع اين خصومت داشت موافقت كرد . بدين لحاظ بجمع‌آورى بهترين جنگجويان و عشاير و همراه بردن تمام خلق از صغير و كبير اعم از شهرنشين و صحراگرد پرداخته همّش مصروف گستردن دام و به كار بردن حيله و تزوير گرديد برادرش اغريرث ، پشنگ را گفت : اى ملك فرضا كه منوچهر در ايران نباشد تازه يكمرد از مردان ايران كم شده ولى تعداد نفوس آن فراوان است و سلحشوران دلير و نجيب‌زادگان سركش و شجعان نامى و پهلوانان شيردل و قهرمانان فوق العاده در آن بسيار . و من در اينخصوص آنچه بگويم زائد به نظر ميرسد دليل صحّت معروضاتم تركتازيهائى است كه آنان در كمال بىباكى در اين كشور اعمال و سراسر آن را پايمال نموده‌اند . تحريك اين بلاى خفته در خانه و راندن عفريت جنگ از لانه و دعوت بىباكانهء نو از مايهء بدبختى عموم و جلب اين خطر نابودكننده دور ارحزم و احتياط است . پشنگ گفت : حق با تست فرزند ولى نيل به مقصود بدون\r\n\r\n","description":"","footnote":"","page_name":" 51 ","page_number":71},
  {"content":"\r\n\r\nاستقبال خطر ميسّر نشود فعلا وقت حملهء بايرانست چه اختلافات داخلى همه را از يكدگر جدا ساخته و بجاى منوچهر كه شير ژيانى بود روباه يا خرگوش ناتوانى قرار دارد و برادرت افراسياب در عين اعتلا و شباب جامع شروط لشگركشى و رياست و واجد فنون جنگ‌آورى و سياست است بخت و اقبال حاكى از ترقّى و تعالى اوست و خواهد توانست با مساعى جميله و صفات عاليه‌اى كه داراست شاهد مقصود را در كنار گيرد فرصت نيز مثل ابر درگذر است همچنانكه تن‌پرورى خوى زنان است و بىقيدى پيشهء حيوان تو نيز اى فرزند پند دلاراى پدر در گوش گير و راه و رسم برادر پذير و خود را به اين كشور محقّر دلخوش مدار كه قطعه‌اى بيش از آن ترا نرسد طمع در ايران كن و مردانه همّت گمار كه از اين اختر پرمقدار و ناف زمين و گوهر رخشندهء بىقرين و كشور زرخيز و خاك گهربيز سهمى برى پس بكوش و دامن همّت بر كمر زن كه هم بر آن نعماى بيحدّ دست يا بى و هم انتقام كامل از آنان ستانى . اغريرث زمين را بوسه داد و گفت : مطيع فرمانم و اطاعت از كسى ميكنم كه خلاف امرش مجاز نيست . پس به افراسياب پيوسته تعهّد كرد كه سر از فرمان او نپيچد .\r\nزمستان كه بپايان رسيد و برفها مستحيل بمايع گرديد و بهار پديد آمد تركان و جنگجويان آن سامان در ركاب افراسياب به راه افتادند او نيز قشون خود را به طبرستان كه نوذر در آن سكونت داشت برد و چون ديد بدهستان رهسپار گشته خود نيز بدان سو شتافت و در برابر او اردو زده جمّ غفيرى از همراهان را به منظور مخاصمه با زال بسيستان فرستاد .\r\nچون دو اردوگاه بهم نزديك بود يك از جنگ‌آوران ترك بنام بارمان « 1 » از افراسياب رخصت طلبيده نزديك قشون نوذر تاخت و با حركت نيزه بر سر دست بتحريك آنان پرداخته مبارز خواست قباد برادر قارن رئيس قشون ايران دعوت او را اجابت كرد . قارن گفت : برادر حريف بارمان كسى است كه مانند او در عين جوانى بوده باشد و تو پير و ناتوانى بگذار اين كار را ديگرى عهده‌دار شود قباد گفت برادر : هركس را كه وقت سرآيد جانش بدرآيد و كسى تاكنون زنده از جهان نرفته\r\n\r\n\r\n","description":"","footnote":"\r\n( 1 ) باذمان .\r\n","page_name":" 52 ","page_number":72},
  {"content":"\r\n\r\nاست و روى بجانب خصم آورد . دو قهرمان چون دو پيل دمان بهم درآويختند و از طلوع آفتاب تا غروب انواع فنون كارزار را به كار بردند عاقبت بارمان بر قباد غالب آمده او را واژگون و زمين را غرقه به خون او ساخت پس شاد و خرسند بنزد افراسياب برگشت و او اظهار شعف نموده ويرا آفرين گفت قارن كه سرنوشت برادر چنان ديد بخشم اندر شده قشون را بپيشروى فرمان داد افراسياب نيز با سپاهيان خود هجوم آورده دو لشگر در نهايت سختى بمحاربه پرداخت تا سياهى شب فريقين را از يكدگر جدا ساخت صبح روز بعد نيز جنگ درگرفت و تير و نيزه و شمشير چنان نمود كه جوى خون زير پاى جنگ‌آوران جارى بود عاقبت افراسياب غالب آمد و شاد و خرسند بمعسگر خود بازگشت نوذر نيز مهموم و مغموم باردوگاه خود مراجعت نموده وسائلى براى حفظ خانوادهء خود برانگيخت و آنانرا با دو پسر خود طوس و گستهم بيك از قلاع فارس اعزام داشته هردو را به بردبارى اندرز همى داد افراسياب نيز بر آن شد كه قشونى بيكران همچنانكه بسيستان اعزام داشته بفارس فرستد ضمنا عده‌اى از رؤساى قشون نوذر فكرشان مشغول سرنوشت زنان و كودكان خود كه ممكن بود در معرض بىعفّتى تركان قرار گيرند گشته مصمّم شدند بدان ايالت شتافته از آن دفاع كنند و پس از مذاكره با نوذر باينكه با تمام قشون در قلعهء محكمى از دهستان پناهنده شود و تا مراجعت آنان دست از جنگ بدارد با قارن رو بفارس روانه شدند .\r\nنوذر بمحض دورى آنان دچار ترس و وحشت شد و خواست بدانان ملحق گشته طريق فارس سپارد بدين منظور به راه افتاد ولى افراسياب كه از نقشهء او مستحضر بود بر او حمله‌ور گشته او را از حركت بازداشت جنگ به سختى درگرفت و جوى خون جارى شد مبارزين در كمال حدّت بمبارزه مشغول و با داس اجل بقطع حيات يكدگر پرداختند فرياد و فغان به آسمان بلند و غوغاى عجيبى برپا بود قهرمانان با يكدگر درآويخته در نهايت سختى بمنازعه ميپرداختند حاصل اينكه نوذر با متجاوز از هزار تن از رؤساى قشونش باسارت افراسياب درآمده حبس و زنجيرشان كرد و همين كه از قارن پرسيد و فهميد كه او براى دفاع از فارس تركانرا كه بسر كردگى پسر . . . .\r\nمشهور به ويسه روى بدين ايالت آورده بودند تعقيب كرده ويسه را امر داد تا به زودى\r\n\r\n","description":"","footnote":"","page_name":" 53 ","page_number":73},
  {"content":"\r\n\r\nبپسر و عساكر او ملحق شده متّفقا بر قارن بتازند ويسه كه معجّلا خود را بحدود فارس رسانيد ديد قارن لشگر تركانرا قطعه‌قطعه كرده پسر او را نيز كشته است و بر فارس استيلا يافته از مرگ پسر يأس و حرمان بر او مستولى و بشدّت متأثّر گرديد و همچنان طى طريق كرد تا به قارن رسيد همين كه تلاقى كردند ويسه فرياد برآورد و گفت : قارن بدانكه نوذر و هزار تن از رؤساى قشونش باسارت درآمده‌اند و افراسياب مالك ايران گشته قارن جواب داد : ويسه از آنچه ميگوئى بيخبرم ولى من پسر ترا كشته‌ام و ترا نيز هلاك خواهم ساخت . پس دو لشگر بصف‌آرائى پرداخته مصاف دادند ويسه منهزما پابفرار نهاد و از ترس بال‌وپر گرفته رو باردوگاه افراسياب شتافت .\r\n\r\nشكست دادن زال تركانرا در حملهء به سيستان\r\nهنگاميكه عساكر اعزامى افراسياب براى حملهء به زال و تصرّف سيستان تحت فرمان خزروان « 1 » و شمّاساس در ساحل هيرمند اردو زدند پدرزن زال ، مهراب پادشاه كابل از طرف زال بر سيستان حكومت ميكرد و زال كه مطّلع شده بود پدرش سام در هندوستان وفات يافته براى انجام تشريفات مرسومه و حمل جنازهء او به وطنش بدان كشور مسافرت كرده بود مهراب پيغامى بدين مضمون بتركان فرستاد كه : بدانيد من در وضعيّت شخصى قرار دارم كه مجبور باعمال زور است در حالى كه جذبه و اطاعت و دوستى نسبت به افراسياب دارد بعلاوه بين من و او علاقهء خويشاوندى است و من خود را مطيع اوامر او ميدانم بنابراين به من فرصت دهيد كه پيغامى به او بفرستم تا بدانم نظر او چيست چنانچه امر دهد با شما به نبرد پردازم اطاعت خواهم نمود و اگر بخواهد اين ايالت را بشما واگذارم فورا تسليم نموده خدمتگذار خواهم بود . ضمنا با ارسال هدايا و خلاع بسيار تركانرا بموافقت و تسليم وادار نمود .\r\nمهراب پيغامى به همين مضمون به افراسياب فرستاده نامه‌اى هم به زال نوشت و وضعيّت را به او حالى كرد و تقاضا نمود هرچه زودتر خود را بسيستان برساند كه بدبختى غيرقابل جبرانى روى نكند زال دست از كار كشيده معجّلا خود را به مهراب\r\n\r\n\r\n","description":"","footnote":"\r\n( 1 ) خزوزان .\r\n","page_name":" 54 ","page_number":74},
  {"content":"\r\n\r\nرسانيد . زال از اين حسن تدبير او را آفرين گفت و بلاتأمّل بسراغ تركان رفته با افكندن سه تير سه تن را كشت همين كه فهميدند زال مراجعت كرده ولولهء عجيبى در ميان تركان افتاد و هركس به ديگرى نزديك شده رفيق خود را از اينكه بگفته‌هاى مهراب اغفال شده‌اند ملامت ميكرد و خود را براى روز بعد حاضر مينمودند .\r\nچون صبح شد زال و مهراب با سپاهيان خود و تركان با سواران خود از جانب ديگر خروج كرده صفوف خود بياراستند و جنگ درگرفت همين كه دو لشگر در يكدگر ريخت زال و خزروان با نيزه بجنگ تن‌بتن پرداختند خزروان ضربتى به زال وارد آورد كه نيزه شكست و نفوذى نكرد ولى زال چنان ضربتى بشانهء او وارد ساخت كه از روى زين كنده شد و بضربت دوم جان بجان آفرين تسليم كرد بعد متوجّه شماساس شد كه با انداختن تير صدمهء بسيار بسپاهيان زابل و كابل وارد آورده بود سوار ترك بدون اينكه روى خود به زال بنماياند مزوّرانه باوى بمنازعه پرداخت زال تيرى نخست بجانب او افكند كه زخمش كارى نبود ولى به تير دوم او را بكشت و سپاهيان زابل و كابل بتركان حمله‌ور گشته بسيارى از آنان را كشته يا زخمى نمودند و جمع كثيرى از آنان را اسير ساختند و كسانى كه بدست آنان نيفتادند رو بفرار نهادند ولى در راه بقشون قارن كه از فارس بجانب سيستان ميآمدند مصادف شده قارن همه را قطعه‌قطعه كرد و زمين را بخونشان آبيارى نموده فقط مختصرى از آنان جان بسلامت بردند كه اين خبر را به افراسياب رسانيدند بدين‌ترتيب قارن و زال و مهراب مالك سيستان گشته بفتح و ظفر نائل آمدند .\r\n\r\nكشتن افراسياب نوذر را و نشستنش بجاى او و استيلاى او بر كشور\r\nچون ويسه پس از شكستى كه قارن به او داده بود بنزد افراسياب رفته سرگذشت پسر خود و ساير جنگجويان را به دو بازگفت و معدودى از سپاهيان كه از جنگ زال و قارن نجات يافته بودند هلاك خزروان و شماساس و سپاهيان آنانرا به دو اظهار داشتند افراسياب بخشم اندر شده خواه از جنبهء نخوت يا غضب امر\r\n\r\n","description":"","footnote":"","page_name":" 55 ","page_number":75},
  {"content":"\r\n\r\nكرد تا نوذر را حاضر آورند و پس از اخذ تصميم امر داد تا سرش از تن جدا ساخته رؤساى قشونش را نيز از دم تيغ بگذرانند ولى برادرش اغريرث او را گفت : پس از قتل رأس و رئيسشان بر هلاك اين جمع چه سودى مترتّب خواهد بود همان به كه اينان را به من سپارى تا مغلولا به طبرستان برده نگاهدارى كنم و آنچه خواهى در مورد آنان اجرا نمايم بنابراين افراسياب آنانرا به او سپرد تا بطبرستان كه خود حاكم آن ايالت شده بود برده نگاهدارد امّا افراسياب با قشون خود عزم رى كرده بر تخت استوار آمد و تاج بر سر نهاد و بامور جاريه و عزل و نصب حكّام پرداخته بعضى را بيكار و برخى را برقرار ميساخت بعد چون پيل دمان و آتش‌سوزان بگردش بلاد ايران پرداخته همه‌جا از ويرانى آباديها و فقير كردن متعيّنين و ضبط اموال و امحاء خاندانهاى نجيب و تحقير بزرگان دريغ ننموده از ظلم و اجحاف چيزى فروگذار نكرد و همّش معطوف اين بود كه مال و اغنام و اشياء نفيسه را به وطنش تركستان بفرستد در اين اثنا خبر رسيد كه پدرش پشنگ از شنيدن اقبالى كه به دو روى آورده از فرط شادى مرده است و غالبا شادى بسيار موجب هلاكت شده .\r\nافراسياب از اينكه پادشاه تركستان و در عين‌حال سلطان ايران شده بود بسيار متكبّر و جبّار و طاغى و خونخوار شده بود و ظلم و استبداد را باعلى درجه رسانيد .\r\nدر زمان او خشكسال عظيمى اتّفاق افتاد قطره‌اى باران از آسمان نچكيد و چشمه‌ها نجوشيد بالجمله خشگى جويبار خشگى اشجار را سبب شد و محصول رو بنقصان نهاد و نسل اغنام از زمين برافتاد . بدبختى خلق بحدّ اعلى رسيد و فقر عموميّت يافت به نحوى كه افراد در عين قحط و غلا گرفتار ظلم و بلاى استبداد شده بودند ولى افراسياب سرگرم شرب شراب و آهنگ چنگ و رباب بوده همچنان شگفته و خوشحال بود و از بدبختى خلق لذّت ميبرد و نفع خود را در ويرانى ملك و حيات خود را در ممات خلق ميديد و چون ميدانست كه نخواهد توانست مالك ايران ماند همچنان دزدى كه بخانهء غير وارد شده باشد هرچه توانست ربود و بر زيان وارده افزود .\r\nگويند افراسياب مخترع چنگ و رباب و سازندهء كمند و زوبين بوده و . . .\r\n\r\n","description":"","footnote":"","page_name":" 56 ","page_number":76},
  {"content":"\r\n\r\n\r\nآزاد كردن اغريرث سران سپاهيرا كه در طبرستان محبوس بودند\r\nچون طوس و گستهم از كشته شدن پدرشان نوذر بدست افراسياب مطّلع شدند بايفاى تكاليف تعزيه‌دارى و حفظ خاندان وى پرداخته بعدا بسيستان نزد زال و قارن رفتند بزرگان ايران بدانان ملحق شده در اتّحاد و اتّفاق موافقت حاصل نمودند و با مطالعهء بسيار نقشهء انتقام نوذر و تنبيه افراسياب را طرح و وسائل جنگ را فراهم گردند چون خبر بسران سپاه محبوس رسيد اغريرث را گفتند تو نجات‌دهنده و ولينعت مائى و تازنده‌ايم غلام و خدمتگذار توايم حسن رفتار و نيكى تو هيچگاه از خاطر ما محو نخواهد شد ولى مايل نيستى بنائى را كه پى ريخته‌اى بپايان رسانى و نهالى را كه غرس كرده‌اى آبيارى كنى ؟ و با آزاد كردن ما بار دگر ما را رهين منّت و مطيع اوامر خودسازى زيرا ايران در دست افراسياب نخواهد ماند و ترس ما اينست كه هر زمان سپاهى كه در سيستان گرد آمده است بر او تازد و او قبل از همه كار بكشتن ما مبادرت كند . اغريرث گفت : ميل من امروز بآزادى شما به همان درجه‌ايست كه آن روز شما را از مرگ رهانيدم و هيچ‌چيز در قلب من مهمتر از اين نيست كه بتوانم خدمتى بشما كنم و نيكى خود را به آخر رسانم ولى خود ميدانيد كه بدون هيچ علّت و بهانهء روشنى قادر بانجام اين عمل نيستم اگر يك قشون ايرانىاى بسراغ من آمده بود من اين ايالت را به دو واگذاشته خود ببرادرم ملحق ميشدم بدون اينكه شما را همراه برم و طبعا آزاد ميشديد منهم كه بهانهء مسلّمى در دست داشتم مورد خشم و عدم رضايت برادر و ملامت او واقع نميشدم . سران سپاه عذرش را موجّه تشخيص داده اظهار تشكّر كردند بعد قاصدى نزد طرفداران مقيم سيستان خود فرستاده وضعيّت خود را به آنان روشن و قسم دادند كه براى نجات آنان سپاهى بطبرستان اعزام دارند كه اغريرث بتواند بدون مخالفت و مقاومت راه خود پيش گيرد و گرفتارى آنان خاتمه پذيرد .\r\nبمحض وصول اين پيغام زال و همراهانش گشواد پدر گودرز « 1 » را با جمعى\r\n\r\n\r\n","description":"","footnote":"\r\n( 1 ) جوذرذ .\r\n","page_name":" 57 ","page_number":77},
  {"content":"\r\n\r\nاز مردان برگزيده بدانجاى اعزام داشتند همين كه گشواد بطبرستان نزديك شد اغريرث بدون جنگ معجّلا ترك آن ايالت گفته سران سپاه را همچنان در زنجير باقى گذاشت گشواد لدى الورود آنانرا مستخلص كرده بتهيّهء احتياجاتشان مبادرت نمود و با خود بسيستانشان برد اغريرث نيز بمحض ورود در حضور افراسياب شرحى در شدّت حملهء مهاجمين و اجبار خود در فرار و موفّقيّت آنان برهانيدن محبوسين و بردنشان بسيستان بيان نمود افراسياب هم از جهت نصيحت او بحفظ جان اين اشخاص و هم از جهت گذاردن آنان در اختيار ايرانيان به سختى او را مورد ملامت قرار داده گفت : اگر آن روز كه ميخواستم آنانرا بلااستثنا هلاك ساخته بسلطانشان ملحق كنم مانع نميشدى چنين نميشد كه شد و شيران از قفس فرار نميكردند و مسلّم است كه هم آنان بازآمده با دندانها و پنجه‌هاى تيز خود بما حمله‌ور خواهند گرديد . اغريرث جواب داد :\r\nمرد عاقل نبايد آنچه مقدور است بكند بلكه بايد بجان خلق ببخشايد و راه افراط نپيمايد و در عين قدرت عفو و كرم داشته باشد و بآينده بينديشد . افراسياب در نهايت خشم فرياد برآورد كه : تو با دشمنان من در استخلاص اسرا همدست بوده‌اى ؟ و بيك ضربت شمشير او را از پاى درآورد و خون برادر به صورتش پريد ولى بمرگ برادر گريسته تعزيه‌دارى و سوگوارى كامل كرد افسوس كه پشيمانى سودى نداشت .\r\n\r\nمحاربه زال و ايرانيان بطرفيت افراسياب و برداشتن زو بن طهماسب بپادشاهى\r\nچون گشواد افسران آزاد شده را بسيستان آورد زال و سران سپاه و بزرگان باستقبال آنان شتافتند و گشواد را از انجام اين عمل خير تبريك گفته شادى فوق - التصوّرى در استخلاص محبوسين ابراز و به آنان تهنيت گفتند .\r\nمردم ايران نيز از بلاد مختلفه روى بجانب سيستان آوردند زال همه را چون ميهمان پذيرفته به نگاهدارى آنان پرداخت و ببذل مال و خزائنى كه پدر انباشته و بگذاشته بود وضعيّت آنانرا منظّم ساخت و آنچه توانست در جبران خسارات آنان كوشيد ايرانيان متّفقا رو بمعسكر افراسياب در رى به راه افتادند و در يكفرسنگى\r\n\r\n","description":"","footnote":"","page_name":" 58 ","page_number":78},
  {"content":"\r\n\r\nآن اردو زدند بين پيش قراولان دو قشون چند زد و خورد مختصر و يك جنگ بزرگ بىنتيجه اتّفاق افتاد زال سران سپاه را گفت : بدانيد كه ما با امر مهم و مشكلى مواجهيم و جز بپشتيبانى سلطانى كه حكمش مطاع و از نژاد سلاطين باشد موفّقيّت حاصل نتوانيم كرد كه تاج بر سر او نهاده اطاعت امرش كنيم و اوامر او را بموقع اجرا گذاريم سران تصديق قول او كرده گفتند چنانست كه تو گوئى و بايد چنان كنيم . پس از مشاوره و مباحثهء بسيار در تعيين جانشين لايقى از اعقاب فريدون و منوچهر بعضى طوس و گستهم را نامزد آن مقام و برخى فقدان فرّ ايزدى را در آنان اعلام و لياقتشان را ترديد نمودند عاقبت الامر در شخص زو بن طهماسب از اولاد فريدون كه صفات خاصّهء سلطنت و فرّ ايزدى را معا واجد بود موافقت حاصل كردند و اطاعت و صميميّت خود را نسبت به او اعلام داشتند .\r\nطبرى را عقيده آنست كه زو بن طهماسب و گرشاسب معا سلطنت كرده‌اند و آنچه محقّق‌تر به نظر ميرسد اينست كه ميگويد زو شاغل مقام سلطنت بوده و گرشاسب او را كمك مينموده ولى هرگز بمقام سلطنت نرسيده است . ابن خردادبه در كتاب تاريخ خود گويد كه نام زو بن طهماسب ، زاب بوده و زاب و زوابى در عراق منتسب به اوست زيرا حفركنندهء بستر آن دو رود از ارمنستان تا دجله همچنين نهر زاب در سواد اوست كه در مسير آن سه شهر واقع شده و نيز ابن خردادبه گويد كه مملكت بين زاب و گرشاسب تقسيم شد و معا بر آن سلطنت داشته‌اند بدين معنى كه زو بتعالى كشور ميپرداخته و گرشاسب به كار جنگ مبادرت مينموده كه خدا داند و بس .\r\n\r\nسلطنت زو بن طهماسب\r\nچون عموم ايرانيان با انتخاب زو موافقت حاصل نمودند زال و قارن و طوس و گستهم و گشواد و ساير سران سپاه و اعيان در همان اوان كه بر دروازهء شهر رى در برابر افراسياب اردو زده بودند با او اظهار صميميّت و همراهى كردند و او بتخت نشسته تاج بر سر نهاد و خدايرا بدفع افراسياب و رفع خرابيها و برقرارى نظم و اصلاح امور افراد و ايالات استغاثه نمود و ضمنا متذكّر گرديد كه در مشكل‌ترين و مغشوشترين و المناك‌ترين اوقاتى كه خاص و عام را گرفتار ساخته قدرت بدست او افتاده است ولى در اطفاء آتش\r\n\r\n","description":"","footnote":"","page_name":" 59 ","page_number":79},
  {"content":"\r\n\r\nفتنهء داخلى و ايجاد موافقت سعى كافى مبذول خواهد داشت و خلق از بيانات وى نزديكى صلح را احساس نمودند .\r\nقحطى و و با و مرگ‌ومير نه فقط هردو قشون بلكه ساير خلق را هم به سختى دچار ساخته بود و همه متّفقا بدين نكته متذكّر بودند كه : اين سختى و بلا و اين قحط و غلا نتيجهء سوء اعمال ماست بسكه خون پاك بيگناهان را ريختيم و بسكه مرتكب جرم و جنايت شديم بدين عذاب اليم گرفتار آمديم وقت است كه بجبران خطاها به صلح گرائيم و شمشيرها را غلاف كنيم باشد كه رحمت الهى شامل حالمان شود . بارى بين افراسياب و زو مأمورين مذاكرات صلح‌آميز بآمد و شد مشغول شدند كه متاركه را بيكدگر اعلام و عقد صلح را برقرار نمايند . افراسياب نيز نظر بقلّت آذوقه و نقصان عليق بالاجبار رى را ترك گفته رو به طبرستان نهاد و تا خاتمهء مذاكرات صلح آن را مقرّ خود قرار داد و زو همچنان در معسكر خود بر دروازهء رى مقيم بود مردم نيز از عزيمت افراسياب نفس تازه كردند و پس از يك سلسله مذاكرات و مكاتباتى كه توسّط فرستادگان طرفين ردّوبدل شد چنين مقرّر گرديد كه افراسياب قسمتى از ايرانرا كه معادل يك تير پرتاب آرش كماندار باشد بايران واگذارد .\r\nزو بساختن تيرى فرمان داد كه چوبش از فلان جنگل و پرش از بال عقاب فلان كوه و پيكانش از آهن فلان معدن باشد پس آرش را بافكندن آن اشارت كرد و آرش در عين پيرى و آخر عمر گوئى براى انداختن همين تير مانده بود چه در حضور افراسياب بر كوهى از كوههاى طبرستان برآمده با كمان خود اين تير را كه افراسياب علامتى بر آن گذارده بود افكند و هماندم جان سپرد . طلوع آفتاب اين عمل انجام و تير از طبرستان هوا گرفته به بادغيس رفت همين كه خواست فرود آيد چنان كه گويند ملكى بامر خداوند آن را طيران داده به خلم از شهرستان بلخ رسانيد و در آنجاى بمحلّى بنام كوزين افتاد كه آفتاب هماندم در شرف غروب كردن بود .\r\nهمين كه اين تير از خلم به طبرستان كه افراسياب در آن بود رسيد و علامت خود بر آن ديد و موثّقين وى نيز سقوط آن را در مكان مزبور تصديق نمودند بىنهايت از مسافتى كه پيموده متعجّب گرديد و چون دانست كه مشيّت الهى در آن مداخله\r\n\r\n","description":"","footnote":"","page_name":" 60 ","page_number":80},
  {"content":"\r\n\r\nداشته و مجبور است از ايران دست كشد ترس بر او مستولى شده جرأت نكرد بعهد خود وفا نكند بعلاوه چون قسمت اعظم قشونش بواسطهء دو چنگ با زال و قارن و امراض مسريهء سنوات اخيره از بين رفته بود و غالب اسبهايش نيز بعلّت كمى علوفه و وباء مرده بود موضوع را ميشوم تلقّى و قطعه‌ايرا كه بين مبدأ و مقصد تير بود به زو واگذار كرد و پس از تعهّد برعايت مقرّرات با بقيّهء قشون خود به ماوراء النهر بازگشته لعن و نفرين ويرا مشايعت نمودند و مدّت حكومتش بر ايران دوازده سال بالغ گرديد .\r\n\r\nوقايع سلطنت زو پس از عزيمت افراسياب\r\nهمين كه افراسياب ايرانرا ترك گفت خلق را مرارت خوف بحلاوت امنيّت و خشونت جور به نرمى عدالت مبدّل گشته عطوفت ملك رحمت جانشين خشونت شيطان ملعنت شد و دگرباره خداى تعالى زمين را حيات تازه بخشيده بدوا باد را مبشّر نزول رحمت خود قرار داد . و آنگاه ابر رحمت گهربار و دشت و دمن رشگ گلزار جنان گرديد چنان كه محصول بيش از حدّ معمول و فواكه فزونتر از محصول بدست آمد و خلق در عين رفاه و اغنام سرگرم چرا گشته بركت نصيب عموم گرديد و آب از چشمه‌ها بجوشيد لاجرم نرخ ارزاق تنزّل و بىبرگانرا تموّل نصيب كرده فقر و پريشانى عنان برتافت زو به منظور ترميم خسارات افراسياب يعنى رفع خرابيها و علاج جراحات خلق و التيام زخمهائى كه او سبب شده بود همچنين تعمير قلاع و عمارات ويران و تنقيهء قنواتى كه او خراب كرده بود و بيش از همه‌چيز به بسط دستگاه عدالت و احسان و مروّت پرداخت ضمنا ماليات هفت سال را برعاياى خود بخشيده در رفاه و بهبود كارشان كوشيد و در سواد به شرحى كه قبلا مذكور گرديد نهرى احداث كرده نام آن زاب نهاد و بر دو ساحل آن شهرى بنا كرده زوابىاش ناميد و خواه از جبال اطراف يا نواحى ديگر تخم سبزيجات و نباتات معطّر بدانجاى برده امر بكاشتن نمود همچنين نهال درخت بسيار در آن غرس كرد . زو نخستين كسى است كه انواع اغذيهء لذيذه اعم از لحميّات و غيره كه لايق سفرهء پادشاهى باشد براى او طبخ ميشده و در خودنمائى و سخاوت از پيشينيان گذرانيده و قسمتى از عوايد مالياتى و غنائم را بين سپاهيان خود\r\n\r\n","description":"","footnote":"","page_name":" 61 ","page_number":81},
  {"content":"\r\n\r\nتقسيم كرد و چون پنج سال از سنين سلطنتش گذشت عمرش بسر رسيد و بمرضى گرفتار آمد كه روح پرفتوح خود بر سر آن نهاد . گرچه دوران سلطنتش كوتاه بود ولى اعمال بزرگ فراوان كرد و سلطنت را كه به صورت عجوز كريه المنظر بىدندانى درآمده بود از افراسياب گرفته به صورت نوعروس زيبائى درآورده به كيقباد واگذاشت . پستى دنيا را همين بس كه سلطانى بدين پايه عادل و خيرانديش و متّقى را پس از پنج سال ميبرد و افراسياب ظالم خونخوار بدخواه خلق و اقاليم عالم را چهار صد سال باقى ميگذارد سبحان اللّه كه آنچه كند عين مصلحت است . آنچه در خور فهم ماست بلطف و مرحمت و آنچه بر ما نهانست بعدل و حكمت او تعبير ميكنيم مسلّم آنكه عالم هستى از ان او و فرمان فرمان اوست آفرينندهء زمين و زمانست و واقف بآشكار و نهان .\r\n\r\nسلطنت كيقباد از اولاد فريدون\r\nپس از سلطنت زو آراء مخفى سران سپاه و مردم و اعيان متوجّه كيقباد گرديد كه نژاد از سلاطين و طبعى كريم و خوئى متين داشت و مطمئن بودند كه بفنون سياست واقف بوده مصالح عام را فداى مصلحت خاص نخواهد نمود به همين نظر زال و طوس و گودرز و ساير اعيان سر به دو فرود آورده بر سرير سلطنتش نشاندند و تاج شاهى بر تاركش نهاده بر او سجده كردند . شاه زبان بسپاسگذارى از آنان گشوده وعده داد كه در حفظ كشور و طرد اتراك و رفع ظلم و بسط دستگاه عدالت و نسخ رسوم ظالمانه ساعى بوده مساعى خود را در عمران و آبادى مملكت به كار برد . حضّار ويرا دعا گفته بصدق بيانات و مواعيدش اطمينان حاصل نمودند .\r\nكيقباد بلاد و ولايات را باسامى مختلفه موسوم و حدود هريك را مشخّص و آبها و قنوات و چشمه‌ساران را براى آبيارى اراضى مشخّصه تعيين و امر داد كه ماليات ده يك بقشون اختصاص يابد .\r\n\r\nمراجعت افراسياب براى جنگ با ايران\r\nچون خبر مرگ زو به افراسياب رسيد بدين طمع كه شايد باردگر ايران\r\n\r\n","description":"","footnote":"","page_name":" 62 ","page_number":82},
  {"content":"\r\n\r\nرا از كيقباد بربايد برآن شد كه باز معاودت كرده جنگ را مزوّرانه آغاز كند باشد كه همان شيرى كه از پستان آن مكيده و همان ثمراتى كه از آن چشيده و منافعى كه از آن ديده تجديد شود بدين نظر بنقض عهد و حلّ عقد مبادرت نموده جنگ را اعلام و قشونى جرّار فراهم آورده از جيحون عبور و در رأس سپاهى بيكران كه فراخاى زمين را تاب گنجايش آن نبود روى به ايران آورد . كيقباد كه وضعيّت را چنان ديد زال و سران سپاه را بمشاوره طلبيده مقدّمات جنگ را فراهم آورد .\r\n\r\nيافتن رستم بن زال رخش خود را\r\nچون زال اطّلاع يافت كه افراسياب نقض پيمان كرده از جيحون عبور و روى بايران آورده ضمنا قاصد كيقباد او را بدرگاه ملك طلبيد دل در برش طپيده روزها بانديشه دچار و شب به بيخوابى گرفتار آمد پس سران سپاه و يارانرا مجتمع ساخته گفت : بدانيد كه فتنهء افراسياب بيش از پيش بما روى آورده و كيقباد به عادت ديرين مرا بمساعدت طلبيده ولى سنّ من رو بكهولت نهاده و رنج پيرى مرا از پاى درآورده در عوض پسرم رستم در عين شباب و زورمندى است و ميتوان دل به دو قوى داشت و نه تنها در بلندپروازى و شهرت مرا قرين خواهد شد بلكه ما فوق من است فقط بحدّى جسيم و طويل و قوىيال و رشيد است كه هيچ مركوبى تاب بردن او را ندارد . پياده نيز بدرگاه ملك و بجنگ افراسيابش نتوانم برد بنابراين بر من و شماست كه آنچه اسب در زابلستان و كابل و كشمير و ايران داريم به دو ارائه كنيم شايد بخواست خداوند تكاورى مناسب بدست آورد . حضّار سر به پيشگاه وى فرود آورده گفتند : البتّه چنانچه ميشد خود را هم باسب تبديل و به رستم تحويل دهيم بحثى در اقدام و انجام آن نبود حال هم سواران و پيادگان و ابدان و ارواح و املاك ما به تو تعلّق دارد . پس جمعا تكاوران خويش از اطراف طلبيدند و به رستم ارائه داشتند و رستم دست به پشت هريك نهاد تاب مقاومت نياورد چه رسد كه پا در ركاب نهد بدين تفصيل پنجاه‌هزار اسب از نظر او گذشت و هيچيك تاب و تحمّل او را نداشتند و چيزى نمانده بود كه از يافتن مركوب مناسبى مأيوس شود كه خيلى از كشمير رسيد و از نظرش گذشت كرّه‌اى ديد\r\n\r\n","description":"","footnote":"","page_name":" 63 ","page_number":83},
  {"content":"\r\n\r\nكه از پى مادر ميدويد ديده در او دوخت و امر بگرفتن آن نمود . شبان گفت : فكر اين كرّه را مكنيد رستم گفت چرا جواب داد اين كرّه به رستم متعلّق است رستم گفت تو چه ميدانى شبان گفت زيرا از به دو تولّد او را رخش رستم ناميده‌اند و بدين اسمش ميخوانند فعلا دو سال است كه او قابل سوارى است ولى مانعست كه كسى بر او سوار شود و مادرش نميگذارد كسى به دو نزديك شده او را بربايد رستم او را با كمند گرفته نزد خود آورد مادرش دويد كه خود را به روى رستم افكند ولى رستم به منظور راندن آن‌چنان فريادى برآورده پاى بر زمين كوفت كه ماديان از ترس بر زمين افتاده پشتش به خاك سوده شد و چون رستم دست بر پشت كرّه نهاد نه تنها خم نشد بلكه در كمال قدرت برپاى ايستاد رستم فرياد برآورد كه به خدا اسبى كه بتواند مرا ببرد و بجلال من بيفزايد اين اسب است شبان ويرا گفت اگر تو رستم نيستى اين كرّه را كه متعلّق به ديگرى است تصاحب مكن و اگر رستمى آن متعلّق به تو است و اقبال ترا بدان رهبرى كرده است . رستم بخنده درآمد و شبانرا خلعتى بخشيده روانه كرد پس امر بنگاهدارى و بستن كرّه داد كه او را پرستارى شايان كنند و در نگاهداريش چيزى فروگذار ننمايند چنان كه قبل از يك ماه زيبائى و رعنائى كامل يافت و حسن ظاهر و سرعتش كه حاكى از پاكى نژاد و قدرت او بود قدر و قيمت او را اعلام داشت .\r\nرستم امر كرد تا دهانه و زين بر او گذارند و خود بر آن نشست ظاهر زيبايش بر ساير صفاتش فزونى داشت رخش در عين‌حال كه چون كوهى بر پاى استوار بود در موقع تاخت چنان مينمود كه سيلاب عظيمى در زير پايش روان باشد بميل و اراده رستم حركت ميكرد و بحدّى مطيع او بود كه حاجت به حركت عنان نداشت و كسى را جز او ركاب نميداد زال كه رستم را بر رخش چون شيرى بر فيل و بازى بر عقاب سوار ديد بينهايت مسرور شده گفت : فرزند نقصى كه در كار تو بود بر طرف شد و اسباب كارت فراهم آمد اكنون بايد آنچه زمانه در خصوص تو وعده داده بمنصّهء ظهور رسانى و آوازهء فتوحاتت از سلاطين روى زمين بگذرد فعلا بايد خود را آمادهء جنگ با افراسياب كنى و قدرت خود را براى انجام امور مهمّه مصروف دارى و انتقام از او بازستانى و اين\r\n\r\n","description":"","footnote":"","page_name":" 64 ","page_number":84},
  {"content":"\r\n\r\nبلا را براندازى رستم جواب داد : آنچه در مورد من تصوّر كنى يا از من انتظار داشته باشى بيش از آن در اطاعت امر حاضرم .\r\n\r\nرفتن كيقباد بجنگ افراسياب و حمله رستم به او\r\nزال و رستم بمعيّت قشون به خدمت كيقباد رسيدند . كيقباد هردو را خيرمقدم گفته پذيرائى شايان كرد بخصوص رستم را مورد اعزاز و اكرام قرار داد و آنانرا همراه برداشته رو بمعسكر افراسياب نهاد . رستم پدر را گفت : اگر افراسياب خود را به من بنماياند جهانرا از شرّ او خلاص خواهم نمود . زال بپاسخ گفت : فرزند هشيار باش و با خود بينديش كه جنگ با چنين سحّارى سهل نيست .\r\nمبارزين تلاقى كرده بجنگ پرداختند و بر يكدگر حمله‌ور شدند آتش قتال درگرفت و قهرمانان بجنگ تن‌بتن مبادرت نمودند از كثرت گردوغبار روز بشب مبدّل و كار بنيزه و شمشير محوّل شده بود چون رستم از موقعيّت افراسياب مطلع شد بجانب او شتافت و به دو نزديك شده ويرا بميدان طلبيد و بر او حمله‌ور گشته فائق آمد افراسياب كه حس كرد حريف او نخواهد بود از ترس روبفرار نهاد رستم او را تعقيب و گرفتار كرد و كمرش را گرفته از زين كند و بر زمين افكند و آنگاه از اسب به زير آمده او را زير بغل گرفت كه زنده بنزد كيقباد برد افراسياب بفسونكارى موفّق گرديد كه خود را از چنگ او خلاص كرده فرار اختيار كند . ايرانيان كه بتركان فائق آمدند آنانرا محاصره نموده مانند شيرى كه به شكار خود حمله كند بر آنان تاختند و با وارد آوردن شكافهاى عظيمى در صفوف آنان دشمن را منهزم نموده چون گلّهء دوابشان به پيش راندند و مانند چرم قطعه‌قطعه‌شان كردند افراسياب كه از ترس پر گرفته بود بر آنان سبقت گرفته با تعداد قليلى از همراهان بعبور از جيحون موفّق و به پناگاه خود در ماوراء النهر رسيد .\r\nكيقباد مظفّر و منصور بدارالسلطنه بازگشت و رستم را بپاس شجاعتها كه بمنصّهء ظهور رسانيده بود نوازش كرده مناصبى به دو اعطا و خلعت به دو بخشيد و حكومت\r\n\r\n","description":"","footnote":"","page_name":" 65 ","page_number":85},
  {"content":"\r\n\r\nهندوستان به دو سپرد ، همچنين ساير سران سپاه را باعطاى حكومت سرافراز كرده غنائم بسيار بين آنان تقسيم كرد .\r\nافراسياب سفرائى به خدمت كيقباد و زال و رستم فرستاده هدايائى مشتمل بر نفيس‌ترين ذخائر و گرانبهاترين جواهر تقديم آنان داشت و عذر تقصير خواسته پوزش طلبيد و جلب لطف آنان كرده متعهّد گرديد كه منبعد نه تنها بحدود و حقوق كشور آنان تخطّى نخواهد كرد بلكه با ايران متّفق شده ترك خصومت خواهد نمود و بسرزمينى كه زمانى فريدون به تور واگذار كرده قناعت خواهد كرد فرستادگان كه رسيدند موافقت حاصل نموده پيمان منعقد گرديد . زال و رستم نيز بايالات خود معاودت نمودند .\r\nبدين‌ترتيب سعادت به كيقباد روى آورده امور مركز و ايالات منظّم گرديد و عالمى بتبعيّت او درآمده دنيا را بارادهء خود اداره ميكرد و سلاطين جهان با تقديم تحف و هداياى لايقه اظهار عبوديّت به او مينمودند .\r\n\r\nطرز سلطنت كيقباد و كلماتى كه از او باقيست\r\nهمين كه كيقباد مالك بالاستقلال كشور گرديد و امر بر او مسلّم شد همّش مصروف امور مفيده و ترقّى و تعالى كشور و بناى بلاد و مسكون كردن آنها گرديد بدين خيال كه آنچه در زمان سلطنت و استيلاى خود از اين قبيل اعمال انجام دهد هم در راه خداوند عمل خير محسوب و مأجور و هم‌مايهء حسن شهرت و موجب مزيد تشكّر مردم خواهد بود پس امر كرد تا منظّما حقوق لشگريان را از عوايد مالياتى تأديه كنند و چنين تصوّر كرده بود كه مسكوكات طلا و نقره در سال سه دست كه عبارت از دست دولت و دست سپاهى و دست ارباب كسب‌وكار باشد در گردش است بنحويكه هر دسته از آن استفاده كرده ما يحتاج خود را بدان تهيّه كنند و مدّت زيادى آن را نگه نميدارند تا مايهء ضرر دستهء ديگر شود و ميگفت : رعايا بايد وجوب داشتن رؤسا را حس كرده باشند چه كم از زنبور عسل و كلنگ « 1 » نيستند كه يك از همنوعان خود را بر خود\r\n\r\n\r\n","description":"","footnote":"\r\n( 1 ) نام مرغى است .\r\n","page_name":" 66 ","page_number":86},
  {"content":"\r\n\r\nرئيس كرده طبق اوامر و تعليمات او رفتار كنند و ذاتا به اين نكته برخورده‌اند كه جز بدين‌ترتيب بطريق ديگر موفّقيّت حاصل نتوانند كرد و قادر نخواهند بود سر از اين قانون به‌پيچند . همچنين ميگفته است : مقصود ما از قصور عاليه و فرشهاى گسترده و البسهء فاخره و اغذيهء گوناگون و نمايش و جاه و جلال افزايش مقام سلطنت و عنوان مملكت در نظر مردم و كسانى است كه از ساير بلاد بدين جاى روى آورده‌اند نه پيروى از حظّ نفس و راحت‌طلبى . آنچه مفيد به حال مملكت و مايهء بزرگى آنست بترقّى آن منتهى و آنچه مايهء ترقّى و تعالى كشور است مصلحت خلق نيز در آنست .\r\n\r\nداستان شرب شراب در سلطنت كيقباد\r\nآنچه فكر كيقباد را اغلب به خود متوجّه ميساخت زراعت زمين بود كه آن را بزندگى و اراضى متروكه را بمرده تشبيه مينمود . مشاهدهء يك ذراع زمين بىزراعت براى او دشوار بود و آن را بفال بد ميگرفت همچنانكه از ملاحظهء يك مزرعه خشنود شده آن را ميمون تلقّى ميكرد و از نشستن بر مكان مرتفع و تماشاى مزارع در اوان خضرت و نضرت تفريح مينمود .\r\nيكروز كه از بام قصرى مزارع سرسبز اطراف را مىنگريست آنچه در افق نظر افكند جز سبزه چيزى نديد در ضمن خرسندى از وفور زراعت و استفاده از زيبائى اين منظر قسمتى را از دور فاقد سبزه ديد كه در آن چيز سياهى بر چيز سفيدى قرار داشت . كسى را كه امر داده بود معجّلا بدانجاى رفته موضوع را كشف كند به زودى بازآمد و گفت مردى كه از قريه‌اى بقريهء ديگر ميرفته از كثرت مستى بى خبر از قيد هستى در بيابان افتاده و كلاغى به او حمله‌ور گشته چشمانش را بدر آورده است كيقباد از اين قضيّه بسيار متأثّر شد و مقرّر داشت شرب باده اكيدا ممنوع شود و شديدترين مجازات براى نوشندگان آن معيّن گردد بدين مناسبت چندى از نوشيدن آن مردم خوددارى كردند .\r\nوقتى شيرى از قفس گريخته بود و كسى ياراى گرفتن آن را نداشت قضا را جوانى از آن محل ميگذشت گوشهاى او را بگرفت و بر آن چونانكه بر درازگوشى نشينند\r\n\r\n","description":"","footnote":"","page_name":" 67 ","page_number":87},
  {"content":"\r\n\r\nسوار شد و به آرامى آن را برده تحويل مستحفظين داد . قضيّه به گوش كيقباد رسيد متعجّب شده گفت : اين جوان يا ديوانه بوده يا مست . پس او را احضار كرده گفت : بدون اينكه از حقيقت منحرف شوى به من بگو چگونه توانستى با چنين جسارتى بشير نزديك و بر او سوار شوى تا از مجازات معاف گردى . جوان جواب داد شهريارا بدانكه من خواهان دختر عمّ خويشم و اوست كه در عالم همه‌چيز منست . عمّم وعده كرده بود او را بزنى به من دهد ولى از قول خود عدول كرد و او را به ديگرى داد من از كثرت يأس قصد جان خود كردم مادرم به من رحم آورد و گفت : فرزند بدين مصيبت جز با نوشيدن سه جام باده فائق نشوى گفتمش در مقابل منع پادشاه چگونه از آن توانم نوشيد ؟ گفت پنهانى بنوش ، فالضرورة تبيح المحظورة « 1 » بعلاوه كه ترا متّهم خواهد ساخت منهم جامى چند با صرف كباب نوشيدم و با تمام نيروى شباب و عشق و شراب از خانه خارج شدم و آنچه بظهور رسيد با شير كردم . شاه متعجّب شد و عموى جوانرا احضار كرده او را امر داد كه ازدواج دختر خود را با دامادى كه گرفته برهم زند و دختر را ببرادرزادهء خويش دهد عمو هم اطاعت امر كرد و كيقباد او را انعامى بسزا داد و جوانرا در سلك مستخدمين پذيرفته در رفع بدبختيش كوشيد و فرمان ذيل را نسبت بعموم صادر نمود : بحدّى شراب بنوشيد كه شما را قادر به شكار شير كند نه چنان كه از فرط مستى بر زمين نقش بسته چشمتان را كلاغ برآورد ! مردم هم با اجتناب از مستى كامل بشرب شراب پرداختند .\r\n\r\nآخر سلطنت كيقباد\r\nپس از يكصد سال سلطنت كه در طول اين مدّت كيقباد عظمت ملك را تشييد و عالم را آباد و سعادت خلق و رفاه عامّه را تأمين نمود و چون ريك بيابان مال اندوخت و بيش از حدّ و حساب جواهر و اشياء نفيسه بچنگ آورد به بيمارىاى گرفتار آمده درگذشت . او ارشد اولاد خود كيكاوس را بجانشينى خود معيّن و او را بحسن عمل وصيّت كرد و در طرز ادارهء امور كشور او را تعليمات وافيه داد پس كليد خزائن خود را\r\n\r\n\r\n","description":"","footnote":"\r\n( 1 ) ضرورت حرام را مباح مىكند .\r\n","page_name":" 68 ","page_number":88},
  {"content":"\r\n\r\nبه دو سپرده جان تسليم كرد . سلطنت او و پسرش كه جانشين او گرديد بهترين مصداق قول ابن المعتز است كه در فصول قصار خود گفته : مردم عالم شبيه تصاوير كتابى هستند كه بغيبت هريك ديگرى ظاهر شود .\r\n\r\nسلطنت كيكاوس كه اعرابش قابوس نامند\r\nچون سران سپاه مراسم عزاى كيقباد را بجاى آوردند سر انقياد در برابر كيكاوس بر زمين اطاعت نهادند . شاه بر تخت استوار آمده تاج بر سر نهاد و نخستين كلماتى كه بر زبان راند اين بود : باريتعالى عزّ اسمه ما را بر زمين بيافريد كه طاعت او را كمر بسته بنيكى در بندگان او نگريم و در اصلاح امور بذل جهد كرده دشمنانرا برانيم و دوستان را حمايت كنيم و ممالك را آباد كرده لطف خود را بنيكان و قهر خود را ببدكاران متوجّه داريم . حضّار سر فرود آورده بر او آفرين خواندند .\r\nكيكاوس خلقتا عجيب به نظر ميرسيد و بسيار متلوّن المزاج بود گاه سلطانى رئوف و گاه پادشاهى جبّار جلوه ميكرد همچنانكه گاه غير قابل ملامت و گاه شيطانى سراپا ملعنت مينمود گاهى باوقار و متين و گاهى جلف و سخيف بود خصوصا از هواى نفس متابعت داشت و در پيروى از اميال خود شائق و بسيار مستبدّ برأى و زن‌پرست بود .\r\nهرگز نصيحت نمىپذيرفته و دست بامورى ميزده است كه كار بافتضاح ميكشيده با چنين بىنظمى مدّتى مديد سلطنت كرده است طبعا به پستى مىگرائيده و سعادتش او را بلند ميكرده . رأيش كار را بفساد انجرار ميداده و اقبالش آن را اصلاح مينموده يكى از اعمال جاهلانهء او كه بعواقب و خيمه منجر گشته و نتايج بد از آن گرفته عزيمت او از بلخ در رأس قشون به يمن بوده تا پادشاه آن سرزمين را كه به فارسى هماواران ( هاماوران ) يعنى سلطان حمير و به عربى ذو الاذعار بن ذو المنار بن الرائش ميگفتند مطيع سازد كه سلطانى بود عظيم الشأن و مستبد ولى درست و صديق و من در تاريخ ذوهاى يمن و اقيال حمير نسبت به او متذكّر و در جاى خود انشاء اللّه تاريخ او را خواهم نوشت « 1 » .\r\n\r\n\r\n","description":"","footnote":"\r\n( 1 ) مقصود اصل كتاب است كه تاريخ عموم سلاطين شرق مىباشد نه در اين كتاب كه مختصّ بسلاطين ايرانست\r\n","page_name":" 69 ","page_number":89},
  {"content":"\r\n\r\n\r\nدر بيان آنچه كيكاوس را بحمله بردن بر يمن واداشت و حوادث شومى كه به او رسيد\r\nزال و طوس و گودرز و ساير سران سپاه ، كيكاوس را بر آن داشته بودند كه بلخ را مقرّ اصلى خود قرار دهد تا در عين اقامت در ايران از سرحدّى كه ممالك او را از خاك تركستان جدا ميسازد دور نباشد او نيز چندى در آن اقامت گزيد و امور كشور جريان عادى داشت تا يكروز كه كيكاوس با دوستان گرم باده گسارى بود ابليس به صورت جوانى زيبا و خواننده‌اى توانا با جمعى از سازندگان بر او ظاهر شده عود برگرفت و بنواختن آن و خواندن اين مضامين پرداخت : چه نيكوست بلاد يمن چقدر مطبوع و پسنديده است ! چه مردم سعادتمندى دارد ! نه در تابستان حرارت سوزان دارد و نه سرما در زمستان . بين موسم گل و ميوه و انگور و خرماى آن فاصله نيست . اقليمى است معتدل و گلزار آن مانند حريرى است الوان . هواى آن مشك‌آميز است و گلهاى زيباى آن نشاطانگيز . منظرش بهجت‌زاست و مرغانش مدام در كار توالد و تناسل‌اند . ثروتش بيش از دانه‌هاى ريك آن است . زنانش چون دستهء گل و ماه تمام و پسرانش در نزهت ديدار از بدايع روزگارند . اين توصيف در كيكاوس مؤثّر افتاد و او را وسوسه كرد كه يمن را تملّك و سلطان آن را مطيع خود كند پس سران سپاه را طلبيده امر داد كه خود را براى عزيمت به يمن در ركاب او حاضر سازند البتّه موضوع بمناسبت خطرات بسيار و موانع بيشمار مورد تصويب آنان واقع نگرديد ولى از ترس دم از مخالفت فرو بستند و ناله و شكايت خود را بين خود اظهار و گفتند ، اين نغمه‌ايست كه شيطان در گوش او خوانده و او قبول كرده كوركورانه از آن پيروى مىكند اگر لا اقل مهلت ميداد كه زال را از قضايا مطّلع سازيم اميد بود كه باندرز و رأى عاقلانهء او منصرف گردد ولى بر خلاف بدون مهلت تعجيل فراوانهم دارد . پس شاه كه براى حركت قرار نداشت به راه افتاد و سران سپاه با قشونى كه از فرط كثرت زمين را پوشانيده بود او را متابعت كردند .\r\nكيكاوس پس از مشاهدهء خراسان و جبال و فارس و عراق و ملاحظهء اوضاع\r\n\r\n","description":"","footnote":"","page_name":" 70 ","page_number":90},
  {"content":"\r\n\r\nاين ايالات و جابجا كردن مأمورين مربوطه روى بجانب يمن نهاد . چون بنزديك حدود آن رسيد سلطان يمن ، ذو الاذعار بن ذو المنار بن الرائش الحميرى با اقيال حمير و نواب قحطان و طوائف بربر بجلوگيرى او صف آراستند جنك بشدّت درگرفت و بادهء نيستى مكرّر در جام فريقين دوران يافت عاقبت ذو الاذعار كه دانست حريف كيكاوس كه بدين پايه قدرت است نخواهد گرديد كوس موافقت فرو كوفت و پيشنهاداتى براى عقد صلح به دو كرده متعهّد شد كه يك ميليون مسكوك زر و هزار دست لباس زربفت و هزار كرّهء اسب عربى و هزار نيزهء يمانى به دو تقديم داشته دختر خود سعدى را كه به فارسى سودابه « 1 » گويند و در حسن و جمال ضرب المثل است به عقد ازدواج او درآورد . كيكاوس كه وصف او شنيده و دل به دو باخته بود باميد وصل او با صلح موافقت نمود ذو الاذعار بعهد خود وفا و سودابه را با انجام تشريفات مرسومه و اموال بسيار براى كيكاوس فرستاد و هردو مورد توجّه يكدگر واقع گشته محبّت بسيار بهم پيدا كردند ذو الاذعار بر آن شد كه كيكاوس را در دام افكند بنابراين او را با تمام سران سپاه و قشونش دعوت كرد . همين كه عموما اسلحهء خود را نهاده بر زمين نشستند و دوستانه بگفتگو پرداختند ابواب بر آنان مسدود كرد و كيكاوس و سران سپاه و سرداران او را گرفته هريك را از ديگرى جدا ساخت و افسرانرا بحبس درافكنده معاريف آنانرا بكشت « 2 » و محمولاتشان را تصاحب كرد و كيكاوس و طوس و گيو را در چاهى زندانى كرده قطعه سنگى بر آن نهاد و جمعى از خاصان خود را بمحافظت آن گماشت پس خواست سودابه را بقصر خود معاودت دهد ولى او از رفتن خوددارى كرده جامه بر تن دريد و گيسوان خود بريده گفت : قسم به خدا كه اگر يوميّه از رفتن من بدهانهء چاه ممانعت كنى خود را هلاك خواهم ساخت ! و فرار كرد پدر هم او را در انجام منظور خود آزاد گذاشت وى نيز همه روزه كيكاوس را ملاقات و آنچه در بهبود وضع و حفظ جان او و مصاحبينش لازم بود فراهم ميكرد و از تهيّهء لباس و آرامش خاطرشان دريغ نداشت .\r\n\r\n\r\n","description":"","footnote":"\r\n( 1 ) سوذانه\r\n( 2 ) شهرت حميت اعراب از اين داستان سرچشمه ميگيرد ! !\r\n","page_name":" 71 ","page_number":91},
  {"content":"\r\n\r\nچون ماجراى كيكاوس انتشار يافت و اراجيفى نسبت بمرگ او زبانزد خلق و موجب تشكيك در حيات او گرديد اضطراب عجيبى در ايران پديد آمد كه مايهء انقلاب شد و شيرازهء امور از هم گسست و زمين متزلزل گرديد و زمزمه‌هائى در مركز شنيده شد كه علاج درد را مشكل كرد . دشمنان بمنازعت برخاستند و اعراب بجنب‌وجوش آمدند و افراسياب موقع را غنيمت شمرده به ايران حمله كرد و در سرحدّات و حتّى داخل مملكت خرابيها نمود و برحسب عادت كشور را ويران و خلق را آزار و ثروت آن را ربوده بممالك تركستان برد و اين اوضاع دوام داشت تا اينكه رستم باطفاء اغتشاشات و ترميم خرابيها و رتق و فتق امور و كمك خلق برپا خاست .\r\n\r\nرفتن رستم بيمن براى نجات كيكاوس\r\nايرانيان از همه‌جا بر زال و رستم در زابلستان گرد آمدند و تحت فرمان و زير لواى آنان قرار گرفتند رستم پس از تهيّهء قشون جرّارى مجهّز و مكمّل به راه افتاده درفش كاويانى را همراه برد چون بنزديك يمن رسيد رسولى نزد ذو الاذعار اعزام داشته او را بين رهائى كيكاوس و آغاز محاربه مخيّر ساخت ذو الاذعار جنگ را برگزيده با لشكرى خروشان بمحاربهء ايشان شتافت ولى چشمش كه بايرانيان و تعداد آنان افتاد و شوكت و صولت آنان ديد و از زور سرپنجه و شجاعت رستم شمّه‌اى شنيد و دانست كه شكست در كارش نيست باب مسالمت گوفت رستم كه جز نجات كيكاوس منظورى نداشت و از جان او هراسان بود با او موافقت نمود ميانجيها با رفت‌وآمد بسيار كار را تمام و ذو الاذعار بر آن شد كه كيكاوس و طوس و گيو و ساير افراد ايرانى را آزاد نموده محمولاتشان را مسترد دارد . ذو الاذعار بعهد خود وفا و كيكاوس را از زندانى كه سالها در آن گذرانده بود رها كرده به رستم سپرد و ابو نواس در قصيده‌اى كه در تجليل يمن سروده نسبت به او گفته :\r\n و قاظ قابوس في سلاسلنا * سنين سبعا وفت لحاسبها « 1 » \r\n\r\n\r\n","description":"","footnote":"\r\n( 1 ) و قابوس در زنجيرهاى ما هفت سال تمام ناليد .\r\n","page_name":" 72 ","page_number":92},
  {"content":"\r\n\r\nكيكاوس بر فقاى خود پيوسته مالك خزائن خود گرديد و وضعيّت بهترى يافت و سربازانش متدرّجا رسيده قشونش بيش از سابق شد پس با سپاهيان خود عازم ممالك خود گشت و سودابه را با هزار كنيز همراه آورد و نسبت به او قدردانى فراوان كرده ويرا از محبّت خود سرشار كرد و بر پايگاهش بيفزود و او را بر ساير بانوان خود برترى داده امور حرمسراى خود را به دو سپرد . و چون به عراق رسيد سلاطين تابعه و رؤسا با تحف و هداياى بسيار او را استقبال كرده عرض عبوديّت نمودند .\r\n\r\nراندن كيكاوس افراسياب را از ايران و انتظام امور سلطنتى\r\nكيكاوس نامه‌اى بدين مضمون به افراسياب كه در رى بود نوشت : تو خباثت نفس و عهدشكنيت را بر ما ثابت كردى فورا بكشور خود بازگرد و حق را به صاحب حق واگذار . افراسياب به دو پيغام فرستاد كه جواب من آن چيزى است كه تو خواهى ديد نه آنچه خواهى شنيد ، و با سپاهيانش بمخاصمت برخاست . چون دو قشون تلاقى كرد جنگ به سختى درگرفت و كشتار باعلى درجه رسيد نيزه‌هاى تيره بهم متّصل و شمشيرهاى درخشان بهم پيچيده بود افراسياب تنها راه خود پيش گرفت و چون اجلش نرسيده بود شمشيرهاى برنده و حوادث كشنده به او آسيبى نرسانيد و مثل باد بهمراهى فراريان روبراه نهاد گوئى اين جمع را عراق استفراغ و جبال چون تف برون افكند و خراسان به ماوراءالنهرشان پرت كرد .\r\nكيكاوس عازم فارس شد و بدقّت امور را مورد مطالعه قرار داد و انوار سعادت را بر آن خطّه منعكس ساخت بعد به خراسان برگشته به بلخ مراجعت نمود . سعيش اين بود كه تمام سرحدّاتى را كه مورد تاخت و تاز واقع شده بازستاند و آنچه كرده‌اند تلافى كند و دشمنان را براند . سعادت او را يار بود و امور كشور نظم و نسق گرفت و سلطنتش چنان مجد و اعتلاء يافت كه نظيرش را كسى نديده و نشنيده بود پس خلاع فاخره طوس و گيو و ساير سرانرا داده بهريك حكومتى واگذاشت و رستم را سپهبد ايران ناميده بحكومت نيمروز و زابلستان و هندوستانش برقرار داشت\r\n\r\n","description":"","footnote":"","page_name":" 73 ","page_number":93},
  {"content":"\r\n\r\nو خلعت شاهانه‌اى به دو پوشانيده بمملكت خود روانه‌اش ساخت .\r\n\r\nساختن كيكاوس برج بابل را و صعود از آنجا باسمان\r\nهمين كه خداوند مقام و مرتبهء كيكاوس را باعلى درجه رسانيد و اقطار و بلاد و ارجح عباد را تحت اطاعت او درآورد و ثروتش را بحدّى رسانيد كه هيچيك از پيشينيان را مال و مكنت بدان پايه نرسيده بود پس عراق را مقرّ خود قرار داده مقرّر داشت برجى رفيع مشتمل بر حجراتى از سنك و آهن و برنج و مس و سرب و نقره و طلا برپا نمايند و هدايا و مالياتهاى روم و هندوستان و چين را در آن تقديم دارند ديرى نگذشت كه باز شيطان براى اضلال و اغفالش بر او ظاهر گرديد و ديوانگى و نادانى از سر گرفته از حال طبيعى خارج شد و خيال خدائى در خاطرش خطور نمود بنابراين مصمّم شد به آسمان صعود كند تا از اوضاع آن مطّلع گشته همچنانكه مالك روى زمين است آسمانرا نيز مالك شود بدين منظور امر داد چهار بچّهء عقاب گرفته تربيت كنند و چون قوى شدند خود بر فراز برج مزبور كه بارتفاع چهارصد پا است صعود نموده امر داد تختى سبك وزن حاضر آورند و چهار نيزه به چهار گوشهء آن متّصل نموده بنوك هريك قطعه‌اى گوشت بياويزند و پاهاى عقابها را به بن نيزه‌ها ببندند و خود سراپا غرق سلاح بر كرسى قرار گرفت . عقابها با تخت از فراز برج پر گشوده بهواى ربودن قطعه گوشتى كه بنوك نيزه متّصل بود اوج گرفتند و تا آخرين حدّ فضائى كه زمين را از آسمان جدا ميسازد رسيدند عاقبت از فرط گرسنگى و عدم قدرت پرواز و سوختن پر و بالشان در مقابل آفتاب با تخت به زير آمده به اسوء احوال در سيراف « 1 » « 2 » فرود آمدند كيكاوس به حال نزارى افتاده غش كرد ولى چون مقدّر\r\n\r\n\r\n","description":"","footnote":"\r\n( 1 ) شير آب .\r\n( 2 ) از شاهنامه :\r\n چو شد گرسنه تيز پرّان عقاب * سوى گوشت كردند هريك شتاب\r\nز روى زمين تخت برداشتند * ز هامون بابر اندر افراشتند\r\nبدان حد كه شان بود نيرو بجاى * سوى گوشت كردند آهنگ وراى\r\nپريدند بسيار و ماندند باز * چنين باشد آنكس كه گيردش آز\r\nنگونسار گشته از ابر سياه * كشان از هوا نيزه و تخت و شاه\r\nروى بيشهء شهر چين آمدند * به آمل به روى زمين آمدند \r\n","page_name":" 74 ","page_number":94},
  {"content":"\r\n\r\nبود كه سياوش از او و كيخسرو كشندهء افراسياب از سياوش بوجود آيد خدا نخواست او تلف شود .\r\nچون كيكاوس خسته و پريشان به خود آمد اهالى محلّى كه در آن فرود آمده بود بامر او شير آب بنزد وى حاضر آوردند و قدرى از آن نوشيد به همين مناسبت اين نقطه را سيراف ( شير آب ) نام نهادند يعنى شير و آب و همين كه او را شناختند شرط ادب بجاى آورده او را نزد خود بردند پس همراهان و سران سپاه و خويشانش از فارس و عراق به دو پيوسته با خود بوسيلهء تخت روانى كه با قاطر حركت ميكرد به بابل منتقلش نمودند و در آنجا خود را از نظر خلق پنهان داشته بعبادت خداوند پرداخت و بدرگاه او توبه و انابه كرد تا فرّ ايزدى به دو بازگشته بشأن و مقام اوّليّه رسيد و ادبارى كه به دو روى آورده بود بر طرف گرديد پس بتخت برآمده سران سپاهش بر او سجده آوردند .\r\n\r\nولادت سياوش ابن كيكاوس\r\nكنيزك زيباى بىهمتائى بحضور كيكاوس تقديم شده بود كه با او بيك بستر درآمد و سياوش چون اختر تابان و ماه درخشان از او متولّد گرديد و مادر بمرد .\r\nكيكاوس طفل را به رستم سپرده تربيتش را به دو محوّل داشت رستم دايگان به دو تخصيص داد و مواظبتش را ميان بربسته بقصر خود در سيستان همراه برد زال و رستم و رودابه از تربيتش دريغ ننمودند و محترما او را احاطه كرده چون چشم و گوش خود گراميش داشتند و دنيا را جز در وجود او نميديدند تا بحدّ رشد و بلوغ رسيده بحليهء ادب و معرفت كامل آراسته گرديد بحدّى كه چشمها مفتون روى و دلها مجذوب خوى او گرديد چون كيكاوس او را بنزد خود طلبيد « 1 » رستم مهمّات سفر او را فراهم ساخته\r\n\r\n\r\n","description":"","footnote":"\r\n( 1 ) از شاهنامه :\r\n سياوش چنان شد كه اندر جهان * بمانند او كس نبود از مهان\r\nچو يكچند بگذشت او شد بلند * بنخجير شير آوريدى به بند\r\nچنين گفت با رستم سرفراز * كه آمد بديدار شاهم نياز\r\nبسى رنج بردى و دل سوختى * هنرهاى شاهانم آموختى\r\nپدر بايد اكنون كه بيند ز من * هنرها و آموزش پيلتن\r\nگو شيردل كار او را بساخت * فرستادگان را بهرسو بتاخت \r\n","page_name":" 75 ","page_number":95},
  {"content":"\r\n\r\nمال فراوان به دو بخشيد و مراكب بسيار و البسهء فاخرهء زربفت به دو تقديم داشته با وى رو بمقرّ كيكاوس نهاد چون بنزديك آن رسيد سران سپاه و اعيان كشور با فيلها و ارّابه‌هاى زرّين باستقبال وى شتافتند و از اسب به زير آمده اظهار عبوديّت نمودند و از جمال و كمال او بحيرت درآمده بدربار دلالتش كردند تمام شهر بديباى زربفت مزيّن شده بود مسكوكات طلا مثل باران ميباريد و فضا بمشك و عنبر معطّر شده بود .\r\nسياوش در حالى كه طوس در دست راست و رستم در دست چپش بود و ساير سران سپاه مشايعتش مينمودند بتالار سلام پدر وارد شده سر تعظيم فرود آورد كيكاوس بجانب او رفته در آغوشش كشيد و چشمانش را بوسيده در جلو خود نشاند و بمشاهدهء او پرداخته خدايرا از دادن چنين فرزندى به دو شكر مينمود و رستم را از كمال مراقبتى كه در تربيت او كرده بود آفرين گفته مورد عناياتش قرار داد و زيباترين منازل را با اثاثيّهء سلطنتى به سياوش اختصاص داد . پس بيمن بازگشت سياوش امر بانعقاد مجلس جشنى فرموده چهل روز با رستم و سران سپاه به خوردن و آشاميدن و ساز و تفريح گذراند و پسر را باعطاى اموال بسيار و خلاع فاخره سرافراز ساخت و سران سپاه را هداياى بسيار بخشيد خصوصا رستم را بگرانبهاترين جواهرات و اشياء نفيسه سرشار نمود سياوش نيز چون هلال ماه كه رو بكمال است پيوسته رخشنده‌تر گرديد تا بمنتها درجهء زيبائى و لطف و كمال و وقار هرچه تمامتر رسيد و در فنون جنگ‌آورى مهارتى بسزا يافت چنان كه جامع صفاتى كه مورد تحسين مردان و جالب خاطر زنان باشد گشته وحيد عهد و شهرهء عصر گرديد و مورد ضرب المثل شده سرودها در شأن او گفته شد .\r\n\r\nداستان سياوش با زن‌پدرش سعدى معروف بسودابه دختر پادشاه حمير « 1 »\r\nچون سودابه از دور سياوش را ديد آنچه از يوسف صديق بهمسر عزيز مصر رسيده بود به دو رسيد و مفتون او شد و فراخاى جهان بر او تنك گشته اختيارش\r\n\r\n\r\n","description":"","footnote":"\r\n( 1 ) هاماوران .\r\n","page_name":" 76 ","page_number":96},
  {"content":"\r\n\r\nاز دست برفت و عشقش بمنتها درجه رسيد عاقبت روزى كيكاوس را گفت : حس ميكنم كه سياوش در وجود من همان محبّتى را كه مادر بفرزندش پيدا مىكند ايجاد كرده بنابراين شاهنشاه مايل نيستند كه او مادران و خواهران خود را ملاقات كند ؟\r\nالبتّه چشم ما بديدن او منوّر خواهد گرديد و پذيرائى شايانى از او خواهيم نمود و از فيض حضورش مستفيض خواهيم گرديد . اين گفتار در كيكاوس مؤثّر افتاد و روزى را براى ملاقات آنان معيّن كرده سياوش را امر داد بملاقات وى شتابد . سياوش در كمال اكراه امتثال امر پدر كرده روز مقرّر بحرمسرا رفت سودابه و دخترانش با زنان ديگر و دختران شاه همچنين كنيزان حرم او را استقبال كرده سر تعظيم در حضورش فرود آوردند سودابه پيش رفته سر و صورت او را بوسه داد زنان و دختران ديگر پادشاه نيز مانند وى شرط ادب بجاى آورده پولهاى طلا و چنگها مرواريد و ياقوت و مشگ و عنبر بر او نثار نمودند و در دم زه عودها در دست خنياگران بترنّم درآمد كه مديح او خوانده دعاى خيرش ميكردند .\r\nسودابه ، سياوش را بر تخت طلا نشانيده خود در مقابلش قرار گرفت و نه به چشم مادرى بلكه به چشم دلداده‌اى بمشاهدهء وى پرداخته چنين گفت ! خدايرا شاكرم كه چون تو فرزندى به من كرامت فرموده كه چشمها را جمال و قلبها را كمال او سرشار نموده آرزويم از او اينست كه مرا در خدمت و جلب توجّهت مقضى المرام كند سياوش بپاسخ گفت : و شكر من از خدا اينست كه چنين بانو و خانه خدائى نصيب پدرم نموده كه هرچند از او متولّد نشده‌ام مهر مادر از او احساس ميكنم . باداى اين كلمات سودابه مجددا او را در آغوش كشيده بر مهر و ملاطفت افزود ولى در ضمن سياوش از كلمات و وجنات وى بوى عشق و شهوت مىشنيد نه مهر و ملاطفت و آنچه بيشتر در او نگريست ظنّش قويتر شده برخاست كه راه خود گيرد سودابه گفت : ندانم اين شتاب شهزاده در رفتن براى چيست ؟ مثل اينست كه در رفتن عجله دارند ! سياوش جواب داد :\r\nاين نخستين ملاقات است باز هم وقت در پيش است تكرار و مراجعت پسنديده‌تر است و آنگاه دعاگويان سياوش را تا در قصر مشايعت كرده كمال جمالش را به خداوند سپرد و بجاى خود برگشت ولى بيش از پيش پابند عشق گشته هواى نفسش سرسام كرده بود .\r\n\r\n","description":"","footnote":"","page_name":" 77 ","page_number":97},
  {"content":"\r\n\r\nكيكاوس فورا نزد سودابه رفت تا نظريّاتش را دربارهء سياوش سئوال كند .\r\nسودابه گفت : اگر مطمئن نبودم كه او پسر تست ميگفتم او يك از ملائك مقرّب است و همانطور كه تو بين پادشاهان بىنظيرى او هم بين شهزادگان بىهمتاست شك نداشتم كه دنيا قادر است فردى مانند او در حسن و عقل و پايبند به تمام فضائل بوجود آورد خداوند شما را از يكدگر بهره‌مند سازد ولى من چنانچه اجازه دهى مصلحتى براى او انديشيده‌ام . كيكاوس پرسيد كدامست ؟ گفت : يكى از دخترانت را به عقد ازدواج او درآور كه خورشيد و ماه قرين يكدگر شوند و يك از بدايع روزگار به ديگرى پيوسته اسعد كواكب از آنان بظهور رسد . كيكاوس گفت : سخن از زبان من گفتى مثل اينست كه فكر مرا خوانده باشى . پس امر كرد كه او سياوش را طلب كند و دخترانرا به او بنماياند تا هركدام كه خوش‌آيند اوست انتخاب نمايد . سودابه از اين دستور كه كاملا موافق ميلش بود خرسند گشته تسلّى يافت . كيكاوس فورا سياوش را احضار و به دو گفت : فرزند تو نور چشم و راحت قلب منى اميد من اينست كه خداوند همچنانكه ترا به من عنايت فرموده اعقابى از تو نيز نصيب من كند پس تو بايد همسرى از خاندان من انتخاب كنى و با او مأنوس و محشور باشى . برو بحرمسرا تا سودابه دختران جوان را به تو ارائه كند و يكيرا بپسند كه او را به تو دهم . سياوش لمحه‌اى سر به زير افكند و دانست كه اين نقشه را سودابه طرح كرده سر برآورد و گفت : من ميخواستم كه شاه شخصا همسرى براى من انتخاب فرمايند چه ميترسم كه انتخاب من با ميل سودابه منطبق نشود و او رضايت حاصل نكند كيكاوس خنديده گفت : فرزند تو بايد همسرت را خودت انتخاب كنى و محبّت و ملاطفت سودابه به تو بيش از آنست كه آنچه مايهء سعادت تو شود از آن ناراضى باشد . استخاره كن و بنزد او بشتاب تا از بين آنان كه به تو مينمايد مقصود خود را انتخاب كنى . سياوش سر تعظيم فرود آورده گفت : فرمان شاهنشاه مطاع است .\r\nسودابه سرگرم انجام نقشهء خود شده روزى را معيّن كرد و با دقّت تمام بتزئين و آرايش خود پرداخت چه با وجود جمال و كمال ، خود ساحر ماهرى بود و براى دعوت سياوش پيغام پشت پيغام ميفرستاد . همين كه آمد خود با دختران و دختران ساير\r\n\r\n","description":"","footnote":"","page_name":" 78 ","page_number":98},
  {"content":"\r\n\r\nزنان پادشاه باستقبال او شتافته بتخت طلايش نشانيد و بدوا جداجدا و بعدا همه را باهم به او معرفى نمود . و آنگاه همه را دور رانده خود بنزد او بنشست و سر فرود آورده گفت شهزاده ميدانم كه هيچيك از آنان دلپسند تو نيست و چشمانت محو روى من است كه در جمال و كمال ضرب المثل بوده مثل و مانندم بر روى زمين خلق نشده است فعلا من مجبورم حيا را كنار گذاشته سرّ خود را فاش كنم زيرا چنان دل به تو باخته‌ام كه در شرح و وصف آن عاجزم . اگر اطاعت امر من كنى و سرّ مرا پنهان دارى دخترم را به تو واگذار و دارائى خود را به تو تقديم داشته خود كنيز تو خواهم شد و از كمكهاى من استفاده خواهى كرد و عنان خود را به تو خواهم سپرد . و آنگاه او را بسوى خود كشيده دست در آغوشش افكند و بوسه‌اى از دهانش ربود . سياوش از شرم سرخ شده لحظه‌اى چند سر به زير افكند و گفت : چنان كه ميگوئى در خوبى تو شكّى نيست ولى تو نبايد جز بشاه به ديگرى تعلّق داشته باشى و خدا نكند كه من شرافت خانوادگى پدرم را كه مقدّس‌ترين نواميس اوست لكّه‌دار كنم چنانچه ميلت اينست كه دخترت را بهمسرى من درآورى در آن قسمت با شاه مذاكره كن سرّ ترا هم نگاه خواهم داشت مشروط باينكه رابطهء ما رابطهء مادر و فرزندى باشد نه عناوين دگر اين بگفت و به مكان خود مراجعت نمود .\r\nچون كيكاوس بحرمسرا رفت سودابه گفت : تمام دخترانرا به سياوش ارائه نمودم ، دختر من مورد پسند خاطر او واقع شده است . كيكاوس خرسند شده گفت :\r\nهم او را به سياوش خواهم داد . و پول و اشياء نفيسه و جواهرات بسيار براى دختر خود ارسال داشت پس سودابه رسولان نزد سياوش فرستاده او را دعوت كرد همين كه بملاقات وى آمد خود به تنهائى با او ملاقات كرده گفت : شاه دختر مرا بهمسرى تو برگزيده و اموال فراوان به دو بخشيده ولى آنچه من باب شور و عشق و محبّت فوق العادهء خود ترا گفته‌ام شدّت اشتياق چنانست كه بيچاره‌ام كرده چنانچه به من رحم آرى و مرا كمك كنى و بميل من رفتار نمائى تمام دارائى خود را به تو واگذار و خاك راهت را به موى خود سترده با دل و جان بديده‌ات جاى خواهم داد . پس بگريه و عجز و جزع درآمده بپاى سياوش افتاد سياوش در جواب گفت : چنان كه باز به تو گفته‌ام من\r\n\r\n","description":"","footnote":"","page_name":" 79 ","page_number":99},
  {"content":"\r\n\r\nبپدرم خيانت نخواهم كرد و خود را گرفتار آتش جهنّم و خجلت ارتكاب عملى كه مرا بدان دعوت ميكنى نخواهم نمود اين آخرين جواب من است و از چون تو كسى كه رئيس بر ساير زنان حرم و ملكهء بانوانى پسنديده نيست كه مايهء گمراهى پسرت را فراهم كنى . سودابه گفت : قسم به خدا كه بالاتر از آن قسمى نيست چنانچه بميل من رفتار نكنى و به حال پريشان من رحم نياورى دشمنى آغازم و ترا از ملك پدر دور كرده خونت تباه خواهم ساخت . سياوش كه برخاست خارج شود با او درآويخته گفت : حالا كه سرّ خود را به تو فاش كرده‌ام تو با من بمخالفت پرداختى و مرا مفتضح خواهى ساخت . سياوش جواب داد : قسم به خدا كه نه تنها سرّ ترا فاش و ترا مفتضح نخواهم كرد بلكه حرمتت را ملحوظ و ترا بانوئى محترم و مادرى عزيز خواهم انگاشت مرا هم بگذار به مكان خود مراجعت نموده بامور خود پردازم . سودابه گفت : قسم به خدا كه تا بميل من رفتار نكنى و مرا در آغوش نگيرى و با سه بوسه آتش جگر سوزان مرا فروننشانى دست از دامنت نخواهم داشت . سياوش او را از خود دور رانده از چنگش رها و بخانهء خود بازگشت .\r\n\r\nكينه‌توزى سودابه نسبت بسياوش تبديل عشق بكينه\r\n\r\nمتهم ساختن سودابه سياوش را و هدر رفتن خون سياوش در نتيجهء سعايت او\r\nسودابه كه از تسليم سياوش برأى خود مأيوس شد تحت تأثير برودت يأس و حرارت كينه‌توزى و ترس از اينكه مبادا سرّش روزى آشكار شود واقع گرديد لذا جامه بر تن دريده گيسوان كند و تپانچه به روى و ناخن به سينه برزد و اشگ از ديدگان فروريخته فرياد برآورد و كنيزان با وى بگريه درآمدند . كيكاوس از شنيدن اين فرياد و فغان كه از حرمسرا بپاخاست متعجّب گشته نزد سودابه آمد و ماجرى بازپرسيد . جواب داد : دانسته باش كه سياوش متعرّض من شد و گفت جز من بزنى راغب نيست و چون من ايستادگى كردم مرا زده گيسوانم را كند و بحالى كه شاهدى درافكند . كيكاوس گفت : تو خوب ميتوانستى از آنچه از سوءتدبير و سخافت عقلت\r\n\r\n","description":"","footnote":"","page_name":" 80 ","page_number":100},
  {"content":"\r\n\r\nبه تو رسيد خود را حفظ كرده باشى . و آنگاه زنانيرا كه بر او گرد آمده بودند امر بخروج داد و سياوش را احضار كرده گفت : اين زن عملى به تو نسبت ميدهد كه نه تنها باور نميكنم بلكه كوچكترين سوءظنّى به تو نميبرم زيرا ترا كه نزد او فرستادم ديدم در رفتن اكراه دارى فعلا آنچه بر تو گذشته است بگو . سياوش شرح ماوقع را من البدو الى الختم به او گفت . سودابه گفتهء او را تكذيب و مجدّدا او را متّهم ساخت .\r\nكيكاوس كه بدون دليل از قبول قول هريك از آنان ابا داشت دست سياوش را گرفته بوئيد ديد ابدا بوئى كه برساند بدن اين زن را كه آغشته بعطر است لمس كرده باشد ندارد پس سودابه را مورد عتاب قرار داده طرد و هواى كشتنش كرد . ولى نظر بعلاقهء مفرط و فرزندانى كه از او پيدا كرده بود و حقّى كه به گردن او داشت از خونش درگذشت و امر داد سياوش به منزل خود برگشته دم از افشاى اين ماجرى فروبندد .\r\nسودابه كه فهميد شاه قول او را قبول ننموده و ترسيد كه دلش يكباره از او سرد شود فرداى آن روز حيله‌اى تازه انديشيد بدين تفصيل كه زنيرا كه حمل چهار ماهه‌اى داشت احضار و مال فراوان به دو داد كه جنين خود را سقط كرده به دو دهد كه آن را به كيكاوس ارائه كرده وانمود كند كه از ضرب و شتم سياوش سقط كرده است . زن او را گفت : من از دردى كه موجب رضاى تو باشد نخواهم ناليد . پس داروى مسقط جنين را نوشيد و نصف شب دو طفل از او ساقط گرديد سودابه امر داد آن دو را در طشت طلائى نهادند و باز فرياد و فغان سر كرد و كنيزان را گفت : اطفالى را كه در اثر ضربات سياوش سقط شده‌اند به‌بينيد ! كنيزان نيز بفرياد و فغان پرداخته چنان غوغائى برانگيختند كه كيكاوس از خواب پريد و چون بنزد سودابه آمد او را با جامهء خونين در ميان بستر ديد كه دو جنين در طشتى در برابر اوست سودابه گفت تو گفتهء مرا رد و قول خصم مرا قبول كردى ولى وضع فعلى من دالّ بر حقيقت گفتار من است .\r\nكيكاوس متحيّر بخوابگاه خود بازگشت ولى از كثرت اضطراب و قلق تا سپيده‌دم نخفت بامدادان منجّمين و ساحران و مغان را طلبيده طشت محتوى دو جنين را به آنان ارائه كرد و امر داد كه در اين باب تعمّق كرده محقّق دارند كه اين دو جنين\r\n\r\n","description":"","footnote":"","page_name":" 81 ","page_number":101},
  {"content":"\r\n\r\nاز سودابه يا زن ديگر است . پس از مداقهء بسيار و مشاورات طولانى متّحدا اعلام داشتند كه اين دو طفل از سودابه و كيكاوس نيست همچنين بنيروى سحر و فطانت زنى كه آن دو را سقط كرده مشخّص و مكان او را نيز معيّن كردند . كيكاوس امر كرد او را يافته جدا تحت تحقيق و تعقيب قرار دهند . چون حاضر آمد و تهديد ببريدن دست و پا و درآوردن چشمش كردند اقرار كرد كه اين دو جنين از اوست « 1 » سودابه گفت اين زن كذّاب و رذل و جادوگر است و از ترس كشتن و بريدن اعضايش چنان گفته منجّمين و ساحرين نيز كذّاب و جادوگرند و بطرفدارى سياوش و معلّمش رستم اين دروغها را جعل كرده‌اند و اين دو جنين بدون ترديد از تواند چنانچه آنا بخاطر مرگ آنان به تنبيه خصم من اشارت نكنى از خداوند مسئلت خواهم كرد كه داد مرا از او بستاند و چنان اشگ از ديده فروريخت كه قلب كيكاوس برقّت آمده يقينش به شك مبدّل شد و امر داد صبحگاهان هيربدان و مؤبدان را مجتمع ساخته موضوع را مطرح و نظر آنانرا جلب كند . گفتند ناچار بايد آن دو را از ميان آتش سوزان بگذرانند كسى كه در آن داخل شود و سالم بماند بىتقصير است و صديق و كسى كه طعمهء حريق شود مقصّر است و كذّاب .\r\nكيكاوس ، سياوش و سودابه را طلبيده پرسيد راضى بگذشتن از آتش هستيد يا نه سياوش سكوت اختيار كرد . سودابه گفت : من دليل صحّت قول خود را ارائه كرده بىگناهى خود را اثبات نموده‌ام بنابراين اقامهء حجّت با خصم من است .\r\nكيكاوس امر داد مقدار زيادى هيزم حاضر آورند و دو تلّ عظيم از آن جداگانه ترتيب دهند به نحوى كه دو سوار بتواند از آن بگذرد . فرداى آن روز سواره با همراهان بدانجاى رفته امر داد آتش در آن دو تلّ هيزم زنند و سياوش را احضار كرد سياوش\r\n\r\n\r\n","description":"","footnote":"\r\n( 1 ) از شاهنامه :\r\n كشيدند بدبخت زن را به راه * بخوارى ببردند نزديك شاه\r\nبه خوبى بپرسيد و كردش اميد * بسى روزها نيز دادش نويد\r\nنشد هيچ خستو بدان داستان * نبد شاه پرمايه همداستان\r\nببردند زن را ز درگاه شاه * ز شمشير گفتند و از بند و چاه\r\nچنين گفت جادو كه من بيگناه * چگويم بدين نامور پيشگاه\r\nندارم از اين كار هيچ آگهى * سخن هرچه گويم بود ز ابلهى \r\n","page_name":" 82 ","page_number":102},
  {"content":"\r\n\r\nدر لباس سفيد سوار بر اسب سياه حاضر آمد و رويش چون ماه ميدرخشيد . در برابر پدر از اسب به زير آمده شرط ادب بجاى آورد و راست ايستاد كيكاوس شرمسار و مغموم ياراى ديدن در چشم پسر نياورده اشگ در ديدگانش حلقه زد . سياوش گفت اى ملك غصّه به خود راه مده اگر من بىتقصير باشم خداوند مرا نجات خواهد داد و اگر مقصّر بودم تو نبايد رنج آن داشته باشى كه من در آتش نابود شوم . پس اسب طلبيده بر آن بنشست و روى به آتش شعله‌ور آورد ضمنا فرياد گروهى كه با گريه او را دعا ميگفتند شنيده ميشد . چون بنزديك آتش رسيد شلّاقى باسب آشنا كرد و يك دفعه از آن گذشت و نسوخت حتّى به لباس و اسبش صدمه‌اى نرسيد كيكاوس را مژده بردند كه پسر از يك تلّ آتش بتلّ ديگر پريد و سلامت است شاه از اسب به زير آمده سجدهء شكر بجاى آورد حاضرين نيز از شوق بگريه درآمدند و دعاگويان نذرها كردند چون سياوش بحضور پدر رسيد شاه بجانب او رفته او را در آغوش كشيد و اشك شوق از ديده فروميريخت و ميگفت : فرزند ترا دوباره به من داده‌اند پس او را با خود بقصر سلطنتى برده امر داد سران سپاه و بزرگان را حاضر آورند و آنانرا به صرف طعام دعوت كرده باهم جرعه‌نوشى نمودند و جامهء افتخار بر سياوش و ديگران پوشانيده سودابه را بجلّاد سپرد « 1 » . وقتى او را براى مجازات ميبردند\r\n\r\n\r\n","description":"","footnote":"\r\n( 1 ) از شاهنامه :\r\n چو پيش پدر شد سياوخش پاك * نه دود و نه آتش نه گرد و نه خاك\r\nفرود آمد از اسب كاوس شاه * پياده سپهبد پياده سپاه\r\nسياوش را تنگ در بر گرفت * ز كردار بد پوزش اندر گرفت\r\nسياوش بپيش جهاندار پاك * بيامد بماليد رخ را به خاك\r\nكه از تف آن كوه آتش برست * همه كامهء دشمنان كرد پست\r\nبه دو گفت شاه اى دلير جوان * كه پاكيزه تخمى و روشن روان\r\nچنانى كه از مادر پارسا * بزايد شود بر جهان پادشا\r\nبايوان خراميد و بنشست شاد * كلاه كيانى بسر بر نهاد\r\nسه روز اندر آن سورمى دركشيد * نبد بر در گنج بند و كليد\r\nچهارم بتخت مهى برنشست * يكى گرزهء گاوپيكر بدست\r\nبرآشفت و سودابه را پيش خواند * گذشته سخنها به دو باز راند\r\nكه بىشرمى و بدبسى كرده‌اى * فراوان دل من بيازرده‌اى\r\nنشايد كه باشى تو اندر زمين * جز آويختن نيست پاداش اين\r\nبدژخيم فرمود كاين را بكوى * ز دار اندر آويز و برتاب روى \r\n","page_name":" 83 ","page_number":103},
  {"content":"\r\n\r\nسياوش به اعلم باينكه پدرش هنوز با وجود تبه‌كارى علاقمند بدوست برخاسته زمين ادب ببوسيد و عفو سودابه را بخاطر اولادش تقاضى كرد . كيكاوس گفت : فرزند چقدر تو كريم الطبعى و چقدر باگذشت و شفيق و عاقلى ! او را به تو بخشيدم . بنابراين ملازمان دويده او را از چنگ جلّادان ربودند و بقصرش بردند .\r\n\r\nرفتن سياوش بجنگ افراسياب\r\nچون كيكاوس مطّلع شد كه افراسياب با يكصدهزار سوار كشور خود را ترك و عزم ايران كرده مصمّم گرديد شخصا بجنگ او رفته او را براند سياوش كه از قرب جوار سودابه وحشت داشت و مايل بدورى از او بود بر آن شد كه بجاى پدر جنگ با افراسياب را به عهده گيرد بنابراين از پدر تمنّى كرد انجام اين امر را بعهدهء او واگذارد . كيكاوس بر او آفرين خوانده تقاضايش را پذيرفت و گفت : اى فرزند كار اين جنگ را به تو واگذار و پول و سپاهيان را به تو ميسپارم و رستم و ساير جنگ‌آورانى را كه تو خواهى با تو همراه خواهم نمود . بالنتيجه سياوش بتهيّهء مقدّمات جنگ پرداخته سران سپاهى كه بايد او را همراهى كنند تعيين و مقرّرى هريك را پرداخته لوازم ملازمان و همراهان خود را فراهم كرد و با دوازده‌هزار سوار و همين مقدار پياده به راه افتاده درفش كاويانى را همراه برد پس از وداع پدر كه بمشايعت او رفته بود قشون را بجانب سيستان دلالت كرد .\r\nرستم خشنود از ورود سياوش با سران سپاه و افسران باستقبال او شتافت « 1 » بمحض ديدن وى از اسب به زير آمده سر تعظيم در مقابل او فرود آورد و از اينكه سالم از چنين مخاطره‌اى نجات يافته اشك شوق از ديده جارى ساخت و آنگاه باسب برآمده او را به همان قصرى برد كه در ايّام طفوليّت در آن جاى داشت . زال و زواره\r\n\r\n\r\n","description":"","footnote":"\r\n( 1 ) از شاهنامه :\r\n بدين كار همداستان شد پدر * كه بندد بر اين كين سياوش كمر\r\nگو پيلتن را بر خويش خواند * بسى داستانهاى نيكو براند\r\nبه دو گفت بازور تو پيل نيست * بمانند راى تو خود نيل نيست\r\nز گيتى هنرمند و خامش توئى * كه پروردگار سياوش توئى\r\nسياوش بيامد كمر بر ميان * سخن گفت با من چو شير ژيان\r\nبخواهد همى جنگ افراسياب * تو با او برو رو ازو برمتاب \r\n","page_name":" 84 ","page_number":104},
  {"content":"\r\n\r\nو رودابه نيز به خدمت او رسيده سر تعظيم فرود آوردند و او را چون ستاره‌اى كه از آسمان بر آنان نازل شده باشد يافتند . پس او را بر كرسى طلائى نشانيده بر او گرد آمدند و اخبار تازه را از او پرسيدند سياوش گفت : آفرين بر شما اى كاش من شما را ترك نگفته بودم چه شما خويشان و بهترين دوستان و عزيزترين كسان منيد ! به خدا قسم از موقعى كه شما را ترك گفته‌ام روى سعادت نديده‌ام و دور از شما با آتش سوزان مواجه بوده‌ام ! عاقبت خدا به من رحم آورد و زندگانى تازه‌اى به من بخشيد ! پس جمعا خدايرا از سلامت او و اينكه ملاقاتش را نصيب آنان كرده شكر كردند و آنگاه به عادت ديرينه خوردن و آشاميدن و زندگانى خانوادگى خود را با او از سر گرفته خدمتش را ميان بستند . سياوش هدايائى را كه براى هريك همراه آورده بود به آنان داده مدّت يك ماه باهم بسر بردند پس با قشون به راه افتاد و رستم و سران سپاهش نيز او را همراهى كردند .\r\nسياوش و رستم به هرات و از آنجا به طالقان و بعد بجانب بلخ عزيمت نمودند . همين كه به شهر اخير نزديك شدند گرسيوز برادر افراسياب آن را تخليه كرده ببرادرش كه بين سغد و بخارا اردو زده بود پيوست « 1 » . شهر بلخ را سياوش و رستم و قشونشان اشغال و از آنجاى عساكرى بر عليه ساحل‌نشينان اعزام داشتند .\r\nسياوش جريان اين امور را بوسيلهء نامه‌اى بپدرش اطّلاع داد كيكاوس او را آفرين گفته توصيه كرد كه خود را از مكائد افراسياب مصون داشته از جيحون نگذرد ولى صبر كند تا افراسياب از شطّ عبور كند و جامه‌هاى افتخار او و رستم و ديگر سران سپاه را ارسال داشته اموال بيكران مزيد بر آن نمود .\r\nگرسيوز كه نزد برادر رسيد از اينكه جنگ نكرده عقب‌نشينى كرده بود ملامت شنيد . گرسيوز جواب داد : شاها كه قادر است با رستم كه تواش شناخته‌اى\r\n\r\n\r\n","description":"","footnote":"\r\n( 1 ) از شاهنامه :\r\n وز آن پس بيامد بنزديك بلخ * نيازرد كس را بگفتار تلخ\r\nچو ايران سپاه اندر آمد بتنگ * بدروازهء بلخ برخاست جنگ\r\nدو جنگ گران كرده شد در سه روز * چهارم سياوش لشگر فروز\r\nپياده فرستاده بر هر درى * ببلخ اندر آمد گران لشگرى\r\nسياوش در بلخ شد با سپاه * يكى نامه فرمود نزديك شاه \r\n","page_name":" 85 ","page_number":105},
  {"content":"\r\n\r\nو قدرتش را به تو معلوم ساخته و مغلوبت كرده مقاومت كند خاصّه اينكه سياوش هم با اوست كه در سعادت بنام و در طهارت و تقوى زبانزد خاص و عام است و فيض الهى پيوسته شامل حال اوست . افراسياب خموشى گزيد و خود را خشنود جلوه داده از همّ خود منصرف و با سران سپاه و خواص بتفريح و باده‌گسارى پرداخت ولى هم در آن شب خوابى قرين خواب ضحاك ديد و از كثرت وحشت پريده چنان فريادى برآورد كه هركس در اطراف او خفته بود بيدار شد و خود از بستر به زير آمد و مانند برگى كه باد بر آن وزيده باشد لرزان سر به زانو نهاد . چون هيچيك از مصاحبينش را ياراى پرسش آن حال از او نبود ماجرى به گرسيوز اعلام و او معجّلا رسيده نزد برادر رفت و او را به حال مرده ديد . پس دستش بگرفت و به سينه چسبانده گفت : شاها ترا چه رسيده است ؟ افراسياب امر داد تمام حضّار خارج شدند و پس از افكندن پرده‌ها گفت : برادر در عالم رؤيا ديدم كه پرچمهاى من واژگون و نهرها از خون قشون من جارى و سران سپاه من فرارى و سر تركان بر فراز نيزه‌ها و مأوايشان ويران و فرزندانشان اسير و خود و برادران و فرزندانم مغلولا در دست دشمن گرفتار آمده‌ايم و كيكاوس چنان جوان و قوىپنجه است كه بيك شمشير مرا از ميان به دو نيم كرد گرسيوز از پاى درآمده غش كرد چون به خود آمد گفت : منكه از وصف اين خواب چنين شدم تو كه ديده‌اى چه بايد بر تو گذشته باشد ! مع الوصف اميد است كه خير نصيب ما و شرّ از آن دشمنان ما باشد و تو بايد در خصوص اين رؤيا كه ما در زائل كردن نتائج مشئومهء آن خواهيم كوشيد از معبّرى استفتى كنى . چون صبح شد افراسياب معبّرين را طلبيده رؤياى خود را بدانان گفت و تعبير آن پرسيد همه گفتند : اين خواب حاكى از افناى تركانست خواه بدست سياوش يا بوسيلهء او ضمنا از قضاى آسمانى هم نميتوان گريخت كسى هم كه بتواند حكم خدا را تغيير دهد وجود ندارد . افراسياب پريشان و مبهوت شد ولى اين سرّ را با خود نگاهداشت .\r\n\r\nصلحجوئى افراسياب و ارسال هدايا و گرويها نزد سياوش\r\nافراسياب در خصوص امرى كه او را به خود مشغول داشته بود با گرسيوز مشاوره\r\n\r\n","description":"","footnote":"","page_name":" 86 ","page_number":106},
  {"content":"\r\n\r\nنموده مصمّم شدند بوسيلهء تقديم مال و واگذارى بلادى چند از قلمرو كشور تركستان از سياوش و رستم استمالت كرده از بروز جدال و بسط ملال جلوگيرى به عمل آورند .\r\nبراى انجام اين منظور افراسياب برادر را در نظر گرفت كه تمام وسائل ممكنه را براى رفع خصومت به كار برد و آنچه از اموال و هدايا و تحف و نفائس اشياء و پسران و دختران زرخريد و تكاورانى كه خوش‌آيند و دلربا بود بوسيلهء او براى سياوش و رستم ارسال داشته دويست سوار تا بلخ همراه او كرد . يكى از درباريان سياوش او را استقبال و به شهر برده بمأوايش رهبرى كرد و اعزاز و اكرام نمود . و آنگاه سياوش با حضور رستم او را بار داد و از تجليل و تكريمش فروگذار ننموده بدقّت گوش به بياناتش فراداشت و هدايائى را كه با خود آورده بود پذيرفته آن را بفال نيك گرفت و مدّت يك هفته او را ميهمان خود كرده از مراحم خود سرشارش ساخت پس در حضور رستم او را مخاطب ساخته گفت : چنانچه برادرت خواهان صلح است صدتن از سران سپاه و خاصان خود را كه رستم معيّن خواهد نمود بعنوان گروگان نزد ما اعزام دارد و نقاطى را كه متعلّق بماست و جبرا نگاهداشته بما واگذار نمايد ما هم مراتب را بشاه نوشته تمنّاى انعقاد عقد صلح خواهيم نمود . گرسيوز پيشنهادات را به افراسياب نوشته نام گرويهائى را كه رستم ذكر كرده بود بدان منضم ساخت افراسياب هم شروط را پذيرفته صد تن اشخاص مزبور را اعزام و اراضى ايرانرا ترك گفته معجّلا بمقرّ خود بهشت كنگ مراجعت نمود . چون گرويها به بلخ رسيدند گرسيوز آنانرا بدست سياوش سپرده بلاد واگذارى را تحت اختيار او درآورد و پس از حصول اطمينان از ايرانيان نسبت به صلح با نهايت اكرام عازم و ببرادر خود ملحق گرديد .\r\nچون رستم صلاح در اين ديد كه خود به خدمت كاوس رسيده جريان انعقاد صلحى را كه وضعيّت ايجاب مينمود شخصا عرضه دارد سياوش اجازه داد و جامهء افتخارى به دو پوشانيد و نامه‌اى مشتمل بر تصديق آنچه رستم بيان خواهد نمود به دو سپرده اذن حركت به دو داد و خود مشايعتش نموده او را وداع گفت .\r\nگرسيوز كه نزد برادر رسيد شمّه‌اى از قدر و قيمت و حسن سيرت و صورت و شايستگى سياوش در اداره امور مملكت او را گفت افراسياب بخنده گفت : شكر خدايرا كه\r\n\r\n","description":"","footnote":"","page_name":" 87 ","page_number":107},
  {"content":"\r\n\r\nمال تأثير خود را كرد و ما را از پريشانى خاطر نجات داد .\r\n\r\nرد كردن كيكاوس عقد صلح سياوش و رستم را و ذكر آنچه بر سياوش گذشت\r\nچون رستم به خدمت كيكاوس رسيد و نامه و پيغام سياوش را به او داد و جريان را با بيان شيوائى بعرض رسانيد كيكاوس را هيجانى عارض گشته بخشم و غضب درآمد و فرياد بركشيد كه اين جادوگر افراسياب با يكمشت از حاصل دزديها و تبه‌كاريهاى خود و يكصد وحشى كه سرشان ارزش مزد يك حجّام را ندارد شما را فريفت ! ولى من به سياوش حكم ميكنم كه پول را به افراسياب رد كرده گرويها را نزد من بفرستد كه از دم شمشير بگذرانم و خود بتركستان حمله برد و هرچه هست تاراج كرده آتش زند و به افراسياب تازد تا به او بفهماند كه مثل من كسى را نميشود فريفت ! رستم جواب داد : امر شاه اين بود كه ما از عبور شط خوددارى كرده انتظار عبور افراسياب را داشته باشيم چون ديديم عبور نكرده خواهان صلح است ما خيال نكرديم به كسى كه در طلب صلح است بايد با خصومت جواب گفت عقلا گفته‌اند : من آثر المكافحة على المصالحه فلا ينتظرنّ الظفر « 1 » و سلاطين را در حال و استقبال چيزى قبيح‌تر و ننگ‌آورتر از اين نيست كه پيمانى را شكسته يا بعهدى وفا نكنند . آيا حقيقتا اين ما را فتح نيست كه بدون خونريزى فصل خصومت كرده بلادى چند منتزع و سران سپاهيرا كه اركان دولت و مهمترين اشخاص كشور و سواران نامى قشون ويند بعنوان گروگان از او گرفته باشيم و تمام اين امور بدون ريختن خون و تحمّل زحمت حاصل شده باشد ؟ بعلاوه ميدانى كه سياوش با آن صفات برجسته و عظمت روح و شرافت ذاتى از اين اشخاص نيست كه پيمانى را نقض كرده يا عهدى را كه بسته بشكند و از خيانت نهراسد و او ابدا در ريختن خون گرويها اقدامى نخواهد كرد كه آنانرا نزد تو اعزام دارد و تو از آنان كينه‌جوئى كنى و او ننگ جنايتى كه به آنان\r\n\r\n\r\n","description":"","footnote":"\r\n( 1 ) كسى كه جنك را به صلح ترجيح دهد نبايد انتظار فتح داشته باشد .\r\n","page_name":" 88 ","page_number":108},
  {"content":"\r\n\r\nوارد شده تحمّل كند . كيكاوس بيش از پيش بهم برآمده گفت : جز اينكه گفتى از تو انتظارى نداشتم چه خودت از ترس زحمت جنگ و محض سلامتى و راحتى خود اين دستورها را به سياوش داده‌اى فعلا تو بايد در دربار بمانى « 1 » و ما طوس را نزد سياوش خواهيم فرستاد كه چنانچه او از حملهء بدشمن و اعزام گروگانها سر باززند فرماندهى را به او سپرده خود بدربار بازآيد و آنچه استحقاق دارد بستاند ! رستم پريشان شده گفت : با اين سوء تدبير تو سياوش از دست من رفت خدا بداد ما برسد !\r\nكيكاوس ، طوس را طلبيده گفت : بايد با نامه و پيغام من باردوى سياوش روى چنانچه گروگانهائى كه نزد اوست براى ما نفرستاد و بتركان حمله نبرد تو فرماندهى را اداره كنى . طوس در انجام امر كوشيده نامه را قبلا فرستاد سياوش كه نامه را خواند بدوا از گفته‌هاى پدر و بعدا از توقيف رستم دلتنگ شده با خود گفت : چنانچه گرويها را نزد پدر اعزام دارم تا آخرين نفر خواهد كشت و من مسئول قتل آنان خواهم بود و چنانچه حربه به روى افراسياب كشم عهد خود را نقض كرده خود را در معرض خشم خداوند قرار خواهم داد . و اگر جنگ نكرده به خدمت پدر مراجعت كنم مرا خوار و زبون خواهد ساخت پس خاصان سران سپاه خود را طلبيده گرفتارى و درد خود را بدانان اظهار و نظر خواست همه را عقيده بر اين بود كه بايد بلادرنگ اطاعت امر پدر كرده تمنّى كند دوباره مناصب رستم را به دو باز دهد سياوش جواب داد : نه تنها گرويها را نزد پدر نخواهم فرستاد بلكه كلا بدست صاحبشان خواهم سپرد و با افراسياب هم پس از عقد صلحى كه منعقد كرده‌ام بجنگ مبادرت نخواهم نمود . با نقشه‌اى هم كه دارم نزد پدر مراجعت ننموده بكشور بيگانه‌اى كه خدا بخواهد روى خواهم آورد ! حضّار جمعا بگريه درآمده فرياد برآوردند كه شخصا فدائى اويند و او را دعاى خير گفتند پس سياوش قاصدى با گروگانها نزد افراسياب\r\n\r\n\r\n","description":"","footnote":"\r\n( 1 ) از شاهنامه :\r\n غمى گشت رستم بآواز گفت * كه گردون سر من نيارد نهفت\r\nاگر طوس جنگىتر از رستم است * چنان دان كه رستم ز گيتى كم است\r\nبگفت اين و بيرون شد از پيش اوى * پر از خشم جان و پر آژنگ روى\r\nسوى سيستان روى بنهاد تفت * ابا لشكر خويش برگشت و رفت \r\n","page_name":" 89 ","page_number":109},
  {"content":"\r\n\r\nفرستاد كه آنانرا بدست او سپرده از جانب وى او را بگويد كه پدرم از نظر اينكه با تو پيمان صلح بسته‌ام از من ناراضى است و مرا بر آن داشت كه گروكانهاى ترا نزد او فرستاده با تو خصومت آغازم و كشورت مسخّر سازم ولى من بنقض عهد و پيمانى كه با تو بسته‌ام راضى نشدم و خيال نكردم ريختن خون خاصان تو كه بدست من سپرده‌اى مجاز باشد بدين مناسبت همه را صحيح و سالم به تو ميسپارم و چون براى خاطر و بسبت تو من خشم پدرم را متحمّل و مصمّم شده‌ام ترك وطن گويم تصوّر نميكنم عبور از آن كشور را كه بتوانم از آنجاى بنقطهء دوردستى روم از من دريغ دارى . فرستاده بنزد افراسياب رفته گرويها را بدست او سپرد و پيغام سياوش را به او رسانيد افراسياب پيران ويسه « 1 » را احضار و ماجرى به دو بازگفته مراتب را باستحضار او رسانيد . پيران بپاسخ گفت : بدانكه تا حال كسى بتقوى و عقل و كرم سياوش از مادر نزائيده او كه در حقّ تو چنين رفتارى كرد سزاوار بالاترين پاداش است تو بايد موقع را مغتنم شمرده او را تجليل و تكريم كنى و از لطف و مهربانيش سرشار ساخته بفرزنديش بپذيرى .\r\nاين گفتار با رأى افراسياب موافقت كرد و آنگاه فرستادهء سياوش را احضار و نوازش نموده براى او پيغام فرستاد : كه براى تو كشور تركستان دنبالهء ايرانست و محبّت من نسبت به تو كم از محبّت كيكاوس نيست و قول مىدهم كه ترا شريك دارائى و سلطنت خود قرار دهم و خود را از تو جدا ندانم و ترا چون غلاف كه حافظ شمشير و پلك كه حافظ چشم است محافظت كنم و ميل ترا كار بسته رضاى ترا جويم چنانچه ميل بماندن كنى مقدّم بر شهزادگان و در حكم پسرم خواهى بود و اگر ميل ببازگشت كنى در رفتن آزادت خواهم گذاشت . پس دبير را امر داد كه نامه‌اى بمضمون اين پيغام تنظيم نموده خود ممهور ساخت و برسول سياوش سپرده خلعت به دو پوشانيد و مرخص كرد چون قاصد رسيد و پيغام را رسانيد سياوش بلاتأمّل فرماندهى را به طوس واگذار نموده با همراهان رو به ماوراء النهر به راه افتاد .\r\nسياوش كه از جيحون گذشت ديد پيران در رأس سپاهيان با فيل مزيّن و ارّابه‌هاى مذهّب و تحف و هداياى لائقه باستقبال وى شتافته است سياوش دستش\r\n\r\n\r\n","description":"","footnote":"\r\n( 1 ) بيران بن وسيكان .\r\n","page_name":" 90 ","page_number":110},
  {"content":"\r\n\r\nدر دست گرفته بانجام تعارفات معموله پرداخت . پيران شرط عبوديّت بجاى آورده در خدمتش روان گرديد و ملازمتش گردن نهاد . همه‌جا منازل مهيّا و علوفهء اسبان فراهم بود شهر سمرقند را كه از آن گذشتند آئين بسته بودند و از هرطرف شاباش بر آنان نثار ميشد . رامشگران بترنّم مشغول و عساكر احترامات لازمه معمول ميداشتند سياوش به ياد روزى كه از سيستان بمقرّ پدر ميرفت اشك در ديدگانش حلقه ميزد و با دست ميسترد . پيران ماجرى بفراست دريافت بگريهء او اشك از ديدگانش فروريخته گفت : شهزاده چه خوب حال و خيالت در نظرم مجسّم است ! ولى خدا پشت و پناه تست و عاقبت را به تو خير خواهد گردانيد ! سياوش اظهار تشكّر كرد و همچنان طىّ طريق مينمود تا بهشت كنگ در افق ظاهر گرديد . افراسياب با برادران و پسران در رأس قشونى بيكران باستقبال سياوش آمده بود هردو از اسب به زير آمدند و آنگاه جمعا بر تكاوران برآمده به راه افتادند . افراسياب ، سياوش را گفت : ما را قدمت منشأ خير است و مطلعت منبع فيض عقد يگانگى ما و دفع شرّ را تو موجب شدى و از خونريزى تو سر باز زدى حال اين كشور تست كه در آن بازآمدى و خدمهء خويش در آن يافتى پس بدان كه هرچيز براى تو و رضاى من صرفا استرضاى تست . سياوش بشيرينى از او تشكّر نمود و جمعا بمحلّى كه بزيبائى بهشت و واجد هر دلپسند و شامل هر خوش‌آيندى بود و براى سياوش مهيّا شده بود رسيدند و با خواص ملازمان از اسب به زير آمده بر تخت‌هاى طلا نشستند و گفتگو آغاز نمودند افراسياب ، پيران را گفت من از كيكاوس متعجّبم كه چگونه دل از ديدار چنين روئى كه زيباتر از آن در مدّت عمر نديده‌ام برگرفته ! و آنگاه به صرف طعام و مشروب پرداخته روز را بتفريح و شادى و شنيدن ساز و آواز بپايان رسانيدند و افراسياب بقصر خود مراجعت نمود .\r\nفرداى آن روز سياوش تأدّبا باسب بسر آمده نزد افراسياب شتافت افراسياب او را استقبال نموده ده‌هزار دينار او را هديه داد و روز را با او بسر آورده اموال و نفايس اشيائى كه جاذب چشم و دل باشد فراوان به دو داد و از آن زمان اوقات را بملاقات و شرب و تفريح و گوى بازى و شكار ميگذرانيدند . برادران و پسران افراسياب و سران سپاه نيز هريك بنوبهء خود مجلس آراسته وسائل عيش و تفريح فراهم مينمودند و ايّامى\r\n\r\n","description":"","footnote":"","page_name":" 91 ","page_number":111},
  {"content":"\r\n\r\nكه با سياوش ميگذرانيدند خوشتر از زندگانى در بهشت مىپنداشتند .\r\nهمين كه گزارش اوضاع سياوش به كيكاوس رسيد دست اسف بهم سوده انگشت ندامت بدندان گزيد و از عاقبت عزيمت سياوش مضطرب گرديد و بخاطر او از جنگ با افراسياب منصرف شد همه او را از طرز رفتار با پسرش سرزنش و ملامت مينمودند . رستم ازين خبر دچار يأس و حرمان گشته عقل از دست داد و ديوانه شد .\r\n\r\nدادن افراسياب دختر خود را بسياوش و واگذاشتن حكومت ايالتى به دو\r\nپيران كه محرميّتش به سياوش بيش از ديگران بود روزى با او گفت : اى شاهزاده من نميخواهم هميشه ترا گوشه‌گير و منزوى به‌بينم بالعكس تمام لذائذ و خوشيهاى روزگار را براى تو خواهانم ! افراسياب را دخترى است « 1 » كه نميخواهم جز تو به ديگرى شوهر كند چه از تمام زنانى كه دست صنع الهى آفريده به تو برازنده‌تر\r\n\r\n\r\n","description":"","footnote":"\r\n( 1 ) از شاهنامه :\r\n به دو گفت پيران كزين بوم و بر * چنانى كه باشد كسى برگذر\r\nنبينمت پيوستهء خون كسى * كه او داردى بر تو مهرش بسى\r\nيكى زن نگه كن سزاوار خويش * از ايران بنه در دو تيمار خويش\r\nپس پردهء شهريار جهان * سه ماهند با زيور اندر نهان\r\nسه اندر شبستان گرسيوزند * كه از مام و از باب با پروزند\r\nپس پردهء من چهارند خرد * چو بايد ترا بنده بايد شمرد\r\nاز ايشان جريره است مهتر بسال * كه از خوبرويان ندارد همال\r\nاگر راى باشد ترا بنده‌ايست * به پيش تو اندر پرستنده‌ايست\r\nسياوش به دو گفت دارم سپاس * مرا همچو فرزند خود ميشناس\r\nز خوبان جريره مرا در خور است * كه پيوندم از خان تو بهتر است\r\nيكى روز پيران پرهيزكار * سياوش را گفت كاى شهريار\r\nتو دانى كه سالار توران سپاه * ز اوج فلك برفرازد كلاه\r\nشب و روز روشن روانش توئى * دل و جان و هوش و توانش توئى\r\nچو با او تو پيوستهء خون شوى * از اين پايه هردم با فزون شوى\r\nفرنگيس بهتر ز خوبان اوى * نبينى بگيتى چنان روى و موى\r\nز افراسياب ار بخواهى رواست * چنان بت بكشمير و كابل كجاست\r\nچو فرمان دهى من بگويم بدوى * بجويم بدين نزد او آبروى \r\nبقيه در صفحهء بعد\r\n","page_name":" 92 ","page_number":112},
  {"content":"\r\n\r\nاست و در تمام كشور تركستان مثل و مانند ندارد آيا اجازه ميدهى كه در اينخصوص با شاه مذاكره نموده ترا بوصال او برسانم ؟ سياوش كه چيزى نمانده بود اشك در عوضش پاسخ دهد به دو نگريسته گفت : اى مولا و حامى من اگر مشيّت الهى چنين باشد كه من دور از ايران زيسته ديگر بملاقات پدرم كيكاوس و استادم رستم نائل نشوم و تو بايد مرا جانشين آن دو باشى آنچه صلاح ميدانى بكن . بنابراين پيران افراسياب را ملاقات و پس از مذاكرات بسيار وصلت سياوش را با او در ميان نهاد .\r\nافراسياب گفت : من او را به ديگران ترجيح مىدهم ولى ترسم از آنكه چون شيربچّه شير شود از هلاك مربى خود نينديشد . پيران جواب داد : از سياوش كه مظهر تقوى و عقل مجسّم و نشان بزرگى و بزرگوارى است بلاشك بد به تو نخواهد رسيد . افراسياب گفت : بدين‌ترتيب دختر خود فرنگيس « 1 » را به دو مىدهم . و امر داد اموال و جواهر بسيار نزد وى برده پيران نيز زر و زيورها و نفائس بسيار به دو تقديم داشت پس به خدمت\r\n\r\n\r\n","description":"","footnote":"\r\nبقيه از صفحهء قبل\r\n سياوش به پيران نگه كرد و گفت * كه فرمان يزدان نشايد نهفت\r\nاگر آسمانى چنين است راى * مرا با سپهر از بنه نيست پاى\r\nاگر من بايران نخواهم رسيد * نخواهم همى روى كاوس ديد\r\nچو دستان كه پروردگار من است * تهمتن كه خرم بهار منست\r\nچو از روى ايشان ببايد بريد * بتوران همى خانه بايد گزيد\r\nهمى گفت و مژگان پر از آب كرد * همى بر زد اندر ميان باد سرد\r\nبه دو گفت پيران كه با روزگار * نسازد خرد يافته كارزار\r\nبشادى بيامد بدرگاه شاه * فرود آمد و برگشادند راه\r\nهمى بود در پيش او يكزمان * به دو گفت سالار نيكى گمان\r\nكه چندين چه باشى به پيشم بپاى * چه خواهى ز گيتى چه آمدت راى\r\nخردمند پاسخ چنين داد باز * كه از تو مبادا جهان بىنياز\r\nز بهر سياوش پيام دراز * رسانم به گوش سپهبد براز\r\nمرا گفت با شاه توران بگوى * كه من شاد دل گشتم و نامجوى\r\nكنون همچنين كدخدائى بساز * به نيك و بد از تو نيم بىنياز\r\nپس پردهء تو يكى دختر است * كه ايوان و تخت مرا در خور است\r\nبه پيران چنين گفت پس شهريار * كه راى تو بر بد نيايد به كار\r\nبفرمان و راى تو كردم سخن * تو شوهر هرچه خواهى به خوبى بكن \r\n( 1 ) كسيفرى .\r\n","page_name":" 93 ","page_number":113},
  {"content":"\r\n\r\nسياوش رسيده او را تبريك و تهنيت گفت و ساعت عقد را معيّن نمود در وقت معهود تمام لذائذ عالم را با عقد فرنگيس در اختيار او گذاشتند و زهره و عطارد قرين و شمس و قمر همنشين شدند و عقد اتّحاد به عمل آمد . گويند در ازمنهء قديمه شهزاده و شهزاده خانمى بدين زيبائى بهم نپيوسته‌اند . و آنگاه افراسياب حكومت قسمت واقع بين تركستان و چين را به سياوش واگذار و اموال فراوان به دو داده او را اشارت كرد كه با همسر خود و خدمه و همراهان بدان ديار رهسپار گردد . سياوش مقدّمات سفر را فراهم آورده با فرنگيس و هزار كنيزك زرخريد و زيباترين و كاملترين كوكبه روبراه نهاد پيران نيز با وى به راه افتاده در ختن كه بر آن فرمانروائى داشت او و تمام همراهانش را نگاهداشته پذيرائى كرد و از محصول آن ديار و گرانبهاترين اشياء خزائن خويش او را سرشار ساخت پس او را تا مقرّ حكومتش مشايعت نموده نقطه‌ايرا كه واجد دشت و جبال و آب و درخت و گردشگاه و شكارگاه بود براى اقامتگاهش معيّن كرد و پس از آنكه مدّتى با او ماند اجازهء مراجعت تحصيل و به ختن بازگرديد\r\n\r\nدر بيان آنچه تا موقع كشته شدن بر سياوش گذشت\r\nسياوش در اين محل شهرى وسيع و در نهايت زيبائى و استحكام بنا كرد و در محلّات مختلفهء آن زيباترين اشياء عالم را گردآورده نام آن را سياوش كرد « 1 » نهاد و چنان قصرى در آن براى فرنگيس بنا كرد كه عاليترين قصور عالم بدان عظمت نبود و براى خود نيز قصرى بنا كرده امر داد يكطرف تصاوير كيكاوس و زال و رستم و طوس و در طرف ديگر تصاوير افراسياب و گرسيوز و پيران و ساير سران سپاه تركستان را منقوش سازند و چنان سخاوتى بروز و چنان خودنمائىاى آغاز و چنان جشنها و مهمانيهاى باشكوه شاهانه‌اى داد كه صيت آن منتشر و متدرّجا ايجاد حسادت در افراسياب نمود . سخن‌چينانش نيز نزد افراسياب متّهم ساخته تهمت بر او بستند كه در كار جلب خاطر تركان بخويش است و در خفيه با دشمنان مملكت همداستان\r\n\r\n\r\n","description":"","footnote":"\r\n( 1 ) سياوناباذ . فردوسى عليه الرحمه فرمايد :\r\n سياوش كردش نهادند نام * همه شهر از آن شارسان شادكام \r\n","page_name":" 94 ","page_number":114},
  {"content":"\r\n\r\nو در كار القاى احساسات خصمانه بمؤتلفين خويش است افراسياب كه مايل بود از وضعيّت سياوش استحضار حاصل نموده حقيقت را بدست آورد گرسيوز را با هداياى بسيار نزد وى گسيل داشته پيغام فرستاد : كه خيلى مايلم باز بملاقات تو نائل آيم زحمت كشيده بنزد من آى و لطفا مرا بملاقات خود و همسرت خرسند نما دلم مشتاق ملاقات و ديدن روى تست البتّه بعدا بمقرّ خود خواهمت فرستاد .\r\nگرسيوز كه بيش از ديگران نسبت به سياوش دشمنى و حسادت داشت به راه افتاد و چون بنزديك شهر رسيد سياوش با همراهان او را استقبال و چنان كه توانست از او پذيرائى نمود و او را در قصر خود مأوى داده مساعى بسيار در برقرارى روابط صميمانه با وى به كار برد ولى بملاحظهء موقعيّت و جوانمردى او گرسيوز بيش از پيش بر او حسادت ورزيده بر كينه افزود و آنگاه بفتنه انگيختن و فشاندن تخم نفاق بين سياوش و افراسياب شروع و خصومت را بين آنان ايجاد و سياوش را گفت : افراسياب خيالات سوئى در مورد تو دارد و ترا احضار كرده تا بغتة دستگير ساخته هلاك سازد .\r\nسياوش جواب داد : بيگناه واهمه ندارد كسى كه كردارش نكوست ظنّش چنوست من دعوت افراسياب را اجابت نموده خلوص نيّت و بيگناهى محض غيرقابل انكار خود را به دو اثبات خواهم نمود كه باز نسبت به من ملاطفت ورزيده كينه‌اش نسبت به من بر طرف شود . گرسيوز گفت : بهتر است كه من به تو سبقت گيرم و گزارشى بنفع تو بعرضش برسانم كه بداند تو در كار انجام جناياتى كه تهمت آنها را به تو نسبت ميداده‌اند نبوده‌اى و مراتب حق‌شناسى ترا نسبت به دو اثبات كرده بيگناهى ترا نسبت به او مدلّل سازم . پس در حركت تعجيل كرده بسرعت روان شد و چون بنزد افراسياب رسيد بلادرنگ بتشديد اختلاف او و سياوش و بدنام كردنش پرداخته بر وخامت امر افزود و افراسياب را ممتلى از غضب كرده گفت : خود را براى مقابله با دشمنى كه در داخل كشور پرورده و دارائى خود را با او قسمت كرده‌اى مهيّا كن چه باندازه‌اى كه با تو خصومت ورزد قوى و حاضر بنا بود ساختن تست . عقيدهء من اينست كه تو بر او سبقت گرفته بلاتأمّل او را نابود كنى و پيش از اينكه ترا شام خود كند او را ناهار خود سازى افراسياب فورا در رأس برگزيدگان قشون خويش به راه افتاد و همچنان در رفتن\r\n\r\n","description":"","footnote":"","page_name":" 95 ","page_number":115},
  {"content":"\r\n\r\nعجله كرد تا به سياوش رسيد .\r\nرؤياى مخوفى سياوش را باينكه مطمئنا كشته خواهد شد آگاه كرده بود و چون فرنگيس حامله بود پس از سفارشات لازمه او را بمرگ قريب الوقوع خود مطّلع ساخته گفت : نام طفلى كه در مشيمهء تست كيخسرو خواهد بود او انتقام مرا خواهد كشيد و مداخلهء پيران ترا نجات خواهد داد . و آنگاه با خاصان بملاقات افراسياب شتافت . افراسياب بمحض رؤيت او شديدا مورد عتابش قرار داده امر داد تا از اسبش به زير آورند و دستش ببندند و سر و پاى برهنه پيشاپيش او به سياوش كردش برند .\r\nاعتراضات سياوش و دلائلى كه بر برائت خود اظهار داشت او را وادار ساخت كه بر شدّت عمل نسبت به دو بيفزايد گرسيوز نيز بر آن شد كه زودتر بامرى كه خود بانى آنست خاتمه دهد بنابراين افراسياب را بقتل سياوش و حفظ او از خطر فرار اغوى هميكرد افراسياب كه بقتل او امر داد گرسيوز او را به پهلو خوابانيده چونانكه ميشى را سر از تن جدا سازند با شمشير سرشرا در طشت طلائى بريده خون آن بر خاك بيابان افشاند . دفعة باد شديدى وزيدن گرفت و گردوغبار بسيار به هوا خاست و ظلمت عجيبى زمين را فراگرفت افراسياب از كرده پشيمان شد و گرسيوز را لعن كرده از محضر خود دور ساخت « 1 » و آنگاه امر بكشتن فرنگيس نمود هم در اين وقت پيران سررسيد و از اسب به زير افتاد و از كثرت تأثّر طپانچه بر روى همى كوفته جامه بر تن دريد پس بنزد افراسياب رفته اعلام داشت كه در قتل سياوش بىعدالتى كرده‌اى و گفت : حالا كه آنچه ميلت بود كردى و عالم را در آتشى كشيدى كه دامان تو و ياران و كشورت را خواهد گرفت دخترت چه كرده و جنايتش چيست كه امر بكشتنش داده‌اى ؟ و آنگاه افراسياب دختر را به دو سپرد پيران او را گرفته بااحتياط كامل بدست كسان خويش داد .\r\n\r\n\r\n","description":"","footnote":"\r\n( 1 ) از شاهنامه :\r\n بيفكند شير ژيان را به خاك * نه شرم آمدش زان سپهبد نه باك\r\nيكى طشت بنهاد زرين برش * بخنجر جدا كرد از تن سرش\r\nكجا آنكه فرموده‌يد طشت خون * گر وى ز ره برد و كردش نگون\r\nبساعت گياهى از آن خون برست * جز ايزد كه داند كه آن چون برست\r\nگيا را دهم من كنونت نشان * كه خوانى همى خون اسياوشان\r\nچو از سروبن دور گشت آفتاب * سر شهريار اندر آمد بخواب \r\n","page_name":" 96 ","page_number":116},
  {"content":"\r\n\r\nچون خبر مرگ سياوش بايران رسيد عالم از فرياد و فغان منقلب و زمين متزلزل گرديد مصيبت بزرگ و بدبختى عظيمى بمردم روى نمود و براى ناله و ندبه در مجالس عزاى عمومى دور هم گرد آمدند كيكاوس نيز آنچه را كه فريدون از خبر مرگ ايرج كشيده بود چشيد . رستم از فرط پريشانى نتوانست خود را از دويدن بدربار كيكاوس حفظ كند و چون سروپاى برهنه مويه‌كنان بدرگاه وى رسيد او را گفت : شاها در راندن پسرى كه در عالم قرين نداشت بد كردى كه مجبور شد بدشمن ديرينهء خود و تو ملتجى شود او هم عاقبت زمين را به خون او سيراب ساخته ما را بفراق او مبتلا و به درد او گرفتار كرد و چون تو نخواستى عيوب اين سودابه جادوگر بىحيا را ديده باشى در ارتكاب قبائحش آزاد گذاشتى « 1 » ! و آنگاه بحرمسرا دويده گيسوان سودابه را بگرفت و بمحضر كيكاوس آورده در مقابلش او را بكشت و كيكاوس چنان زار و نزار بود كه دم برنياورده مانع او نگرديد .\r\nرستم و سران سپاه نيز بعزاى او نشسته هفت روز سروپاى برهنه بپاى ايستادند .\r\n\r\nولادت كيخسرو بن سياوش طفوليت و بلوغ او\r\nچون موقع وضع حمل فرنگيس كه نزد پيران بسر ميبرد سررسيد سياوش در خواب به پيران گفت : حال كه جان مرا نتوانستى نجات دهى لا اقل پس از من\r\n\r\n\r\n","description":"","footnote":"\r\n( 1 ) از شاهنامه :\r\n چو آمد بر تخت كاوس كى * سرش بود پرخاك و پر خاك پى\r\nبه دو گفت خوى بد اى شهريار * پراكندى و تخمت آمد ببار\r\nترا عشق سودابه و بدخوى * ز سر برگرفت افسر خسروى\r\nكنون آشكارا ببينى همى * كه بر موج دريا نشينى همى\r\nاز انديشه و خوى شاه سترگ * درآمد بايران زيانى بزرگ\r\nكسى كو بود مهتر انجمن * كفن بهتر او را ز فرمان زن\r\nز شاهان كسى چون سياوش نبود * چو اوراد و آزاد و خامش نبود\r\nدريغ آنچنان نامور شهريار * كه چون او نبيند دگر روزگار\r\nچو برگاه بودى بهاران بدى * ببزم افسر شهرياران بدى\r\nبرزم اندرون شير و ببر و پلنگ * نديده است كس همچو او تيز چنگ\r\nكنون من دل و مغز تا زنده‌ام * بكين سياوش آكنده‌ام\r\nهمه جنگ با چشم گريان كنم * جهان چون دل خويش بريان كنم \r\n","page_name":" 97 ","page_number":117},
  {"content":"\r\n\r\nجان پسرم را حفظ كن . چون بيدار شد كسان خود را طلبيده از حال فرنگيس پرسيد گفتند سلامت است و پسرى بوجود آورده كه كاملا شبيه سياوش است پس امر بآوردن طفل كرد و در حسن جمال او حيران ماند و بر او رقّت آورده اشك تأثّر از ديده فروريخت و فرياد برآورده گفت : قسم به خدا كه حتّى القوّه اين طفل و مادرش را به قيمت خون خود محافظت خواهم نمود ! و ملازمان خود را بحفظ او برگزيده امر داد در حراست منزل و تربيتش نهايت دقّت به عمل آورند و آنگاه بر آن شد كه موقع مناسبى بدست آورده افراسياب را از تولّد اين طفل آگه كند چون موقعى را مناسب يافت به دو گفت :\r\nفرنگيس پسرى آورده كه كاملا شبيه تست تمنّاى من اينست كه صدمه به دو نرسانى .\r\nافراسياب جواب داد گرچه به دو ظنينم ولى براى او در خود احساس شفقت ميكنم بايد او را به بيابان برده بشبانى بسپارى كه مأمور تربيتش شود پيران از اين سخن فوق العاده مشعوف گرديد و طفل را برئيس شبانان خود سپرد و او را بدقّت و مواظبت در تربيت طفل سفارش كرد و مرتّب كسان خود را براى رفع احتياجات او فرستاده از حالش خبر ميگرفت .\r\nاين ترتيب تا هفت سالگى كيخسرو ادامه داشت تا اينكه طفل بدست خود تير و كمان ساخته بهم پيوست و بدوا به شكار خرگوش و بعدا به شكار غزال و گورخر پرداخته اعتنائى بشبان نمينمود . او هم به خدمت پيران رسيده از اعمال و افعال كيخسرو مطّلعش ساخت . پيران باسب نشسته نزد او رفت و او را طلبيد كيخسرو آراسته بانوار فرّ ايزدى به خدمت پيران رسيده شرط ادب بجاى آورد و ايستاد پيران از حسن صورت و وقار او متحيّر ماند و او را پيش خوانده خيرمقدم گفت و با اعزاز تمام در آغوشش كشيد كيخسرو گفت : تو كه زادهء شبانى را چنين مورد اعزاز و اكرام قرار ميدهى حق با كسانيست كه ترا در بزرگى وجود بىقرين خوانند . پيران جواب داد : فرزند تو پسر چوپان نيستى بلكه فرزند و نوادهء سلطانى و آنگاه بقصر خودش همراه برد و پسر را بمادر رسانيد و البسهء فاخره به دو پوشانيده هداياى لايقه به دو داد و با پسران خويشش محشور گردانيد . مع الوصف قلبش راحت نبود و واهمه داشت كه مبادا افراسياب بجان او ابقاء نكند . افراسياب امر داد كيخسرو را بحضور او برند همين كه چشمش به روى او افتاد نهايت مهر و محبّت را در حق او مبذول و امر داد بهمراه مامش به سياوش كرد\r\n\r\n","description":"","footnote":"","page_name":" 98 ","page_number":118},
  {"content":"\r\n\r\nشهر پدرش برند چنان كه با جمع قليلى زرخريدان زن و مرد با مادر بدانجاى رهسپار گرديد فرنگيس با احتياط كامل باستخراج دفائن سياوش پرداخته امور خود و پسرش را مرتّب ساخت كيخسرو نيز چون ماه نو رو بترقّى و چون شيربچّه بر قواى خود مىفزود دائم بسوارى و شكار پرداخته علائم سرورى از وجناتش طالع بود .\r\n\r\nنخستين جنگ كينه‌جوئى از قتل سياوش\r\nبالاخره رستم بزرگان و سران سپاه را گرد آورده شديدا بخونخواهى سياوش برانگيخت و آنانرا بورود در جنگ دعوت كرد چون دعوتش اجابت شد مجتمع و متّحد گشته لشكرى جرّار فراهم آورد و تحت لواى خود رو بتركستان نهاد افراسياب با عساكر خود بجانب آنان شتافت . جنگ شديدى بين پيش قراولان طرفين درگرفت و سرخه پسر افراسياب بر دستهء تورانيان فرماندهى داشت . فرامرز بن رستم ، سرخه را دستگير كرده نزد پدر برد و رستم همچنانكه سياوش را سر بريده بودند او را سر بريد . بوصول اين خبر افراسياب غش كرد و فرياد و فغان از معسكر او بلند شد چون به خود آمد در نهايت غضب با سپاهيان به راه افتاد همين كه فريقين بهم رسيدند رستم صفوف جنگى خود را منظّم كرده خود در قلب سپاه جاىگزين گرديد افراسياب نيز چنان كرد پس بيكدگر نزديك شده درهم ريختند و جنگ بشدّت ادامه يافت نيزه‌ها خرد ميگرديد و شمشيرها ميدرخشيد زمين از خون سرخ فام و آسمان از گرد و غبار چون شام سيه گشته بيش از پيش بر شدّت جنگ افزوده ميشد رستم نيز برسم خود شجاعتها بظهور رسانيده سرانرا منكوب و جنگ‌آوران را ببازوى هنر مغلوب مينمود . ساير سران سپاه نيز بشيوهء او دشمنانرا از پاى بدرآوردند و افراسياب را منهزم ساخته با بقيّهء قشونش پاى بفرار نهاد . ايرانيان او را تعقيب كرده تركستان را متصرّف شدند و افراسياب بكشور چين پناهنده شد .\r\nرستم مالك ممالك افراسياب گشته با قشون خود تمام ايالات او را متصرّف گرديد و امر داد كه جز دهاقين و زارعين هركه سلاح در دست دارد نابود سازند . چون بجاى افراسياب مستقر شد و مالك بهشت كنگ گرديد گفت : اگر بكشتن دشمن\r\n\r\n","description":"","footnote":"","page_name":" 99 ","page_number":119},
  {"content":"\r\n\r\nموفّق نشديم لا اقل منهزما برونش رانده مالك ايالات و خزائن و اسلحه و مراكبش شديم و چون هيچگونه اطّلاعى نسبت به كيخسرو نداشت راه به دو نيافت عاقبت چون مراجعت بايرانرا براى دفاع از سلطنت كيكاوس لازم ديد سران سپاه و سپاهيان را امر داد با او معاودت كنند و خود با غنائم و اسرا و محبوسين به راه افتاد و چون خود به سيستان رسيد سران سپاه را بدربار كيكاوس اعزام داشت .\r\n\r\nمراجعت افراسياب بكشور خويش و آمدن كيخسرو بايران\r\nافراسياب كه دانست ايرانيان بايران برگشته‌اند بكشور خود مراجعت نمود ولى آن را خراب و ويران يافت پس حال كيخسرو بازپرسيد چون دانست همچنان در مقرّ خود باقيست فكرش از او منصرف شد و آنگاه باستخراج دفائن خود اقدام و باصلاح امور و ترميم حال قشون پرداخت تا باز بتواند خصومت آغازد .\r\nهم در اين زمان گيو بن گودرز را ايرانيان معيّن كردند كه بتركستان و سياوش كرد رفته كيخسرو را بايران برد . گيو به راه افتاد و شبها در حركت و روزها در خفا بسر ميبرد تا پس از زحمات بسيار و خستگيهاى بيشمار بباغى نزديك سياوش كرد رسيد كيخسرو كه سواره براى شكار يا تفريح بدانجاى رفته بود چون گيو را از دور ديد چنين بخاطرش رسيد كه از ايران بجستجوى او آمده باشند و گيو چنين پنداشت كه كيخسرو در برابر اوست پس هردو بجانب يكدگر رفته آشنائى دادند و دست در گردن يكدگر انداخته حال هم پرسيدند كيخسرو ، گيو را مخفيانه به سياوش كرد برده امر را بر عموم مخفى داشت و خود را مهيّا كرد كه با او به ايران رهسپار شود پس خود بر اسبى نشست كه بپدرش تعلّق داشت و كسى مثل و مانندش نديده بود و اسبى كه به گيو اختصاص داد برپاى مىپريد و بادپائى نيز بمادر خود تخصيص داد و هريك اسبى يدك كشيده خورجينى از زر سكيك بر آن نهادند و درحالىكه بسرعت طى طريق مينمودند سوارانى كه بتعقيب آنان ميپرداختند رسيدند گيو در كمال شجاعت همه را مغلوب كرده راند و كيخسرو را اشارت بتسريع كرد و جمعا بسرعت خود افزودند ولى چون بساحل جيحون رسيدند مستحفظ مانع\r\n\r\n","description":"","footnote":"","page_name":" 100 ","page_number":120},
  {"content":"\r\n\r\nاز گذشتن آنان گرديد . گيو به كيخسرو گفت : تو سلطان عالمىّ و واجد فرّ ايزدى رأى من اينست كه قبل از آنكه افراسياب از حال ما مطّلع گشته ما را دنبال كند تو شط را بشنا طى كنى و ما ترا تعقيب كنيم كيخسرو چنان كرد و ديگران به او تأسّى كرده بدون كمك زورقى او را تقليد كردند . افراسياب كه در تعقيب آنان فاصلهء زيادى را بسرعت طى كرد و بشط رسيد و فهميد كه آنان با اسب از شط گذشته‌اند دندان بهم فشرده انگشت تأسّف بدندان گرفت و با عدم موفقيّت مراجعت كرد .\r\nچون كيخسرو به ايران رسيد سران سپاه و اركان مملكت با ارّابه‌ها و تحف و هداياى بسيار باستقبال وى آمدند همچنين رستم از سيستان و گودرز از اصفهان و ساير سران سپاه از دگر شهرها باستقبال او شتافته تا ورود او به خدمت كيكاوس او را بدرقه نمودند . كيكاوس كه از فرط كهولت ناتوان و چشم و گوشش ضعيف شده بود بجانب كيخسرو شتافته سر تعظيم به دو فرود آورد و او را بر تخت طلا نشانيده تاج سلطنت به دو واگذار كرد و شرح مسافرت از او بازپرسيد و گيو را از عملى كه در نهايت كاردانى و كفايت انجام داده بود آفرين گفت و آنگاه خزائن را به كيخسرو واگذار و تمام سران سپاه و عساكر خود را در اختيار او گذاشت . همه جمعا سر تسليم فرود آورده سوگند وفادارى نسبت به او ياد نمودند .\r\n\r\nلشگركشى كيخسرو بجنگ افراسياب بخونخواهى پدر\r\nچون كيكاوس و سران سپاهش كيخسرو را بمخاصمهء با افراسياب و خوانخواهى پدر ترغيب نمودند از تمايل بىحدّى كه در انجام هردو امر داشت و جدى فوق العاده در او ظاهر شده گفت : من تا بخواست خداوند انتقام كامل از خصم نستانم نه دست بطعام و شراب خواهم برد و نه قلبم آرام گرفته از رنج و غم خلاص خواهد گرديد ! بر شماست كه مرا كمك كرده اوامرم را اطاعت كنيد ! سران سر تعظيم فرود آورده متعهّد شدند كه از هيچگونه بذل جهد و اطاعت امر در مقابل وى كوتاهى نكنند .\r\nكيخسرو و لشگريان را سان ديده غائبين را احضار كرد و بهريك مبلغى داد و پس از جهد وافى و جمع استعداد كافى با سپاهى بيكران و ساز و برك فراوان به راه\r\n\r\n","description":"","footnote":"","page_name":" 101 ","page_number":121},
  {"content":"\r\n\r\nافتاده رستم و طوس و گودرز و گيو و ساير اعيان را با خود برداشته درفش كاويانى را نيز بهمراه برد . پيش قراولان بر پيش قراولان افراسياب تاخته آنانرا منهزم كردند و خسارات هنگفتى به آنان وارد آورده جمع كثيرى از آنان را هلاك ساختند . معسكر كيخسرو در حدود بلخ و اردوى افراسياب بين سغد و بخارا بود تا اينكه باب مخاصمه مفتوح و محاربات عديده خونين بين فريقين اتّفاق افتاد شدائد جنگ همچنان استمرار و مصائب آن استقرار داشت تا جز قليلى از قشون هردو طرف باقى نماند و جمعيّت هردو معسكر رو بتقليل نهاد . گويند آن مخاصمات چهل سال ادامه داشته و قلع و قمع عساكر در بلاد و مردم نيز مؤثّر بوده عاقبت عساكر افراسياب بعقب‌نشينى و قشون كيخسرو به پيشروى پرداخته پس از محاربات عديده كه بيك جنگ بزرگ منتهى گرديد افراسياب و خاصانش منهزما چنان فرار افتضاح‌آميزى كردند كه نه كس نامى از آنان شنيد و نه كس نشانى از آنان ديد . رستم و ساير سران سپاه مظفّر و منصور با غنائم بسيار باردوگاه كيخسرو مراجعت نمودند .\r\nافراسياب نيز بكشور خود مراجعت نموده نفس تازه كرد و عساكر متفرّق خويش را جمع‌آورى نمود پس شرحى بفرماندهان قشون خود نوشته مساعدت آنان و تهيّهء مقدّمات جنگ را از آنان تقاضى نمود و خود جز بسان دستجاتى كه در مقرّ وى گرد آمده مساعده و لوازم جنگ ميستاندند بكارى مبادرت نمينمود و آنگاه به راه افتاد و پيران در رأس قشونى بر او سبقت گرفت كيخسرو كه از ورود او بميدان مطّلع شد با قشون بجانب او رفت و گودرز در رأس قسمت كثيرى مقدّم بر قشون حركت كرد . بين اين دو سردار محاربات سخت اتّفاق افتاد كه ذكر جزئيّات آنها موجب بسط كلام و تطويل مقال است عاقبت گودرز و پيران در مخاصمه‌اى يكدگر را ملاقات و پس از گفتگوى بسيار قرار بر اين گذاشتند كه ده تن از هريك از طرفين بجنگ تن‌بتن پردازند و گودرز حريف پيران باشد ايرانيان فائق آمده تركان كشته شدند و پيران بدست گودرز هلاك شد در اين اثنا كيخسرو با قشون خود رسيد . تركان سلاح از تن ريخته كلاه از سر برگرفتند . كيخسرو بر آنان بخشوده در ماندن يا مراجعت باوطانشان مخيّر ساخت جمعى مانده ديگران روانه شدند .\r\n\r\n","description":"","footnote":"","page_name":" 102 ","page_number":122},
  {"content":"\r\n\r\nكيخسرو با تأثّر بسيار از مرگ پيران گفت : چقدر مرگ اين مرد شريف و فرشتهء عفيف كه بين اين تبه‌كاران و شياطين واقع شده بود مايهء افسوس است محقّقا چنانچه او را زنده يافته بودم برحسب لياقت و مقامش با او رفتار كرده پاداشش ميدادم افسوس كه آنچه گذشت قابل جبران نيست ! و آنگاه امر داد تا بتشريفات لازمه پرداخته جنازه او را به وطنش منتقل كنند .\r\n\r\nذكر حوادثى كه منجر بقتل افراسياب مىشود\r\nسران سپاه از نقاط مختلفه مجتمع گشته به كيخسرو پيوستند و سواره با او به راه افتاده درفش كاويانى را پيشاپيش او مىكشيدند . افراسياب نيز با عساكر خود از جيحون گذشت و چون از ماوقع استحضار يافت و خبر قتل پيران و دگر افسرانرا كه با او از پاى درآمده بودند شنيد و بتسليم تركان به كيخسرو وقوف يافت يأس بر او مستولى شد و درباريانرا مرّخص كرده تنها ماند و از تخت به زير آمده جامه بر تن دريد و روى به خاك ماليده عقدهء دل را با سيل اشك بيرون ريخت و آه سرد از دل پردرد برآورده گرفتار اضطراب و وحشت شد پس البسهء خود را تغيير داده سران سپاه و وجوه عساكر خود را بار داد و رنج و عقدهء خود را با هيجان بسيار بدانان بازگفت و همه را بجهد در امر جدال تشويق نموده مال فراوان وعده داد و امر به حركت نمود پس جمعا با او به راه افتاده در برابر قشون كيخسرو قرار گرفتند . دو قشون در كنار صحرائى كه از راست به خوارزم و از چپ به دهستان منتهى ميشد قرار گرفته اردو برپا ساختند .\r\nافراسياب به منظور انعقاد عقد صلح با كيخسرو باب مذاكرات مفتوح ساخته متعهّد شد مال فراوان به دو واگذار كند كيخسرو جواب داد : به خدا قسم كه بمال و مقال تو از نقشهء خود منحرف نخواهم شد و جز بشمشير كه بين ما حكمفرماست به چيزى دست نخواهم يازيد . پس افراسياب بكوفتن طبل و خروج از معسكر خود به قصد جنگ امر داد . جنگ همچنان ادامه يافت تا تاريكى شب فريقين را از يكدگر جدا ساخت كيخسرو مثل اينكه قبلا جريانرا از پس پردهء نازكى مشاهده كرده باشد سران سپاه و خاصان را سپرد كه در كمال حزم و احتياط از شبيخون غفلت نورزند\r\n\r\n","description":"","footnote":"","page_name":" 103 ","page_number":123},
  {"content":"\r\n\r\nضمنا افراسياب مصمّم بود شب هنگام بحمله مبادرت كند همين كه شب در رسيد براى غافلگير كردن كيخسرو و لشگريانش با عساكر برگزيده و بهترين افسران به دو هجوم آورد ولى رستم و ديگر سران سپاه را مستعدّ دفاع ديد و پس از آنكه قسمت اعظم عساكرش كشته شد هزيمت گرفت . فرداى آن روز فريقين به قصد محاربه رو بآوردگاه نهادند و صفوف خود را مرتّب كرده موضع گرفتند و آنگاه تير از طرفين باريدن گرفت و با نيزه و شمشير رو بجانب يكدگر نمودند جنگ تن‌بتن شروع و تا ظهر ادامه يافت دفعة طوفانى مهيب بظهور پيوست و غبار عجيبى فضا را فراگرفت و تركان را ديده از خاك و شن نابينا گرديد . ايرانيانهم بشدّت عمل افزوده با گرز و شمشير بقلع و قمع آنان پرداختند افراسياب با جمع قليلى از خواص خود فرار اختيار كرد و قسمت اعظم از لشگريانش تسليم شدند كيخسرو مظفّر و منصور بمعسگر خود مراجعت كرده غنائم دشمن را تملّك نمود و با نشاط تمام با رستم و ساير اعيان بشرب پرداخت و از شكست دشمن اظهار خشنودى نموده گفت : اگر خصم را نكشتيم لا اقل مغلوب و مجروح و منهزمش نموديم و شجعان و سربازانش را از او جدا ساخته او را از كشورش بيرون كرديم . بامدادان غسل بجاى آورده فقرا را تصدّق داد و سران لشگر را جامهء افتخار پوشانيد و غنائم و اسرا را بين آنان تقسيم و جريان امر را بوسيلهء قاصدى باطّلاع كيكاوس رسانيد . و آنگاه با سپاهيان خود بجانب بهشت كنگ حركت نموده لدى الورود در آن قرار گرفت .\r\nكيخسرو كه از همه طرف جاسوس و مفتّش بجستجوى افراسياب اعزام داشته بود مطّلع شد كه بماوراء كشور چين فرار كرده است و دسائسى براى عبور از دريا به كار برده بقلعهء معروف كنگ‌دژ پناهنده شده كيخسرو در اثرش از چين و فغفور گذشت پادشاه مملكت از اظهار عبوديّت و انقياد كوتاهى ننموده ذخائر و اموال خود را در اختيار او گذاشت و خود را حاضر بامتثال امر او معرفى نمود . ساير سلاطين اين حدود نيز چنين كرده از اهداء تحف و هدايا و مهمّات و ساز و برگ خوددارى ننمودند و سفائن و وسائل بحرپيمائى خود را در اختيار او گذارده او را تا آنكه با قشون خود از دريا گذشت مشايعت كردند . چون بنزديك كنگ‌دژ رسيد افراسياب چون زيبق\r\n\r\n","description":"","footnote":"","page_name":" 104 ","page_number":124},
  {"content":"\r\n\r\nاز آن گريخته گوئى به زمين فرورفته بود . كيخسرو در آن ورود نموده سكنى كرد و از حيث خوبى و صفا آن را بهشت دنيا ديده همه قسم خير و بركت در آن مهيّا يافت پس در آن اقامت گزيده از لذائذ آن برخوردار گرديد و بعيش و طرب پرداخته آنچه در آن بود تصاحب نمود . رستم و ديگر سران قشون وضعيّت خطرناك مملكت را كه با مطامع دشمنان و حيل افراسياب بلادفاع بود بخاطر آورده معاودت بايران را به دو متذكّر شدند كيخسرو با واگذاشتن حكومت اين قسمت‌ها بپادشاهانى كه داشت و استقرار ماليات وسائل حركت را فراهم ساخته با فغفور و ساير سلاطين اين حدود كه خدمت او را در برّ و بحر كمر بسته هداياى بسيار از ممالك خود براى او آورده بودند و تعهّد بپرداخت خراج و ماليات كرده بودند به راه افتاد . خواقين باستقبال او شتافته سر تعظيم فرود آوردند و تا سياوش كرد او را مشايعت كردند كيخسرو در آن اقامت گزيد و از شادى فتح و ظفر و تأسّف بخاطرات پدرش اشك از ديده فرو ريخت و آنگاه به بهشت كنگ رفته ساكنين را از اقامت‌گاه افراسياب پرسيد ولى هيچكس بيش از او خبر از وى نداشت او هم بادارهء امور كشور و استحكام سرحدّات پرداخت و سلاطين چين و ختن و اتراك را با خلاع ملوكانه بممالك خود روانه ساخت و رؤساى قشون خود را بحكومت ايالات گماشت پس به راه افتاده از چاچ و بخارا عبور و از جيحون گذشت و چندى در بلخ بسر برد تا قشون به دو ملحق شود و آنگاه از راه خراسان بمقرّ خود فارس شتافت كيكاوس بهمراهى اعيان و رجال بملاقات وى شتافته هردو باهم از اسب به زير آمدند و بر تخت زرّين قرار گرفته سران سپاه و رؤساء بر آنان گرد آمدند و وقت را به خوردن و آشاميدن و عيش و عشرت بسر بردند و چندى بدين منوال در فراغت حال سپرى شد .\r\nكيخسرو كه به تمام حكّام ايالات مركزى و سرحدّى دستور داده بود كه مستحفظين در همه‌جا گماشته راه فرار را بر افراسياب مسدود كنند و جدا او را در تمام نقاط اعمّ از شهرها و كوه‌پايه‌ها جستجو نمايند اثرش را در آذربايجان يافت . كيكاوس و كيخسرو با سران سپاه بدانجاى رهسپار شدند كه آتشكده‌هاى آن سامان را زيارت كرده خدايرا استغاثه كنند كه زودتر افراسياب در دست آنان گرفتار آيد . چون\r\n\r\n","description":"","footnote":"","page_name":" 105 ","page_number":125},
  {"content":"\r\n\r\nبه مقصد رسيدند مأمورين تحقيق و تفحّص در تمام اين سرزمين بجستجوى سلطان ترك اعزام داشتند .\r\nگرسيوز و جمعى از سران ترك بدست گودرز گرفتار آمده بودند و نيز چنين اتّفاق افتاد كه روزى يكى از بندگان صالح خدا موسوم به هوم ، افراسياب را كه يكّه و تنها و ذليل و بدبخت و غيرقابل تشخيص ميزيست بچنك آورد همين كه مطمئن شد خود اوست معجّلا گودرز و ساير سران سپاه را كه نزديك به او بودند آگاه ساخت چون گودرز رسيد افراسياب با اعمال بقاياى قوّهء سحر خود از چنگ هوم فرار كرده در بركه‌اى كه از آب دريا تشكيل شده بود خود را مخفى ساخت هوم مشوّش و مضطرب محلّى را كه او در آن داخل شده بود به گودرز نشان داد . گودرز امر داد گرسيوز را آورده لخت كردند و آنقدر با شلاق او را مضروب ساختند كه گوشتش از بدن كنده شد و بفرياد و فغان پرداخته استغاثه مينمود افراسياب بشنيدن صداى برادر خوددارى نتوانست و سر از آب بيرون كرد گودرز كمند افكنده مانند قلاده‌اى بدور گردنش پيچيد و پيش كشيده او را گرفت و هردو دستش از پشت ببست و تحت نظر خاصان خود قرار داد چون خبر گرفتارى افراسياب در كمند هلاكت به كيكاوس و كيخسرو رسيد هردو سجدهء شكر بجاى آوردند و امر باحضار او دادند كيخسرو كه افراسياب را خسته و درمانده و در لباس ژوليده ديد خواست به دو رحم آورد ولى معجّلا به دو حمله‌ور گشته با شمشيرش به دو نيم كرد و آنگاه به دو گريست و اشك خود بآستين پاك نمود و امر داد او را با گرسيوز به خاك سپارند .\r\nمرگ افراسياب در دور و نزديك موجب خرسندى عموم گرديد و اين وقعهء نشاطانگيز را با تبريك بيكدگر اعلام ميداشتند . كيخسرو صدقات بسيار داده بانجام امور خيريّه پرداخت و رؤساى قشونرا مخلّع كرده هداياى فراوان بخشيد خصوصا گودرز را از عطاياى بىكران سرشار ساخت و آنگاه بمعيّت كيكاوس و سران قشون بمقرّ سلطنتى فارس روى آورده همچنان بعدل و احسان كوشيد و امنيّت كشور را تأمين نمود به نحوى كه ايالات آرام و خلق مرّفه و آرامش در عالم حكمفرما گرديد و مملكت باوج ترقّى و تعالى رسيده نظم و نسق در امور هويدا و سعادت خلق ادامه يافت .\r\n\r\n","description":"","footnote":"","page_name":" 106 ","page_number":126},
  {"content":"\r\n\r\nكيكاوس كه بآرزوى دل رسيد پس از يكصد و پنجاه سال سلطنت درگذشت .\r\n\r\nسلطنت كيخسرو بن سياوش\r\nپس از مرگ كيكاوس ، كيخسرو بسلطنت رسيد . دنيا بيمن مساعيش آباد شد و كشور مجد و عظمت يافت فرستادگان سلاطين هدايا و ماليات‌ها به دو تقديم و خزائنش از مال چون قلب مردم از محبّت او آكنده گشت . مملكت در ايّام او به صورت نوعروسى كه به پيرايه‌هاى نفيس و تزئينات ثمين مزيّن شده باشد درآمده بود . عصرش عصر صلح و صفا محسوب و اختلاف و نزاع و اغتشاش و اضطراب در آن وجود نداشت . مردم از سوء سياست و سخافت رأى كيكاوس و عدم موفقيّت او در ادارهء امور كشور و شدائد و مضارّ افراسياب و جنگهاى دائمى كه در تمام مدّت سلطنت او استقرار داشت بياسودند در اين زمان پادشاه بملك رحمت و مردم در يگانگى به شخص واحد مبدّل شده بودند .\r\nچه خوش گفت آن حكيم كه « ادوار و ازمنه را آجالست صبر كنيد تا دوران بد اجلش سررسد ! »\r\nكيخسرو كه عالم را تحت فرمان و سلاطين را مطيع و سلطنت بر عالم را سهل و آسان ديد ترسيد كه مبادا متدرّجا كبر و طغيان و خودپسندىاى كه جم در اواخر و كيكاوس در اوائل سلطنت بدان گرفتار آمدند و موجب ضلالت و گمراهى و كفران نعمائى كه خداوند نصيب آنان كرده بود شد در او ظاهر شود بدين لحاظ رويّهء سلاطين را ترك گفته پرهيزكارى پيشه كرد و دنيا و زخارف آن را بيك سو نهاده تا آخر دوران سلطنتش كه شصت سال طول كشيد به منظور تأمين معاد باعمال نيك و زهد و ورع پرداخت .\r\n\r\nدر ذكر كناره‌گيرى كيخسرو از امور دنيوى و واگذارى سلطنت به پسر عمش لهراسب\r\nچون عزم كيخسرو به عبادت و ترك سلطنت جزم شد جميع سران سپاه و رجال و اعيان را مجتمع ساخته گفت : اى عموها و برادران و پسران من عزم من اينست كه رو به خدا رفته امور شما را ترك و جز بامر معاد بكارى نپردازم بنابراين لهراسب را كه\r\n\r\n","description":"","footnote":"","page_name":" 107 ","page_number":127},
  {"content":"\r\n\r\nيك از بنى اعمام و هم‌نژاد من است بجانشينى خود معيّن و برقرار ميدارم كه نيابت مرا قبول و تعليمات مرا كار بندد فعلا آنچه مايليد از من بپرسيد و قول دهيد كه از اطاعت امر كسى كه براى شما بعنوان پادشاهى معيّن ميكنم سرنپيچيد . حاضرين اشك از ديده فروريخته عجز و جزع كردند و از دورى او تأسف بسيار خورده در اطاعت امر و انقياد جانشين او اظهار موافقت نمودند . پس از آن حكومت بلاد و ايالات را به آنان واگذار و بصدور فرامين اشارت نمود و يك از خزائن خود را بين آنان تقسيم كرد و البسهء خود را به رستم و اسبهاى خود را به طوس و املاك خود را به گودرز و اسلحهء خود را به گيو و اثاثيّهء خود را به بيژن داد و خزينهء ديگر را به فقرا و مساكين و نابينايان و سيه‌روزان و مفلوجين و ايتام و بيوگان ايثار كرد همچنين خزينه‌اى را براى ساختن قلاع جنگى و سربازخانه و آتشكده و عبادتگاه و تعمير پلهاى چوبى و پلهاى سنگى و محافظت مراصد و سرحدّات و مداواى بيماران و سودائيان و مجانين تخصيص داد . پس لهراسب را طلبيده بر تخت نشانيد و تاج بر سر او نهاده خاتم سلطنت به دو داد و سران سپاه و اعيان را بشناختن مقام و اطاعت امر و كمك و معاضدت وى توصيه كرد و آنگاه تعليماتى مبنى بر نصايح عاليه و حكمتهائى در خصوص امور مختلفه به لهراسب آموخت .\r\n\r\nنكات و نصايحى كه كيخسرو در آخرين تعليمات خود به لهراسب ميدهد\r\nدر يك از نصايح خود گويد : اينكه عادتا قدما سلاطين اسلاف ما را ارباب ناميده‌اند دليلى جز اين ندارد كه اعمال سلاطين همين كه موافق اصول عدالت و مصلحت باشد با در نظر گرفتن اين نكته كه الوهيّت ربوبيّت سماوى و سلطنت ربوبيّت ارضى است باعمالى شبيه است كه لطفا از طرف خداوند نسبت بمخلوق ظاهر مىشود و براى كسى كه مستحقّ اين عنوان مىشود واجب است كه آنچه در اين عالم از امور خلق بدست او انجام مىشود رعايت نظمى را كه خالق در امور رعايت كرده بنمايد يعنى خود را نايب خدا دانسته در وضع و ترتيب امور مراقبت تام داشته باشد . و هم از اوست\r\n\r\n","description":"","footnote":"","page_name":" 108 ","page_number":128},
  {"content":"\r\n\r\nكه : سلاطين اسلاف ما نه فقط هيچ نقطه‌اى از صحارى و جبال و سواحل و جزائر را كه مستعدّ احداث شهر يا ساختمان باشد بيمصرف نگذاشته‌اند بلكه صنايعى ابداع و آلاتى هم اختراع كرده‌اند . وظيفهء تو آنست كه آنچه بنا نهاده‌اند حفظ و آنچه ايجاد كرده‌اند توسعه و آنچه شروع كرده‌اند ختم كرده بناى خود را بر پى آنان گذارى و ابنيهء آنان را بدقّت حفظ نموده بتعداد آنها بيفزائى و شهرها را مستحكم و زيبا كنى و تعميرات لازمهء آنها را انجام و ديوارها و خندقهاى آنها را اصلاح كنى . و هم او گويد : كه تو بايد مردم را بزراعت و تمايل بدان ترغيب كنى و در بسط آن بكوشى زيرا قوام امور مملكت و رعيّت بمال است كه خداوند آن را وسيله تأمين معاد قرار داده و زراعت سرچشمهء مال و معدن آنست همچنين گفته‌اند كه در ممالك مختلفه گاه فراوانى و گاه قحطى است همين كه يكسال حاصل ناياب و غلّات كم شد پادشاه را بيم قحط و غلا فراگيرد پس بر اوست كه حتّى القوّه بجمع‌آورى غلّات امر صادر كند و محتكرين را از صدور آن مانع شود چه بازرگانان و سوداگران كارشان صدور امتعه و غلّات يك مملكت و بردن بكشور ديگر است . آفاتى كه كشاورزى و حيوانات را نابود ميسازد سه است از اين قرار : قحطى و جنگهاى مخرّب و امراض ساربه و سخت‌ترين و مشئومترين بليّات مذكوره كه سريعا مايهء افنا شود قحطى است كه غذائى را كه حيوانات بدان زندگى كنند نابود سازد و چه بسيار بلاديكه در اثر غفلت حكمران و مدير آن از صدور تعليمات لازمه‌اى كه توصيف كردم از بين رفته است . همچنين گفته است : امّا در مورد عدالت كه خود از موقعيّت ممتاز و اهميّت آن واقفى اگر دانسته باشى كه دوام و قوام ملك و رونق و نظام كشور بسته بدانست كافيست . عدالت پادشاه ترازوئيست كه بدان تمام افعال و امور كشور سنجيده گردد و بدين وسيله جائر از عادل و سفله از فاضل تشخيص شود و چون ترازو را عيبى پديد آيد سنجش غيرممكن شود . سلطان بمنزلهء نمك است كه طعام بدان طعم پذيرد و از فساد جلو گيرد چون فساد در نمك اوفتد راهى براى اصلاح نباشد يا بمثابهء آبى است كه مختنق بدان دفع مرض كند و اگر ضمن نوشيدن ، آب او را مختنق سازد چاره‌اى براى او باقى نماند . همچنين به آب طاهرى ماند كه آلودگى و پليدى بدان بزدايند همين كه آب آلوده شود وسيله‌اى\r\n\r\n","description":"","footnote":"","page_name":" 109 ","page_number":129},
  {"content":"\r\n\r\nبراى تطهير آن نباشد . سلطان داروئى است كه همگان بدان دفع مرض كنند ولى اگر او فاسد شده باشد راه علاج مسدود بود . و نيز گفته است همين كه جنگ اختتام پذيرفت بر پادشاه است كه نقائصى را كه موجب شده مرتفع سازد و باصلاح ملك پردازد زيرا در حين جنگ و بعد از آن همان تكاليفى متوجّه اوست كه طبيب شفيق معالج در قطع و بريدن و سوزاندن جوارح دارد و مجبور است كه پس از انجام تمام اين اعمال بزخمهائى كه ايجاد كرده مرهم نهد و بريده‌ها را بدوزد و آنچه دريده بهم پيوندد .\r\n\r\nسلطنت لهراسب\r\nچون كيخسرو را خاطر از حكومت آيندهء كشور مطمئن گرديد و تعليمات لازمه را به لهراسب داد با سران سپاه و خواص توديع نموده به منظور كناره‌گيرى از عالم و عبادت سر به بيابان نهاد و كسى از وجود او اثرى نيافت .\r\nلهراسب بتخت طلاى مرصّع جلوس نموده تاج بر سر نهاد و خاتم پادشاهى برگرفت و رستم و طوس و گودرز و ديگر سران سپاه و بزرگان را بار داده مورد ملاطفت قرار داد و گفت : برآنم كه به يارى خداوند نصايح كيخسرو را كار بسته راهيرا كه به من نموده تعقيب و سبك و سليقهء او را پيشه ساخته در مصلحت عموم بكوشم و عدل و رأفت را بسط دهم . حاضرين سر تعظيم در پيشگاه او فرود آورده تهنيت گفتند و آنگاه با عشق و علاقهء بسيار بامور مملكت پرداخته ثابت كرد كه آنچه كيخسرو در مورد او گفته محق بوده است . نخست بتوسعهء شهر بلخ پرداخته استحكام و زيبائى آن را بحدّ اعلى رسانيد و علاوه بر ايجاد ابنيهء مختلفه و كارهاى عام المنفعه آتشكده‌ها و ابنيهء مذهبى در آن بنا نهاد و دفترى به منظور اسم‌نويسى سربازان ايجاد و حقوق عساكر را مرتّب تأديه نمود و بخت نصر را كه به فارسى بخترشه گويند فرمانده كل قسمت واقع بين اهواز و مملكت روم قرار داده او را بمخاصمه بر عليه مغربيان امر داد و بر قوم بنى اسرائيلش مسلّط ساخت و عمليّاتى را كه بخت نصر انجام داد در جاى خود در اين رساله خواهد آمد « 1 » . سلاطين عالم خود را مطيع لهراسب شناخته فرستادگانى با هدايا\r\n\r\n\r\n","description":"","footnote":"\r\n( 1 ) مقصود اصل كتاب غرر اخبار الملوك است كه علاوه بر تاريخ ايران تاريخ سلاطين ساير ممالك را هم داراست .\r\n","page_name":" 110 ","page_number":130},
  {"content":"\r\n\r\nبخدمتش اعزام و خود نيز براى جلب توجّه او بدرگاهش شتافته اوامرش را بموقع اجرا ميگذاشتند .\r\nلهراسب را دو پسر بود گشتاسب « 1 » و زرير كه هردو را لياقت و شهامت بسيار بود ولى گشتاسب بالاخص در زيبائى و قوّت فوق العاده و در بلندى قامت ممتاز و از فرّ ايزدى حظ وافر داشت . چون ديد پدرش اولاد كيكاوس را زياده از حدّ استحقاق مرّفع و بحكومت منصوب كرده و او را بر كنار نهاده است رنجيده خاطر گشته ناشناس رو بكشور روم نهاد و همچنان غريب و سرگردان بود تا يكى از هموطنانش از اعقاب فريدون او را پذيرفته پذيرائى شايان از او كرد « 2 » .\r\n\r\n\r\n","description":"","footnote":"\r\n( 1 ) بشتاسف .\r\n( 2 ) از شاهنامه :\r\n شب تيره شبرنگ لهراسبى * بياورد با زين گشتاسبى\r\nاز ايران سوى روم بنهاد روى * بدل چاره‌جوى و روان راهجوى\r\nچو گشتاسب نزديك دريا رسيد * پياده شد و باژ خواهش نديد\r\nيكى پيرسر بود هيشوى نام * جوانمرد و بيدار و با فرّ و كام\r\nز دينار لختى به هيشوى داد * از آن هديه شد مرد گيرنده شاد\r\nز كشتى سبك بادبان بركشيد * جهانجوى را نزد قيصر كشيد\r\nيكى شارسان بد بروم اندرون * سه فرسنگ بالاى شهرش فزون\r\nچو گشتاسب آمد بدان شارسان * همى جست جائى در آن كارسان\r\nهمى گشت يكهفته در گرد روم * همى كار جست اندر آباد بوم\r\nنيامد ز گيتيش جز زهر بهر * يكى روستا ديد نزديك شهر\r\nدرخت و گل و آبهاى روان * نشستنگه شاد مرد جوان\r\nدرختى گشن سايه در پيش آب * نهان گشته زو چشمهء آفتاب\r\nبدان سايه بنشست مرد جوان * پر از درد و پيچان و تيره روان\r\nيكى نامور زان پسنديده ده * گذر كرد بر وى كه او بود مه\r\nورا ديد با ديدگان پر ز خون * به زير زنخ دست كرده ستون\r\nبه دو گفت اى رادمرد جوان * چرائى پر از درد و تيره روان\r\nاگر ز ايدر آئى بايوان من * بوى شاد يكچند مهمان من\r\nمگر كاين غمان بر دلت كم شود * سر تير مژگانت بىنم شود\r\nبه دو گفت گشتاسب كاى نامجوى * نژاد تو از كيست با من بگوى\r\nچنين داد پاسخ ورا كدخداى * كزين پرسش اكنون ترا چيست راى\r\nمن از تخم شاه آفريدون گرد * كه آن تخمه اندر جهان نيست خرد\r\nچو بشنيد گشتاسب برداشت پاى * همى رفت با نامور كدخداى \r\n","page_name":" 111 ","page_number":131},
  {"content":"\r\n\r\n\r\nداستان گشتاسب در كشور روم\r\nسلاطين روم را كه قياصره ميخواندند عادت بر اين بود كه چون يك از صباياشان بسنّ ازدواج ميرسيد اشراف و اعيان كشور را در قصر خود مجتمع ساخته امر ميكردند كه دختر با كنيزان خويش بين آنان گشته هركه مورد پسندشان ميشد تاج خود را بر سر او گذارند تا پدر او را به عقد وى درآورد . قضا را دختر بزرگ قيصر ، كتايون نام مقارن وقت ازدواجش شبى در خواب ديد كه به عقد جوانى غريب درآمده است كه در سيما زيباترين مخلوق و در قامت برازنده‌ترين اشخاص و در عقل شايسته‌ترين افراد است پدر نيز برحسب عادت اعيان ملك را مجتمع ساخته پس از صرف مأكولات و مشروبات كتايون را امر داد كه در آن جمع حاضر شده انتخاب خود را بنمايد . دختر جوان حاضرين را برانداز كرده هيچيك را موافق ميل خود نيافت دوّمين روز نيز قيصر همان مجلس را فراهم آورد چون كتايون كسى را انتخاب ننمود مقرّر شد سوّمين جلسه تعيين و خاص و عام در آن حاضر شوند . همه حضور بهمرسانيدند و گشاسب نيز در صف نعال قرار گرفت . پس از صرف غذا كتايون با كنيزان بمشاهدهء وجوه خلق پرداخت تا به گشتاسب رسيد و بدقّت در او نگريسته گفت : اين همان كسى است كه من در خواب ديده‌ام . پس تاج خويش بر سر او نهاده مراجعت نمود . قيصر كه فهميد دخترش جوان غريب ناشناسى را انتخاب كرده كه جز زيبائى و دل‌آرائى هنرى ندارد خشم و غضب بر او مستولى شده گفت : من دختر خود را به او خواهم داد ! و آنگاه امر داد دختر را به همان شكل كه در لباس معمولى بود به او داده هردو را از شهر خارج كنند .\r\nگشتاسب به دختر گفت : اى سرور محترم هرگز قصر پادشاه و نعمت آن را براى زحمت و ورود به منزل غريبى ترك مكن بدان كه من غريبم و مقدورم نيست كه طبق شئون تو با تو رفتار و آنچه در خور شأن چون توئيست فراهم كنم دختر جوابداد :\r\nاى جوان من از بخت خود راضى و بوجود تو خرسندم تو نيز بوجود من دل خوش‌دار و لطف خدايرا فراموش مكن و انتظار گشايش داشته باش . پس جوان دختر را به منزل خود برده چنان كه مقدورش بود به بهترين وجهى از او پذيرائى كرد و شبى در نهايت\r\n\r\n","description":"","footnote":"","page_name":" 112 ","page_number":132},
  {"content":"\r\n\r\nخوشى گذراندند و محبّت يكدگر را بوجه اتم در دل جايگزين نمودند بامدادان كتايون مرواريدى از گردن‌بند خود جدا ساخته بصاحب‌خانه داد كه آن را بفروشد او هم به مبلغ دوهزار دينار آن را فروخته وضعيّت زوجين جوان را كه باطاعت امر قيصر در خارج شهر منزلى انتخاب و در آن از نظر موافقت و محبّت و مساعدت و معاضدت يكدگر زندگانى مفرّحى تشكيل داده بودند تغيير داد . كتايون از حسن خصال و محامد صفات دانست گشتاسب از نژاد پادشاهان است بدين نظر محبّتش در دل فزوده بيش از پيش رعايت قدرش نمود .\r\nگشتاسب كه بمرور به شكار شير و ابراز آداب سلاطين پرداخت قيصر از جريان آگاه و فوق العاده خرسند گرديده او را بدربار خويش خواند « 1 » چون جمال و كمالش\r\n\r\n\r\n","description":"","footnote":"\r\n( 1 ) از شاهنامه :\r\n چنين تا برآمد بر اين روزگار * بيامد كتايون آموزگار\r\nبگشتاسب گفت اى نشسته دژم * چه دارى بانديشه دلرا بغم\r\nنظاره شو آنجا كه قيصر بود * مگر بر دلت رنج كمتر بود\r\nبه دو گفت گشتاسب كاى خوبچهر * ز قيصر مرا كى بود ياد و مهر\r\nترا با من از شهر بيرون كند * چو بيند مرا مردمى چون كند\r\nو ليكن ترا گر چنين است راى * نپيچم ز رأى تو اى رهنماى\r\nبفرمود تا برنهادند زين * بر اسبى كه اندر نوردد زمين\r\nبيامد بميدان قيصر رسيد * همى بود تا زخم چوگان بديد\r\nاز ايشان يكى گوى و چوگان بخواست * ميان سواران درانداخت راست\r\nبرانگيخت آن بارگى راز جاى * يلانرا همه سست شد دست و پاى\r\nبميدان يكى نيز گويش نديد * شد از زخم او در هوا ناپديد\r\nبيفكند چوگان كمان برگرفت * كجا ابر از او دست بر سر گرفت\r\nنگه كرد قيصر بر آن سرفراز * بر آن چنگ و يال و ركيب دراز\r\nبپرسيد و گفت اين سوار از كجاست * كه چندين بپيچد چپ و دست راست\r\nسرافراز گردان بسى ديده‌ام * سوارى بدينگونه نشنيده‌ام\r\nبخواندند گشتاسب را پيش اوى * به‌پيچيد جان بدانديش اوى\r\nبپرسيدش از گوهر و از نژاد * ورا زين سخن هيچ پاسخ نداد\r\nچنين گفت كآن خوار بيگانه مرد * كه از شهر قيصر ورا دور كرد\r\nچو داماد گشتم ز شهرم براند * كس از دفترش نام من برنخواند\r\nز قيصر ستم بر كتايون رسيد * كه مرد غريب از جهان برگزيد \r\nبقيه در صفحهء بعد\r\n","page_name":" 113 ","page_number":133},
  {"content":"\r\n\r\nديد مفتون او شد و در هر عملى كه او را مورد آزمايش قرار داد سرآمد اقرانش يافت و از بىعدالتىاى كه از جهل بلياقت وى در مورد او كرده بود عذر خواست و امر داد تا او و همسرش را به بهترين قصور سلطنتى منتقل كنند و از اموال آنچه بشر در جستجوى آنست به او داد يكروز كه قيصر او را در ابراز اصل و نسب و شناساندن خود اصرار كرد گشتاسب حقيقت را گفت ظاهر حالش نيز صحّت گفتارش را تقويت ميكرد قيصر در برابر وى سر تعظيم فرود آورده گفت : مقدم شاهنشاه‌زاده‌اى كه مرا افتخار و شرافت و نشاط و قدرت بخشيده بخير « 1 » و دردم بسراغ كتايون رفته سر و چشمان او را بوسه داد و گفت دختر چقدر انتخابت متين و رأيت رزين بود تمام دارائى پدر و قدرت او در اختيار تست از دولتى كه خداوند نصيبت كرده و از سعادتى كه به تو روى آورده استفاده كن ! كتايون از شادى گريسته اظهار تشكّر كرد .\r\nقيصر غالب اوقات خود را در مصاحبت گشتاسب بصحبت و شرب شراب ميگذرانيد\r\n\r\n\r\n","description":"","footnote":"\r\nبقيه از صفحهء قبل\r\n به بيشه درون آن زيانكار گرگ * بكوه اندرون اژدهاى سترگ\r\nسرانشان به زخم من آمد بپاى * بدان كار ميشوى بد رهنماى\r\nكه دندانهاشان بخان منست * همان زخم خنجر نشان منست\r\nز هيشوى قيصر بپرسد سخن * نو است اين نگشته است كارى كهن\r\nچو هيشوى شد پيش و دندان ببرد * گذشته سخنها بر او برشمرد\r\nبه پوزش بياراست قيصر زبان * به دو گفت بيداد رفت اى جوان\r\nكنون آن گرامى كتايون كجاست * مرا گر ستمكاره خوانى رواست\r\nهمانگه نشست از بر باد پاى * بنزد كتايون شد آن نيك‌راى \r\n* * * ( 1 ) از شاهنامه :\r\n فرستاده چون نزد قيصر رسيد * بقيصر بگفت آنچه ديد و شنيد\r\nچو بشنيد قيصر همانگه ز جاى * برآمد باسب اندر آورد پاى\r\nهميراند تا نزد ايشان رسيد * بنزد دليران و شيران رسيد\r\nورا ديد گشتاسب برپاى خاست * ز فرمانبران زود بالاى خواست\r\nبدانست قيصر كه گشتاسب اوست * فروزندهء تخت لهراسب اوست\r\nفراوانش بستود و بردش نماز * وز آنجا سوى تخت رفتند باز\r\nوز آن كردهء خويش پوزش گرفت * به پيچيد از آن روزگار شگفت\r\nبپذرفت گفتار او شهريار * همانگه گرفتش سر اندر كنار \r\n","page_name":" 114 ","page_number":134},
  {"content":"\r\n\r\nو اظهار ملاطفت به دو مينمود و چيزى در عالم جز او نميديد . يكروز كه خواست بداند گشتاسب بچه علّت پدرش لهراسب را ترك كرده گشتاسب ماوقع را شرح داد . قيصر گفت : ميخواهى من او را وادار كنم كه ترا راضى كند ؟ گشتاسب جوابداد : اعليحضرتا تو خود بصلاح كار واقف‌تر از منى . قيصر يكى از سران سپاه خود را مأموريّت داد كه نزد لهراسب رفته اين پيغام به او برساند كه : من و تو هردو از نژاد فريدونيم و تو هيچ امتيازى به من ندارى پس بچه علّت به زور از من باج ميستانى ؟ الحال بايد مضاعف آنچه از من گرفته‌اى بازفرستى و الّا با عساكر خود آمده علاوه بر تنبيه سختى كه خواهمت كرد كشور ترا بكشور خود منضم خواهم ساخت . بعلاوه نامه‌اى به همين مضمون به دو داد . فرستاده با وضعى آراسته به راه افتاد چون بنزديك مقرّ لهراسب رسيد مأمورين پذيرائى او را استقبال و به شهر وارد كرده به منزل بردند و آنگاه لهراسب پسر خود زرير و بزرگان لشگر خود را بار داده فرستاده را احضار كرد و پيغام خشونت‌آميزى را كه ادا مينمود بدقّت گوش داد و سخت متعجّب شد همچنين حضّار بتعجّب درآمدند و گفتند بايد دليلى در كار باشد كه قيصر بچنين لحنى پيغام فرستاده و بدين‌پايه بلندپروازى نموده . فرستاده را كه به منزل بردند بمباحثه و مناظره و مشاوره پرداخته مقرّر داشتند كه بمداهنه قاصد را اغفال و بفهمند كه چه‌چيز تا اين حد قيصر را جسور كرده كه زياده بر حدّ قدرتش چنين پيغام و نامهء جسارت‌آميزى فرستاده « 1 » بالنتيجه بوسيلهء هدايائى كه قاصد نظير آنها را نديده بود و اميد آنها را\r\n\r\n\r\n","description":"","footnote":"\r\n( 1 ) از شاهنامه :\r\n بشبگير قالوس را پيش خواند * ز قيصر فراوان سخنها براند\r\nبه دو گفت لهراسب كاى پرخرد * مبادا كه جان جز خرد پرورد\r\nنبود اين هنرها بروم اندرون * بدى قيصر از دست شاهان زبون\r\nكنون او بهر كشورى باژخواه * فرستاد و خواند همى تخت و گاه\r\nفرستاده گفت اى خردمند شاه * بمرز خزر من شدم باژخواه\r\nسوارى بنزديك اوى آمده است * كه از بيشه‌ها شيرجوى آمده است\r\nبه دو داد پرمايه‌تر دخترش * كه بودى گرامى به دو افسرش\r\nبه دو گفت لهراسب اى راستگوى * كرا ماند آن مرد پرخاشجوى\r\nچنين داد پاسخ كه بارى نخست * بچهر زرير است گوئى درست \r\n","page_name":" 115 ","page_number":135},
  {"content":"\r\n\r\nنداشت بر او فائق آمدند و اقرار كرد كه دلگرمى قيصر بدامادى است كه به زرير از همه‌كس شبيه‌تر است و نصايح همين داماد را كار بسته و تمايلات او را بموقع اجرا گذاشته . پس يقين كردند كه اين داماد گشتاسب است و اگر از خصومتش متوحّش بودند در عوض از جاه و جلالش مسرور شدند و لهراسب را به پيروى از عمل كيخسرو در نشاندن جانشين خود بتخت و استرضاى خاطر او و واگذارى سلطنت برضا و رغبت قبل از آنكه به زور ستانند اندرز همى دادند . اين نصيحت با رضاى خاطر لهراسب كه واگذارى امر دنيا و پرداختن بعبادت باشد توافق كامل داشت پس زرير را بمعيّت چند تن از سران سپاه با تاج و مهر و البسهء سلطنتى و جواهرات و ارّابه‌ها نزد گشتاسب فرستاده پيغام داد كه : فرزند مخالفت با تقدير و سرپيچى از آن امكان‌پذير نيست حالا كه در اين مدّت اين وضعيّت مهم براى تو در كشور روم ايجاد گشته همان به كه در فارس از مزاياى مزبوره برخوردار شوى . چون غربت ترا تهذيب و تبدّلات زمان ادبت كرده و سنينى بر تو گذشته ادارهء امور كشور را لايق و مستحق شده‌اى لاجرم كشور بوجود تو محتاج و انتظار ترا دارد . پس لطفا آن را بپذير و بكشور خود بازگرد و ما را بملاقات خود مسرور نما و سلطنت را بجاى پدر اداره كن كه او براى تأمين معاد آزاد باشد چه رنج كهولت گرفتار و كبر سن بضعف و فرسودگى دچارش كرده است لهراسب فرستادهء قيصر را احضار كرده به قيصر پيغام داد : كه قصد ترا فهميدم و بانجام آن كمر بستم اين اتّحاد و اتّفاق دو كشور را نيز به تو تبريك ميگويم ! و آنگاه امر داد كه قاصد را جامهء افتخار پوشانيده با زرير و رؤساى قشون روانه كنند و جمعا به راه افتادند .\r\n\r\nبازگشت گشتاسب از كشور روم\r\nچون زرير و سران سپاه بكشور روم رسيدند گشتاسب باستقبال آنان شتافته از ديدارشان فوق العاده مسرور شد قيصر نيز با كمال اعزاز و اكرام از آنان پذيرائى كرد همين كه زرير پيغامى را كه حامل آن بود داد گشتاسب اطاعت امر كرده البسهء ملوكانه را در بر و تاج سلطنت را بر سر نهاد و ارّابه‌ها و جواهرات را تصاحب نمود\r\n\r\n","description":"","footnote":"","page_name":" 116 ","page_number":136},
  {"content":"\r\n\r\nنخست قيصر و آنگاه زرير و سران سپاه نقدينهء بسيار بر او نثار كردند و چندى در كشور روم ميهمان قيصر شدند تا بعدا بمعيّت گشتاسب به راه افتادند « 1 » قيصر خزائن خود را صرف هداياى آنان كرد و گشتاسب را از نفائس و اموال كشور روم بسيار داد و كتايون را با هزار كنيز و اموال پربهاى فراوان روانه ساخت . خود نيز گشتاسب را تا مسافتى معادل سه روز راه مشايعت كرده او را تمنّى كرد كه اجازه دهد با او همراه باشد ولى گشتاسب قبول ننموده جامهء افتخار به دو پوشانيد و با واگذارى قسمتى از ارّابه‌ها و جواهراتى كه زرير آورده بود به او و نويدها نسبت بآتيه باهم وداع كرده\r\n\r\n\r\n","description":"","footnote":"\r\n( 1 ) از شاهنامه :\r\n بكاخ اندرون بود قيصر دژم * خردمند گشتاسب با او بهم\r\nورا آگهى داد سالار بار * كه آمد بدرگه زرير سوار\r\nچو قيصر شنيد اين سخن بار داد * از آن آمدن گشت گشتاسب شاد\r\nبقيصر چنين گفت فرّخ زرير * كه اين بنده از بندگى گشت سير\r\nگريزان بيامد بدرگاه شاه * كنون يافتست ايدر اين پايگاه\r\nچو گشتاسب بشنيد پاسخ نداد * همانا بيامدش ايران به ياد\r\nچو قيصر شنيد اين سخن زان جوان * پر انديشه شد مرد روشنروان\r\nبه قيصر ز لهراسب پيغام داد * كه گر دادگر سر به‌پيچد ز داد\r\nازين پس نشستن برومست و بس * بايران نمانيم بسيار كس\r\nتو زيدر برو يا بياراى جنگ * سخن چون شنيدى نبايد درنگ\r\nنه ايران خزر گشت و الياس من * كه سر بركشيدى تو زان انجمن\r\nچو برخاست قيصر بگشتاسب گفت * كه پاسخ چرا ماندى اندر نهفت\r\nچو بشنيد گشتاسب گفتار اوى * نشست از بربارهء راهجوى\r\nبيامد بنزد برادر زرير * بسر افسر و بادپائى به زير\r\nزرير خجسته بگشتاسب گفت * كه بادى همه ساله با بخت جفت\r\nپدر پير شد گر تو برنا دلى * ز ديدار پيران چرا بگسلى\r\nفرستاد نزديك تو تاج و گنج * سزد گر ندارى كنون تن برنج\r\nبرادر بياورد پرمايه تاج * همان باره و طوق با تخت عاج\r\nچو گشتاسب ديد آن دل و رأى و كام * فرستاد نزديك قيصر پيام\r\nكز ايران همه كار تو راست گشت * سخنها ز اندازه اندر گذشت\r\nهمى چشم دارد زرير و سپاه * كه آئى تو تنها بدين بارگاه\r\nچو بشنيد قيصر همانگه ز جاى * برآمد به اسب اندر آورد پاى\r\nهمى راند تا نزد ايشان رسيد * بنزد دليران و شيران رسيد\r\nبدانست قيصر كه گشتاسب اوست * فروزندهء تخت لهراسب اوست\r\nفراوانش بستود و بردش نماز * وز آنجا سوى تخت رفتند باز \r\n","page_name":" 117 ","page_number":137},
  {"content":"\r\n\r\nاو را روانه كرد و خود راه ايران گرفت . لهراسب با سران لشگر و اعيان كشور به استقبال او شتافته همچنانكه گشتاسب از اسب پياده شد او نيز از اسب به زير آمده ويرا تجليل بسيار كرد و چون بقصر رسيدند لهراسب بدست خود تاج بر سر او نهاد و سلطنت را در برابر جمع به دو تفويض كرده دعاى خيرش نمود و همان روز با خواص خود بجانب بلخ شتافته پس از يكصد و بيست سال سلطنت بعبادت پرداخت .\r\n\r\nسلطنت گشتاسب\r\nچون گشتاسب بسلطنت رسيد خدايرا ستايش كرده او را ثنا گفت . فرّ ايزدى از وجناتش طالع بود امور كشور را به احسن وجوه تنظيم كرد و مالياتها برقرار ساخت و حكومتها بسران سپاه واگذار كرده بآبادى بلاد پرداخت و شهر فسا را در فارس بنا نهاد و در هندوستان آتشكده‌ها ساخته هيربدان بر آنها موكّل كرد و بيش از آنچه پدرش در امر عدالت اهتمام داشت در بسط عدل كوشيد . با صلحا برأفت و با مفسدين در نهايت شدّت رفتار نمود و كتايون دختر پادشاه روم را بر ساير همسران خود برترى داده رياست قصور خويش به دو واگذار كرد و دو پسر بنام اسفنديار و فرشيدورد « 1 » از او بوجود آمد و چون سى سال از سلطنت گشتاسب سپرى شد زردشت پيغمبر جعلى ظهور كرده آئين مجوسيّه را تعليم نمود .\r\n\r\nداستان زردشت . كيفيت دين و عاقبت امر او\r\nطبرى در تاريخ خود از ابن الكلبى روايت كند كه زردشت اصلا اهل فلسطين بوده و مدّتى مديد خدمت يكى از شاگردان ارمياى نبى را برگزيده و در نهايت محرميّت مورد لطف او بوده تا نسبت به او خائنانه دروغى جعل گرده و مورد نفرين او واقع شده و نتيجة ببرص دچار و به آذربايجان رفته بتعليم آئين مجوسيّه پرداخته است بعد بسراغ گشتاسب كه در بلخ بوده شتافته و چون بار يافته او را بقبول آئين خود دعوت نموده گشتاسب هم پذيرفته و رعاياى خود را بقبول آئين مزبور مجبور ساخته و بدين جهت جمع كثيرى از آنان را بقتل رسانيده تا بقبول آن تن درداده‌اند .\r\nبنا بقول طبرى ، زردشت كتابى به گشتاسب ارائه كرده و مدّعى نزول آن از جانب\r\n\r\n\r\n","description":"","footnote":"\r\n( 1 ) فرشاورد\r\n","page_name":" 118 ","page_number":138},
  {"content":"\r\n\r\nخداوند بوده اين كتاب را بر پوست دوازده‌هزار گاو نوشتند بدين شكل كه هر كلمه را در پوست كنده قشرى از طلا در آن قرار دادند گشتاسب آن را در قلعه‌اى از استخر قرار داده هيربدان بمحافظت آن گماشت و تعليم آن را بعامه منع كرد و بنابروايت ابن خردادبه ، زردشت از نژاد منوچهر و اهل مغان آذربايجان بوده و كتابى كه آورده مشتمل بر تسبيح و تمجيد خداوند و وقايع گذشته و آنچه در آتيه بظهور خواهد رسيد و همچنين فرائض و احكام بوده است مورّخ ديگر گويد كه اسفنديار بيش از پدرش ايمان واقعى به زردشت داشته و بدين او معتقد بوده و در آن راه افراط پيموده حتّى بر سر آن مخاصمه مينموده است . سلاطين قبل از گشتاسب آئين صابئين داشته‌اند و ستارگان ميپرستيدند و براى آفتاب و ماه و زهره و عطارد اختصاصى قائل بوده‌اند . دليل بيّن پرستش ستارگان در ايّام قديمه و اين عصر از طرف صابئين اين شعر ابو اسحق ابراهيم بن هلال الصابى است كه در شأن كنيزى كه مخدومه‌اش ثريا نام داشته سروده :\r\n إنّنى أعبد الكواكب صاب * و الثريا مع الكواكب تجرى\r\nفإذا ما سجدت واحدة للشّمس ثنّيت للثّريا بعشر « 1 » \r\nزردشت نيز پرستش ستارگان را تعليم كرده و اوهام و خرافات بسيار آورده و براى آتش كه واسطهء تقرّب به خدا دانسته مقام شامخى قائل شده و آن را وسيلهء تجلّى عظمت الهى و يك از بزرگترين عناصر محسوب و تجليل بسيار كرده همچنين بتعظيم آب كه مايهء زندگانى خلق و آبادى عالم است امر كرده و منزّه داشتن آن را فرض دانسته كه حتّى براى شستن نجاسات و پليدىها از استعمال آن خوددارى كنند جز در مورد آنچه از بدن گاو يا شاخهء تاك و درخت‌هاى ديگر ترشح كند همچنين خوردن گوشت مردار را منع كرده و اكيدا آنچه را كه از منافذ بدن انسان خارج مىشود نجس دانسته و بدين مناسبت مقرر داشته تا ضمن غذا خوردن آهسته صحبت كنند\r\n\r\n\r\n","description":"","footnote":"\r\n( 1 ) من صابى و ستاره‌پرستم كه ثريا هم در ميان آنهاست همين كه يك بار بخورشيد سجده برم ده‌بار در برابر ثريا سجده ميكنم .\r\n","page_name":" 119 ","page_number":139},
  {"content":"\r\n\r\nمبادا آب دهان در غذا پريده آن را نجس سازد و نيز برحسب تبدّلات وضع آفتاب يوميّه سه نوبت نماز واجب دانسته اوّل بامداد ، دوّم ظهر و سوّم در موقع غروب آفتاب همچنين خوردن و آشاميدن در ظروف چوبين و گلى را كه ذرّات غذا در آن ميماند منع كرده . و مزاوجت برادران و خواهران و پدران و دختران را بدين عنوان كه آدم پسران و دختران خود را باهم تزويج كرده حلال دانسته و چنين پنداشته كه ارواح مردگان در ايّام فرورديكان « 1 » بمنازل آنان برميگردد بنابراين لازم دانسته كه به تنظيف منزل پرداخته فرش نو گسترانند و غذاهاى مشهّى بر آن نهاده بعد همه را تناول كنند تا ارواح مردگان بروائح آنها و ديدن اموالشان تقويت شود . و نيز مسّ ميّت را منع كرده و بر كسى كه ميّتى را لمس كرده باشد غسل واجب شمرده و معتقد بوده كه بدن چون روح پاك آن را ترك كند نجس مىشود و نيز بر همه‌كس واجب دانسته كه روزى يك بار غسل كند و منظور از آن شستن صورت و دست‌ها بوده است همچنين مقرّر داشته كه هركس ثلث اموال خود را به فقرا و مساكين و بيچارگان هم‌مذهب خود و غير آن دهد و صرف مرمّت پلها و تنقيهء قنوات و زراعت زمين نمايد « 2 » و براى ازدواج و تعدّد زوجات حدّى قائل نشده است و طلاق را جز بيكى از اين سه شرط كه زنا و سحر و تغيير مذهب باشد مشروط ندانسته و سكر و زنا و سرقت را حرام دانسته و جزاى زانى را سيصد ضربه شلاق يا جريمه‌اى معادل سه استير نقره دانسته و دزد را در صورتى كه سرقت بشهادت سه مرد عادل يا اقرار دزد ثابت شده باشد محكوم دانسته كه علاوه بر سوراخ كردن دماغ يا گوشش قيمت شيئى مسروقه را بپردازد . زردشت تصوّر كرده كه خداوند لايزال آفريننده در موقعى كه فكر شومى در مخيّله داشته اهرمن شرير خبيث بلااراده بوجود آمده است « 3 » كه با او ضدّيّت دارد و مقام خداوند خيلى برتر از آنست كه كفّار تصوّر ميكنند حمد و سپاس مر خدائيرا كه نعمت اسلام را\r\n\r\n\r\n","description":"","footnote":"\r\n( 1 ) الفوردجان .\r\n( 2 ) آنچه مؤلّف در همين كتاب جزو صلت با محارم از زردشت و آئين او مينويسد مكذّب قول طبرى است ،\r\n( 3 ) اهرمن در آئين زردشت در حكم همان شيطان خودمانى است كه گويند قبلا از ملائك مقرّب بوده و مخلوق ذات لايزال است و روزى نيست كه مظاهر مختلفهء او را در البسهء گوناگون نبينيم !\r\n","page_name":" 120 ","page_number":140},
  {"content":"\r\n\r\nنصيب ما نمود كه بهترين اديان و صحيح‌ترين و منزّه‌ترين آنهاست و صلوات بر محمد مصطفى كه برگزيده‌ترين رسولى است كه بهترين اديان را براى ما آورده است .\r\nهمين كه زردشت آئين خود را به گشتاسب و اسفنديار و برادرش زرير و ساير خواص و اهل مملكت قبولاند بگردش بلاد پرداخته خلق را بقبول آئين و امتثال اوامر خويش اجبار نمود عاقبت در شهر فسا مردى كه ابن خردادبه او را در كتاب خود . . .\r\nناميده بر او حمله‌ور گشت و او را بكشت و اعضايش از هم جدا ساخت اين وقعه در سى و پنجمين سال دعوى پيغمبرى و هفتاد و هفت سالگى زردشت اتّفاق افتاد گشتاسب از اين وقعه متألم گشته بهم برآمد و امر كرد تا قاتل و هزاران تن از كسانى را كه بقتل او رأى داده‌اند هلاك سازند و بر جدّيت خود در تقويت دين زردشت و اجبار مردم بقبول آن افزود و بجاى زردشت ، جاماسب حكيم را در رأس مؤبدان و شاگردان آنان قرار داد .\r\n\r\nآغاز خصومت پادشاه توران با گشتاسب\r\nچون پس از قتل افراسياب ، كيخسرو بامور تركستان التفاتى ننمود ، لهراسب نيز به دو اقتدا كرده با تركان بمسالمت رفتار كرد و گشتاسب هم برسم آن دو تا تركان مزاحمتى نداشتند متعرّض آنان نگرديد در اوان دولت او سلطانى كه مورّخين و ناقلان اخبار نامش مختلف مذكور و طبرى ، خرزاسف و ابن خردادبه ، هزاراسف و صاحب شاهنامه ارجاسب ناميده كه اين مشهورتر است ؛ بران شد كه بهانه‌اى بدست آورده با گشتاسب درافتد شايد بر ايران دست يابد و آتش جنگ ايران و توران را شعله‌ور سازد قضا را گشتاسب نامه‌اى به دو نگاشته برسولى سپرد كه او را بدين زردشت دعوت كند « 1 » . ارجاسب را بوصول اين پيغام خشم عجيبى عارض گشته فرصت\r\n\r\n\r\n","description":"","footnote":"\r\n( 1 ) از شاهنامه :\r\n بشاه جوان گفت زردشت پير * كه در دين ما اين نباشد هژير\r\nكه تو باژ بدهى بسالار چين * نه اندر خور دين ما باشد اين\r\nپذيرفت گشتاسب گفتا كه نيز * نفرمايمش دادن از باژ چيز\r\nپس آگاه شد نرّه ديوى از اين * هم اندر زمان شد سوى شاه چين\r\nچو ارجاسب بشنيد گفتار ديو * فرود آمد از گاه تركان خديو \r\nبقيه در صفحهء بعد\r\n","page_name":" 121 ","page_number":141},
  {"content":"\r\n\r\nگفتگو و بهانهء بروز مقاصد سيّئهء خود را بدست آورد و كينهء ديرينه را ظاهر ساخت پس دبيرى طلبيده نامه‌اى بدين مضمون خطاب به گشتاسب به دو تلقين كرد كه : اى مرد مغرور مخدوعى كه راه راست را گم و دين پدرت را ترك كرده‌اى تو قول كذّابى كه خود را فرستادهء خداوند قلمداده تصديق و اكاذيب و اباطيل او را قبول و خود را مورد ناخشنودى خالق و ملامت مخلوق قرار داده‌اى آنوقت به خود اجازه ميدهى كه به من نامه نگاشته پيغام فرستى كه مرا هم برسوائىاى كه دامنگير خودت شده است لكّه‌دار و بكفرى كه خود بدان غوطه‌ورى مستغرق كنى عليهذا چنانچه ترك اين دين باطل را گفته بدرگاه خدا توبه كنى و بشريعت حقّهء اجداديت باقى بمانى با تو به صلح باقيم و چنانچه بر خلاف مصرا بخبط خود پايدار باشى باب منازعت مفتوح و با قشونى فزونتر از تعداد موران و دانه‌هاى ريك بيابان كه آنچه سبز است خورده و آنچه خشك است سوخته مردان را مقتول و زنان را اسير سازند به تو حمله‌ور خواهم گرديد ! ارجاسب نامه را ممهور و بردن آن را به مردى تندخوى و وحشى محوّل داشته هزار تن از تركان اصيل آزموده با او همراه كرد و پس از پيغامى بمضمون همين نامه غدغن كرد كه جز بدرشتى و عدم رعايت نزاكت و رسوم دربارى با او سخن نگويد و عاجلا عزم سفر كند . قاصد به راه افتاد و طبق اوامر ارجاسب نامه را به گشتاسب تسليم و در حضور زرير و اسفنديار و جاماسب و ساير درباريان پيغام را رسانيد .\r\n\r\n\r\n","description":"","footnote":"\r\nبقيه از صحفهء قبل\r\n نگهبان لشگرش را پيش خواند * شنيده سخن پيش ايشان براند\r\nبدانيد گفتا كز ايران زمين * بشد فرّه و دانش و پاك دين\r\nيكى جادو آمد بدين آورى * بايران بدعوىّ پيغمبرى\r\nسر نامداران ايران سپاه * گرانمايه فرزند لهراسب شاه\r\nبرادرش نيز آن سوار دلير * سپهدار ايران كه نامش زرير\r\nهمه پيش اين دين‌پژوه آمدند * وز آن پير جادو ستوه آمدند\r\nيكى نامه بايد نبشتن كنون * سوى آن زده سر ز فرمان برون\r\nببايدش دادن بسى خواسته * كه نيكو بود داده ناخواسته\r\nمر او را به گفتن كزين راه زشت * بگرد و بترس از خداى بهشت\r\nمر آن پير ناپاك را دور كن * بر آئين ما بر يكى سور كن\r\nچو شاه جهان نامه را باز كرد * برآشفت و پيچيدن آغاز كرد \r\n","page_name":" 122 ","page_number":142},
  {"content":"\r\n\r\nحضّار از خشونت اين پيغام متحيّر مانده بودند اجازه خواستند كه او را پاسخ دهند ولى گشتاسب مانع شد و فرستاده را مورد تفقّد قرار داده گفت : ولينعمتت را بگو كه اى خيره‌سر دم از چيزى كه فوق قدرت تست مزن چه بسيار اتّفاق افتاده كه اداى يك كلمه بمرك گوينده انجرار يافته . تو كيستى كه آئين مرا نپذيرى يا متعرّض من شوى اگر من مانع خوابت شده بودم چنين خوابهاى واهى نميديدى و امّا جواب تو چيزى است كه خواهى ديد نه آنچه خواهى شنيد و السّلام به غير تو . پس دم فرو بست و قاصد به راه افتاد .\r\nگشتاسب با موافقت خاصان بر آن شد كه قبل از آنكه ارجاسب بتكميل و تجهيز قواى خود موفّق شود بر او تاخته ضرب شستى به او بچشاند پس امر داد تا بگرد آوردن عساكر و تهيّهء اسلحه و گرفتن سرباز و تدارك لوازم قشون پردازند و چون بنخستين منزل رسيد با جاماسب كه در تفأل و پيشگوئى نجومى و تفسير احوال كواكب در عصر خود بىنظير بود ملاقاتى خصوصى به عمل آورده نظر او را نسبت به قصد خود و عاقبت امرى كه بانجام آن مبادرت كرده بود پرسيد . جاماسب ديده بر هم نهاده بفكر فرورفت پس از لختى سر از جيب تفكّر برآورده گفت اى ملك كاش خداوند چنين دانشى به من نياموخته بود و مرا در معرض چنين سئوالى كه تو كردى قرار نميداد كه در اداى پاسخ آن اينهمه زحمت داشته باشم ولى حال كه پرسيدى چون مقدورم نيست چيزى از تو مخفى داشته يا اغفالت كنم بايد قول دهى كه از شنيدن آنچه دانستن آن ترا ناگوار است مرا آزار ندهى . گشتاسب قسم ياد كرد كه نه تنها كوچكترين آزارى به تو نخواهم رسانيد بلكه مورد عنايات و مراحم خود نيز قرارت خواهم داد پس او را واداشت كه آنچه پيش‌بينى كرده و در اين خصوص ميداند كما هو حقّه ابراز دارد . جاماسب در او نگريسته گفت : اى ملك آنچه در شرف وقوع است مشيّت الهى بدان تعلّق گرفته و كسى قادر بتغيير و دفع آن نيست . خوشبخت كسى است كه در جنگى كه در انتظار تست شركت نداشته باشد و سعادتمند آنست كه نتائج و مصائب آن را نبيند . چنان غوغا و مصيبتى برپا شود كه تمام اعوان و انصار و معاريف جنگجويان و عدّهء كثيرى از اقربا و پسرانت به خاك هلاك درافتند گرد و غبار جنگ روز را بشب\r\n\r\n","description":"","footnote":"","page_name":" 123 ","page_number":143},
  {"content":"\r\n\r\nمبدّل كند و خون مانند رود جارى گردد ولى نتيجهء آن بنفع تو و ضرر دشمن تمام خواهد شد . گشتاسب بشنيدن اين بيان غش كرد و چون به خود آمد از تخت به زير آمده رخ به زانو نهاد و سرشك از ديده فروريخت و ميگفت : با از دست دادن عزيزان زيستن بچه كار آيد و با مرگ اعوان و انصار من حاصل قدرت چيست ؟ بعلاوه من مايل نيستم كه به منظور دفع شر از خودم آنانرا بمخاطره اندازم . جاماسب گفت : چنانچه بخواهى آنانرا از خطرات جنگى كه براى دفاع از قشون ترك كه چون شيرى بر ايران تاخته مردمش را قتل‌عام و خودش را چون مزرع درو شده برجاى خواهند گذارد مصون دارى فعلا وظيفه تست كه تن به قضا دهى و به خداوند توكّل كنى و خود را بسلامت نفس خود و بقاء كشور و اينكه دشمن بنزديكان و بستگانت دست نيافته تسلّى دهى زيرا تو بمنزلهء ريشه و تنهء درختى تا تو سلامت باشى حوادث را تأثيرى نخواهد بود تمام نزديكان ترا ممكن است ديگرى جايگزين شود ولى تو قابل تعويض و تبديل نيستى . گشتاسب كه در اثر نصايح عاقلانهء جاماسب آرام يافت امر داد كه فرداى آن روز طبل رحيل فروكوبند پس پيش قراولان را اعزام داشته خود نيز بطىّ مراحل پرداخت همين كه شنيد ارجاسب با لشگرى جرّار و سوارانى بيشمار فرارسيده و معجّلا با بهترين افراد و رؤسا و دلاوران و پهلوانان مشغول پيشروى است خدايرا بكمك طلبيد . ارجاسب كه به نزديكى رسيد اردوئى در برابر وى مرتّب ساخته جدال را مهيّا شدند .\r\n\r\nمحاربهء شديد گشتاسب و ارجاسب\r\nگشتاسب براى محاربهء با تركان تمام وسائل را مهيّا ساخته نهايت جدّيّت را در حملهء به آنان مرعى داشت و بآئين سلاطين سلف عساكر خود را تقسيم و صفوف خود را منظّم ساخته ديوار محكمى از سواران تعبيه نمود . زرير و افرادش را در جناح راست و بستور پسر زرير را در جناح چپ و اسفنديار را در وسط مستقر ساخت پس بنواختن طبل و ناى امر داد و خود با خاصان بر تپّه‌اى مشرف برآورد گاه برآمد . ارجاسب نيز با عساكر خود پديد آمد و كهرم را در جناح راست و نام خواست را در جناح چپ قرار داده خود متصدّى قلب لشگر گرديد همين كه آفتاب سر از افق برآورد\r\n\r\n","description":"","footnote":"","page_name":" 124 ","page_number":144},
  {"content":"\r\n\r\nمخاصمين صف آراسته علمها برافراشتند . شيههء اسبان و نعرهء دلاوران گوش را كر و برق شمشير و جوشن چشم را خيره ميساخت . گرد و غبار روز را بشام تيره مبدّل كرده بود .\r\nنخست بتيراندازى پرداختند كه چون باران سيل‌آسائى اتّصال داشت پس نيزه‌هاى تيره بهم درآميخته شمشيرهاى سيمين صليب‌وار به حركت آمدند گوئى مرگ دهان باز و پنجه دراز كرده بود و جز فتادن سرها و ريختن خونها و پرش اعضاء در فضا و به خاك افتادن اجساد چيزى مشاهده نميشد . مخاصمه هفت شبانه‌روز به همين نحو ادامه يافت و چنان شد كه از قطعات اجساد كوهى تشكيل و خون چون جويباران جارى شده بود . هشتمين روز اردشير بن گشتاسب با همراهان از صف خارج شده بر جناح راست تركان حمله برد و چون گرگى كه در گلّهء ميش اوفتد بسيارى از آنان را به خاك هلاك درافكند عاقبت او را اتراك كشته آنچه داشت بردند همين كه رام اردشير خبر قتل برادر شنيد چون شير گرسنه و مار خشمگين بر دشمن حمله‌ور شده مانند آتشى كه در خرمن اوفتد بسيارى از آنان را بديار عدم فرستاد تركان جمعا به دو حمله برده خودش را مقتول و اسب و اموالش را بيغما بردند . پس شيداسب برادر آن دو بجناح چپ تركان حمله برده شكافى بشمشير خود در آن ايجاد و بيش از بيست تن به خاك افكند و خود بدست آنان كشته شد . پسر جاماسب ، گرامى كرد با عساكر خود حمله شديدى بتركان نموده جمّ غفيرى از آنان را به خاك هلاكت درافكند تركان نيز بر آنان حمله‌ور و به نحوى بمخاصمه پرداختند كه قلب سپاه ايرانيان مغلوب و قسمت اعظم آنان پا بفرار نهادند گرامى كرد ، درفش كاويانى را كه بر زمين افتاده بود برداشته همچنان بدندان گرفت و با شمشير خود چندان بمقاتله پرداخت كه مورد تحسين همگنان واقع و ايرانيان مجددا بمواقع خود برگشته مستقر گشتند فيونداد چهارمين پسر گشتاسب نيز بنوبهء خود بميدان تاخته بر تركان حمله برد و بيست تن از شجعان آنانرا از پاى درآورد و خود نيز بسرنوشت برادران دچار گرديد . پس سپهبد زرير با عساكر خود حمله بقلب سپاه تركان برد و مانند آتشى كه در خرمن خاشاك افتد ضربت عظيمى بر قلب سپاه آنان وارد آورد . ارجاسب عساكر خود را گفت : كيست كه با زرير درآويزد و مرا از شرّ او نجات بخشد ؟ چنين كسى مالك دختر من و شريك سلطنت من خواهد\r\n\r\n","description":"","footnote":"","page_name":" 125 ","page_number":145},
  {"content":"\r\n\r\nبود . آنچه تكرار كرد جوابى از كسى نشنيد عاقبت بيدرفش براى انجام منظور ارجاسب پاى بميدان نهاد ارجاسب بر او آفرين خوانده ويرا ثنا گفت پس اسب و سلاح و زوبين مسموم خود را به دو داد بيدرفش بميدان تاخته زرير را كه چون پيل دمان و شير ژيان در مقابل يافت ، از بيم جان ياراى مقابله در خود نديد . ناچار بر آن شد كه زرير را غافل‌گير كند كه ناگهان از عقب بر او حمله برده با پرتاب زوبين مسموم چنان ضربتى بر او وارد آورد كه از زين سرنگونش كرده بكشت خود نيز از اسب به زير آمده عنانش بگرفت و رو بجانب ارجاسب نهاد . عساكر ترك فرياد شادى از دل برآوردند .\r\nگشتاسب كه در مصيبت چهار فرزند خود ميسوخت رنج و نااميديش از شنيدن مرگ برادر مضاعف گرديد و زره بر تن دريد پس اسب و سلاح طلب كرد كه انتقام مرگ زرير بازستاند ولى جاماسب مانع شده گفت : اين كار شايستهء تو نيست بستور بايد انتقام پدر بازستاند . گشتاسب ، بستور را طلب كرد و اسب و سلاح خود را به دو داده كينه‌جوئى از بيدرفش را به دو محوّل داشت « 1 » . ستور اطاعت كرده رو بميدان نهاد و بيدرفش را گفت : اى كشندهء پدر من زرير بدان كه زندگانى بدون او براى من ارزش ندارد و اگر من با وجود جوانى و علم باينكه حريف تو نيستم بميدان تو آمده‌ام براى اينست كه مرا هم بپدرم ملحق كنى كه از اين غصّه نجات يابم . بيدرفش كه گول كلمات او را خورده بود و او را حريف كم‌اهميّتى تصور ميكرد همان زوبين را بر او پرتاب كرد بستور كمى عقب رفته با سپر ضربه را از خود رد كرد و بعدا تيرى بكمر\r\n\r\n\r\n","description":"","footnote":"\r\n( 1 ) از شاهنامه :\r\n بيامد هم اندر زمان بيدرفش * گرفته بدست آن درفش بنفش\r\nنشسته بر آن بارهء خسروى * بپوشيده آن جوشن پهلوى\r\nگرفته همان تيغ زهر آبدار * كه افكنده بد زو زرير سوار\r\nبرافكند اسب از ميان نبرد * چو دانست كش بر سر افتاد مرد\r\nبينداخت آن زهرخورده بر وى * مگر كش كند تيره رخشنده روى\r\nنيامد بر او تيغ زهر آبدار * گرفتش همان تيغ شاه سوار\r\nزدش پهلوانى يكى بر جگر * چنان كز دگر سو برون كرد سر\r\nفرود آمد از باره اسفنديار * سليح زرير آن گو نامدار\r\nاز آن جادوى پير بيرون كشيد * سرش را ز تن نيمه اندر بريد \r\n","page_name":" 126 ","page_number":146},
  {"content":"\r\n\r\nاو زد كه از سلاحش گذشته از اسب بر زمينش افكند بستور خود را به دو رسانيده با شمشير سرش را از بدن جدا و آنچه از سلاح پدرش با او بود ربوده مظفّرانه نزد عموى خود بازگشت گشتاسب امر داد كه بمحلّ خود در ميدان برگردد .\r\n\r\nنتيجهء جنگ - فتح گشتاسب و فرار ارجاسب\r\nپس اسفنديار و گرامى كرد و بستور با ساير سران ايرانى بر تركان حمله‌ور شدند و با گرز و شمشير صفوف آنانرا درهم شكسته تركان را مضروب و منكوب و مقتول ساختند به نحوى كه ارجاسب و خواصش رو بفرار نهادند و از سربازانش آنچه كه از دم شمشير نگذشته بودند امان خواستند گشتاسب موافقت كرده امر داد همه را بين سران سپاه تقسيم نمايند و خود مظفّر و منصور بمعسكر خود بازگشت فرداى آن روز خود بميدان جنگ رفته امر داد تا اجساد ايرانيان را از لاشهء تركان جدا كرده نعش چهار فرزند و برادرش زرير را با تابوت‌هاى جداگانه به ايران روانه دارند پس نسبت بمواظبت مجروحين اوامر لازمه صادر نموده غنائم جنگ را تقسيم نمود و بستور را با چندين لشگر بتعاقب ارجاسب اعزام داشت كه او را تا ساحل جيحون دنبال كند . و خود پس از آنكه با سپاهيان به بلخ وارد شد بشكرانهء اين پيروزى به دادن صدقات و انجام اعمال نيكو پرداخته آتشكده‌اى بنام آذر نوش در آن شهر بنا نمود و اسفنديار را برتبهء سپهبدى مفتخر و خلاع فاخره به او و ديگر سر كردگان قشون اعطا نمود . فرستادهء سلاطين زمان هدايا و خراجها به خدمت آوردند . پس اسفنديار را امر داد كه با عساكر خود بتفتيش مملكت پرداخته جهد كافى در تقويت آئين مجوس مبذول دارد .\r\n\r\nداستان اسفنديار و آنچه بر او وارد آمد\r\nاسفنديار به منظور بسط قدرت دولت و تشييد مبانى مذهبى و تضمين رعايت قانون و تعميم نظم و اعمال حكومت مطلقه در ايالات مركزى و سرحدّى بجاى پدر در رأس قشون تمام ايالات كشور را بازديد نمود .\r\n\r\n","description":"","footnote":"","page_name":" 127 ","page_number":147},
  {"content":"\r\n\r\nوضع اين ايالات عادى و مردم در نهايت انقياد بسر مىبردند . صيت موفّقيّت‌هاى او شهرهء آفاق و مايهء قوام دولت گشتاسب شده بود . در صباحت و جوانمردى بىنظير و در زور سرپنجه و شجاعت ضرب المثل بود چنان كه توصيف سجاياى خارق العاده‌اش در كلمات و استعارات نميگنجيد پس نظر به دو اصابت و دچار بغضى كه مردان بزرگ بدان گرفتارند گشته او مورد بىمهرى پدر و پدر بكفران نعمت در برابر خالق از داشتن چنين فرزندى دچار گرديد .\r\nگشتاسب را نديمى بود كرزم « 1 » نام كه نفوذ كامل در او داشت اين مرد را بغض شديدى نسبت باسفنديار بود و بر او رشك ميبرد و سعى داشت بين او و پدرش نفاق ايجاد كند چنان كه بمذمّت او شاهرا گفت :\r\nمحقّقا هيچ زنى هم هستى خود را بدست پسرى مثل اسفنديار كه مانندش ديده نشده است نميسپارد كه مدّعى سلطنت باشد و دائم سوداى ضبط تخت و تاج پدر را در سر بپروراند و بخواهد بغتة بر او حمله برد . قدرتش فعلا بحدّى است كه من براى تو مضطربم و شب و روز در اين فكرم كه مبادا براى تو حادثهء جبران‌ناپذيرى روى دهد . اين مطالب در دل گشتاسب مؤثّر افتاد همچنانكه بدوا بترديد و بعدا باضطراب و قلق منجر گرديد . پس جاماسب را نزد اسفنديار اعزام داشت كه فورا او را بدربار بخواند جاماسب بنزد وى شتافته پيغام را رسانيد و بعدا او را از سعايت كرزم و تهمت‌هائى كه به گوش اسفنديار هم رسيده بود آگاه ساخت اسفنديار حيران و مردّد مانده با خود گفت چنانچه اطاعت امر پدر را نكنم آنچه دشمن به من نسبت داده بثبوت خواهد پيوست و اگر امر او را اطاعت كنم مسلّم است كه با من بدرفتارى خواهد شد معهذا بهتر آنست كه از امر او تمرّد و سرپيچى نكنم پس جاماسب را تقاضا كرد كه چندى نزد او بماند تا قبل از آنكه با او بدربار پدر رود از مصاحبتش مستفيد گردد . ولى جاماسب نپذيرفته گفت : امر شاه است كه ترا اجل و مهلت ندهم و از هيچ‌چيز در تسريع و احتراز از بطوء و تأخير امساك ننمايم بنابراين اسفنديار فرماندهى قشون\r\n\r\n\r\n","description":"","footnote":"\r\n( 1 ) كردم\r\n","page_name":" 128 ","page_number":148},
  {"content":"\r\n\r\nرا به پسران خود واگذار و خود با جاماسب رو بدربار شاه آورد . چون بحضور پدر رسيد سر تعظيم فرود آورده در كمال ادب ايستاد گشتاسب او را گفت : مزد زحمات من در تربيت تو و خوبيهائى كه در حق تو كردم و به اين پايه و مقام رسانيدم اين بود كه سوداى طغيان بر عليه مرا در سر داشته باشى ؟ اسفنديار جواب داد : اعليحضرتا كى من خلاف امر تو رفتار يا بر عليه تو اقدامى كرده‌ام ؟ معاذ اللّه كه من بزرگى ترا انكار يا مراحم ترا در حق خود فراموش كرده باشم ! و آنگاه نسبت به بىتقصيرى و خلوص نيّت خود بياناتى نمود كه خود را از اين اتّهامات برى نمايد ليكن جز تشديد و خشونت و بغض گشتاسب سودى نبخشيد چه او را گفت : ميخواهم با تو رفتارى كنم كه درسى براى پسران از پدر برگشته و بندگان عاصى بر مولى باشد ! پس حدّادان را احضار و امر داد تا كند و زينى برپاى اسفنديار نهند و با غل و زنجير آن را محكم كنند سپس دستور داد كه او را بر پيلى نهاده بقلعهء كمندان برند و پاسبانى چند بر او بگمارند .\r\nاوامر شاه اجرا و اسفنديار در كنج زندان بضجر و بدبختى گرفتار آمد چهار پسرش نيز به دو ملحق شدند كه ضمن اظهار عبوديّت در محنت او شركت داشته باشند .\r\nگشتاسب به منظور مطالعهء امور كشور و شناسائى ايالات و جهد در تقويت دين در رأس سپاهيان به راه افتاد ولى بمحض انتشار گرفتارى اسفنديار سراسر كشور منقلب گشته مملكت رو به خرابى نهاد . دشمنان خروج و عساكر مخالفت آغاز نمودند .\r\nايالات بىدفاع ماند و دزدى و راهزنى شيوع يافت ارجاسب نيز براى حملهء به ايران موقع را مغتنم شمرده افسران خود را گفت : گشتاسب نادان حامى كشور خود را محبوس و قدرت خود را به هيچ مبدّل نموده فعلا كه او تحت حفاظت اسفنديار نيست و گرفتارى و آشفتگى و درماندگى دچارش كرده وقت آنست كه بدوا به بلخ تاخته بعدا ساير بلاد را عرصهء تاخت‌وتاز قرار دهيم كه علاوه بر انتقام‌جوئى غنائم بيحد بدست آورده دشمن را مقهور سازيم رؤسا قول او را تصويب و اوامر او را تصديق نمودند .\r\n\r\n","description":"","footnote":"","page_name":" 129 ","page_number":149},
  {"content":"\r\n\r\n\r\nحملهء تركان بلهراسب سالخورده تاراج بلخ - انتقام كشيدن از گشتاسب و وارد آوردن شكست سخت به او\r\nارجاسب پسرش كهرم را برانگيخت كه بغتة به شهر بلخ حمله برد بنابراين او را در رأس جمع كثيرى از عساكر اعزام و لوازم كار او را مرتّب ساخته امر داد كه با پيش قراولان خود وارد بلخ شود و آنچه از كسان گشتاسب بچنگش افتد به خاك هلاك درافكند و خانه‌ها و عماراتشان تاراج كند و اموالشان را ضبط كرده زنانشان را باسارت برد . كهرم طبق دستور او عزيمت كرده به بلخ رسيد . لهراسب كه بمنتها درجهء كهولت رسيده جز عبادت خداى تعالى بكارى نميپرداخت از شنيدن اين خبر گفت : بدا به حال گشتاسب . اين چه ديوانگى بود كه از اين شهر بىپناه رفت و اموال و خانوادهء خود را در آن گذاشت و اسفنديار را بقول كسى كه ارزش اين را ندارد كه فكر و ذكر متوجّه او شود در حبس و بند افكند و تمام جهد خود را صرف تشييد دينى مىكند كه براى او ميشوم بوده و مبانى آن ويرا فاسد كرده است . پس با وجود كبر سن لهراسب قشونى مركّب از دوهزار مرد جنگى از پادگان شهر و سربازان مزدور ترتيب داده خود مسلّح گرديد و بر اسب نشسته بمقاتلهء تركان شتافت همين كه با آنان مواجه گرديد نهيبى بدانان زده همراهان را بمقاتله ترغيب نمود و خود بتركان حمله برده چنان بمبارزه پرداخت كه همگنان اسفنديارش تصوّر كردند چه هر دشمنى را كه بشمشير ميزد از ميان بدونيم ميكرد و هركس را كه بنيزه ميزد از زين بزمينش مىفكند نائرهء جدال همچنان اشتعال داشت تا كهرم ندا برآورده امر داد كه يكى بعد از ديگرى جمعا به دو متوجّه گشته تيربارانش كنند كه بدستورش اقدام و عدّهء كثيرى از همراهان وى كشته شدند . گرماى هوا و تابش آفتاب لهراسب را كه ضعف كهولت بر او مستولى شده بود متأثّر كرده از كثرت جراحات نالان و لرزان از اسب به زمين افتاد . هماندم شمشيرهاى آخته بر او فرود آمده ريزريزش كردند و عمرش مختوم و مقتل مقسومش نصيب گرديد تركان از رشادت و جلادتى كه لهراسب با اين\r\n\r\n","description":"","footnote":"","page_name":" 130 ","page_number":150},
  {"content":"\r\n\r\nضعف جسم و سستى استخوان و كبر سن از خود بروز داده بود در شگفت مانده ميگفتند : اينكه دوران عمر را طى كرده بود چنان كرد پس اسفنديار كه در عين جوانى قدرت شباب را بتدبير پير توأم كرده چه خواهد بود ! كهرم در جواب گفت :\r\nنميدانيد كه اين قدرت لهراسب از آثار فرّ ايزدى است كه در او بوده ؟ فعلا كه از او خلاصى يافتيم و گشتاسب در سفر است و اسفنديار در بند همان به كه بلخ را خراب و آنچه متعلّق به گشتاسب است ضبط كنيم ! تركان گفتند : ما مطيع امر توايم پس به شهر حمله‌ور گشته همه را تاراج و آتشكده‌ها را ويران و هفتاد مؤبد و هيربد را مقتول و به خون آنان آتش‌هاى مقدس را خاموش كرده اموال گشتاسب را ضبط و خزائنش را تهى و دفائنش را استخراج نموده دو دخترش هماى « 1 » و به آفريد را باسارت بردند .\r\n\r\nمراجعت گشتاسب بحدود بلخ و محاربهء او با تركان و محاصره كردن تركان او را و اجبار او به آزاد كردن اسفنديار\r\nچون گشتاسب فهميد مصائبى به بلخ وارد آمده است « 2 » كه شنيدنش مو را سپيد كند سرشك از ديده فروريخته نادم شد و از خطائى كه مرتكب شده بود بينهايت افسوس خورد و سرداران خود را امر داد كه لشگرهاى ايالات را احضار كرده نزد او اعزام دارند . چون وسائل آماده شد با عساكر خود بجانب بلخ روان گرديد همين كه بحدود شهر مزبور رسيد ارجاسب در رأس عساكر بيحد خود با وى تلاقى نمود .\r\n\r\n\r\n","description":"","footnote":"\r\n( 1 ) خماى .\r\n( 2 ) از شاهنامه :\r\n وز آن پس ببلخ اندر آمد سپاه * جهان شد ز تاراج و كشتن سياه\r\nزنى بود گشتاسب را هوشمند * خردمند و دانا و رايش بلند\r\nز ايران ره سيستان برگرفت * وز آن كارها مانده اندر شگفت\r\nچنين تا بنزديك گشتاسب شد * به آگاهى مرگ لهراسب شد\r\nبه دو گفت چندين چرا ماندى * خود از بلخ بامى چرا راندى\r\nشهنشاه لهراسب را پيش بلخ * بكشتند و شد روز ما تار و تلخ\r\nببردند مر دخترت را اسير * چنين كار دشوار آسان مگير \r\n","page_name":" 131 ","page_number":151},
  {"content":"\r\n\r\nدو لشگر كه بهم رسيد سوار و پياده صف‌آرائى كرده دشت و تلال را فراگرفتند .\r\nپس جنگ درگرفت و نائرهء آن اشتعال يافت و سه روز و سه شب به طول انجاميد و از طرفين جمع كثيرى كشته و زخمى شدند . فرشيدورد « 1 » به سختى مجروح گرديد و بيست تن از پسران ماهروى زورآور گشتاسب شربت شهادت چشيدند و كرزم مفترى اسفنديار و جمعى از سران و سرداران نيز بقتل رسيدند گشتاسب مغلوب شده هزيمت گرفت و با بقيّهء قشون خود بكوه مرتفع صعب العبورى ملتجى گرديد . تركان به محاصرهء آنان شتافته راه را بر آنان مسدود كردند . قلّت آذوقه مجبورشان ساخت كه براى حفظ جان اسبها را كشته از گوشت آنها تغذيه كنند چنان كه رنج فراوان ديدند و سختى بيحد كشيدند .\r\nگشتاسب رنج و اندوه خود را به جاماسب اظهار و از او چاره‌جوئى نمود جاماسب گفت : پس از خداى تعالى كسى جز اسفنديار قادر باصلاح اين وضع ناگوار نيست . گشتاسب گفت : جز تو كسى نيست كه او را بياورد . جاماسب گفت :\r\nچنانچه ملك امر كند در امتثال امر تأخير نخواهد شد . گشتاسب گفت . پس برو نزد او از طرف من عذر بخواه و از قول من بگو كه فرزند من به تو بد كردم كه بقول مفتّن كذّابى كه نتيجهء آنچه بر عليه تو و حتّى خود من كرده بود ديد با تو بدرفتارى نمودم ميدانى كه از تقدير گزيرى نيست پس اعتذار مرا بپذير و بنجات من و انتقام جدّ و برادرانت اقدام عاجل نما و كشور را براى خود و پسرانت حفظ كن . مرا هم باقبال بلند خود نجات بخش . منهم در عوض متقبّل ميشوم كه تخت و تاج را به تو واگذار و سلطنت ايران را همچنانكه لهراسب به من و كيخسرو به او واگذار نمود به تو واگذارم و خود كارى جز پرداختن بامر معاد و اندوختن توشهء راه بهشت نكنم . جاماسب وعده داد كه پيغام را برساند و مطمئن بود كه نتيجهء مثبت خواهد گرفت .\r\nچون جاماسب بايد از صفوف تركان ميگذشت به لباس آنان درآمده از صفوف آنان گذشت و راه قصرى كه اسفنديار در آن گرفتار بود پيش گرفت مستحفظين قصر كه او را از دور مشاهده كردند اسفنديار را گفتند كه سوار تركى بجانب قصر رهسپار\r\n\r\n\r\n","description":"","footnote":"\r\n( 1 ) فرشاورد .\r\n","page_name":" 132 ","page_number":152},
  {"content":"\r\n\r\nاست . اسفنديار گفت : گمان ميكنم اين ايرانىاى است كه به لباس تركان درآمده است چون جاماسب بدرب قلعه رسيد حكمران قلعه پرسيد كيستى گفت : جاماسب فرستادهء پادشاه . حكمران او را شناخته امر داد در را برويش بگشايند و نزد اسفنديار هدايتش كنند . بديدن او جاماسب از منظرهء آهن آلات بوحشت افتاد و سر تعظيم در برابر وى فرود آورد . پس از عرض عبوديّت در حضور وى ايستاد و اشك از ديده فروريخت اسفنديار پس از خيرمقدم به دو گفت : لابد امر مهمّى ترا مجبور كرده نزد من آئى مسلّما شوق ديدار من ترا بفكر من نينداخته ! و آنگاه از امور جاريه پرسيد جاماسب مصائب و حوادث اتّفاقيّه را به اطلاع او رسانيده شرح وقايع را بتفصيل بيان كرد اسفنديار به حال جدّ و برادران گريسته بيانات جاماسب را ميشنيد تا سخن به پيغام گشتاسب رسيد . گفت : كسى كه در عين بىتقصيرى با آن خدمات برجسته با من چنين كرد و آبروى مرا پايمال نمود و هتك حرمت من كرد و دشمنانم را بديدن ضجر من شاد نمود و زنده زنده در اين دو زخم افكنده چنين ميگويد ؟ ! حالا كه گرفتار بدبختى و محاصره تركان است و مرگ بسراغش آمده براى من پيغام مىفرستد و امر بآزادى من مىكند و مرا بنزد خود ميخواند ؟ آن هم نه به منظور خير من بلكه براى رهائى خود از دندان ثعبان و پنجهء شيرژيان كه من خود را با مرگ مواجه سازم و جان او را برهانم ! ولى من پاسخى به پيغام او نميدهم و از اين غل و زنجير جدا نخواهم شد تا دمى كه عالم را در عين رنج و محنت وداع گويم و شكايت از اين مصائب را بدرگاه يزدان برم كه داد مرا از ستمگر بستاند ! جاماسب جواب داد : تو حق دارى مطلب همانست كه تو ميگوئى ليكن دور ادبارت بسر آمده است و سعادت به تو روى آورده پدر و كسانت بالاجبار به تو ملتجى شده‌اند فعلا اميد آنان و كشور ايران به تو است و بس تو آتيهء درخشانى خواهى داشت پس اين وساوس را از قلب خود بيرون كرده همچنان كه شايستهء طبيعت تست رفتار كن و بنام و عون الهى برو و آتش شر را به آب خير بنشان و براى خود و پسرانت كارى كن كه ملك بر تو مستقر گردد و اميدهائى كه نسبت به تو هست بحقيقت پيوندد . پس بقدرت بيان خود كوشيد كه اسفنديار را از تصميم خود منصرف سازد همچنانكه بالاخره راضى شد جاماسب هم آهنگران را براى شكستن\r\n\r\n","description":"","footnote":"","page_name":" 133 ","page_number":153},
  {"content":"\r\n\r\nزنجيرهاى او احضار نمود همين كه رسيده شروع به كار كردند از سختى زنجيرها كار در نهايت بطوء پيش ميرفت اسفنديار صبرش تمام شده صنعتگران را بخشونت گفت :\r\nشماها در تقييد سريعيد و در تخليص بطئ ! و در تحت تأثير غم بيحدّى كه در مرگ جدّ و برادران و خشمى كه نسبت به پدر خود داشت و توهين شديدى كه از استهزاء دشمنان حس ميكرد حركتى به خود داده بافشار اعضاى بدن تمام زنجيرها و بندها را از هم گسست و از بدنش ريخت كه در مقابلش تلّ عظيمى تشكيل داد و گفت : اينست هديهء كرزم ! و آنگاه در اثر حركت شديدى كه كرده بود به حال غش بر زمين افتاد جاماسب با فشاندن گلاب او را به خود آورد اسفنديار بحمّام رفت و ناخن‌هاى خود را گرفته نظيف‌ترين البسهء خود را در بر كرد و خدايرا از رهائى خود شكر نموده موفّقيّت خود را در آنچه ملزم بانجام آن بود مسئلت كرد و آنگاه با جاماسب از در صلح درآمد و با او بشرب و مشاوره پرداخته الطاف خود را نسبت به دو مرعى داشت سحرگاهان جوشن دربر كرده بر اسب بنشست و با پسران و خواص خود در كمال تعجيل طىّ طريق نمود « 1 » و جاماسب را گفت او را بنقطه‌اى برد كه جسد فرشيدورد برادر\r\n\r\n\r\n","description":"","footnote":"\r\n( 1 ) از شاهنامه :\r\n چو شب تيره‌تر گشت اسفنديار * سليحش بپوشيد و بر ساخت كار\r\nبر آن بارهء خسروى بر نشست * يكى تيغ هندى گرفته بدست\r\nورا راهبر پيش جاماسب بود * كه دستور فرخنده گشتاسب بود\r\nوز آنجا بيامد بدان جايگاه * كجا شاه گشتاسب گم كرده راه\r\nبسيرا ز ايرانيان كشته ديد * شده خاك و سنگ از جهان ناپديد\r\nهمى زار بگريست بر كشتگان * بر آن تنگدل بخت بر گشتگان\r\nبه جائى كجا گشته بد سخت رزم * به چشم آمدش كشته روى گرزم\r\nچنين گفت با كشته اسفنديار * كه اى مرد نادان بد روزگار\r\nنگه كن كه داناى ايران چه گفت * بدانگه كه بگشاد راز از نهفت\r\nكه دشمن كه دانا بود به ز دوست * ابا دشمن و دوست دانش نكوست\r\nاز ايران همى جاى من خواستى * تو آوردى اندر جهان كاستى\r\nتو بردى از اين پادشاهى فروغ * همى چاره جستى بگفت دروغ\r\nبدين رزم خونى كه شد ريخته * تو باشى بدان گيتى آويخته\r\nوز آن دشت گريان سر اندر كشيد * بانبوه گردان تركان رسيد\r\nبيفكند از ايشان فراوان به راه * وز آنجايگه شد بنزديك شاه \r\n","page_name":" 134 ","page_number":154},
  {"content":"\r\n\r\nابى و امّى او در آن افتاده است . او هم ارائهء طريق نمود همين كه رسيد برادر را محتضر يافت . اسفنديار از اسب به زير آمده بر روى خود كوفت و اشك از ديده فروريخت فرشيدورد به او نگريسته گفت : برادر حالتى كه مراست مانع از آنست كه بتوانم در استخلاص تو اظهار مسرّت كنم . اسفنديار جواب داد : عزيز من و نور ديدهء من غمت مرا هلاك و زندگانيم را تباه كرد بگو بدانم انتقام مرگ ترا از كه بايد بازستانم و آخرين آرزوى دلت چيست ؟ فرشيدورد گفت : برادر تركان مسبّب قتل من نبودند بلكه گشتاسب پدر ما باعث قتل من و برادران و جدّ من است بايد انتقام مرا از او بازستانى فراموش مكن كه بايد بنام من اين عمل خير را انجام دهى . اين بگفت و روى از جهان برتافت . اسفنديار بر او بگريست و پس از انجام مراسم تعزيه‌دارى و تدفين او طى طريق نموده بميدان محاربه كه نعش برادران و جنگجويان خود و پدرش در آن افتاده بود رسيد اين منظره نيز او را بگريه درآورد همين كه چشمش بنعش كرزم مفترى خودش افتاد او را مخاطب ساخته گفت : اى نابكار كه زندگانى دنيا و آخرتت تباه شد ، كه ترا مجبور ساخته بود كه با سعايت در حقّ من و متّهم ساختن من در نزد پدر اين آتش را بر سر ايران بريزى كه من بحبس و بند گرفتار آيم و تركان تقييد مرا غنيمت شمرده مرگ و فنا نثار كسان من و كشور من كنند ! دردى را كه تو به زبان پليدت باعث شدى درمان‌پذير نيست ! نتيجهء زحماتت را ديدى حالا بدرك و اصل شو كه جايت در آنست . اين بگفت و به راه افتاد . همين كه در تاريكى شب باردوى تركان رسيد بيمن طالع بلند و شهامت وى پل خندق افتاده بود كه با خواص از آن گذشت و بهشتاد تن از سواران پيش قراول ارجاسب برخورد و از او پرسيدند كيستى ؟ اسفنديار جواب داد ما را كهرم براى كشتن شماها فرستاده چه اسفنديار در نتيجهء غفلت شماها توانسته از خطوط شما بگذرد . سپس خود و همراهانش با شمشير بدانان حمله‌ور و بسيارى از آنان را به خاك هلاك درافكندند و بقيّه رو بفرار نهاده اسفنديار باردوى گشتاسب رفت .\r\n\r\n","description":"","footnote":"","page_name":" 135 ","page_number":155},
  {"content":"\r\n\r\n\r\nرسيدن اسفنديار بنزد پدر محاربهء او با تركان و هزيمت آنان و داستان اسفنديار با گرگسار\r\nهمين كه اسفنديار به خدمت پدر رسيد سر تعظيم فرود آورده احترامات لازمه را مرعى داشت گشتاسب برخاسته بجانب او رفت و دست در آغوشش افكنده ديدگانش را بوسه داد و گفت : فرزند دلخواه من اينست كه مرا از آنچه گذشته عفو كنى و از سوابق كينه در دل نگيرى و بوعدهء من مطمئن باشى كه ترا بسلطنت برقرار و تاج و تخت را به تو واگذار خواهم نمود ولى پس از اتمام كار تركان و كشيدن انتقام از آنان اسفنديار جواب داد : شاهنشاها نميدانم بچه زبان از عفو و آزادى خود از زندان شكرگذارى كنم البتّه بخواست خداى تعالى ترا از اين غم خلاص كرده باقبال پادشاه انتقام كامل از آنان خواهم گرفت . پس سران سپاه و جنگجويان به خدمت اسفنديار شتافته سر تعظيم در برابر وى فرود آوردند و با كمال وجد و شعف او را خيرمقدم گفتند اسفنديار پس از اظهار خوشوقتى همه را امر داد كه خود را براى شكست كامل تركان مهيّا سازند همه در اطاعت و فرمانبردارى متّفقا وعده دادند كه در جدّيّت و شهامت فروگذار ننموده روح و جسم خود را فداى او سازند .\r\nچون ارجاسب از آزادى اسفنديار و قتل پيش قراولان و رسيدن او بپدرش مطلّع گرديد وحشت و اضطراب شديدى بر او مستولى شد و همّ و غم او را فراگرفت پس سران سپاه و خواص خود را مجتمع ساخته گفت : ما بايد همان موقع كه اسفنديار در حبس و بند بود موقع را مغتنم شمرده او را غافل‌گير و زمين را بخونش آغشته ساخته باشيم ولى فعلا اين شيطان مخوف و اين شير ژيان و پيل‌دمان و اين اژدهاى بلع‌كنندهء جنبندگان آزاد است و ما در مقابل او ياراى مقاومت نداريم همان به كه روى بموطن خود نموده به همين مظفّريّت و غنائمى كه بدست آورده‌ايم قناعت كرده بدون تحمّل ضرر روى به راه كنيم . در ميان سران لشگر و خواص او مردى بود كه از لحاظ ظاهر خلقت و شباهت بيحدّ او بگرگ گرگسارش ميناميدند :\r\n\r\n","description":"","footnote":"","page_name":" 136 ","page_number":156},
  {"content":"\r\n\r\n و قلّ ما أبصرت عيناك من رجل * الّا و معناه ان فكّرت في لقبه « 1 » \r\nدر خباثت نفس بيمانند و در زيركى و شجاعت و جنگ و غافل‌گيرى سرآمد اقران بود . از قتل و غارت خسته نميشد و در جنگ‌آورى و به كار بستن حيله نهايت لياقت را داشت . پس ارجاسب را گفت : شاها چرا ما در مقابل افرادى كه قطعه‌قطعه كرده منهزما محاصره‌شان كرده‌ايم فرار اختيار كنيم ؟ آيا جز يكنفر كه قدرت و توانائيش بر همه‌كس معلوم است كمك ديگرى هم به آنان رسيده ؟ اگر مرا اجازه دهى او را بجنگ تن‌بتن دعوت و در مقابله نامش را از جهان معدوم خواهم نمود ارجاسب گفت : اگر آنچه گفتى انجام دهى اموال و دارائى خود را با تو قسمت كرده دخترم را به تو خواهم داد . گرگسار فرياد برآورد كه من مرد اين ميدان و هر عمل دشوارى هستم . بالنتيجه ارجاسب ادارهء جنگ و فرماندهى قشون را به او سپرد و امر داد همه او را پيروى كرده دستوراتش را كار بندند و از تعاليم و تصميماتش سرپيچى نكنند .\r\nچهارمين روز ورود خود اسفنديار بامدادان با عساكر خود از اردو خارج شده طبل فرو كوفت و مواضع مختلفه را طبق مقرّرات مرتّب ساخته صفوف خود را بياراست گرگسار نيز بمثابهء گرگى كه بر عقابى نشسته باشد در رأس سپاه خود نمايان گشته به ترتيب و تنظيم آن پرداخت و ارجاسب بر تلّى مشرف بميدان برآمد . آفتاب تازه سر از افق برآورده بود كه گرد و خاك سمّ ستورانش مستور ساخت . جنگ به سختى درگرفت و چكاچاك نيزه‌ها و شمشيرها برخاست . يلان بمقاتله پرداختند و گرزها چونانكه پتك بر آهن كوبند بر جوشن و درع سلحشوران فرود ميآمد اسفنديار تركانرا قلع و قمع نموده اكثر آنان را چون دانه‌اى كه به زير سنگ آسيا رود خرد و خمير ميكرد . ارجاسب ، گرگسار را پيغام فرستاد كه : اگر بايد در اين جنگ فتحى نصيب تو شود قبل از آنكه تركى باقى نماند اقدامى كن . گرگسار بجانب اسفنديار رفته تيرى بجانب وى افكند كه از جوشنش گذشت اسفنديار خود را از اسب به زير افكنده چنين وانمود كه مجروح و مقتول شده است . گرگسار تيغ در كف بجانب وى دويد كه\r\n\r\n\r\n","description":"","footnote":"\r\n( 1 ) كمتر اتفاق ميافتد كه كسى را به بينى كه صفاتش اگر بدقت نگرى بالقبش تطبيق نكند .\r\n","page_name":" 137 ","page_number":157},
  {"content":"\r\n\r\nسرش را از تن جدا سازد اسفنديار برخاسته او را بكمند ربود و از زين برگرفت و خود بر زين نشسته او را كشان‌كشان با خود برد « 1 » پس امر داد او را بسته به خدمت گشتاسب فرستند و عرض كنند كه او را حفظ كرده نكشد زيرا به زندهء او احتياج است .\r\nارجاسب كه ديد به گرگسار چه گذشت خود و كسانش بر هيونان نشسته اسبها يدك كردند و با وحشت و اضطراب سر بصحرا نهادند اسفنديار و خواصش بر تركان دست يافته همه را قطعه‌قطعه كردند . عساكر ترك با خود گفتند : مقاومت ما با فرار شاه و اسارت افسران چه صورت دارد ؟ پس صلاح را در ريختن سلاح دانسته خودها از سر برگرفتند و در مقابل اسفنديار روى اطاعت بر زمين انقياد نهاده امان خواستند اسفنديار امان داد و همه را محبوس ساخته مستحفظين بر آنان گماشت .\r\nجنگ خاتمه يافت و اسفنديار باردو بازگشت . سر و ريشش غرقه به خون بود .\r\nالبسه‌اش چنان وضع وحشت‌زائى به خود گرفته بود كه كسانش او را نمىشناختند .\r\nبطورى دستش از خون گرم و فشاريكه براى وارد آوردن ضربات بدسته شمشير آورده بود بدان چسبيده بود كه ممكن نشد دستهء شمشير را رها كند . بالنتيجه براى جدا ساختن آنها بريختن مقدارى آب داغ بر آن متوسّل شدند پس خفتان جنگ برون آورده لباس عبادت در بر كرد و خدايرا از مراحم و برآوردن حاجاتش شكر كرد و آنگاه به خدمت پدر رسيد كه پس از تمجيد و تشكّر او را گفت : برو به منزل خود غذا خورده استراحت كن . اسفنديار چنان كرد . صبح روز بعد گرگسار را كه چون برگ درخت در برابر باد به خود ميلرزيد بحضور طلبيد گرگسار او را گفت : شاها بر جان من ببخشاى كه ترا در خدمت و مشورت همچنين دلالت به روئين‌دژ كه ارجاسب\r\n\r\n\r\n","description":"","footnote":"\r\n( 1 ) از شاهنامهء :\r\n ز گفتار او تيز شد گرگسار * بيامد به پيش صف كارزار\r\nگرفته كمان كيانى بچنگ * يكى تير پولاد پيكان خدنگ\r\nچو نزديك شد راند اندر كمان * بزد بر برو سينهء پهلوان\r\nنترسيد اسفنديار از گزند * ز فتراك بگشاده پيچان كمند\r\nبنام جهان آفرين كردگار * بينداخت بر گردن گرگسار\r\nببند اندر آمد سر و گردنش * به خاك اندر افكند از آن تنش\r\nدو دست از پس پشت بستش چو تنگ * گره زد بگردنش بر پالهنگ \r\n","page_name":" 138 ","page_number":158},
  {"content":"\r\n\r\nو سپاهيانش در آن مخفى شده‌اند كمك خواهم كرد . اسفنديار گفت : در كار تو فكرى خواهم كرد . پس امر داد او را بمحبس مراجعت دهند و خود بر اسب نشسته بميدان جنگ رفت و امر داد غنائم را جمع‌آورى كرده بين عساكر تقسيم كنند و كسانى كه رخصت بازگشت خواسته‌اند آزاد گذارند كه راه وطن پيش گيرند .\r\nاسفنديار در مراجعت بكاخ پدر رفته مدّتى باهم بمذاكره و مشاوره پرداختند گشتاسب گفت : فرزند تو منتهاى شجاعت را بروز و عمليّات فوق العاده براى نجات ما از اين خطر بخرج داده‌اى ولى ريشه‌كن نمودن آثار تركان و نجات دو خواهر اسيرت از دست آنان هنوز باقيست چه ماندن آنان در دست دشمن عارى است كه اعتذار آن را نشويد و مرور دهور ننگ آن بر طرف نكند اگر آنچه بعنبر نوشته‌اى با مشك ممهور سازى يعنى آنچه شروع كرده‌اى باتمام رسانى و آخرين دردهاى دلمرا مرتفع سازى و روى مرا نزد مردم سفيد كنى منهم بوعدهء خود وفا و سلطنت را به تو تفويض خواهم نمود . اسفنديار گفت : من باطاعت امر تو حاضرم .\r\n\r\nلشگركشى اسفنديار بتركستان از راه معروف بهفت خان\r\nاين قصّه كلا بانضمام آخرين قسمت‌هاى داستان رستم از قصصى است كه عقل باور نكند و فكر دور از حقيقت داند ولى نظر باشتهار آن و علاقه‌اى كه مردم بدان دارند و يكى بعد از ديگرى آن را نقل ميكنند و سلاطين مفتون حوادث عجيبهء آنند و مجالسى در كتب و ابنيه از آن ساخته شده و نظر بارتباط آن با مطالب سابق الذكر و انتظار اختتام مطلب بداستان مزبور نخواستم آن هم از اين كتاب محذوف شود همچنانكه بدرج داستان زال نيز مبادرت گرديد غرض از تحرير اين مطالب همان جنبهء تفريحى آنست و بس .\r\nالغرض گشتاسب امر داد تا سپاهيان ايالات مختلفه را احضار كرده همه را از نظر اسفنديار بگذرانند كه از بين آنان آنچه مناسب و لازم است اختيار نمايد .\r\nاسفنديار دوازده‌هزار مرد برگزيد و بهريك لوازم سفر داد و بسران لشگر نيز خلاع\r\n\r\n","description":"","footnote":"","page_name":" 139 ","page_number":159},
  {"content":"\r\n\r\nفاخره بخشيد و جهد وافى در تهيّهء وسائل كار مبذول داشت پس امر داد كه طبل فروكوبند و خود با فرزندان و پشوتن و ساير بستگان به راه افتاد گرگسار را نيز در تخت روانى تحت نظر مستحفظين همراه برد . چون بسرحدّ كشور رسيد بخيمهء خود رفته امر داد تا مجلس آراسته خوان گسترند و بعيش و عشرت كوشند و بساط بزم بيارايند خود نيز با حريفان بشرب و طرب مشغول شد پس گرگسار را بحضور طلبيده امر داد تا طعامش دهند و سه جام شراب به او بنوشانند . همين كه حالش مستعدّ گفتگو گرديد او را گفت :\r\nگرگسار من از تو چند سؤال ميكنم اگر حقيقت را بگوئى ترا اجر داده پس از فتح تركستان حكومت آن را به تو واگذار خواهم كرد و اگر دروغ گوئى قبل از چشيدن حرارت دوزخ حرارت تيغ را به تو خواهم چشانيد . گرگسار جواب داد ! شاها آنچه خواهى بپرس كه عين حقيقت را به تو خواهم گفت . اسفنديار گفت بدوا طرقى را كه از اينجا بروئين دژ ميرود و مدّتى را كه براى طىّ هريك لازم است براى من شرح بده و ثانيا وصف خود قلعه را بگو . گرگسار جواب داد ! شاها مرد مطّلعى بچنگ تو افتاده بايد بدانى كه از اينجا سه راه به اين قلعه منتهى مىشود يكى سه ماه راهست كه تمام از نقاط پرآب و علف و شهرها و دهكده‌ها و منزلگاه‌ها و بركه‌ها ميگذرد . ديگرى راهيست كه در دو ماه ميتوان پيمود كه نيز از نقاط مزروعى و شهرها عبور مىكند و راه سوّم را هفت روزه ميتوان پيمود كه بدين مناسبت آن را هفت خان نامند ولى در هر منزل از آن تهلكه و بليّه‌اى در كمين تست از قبيل : گرگ ، شير ، اژدها ، جادوگر ، سيمرغ ، سرما و بيابانى كه كس نتوانسته در آن وارد شود چنانچه با اين مشقّات بتوانى از اين نقاط عبور كنى بروئين‌دژ خواهى رسيد . امّا در تمام عالم قلعه‌اى محكمتر و مصون‌تر و بلندتر و وسيع‌تر از آن وجود ندارد زيرا چشمه‌ها ، قصرها ، خزانه‌ها و هر قبيل ارزاق و علوفهء دواب و ضروريّاتى كه نميتوان شرح داد و حدّ و حصر ندارد در آن مهيّاست و شايد بيش از صد هزار سرباز در آن موجود باشد . اسفنديار گفت : ما بايد همين راه را كه هفت‌روزه مىشود پيمود طى كنيم . گرگسار جواب داد . شاها از اين راه تا امروز بشر نگذشته و جنبنده‌اى از آن عبور ننموده . اسفنديار گفت : خواهى ديد كه چگونه مخاطرات\r\n\r\n","description":"","footnote":"","page_name":" 140 ","page_number":160},
  {"content":"\r\n\r\nآن را بر طرف و از آن عبور خواهم نمود . حالا بگو بدانم در منزل اوّل چيست . گرگسار گفت : دو گرگ بزرگ مانند دو فيل با دندانهائى مانند آن و مخوف بودن هرچيز به نسبت جثهء آنست اسفنديار ، گرگسار را بمحبس روانه كرده خود بقيّهء شب را با كل و شرب و تفريح برگذار نمود .\r\nبامدادان طبل فرو كوفته از راه هفت خان به راه افتاد همين كه منزل اوّل نمودار گرديد فرماندهى را به پشوتن سپرده آلات حرب برگرفت و مقدّم بر سايرين پيش راند . گرگها مانند دو پيل نمايان گشته با او مواجه شدند و با دندانهاى چون تيغ از پهلو به دو حمله‌ور گشته بجانب وى جستند . اسفنديار باران تير بر آنان باريده از قدرتشان كاست به نحوى كه چون دو تودهء بيروح بر زمين درغلطيدند پس تيغ بركشيده بر آنان حمله نمود و هردو را از ميان بدونيم كرد و آنگاه وضو ساخته شكر خدايرا بجاى آورد كه از شرّ آنان خلاصى يافته است همين كه پشوتن و ساير همراهان رسيده گرگها را ديدند كه چون دو كوه بر زمين افتاده‌اند حيرت كرده قاتل آن دو را تهنيت گفتند . گرگسار بر خلاف از رفع اين خطر مسرور نبود ولى احساسات خود را مخفى داشت .\r\nاسفنديار بخيمهء خود رفته با برادر و پسران و خواص خود به صرف طعام پرداخت و شراب طلبيده مايهء سرور همگان گرديد پس امر باطعام گرگسار و احضار او صادر نمود و چون سه جام شراب به دو نوشانيد او را گفت : اى ترك تبه‌كار چگونه خواست خدا را در مورد من و بدست من ديدى و در باب دو گرگ كه در ميان تمام خلقت‌هاى خدا به تو از همه شبيه‌تر بودند و هردو را در مقابل خود افتاده ديدى چه ميگوئى ؟\r\nگرگسار جواب داد : شاها من باور نميكردم كه كسى به تنهائى قادر بانجام آنچه تو كرده‌اى باشد فردا هم خداوند همچنانكه امروز در جنگ گرگان مظفّرت ساخت ترا در جنگ شيران مظفّر سازد . ضمنا براى ترسانيدن او بشرح و تفصيل وحشت‌زائى نسبت بشيران پرداخت اسفنديار از بياناتش خنديده گفت : چنانچه فردا هم تو با ما باشى چيزها خواهى ديد كه باز حيران بمانى . همين كه جامهء آفتاب زرّين شد خود در رأس سپاهيان به راه افتاده تمام روز و شب بعد را طىّ طريق نمودند .\r\n\r\n","description":"","footnote":"","page_name":" 141 ","page_number":161},
  {"content":"\r\n\r\n\r\nداستان اسفنديار در خان دوم هفت خان شكار دو شير\r\nچون اسفنديار بسواد دوّمين خان كه مسكن شيران بىمثل و مانند بود رسيد مانند روز قبل بر سايرين پيشى گرفت . هنوز چيزى از راه نپيموده بود كه آنان چون دو تودهء مجزّى از كوه بر او ظاهر شدند بدوا ماده شير بر او حمله آورد اسفنديار چنان شمشيرى بر سر او فرود آورد كه سرش تا پشت بدونيم شد . همين كه شير نر به دو نزديك گرديد اسفنديار سر او را با شمشير از بدن بدور افكند . و آنگاه از اسب به زير آمده حمد و سپاس خدايرا بجاى آورد . سپاهيان كه رسيدند جسد درندگان را كه چون دو كوه بر زمين افتاده بود مشاهده و در عين تعجّب نهايت شادمانى را اظهار نمودند گرگسار نيز بمشاهدهء آن اظهار خشنودى نمود ولى ظاهر حال و تشويش خاطرش كذب گفتار او را مىرساند و حقد و حسد باطنش را مشوّش ميداشت .\r\nاسفنديار در خيمهء خود جلوس نموده خواص نديمانش بر او گرد آمدند و خوان گسترده مجلس آراستند همين كه صرف غذا پايان پذيرفت و شرب باده آغاز گرديد گرگسار را طلبيده امر كرد تا طعام براى او حاضر كنند پس سه جام شراب به او داده پرسيد : از كشتن شيرهائى كه مرا از آنها ميترسانيدى چه ميگوئى ؟ گرگسار گفت :\r\nشاها خداوند ترا حفظ كند من قسم ياد ميكنم كه هرگز مثل و مانند ترا نديده و نشنيده‌ام و تصوّر نميكنم كه وجود داشته باشد تو دو امر خطير انجام و بر دو خطر فائق آمدى امّا نميدانم فردا در برابر اژدها چه خواهى كرد . گوئى صخره‌ايست كه از كوه جدا شده از دندانهايش آتش ميجهد و دود از دهانش خارج مىشود با دم خود فيل را بسوى خود مىكشد چه رسد به سوار و پياده اسفنديار بخنده گفت : اى گرگسار چيزى خواهى ديد كه ترا مات و مبهوت كند . بلافاصله دستور داد ارّابه‌اى از چوب تهيّه كنند كه صندوقى دو بر آن باشد و خارج آن را از تيغه‌هاى آهنين تيز مستور سازند پس ارّابه را بر دو اسب قوى تندرو بسته خود با عساكر خويش به راه افتاد و تمام شب را بطىّ طريق گذراند .\r\n\r\n","description":"","footnote":"","page_name":" 142 ","page_number":162},
  {"content":"\r\n\r\n\r\nداستان اسفنديار در خان سوم و كشتن او اژدها را\r\nهمين كه اسفنديار به نزديكى خان سوّم رسيد بر عساكر خود سبقت گرفته بر سرعت خويش افزود و بنقطه‌اى كه اژدها در آن بود رسيد نخست اسلحه برگرفته امر داد كه ارّابه و صندوق را بر دو اسب قويتر و چابك‌تر از دو اسب سابق نهند و خود از دريچهء عقب بصندوق بالا رفت و فريادى كشيد كه اسبان به راه افتند اسبها بسرعت ارّابه و محمول آن را كه خود در آن محبوس بود بردند چون بفاصلهء يك تيررس تا اژدها رسيدند مانند ابر سياه عظيمى اژدها بر آنان حمله‌ور و با دم خود همه را سوى خود كشيد تا ببلعد ولى صندوق در حلقومش گير كرد و تيغه‌ها تماما در فك اعلايش جاى گرفت و مانع از آن شد كه فرو برد يا بيرون فكند اسفنديار از درى كه در عقب صندوق بود بيرون جست و بقدرى با شمشير خود بر او كوفت كه او را از هم دريد بعدا از وحشت اژدها و تعفّنى كه از بدن آن متساعد بود به حالت غش درافتاد . پشوتن كه با قشون رسيد او را روى بر زمين افتاده ديد . دنيا پيش چشمش تيره و تار شد از اسب به زير آمد و گمان كرد اژدها كارى كرده باشد سپاهيان همه مغموم شدند و گرگسار كه او را مرده پنداشت اظهار شادمانى نمود . پشوتن آب سرد بر صورت و سينهء اسفنديار افشاند تا به حال آمد و گفت : برادر مضطرب مباش كه سلامتم و هيچ آسيبى به من نرسيده فقط تعفّن زياد مرا زحمت داد . عساكر بر جسد شكافته اژدها كه همچنان تكان مىخورد گرد آمدند و از عظمت جثّه و كراهت منظر و كثرت خون و جان سختيش متحيّر مانده بودند همه اسفنديار را ثنا گفته دعاى خيرش كردند اسفنديار برخاسته خود را شستشو داد و لباس عبادت در بر كرده خدايرا از توجّه و عنايتى كه بر او دارد ستايش كرد .\r\nاسفنديار بعدا بچادر رفته با برادر و پسران و بستگان بنشست و پس از صرف غذا با آنان برحسب عادت بشرب نبيد با حاضرين مشغول شد و گرگسار را طلب كرده شراب به او داد و او را گفت : مشيّت الهى را در قتل اژدها بدست من چگونه يافتى ؟\r\nگرگسار جواب داد : شاها حقيقت اينست كه من پيش خود باور نميكردم آنچه\r\n\r\n","description":"","footnote":"","page_name":" 143 ","page_number":163},
  {"content":"\r\n\r\nديدم به چشم خود به‌بينم و مثل اينست كه در خواب اين معجزات و عجايب آثار ترا مىبينم ولى فردا در سر راه با زن جادوگر شيطان صفتى مواجه خواهيم گرديد كه قدرت و شجاعت در برابر عمليّات سحرآميز او هيچست قشونى را بسحر نابود كند و پهلوانان را با شعبده از پاى درآورد اسفنديار بخنده گفت : اگر فردا تو با ما باشى چيزها خواهى ديد كه آنچه امروز ديده‌اى فراموش كنى .\r\n\r\nداستان اسفنديار در خان چهارم و كشتن او زن جادوگر را\r\nاسفنديار شب هنگام امر بعزيمت فرمود و شبانه چون برق لامع و باد صرصر با عساكر خود بسرعت طىّ مراحل نمود و طلوع آفتاب بنزديك خان رسيد پس چند قطعه زماورد « 1 » و يك مشك شراب و يك جام طلا و يك طنبور خوش‌آهنگ با خود برداشته مانند دفعات قبل پيشاپيش قشون به راه افتاد تا بنزديك محل معهود رسيد مرغزارى در نظرش پديد آمد پر از گلهاى زيبا و باغ و درياچه‌اى مزيّن بدرختانى متناسب‌تر از قامت حوران و در زيب و زيور آنان پس در سايهء درختان انبوه در كنار بركه‌اى كه سطحش از نسيم صبا چون جامهء حرير آسمانى رنگ پرچين ميشد زير درختى بنشست و پاهاى اسب خود را ببست و زين‌پوش تكاور را بر زمين افكند و سفره‌اى گسترده مشگ را گشود و طنبور را در دست گرفته تارهاى آن را باحتزاز درآورد و ترانه‌اى دلكش بدين مضمون ساز كرد كه : تابكى در كوه و بيابان سرگردان و تا چند در جستجوى وطن و دلخواه خود حيران باشم ؟ چقدر بايد تحمّل جنگ و نزاع و رنج و تعب كنم پس بهرهء اين روزگار و چهرهء پريوشان دلدار كجاست ؟ و مغازلهء با دوشيزگان گلعذار كدام لا اقل آنكه مرا بدين نقطه كه چون خلد برين است كشيده ممكن است چشم مرا بطلعت دوشيزهء زيباى سروبالائى روشن سازد ! ؟\r\nساحره كه تمام اين مراتب را ديده و شنيده بود گفت : شيرى در دام افتاد اينهم شكار من ! و بدون معطّلى به صورت دوشيزه‌اى مه‌طلعت و سيم‌بر در كمال آرايش و زيور\r\n\r\n\r\n","description":"","footnote":"\r\n( 1 ) غذائى است از تخم‌مرغ و گوشت .\r\n","page_name":" 144 ","page_number":164},
  {"content":"\r\n\r\nظاهر شده در كنار اسفنديار كه بازوان بلند كرده ميگفت : « خداوندا چقدر تو بزرگى ! قدرت و عظمتت چقدر است كه در چنين مكانى صورتى بدين جمال و كمال مرا نصيب كرده‌اى » بر زمين بنشست اسفنديار جام زرّين را از مى گلگون مشك كه چون چشم خروس ميدرخشيد لبالب كرده بافتخار او نوشيد و دوباره آن را پر كرده بساحره داد كه در دم سركشيد پس بباده‌گسارى مشغول و در فواصل هر جام گرم صرف زماورد شدند . اسفنديار زنجيرى را كه زردشت به او داده بود و سحر و جادو را در آن اثرى نبود مخفيانه حاضر كرد و در موقعى كه ساحره عطسه ميكرد آن را بگردنش افكنده در كمال سختى ببست ساحره به صورت شيرى كه آتش از حلقش برون جهد درآمد و سعى ميكرد خود را از چنگ اسفنديار خلاص كند اسفنديار او را گفت : من اسفنديارم و اين زنجير زردشت است تو از چنگ من خلاصى نخواهى داشت پس خودت را در صورت اصلى خود به من بنما كه آنا به صورت پير زال دهان گشاد كريه المنظرى درآمد زشت‌تر از زوال نعماى جهان و موحش‌تر از اوان نزع روان . ساحره گفت :\r\nاسفنديار ميزبان مهمان‌كش مباش و فراموش مكن كه من از غذا و شراب تو خورده‌ام و بايد حرمت مرا نگاهدارى ، مرا آزاد كن به تو خدمت خواهم كرد . اسفنديار چنان ضربتى با شمشير خود به او وارد آورد كه سرش از تن جدا شد . گردوخاك عجيبى برخاست و گردباد منكرى بظهور پيوست . ظلمت محض فضا را فراگرفت و روز بشب مبدّل شد اسفنديار از رفع تاريكى كه متدرّجا بر طرف گرديد خدا را شكر كرد پس سر ساحره را بر فراز چوبى كه بر تلّى نصب كرده بود استوار داشت . پشوتن و عساكر كه رسيدند سرى مخوف‌تر از عرصهء محشر و روئى كريه‌تر از پيك اجل مشاهده نمودند همه خداوند را از آنچه بوقوع پيوسته بود شكر بسيار كردند امّا گرگسار چيزى نمانده بود كه از بغض و عناد قالب تهى كند . اسفنديار طبق مرسوم خود شكر خدايرا بجاى آورده با دوستان با كل و شرب پرداخت و آنگاه گرگسار را طلبيده مى به دو خورانيد و پرسيد : مگر تو نگفتى كه جادوگر بسحر قشونى را نابود مىكند ؟\r\nخوب من سرش را زدم ! چه ميگوئى ؟ گرگسار جواب داد : شاها خداوند ترا موفّق كرد او كمك و همراه تست ولى بالاخره كوزه هميشه سالم نمىماند و بخت متغيّر\r\n\r\n","description":"","footnote":"","page_name":" 145 ","page_number":165},
  {"content":"\r\n\r\nاست از همينجا مراجعت كن و به همين موفّقيّت‌ها بساز كه از سيمرغ بزرگترين مصائب نصيبت نشود چه فيل را از جاى برگيرد و پيل دمانرا طعمهء خويش سازد و لشگر جرّارى را نابود كند و از جهت قدرت عمل و صدمه‌اى كه دفعة بر گروهى از بنى نوع بشر وارد آورد موجود آسمانيش دانند بر خلاف دشمنان زمينى كه به زور و شجاعت نابودشان كردى . اسفنديار گفت : همچنانكه ديدى باز هم چيزى به تو نشان دهم كه اشكت را سرازير و كمرت را بشكند معهذا ملتفت باش كه مرا فريب ندهى كه ديگر نسيم اين دنيا به تو نخواهد خورد . گرگسار جواب داد : من حقيقت را براى نجات خود ميگويم نه اندرز دادن به تو . اسفنديار او را بمحبس خود روانه ساخته تا غروب آفتاب بشرب باده پرداخت .\r\n\r\nداستان اسفنديار در خان پنجم و كشتن او سيمرغ را\r\nاسفنديار پس از امر به حركت به راه افتاد و تمام شب را بطىّ طريق پرداخته سفيدهء صبح به نزديكى منزل رسيد و امر داد ارّابه را فورا حاضر آورند و اطراف صندوق متّصل بآنرا از شمشيرهاى بلند و تيز و پيكانها پوشانيده بر دو اسب اصيل دونده ببندند پس خود در داخل صندوق قرار گرفت و فريادى برآورد كه اسبان بتندى آب ارابه را تا پاى درختى كه زير آن امر بايست داد كشيدند سيمرغ از عظمت جثّه و آواى پروبال چون ابر غرّنده‌اى از آسمان به زير آمد و خود را روى ارّابه افكند كه با اسبها بربايد ولى همين كه خود را بر آن افكند و بدان چسبانيد تيغها و پيكانهاى متّصل بصندوق در بدنش نشست و هرچه بال فرو كوفت بيشتر تيغه‌ها در بدنش فرورفت .\r\nاسفنديار بچابكى از ارّابه بيرون جسته تيرهاى زهرآلود بر او پرتاب كرد تا بحدّى كه مرغ تاب و توانائى از دست بداد پس بلادرنگ بقدرى با شمشير خود بر آن كوفت تا به حال خمودى بر زمين نقش بست . سربازان كه لدى الورود مرغرا با نوكى مانند بزرگترين كلنك‌ها و چنگهائى چون بلندترين زوبين‌ها برسان كوه عظيمى بر زمين افتاده ديدند متحيّر مانده صيّاد را تهنيت گفتند . و اعتماد كامل بموفّقيّت در بقيّهء عمل\r\n\r\n","description":"","footnote":"","page_name":" 146 ","page_number":166},
  {"content":"\r\n\r\nحاصل نمودند . اسفنديار به نماز و ستايش خداوند پرداخته سپس با دوستان با كل و شرب مشغول گرديد و آنگاه امر باحضار گرگسار نمود و پس از دادن غذا و شراب او را گفت : حالا از منزلى كه فردا خواهيم ديد براى من بگو . گرگسار جواب داد شاها خداوند تو و همراهانت را از پنج بلا محافظت كرده است منزل ششم محلّى است كه سرماى آن كشنده و بقدرى برف در آن مىبارد كه همه‌چيز را ناپديد مىكند و چنان بادى در آن ميوزد كه موجودات زنده را به حال استخوان پوسيده درمىآورد .\r\nاسفنديار جمله‌اى بمضمون اين شعر ادا نمود :\r\n لقد احسن الربّ فيما مضى * كذلك يحسن فيما بقي « 1 » \r\nو آنگاه امر به حركت داد و پس از طى يك شب و روز هنگام طلوع آفتاب به منزل رسيد .\r\n\r\nداستان اسفنديار در خان ششم و سلامت او در شدائد آن\r\nاسفنديار و عساكرش در هواى صاف و مطبوع و ملايمى به منزل رسيدند ولى تازه خيام خود را برپا و در آن مأوى گزيده بودند كه ابرها متراكم ، خورشيد از نظر غائب و هوا منقلب گرديد و طوفان پديدار گشته چنان باد شديدى وزيدن گرفت كه خيام عساكر را سرنگون ساخته سنگ و شن بيابان را به صورت آنان كوفت ضمنا آثار برف و سرماى شديد نمودار گرديد . پس برف با قطعات درشت و متراكم در كمال تندى و مداومت شروع بباريدن كرد به نحوى كه زمين سراسر سفيد شد و ريزش برف سه روز و سه شب ادامه يافت و قشرى بارتفاع يك نيزه بر زمين تشكيل داد همين كه آسمان قدرى باز شد سرما چنان رو بشدّت گذاشت كه بزاق را در دهان و اشك را در ديدگان منجمد ميساخت و ادرار ستوران قبل از رسيدن به زمين مانند چوبى كه در زمين فرو كرده باشند تبديل بيخ ميشد همين كه سپاهيان مشرف به هلاكت شدند و بسيارى دست و پاشان يخ زد و بينى جمعى منجمد شده بر زمين افتاد اسفنديار برادر و فرزندان\r\n\r\n\r\n","description":"","footnote":"\r\n( 1 ) خداوند در گذشته بما عنايت فرمود در آينده هم لطف خود را دريغ نخواهد داشت .\r\n","page_name":" 147 ","page_number":167},
  {"content":"\r\n\r\nو خاصان را گفت : ما حقّ مردانگى را بجاى آورده‌ايم ولى حقّ عبوديّت همچنان بر ذمّهء ماست پس روى بدرگاه خداوند آوريم كه اين بدبختى خاتمه پذيرد ! و آنگاه جمعا به نماز و دعا مشغول شدند تا رحمت الهى نازل و نكبت بر طرف گرديد آفتاب بقدرت خود بازگشت و سرما رو بتخفيف نهاد و برف بمقادير بسيار ذوب گرديد . سپاهيان لباسهاى خود را خشك كرده بمداواى جراحات حاصله از سرما پرداختند و خدايرا از بذل مرحمت پس از ارائهء قدرت شكر كردند .\r\n\r\nداستان اسفنديار در مسير هفتمين خان در دو فرسنگى روئين‌دژ و بدبختىاى كه عاقبت بگرگسار وارد آمد\r\nاسفنديار ، گرگسار را طلبيده در باب هفتمين منزل از او سئوالات كرد گرگسار گفت : اين منزل تا روئين‌دژ دو فرسنگ فاصله دارد ولى راهى كه بايد پيمود بيابانى است كه از شدائد و مصائب آن گزيرى نيست به نحوى كه حتّى براى يك ميش علوفه در آن يافت نشود و آنقدر آب ندارد كه حتّى مرغى منقار خود را بدان مرطوب سازد و حرارتش به همان درجه شديد و مرگبار است كه برودت در اين منزل احساس كرده‌اى . اسفنديار امر داد كه قسمت عمدهء محمولات را در اين منزل جا گذاشته بجاى آنها آب و آذوقه بر شتران حمل كنند و بلا توقّف روز و شب با عساكر و خواص خويش طىّ طريق مينمود كه نصف شب صداى پرندهء آبىاى بگوشش رسيد « 1 » فورا گرگسار را طلبيده گفت : مگر تو به من نگفته بودى كه آب در اين صحرا وجود ندارد ؟ گرگسار گفت بلى . اسفنديار گفت : پس اين صداى مرغ آبى چه معنى دارد ؟ گرگسار جواب داد اينجا چشمهء تلخى است كه آب آن را نميشود نوشيد شايد\r\n\r\n\r\n","description":"","footnote":"\r\n( 1 ) از شاهنامه :\r\n چو بگذشت از تيره شب يك زمان * خروش كلنگ آمد از آسمان\r\nبرآشفت از آوازش اسفنديار * پيامى فرستاد زى گرگسار\r\nكه گفتى بدين منزلت آب نيست * همه جاى آرامش و خواب نيست\r\nكنون ز آسمان خاست بانگ كلنك * دل ما چرا كردى از آب تنگ \r\n","page_name":" 148 ","page_number":168},
  {"content":"\r\n\r\nاين مرغان از آن برميگردند . اسفنديار قول او را باور كرده به راه افتاد هنوز چيزى از راه نپيموده بودند كه خود را در كنار رود عظيمى مملو از آب يافتند . اشتران پيشاهنك كه در آب ساحل رود رفته بودند شترداران از ترس اينكه مبادا در آب فرو روند فرياد برآورده كمك طلبيدند اسفنديار دم اشتران را گرفته عقب كشيد كه پا روى خاك گذارند . پس گرگسار را طلبيده او را بناسزا و تهديد گفت : اى ترك تبه‌كار تو جان ما و خودت را از اين دروغ مهلك در معرض خطر قرار دادى . گرگسار جواب داد با اضمحلال شماها من از مردن باكى ندارم . اسفنديار خشم خود را مخفى كرده به دو گفت : آنچه به خوبى انجام داده‌اى ضايع مكن و آنچه بنا كرده‌اى خراب منما و بتكذيب آنچه صحيح گفته‌اى مگراى و بمكنت و سلطنتى كه به تو وعده داده‌ام بينديش و گدار و معبر اين رود را بما بنما كه بيش از ما در نفع تو خواهد بود .\r\nگرگسار در هواى نيل بسلطنت بعد از اينهمه ذلّت‌گدار رود را بايرانيان ارائه نمود اسفنديار امر داد كه مشك‌ها را خالى كرده بار از اشتران برگيرند ايرانيان صحيح و سالم از رود گذشته در كمال اطمينان بشبروى خود ادامه دادند . اوّل طلوع آفتاب قلعهء روئين‌دژ بر فراز چشم‌اندازى همچنانكه عمامه‌اى بر تودهء ابرى نهاده باشند در نظر نمودار گرديد .\r\nاسفنديار امر بايست داد و به عادت معمول براى رفع خستگى با مصاحبين بشرب شراب و عيش و طرب پرداخت و پس از احضار گرگسار و امر باطعام وى و نوشانيدن مى او را گفت : ما به مقصد رسيديم و مقصود در برابر ماست بنابراين فردا كى مالك روئين‌دژ خواهيم گرديد و كى ارجاسب و پسران و نزديكان او را خواهيم كشت و كى خانه‌ها و قصرهاى آنانرا طعمهء حريق خواهيم ساخت و زنان و كودكان آنان را باسارت خواهيم برد ميخواست بگويد كه آنوقت وعدهء خود را نسبت به تو وفا خواهم نمود و ترا صاحب مال و دولت كرده پادشاه تركان خواهم كرد ولى صبر گرگسار در نگاهدارى زبان خود بسر آمد و او را مخاطب ساخته گفت : تمام اين بلاها بر سر تو آيد نه آنان ! و تمام اين مصائب گريبان‌گير تو شود نه آنها بخصوص تو ! اسفنديار بهم برآمده تيغ عطشان خود را به خون گرگسار سيراب و سزاى نادرستيش را در كفش\r\n\r\n","description":"","footnote":"","page_name":" 149 ","page_number":169},
  {"content":"\r\n\r\nنهاد و از او جز حديثى باقى نماند و ربّ حتف تسوقه كلمة « 1 » .\r\nاسفنديار بعدا بر اسب سوار و به مكان مرتفعى برآمد كه از آنجا قصر را مشاهده نمايد و بامتحان دقيق پردازد كه طريقى براى بدست آوردن آن فكر كند دفعة سه سوار ترك را در دشت ملاحظه كرد كه به شكار مشغولند از اسب فرود آمده بجانب آنان رفت و با نيزه هرسه را از اسب به زير آورد . تمنّى كردند كه بر جانشان ببخشايد اسفنديار در مورد روئين‌دژ و ارجاسب و كسانش كه در قلعه بودند از آنان سؤالاتى كرد آنان نيز بتكرار همان توضيحات گرگسار مبادرت و قلعه را كه در عظمت ببرج جوزا رسيده و در رفعت سر بسماك كشيده با كثرت مستحفظين و بسيارى مهمّات غيرقابل دسترس معرفى نمودند و آنگاه اسفنديار با شمشير بتركان حمله‌ور گشته هرسه را بديار عدم فرستاد پس باردو و مسكن خود مراجعت نموده مدّتى انديشيد كه چاره‌اى براى حلّ مشكل خويش پيدا كند بالنتيجه به احسن وجوه موضوع را حل و بتعقيب همين نقشه همّت گماشت و پشوتن را طلب كرده گفت : برادر بدان كه روئين‌دژ چنان منيع و رفيع است كه كسى را دسترس بدان نبوده و از هرگونه تعرّض مصون است و با كثرت افراد و محاصره نيز دست بر آن نتوان يافت فقط از راه حيله و اغفال و خدعه ممكن است بر آن مسلّط شد چه حيله مؤثّرتر از زور و دسيسه كارىتر از قدرت است و بدون برخورد با حوادث مخوف مقاصد كس انجام نپذيرد و بدون مواجهه با خطر كسى شاهد مقصود را در كنار نگيرد من نيز برآنم كه با تغيير شكل بقلعه وارد و با اعمال مؤثّرترين حيله‌ها آن را بتصرّف درآورم بنابراين قشون و فرماندهى آن را به تو ميسپارم و در غيبت من تو نسبت بكسان و ادارهء امور من جانشين و قائم‌مقام من خواهى بود ضمنا شب و روز ديده‌بانها در نقاط مرتفع بگمار كه بمحض ديدن دود بسيار در روز و آتش بسيار در شب بدانيد كه كار تمام و بموفقيّت منتهى شده است هماندم جوشن مرا در بر كن و بر اسب من سوار شو و نيزهء مرا برگير و با سپاهيان يورش بجانب قلعه آور و بنام من موسوم باش تا به من ملحق شوى . پشوتن جواب داد اطاعت مىشود و آنچه گوئى مطيع فرمانم .\r\n\r\n\r\n","description":"","footnote":"\r\n( 1 ) غالبا اداى يك كلمه موجب مرگ شده است ،\r\n","page_name":" 150 ","page_number":170},
  {"content":"\r\n\r\n\r\nورود اسفنديار بروئين‌دژ به صورت بازرگان و رسيدن او بدربار ارجاسب\r\nاسفنديار امر داد كه يكصد شتر انتخاب كنند كه بر هشتاد فرد آن هشتاد جفت صندوق بار كنند كه چفت و بست آن از داخل صندوق باشد و در هريك از آنها مرد مسلّحى قرار داد و بر بيست فرد ديگر گرانترين مال التجاره‌ها از قبيل البسهء فاخره و اشياء گرانبهاى ديگر نهند و خود به صورت بازرگانى با ساربانان به راه افتاد . چون بدرب قلعه رسيد ارجاسب استحضار يافته امر باحضار او كرد . اسفنديار جام زرى مملوّ از جواهر و دو اسب اصيل با زين‌پوش زرى و برقع ابريشمى منقوش با خود برداشته عازم دربار گرديد . پس تعظيمى در برابر ارجاسب نموده جام زر را پيش روى او نهاد و اسبها را نيز از نظر او گذرانده او را ثنا گفت ارجاسب از حالات و علّت مسافرت او سؤال كرد اسفنديار جواب داد : من يكى از تجّار ثروتمند ايرانم چون امتعه‌اى لايق عرضه به پيشگاه ملك گرد آورده بودم از اين كشور دوردست باميد بسيار روى بدرگاه تو آورده‌ام اميد آنكه اعليحضرت سايهء خود را از من دريغ نفرموده مرا مشمول مراحم ملوكانه قرار دهند و سرپناه محقّرى معيّن فرمايند كه در آن مأوى گزيده امتعهء خود را در آن عرضه دارم . ارجاسب گفت : تمنّاى تو مقبول طبع ما واقع شد . پس امر داد او را در منزل بسيار مجلّلى در جوار خودش منزل داده وسائل زندگيش را فراهم سازند اسفنديار بدان خانه منتقل شده صندوقها و مال التجاره‌هاى خود را بدان برد و خيلى دقّت داشت كه غالبا مردان مخفى در صندوقها را ملاقات كرده حوائجشانرا مرتفع سازد و نيز وجودشان را از انظار مخفى دارد و آنگاه نزديك خانهء خود دكانى براى دارالتجارهء خود مفتوح و در آن بخريد و فروش مشغول گرديد .\r\nدو روز كه از اين مقدّمه گذشت اسفنديار صندوقهاى لباسى برسم هديه بحضور ارجاسب برد و او را گفت : ممكن است اعليحضرت يكى از ندما را براى انتخاب آنچه ممكن است به كار خزائن ملك آيد بفروشگاه من اعزام فرمايند ؟ ارجاسب جوابداد :\r\nما اوامرى در اين خصوص صادر خواهيم نمود . پس او را نزد خود طلبيده مدّتى مديد\r\n\r\n","description":"","footnote":"","page_name":" 151 ","page_number":171},
  {"content":"\r\n\r\nدر كمال لطف با او بصحبت مشغول شد ضمنا پرسيد از كدامين راه به اين نقطه آمده‌اى اسفنديار راهى را كه در سه ماه ميتوان پيمود نام برد . ارجاسب پرسيد : آيا در خصوص اسفنديار چيزى شنيده‌اى ؟ گفت بلى در راه شنيدم كه از راه هفت خان بجانب اين شهر ميآيد . ارجاسب قاه‌قاه بخنديد و چنان خنده‌اش شدّت يافت كه چشمهاى ريزش بكلّى بسته شد و خود از عقب افتاد و آنگاه گفت : اگر مرد است موفّق مىشود ! اسفنديار بدكان برگشته بخريد و فروش مشغول گرديد .\r\n\r\nداستان اسفنديار با دو خواهرش هماى و به آفريد و با كهرم بن ارجاسب\r\nاسفنديار خواهران اسير خود را در چادرى مندرس ديد كه هريك دو قمقمهء طلا در دست از قصر خارج شدند كه آب از رودخانه بردارند . او هردو را شناخت ولى آن دو او را نشناخته به دو نزديك شدند و پرسيدند : اى بازرگان از اسفنديار چه خبر دارى ؟ اسفنديار بخشونت جواب داد ! من اسفنديار چه ميدانم كيست ؟ خدا شهرى كه اسفنديار در آنست خراب كند ! خواهران هردو از صدا او را شناختند و دانستند كه از ايران براى نجات آنان آمده است هردو وجد خود را مخفى داشته او را دعا گفتند و بمسكن خود در قصر مراجعت نمودند .\r\nكهرم پسر ارجاسب كه عزم شكار داشت از جلو دكان اسفنديار ميگذشت خود و امتعه‌اش را بدقّت نگريست . اسفنديار از جاى جسته ركابش را بوسه داد و صندوقى از البسهء فاخره و يك كمان و سه تير به دو ارائه نمود . كهرم ايستاده گفت :\r\nبازرگان كمان و تير كافيست جعبه را در دكان بگذار . اسفنديار گفت : من شاهزاده را بجان پدرش قسم مىدهم كه از قبول آن مرا قرين افتخار و مسرّت كند . كهرم لبخندى زده پذيرفت و كمان را زه كرده بن تيرى را روى زه نهاد و كشيد و مطابق ميل يافت همين كه نام اسفنديار را روى تيرها ديد گفت : من نام اسفنديار را بر اين تيرها مىبينم اسفنديار گفت : خدا لعنت كند زمينى را كه اسفنديار بر آن زندگى مىكند و آتش بزند شهرى را كه او در آنست ! شاها بدانكه مقدارى البسه و جواهر به اسفنديار فروخته بودم كه\r\n\r\n","description":"","footnote":"","page_name":" 152 ","page_number":172},
  {"content":"\r\n\r\nقيمتش را به من نپرداخته بود چون مدّتى بدفع الوقت گذرانيد و از اداى طلب من خوددارى كرد براى آنكه او را نسبت به خود سر لطف آورم باميد تأديهء طلب خود كمانها و تيرهائى بنام او تهيّه و برسم هديه تقديم او نمودم ولى او بوعده وفا نكرد و اين سه تير هم از آنها نزد من باقيست و باقبال بلند شاهزاده اينها براى او ذخيره شد كه تقديم دارم . كهرم او را تشكّر كرده از پى كار خود رفت .\r\n\r\nداستان اسفنديار در تسلط بر قلعهء روئين‌دژ و كشتن ارجاسب با دو پسر و معاريف تركان\r\nاسفنديار به خدمت ارجاسب رسيده پس از تعظيم و مدح و ثنا او را گفت : الطاف و مراحم اعليحضرت در پناه دادن من در زير سايهء خود و سعادتى كه در پرتو اقبال بلند او نصيب من شده غيرقابل توصيف است ميخواستم بافتخار درباريان و حجّاب بارگاه و رؤساى قشون و ساير افسران ضيافتى برپا كنم كه مرا مايهء تزئيد افتخار و مزيد محبّت شود « 1 » ممكن است اعليحضرت بر افتخارات من افزوده آنانرا اجازه دهند كه\r\n\r\n\r\n","description":"","footnote":"\r\n( 1 ) از شاهنامه :\r\n بيامد ببوسيد روى زمين * بر ارجاسب چندى بخواند آفرين\r\nچنين گفت كاين بار و اين كاروان * هميراندم تيز با ساربان\r\nبه دو اندرون ياره و افسر است * كه شاه سرافراز را در خور است\r\nپذيرفتن از شهريار زمين * ز بازارگان پوزش و آفرين\r\nبخنديد ارجاسب و بنواختش * گرانمايه‌تر جايگه ساختش\r\nچه نامى ؟ به دو گفت خرّاد نام * جهانگرد و بازارى و شادكام\r\nبخرّاد گفت اى رد آزاد مرد * برنجى همى گرد پوزش مگرد\r\nز دربان نبايد ترا بار خواست * بنزد من آى آنگهى كت هواست\r\nچنين گفت كاى شاه فرخنده باش * جهان دار و تا جاودان زنده باش\r\nيكى ژرف دريا بر اين راه بود * كه بازارگان زان نه آگاه بود\r\nز دريا برآمد يكى تندباد * كه ملاح گفت اين ندارم به ياد\r\nبكشتى همه زار و گريان شديم * ز جان و تن خويش بريان شديم\r\nپذيرفتم از دادگر يكخداى * كه گر من رسم زنده زيدر بجاى\r\nيكى بزم سازم بهر كشورى * كه باشد بدان كشور اندر سرى\r\nبخواهنده بخشم كم‌وبيش را * گرامى كنم مرد درويش را\r\nكنون شاه ما را گرامى كند * بدين خواهش امروز نامى كند\r\nز لشگر سرافراز گردان كيند * بنزديك شاه جهان ارجمند\r\nكه من ساختستم كه مهمان كنم * وزين خواهش آرايش جان كنم \r\n","page_name":" 153 ","page_number":173},
  {"content":"\r\n\r\nدر ضيافت مزبور حضور بهمرسانند و مرا در انجام اين آرزو كمك فرمايند ؟ ارجاسب جواب داد : اجازه مىدهم و اگر مرا هم دعوت كنى مىپذيرم . اسفنديار سر تعظيم فرود آورده گفت ! من اين درجه افتخار را باور نداشتم . ارجاسب بخنديد و امر داد كه عموم در ضيافت او حاضر شوند .\r\nاسفنديار بكشتن گاوها و گوسفندها و برّه‌هاى شيرى و تهيّهء ساير لوازم ضيافت پرداخته آنچه توانست شراب خريدارى كرد و تداركات خود را تكميل نمود و بدين بهانه كه خانه‌اش براى پذيرائى مدعوّين كافى نبوده فقط بام قصر از حيث وسعت مناسب است سراسر آن را فرش گسترده در كمال شكوه بتزئين آن پرداخت و مقدار زيادى چوب در آن جمع كرد و ديگها و پاتيل‌ها بر آن نهاده كوره‌ها را برافروخت پس تمام افراد دربار را اعمّ از حجّاب و رؤساى قشون و افسران تا مسحفظين و ديده‌بانان را خبر كرده همه آمدند و در جاى خود قرار گرفتند . دود زيادى در اثر پختن غذا و ساختن كباب برپا خاست همين كه غذاها حاضر شد اسفنديار در كمال گشاده‌روئى از هركس بتناسب مقامش پذيرائى كرده طعام و شراب به دو خورانيد و هديه‌اى هم تقديم داشت بطوريكه فكر همه را راحت و خوش كرده بود و در اثر جرعه‌نوشى ممتد مست طافح شده بودند و قبل از اينكه تاريكى شب محيط را فراگيرد كسى مختار نفس خود نبود ، دربار ارجاسب هم خالى مانده احدى از افسران اعمّ از بزرگ يا كوچك در آن وجود نداشت .\r\nاسفنديار كه قبلا بمردان مخفى در صندوقها امر خروج از مأمن و برداشتن حربه و آماده بودن خود را داده بود آتش در خرمن چوبهاى روى بام قلعه زد . اين مردان يكصد و شصت تن و هريك ارزش هزار نفر مرد جنگى داشتند . اسفنديار سلاح برگرفته بمعيّت آنان بجانب قصر ارجاسب كه مانعى براى ورود نداشت رفت و بقصر هجوم آورده هركس درصدد جلوگيرى از آنان برميآمد با شمشير هلاك ميساختند تا باطاق ارجاسب رسيدند . ارجاسب كه از داد و فرياد از خواب پريده بود تيغ بر كف بجانب آنان شتافت و اسفنديار را گفت : تو كيستى ؟ اسفنديار گفت من تاجر ايرانى و اين شمشير را برسم هديه براى تو آورده‌ام آن را بستان ! و ضربتى چند\r\n\r\n","description":"","footnote":"","page_name":" 154 ","page_number":174},
  {"content":"\r\n\r\nبر او وارد آورد و او را بكشت و سرش از تن جدا ساخت . هنگاميكه او را مىكشت پشوتن و سپاهيان كه مشعل‌ها و شمع‌ها پيشاپيش آنان مىكشيدند رسيدند چه با مشاهدهء دود در موقع روز و آتش در شب بلادرنگ حركت كرده ببرادر رسيده بود اسفنديار به منظور حفظ خزائن ، قصر را از وجود تركان خالى و نظم حرم را بخواهران خود سپرده پس از صدور اوامر بافسران و معتمدين خود نسبت بحفظ قصر و بستن درب آن از داخل ، با برادر از قصر خارج شده در مقابل در در رأس سپاهيان قرار گرفت « 1 »\r\nبشنيدن فريادهائى كه از قصر خارج ميشد تركان از هرسو دويده مجتمع شدند و دور كهرم و اندريمان « 2 » گرد آمدند اين دو نيز بى خبر از قتل ارجاسب بمحاربه پرداختند اسفنديار و پشوتن و عساكرشان چنان بتركان حمله‌ور شدند كه صفوف آنانرا درهم شكسته متفرّق كردند . همين كه روز شد تركان صف آراسته با قواى بيشترى در مدخل قصر با ايرانيان مخاصمه آغاز نمودند اسفنديار با افكندن سر ارجاسب در صفوف آنان اميدشان را بيأس و حرمان مبدّل ساخت دفعة فرياد و فغان از آنان برخاست كهرم و اندريمان همه را بجنگ تحريص و كوشش بيحد نمودند . اسفنديار فرياد برآورده ايرانيان را گفت : اين سگان كه پادشاهشان را كشتيم و زنانشان را اسير كرده‌ايم چه ارزشى دارند ؟ سرشان را بيفكنيد ! سربازان دفعة تركان را محاصره نموده ريزريزشان كردند قسمت اعظم مقتول و آنچه از دم شمشير رد شده بودند منهزما فرار اختيار كردند و كهرم و اندريمان و جمع كثيرى از سران سپاه در ميدان جنگ كشته بجاى ماندند . اسفنديار امر كرد كه سربازانش بر در قصر در خيام خود روند و دسته‌هاى سوار در تعقيب فراريان گسيل داشت مشروط باينكه بر جان آنان ابقاء\r\n\r\n\r\n","description":"","footnote":"\r\n( 1 ) از شاهنامه :\r\n به زخم اندر ارجاسب را كرد سست * نبد بر تنش هيچ جاى درست\r\nز پاى اندر آمد تن پيل‌وار * جدا كردش از تن سر اسفنديار\r\nبفرمود تا شمع بفروختند * بهرسوى ايوان همى سوختند\r\nشبستان او را بخادم سپرد * وز آنجايگه روشنائى ببرد\r\nدر كنج و دينار او مهر كرد * بدانجا نماندش كسى هم نبرد\r\nهمان خواهران را باسبان نشاند * ز درگاه ارجاسب لشگر براند\r\nوز ايرانيان نامور مرد چند * بدژ ماند با ساوهء ارجمند \r\n( 2 ) كندرمان .\r\n","page_name":" 155 ","page_number":175},
  {"content":"\r\n\r\nنكنند و قصر و تمام اموال موجود در آن به او تعلّق گرفت و تمام گنج و ذخائر ارجاسب به دو مسلّم گشت و تخت طلاى صدهزار مثقالى افراسياب و بسيارى از اشياء ديگر كه از اموال او باقى بود در تصرّف او درآمد . پس قصرى بعنوان مسكن بخواهران خود واگذار و اموال بسيار بدانان بخشيد و اختيار داد كه هرقدر مايل باشند كنيز اختيار كنند و خود فتوحات خود را كتبا به پدر اعلام داشت . گشتاسب گرچه ظاهرا اظهار خشنودى كرد ولى در اعماق قلب احساس تكدّرى نموده بپسر حسد ميبرد زيرا خود را مجبور بايفاى عهد ميديد ولى در جواب او را تبريك گفته امر بمعاودت داد .\r\n\r\nبازگشت اسفنديار بدربار پدرش گشتاسب\r\nاسفنديار پس از جمع‌آورى سپاه و تعيين عمّالى بمنزلهء ولات ايالات ترك و اجبار آنان بتأديهء ماليات خود را مهيّاى رجعت بايران نموده خلاع فاخره برادر و پسران و ديگر سران سپاه را اعطا و بحدّى مورد الطافشان قرار داد كه از همه‌چيز بىنيازشان ساخت . همين كه تمام اموال را بر دوهزار شتر بار و سرير زر را بر فيلى استوار داشت « 1 » همه را تحت محافظت پسران خود با هزار غلام و هزار كنيز و خواهران و كنيزان و اموال آنان از راه عمومى به راه انداخت و خود با خواص خويش راه هفت خان را پيش گرفت تا محمولات و اموالى را كه در آن گذاشته بود با خود حمل كند ولى در انتهاى راه درنگ كرد تا پسران و كاروان همراه آنان به دو ملحق گشته معا بجانب ايران روند .\r\nخبر ورود اسفنديار موجب وجد و انبساط مردم گرديد اعيان و وجوه خلق به منظور عرض تبريك باستقبالش شتافتند و چون ببارگاه پدرش گشتاسب نزديك شد پدر با بزرگان و مؤبدان باستقبالش شتافته باعزاز تمام و تشريفاتى كه در خور او بود او را بقصر رسانيد گشتاسب با پسر بباده‌گسارى و ملاطفت سرگرم و هداياى لايقه به دو اعطا و از حوادثى كه در اين سفر براى او اتفاق افتاده بود سئوالات مينمود ولى در باب وعده‌اى كه نسبت بتفويض سلطنت و واگذارى تاج و تخت به دو كرده بود\r\n\r\n\r\n","description":"","footnote":"\r\n( 1 ) از شاهنامه :\r\n هزار اشتر از گنج دينار شاه * چو سيصد ز ديبا و تخت و كلاه \r\n","page_name":" 156 ","page_number":176},
  {"content":"\r\n\r\nابدا اظهارى ننمود اسفنديار با بىصبرى و خلق تنگى شكايت نزد مادر خود كتايون برد كه پدرش بوعده‌هائى كه به او كرده وفا نميكند و نه تنها خيال انجام آنها را ندارد بلكه خود را بفراموشى مىزند ، پس بچه طريق ممكن است موضوع را به او اخطار و بانجام تعهّد الزام و اجبارش كنم . كتايون گفت : فرزند چه حاجت به اين تشاجر و گفتگو در خصوص چيزى كه مطبوع طبع تو نيست و تقاضاى امرى كه پدرت راضى بدان نبوده و تا زنده هست نخواهد كرد ؟ اگر او باسم خوش است سلطان واقعى از جهت بسط يد و نفاذ امر و فرماندهى قشون توئى و چيزى از حيات پدرت باقى نيست بنابراين عنوان و تاج و تخت را براى او بگذار و مالك بقيّه باش و با صبر و انتظار به خود اميدوارى ده كه المأمول خير من المأكول « 1 » . اسفنديار بدون رضايت از بيانات مادر در كمال خشم او را ترك كرد .\r\n\r\nفرستادن گشتاسب اسفنديار را بسيستان براى دستگير ساختن رستم\r\nاسفنديار بر خلاف نصايح مادر با تذكّر خدمات شايان و فتوحات نمايانى كه به منظور امتثال امر پدر و نجات كشور از خرابى انجام داده بود ايفاى بعهدى را كه پدر در باب واگذارى سلطنت با او كرده بود رسما تقاضا كرد گشتاسب او را گفت :\r\nتو ذى حقّى و مطلب همانست كه تو ميگوئى زيرا مدّتيست كه همّ تو مصروف نجات من از گرفتاريهاى گوناگون و حصول آرزوهاى من است ولى يك آرزو هنوز براى من باقيست كه اگر اينرا هم انجام دهى بمحض تقاضا عهد خود را وفا خواهم نمود .\r\nاسفنديار پرسيد آن چيست ؟ گشتاسب گفت : ميدانى كه رستم يكى از خدمه و مأمورين ماست ولى بسيار خودپسند و مست بادهء غرور گشته و در كفران نعمت كار را بحدّ كمال رسانده و در خودستائى و گستاخى رسوائى را بدرجهء اعلى كشانده نه از من بيمى دارد و نه به من اعتنا مىكند خلاصه اينكه مدام از تحريك من بعصبانيّت خوددارى\r\n\r\n\r\n","description":"","footnote":"\r\n( 1 ) اميد خوردن بهتر از غذائى است كه خورده شده باشد .\r\n","page_name":" 157 ","page_number":177},
  {"content":"\r\n\r\nندارد اگر به روى و او را دستگير ساخته مغلولا بنزد من آرى قلب مرا راحت كرده حقّى علاوه بر گذشته به گردن من خواهى داشت و قول مىدهم كه پيش از آنكه سلطنت را به تو واگذار و تاج و تخت را به تو تفويض كنم يك جرعه آب ننوشم و خود بآئين لهراسب بتسبيح باريتعالى اشتغال يابم . اسفنديار او را گفت : شاها رستم كسى نيست كه بتوان حقّ خدمت او را فراموش يا در مقابل خدمات برجسته و حسنات اعمالش حركت زشتى نسبت به او نمود على الخصوص كه كيكاوس و كيخسرو او را مصون از هرگونه تعرّض قرار داده‌اند و نه فقط فرد عاديش ندانسته بلكه عنوان استقلال به او تفويض كرده‌اند . گشتاسب گفت : فرزند بجاى دفاع از او دواى درد من كن . اسفنديار گفت : شاها به خداوند قسم كه او خطائى نسبت به تو نكرده و از آنچه به دو نسبت ميدهى مبرّاست و دستگير كردن چنين مرد بىمثل و مانندى كه حسنات اعمال و فتوحات و محارباتش قابل احصا نيست بر خلاف تمام قوانين شرعى و عرفى است ولى قصد تو تطويل امر و تعطيل كار من است مع الوصف من جدا امر ترا امتثال و در رأس قشون بجنگ رستم رفته خود را در اين محاربه با تيرهاى انتقاد و نيش‌هاى طعن و دق بدگويان مواجه خواهم نمود . گشتاسب گفت : فرزند سعى كن رضاى خاطر پدر را فراهم كنى نه تغيير رأى او را . اسفنديار جواب داد : من مطيع امر توام و آنگاه برخاسته نزد مادر رفت .\r\nاسفنديار مجددا شكايت گشتاسب را نزد مادر برده از تكليف شاقّى كه به او شده و او را مأمور جنگ با رستم كرده است مستحضرش ساخت مادر او را گفت : فرزند تو نميدانى كه رستم در ايران بقدرى نيكى كرده كه باران بهارى با چمن تشنه نميكند و عشقى كه هموطنان او به او دارند به همان حد شديد است كه تشنه‌اى در حال هلاكت به آب گوارا دارد . اوست كه شياطين را مقهور و سلاطين را منصور كرده . زور هشتاد پيل دمان دارد و كسى را تاب مقاومت با او نيست تو بايد نصيحت مرا بپذيرى و بمصاف او نروى و به او حمله نبرى و عنوان سلطنت را براى پدر بگذارى چه آن را به تو واگذار نخواهد كرد . اسفنديار گفت : ميدانى كه نه قادرم سر از اطاعت امر او به‌پيچم و نه بر خلاف تصميم او اقدامى كنم . آنگاه كتايون بگريه درآمد و با دست به صورت خود\r\n\r\n","description":"","footnote":"","page_name":" 158 ","page_number":178},
  {"content":"\r\n\r\nكوفته سينه خراشيد و فرياد برآورد كه : فرزند چقدر تو حرص سلطنت دارى نشنيدى كه گفته‌اند : « 1 » الحريص محروم و الرّزق مقسوم اگر نصيحت مرا كه زنى بيش نيستم باور ندارى با كسان ديگر و مردان آزموده و اشخاص مجرّب و عاقل مشورت كن و قولشان را كار بند . مرگ را استقبال مكن بمادرت رحم آور و او را بفراق فرزندى چون خودت بدبخت مكن . پس ساكت شد و اسفنديار پاسخى نداده برفت و بتهيّهء وسائل عزيمت به سيستان پرداخته پسران را امر داد كه خود را براى همراهى او مهيّا سازند و آنگاه بمعيّت پشوتن در رأس قشون به راه افتاد .\r\nچون بمحلّ تلاقى خطوط رسيد راه سيستان پيش گرفتند . اشترى كه پيشاپيش قطار و حامل بار بود بخسبيد و آنچه كردند و زدند از جاى نجنبيد اسفنديار اين پيش آمد را بفال بد گرفته شمشير از نيام بركشيد و بيك ضربت شتر را سر بريد « 2 » پس بطىّ طريق پرداخته بساحل رود هيرمند رسيدند و همانجاى بتشكيل اردو پرداخته براى رستم پيغامى فرستاده با او بمذاكرات پرداخت .\r\n\r\nفرستادن اسفنديار پسرش بهمن را نزد رستم و آمدن رستم نزد او\r\nاسفنديار امر داد كه بهمن سواره بنزد رستم رفته او را از طرف پدر بگويد :\r\nگرچه مايل نبودم بدين شكل بقلمرو تو آمده به چيزى مجبورت كنم كه منفور تست و با آنكه مناقب و خصائلى كه ترا سرآمد ابناء زمان كرده و خدمات بزرگى كه نسبت به ايران انجام و حسن شهرتى كه در ممالك همجوار يافته‌اى بر من پوشيده نيست ولى بايد بدانى كه سرپيچى از امر گشتاسب شاه و غفلت از اجراى اوامرش غيرممكن است\r\n\r\n\r\n","description":"","footnote":"\r\n( 1 ) حريص محروم است و رزق مقسوم .\r\n( 2 ) از شاهنامه :\r\n شتر آنكه در پيش بودش بخفت * تو گفتى كه با خاك گشته است جفت\r\nهمى چوب زد بر سرش ساروان * ز رفتن بماند آن همه كاروان\r\nجهانجوى را آن بد آمد بفال * بفرمود كش سر بريدند و يال\r\nبدان تا به دو بازگردد بدى * نگردد تبه فرّه ايزدى \r\n","page_name":" 159 ","page_number":179},
  {"content":"\r\n\r\nچون فعلا از تو بسيار ناراضى است و ترا از جهت خوددارى از عرض عبوديّت و غفلت از شرفيابى در حوادث مهمّه‌اى كه براى او اتّفاق افتاده و دورى از محارباتى كه پيش آمده است مقصّر ميداند مرا بنزد تو فرستاده است كه ترا مغلولا بدرگاه وى برم چنانچه اطاعت امر كنى من شفاعت خواهم كرد كه بپاس خدمات گذشته ترا عفو فرموده زنجيرهايت را درهم شكند و سعى خواهم نمود كه علاوه بر اعطاى منصب ترا بخلعت مفتخر كرده مقامى شامخ‌تر از گذشته و رتبه‌اى عاليتر از سابق دهد ولى چنانچه مخالفت كرده پايدارى كنى و با ولينعمت خود خصومت ورزى بايد خود را مهيّاى جنگ كنى . و قد اعذر من انذر « 1 » .\r\nبهمن به راه افتاد از رود بگذشت . ديده‌بان زال برؤيت او از فراز كوه زال را خبر داد كه سوارى در لباس پسران پادشاه از رودخانه عبور كرده رو بجانب شهر در حركت است زال بر ديدگاه خود كه مشرف بجاده بود بالا رفته پس از مشاهدهء دقيق وضعيّت بهمن گفت : او مسلّما از خاندان سلطنت است . و خود به زير آمده به صورت دهقانى بر كرياس قصر خود بنشست بلافاصله بهمن رسيده او را گفت : گمان ميكنم تو زال پدر رستمى بگو بدانم كجا ميتوانم او را يافته پيام پدرم اسفنديار بن گشتاسب شاه را به او برسانم زال بجانب وى رفته خيرمقدم گفت و سر تعظيم در برابرش فرود آورد بهمن از اسب پياده شد ، او را در بغل بگرفت و مجدّدا بر آن بنشست « 2 » .\r\nزال گفت : لطفا در قصر خود كه خدمتگذارانت در آن سكنى دارند فرود آى كه تا\r\n\r\n\r\n","description":"","footnote":"\r\n( 1 ) ناصح را ملامت نكنند .\r\n( 2 ) از شاهنامه :\r\n چو نزديكتر گشت آواز داد * چنين گفت كاى مرد دهقان نژاد\r\nسر انجمن‌پور دسنان كجاست * كه دارد زمانه به دو پشت راست\r\nبه دو گفت زال اى پسر كام جوى * فرود آى و مى خواه و آرام جوى\r\nكنون رستم آيد ز نخجيرگاه * زواره فرامرز و چندين سپاه\r\nچنين داد پاسخ كه اسفنديار * نفرمودمان رامش و مىگسار\r\nگزين كن يكى مرد جوينده راه * كه با من بيايد به نخجيرگاه\r\nچنين داد پاسخ كه نام تو چيست ؟ * همى بگذرى تيز كام تو چيست\r\nبه دو گفت بهمن كه من بهمنم * ز پشت جهاندار روئين تنم\r\nچو بشنيد گفتار او سرفراز * فرود آمد از اسب و بردش نماز \r\n","page_name":" 160 ","page_number":180},
  {"content":"\r\n\r\nرستم از شكار مراجعت كند در خدمتت سرافراز باشيم بهمن جواب داد : امر پدرم اينست كه قبل از يافتن رستم نزد هيچكس درنك نكنم پس محلّى كه او در آنست به من بنما تا نزد وى رفته پيام او را برسانم . زال كسى را با او فرستاد كه نزد رستمش دلالت كند « 1 » . طبق افسانه‌هاى ايرانى كلاغى نزد زال بود كه بهمن را دلالت نمود و همچنان طىّ طريق كرد تا بشكارگاه رستم رسيد . رستم بر سر كوه بلندى بود و از حيث عظمت جثّه و هيبت منظر چنان بود كه كوهى بر كوهى نهاده باشند .\r\nبهمن پياده شد اسب را بست و ارتفاع كوه را تا نقطه‌اى مشرف بمحلّى كه رستم در آن بود پيمود ديد رستم نشسته و آتش بسيارى برافروخته و مشگى شراب نهاده در دست راست نيزه‌اى دارد كه گورى را بدان كشيده كباب مىكند و در دست چپ جام بزرگى شراب ناب بر كف گرفته است بهمن با خود گفت : همان به كه پدر را از شرّ اين شيطان خلاص كنم و غفلتا او را هلاك سازم ! پس تخته سنگى محاذى سر او به زير افكند . تخته سنگ كه فروغلطيد رستم سر را بلند كرده آن را ديد ولى اعتنائى نكرد فقط چون نزديك شد سر را عقب برد كه از روى سرش بگذرد و با پا آن را عقب رانده گفت : شايد از زير پاى حيوان سبعى در رفته باشد . بهمن بمشاهدهء اين منظره از مقابلهء پدرش با چنين حريفى سخت پريشان شد و از راه ديگر فرود آمده يكسر بجانب رستم كه با برادرش زواره نشسته بودند رفت .\r\nرستم بمشاهدهء بهمن ، زواره را گفت : برادر سوارى كه از دور بجانب ما ميآيد مسلّما از خاندان سلطنت است . بهمن كه نزديك شد از اسب به زير آمد و در برابر وى سر فرود آورد . رستم بجانب وى شتافته او را نشانيد و از نام و نژادش سئوال كرد . بمجرّد گفتن سر تعظيم در برابر وى فرود آورده روى بر زمين اطاعت نهاد و سر و دست او را بوسه داد و آنگاه از پدر و جدّ و علّت ملاقاتش پرسيد . بهمن به تمام موضوعات پاسخ داده گفت : پدرم اسفنديار در ساحل هيرمند اردو زده و مرا حامل پيامى بنزد تو كرده است كه اگر اجازت دهى ترا از آن آگاه سازم . چون كباب\r\n\r\n\r\n","description":"","footnote":"\r\n( 1 ) از شاهنامه :\r\n هميرفت پيش اندرون رهنمون * جهانديده‌اى نام او شير خون\r\nبانگشت بنمود نخجيرگاه * هم اندر زمان بازگشت او ز راه \r\n","page_name":" 161 ","page_number":181},
  {"content":"\r\n\r\nحاضر شده بود رستم گفت : فعلا به خوردن ماحضر بايد پرداخت كه واجب‌تر است و تو با ما كمك كن . پس طبق معمول در كمال اشتها به خوردن و آشاميدن پرداخت در حالى كه بهمن باندكى شراب و كباب اكتفا كرد رستم به دو گفت : شاهزاده نبايد در اكل و شرب امساك كند چه نتيجة در به كار بردن نيزه و شمشير دستش قدرت كافى نخواهد داشت . بهمن جواب داد : ما شاهزادگان در عين كم‌خوراكى مردانگى بسيار داريم بالاخره پيغام را رسانيده مأموريّت خود را انجام داد . رستم كه با دقّت گوش فرا داده بود گفت : خودم پاسخ اين پيغامم و با تو بنزد پدرت خواهم آمد برخيز برويم ! و سوار بر اسب شدند .\r\nرستم بتصوّر اينكه اسفنديار دعوت او را خواهد پذيرفت برادرش زواره را براى تهيّهء وسائل پذيرائى به منزل فرستاد و خود بمعيّت بهمن بطىّ طريق اشتغال يافت تا در ساحل رودخانه ايستاد . بهمن از آب گذشته نزد پدر رفت و ورود رستم را يكّه و تنها به دو اعلام و شرحى در شجاعت و قدرت او ايراد داشت اسفنديار بخشونت گفت : هميشه گفته‌اند كه اشخاص حقير را بانجام كارهاى خطير نبايد گماشت . تو كى و كجا مرد دلير و سلحشور ديده‌اى كه رستم را بر ديگران ترجيح ميدهى ؟\r\nاسفنديار اسب طلب كرده بساحل رود رفت . رستم بمشاهدهء وى از رود گذشت و چون بنزديك وى رسيد از اسب به زير آمده سر اطاعت بر زمين انقياد نهاد . اسفنديار با خوشروئى تمام دست بجانب او دراز كرده او را گفت كه بر اسب نشيند . رستم همين كه بر اسب نشست گفت : خدايرا ببقاء و لقاء تو و اينكه ترا در خاك خود صحيح و سالم مىبينم و به من مجال ابراز عبوديّت داده شكرگذارم . چه ترا به همان چشم مىبينم كه سياوش را مىنگريستم . اسفنديار جواب داد : من نيز خدايرا از اينكه ترا صحيح و سالم ملاقات ميكنم شاكرم چه ترا چون برادرم پشوتن عزيز ميدارم مدّت مديدى بود كه آرزوى ملاقات ترا داشتم خدايرا شكر كه اين نعمت نصيبم گرديد . پس روى بچادر كرده از اسب به زير آمدند . بمجرّد ورود پشوتن ، رستم بجانب وى رفته او را در بر گرفت و پس از اجراى مراسم معموله هرسه نفر شروع بصحبت كردند .\r\nاسفنديار با تكرار پيغامى كه بهمن براى رستم برده بود بتوضيح دلائل صحّت\r\n\r\n","description":"","footnote":"","page_name":" 162 ","page_number":182},
  {"content":"\r\n\r\nآن پرداخته اصرار داشت كه رستم مقيّدا بدرگاه پدرش حاضر شود تا او وساطت كرده امر را اصلاح و حيثيّتش را اعاده كند . رستم گفت اى اسفنديار من هيچ نميتوانم باور كنم كه تو با آنهمه مراتب فضل و علوّ مرتبت و مزيّت قدرت سلطنت چنين فكرى هم كه از آن صحبت ميدارى كرده باشى چه رسد باظهار آن زيرا انتظار نميرود كه چنين كلامى از مرد فكور دانائى شنيده شود و اگر منباب رعايت مقام تو نبود ميگفتم اين كلام ديوانهء كم‌عقلى است . حاش للّه كه من بپستى گرايم و با قوّت و قدرت و نعمتى كه خدايم نصيب فرموده و امور مهمّه و فتوحات بزرگى كه بدست من انجام و مرا در نجات كشور از خرابيهاى عظيم موفّق كرده و كمك‌هائى كه بسلاطين نموده دشمنانشان را مغلوب و منكوب ساخته‌ام تن بمذلّت دهم . اگر عمليّات من و نتائج مترتّبهء بر آنها نبود حوادثى بظهور مىپيوست كه از گفتن آن شرم دارم حالا هم به تو نصيحت ميكنم كه خود را تسليم وساوس شيطانى نكنى و خود را بموفقيّت در امرى كه نه شده است نه مىشود و نه خواهد شد دلخوش نسازى و لطفا بخانه‌اى كه بامر تو در آن سكنى داريم و در آن به خدمت تو خواهيم پرداخت چندى با كل و شرب و تفريح و تفرّج بگذرانى تا گنج‌ها و ذخائر خود را گشوده آنچه از زر و مال و امتعهء گرانبها و احجار كريمه و اشياء عتيقه در طول زمان گرد آورده‌ام به تو واگذارم و مخارج عساكرت را داده هداياى لايقه بفرزندان و برادر و كسانت دهم و خلاع فاخره بدانان تقديم داشته در مراجعت به صورت خادم حقيرى در ركابت بدرگاه پدرت گشتاسب شاه حاضر شوم و كيفيّت احوال خود را به دو عرضه دارم و معاذير و دلائل خود را بر برائت خويش بسمع مباركش رسانم و تا ترا بشاهى برنداشته تاج بر سرت ننهم از پاى ننشينم . اسفنديار جواب داد :\r\nآنچه گفتى صحيح است ولى خود ميدانى كسى كه از امر شاه سرپيچى كند مرتكب كفر شده و دنيا و آخرت خود را بباد داده است من نميتوانم در اجراى حكمى كه شاه در مورد تو به من داده نه تعدّى نه تجاوز نه تخطّى كنم گرچه آسمان بر زمين افتد ولى بايد با ما بمانى كه باهم صرف طعام كنيم . رستم گفت : لازم است كه به منزل رفته پدرم را ملاقات كنم زيرا چند روز است از او دورم . بروم خدمت او لباسم را عوض كنم و منتظر شوم تا قاصد فرستاده مرا نزد خود بخوانى . و آنگاه برخاسته بر اسب نشست و برفت .\r\n\r\n","description":"","footnote":"","page_name":" 163 ","page_number":183},
  {"content":"\r\n\r\n\r\nدر بيان آنچه قبل از محاربه بين اسفنديار و رستم گذشت\r\nرستم كه از خدمت اسفنديار مراجعت كرد آنچه بين او و شاهزاده گذشته بود براى پدرش زال بيان كرد و گفت : نميدانم كار ما بكجا خواهد كشيد او جدّا دعوت مرا رد مىكند و مايل است مرا مغلولا بدرگاه پدرش برد و من ميترسم كه مجبور بمقاومت و ابراز خصومت شوم . زال فرياد برآورد كه فرزند چه ميگوئى ؟ مگر نميدانى كه اسفنديار پسر پادشاه است و خصومت با پادشاهان عصيان بر خداى تعالى است . من طريقى جز مسالمت و فروتنى و دعوت و ترضيهء خاطر او بتقديم مال و هداياى لايقه در نظر ندارم . رستم گفت : من به تمام اين وسائل متوسّل شده‌ام و بىنتيجه مانده و بكلّيهء پيشنهاداتش جز بستن دست تن در داده‌ام ولى او در كمال سختى و غلظت و شدّت بفكر خود باقيست . زال با نهايت اندوه گفت : از اين بدبختى بايد پناه به خدا برد .\r\nهمين كه وقت صرف غذا شد اسفنديار ، پشوتن را گفت : من رستم را نخواهم طلبيد و خود دعوتش را اجابت نميكنم چه كار ما قريبا بمحاربه خواهد كشيد و در چنين موقعى باهم غذا خوردن بىتناسب است . پشوتن جواب داد : وقتى قرار گذاشتى با او صرف غذا كنى و او را حاضر براى مصالحه ديدى من خيلى خشنود بودم و فعلا از تصميم تو بجنگ با او و شنيدن نصيحت شيطان كه ترا بمحاربهء با او اغوا مىكند بسيار پريشان خاطرم چه در هرچه تشكيك كنى شك نداشته باش كه او ببستن دست تسليم نميشود و حسن شهرت خود را ملكوك نميكند و از اوج آسمان بحضيض خاك فرود نخواهد آمد كه آنچه تو خواهى به او تحميل كنى فعلا نيز بجاى اينكه او را از خود برانى بايد بتحبيب او بكوشى و بجاى اينكه با او خصومت ورزى بايد با او از در دوستى درآئى ، دعوتش را اجابت و دوستانه با او مذاكره كنى كه بهترين دوست و كاملترين پشت و پناه است . او و پدرش زال و جدّش سام هميشه در پاكى طينت و انجام كارهاى بزرگ و خدمات مهمّه‌اى كه بسلاطين ايران كرده‌اند مشهورند . اسفنديار گفت : برادر تو كه خود امر شاه را در مورد او شنيدى چرا چنين ميگوئى ؟ از تعاليم مذهبى ماست كه كسى كه با امر شاه مخالفت كند بايد در اين دنيا مقتول و در آن دنيا به آتش جهنّم\r\n\r\n","description":"","footnote":"","page_name":" 164 ","page_number":184},
  {"content":"\r\n\r\nبسوزد . پشوتن جواب داد : من به ميزان عقل و علم خود به تو نصيحت كردم شك نيست كه تو بيناترى و بهتر ميدانى چه بايد كرد . اسفنديار ساكت شد پس طعام طلبيده تناول كرد و بشرب با برادر و پسران و نزديكان مشغول شد .\r\nرستم كه انتظار داشت قاصد اسفنديار او را طلب كند همين كه ديد نيامد بر اسب نشسته رود را گذشت و بچادر اسفنديار رسيد . اسفنديار بورود او از جاى برخاسته او را خيرمقدم گفت و بر كرسى طلاى مرصّعى نشاند رستم بمضمون اين شعر سخنى به دو گفت :\r\n دعوت نفسي حين لم تدعني * فالحمد لي لا لك في الدّعوه « 1 » \r\nاسفنديار جواب داد : از روز خيلى ميگذشت و حرارت آفتاب مزاحم بود براى اينكه زحمت ندهم ترا راحت گذاشتم ولى تو كه لطفا بميل خود آمدى در شادى ما شركت داشته باش . رستم گفت : با كمال ميل . و آنگاه جام شرابى چون زر مذاب بر كف گرفته گفت : قسم ميخورم كه اين بادهء ناب حاكى از صفاى مودّت و محبّت من بتوست ؟ و جام را بافتخار او نوشيد اسفنديار هم جامى بسلامتى او نوشيده مدعوّين نيز همه تقليد او كردند تا بحدّى كه سكر شراب در استخوان آنان تأثير كرده متوجّه سرگرديد پس دو رقيب نديم يكدگر هريك بشرح مفاخر و مكارم و تعداد عمليّات بزرگ و فتوحات خويش پرداخته زبان بانتقاد حريف گشودند رستم ، اسفنديار را سخنى گفت كه نزديك بگفتهء اين شاعر است :\r\n الدّهر أقصر مدّة * من أن يمحّق بالعتاب « 2 » \r\nو آنگاه دوباره باصرار كوشيد كه شايد شاهزاده به منزل او رفته عهد خود را با او تجديد كند . اسفنديار جواب داد : تو مرا دعوت ميكنى و بمواعيد بسيار دلگرم مينمائى كه همراهان من بگويند اسفنديار نسبت به مردى كه آنهمه به دو احسان نمود بد كرد و با چنين مرد موافقى بخشونت و بيداد رفتار نمود . بطوريكه مكرّر گفته‌ام\r\n\r\n\r\n","description":"","footnote":"\r\n( 1 ) گرچه مرا نطلبيدى من خودم را دعوت كردم پس تشكّر دعوت را از من بايد كرد نه تو .\r\n( 2 ) دور زندگى بقدرى كوتاه است كه حاجت نيست بدشنام كوتاه‌تر از آنش كرد .\r\n","page_name":" 165 ","page_number":185},
  {"content":"\r\n\r\nو باز ميگويم تا تو تسليم من نشوى كه ترا حسب الامر پدر كت‌بسته بدرگاه وى برم با تو از در صلح درنخواهم آمد البتّه بعدا بنفع تو اقدام ميكنم كه آزادت كرده حيثيّتى را كه به حق در خدمت سلاطين سلف بدست آورده‌اى اعاده كند ولى تو راضى نميشوى محقّقا هم رضا نخواهى داد پس خود را مهيّاى جنگ كن و براى اغفال من بخدعه متوسّل مشو . رستم گفت : اگر فكر تو اينست كه ميگوئى فردا ميهمان منى همين كه از اسب فرود آئى ترا بخانهء پدرم يعنى خادمت برده بايفاى آنچه تعهّد كرده‌ام خواهم پرداخت . اسفنديار جواب داد : اى رستم تا چند باد در ترازو ميكشى و از كوزهء خالى روغن به خود ميمالى ؟ خواهى ديد كه چگونه گرفتارت كرده اسير خواهم ساخت و كداميك از ما دو نفر پهلوان واقعى و مرد ميدانيم . رستم گفت : چيزهائى به تو نشان دهم كه از محاربهء با كسى كه بمسالمت گرايد و دشمنى با كسى كه از در دوستى درآيد پشيمان شوى ! پس از جاى برخاسته بر اسب نشست و به خانه برگشت .\r\n\r\nنخستين جنگ رستم و اسفنديار كشته شدن آذرنوش و مهرنوش در جنگ ايرانيان و سجستانيان\r\nفرداى آن روز رستم سليح نبرد پوشيده بر اسب برآمد و با دسته‌اى از عساكر خود بمعيّت برادرش زواره و پسرش فرامرز به راه افتاد چون بساحل هيرمند رسيد همه را امر بايست داد و گفت : من و اسفنديار موافقت كرده‌ايم كه منفردا بجنگ پرداخته همراهان را راحت گذاريم و خود رود را گذشته روى بچادر اسفنديار آورد و بر فراز تلّى كه روبروى آن قرار داشت ايستاده با تمام قوى فرياد برآورد كه : اسفنديار آماده باش كه حريفت حاضر است . اسفنديار برخاسته سلاح برگرفت و بر اسب بنشست و سپاهيان را گفت : زحمت مسلّح شدن به خود ندهيد چه قرار است من به تنهائى بجنگ او روم .\r\nاسفنديار كه نزديك رستم رسيد رستم به دو گفت : اسفنديار ترك خصومت كن و پيشنهادات صلح‌آميز مرا بپذير لطفا دعوتم را اجابت كرده بنزد من آى تا بجاى تبادل ضربات نيزه به صرف طعام و بجاى جنگ بشرب باده پرداخته خصومت را بمودّت\r\n\r\n","description":"","footnote":"","page_name":" 166 ","page_number":186},
  {"content":"\r\n\r\nمبدّل سازيم و نيز آنچه وعده كرده‌ام وفا كرده ترا تقديم دارم و ذمّهء خود را نسبت به تو برى سازم و اگر مايل بجنگ و خونريزى باشى ايرانيان و سيستانيان را بجنگ و قتال برانگيزيم كه مرگ از نزديك قربانيهاى خود را بربايد و ما از دور ناظر آن باشيم .\r\nاسفنديار گفت : تو صبح زود مهيّاى پيكار شده‌اى كه مرا بجنگ خود طلبى ولى باز براى اغفال و فريفتن من به همان زبان سازيها متوسّل شده‌اى فعلا يا با من مقابله كن يا تسليم من شو . رستم جواب داد : من تمام مساعى خود را براى طرح صلح و براى نمودن اينكه براى هرگونه مسالمتى با تو حاضرم به كار بردم كه از ملامت تو و ديگران مصون باشم حال كه تو جز مصادمه به چيزى نميپردازى هرچه باداباد . و آنگاه هردو چون شير ژيان و پيل‌دمان بميدان تاخته بهم پيچيدند . مدّتى بنيزه‌بازى و شمشيربازى گذشت بدون اينكه هيچيك بر ديگرى فائق آيد يا بتواند حريف را مجروح سازد .\r\nمدّتى كه دو پهلوان سرگرم شديدترين محاربه بودند عساكر اسفنديار كه ديدند سپاهيان رستم سوار و مسلّحند آنان نيز بتسليح پرداخته بر اسب برآمدند و بتقليد رؤساى خود بوسوسهء شيطان بر يكدگر تاخته محاربه آغاز نهادند مبارزين با شدّت تمام بمقابله پرداختند . خون از هرطرف جارى شد و مقاتله شدّت يافت .\r\nآذر نوش و مهر نوش پسران اسفنديار در اين جنگ كشته شدند بهمن از جريان امر پدر را مطّلع ساخت اسفنديار دفعة گرفتار حزن شديد و خشم بسيار گرديده فرياد برآورد : كه رستم شرم ندارى كه بر خلاف قول خود رفتار و خيانت ميكنى ؟\r\nمگر مقرّر نبود كه فقط ما دوتن بمبارزه پردازيم و سپاهيان از دخالت ممنوع باشند ؟\r\nرستم در نهايت انقلاب قسم ياد كرد كه از اين زدوخورد كه جسارتا از طرف سپاهيان او درگرفته جدّا بى خبر است و اضافه كرد كه از آنچه بوقوع پيوسته بسيار متأثرم و زواره و فرامرز را به تو تسليم ميكنم كه هرچه خواهى با آنان بكنى و انتقام مرگ پسرانت را از آنان بازستانى اسفنديار جواب داد : رستم قتل غلام بجاى مولى روح را تسلّى نميدهد ! پس بتيراندازى بجانب رستم پرداخت به نحوى كه خود و خنگش را مجروح ساخت درحالىكه تيرهاى رستم در جوشن اسفنديار هم مؤثر نبود چه رسد باندامش . يكى از تيرها كه از كمان اسفنديار گذشت هردو ران رخش رستم را بهم\r\n\r\n","description":"","footnote":"","page_name":" 167 ","page_number":187},
  {"content":"\r\n\r\nدوخت اسب چنان بتقلّا درآمد كه دهانه و تنگش از هم گسست و رستم بر زمين غلطيد و اسب با زين‌پوشى از خون و پاىبندى از جراحت رو به خانه فرار كرد .\r\nرستم نيز بدون اظهار تألّمى از جراحات بدنش به زحمت خود را كشيده بر فراز تلّى رسانيد . اسفنديار نعره برآورده گفت : رستم علّت توقّفت چيست چرا بمحاربه نميپردازى ؟ رستم جواب داد : مولاى من گذشتن روز و رسيدن شب جدائى محاربين را ايجاب مىكند تو نيز راحت كن و تا فردا به من فرصت ده . اسفنديار با وجود خشم و اضطراب و اندوه شديدى كه از مرگ پسرانش داشت لطفا با وى موافقت نموده اجازه داد بخانه‌اش رود . رستم بعلّت زخمهائى كه داشت در نهايت عجز و زحمت روان گشت چون بساحل رود رسيد در برابر اسفنديار كه بتعجّب در او نگريسته متانت او را تحسين ميكرد از رود گذشت . مصاحبينش او را استقبال كرده با ارّابه‌اى بخانه‌اش بردند كه فرياد از آن بپاخاست زال با چشم اشگبار و روح افسرده گفت :\r\nجانم فداى تو اى فرزند ! اين چه بدبختى يا چه بلاى عظيمى بود كه در اين سن و آخر عمر به من روى نمود ! اين سزاى كسى است كه با اقران خود نمىميرد !\r\n\r\nملتجى شدن زال بسيمرغ كيفياتى كه بمرگ اسفنديار منتهى مىشود\r\nاين حادثهء بزرگ زال را بر آن داشت كه بحيله متوسّل شود . پس پرى را كه سيمرغ در طفوليّت به او داده بود تا در مواقع لازمه و ظهور بدبختى آن را سوزانده دود كند سوزانيد و امر بكشتن عدّه‌اى گوسفند و برّه و پوست كندن آنها كرده حاضر گذاشت . بلافاصله سيمرغ چون ابر موجد رعدى رسيد و از سر كوه بلندى در بوستان زال فرود آمد زال بنزد وى رفته سر تعظيم فرود آورد و امر داد تا حيوانات پوست‌كنده را در برابر او نهند . سيمرغ از آن تناول كرد و آنگاه زال با چشم گريان بذكر ماوقع پرداخته رستم را به دو ارائه نمود . سيمرغ بدقّت در جراحات او نگريسته بنيروى چنگها و نوك خود متجاوز از بيست پيكان تير كه معادل يك بار شتر آهن ميشد از بدن او بيرون كشيد و چون بال خود را بر آن زخمها ماليد همان لحظه به صورت نخست\r\n\r\n","description":"","footnote":"","page_name":" 168 ","page_number":188},
  {"content":"\r\n\r\nدرآمد و با زبان همه را ليسيد كه نه تنها رستم خود را كاملا سلامت يافت بلكه قويتر از سابق گرديد و بمشيّت الهى بتندرستى كامل نائل آمد . سيمرغ به همين ترتيب مقدار زيادى پيكان از بدن رخش بيرون كشيده بال خود را بر او ماليد و با زبان بدنش را ليسيد و رخش صحّت كامل يافت و خود را حركتى داده بشيهه كشيدن و نشاط و انبساط پرداخت\r\nزال كه مدّت هفت سال تحت مواظبت سيمرغ پرورش يافته بود به زبان او آشنائى داشت . سيمرغ او را گفت ! رستم بايد بر پشت من قرار گيرد تا او را بجزيره‌اى برم كه درخت گز در آنست « 1 » و شاخى را به دو نشان دهم كه همانرا قطع كرده به صورت تيرى درآورد تا در موقع جنگ با اسفنديار آن را به چشم او افكند تا از شرّ او خلاص گردد و چاره جز اين نيست . زال اين بيانات را براى رستم ترجمه كرد كه در كمال شعف پذيرفته حاضر حركت شد پس كاردى برنده‌تر از مرگ و نافذتر از دست قضا با خود برداشته بر پشت سيمرغ قرار گرفت كه بسرعت برق او را بجزيره رسانيد و شاخهء گز را به رستم ارائه كرد رستم آن را قطع كرده در كمال مواظبت به خود چسبانيد و بقصر زال برگشت . زال كه قبلا گوسفندان پوست‌كنده و برّه كباب شده براى سيمرغ تهيّه كرده بود چون فرود آمد و رستم را بر زمين نهاد سر تعظيم فرود آورده اطعمه را در برابرش گذاشت سيمرغ از آن بخورد و بپاس اينكه اسفنديار در شرافت ذاتى و شجاعت و مردانگى سرآمد مردان عصر خويش است توصيه كرد كه حتّى المقدور\r\n\r\n\r\n","description":"","footnote":"\r\n( 1 ) از شاهنامه :\r\n به دو گفت سيمرغ كز راه مهر * بگويم همى با تو راز سپهر\r\nكه هركس كه او خون اسفنديار * بريزد ورا بشگرد روزگار\r\nبدين گيتيش شوربختى بود * چو بگذشت در رنج و سختى بود\r\nبدين گفته همداستان گر شدى * بدشمن بر اكنون دلاور شدى\r\nشگفتى نمايم هم امشب ترا * ببندم ز گفتار بد لب ترا\r\nبرو رخش رخشنده را برنشين * يكى خنجر آبگون برگزين\r\nچو بشنيد رستم ميان را ببست * وزان جايگه رخش را برنشست\r\nهمى راند تا پيش دريا رسيد * ز سيمرغ روى هوا تيره ديد\r\nچو آمد بنزديك دريا فراز * فرود آمد آن مرغ كردننواز\r\nبرستم نمود آن زمان راه خشك * همى آمد از باد او بوى مشك\r\nبماليد بر تاركش پر خويش * بفرمود تا رفت رستم به پيش\r\nگزى ديد بر خاك سر بر هوا * نشسته برش مرغ فرمانروا \r\n","page_name":" 169 ","page_number":189},
  {"content":"\r\n\r\nبا او بمسالمت رفتار و سعى در اطفاء خشمش كنند و بدان افزود : كه اگر بالاخره حاضر به چيزى جز جنگ نشد مرگش در اين تير است . پس با زال خداحافظى كرده پرواز نمود . رستم از آن شاخه تيرى ساخته پيكان آهنينى بر آن نصب كرد و بعد تطهير كرده به نماز و دعا پرداخت كه در اين مبارزه موفّق گردد و آنگاه به صرف طعام پرداخته بخفت .\r\nاسفنديار كه بخيمه برگشت پشوتن و بهمن و سران سپاه از مرگ آذر نوش و مهر نوش با ضجّه و مويه بر او گرد آمدند اسفنديار به آنان گفت : صبر و تسليم پيشه سازيد كه با خواست خداوند چاره جز اين نيست . پس امر داد كه طبق مراسم معموله با نعش پسرانش رفتار شود و خود طبق عادت با كل و شرب مشغول گرديد و پشوتن را گفت : رستم را به حال رقّت‌بارى درافكندم كه يا از اين جراحات خواهد مرد و يا مجبور بتسليم خواهد گرديد .\r\nفرداى آن روز رستم بسلاح جنگ مسلّح گشته در كمال نشاط و انبساط بر رخش برآمد و روى بچادر اسفنديار كه هنوز خفته بود نهاد پس فرياد برآورده گفت :\r\nاسفنديار رقيبت ترا بجنگ ميطلبد بيا بميدان او ! اسفنديار از خواب بيدار شد و از سحرخيزى و قدرت صوت رستم متعجّب گرديد . از جاى برخاست ولى فوق العاده خسته و كسل بود . پشوتن بر او نگريسته از ضعف و حزنش بسيار متوّحش گرديد و او را مخاطب ساخته گفت : برادر به من گوش دار و پندم بپذير . با رستم به صلح گراى و با او مخاصمه مكن و بدين خيال كه ديروز بر او فائق آمدى دل‌خوش مدار ممكن است حوادث غيرمنتظرى پيش آيد ، هرگز از كيد زمان غافل نبايد بود ديروز مصيبت مرگ دو فرزندت بر تو وارد آمد و امروز از نتيجهء ملاقات او بيخبرى . اسفنديار گفت : برادر من هميشه ميشنيدم كه زال ساحر ماهرى است و بناى امورش بر شعبده‌سازيست ولى باور نميكردم وقتى مىبينم رستمى كه ديروز بحدّى مجروح و فرسوده مرا ترك گفت كه گمان ميكردم مشرف بموت باشد و امروز سحر صحيح و سالم و در كمال گستاخى و متانت بجنگ من آمده يقين كردم كه جادو مىكند ولى امروز او را بحالى درافكنم كه ديگر زال قادر بعلاج درد او نباشد ! پشوتن گفت : برادر بقوّت و شجاعت خود مبال و از شكست\r\n\r\n","description":"","footnote":"","page_name":" 170 ","page_number":190},
  {"content":"\r\n\r\nحاصل از بيدادگرى بينديش و با كسى كه خواهان مسالمت است جنگ مكن خاصه اينكه ثبات و جلادت و قوّت و شجاعت او را هم سنجيدى . اسفنديار كه اجلش فرا رسيده بود بدين بيانات التفاتى ننموده اسب و سلاح طلب كرد و مسلّح بر باره نشست و برفت .\r\nاسفنديار كه بجانب رستم ميرفت . رستم او را گفت : مولاى من از خدا بترس و خون خود را بر باده مده اين كينه را از دل دور كن و بر عليه خودت و من ببيداد مگراى ، ادبار را بر اقبال ترجيح مده و آنچه وعده كرده‌ام از من بپذير كه عبارت از عبوديّت و ثروت من باشد . اسفنديار گفت : اگر ديروز نگذاشته بودم به روى امروز دوباره بذكر اين لاطائلات نميپرداختى فعلا يا بجنگ من آى يا تسليم من شو ! رستم براى دلجوئى او در كمال تضرّع بعجز و التماس پرداخت كه شايد او را رام كرده غضبش را بر طرف سازد ولى اسفنديار همچنان بخشم خود باقى بود و اداى اين سخنان بيشتر او را بجنگ تحريص كرد و دفعة با نيزه بجانب او حمله برد رستم با حركتى بدفع حمله پرداخته دست بجانب آسمان برداشت و فرياد برآورد كه : خداوندا تو واقفى كه چه بر من ميگذرد و چه با من مىكند خواهان چيزى است كه قادر بپذيرفتن آن نيستم پس آنچه براى دفاع خود ميكنم آن را بر من مگير ! و آنگاه شكاف بن تير گز را بر زه كمان نهاده در كمال قوّت كشيد و رها كرد . تير به چشم اسفنديار داخل شده تا قفا فرونشست . اسفنديار سر بقرپوس زين نهاده تير را از چشم خود بيرون كشيد و در دست نگاه داشت . از ريزش خون ضعف و فتور بر او مستولى شد و قادر نبود خود را بر زين نگاه دارد از اسب به زير افتاد و سر ببازو نهاده دراز كشيد .\r\nبهمن كه ديد پدرش بر پهلو روى زمين افتاده پشوتن را آگاه كرد هردو بنقطه‌اى كه او افتاده بود تاخته از اسب به زير آمدند و گريه و ناله آغاز نهادند رستم نيز از اسب به زير آمده فرياد و فغان برداشت و جامه و جوشن بر تن دريد پس زال و زواره و سران سپاه نيمروز و ايران رسيدند همه اشك از ديده فرو ريخته ناله و فرياد برآوردند و جامه بر تن دريدند همه بر اسفنديار گرد آمدند و بسترى براى او ترتيب داده او را بر آن خوابانيدند . نخست آب طلب كرد و پس از آشاميدن آن گفت : رستم را نزد من بخوانيد . رستم نزديك رفته پهلوى سرش بنشست اسفنديار\r\n\r\n","description":"","footnote":"","page_name":" 171 ","page_number":191},
  {"content":"\r\n\r\nاو را گفت : رستم بدانكه قاتل من تو نيستى پدرم گشتاسب است او مرا بدست تو نابود كرد خدا سزايش را بدهد ! حالا كه روزگار كار خود را كرد من پسرم بهمن را به تو ميسپارم كه او را تربيت كنى و آنچه خداوند به تو آموخته به او بياموزى چه جاماسب كه خدا نابودش كند سلطنت ايرانرا نصيب او دانسته . رستم جواب داد : اوامرت را اطاعت ميكنم و پسرت را همانطور كه در تربيت سياوش دقيقه‌اى از اكرام و تهذيب و صيانت فروگذار نكردم تربيتش را متعهّد ميشوم و شايستگيش را براى مقامى كه متذكّر شدى تضمين مينمايم و آنگاه اسفنديار ، پشوتن را گفت : بپدرم بگو حالا كه از شرّ من خلاص شدى و خون مرا ريختى كشورت را نگاهدار ! و سلام مرا بمادرم برسان و او را بگو كه من ميوهء ايستادگىاى كه در مقابل نصايح تو و نافرمانىاى كه نسبت به تو كردم چيدم از اين نافرمانى مرا عفو كن اميدوارم كه خداوندت اجر جزيل و صبر جميل كرامت فرمايد اسفنديار پس از اداى اين كلمات جان بجان‌آفرين سپرد و دفعة از دو لشگر فرياد و فغان بپاخاست .\r\nزال نيز در كمال تأثّر رستم را گفت : فرزند در حقيقت من به حال تو مىگريم زيرا شنيده‌ام كسى كه او را بكشد بعد از او دوامى نخواهد داشت . رستم جواب داد اى پدر مگر نشنيده‌اى كه انّ الموت فى العزّ خير من الحيوة فى الذلّ « 1 » زواره نيز رستم را مخاطب ساخته گفت : برادر تو هم در قبول تربيت بهمن از پدرش خطا كردى اين بچهء همان شيرى است كه تو خونش را ريختى ميترسم كه خاندان ما بدست او نابود شود . رستم جواب داد : برادر به خود زحمت مده با سرنوشت نميشود جنگيد پنجهء قضا قويست و مشيّت الهى لا يتغيّر . تفكّر سودى ندارد و خداوند هميشه پشت و پناه ما بوده است !\r\n\r\nدر بيان آنچه بعد از قتل اسفنديار تا پادشاهى بهمن واقع گرديد\r\nچون ماتم اسفنديار برپا و تابوت او بقصر گشتاسب رسيد سراسر ايران گرم ناله و شيون شد و نوحه و ندبه از هرسو بپاخاست اين مرگ خاص و عام و مرد و زن را\r\n\r\n\r\n","description":"","footnote":"\r\n( 1 ) مرگ با افتخار بزندگانى ذلت‌بار مزيّت دارد .\r\n","page_name":" 172 ","page_number":192},
  {"content":"\r\n\r\nمتأثّر ساخت عموم برسم معمول در مجالس عزا مجتمع گشتند . امّا گشتاسب همين كه پشوتن شرح مردن اسفنديار و پيغام او را شرح داد چنان پشيمانىاى احساس نمود كه قادر بناله و ندبه نبود . سرشك از ديده فروريخت و دنيا بر او تاريك شد .\r\nرستم برحسب توصيهء اسفنديار كمر به خدمت بهمن بربسته بتهذيب و تأديب او كوشيد پس نامه‌اى مبنى بر تعزيت به گشتاسب نگاشته شرحى حاكى از بيگناهى خود معروض و صدق بيانات خود را بشهادت پشوتن متّكى نمود . گشتاسب عذرش را پذيرفته كيفيّت حال خود را براى او تشريخ نمود و تقاضا كرد بهمن را بدربار او اعزام دارد تا خود را به دو تسلّى دهد رستم ، بهمن را با تشريفات تمام اعزام داشته هداياى بسيار به دو داد . خود نيز با افراد خانواده و سپاهيانش او را مشايعت كرده در كمال خوشبختى به خدمت جدّش اعزام داشت . چشم گشتاسب به روى او روشن و از اينكه دانا و مؤدب بآداب رستم شده بود بسيار خرسند گرديد .\r\nچون از فرط كهولت گشتاسب را اجل فرا رسيد لبّيك حق را اجابت و سلطنت را پس از يكصد و بيست سال عمر به بهمن واگذار نمود چنان كه بشّار بن برد در اين اشعار در شأن گشتاسب گفته :\r\n قومى اغبقينا فما صيغ الفتى حجرا * لكن رهينة أحجار و أرماس\r\nروي مشاشى فإنّ الدّهر ذو عبر * أفنى قبادا و أوهي ملك بشتاس « 1 » \r\n\r\nپادشاهى بهمن بن اسفنديار\r\nهمين كه بهمن از ماتم جدّش فراغت يافت و مراسم تعزيه‌دارى خاتمه پذيرفت خود بر تخت سلطنت جلوس كرده تاج بر سر نهاد و خاص و عام را بار داد و ضمن خطبهء خود خلق را بانجام نيكوترين مواعيد دلگرم ساخته با حظّ وافر از فر ايزدى و عقل كافى و فضل وافى امنيّت قضائى خلق را تضمين و دوام ملك و قوام دين را تامين نمود بهمن جمع بين مهابت و محبّت كرده بود . غزوات بسيار كرد و در آبادى كشور كوشش\r\n\r\n\r\n","description":"","footnote":"\r\n( 1 ) مى بده كه جوانهم از سنگ ساخته نشده ولى سنگها و قبرها انتظار او را دارند . روحم را سرشار كن چه دهر پرفن قباد را نابود و ملك گشتاسب را منقرض ساخت .\r\n","page_name":" 173 ","page_number":193},
  {"content":"\r\n\r\nبيحد نمود چنان كه ابن خردادبه روايت كرده بهمن را كىاردشير نيز گويند و اين عبارت بر مكاتيبى كه بايالات ارسال ميشده نوشته ميشد : « از طرف كى اردشير بندهء خدا و فرمانفرماى بندگان خدا . » شهر بهمن اردشير را كه ابلّه گويند بنا كرده و از افكار بهمن كه ضرب المثل شده است اين كلمات است كه نگاشته مىشود لياقت مرد را بزرگ مىكند - شكر نعمت افضل از انعام است چه آن باقى و اين فانى است - آزمايش مرد آزمايش شده اتلاف وقت است « 1 » .\r\n\r\nكشته شدن رستم بن زال بن سام\r\nدر اواخر عمر زال ، پسرى از او بوجود آمد بنام شغاد « 2 » كه منجّمين پس از ديدن طالع او وجودش را براى خانوادهء او مايهء نحوست دانستند . به همين مناسبت زال او را از خود دور كرده بكابل فرستاد و مصرّا دختر پادشاه آن ديار را براى او گرفت « 3 » . شغاد مدّت زمانى بعنوان شريك و ظهير سلطنت نزد پدرزن خود ماند ضمنا پادشاه كابل ملزم بود كه همه ساله مبلغى بعنوان ماليات به رستم بپردازد . شغاد اميدوار بود كه رستم بخاطر او و باحترام او نزد خانواده اين ماليات را مطالبه نخواهد كرد ولى رستم اين مناسبات را در نظر نگرفت بنابراين بغض و حسد متدرّجا در دل شغاد جاى گرفت و دشمن خونى رستم گرديد و بر آن شد كه بحيله او را نابود سازد .\r\nشغاد كه با موافقت پدرزنش مصمّم بود رستم را ببهانه‌اى به كابل طلبيده او را\r\n\r\n\r\n","description":"","footnote":"\r\n( 1 ) تجريب المجرّب تضييع الايّام .\r\n( 2 ) شغاى .\r\n( 3 ) از شاهنامه :\r\n چنين گويد آن پير دانش‌پذير * هنرمند و گوينده و يادگير\r\nكه در پردهء زال بد بنده‌اى * نوازندهء رود و گوينده‌اى\r\nكنيزك پسر زاد روزى يكى * كه از ماه پيدا نبود اندكى\r\nبيزدان چنين گفت كاى رهنماى * تو دارى سپهر روانرا بپاى\r\nبجز كام و آرام و خوبى مباد * ورا نام كرد آن سپهبد شغاد\r\nهمى داشتندش چو شد سير شير * دلارام و گرينده و يادگير\r\nبر آن سال كودك برافراخت يال * بر شاه كابل فرستاد زال\r\nسپهدار كابل به دو بنگريد * همى تاج و تخت كئى را سزيد\r\nبگيتى بديدار او بود شاد * به دو داد دختر ز بهر نژاد \r\n","page_name":" 174 ","page_number":194},
  {"content":"\r\n\r\nنابود سازد بعزم سيستان حركت كرد و مراتب عبوديّت خود را نسبت به زال و رستم بجاى آورده شكايتى از پدرزن خود حاكى از موضوعات بسيار برخورنده و زننده نسبت به رستم بيان نمود رستم به منظور تنبيه او قصد كابل كرد و گفت : چون پدرزنت قابل اين نيست كه محض او سپاهيان را به زحمت افكنيم من بعنوان شكار بكابل ميروم و برحسب پيش‌آمد يا او را تنبيه كرده يا عفوش ميكنم و همين كه رستم با جمع قليلى از خاصان خود به راه افتاد شغاد بر او سبقت گرفته ورودش را بپدرزن خود اعلام داشت و پس از مشاوره چنين مصمّم شدند كه در بيشهء سر راه رستم عدّهء زيادى گودال حفر كرده تيغه‌هاى برنده و تيرهاى تيز بسيار در آنها نهند و به نحوى همه را مستور سازند كه چون رستم و همراهان و مركوبينشان بر آن قرار گيرند زمين فرونشسته جمعا در آنها افتند و همين نقشه بموقع اجرا گذاشته شد .\r\nهمين كه رستم بمعيّت زواره و جمع قليلى از قرقچيان نزديك شدند شاه كابل سروپاى برهنه به او تعظيم كرده خود را در خاك راه او ماليد و از آنچه در موقع مستى گفته بود پوزش خواست . رستم او را عفو كرده امر داد بر اسب خود سوار شود . شاه كه بر اسب نشست و رستم را به بيشه دلالت كرد او را گفت : اينجا شكارگاه بسيار مطبوعى است نميدانم آن جناب مايلند كه تا موقع صرف غذا به شكار بپردازند ؟ رستم گفت : با كمال ميل . و روى بشكارگاه آورده داخل بيشه گرديد . چون بگودال پوشيده رسيدند با احساس خطر رخش خود را كنار كشيده بجستن پرداخت « 1 » رستم با شلّاق بر سرش كوفت اسب بيش از اين مقاومت ننموده ضمن پيشروى با رستم بگودال درافتاد همه بر تيغه‌ها و نيزه‌هاى قعر كودال افتاده جراحات سخت دردناكى برداشتند و كلا بىحسّ و حركت شدند زواره و قرقچيان نيز كه در گودال افتاده بودند به همين وضع درآمدند .\r\nرستم كه خون از بدنش جارى و فرستادگان ملك الموت در اطرافش برفت‌وآمد مشغول بودند خواست با قدرتى كه از بقيّهء حيات باقى بود به نحوى خود را از چاه برهاند\r\n\r\n\r\n","description":"","footnote":"\r\n( 1 ) از شاهنامه :\r\n همى رخش از آن خاك نو يافت بوى * تن خويش را كرد چون گردگوى\r\nهمى جست و ترسان شد از بوى خاك * زمين را بنعلش همى كرد چاك \r\n","page_name":" 175 ","page_number":195},
  {"content":"\r\n\r\nديد از دور شغاد ناظر اين اوضاع است گفت اى برادر تو در هلاك من كوشيدى شغاد جواب داد : تا بكى تو بايد خلق را بكشى هنوز هم زود بود كشته شوى ؟ رستم گفت حق با تست و تو از چنگ من خلاص شدى مرگ من هم نزديك است ولى كمان مرا زه كن و با دو سه تير در كنارم نه كه تا زنده‌ام بتوانم خود را در مقابل درندگان حفظ كنم .\r\nشغاد آنچه گفته بود انجام داده روان گرديد رستم تيرى بجانب وى رها كرد كه از پشتش داخل شده از شكمش خارج شد شغاد فريادى برآورده بر زمين افتاد و بمرد « 1 » رستم نعره برآورد كه : سپاس مر خداونديرا سزاست كه قاتلم را بدست خودم نابود كرد و امان داد كه انتقام خود را قبل از مرگ بستانم . پس مانند كوهى بيهوش بر زمين افتاد و بمرد پادشاه كابل كه رستم و داماد خود را كشته يافت متوحّش گرديده امر داد نعش شغاد را نزد همسرش برند و محافظين بر نعش رستم گماشت تا ببرادرش ملحق گردد .\r\nيكى از مستخدمين كه از اين حادثه محفوظ مانده بود معجّلا اين خبر را به سيستان برد و شرح داد كه چگونه اين كوه رفيع نابود و اين بدر منير خاموش گرديد عقل از سر زال بدررفت و فرامرز دچار حيرت شد فرياد و فغان از سراسر قصر و مردم نيمروز به آسمان برخاست فرامرز فورا با جمعى بمقتل پدر و عمويش شتافت . رخش را از گودال بيرون كشيده كفن و دفن كرد و تابوت رستم و زواره را بسيستان برد چيزى نمانده بود كه آسمان فروريزد و زمين از هم بپاشد دستجات عزا گرد آمدند و سوز و گداز آغاز نهادند زال كه طول عمر و مصائب دورانش از زندگى سير كرده بود مصداق اين شعر را مترنّم بود :\r\n اىّ خير يرجو بنو الدّهر في الدّهر * و ما زال قاتلا لبنيه « 2 »\r\nمن يعمّر يفجع لفقد الاحبّا * ء و من مات فالمصيبة فيه \r\n\r\n\r\n","description":"","footnote":"\r\n( 1 ) از شاهنامه :\r\n برادر ز تيرش بترسيد سخت * بيامد سپر كرد شاخ درخت\r\nچو رستم چنان ديد بفراخت دست * چنان خسته از تير بگشاد دست\r\nدرخت و برادر بهم بربدوخت * بهنگام رفتن دلش برفروخت \r\n( 2 ) ابناء زمان چه خيرى از آن انتظار دارند درحالىكه كشتن اطفالش را ترك نميكند كسى كه دير ميزيد از مرگ عزيزان مكدّر است و آنكه مىميرد بدبختى فقط براى خود اوست .\r\n","page_name":" 176 ","page_number":196},
  {"content":"\r\n\r\nچون سوز و گداز رودابه مادر رستم بحدّ اعلى رسيد زال را گفت : آيا در روزگار دردى سخت‌تر از اين رنج كه ما در آنيم هست ؟ زال گفت بلى ؛ گرسنگى .\r\nرودابه قسم ياد كرد كه لب به چيزى نزند تا بميرد و با وجود اصرار كنيزان كه او را به منظور حفظ جان به خوردن تحريص ميكردند همچنان بعهد خود باقى بود پس از يكهفته بجنون گرسنگى گرفتار آمد لاعلاج بمطبخ رفت قضا را در ديك متروكى مار سياه مرده‌اى يافت آن را برداشته به دهان برد كه تناول كند كنيزان رسيده از دستش گرفتند و غذا به دو خورانيدند . خوردن غذا فكرش را راحت و عقلش را بسر بازآورد و گفت : حق بجانب زال بود كه ميگفت گرسنگى سخت‌ترين دردهاست .\r\nو آنگاه فرامرز با سپاهيان خود به كابل رفت كه انتقام مرگ پدر را بازستاند چنان كه جنگيده شاه را بكشت و سپاهيانش را قلع و قمع نموده اموالش را تصاحب و عماراتش را خراب و زنانش را باسارت برد و پس از گماشتن يكى از سران سپاه خود بسلطنت كابل و الزام او بتأديهء ماليات خود بجانب سيستان روان گرديد و چون ميدانست كه بهمن شاه از حملهء به او براى انتقام پدرش اسفنديار خوددارى نخواهد كرد بفراهم آوردن استعداد و جمع عساكر پرداخت .\r\n\r\nرفتن بهمن بسيستان كشتن فرامرز و بردن اموال رستم و زال\r\nبهمن كه شنيد رستم مقتول گرديد و فرامرز بخونخواهى او پادشاه كابل را كشته گفت : شغاد بر من سبقت گرفته ولى من بايد فرامرز را بقتل رسانم همچنانكه او پادشاه كابل را براى پدرش مقتول ساخت پس با عساكر خويش بجانب سيستان به راه افتاد و در ساحل هيرمند خيام خود بياراست در اين موقع فرامرز به زابلستان رفته بود كه افراد را بورود در جمع سپاهيان دعوت كند . زال بچادر بهمن رفته سر تعظيم فرود آورد و آنچه توانست بتضرّع برائت خود را اثبات و عناوينى كه او را مصون از هرگونه تعرّض قرار ميداد تشريح كرده وعده داد كه ثروت خود را به دو تقديم دارد و براى تحريك حسّ شفقت او سيل اشك جارى ساخت بهمن با كمال خوشروئى امر\r\n\r\n","description":"","footnote":"","page_name":" 177 ","page_number":197},
  {"content":"\r\n\r\nكرد كه او را مغلولا بحبس درافكنند .\r\nفرامرز با عساكر بسيار از زابلستان برگشته به بهمن حمله آورد و مدّت سه روز جنگ ادامه يافت چنان كه طرفين بسيارى كشته و زخمى و اسير دادند چهارمين روز نزديك غروب آفتاب باد شديدى بر خلاف جهت حركت عساكر سيستان و زابلستان وزيدن گرفت و ريگ و سنگ بيابان را به صورت آنان كوفت بهمن عساكر خود را بجنگ تحريص كرده ميگفت : از آسمان براى شما كمك رسيد ! آنان نيز به سختى بر صفوف دشمن حمله‌ور گرديده شمشيرها به خون آنان سيراب نمودند . عساكر سيستان و زابلستان منهزم گشتند فرامرز و همراهانش شروع بمخاصمه نموده با دشمن روبرو شدند ايرانيان او را محاصره كرده بر زمين افكندند و اسيرش ساختند . بهمن امر داد تا بدارش آويخته آنقدر تير بر او زنند تا گوشت و استخوان و مغزش ريزريز بر زمين افتد پس اموال زال و رستم و دفائن آنانرا كه هفتصد سال گرد آورده بودند بملكيّت خويش درآورد .\r\nبهمن ميخواست زال را هم هلاك سازد ولى پشوتن با او مذاكره كرده پاس حقوق و مصونيّت و برائت ساحت او را متذكّر گشته گفت : تو براى كشيدن انتقام فرامرز را كشتى كشتن اين پير سالخورده كه عمرش به آخر رسيده و جز آه و دمى باقى نمانده چه ضرورت دارد ؟ اين بيانات با حسن ظنّ بهمن نسبت به زال كه عبوديّت صادقانه او را به ياد آورد موافقت داشت چنان كه او را عفو كرده امر داد بمنزلش برند و مختصرى از ثروتش را نيز به دو واگذارند و مسعودى مروزى در مزدوجهء فارسيهء خود گفته كه بهمن ، زال را كشت و بهيچيك از اعضاء خانوادهء او ابقاء ننمود .\r\n\r\nذكر سلطنت بهمن پس از فراغت از امر سيستان تا موقع رحلت\r\nهمين كه بهمن از كشيدن انتقام خود از سيستانيان تشفّى خاطر حاصل نمود و اموال فوق التصوّرى بيش از ريگ بيابان بغنيمت برد و بمقرّ خود مراجعت كرد با تمام بناى شهرها و بناهائى كه شروع كرده بود پرداخت . از سمت مغرب نيز تا روميه را\r\n\r\n","description":"","footnote":"","page_name":" 178 ","page_number":198},
  {"content":"\r\n\r\nمسخّر ساخت و فرمانرواى خلق گرديد و مقاومين را مطيع كرد پس بقوام دين زردشت همّت گماشته به بسط و اعلاى آن پرداخت .\r\nبهمن را دخترى بود بنام هماى « 1 » كه چهرزاد نيز ناميده ميشد از حيث صورت و اندام زيباترين زنان عصر خويش بود و از جهت عقل و فضل سرآمد اقران بشمار ميرفت بهمن دل به دو سپرد و او را بزوجيّت خويش درآورد و در عالم بوجود او خوش بود . هماى تسلّط كامل بر او داشت و امور ملك را خود اداره مينمود بحدّى كه وليعهد بهمن و مالك سلطنت پس از او گرديد . بهمن پسرى داشت ساسان نام كه فاقد فر ايزدى بود و لياقت سلطنت عالم را نداشت همين كه بهمن ، هماى را بوليعهدى خود معيّن كرد ساسان از اينكه پدرش هماى را بر او ترجيح داده ترك وطن گفت و سر به بيابان نهاده بايالات دوردستى رفت و در انزوا و اشتغال به توحيد و تسبيح خداى تعالى ميگذرانيد .\r\nبهمن پس از يكصد و دوازده سال سلطنت به مرض موت گرفتار آمد در اينموقع هماى حامله بود . بهمن مجدّدا او را در حضور مؤبدان و بزرگان وارث تاج سلطنت و طفلش را وارث او معرفى نمود كه پس از تولّد و رسيدن بحدّ بلوغ تاج سلطنت بر سر نهد و خود جهان را بدرود گفت .\r\n\r\nسلطنت هماى دختر بهمن\r\nهماى بزرگترين ملكهء عالم است و پس از فوت بهمن بر سرير سلطنت مستقر گرديد پس امر داد پردهء زربفتى در برابرش كشند و خاص و عام را بحضور طلبيد همين كه حكّام ايالات كرد تالار صف آراستند از پس پرده با كلمات جالب نافذى حاضرين را گفت : خداوند سلطنت را بما عطيه فرمود كه بذل جهد نموده در عدل و احسان بكوشيم و پاكترين نيّات و بهترين طرق را نصب العين خود قرار دهيم . حاضرين از بيانات او اظهار خوشوقتى نموده سر تعظيم فرود آوردند . هماى جدّا بانجام تكاليف سلطنت و اصلاح امور كشور و عمران و آبادى ايالات مركزى و سرحدّى پرداخته\r\n\r\n\r\n","description":"","footnote":"\r\n( 1 ) خماى .\r\n","page_name":" 179 ","page_number":199},
  {"content":"\r\n\r\nبهتر از اكثر نيكوترين سلاطين سلف بادارهء امور مملكت مبادرت نمود و با اعزام دستجات قشون بسركوبى دشمنان و سركشان مدام با فتح و پيروزى قرين بود منافع اتباع خود را كاملا در نظر داشت و در ساختن استحكامات شهرها و ابنيهء بيشمار سعى وافى مبذول و در عطايا و صدقات جهد بسيار مصروف مينمود مردم كه در سايهء سلطنتش در كمال رفاه ميزيستند خواستار وى بوده از خداوند طول عمر و دوام دولتش را مسئلت مينمودند .\r\n\r\nداستان دارا بن بهمن\r\nچون هنگام وضع حمل هماى در رسيد پسرى بوجود آورد كه گوئى ماه سر از افق برآورده ولى مخفيانه اين عمل انجام و چنين وانمود شد كه طفل مرده است چه از امر و نهى لذّت ميبرد و از اعمال قدرت سلطنتى كه مايل بود براى خود و پسرش حفظ كند خشنود بود ضمنا از ترس اينكه مبادا پسرش بحدّ رشد رسيده طبق وصيّت بهمن مجبور شود سلطنت را به دو واگذارد براى اجتناب از جنايت قتل طفل او را در صندوقى مفروش بديباى زربفت نهاده ياقوتى گرانبها ببازويش بست و كيسهء كوچكى مملو از جواهر پهلوى سر طفل و كيسه‌اى پر از مسكوك طلا پهلوى پاى او نهاده صندوق را بست و قيراندود كرده امر داد تا هنگام شب آن را در رود اسطخر يا بروايتى در رود بلخ درافكنند « 1 » .\r\nجريان آب صندوق را بميان درختان برد قضا را گازرى قبل از سپيده‌دم بدان نقطه آمده بود صندوق را بسرعت گرفت و چون تاريكى شب هنوز باقى بود آن را دوان‌دوان بكلبهء خويش برد « 2 » و بكمك همسرش آن را گشود . چشم هردو بيك قطعه ماه در ديباى زربفت روشن گرديد . با ملاحظهء جواهرات و مسكوكات چيزى نمانده بود كه از مسرّت به آسمان پرواز كنند اتّفاقا در همان هفته نوزادى از آنان\r\n\r\n\r\n","description":"","footnote":"\r\n( 1 ) از شاهنامه :\r\n ببردند صندوق را نيم شب * يكى بر دگر نيز نگشاد لب\r\nز پيش همايش برون ساختند * به آب فرات اندر انداختند \r\n* * * ( 2 ) از شاهنامه :\r\n يكى گازر آن خرد صندوق ديد * بپوئيد و از كارگه بركشيد\r\nبپوئيد و گسترده‌ها برگرفت * بماند اندر آن كار كازر شگفت \r\n","page_name":" 180 ","page_number":200},
  {"content":"\r\n\r\nدرگذشته بود و هردو باندوه بسيار گرفتار آمده بودند گفتند خداوند اين طفل آب آورده را بجاى آن بما عطيه فرموده ! زن از شادى بگريست و طفل را به خود چسبانيد و پستان در دهانش نهاد چون طفل مكيدن آغاز كرد شير از پستان جارى و كودك سير شد چنان محبّت طفل در دل زن رو بفزونى نهاد كه اولاد خود را بدان پايه نميخواست تمام اوقات اين زن و مرد مصروف مواظبت و تغذيه و تربيت او شد و جز مبلغ ناچيزى از ثروت طفل كه به منظور مخارج او و خودشان خرج شده بود بقيّهء اموال او مضبوط و محفوظ بود و چون از ميان آب و درخت او را يافته بودند نامش داراب نهادند .\r\nدار به فارسى درخت را گويند و آب معروف است كه بالاخره با حذف ( ب ) دارا ناميده شد . زن شوهر را نصيحت ميكرد كه حرفهء گازرى را كه بدان محتاج نيست ترك گويد شوهر گفت : من شغلى را كه بوسيلهء آن بچنين طفل عزيز و مال فراوانى رسيده‌ام ترك نخواهم گفت . كه قدما گفته‌اند : من ترك صناعته تركه بخته « 1 » .\r\nدارا چون ماه نو رو بكمال ميرفت و پرتو حسن از جمالش ميدرخشيد چون بزرگ شد او را بمكتب سپردند و بتأديب و تهذيب آراسته گرديد همواره ذوق طبيعيش بسوارى و آداب شاهزادگان معطوف و فر ايزدى از وجناتش طالع بود روزى گازر را گفت : چنين بفكرم رسيده كه تو پدرم نيستى اگر حقيقت امر را بگوئى بحثى بر تو نخواهد بود . گازر گفت : من پدر توام و تو پسر منى چنانچه در ابوّت من مشكوكى از مادرت در اين خصوص سئوال كن . پسر همچنان مترّصد بود تا يكروز كه گازر پى كار خود رفت داراب در را بسته شمشير از نيام بركشيد و زن را بتهديد گفت :\r\nيا داستان من و كيفيّت وجود من و حقيقت امر را به من بگو يا ترا خواهم كشت ! زن جواب داد : فرزند شمشيرت را غلاف كن تا بگويم ! پس بشرح ماوقع پرداخته اضافه كرد كه از اموالت جز مقدار مختصرى مصرف نشده است و اكثر آن باقيست هرچه مايلى با آن بكن . دارا گفت : خوب ميدانستم كه چون تو زنى قادر نيست چون منى را بوجود آورد فعلا بايد درصدد جستجوى كسانى باشم كه حقّ مرا پايمال كرده‌اند . پس اسب و اسلحه خريده طرز زندگانى خود را تغيير داد و بنزديك از\r\n\r\n\r\n","description":"","footnote":"\r\n( 1 ) كسى كه حرفهء خود را ترك كند بخت او را ترك خواهد كرد .\r\n","page_name":" 181 ","page_number":201},
  {"content":"\r\n\r\nسران سپاه هماى كه رشنواد نام داشت شتافت « 1 » رشنواد مقدمش را گرامى داشت و با او محبّت بسيار كرد و چون پسر خود او را عزيز ميداشت كم‌كم تمام انظار متوجّه دارا شد و همه از حسن و كمال او بحث ميكردند .\r\nاز قضا هماى ، رشنواد را مأمور بنقطه‌اى كرد و مقرّر داشت كه قشون خود را از نظر او بگذراند و خود در ديدگاه مشرف بميدان قرار گرفت همين كه دارا در ميان سپاهيان از جلو او گذشت حسن و برازندگيش توجه او را جلب كرد و شير از پستانش جارى گرديد و قلبش به دو گفت اين پسر تست فورا امر باحضار او داده كيفيّات زندگانيش را از او سئوال كرد دارا كه قصّه خود را گفت امر داد تا گازر و زنش را حاضر آورند و چون در خصوص دارا از آنان سئوال كرد شرحيرا كه دارا گفته بود تصديق كرده ياقوتيرا كه ببازوى طفل بسته شده بود آوردند و شكّى براى هماى باقى نماند و حقيقت روشن گرديد هماى به دارا گفت : فرزند ترا من از بهمن پيدا كرده‌ام و از آنچه نسبت به تو كرده‌ام مرا عفو كن و بدانكه خواست خداوند چنان و مقرّر بوده ترا گازر و زنش بپرورانند نه من « 2 » . دارا در برابر وى سر تعظيم فرود آورده عذرش را\r\n\r\n\r\n","description":"","footnote":"\r\n( 1 ) از شاهنامه :\r\n يكى مرزبان بود با سنگ وراى * بزرگ و پسنديده و رهنماى\r\nخراميد داراب نزديك اوى * پر انديشه شد جان تاريك اوى\r\nچنان بد كه آمد سپاهى زروم * بغارت بدين مرز آباد بوم\r\nچو آگاهى آمد بنزد هماى * كه رومى نهاد اندرين مرز پاى\r\nيكى مرد بد نام او رشنواد * سپهبد به دو هم سپهبد نژاد\r\nبفرمود تا بركشد سوى روم * بشمشير ويران كند روى روم\r\nچو داراب بشنيد شد شاد كام * بنزديك او رفت و بنوشت نام \r\n* * * ( 2 ) از شاهنامه :\r\n هميرفت منزل به منزل سپاه * ز گرد سپه آسمان شد سياه\r\nچنان بد كه روزى يكى تيره باد * برآمد غمى گشت ازو رشنواد\r\nيكى رعد و باران با برق و جوش * زمين پر ز آب آسمان پرخروش\r\nغمى گشت از آن كار داراب نيز * ز باران همى جست راه گريز\r\nنگه كرد ويران يكى جاى ديد * ميانش يكى طاق برپاى ديد\r\nبلند و كهن بود و آزرده بود * همان باد و باران ورا برده بود\r\nبدان طاق آزرده بايست خفت * كه تنها تنى بود بىيار و جفت\r\nسپهبد همى گرد لشگر بگشت * از آن طاق آزرده اندر گذشت \r\nبقيه در صفحهء بعد\r\n","page_name":" 182 ","page_number":202},
  {"content":"\r\n\r\nپذيرفت و گفت : خداوند حقّ هركسى را ميدهد و هرچيزى را بجاى خودش ميگذارد هماى بجانب وى رفته او را در بر گرفت و اشك شادى از ديده فروريخت و امر داد گازر و زنش را مال فراوان دهند و هردو را در سلك خاصان خويش درآورد و آنگاه اموال و خزائن خود را به دارا تفويض و سران سپاه و مؤبدان را خوانده بشرح ماوقع پرداخت و آنانرا گفت : اينست دارا بن بهمن پادشاه شما و چون فر ايزدى از وجناتش طالع بود اين قصّه را بسمع قبول پذيرفته سر تعظيم در پيشگاهش فرود آوردند و اظهار اطاعت و انقياد نمودند . وقوع اين امر در سال سىام سلطنت هماى بود .\r\n\r\n\r\n","description":"","footnote":"\r\nبقيه از صفحهء قبل\r\n ز ويران خروشى به گوش آمدش * كز آن سهم از جان خروش آمدش\r\nكه اى طاق آزرده هشيار باش * بدين شاه ايران نگهدار باش\r\nچنين گفت با خويشتن رشنواد * كه اين بانگ رعد است اگر تندباد\r\nدگرباره آمد ز ويران خروش * كه اى طاق چشم خرد را مپوش\r\nكه در تست فرزند شاه اردشير * ز باران مترس اين سخن ياد گير\r\nسه بار اين هم آواز آمد به گوش * شگفتى دلش تنگ شد زان خروش\r\nبفرزانه گفت اين چه شايد بدن * يكى را سوى طاق بايد شدن\r\nبرفتند و ديدند مردى جوان * خردمند با چهرهء پهلوان\r\nبفرمود كورا بخوانيد زود * خروشى بر اين‌سان كه يا رد شنود\r\nبرفتند و گفتند اى خفته مرد * ازين خواب بر خاك بيدار گرد\r\nچو دارا باسب اندر آورد پاى * شكسته رواق اندر آمد ز جاى\r\nچنين تا بلشگرگه روميان * همى تاخت بر سان شير ژيان\r\nزمين شد ز رومى چو درياى خون * جهانجوى را تيغ بد رهنمون\r\nبه پيش صف روميان كس نماند * ز گردان شمشير زن بس نماند\r\nهمه لشگر روم برهم دريد * كسى از يلان خويشتن را نديد\r\nچو زو رشنواد اين شگفتى بديد * ز شادى دل پهلوان بر دميد\r\nبه منزل بدان طاق ويران رسيد * كه داراب را اندر او خفته ديد\r\nزن گازر و شوى را رشنواد * ز هرگونه پرسيد و كردند ياد\r\nبگفتند با او سخن هرچه بود * ز صندوق و از گوهر نابسود\r\nهم اندر زمان مرد پاكيزه راى * يكى نامه بنوشت نزد هماى\r\nز داراب و از آب و از خوابگاه * همان جنگ او اندر آن رزمگاه\r\nچو آن نامه برخواند و گوهر بديد * سرشكش ز مژگان برخ برچكيد\r\nفرستاده را گفت گريان هماى * كه آمد جهان را يكى كدخداى \r\n","page_name":" 183 ","page_number":203},
  {"content":"\r\n\r\n\r\nسلطنت دارا پسر بهمن يا داراى اكبر\r\nدارا همين كه سلطنت به دو تفويض گرديد بر تخت برآمد و تاج بر سر نهاده خاص و عام را بار داد و خطبه‌اى مبنى بر حمد خداى تعالى كه او را بسلطنت رسانيده ايراد و تعهّد نمود كه بعدل و داد رفتار كند و مالياتى كه بر خلق تحميل شده تخفيف دهد حاضرين سر تعظيم فرود آورده او را ثنا گفتند . در ادارهء امور مملكت و حسن سياست يد طولائى داشت همچنانكه سلاطين زمانرا مقهور و ملزم بتأديهء باج و خراج نمود « 1 » و چون بايجاد ابنيه و عمارات رغبت بسيار داشت شهرى بنام دارابجرد در ايالت فارس بنا كرده اسيران يونانى را در آن مستقر و آتشكدهء بسيار در آن ايجاد نمود همچنين بتأسيس بلاد ديگر مبادرت نموده ابنيهء بسيار ساخت اعمالش همه ضرب المثل است همچنانكه ابن عباد گويد :\r\n إنّ الوزير قد بنى دارا * و السّعد في أكنافها دارا\r\nلم يبن في الإسلام مثل لها * و لا بني شبها لها دارا « 2 » \r\nدارا نخستين پادشاهى است كه بتأسيس بريد ( پست ) اقدام كرده است و اسبهاى دم بريده بعنوان علامت مشخّصه بدين خدمت تخصيص داده و امر بقطع دم اسبان صادر نموده بنا بروايت حمزهء اصفهانى كلمهء بريد معرّب و مشتق از دم بريده ( ذنب بريد ) است .\r\nبقول مورّخين داراى اكبر حمله بروم برد و فيليپ ( فيلقوس ) پادشاه آن\r\n\r\n\r\n","description":"","footnote":"\r\n( 1 ) از شاهنامه :\r\n چنان بد كه از تازيان صدهزار * نبرده سواران نيزه گزار\r\nبرفتند و سالار ايشان شعيب * يكى نامدار از نژاد قتيب\r\nجهاندار از ايران سپاهى ببرد * كه گفتند كان را نشايد شمرد\r\nفراز آمدند اين دو لشگر بهم * جهان شد ز پرخاشجويان دژم\r\nسه روز و سه شب زين نشان جنگ بود * زمانه بر آن جنگيان تنگ بود\r\nچهارم عرب روى برگاشتند * بشب دشت پيكار بگذاشتند \r\n( 2 ) وزيرى قصرى بنا كرد كه سعادت در حجرات آن مسكن كرد هرگز در دولت اسلام چنين بنائى به پا نشد دارا هم نظير آن را نساخته است .\r\n","page_name":" 184 ","page_number":204},
  {"content":"\r\n\r\nكشور را مغلوب ساخت و موضوع بمصالحه خاتمه پذيرفت بدين تفصيل كه فيليپ متعهّد شد سالى يكصدهزار تخم طلاى چهل مثقالى براى دارا بفرستد ضمنا دختر فيليپ را هم بزوجيّت خواست او هم دختر خود را داده دارا بمعيّت او به فارس معاودت نمود دارا از همسر ديگر خود پسرى داشت كه او را زياده از حدّ دوست ميداشت به همين جهت اسم كوچك خود را به دو داد و اوست كه دارا بن دارا يا داراى اصغر ناميده مىشود .\r\n\r\nديباچهء داستان اسكندر\r\nبنا بقول ايرانيان اسكندر پسر داراى اكبر بوده . گويند همين كه دختر فيليپ پادشاه روم را تزويج كرد با او معاشر شد ليكن نكهت دهانش او را خوش نيامد . مهر از او گسست و در خفيه نزد پدرش فرستاد . دختر حامله بود و اسكندر را در شكم داشت فيليپ مكدّر شد ولى بملاحظهء وضعيّت دختر چاره جز سكوت نديد دختر بوسيلهء گياهى كه الاسكندروس ميناميدند بمعالجهء خود پرداخت چون بيماريش مقارن زمانى زائل گشت كه پسرى بوجود آورد نام اين گياه را بفال نيك گرفته پسر را با تخفيف اسم گياه اسكندر ناميد . فيليپ پسر را بفرزندى قبول كرده محبّت شديدى به دو داشت چه طالع طفل نشان ميداد كه سلطنت عالم از آن او خواهد گرديد ؛ سلاطين را مغلوب و سركشان را مطيع ساخته چنان اقبال بلند و نفاذ امرى پيدا خواهد كرد كه هيچ سلطانى نظير آن را نداشته است .\r\nولى در مورد اسكندر اختلاف روايت بسيار است بعضى او را ذو القرنين كه خداوند در كتاب خود فرموده خوانند و برخى غير آن دانند . گروهى به گمان از جمع ملائك آسمانش شمارند و بعضى از جمع پيمبرانش انگارند ولى اكثر در اينكه او همان ذو القرنين باشد اتّفاق دارند كه خدا داند و بس !\r\nهمين كه اسكندر بزرگ شد فيليپ حكما و فلاسفهء يونان را كه ارسطا طاليس و بطلميوس نيز در آن ميان بودند براى تربيت او دعوت نمود اسكندر از دانش آنان اكتساب و از علوم آنان كامياب گرديد ارسطاطاليس خصوصا مدام نزد او\r\n\r\n","description":"","footnote":"","page_name":" 185 ","page_number":205},
  {"content":"\r\n\r\nبسر ميبرد و بمثابهء كبوترى كه دانه بجوجه‌اش دهد حكمت به دو تعليم و فنون حكومت بر عالم و فلسفه به دو مىآموخت . گويند يكروز كه فلاسفه بر اسكندر گرد آمده بودند مادرش به دو گفت : فرزند خداوند اقبالى به تو كرامت فرمايد كه اهل علم و هنر بر تو گرد آيند نه استعدادى كه بمدد آن اشخاص نيكبخت را كمك كنى !\r\nپس از مرگ فيليپ ، اسكندر جانشين او گرديد « 1 » و انجام مواعيد زمان را كه بيمن همّت خود بموقع اجرا گذاشت از طالع خود تقاضا نمود .\r\n\r\nسلطنت دارا بن دارا يا داراى اصغر و داستان او با اسكندر\r\nداراى اكبر پس از دوازده سال سلطنت به بيمارى سختى گرفتار آمد كه به مرگش منتهى گرديد او داراى اصغر را جانشين خود قرار داده تخت و تاج را به او سپرد و خود جهان را بدرود گفت و سلطنت به پسر رسيد . دارا در عين عنفوان شباب و در معرض انحراف و ارتكاب خطا بود و مستيهائى كه شاعر در اين شعر توصيف كرده جمعا در او مشاهده ميگرديد :\r\n سكرات خمس إذا مني المر * بها صار خلسة للزّمان\r\nسكرة المال و الحداثة و العشق و سكر الشّراب و السّلطان « 2 » \r\nبعلاوه دارا متكبّر و جبّار بود و خون بسيار ريخت . مردم بيگناه را شكنجه ميكرد ، اتباع و افسران خود را از خود برى ميساخت . بسلاطين اعتنائى نداشت و آنان براى مصون ماندن از تعرّض سعى داشتند با ارسال هدايا و ماليات توجّه او را به خود جلب كنند باستثناى اسكندر كه از ارسال خراجى هم كه سابقا مذكور گرديد و فيليپ مرتّبا براى او ميفرستاد خوددارى نمود دارا براى مطالبهء آن و سرزنش\r\n\r\n\r\n","description":"","footnote":"\r\n( 1 ) 336 قبل از ميلاد .\r\n( 2 ) پنج نوع مستى وجود دارد كه كسى كه گرفتار آنها شد بازيچهء روزگار مىشود مستى مال و مستى جوانى و مستى عشق و مستى شراب و مستى قدرت .\r\n","page_name":" 186 ","page_number":206},
  {"content":"\r\n\r\nو تهديد او در تساهل و تسامح از اجراى امر سفيرى نزد اسكندر فرستاد . اسكندر سفير را گفت : به او بگو مرغى كه تخم طلا ميگذاشت مرد . كه اين گفتار به صورت ضرب المثل درآمد . سفير مراجعت كرده مراتب را بعرض دارا رسانيد و موجب كمال خلق‌تنگى وى گشته رسولان و نامه‌هائى به منظور توبيخ و تهديد نزد اسكندر فرستاد ضمنا چوگان و گوى و مشتى كنجد براى او ارسال داشت كه بفهماند او را كودكى پندارد كه قابل چوگان بازيست نه لايق حكومت بر كشورى ضمنا قشونى بجنگ او اعزام خواهد داشت كه تعداد آن چون دانه‌هاى كنجد باشد اسكندر آن را بفال نيك گرفت و گفت : چون عالم به شكل گوى است او همچنانكه چوگان گوى را پرت كند كشورش را بدست من خواهد افكند كنجد هم دانه‌ايست روغن‌زا و طعمش نه تلخ است و نه تند و من چنين تفأل ميزنم كه بهترين و مفيدترين اموال او بدست من خواهد افتاد . پس نامه‌اى بسيار زننده در پاسخ دارا نوشت و كيسه‌اى خردل بدان منضم ساخت كه بگويد گرچه لشگريان من كمتر است ليكن همچنانكه خردل تند و قوى است و كسى كه از آن بخورد بگريه خواهد افتاد قدرت و جلادت لشگريان من بيشتر و مؤثّرتر است .\r\nدارا از رفتار و گفتار اسكندر بهم برآمده عزم جنگ با او نمود و با هشتادهزار كس بجنگ او رفت اسكندر بشنيدن اين خبر با دوازده هزارتن بمقابله پرداخته فلاسفه و حكما را نيز همراه برد . بعضى گويند كه خضر عليه السلام نيز در مصاحبت او بوده بدوا بسلطان مصر حمله برد و اموال و خزائن او را تملّك كرده از اين راه بر قدرت خود بيفزود پس با قشون خود روى بعراق نهاد . دارا كه قبلا رسيده بود در ساحل فرات خيام اردو برافراشت چون به اسكندر گفتند كه دارا هشتادهزار مرد جنگى با خود دارد گفت : قصّاب از كثرت گوسفند باك ندارد . كه اين گفتار ضرب المثل شد و معمولا بيشتر كلمات او از حيث زيبائى و ايجاز بىمثل و مانند است .\r\nو آنگاه اسكندر خود را بخطر افكنده خطائى مرتكب گرديد كه بيمن طالع ميمونش بنفع او تمام شد چنان كه بهمراهى معدودى از خواص خود را سفير اسكندر بنزد دارا معرفى نمود كه وضعيّت حريف و داخلهء كشور او را به چشم خود مشاهده\r\n\r\n","description":"","footnote":"","page_name":" 187 ","page_number":207},
  {"content":"\r\n\r\nنموده بجزئيّات آن واقف شود . همين كه باردوى دارا رسيد طبق رسومى كه براى پذيرش رسولان امثال او مقرّر است باريافت و در پاسخ استعلام دارا چنين بعرض پيامى كه عهده‌دار آن بود پرداخت كه : اسكندر سلام به تو مىرساند و ميگويد « 1 » صلح خير است و جنگ خطرناك امساك از خونريزى غنيمت است و سوءظن بموفقيّت ناشى از احتياط اگر شاه با من سر صلح داشته باشد به صلح حاضرم و اگر جز جنگ طريقى نپذيرد من مسئوليّت را متوجّه او نموده بجنگ خواهم پرداخت . دارا گفت : جواب آنچه را كه گفتى خواهيم داد و امر داد تا بمسكن خود بازگردد پس او را به صرف غذا در مجلس خود دعوت نمود اسكندر هربار كه جام طلائى مزيّن به صورت دارا به او ميدادند آن را نوشيده بجاى آنكه بساقى رد كند در چكمه يا آستين خود مخفى ميكرد همين كه كار بتكرار كشيد ساقيان دارا را از چگونگى امر مطّلع ساختند دارا كه پرسيد چرا جامها را نگاه ميدارد گفت : رسم ما فرستادگان روم كه در حضور سلاطين باده مينوشيم چنين است . دارا بخنديد و امر داد كه بگذارند همه نزد او بماند .\r\nپس يكى از رسولان كه از طرف دارا نزد اسكندر رفته بود و براى خدمت او در مجلس حضور داشت مخفيانه به دارا گفت كه اين مرد خود اسكندر است شاه امر داد تا از خزانه جامهء ابريشمىاى كه صورت اسكندر بر آن منقوش است بياورند تا امتحان كند « 2 » اسكندر بعنوان ريختن آب از جاى برخاسته خارج گرديد و بر يكى از\r\n\r\n\r\n","description":"","footnote":"\r\n( 1 ) از شاهنامه :\r\n سكندر چنين گفت كاى نيكنام * بگيتى بهر جاى گسترده كام\r\nمرا آرزو نيست با شاه جنگ * نه در بوم ايران گرفتن درنگ\r\nبرآنم كه گرد زمين اندكى * بگردم به‌بينم جهانرا يكى\r\nهمه راستى خواهم و نيكوئى * بويژه كه سالار ايران توئى \r\n* * * ( 2 ) از شاهنامه :\r\n چو دارا بديد آن دل و راى اوى * سخن گفتن و فرّ و بالاى اوى\r\nتو گفتى كه داراست بر تخت عاج * ابا ياره و طوق و با فرّ و تاج\r\nبه دو گفت نام و نژاد تو چيست * كه با فرّ و شاخت نشان كئيست\r\nاز اندازهء كهترى برترى * من ايدون گمانم تو اسكندرى\r\nبدين فرّ و بالا و گفتار و چهر * مگر تخت را پروريدت سپهر\r\nهم اندر زمان باژ خواهان روم * كجا رفته بودند از اين مرز و بوم\r\nز بيرون بر اين بزمگاه آمدند * خرامان بنزديك شاه آمدند \r\nبقيه در صفحه بعد\r\n","page_name":" 188 ","page_number":208},
  {"content":"\r\n\r\nاسبان دوندهء بىمثل خود پريده روى باردوگاه خويش كرد و همراهان را امر بمتابعت داد و تا مدّتى گشتند و جامه را يافتند و بنزد دارا بردند و او مدّتى در صورت اسكندر دقيق شد تا امر بتوقيف او دهد اسكندر دو فرسنگ طىّ طريق كرده بود و كسانى كه بتعقيب او پرداختند قادر به رسيدن به او نشدند و اسكندر صحيح و سالم باردوى خود رسيد . مصاحبين را گفت : من بوضعيّت دارا و قشونش احاطهء كامل پيدا كردم و قدرت او را سنجيدم و آنچه محتاج بدانستن آن بودم فهميدم و اين جامهاى منقّش به صورت او را آوردم و بدان تفأل ميزنم كه بر او فائق خواهم گرديد و اموال و كشورش را مالك خواهم شد .\r\n\r\nكشته شدن دارا بن دارا\r\nكار اسكندر و دارا عاقبت بدشمنى و جنگ كشيد همچنانكه در ساحل فرات بهم تلاقى كرده چنان جنگ خونينى درگرفت كه يكهفته به طول انجاميد بدون اينكه هيچيك از طرفين اميد فتح و ظفر داشته باشند . اسكندر را گفتند كه دشمن را بشبيخون غافلگير كند گفت : شبيخون نوعى سرقت است و سرقت از طرف سلاطين پسنديده نيست « 1 » .\r\n\r\n\r\n","description":"","footnote":"\r\nبقيه از صفحه قبل\r\n فرستاده روى سكندر بديد * بر شاه رفت آفرين گستريد\r\nبه دو گفت كاين قيصر اسكندر است * كه بر تخت با گرز و با افسر است\r\nچو گفت فرستاده بشنيد شاه * فزون كرد سوى سكندر نگاه\r\nسكندر بدانست كاندر زمان * چه گفتند با شهريار جهان\r\nبيامد بدهليز پرده سراى * دلاور باسب اندر آورد پاى\r\nهمه باد پايان برانگيختند * ز پيش جهاندار بگريختند\r\nچو دارا سر و افسر او نديد * بتاريكى اندر بشد ناپديد\r\nنگهبان فرستاد هم در زمان * بنزد يكى خيمهء بدگمان\r\nچو رفتند بيدار دل رفته بود * كه بخت چنان پادشه خفته بود \r\n( 1 ) رويهمرفته قصد عموم كشورگشايان عالم سرقت است و كلاه‌بردارى و الا مصائب جنگ را چرا متحمل ميشدند امروز هم جنگهائى كه مىشود براى انحصار منافع و برداشتن كلاه ملل ضعيف است .\r\nعيب اينجاست كه سرقت يك جفت كفش و يك تخته پلاس را قانون جرم شناخته و چاپيدن اموال ملتى لياقت محسوب است ! هدايت\r\n","page_name":" 189 ","page_number":209},
  {"content":"\r\n\r\nفقدان دارا منبعث از كينه‌اى بود كه افسرانش از او در دل داشتند چنان كه نسبت به او خيانت كرده جدا بجنگ مبادرت ننمودند و دو تن از خدمه‌اش كه اهل همدان بودند به اسكندر پيغام دادند كه ما متعهّد ميشويم دارا را در ميدان جنگ بقتل رسانيم اسكندر پيغام داد كه در صورت انجام تعهّد هردو را از مكنت و مال بىنياز خواهم نمود همين كه فريقين بمحاربه پرداختند و جنگ در نهايت شدّت درگرفت دارا در قلب قشون فقط در اين فكر بود كه خود را از حملات دشمن حفظ كند نه بستگان خود ولى مرگ از جانبى كه شاه اطمينان داشت گريبانش را بگرفت و در عين عافيت دفعة دو خادم همدانيش دو زخم با نيزه به دو وارد آوردند كه شاه با جراحاتى مهلك از اسب بر زمين « 1 » افتاد غريو از لشگريان برخاست نظم قشون اختلال يافت بعضى هزيمت گرفتند و برخى تسليم شده امان خواستند .\r\nاسكندر كه از آنچه به دارا رسيده بود آگهى يافت « 2 » با معدودى از همراهان بجانب او شتافته از اسب به زير آمد و گرد از چهره‌اش زدوده سرش را بدامان گرفت و سيل اشك از ديده فروريخت و از حالتش فوق العاده منقلب گرديد و گفت : اى آزادترين آزادگان و اى شريف‌ترين اشراف و اى شاهنشاه بزرگ من بسيار از اين حادثه متأثّرم خدا را شكر كه من باعث اين ضربتى كه به تو وارد آمده است نبوده‌ام و خدا شاهد نيّات خيريست كه من دربارهء تو داشته‌ام او ميداند كه به خود ميگفتم اگر فاتح شوم با تو بنيكى رفتار كنم و رعايت حقّ قرابتى كه بين من و تست و پاس نمكى كه با تو خورده‌ام داشته باشم . دارا چشم گشوده با صداى ضعيفى گفت : برادر از مشاهدات خود عبرت گير اين شاهنشاه عالم را بنگر كه چگونه دور از مصاحبين و دوستان مجروح بر خاك اوفتاده فرمانروائيش تمام و زندگانيش در شرف اختتام است . بطورى اشگ\r\n\r\n\r\n","description":"","footnote":"\r\n( 1 ) از شاهنامه :\r\n دو دستور بودش گرامى دو مرد * كه با او بدندى بدشت نبرد\r\nيكى مؤبدى نام او ماهيار * دگر مرد را نام جانوسيار\r\nمهين بر چپ و ماهيارش براست * چو شب تيره گشت از هوا بادخاست\r\nيكى دشنه بگرفت جانوسيار * بزد بر بر سينهء شهريار \r\n( 2 ) در سنهء 331 قبل از ميلاد .\r\n","page_name":" 190 ","page_number":210},
  {"content":"\r\n\r\nاز ديدگان اسكندر سرازير بود كه ريشش تر شده بود و فرياد و فغان از ايرانى و يونانى بلند بود . دارا دنبالهء سخن را گرفت و گفت : برادر ناله را چه سود ولى آخرين وصاياى برادرت را بشنو و عهد كن كه بدان عمل كنى . اسكندر گفت : آنچه دارى بگوى و از گفتن هيچ‌چيز دريغ مدار . مطمئن باش كه به آنچه عهده‌دار شوم اقدام كرده اوامرت را اجرا خواهم نمود . دارا گفت دخترم روشنك « 1 » را بزنى به تو مىدهم آنچه شايستهء شأن اوست با او بكن . عزيزش دار و گراميش شمار اشراف و بزرگان ايرانرا تجليل كن كوچكان را بر بزرگان مگمار آتشكده‌ها را خراب مكن و انتقام مرا از قاتلين من بستان . اسكندر گفت فرمايشاتت تمام اطاعت خواهد شد .\r\nدارا پس از چهار سال سلطنت درگذشت و اسكندر امر بتشييع او نمود جسدش را با سران سپاه تا مدفن او مشايعت نمود و امر داد دو نفرى را كه دست خيانت به دارا دراز كرده بودند بدار آويزند « 2 » امر فورا اجرا و بقدرى تير و سنگ بر جسد آنان زدند كه قطعه‌قطعه گوشت و استخوانشان بر زمين ريخت اسكندر گفت : اين جزاى كسيست كه قصد جان سلاطين كند .\r\n\r\nسلطنت اسكندر و ذكر بعضى از بيانات برجستهء او\r\nچون سلطنت دارا خاتمه پذيرفت اسكندر در عين‌حال كه بر مصر و روم حكومت داشت به ايران نيز سلطنت ميكرد بدين‌ترتيب بر كشور پهناورى دست يافت و سلاطين مختلفه كتبا اطاعت خود را به او اعلام داشتند همين كه امر ازدواج خود را با روشنك انجام داد در حسن و جمالش متعجّب مانده مفتون او گرديد و در املاك خود و رسيدگى بامور مردم او را دخالت داده اكرام بسيار كرد پس بر اموال و ذخائر كشور دست يافته بگردش بلاد پرداخت .\r\n\r\n\r\n","description":"","footnote":"\r\n( 1 ) محققين ركسانا يا روشنك را دختر اكسيارتس دانند كه در 337 قبل از ميلاد با اسكندر عروسى كرد و دختر داريوش را كه اسكندر گرفت استاتيرا ناميده‌اند . هدايت\r\n( 2 )  فَاعْتَبِرُوا يا أُولِي الْأَبْصارِ  ! اجنبى پس از موفقيّت چنين مزد ميدهد ! هدايت\r\n","page_name":" 191 ","page_number":211},
  {"content":"\r\n\r\nاسكندر در طىّ عمليّات ، خاطرش بنصايح حكما و فلاسفه متوجّه بود و اكثر بيانات گرانبهائى از خود بيادگار گذاشت . روزى به پيرمردى كه موهاى خود را رنگ كرده بود گفت : تو كه موهاى خود را رنگ كرده‌اى پيرى را چگونه رنگ توانى كرد ؟\r\nو بمشاهدهء مرد بدسيرت خوش صورتى گفت : خانه زيباست ولى ساكن آن منفور است .\r\nزنى را ديد كه بدرختى بدار آويخته‌اند گفت : اى كاش ميوهء تمام اشجار چنين بود ! و بيكى از افسرانش كه بجنگى اعزام ميداشت گفت : فرار را بدشمن سهل كن و چون منهزم شد از تعقيبش خوددارى نما و چنان رفتار كن كه هريك از عساكرت چون جاسوسى در تو مىنگرند . به كسانى كه به او ميگفتند اگر زباد زن بگيرى كثير النسل خواهى گرديد و هميشه ذكرت باقى خواهد ماند گفت : دوام ذكر خير بحسنات اعمال و صحّت كردار است و از كسى كه مردان را مقهور ساخته برازنده نيست كه مقهور زنان شود . و عادتا ميگفت : ترس چيزى است كه براى هدايت هر فردى لازم است چنان كه ديندار از ترس عقاب و شرافتمند از ترس رسوائى و زيرك از عواقب عمل خود بيمناك است و بيك از سران سپاهش گفت : نظر خوبى كه از آدم كوچكى ميشنوى حقير مشمار زيرا مرواريد قيمتى از پستى غواص خوار نميشود . معمولا همين كه در موقع شروع بجنگى ترس به او روى مينمود مقدارى شراب مينوشيد كه خونش دوران يابد و قلبش گرم شود بعد رامشگران را امر ميداد كه آهنگ مهيّجى نوازند و پس از آنكه جسم و روح را بدين طريق تقويت ميكرد بجنگ پرداخته شخصا در كمال شجاعت بدون كوچكترين ترس و كمترين ضعفى بمحاربه مشغول ميشد .\r\n\r\nسلطنت اسكندر\r\nاسكندر كه بر تخت دارا مستقر گرديد چنين گفت : مائيم كه خداوند موفّقمان كرد و آنچه خلاف آن را بما وعده ميدادند نصيب ما نمود معهذا به تمام وصاياى دارا عمل كردم مگر در مورد آتشكده‌ها . امّا در خصوص آتشكده‌ها امر بانهدام كليهء آنها و كشتن هيربدان و سوزاندن كتابهاى زردشت كه به آب طلا نوشته بودند داد و در تمام عراق و فارس و ساير بلاد ايران يك بناى عالى و يك قلعهء محكم و يك قصر رفيع باقى\r\n\r\n","description":"","footnote":"","page_name":" 192 ","page_number":212},
  {"content":"\r\n\r\nنگذاشت و تمام را با خاك يكسان نمود « 1 » و در مغرب شهر اسكندريه و شهر ملطيه را بنا كرد . در چين شهرهاى زياد ساخت كه منجمله برج الحجاره را ميتوان اسم برد در خراسان شهرهاى سمرقند و هرات را بنا كرد و ديوارى بدور مروشاهجان كشيد كه يك فرسنگ طول و عرض داشت و نيز شهرهاى نسا و اصفهان را به شكل مار ( ؟ ) بنا كرد و سرانديب را در هندوستان ساخت . بنا بروايت طبرى و ابن خردادبه در رژه‌اى كه اسكندر پس از شكست دارا از قشون خود ديد مقدار قشونش بالغ بر يك ميليون و چهارصدهزار نفر ميشد كه عبارت از هشتصد هزار تن قشون خودش و ششصدهزار نفر قشون دارا بود .\r\nاسكندر كه ديد هيچ‌چيز براى خرابى و فساد كار ايران مؤثّرتر از اين نيست كه بين حكّام ايالات اختلاف ايجاد كرده منافعشان را مغاير هم قرار دهد و هريك را بر عليه ديگرى برانگيزد متنفّذين آنان را بر مقرّ خودشان حقّ سلطنت مستقلّه داد كه از تجمّع آنان تحت امر يكنفر جلوگيرى شود بدين‌ترتيب سلاطين مستقلّى بوجود آورد كه هريك مستقل ولى مطيع و خراجگذار او بودند . اين سلاطين مستقل پادشاهان محلّىاى بودند كه پس از اسكندر ايالات ايرانرا تقسيم كرده تا ظهور اردشير بن بابك كه پادشاه عالم گرديد بر آنها سلطنت كردند .\r\nاسكندر مدام ممالك و نواحى مختلفه را پيموده ملل را باطاعت و انقياد مجبور ميساخت . دائم در حركت بود و هيچوقت چه در مشرق و چه در مغرب درنگ نداشت حتى در قشونكشىهائى كه براى فتح اقطار عالم مينمود ؛ تا ثروت عالم را ذخيره كرده قسمت اعظم آن را به روم ارسال دارد كه به همين جهت تا امروز غنىترين ممالك عالم است .\r\n\r\nلشگركشى اسكندر بهندوستان و جنگ با فور شاه\r\nاسكندر سفيرى بنزد فور پادشاه هندوستان اعزام داشته او را كتبا باطاعت و خراجگذارى دعوت نمود فور سر از اطاعت پيچيده پاسخى غرورآميز مبتنى بر تعداد\r\n\r\n\r\n","description":"","footnote":"\r\n( 1 ) ديديم كه ملل راقيه نيز از تكرار همين اعمال خوددارى ندارند ! بشر در علم پيشرفت كرده ولى در قساوت و سبعيّت رحمت بگور وحشيان ما قبل تاريخ چه آنان در عين بربريّت آن اعمال را مرتكب ميشدند و ملل راقيهء امروز دم از مدنيّت هم ميزنند ! هدايت\r\n","page_name":" 193 ","page_number":213},
  {"content":"\r\n\r\nلشگرى كه بدان مستظهر است و قوا و منابعى كه در دفاع خود به كار خواهد برد به دو نوشت اسكندر هم بطلميوس را بنمايندگى خود در ايران گذاشته خود به راه افتاد و چون ابر موجد رعد و برق رو به هندوستان روان گرديد و ممالكى كه از آنها ميگذشت مسخّر ساخته بگرد آوردن آنچه از ثروت آنها به دستش ميافتاد ميپرداخت . اين وضع همچنان ادامه داشت تا بسرحدّ كشور فور رسيد و پيغام تهديدآميز شديدى به دو فرستاد .\r\nفور بدون ترس از مقاومت و محاربهء با او به راه افتاده با عساكر و فيلان خود اسكندر را استقبال كرد . اسكندر در مقابل او بتنظيم معسكر خود اقدام نموده خندقى دور قشون خود حفر نمود ولى از جهت ششصد فيلى كه فور بوجود آنها ميباليد و مينازيد اضطراب داشت پس امر داد با مس و آهن مجسّمه‌هاى مجوّفى به شكل آدم ساخته داخل آنها را از نفت و گوگرد پر كنند و روز جنگ امر داد آنها را بر ارّابه‌ها نهاده بميدان جنگ برند و پس از آراستن جبهه‌ها و تنظيم صفوف و جناحين چپ و راست مجسّمه‌ها را پيشاپيش سربازان قرار دهند و خود در قلب لشگر موضع گرفت . فور پس از زين كردن و زره‌پوش كردن فيلان با عساكر خود به حركت درآمده امر داد تا طبل فروكوبند و دم در ناى هندى دمند و از آنچه در ايجاد ترس در دل دشمن مؤثّر است كوتاهى ننمايند همين كه فريقين عزم مخاصمت كردند و جنگ درگرفت و مبارزين بهم آويختند اسكندر امر داد آتش در مجسّمه‌ها زنند كه بدوا داغ و بعدا به كلى سرخ شد از طرفى فور فيلبانان را گفت كه يكباره با فيلان بلشگر اسكندر حمله برند و خود با زبدهء عساكر در عقب جاى گرفت فيلان كه رسيدند مجسّمه‌هاى تفته را بجاى انسان گرفته با خرطوم خود بر آنان « 1 » كوفتند كه خرطومشان سوخت\r\n\r\n\r\n","description":"","footnote":"\r\n( 1 ) از شاهنامه :\r\n سپاهى كشيدند بر چار ميل * پس پشت گردان و از پيش پيل\r\nز هندوستان نيز كار آگهان * برفتند نزديك شاه جهان\r\nبگفتند او را پس از رزم پيل * كه او اسب را بشكند بر دو ميل\r\nكه خرطوم او از هوا برترست * مر او را ز گردون زحل ياور است\r\nبقرطاس بر پيل بنگاشتند * به چشم جهانجوى بگذاشتند\r\nنشستند دانش‌پژوهان بهم * همى چاره جستند بر بيش‌وكم \r\nبقيه در صفحهء بعد\r\n","page_name":" 194 ","page_number":214},
  {"content":"\r\n\r\nدفعة همه از رنج سوختگى روى گردانده پاى بفرار نهادند و خود را به روى صاحبان خود انداختند عساكر اسكندر متعاقب آن شكست سختى بهنديان داده قتل‌عامى عظيم كردند و تا شب بقلع و قمع آنان پرداختند .\r\nفرداى آن روز فور عساكر و قواى خود را مجتمع ساخته بضميمهء كمكهائى كه از هرطرف به دو رسيد مجددا آهنگ نزاع كرد محاربه همچنان ادامه پذيرفت و نائرهء جنگ اشتعال يافت كشته از هرطرف بر زمين ميريخت و سر از هرسو در هوا پراكنده ميشد مقاتله بيست روز ادامه يافت دستجات و افراد راه فنا پيمودند اسكندر كه چيزى نمانده بود مغلوب شود كسى را نزد فور فرستاده پيغام داد كه اگر جنگ به همين نهج ادامه يابد ما را تمام كرده يك تن از سپاهيان را باقى نخواهد گذاشت همان به كه بجان آنان ابقاء كرده خود بمحاربهء تن‌بتن پردازيم و هرطرف فاتح شد مالك كشور ديگرى شود و آتش حرب فرونشيند فور از اين پيام خرسند گرديد و اميدوار بود كه بر اسكندر غلبه خواهد كرد و بفتح اطمينان داشت چه خلقتا قوى و جسيم بود و اسكندر ظاهرا بر خلاف او مينمود . پس سپاهيان خود را امر بمتاركهء جنگ داد . دو پادشاه بميدان شتافته نيزه‌بازى و جنگ تن‌بتن آغاز نهادند . فور كه برگشت ببيند فريادى كه از عقب بگوشش ميرسد چيست اسكندر موقع را مغتنم شمرده شمشيرى بر دوش او فرود آورد كه با ضربات دوّم و سوّم كار او را ساخت فور از اسب به زير افتاده جان سپرد هندوها كه سلطان خود را بر زمين ديدند سخت برآشفته با كمال شدّت بر سپاهيان اسكندر حمله‌ور گشتند اسكندر امر داد در صفوف آنان به زبان هندى اعلام دارند كه وقتى پادشاه شما كشته شد بچه منظور مىجنگيد از خدا بترسيد و جان خود را هدر نداده سرنوشت پيشواى خود را اختيار نكنيد ! صلاح در ترك سلاح است كه جان\r\n\r\n\r\n","description":"","footnote":"\r\nبقيه از صفحهء قبل\r\n يكى بارگى ساختند آهنين * سوارى از آهن وز آهنش زين\r\nبگردون همى رانده پيش شاه * درونش پر از نفت كرده سياه\r\nباسب و بنفت آتش اندر زدند * همه لشگر فور بر سر زدند\r\nز لشگر برآمد سراسر خروش * به زخم آوريدند پيلان به جوش\r\nچو خرطومهاشان بر آتش گرفت * بماندند از آن پيل‌بانان شگفت \r\n","page_name":" 195 ","page_number":215},
  {"content":"\r\n\r\nخود را نجات دهيد . سپاهيان بصحّت امر برخورده سلامت را اختيار كردند و اسلحه را ريخته تسليم شدند و امان خواستند اسكندر پذيرفت و نعمت بىكران از اموال و امتعه و اسلحه بدست آورد و مالك مملكت فور گرديد و بر تخت او جلوس نموده خزائن او را استخراج و ضبط كرد پس يكى از نزديگان فور را بسلطنت برگزيده الزام بتأديهء باج و خراج كرد و ادارهء امور ايالات را مرتّب كرده عزم رحيل نمود .\r\n\r\nرفتن اسكندر بكشور برهمنان\r\nو آنگاه اسكندر روى بكشور برهمنان نهاد كه قومى ضعيف و بينوا بودند و بزرگانشان در عقل و زهد و نيكى گفتار شهرت بسيار داشتند . قصدش اين بود كه از آداب زندگانى آنان سرمشق گرفته اندرزشان استماع كند بدين‌لحاظ نه تنها قشون را بخوددارى از هرگونه عمل خصمانه‌اى نسبت به آنان امر كرد بلكه غدغن نمود كه جز بملايمت با آنان رفتارى نكنند . برهمنان با پاى برهنه و تن عريان كه منسوجى از علف دور كمر بسته بودند باستقبال او شتافته دعا و ثنايش گفتند . اسكندر در ميان آنان ايستاد . از تساوى آنان در فقر و تشابه زنان و مردان در سيه‌روزى متعجّب گرديد پس رؤساى آنانرا طلبيده از مساكن زندگان و مردگان آنان سئوال كرد جوابى بمضمون آيه‌اى كه خداوند عزّ ذكره در قرآن كريم فرموده به دو دادند :\r\n  أَ لَمْ نَجْعَلِ الْأَرْضَ كِفاتاً أَحْياءً وَ أَمْواتاً   « 1 » . گفتند ما ابناء زمينيم از آن خلق شده‌ايم و بدان برخواهيم گشت و در قيامت سر از آن برخواهيم آورد . چون اسكندر از ساير احوالشان پرسيد جواب دادند : بالين ما خاك و پوشش ما آسمان و غذاى ما علف بيابان و ميوهء درختان است و يكى از آنان بمضمون اين شعر سخنى گفت :\r\n تجرّد من الدّنيا فإنّك انّما * سقطت إلى الدّنيا و انت مجرّد « 2 » \r\nاسكندر گفت : شما مردمى هستيد كه آزارتان به ديگران نميرسد و لايق آنيد\r\n\r\n\r\n","description":"","footnote":"\r\n( 1 ) آيا ما زمين را خلق نكرديم كه زندگان و مردگان را كافى باشد .\r\n( 2 ) از اسباب اين دنيا بپرهيز چه تو عريان به دنيا آمده‌اى .\r\n","page_name":" 196 ","page_number":216},
  {"content":"\r\n\r\nكه آزار كسى بشما نرسد و مزايائى بشما داده شود آنچه مايليد از من بخواهيد .\r\nجواب دادند : ما از تو بقا ميخواهيم . اسكندر گفت چگونه كسانى كه سرنوشتشان مرگ است ممكن است هميشه باقى باشند . جواب دادند اگر تو ميدانى كه بنى نوع بشر باقى نميماند پس منظورت از كشتن خلق و ريختن خون و ضبط اموال و مساكن آنان و اخافهء زنان و كودكانشان چيست ؟ تصوّر كرده‌اى كه اگر تمام عالم و ساكنين آن و آنچه در آنست مالك شوى الى الابد زنده خواهى ماند و از خود چيزى باقى نخواهى گذاشت كه مسئوليت اينهمه اعمال خشونت‌آميز را به گردن ميگيرى ؟ اسكندر گفت : راست است ولى من بنده و مأمور خداوندم و برحسب حكم اوست كه عملى را انجام يا از انجام آن خوددارى ميكنم ! از دشمنانش انتقام ميكشم و با دوستانش مدارا ميكنم با مشيّتش مخالفت نشايد و در مقابل امرش مقاومت نبايد همه عبديم و فرمان‌بردار ! پس اجازه طلبيده با مصاحبينش به راه افتاد .\r\nشنيدم كه مأمون بشنيدن اين بيانات اسكندر گفت : در قرون قبل سلاطين اين عقيده را كه انسان قادر بامرى نيست مگر بارادهء خدا تدريس ميكرده‌اند !\r\n\r\nداستان كيد هندى و اسكندر\r\nهمين كه اسكندر از امر دارا و فور فراغت حاصل نمود تمام سلاطين از ترس نسبت به او اظهار اطاعت و انقياد نمودند . يكى از سلاطين هندوستان كه نامش كيد بود بوصول نامهء اسكندر مبنى بر الزام او بتأديهء خراج اطاعت خود را اعلام داشته شرحى به دو نوشت كه چهار چيز از بدايع عالم در اختيار من است كه هيچ سلطانى نظير آنها را ندارد و من آنها را از خود جدا كرده برسم هديه به پيشگاه تو ميفرستم كه لايق دارا بودن آنهائى و جز تو كسى لايق داشتن آنها نيست . اوّلا دخترى دارم كه آفتاب نظير او را در حسن و كمال نديده جالب توجّه است و مايهء حيرت دوّم طبيبى مراست كه در علم طبّ و تشخيص درد و تعيين دارو و علاج امراض مزمنه مثل اينست كه وحى به دو ميرسد و تا هر زمان كه او ملازم خدمت باشد صحّتت را حفظ و عللى كه پيش آيد مرتفع خواهد ساخت سوّم در محفل من فيلسوفى است كه گوئى خداوند لبّ\r\n\r\n","description":"","footnote":"","page_name":" 197 ","page_number":217},
  {"content":"\r\n\r\nحكمت را بالطبع در كمون او نهاده چنان كه از وراء پردهء نازكى به آنچه مخفى است پى ميبرد چهارم مرا قدحى از چوب بهشت است كه چون يك بار از آب پر شود يك قشون را سيراب كند بدون اينكه آب آن تمام شود . اسكندر از ملاحظهء نامهء كيد و آنچه اعلام داشته بود بسيار خرسند شد و شرحى به كيد نوشت كه اين بدايع اربعه را باسرع وسائل كه بال پرندگان يا گردن باد باشد آويخته بدربار او بفرستد و كيد امرش را اجرا نمود .\r\nدختر كه كنكه نام داشت چون بدربار اسكندر رسيد مالك روح او گرديد و اسكندر شيفته و مفتون او شد به نحوى كه نتوانست ديده از او برگيرد . چنان واله و حيران شده بود كه ميگفت : سبحان اللّه از اين وجود بديع و صفات عجيب . پس امر داد كه وسائل آسايشش را مهيّا سازند و او را منظر چشم و راحت قلب خود قرار داد .\r\nو آنگاه طبيب را كه منكت نام داشت طلبيده آنچه در باب اصول و فروع طبّ از او سئوال نمود صحيحا جواب گفت و از توضيحات كافيه و وافيه در هر باب خوددارى ننمود . اسكندر از او پرسيد علّت اصلى امراض چيست ؟ طبيب جواب داد سوءهضم .\r\nاسكندر پرسيد سوءهضم چيست ؟ طبيب گفت : خوردن و آشاميدن بحدّى كه بدن نپذيرد و هضم آن در جهاز هاضمه صورت نگيرد . بعد پرسيد بهترين وسيله براى حفظ سلامتى بدن چيست ؟ طبيب گفت تقليل در خوردن و آشاميدن و روابط جنسى كه اين اشعار منصور الفقيه نيز مفيد همين معنى است :\r\n أقلل فديتك إن أكل * ت و إن شربت و إن غشيتا\r\nو أنا الكفيل إذا فعل * ت بأن تعافى ما بقيتا « 1 » \r\nپس اسكندر از تأثير خوردن دارو سئوال كرد . طبيب گفت : اين قبيل ادويه بمثابه صابون است كه جامه را پاك ولى مستعمل مىكند . اسكندر گفت : از آنچه در نظر دارى دستورى در مختصرترين كلمات براى حفظ صحّت به من بده . طبيب جواب\r\n\r\n\r\n","description":"","footnote":"\r\n( 1 ) تقليل كن اى من فداى تو ، در خوردن و آشاميدن و روابط جنسى و من متعهّد ميشوم كه اگر چنين كنى تا زنده‌اى سلامت باشى .\r\n","page_name":" 198 ","page_number":218},
  {"content":"\r\n\r\nداد : از سه چيز مضر بپرهيز و به چهار چيز مفيد اقدام كن تا محتاج مراجعه بطبيب نشوى : از غبار و عفونت و دود احتراز كن و نان گندم و گوشت برّه و حلوائى كه با قند تهيّه شده باشد و شراب انگور با رعايت امساك در مواقع ضرورت صرف كن . اسكندر محظوظ از بيانات وى او را به خود اختصاص داده امر داد وسائل زندگانيش را از هرجهت مهيّا سازند .\r\nامّا در خصوص فيلسوف كه شنكه نام داشت اسكندر امر داد او را منزل و مأوى داده وسائل زندگيش را فراهم سازند و آنگاه كوزه‌اى پر از روغن نزد او فرستاد .\r\nشنكه هزاران سوزن در آن روغن فروكرده كوزه را سر به مهر نزد اسكندر فرستاد .\r\nاسكندر امر داد سوزنها را ذوب كرده به صورت شمشى سياه درآورند و شمش را نزد شنكه ارسال داشت . شنكه از آن شمش آئينهء زيبائى ساخته نزد اسكندر فرستاد .\r\nاسكندر آئينه را در آب شور نهاد تا كدر شد و آن را نزد شنكه ارسال داشت شنكه باز آن را جلا و صيقل داده نزد اسكندر فرستاد اسكندر از فطانت و احاطهء فيلسوف به منظور او متعجّب گرديد و او را احضار كرد و چون به خدمت رسيد او را گفت : منظور من از ارسال كوزهء پر از روغن نزد تو چه بود ؟ فيلسوف گفت : تو ميخواستى بگوئى كه دلت مملو از عقل و حكمت است و ديگر جاى دخول چيزى در آن نيست . اسكندر گفت راست است ولى تو از داخل كردن سوزن‌ها در روغن مقصودت چه بود ؟ فيلسوف گفت : ميخواستم بگويم كه من مواعظ دقيقهء عاليه دارم كه در قلبت اثر خواهد كرد هرچند پر از عقل و حكمت باشد - گفت صحيح است ولى قصد من از تبديل سوزن‌ها بشمش آهن سياه چه بود ؟ - گفت تو خواستى بگوئى كه قلب تو از جنايات عديده كه از ارتكاب آنها ترس ندارى و از خونهائى كه ريخته‌اى سخت شده است - بسيار خوب ولى تبديل آن شمش بآئينه چه معنى داشت ؟ - خواستم بگويم كه موفّق خواهم گرديد كه در قلبت رخنه كرده آن را بداروى شفابخشى سلامتى بخشم - بسيار خوب منظور من از پس فرستادن آئينه كدر چه بود ؟ - تو ميخواستى بگوئى كه قلب تيرهء تو از نصايح من بهتر نخواهد شد - بلى مقصود ديگرى نداشتم ولى از اعادهء آئينهء صيقلى چه منظور داشتى ؟ - گفت ميخواستم بگويم كه هرچه قلب تو تيره باشد من آن را\r\n\r\n","description":"","footnote":"","page_name":" 199 ","page_number":219},
  {"content":"\r\n\r\nصيقلى كرده زنگار آن را با مواعظ لطيفه و الفاظ بديعه ميزدايم . اسكندر فرياد برآورد كه تو مرد عجيبى هستى ابدا كشورى را كه مردانى چون تو مىپروراند خراب نخواهم كرد ! و او را مخيّر ساخت كه در خدمت او مانده يا به وطنش بازگردد فيلسوف كه امر اخير را پذيرفت حركت كرده اسكندر هداياى لايقه و خلعت به دو داده روانه‌اش داشت .\r\nفرداى آن روز كه اسكندر با مدعوّين خود صرف طعام نمود جام را طلب كرد و امر داد كه آن را پر از اب كنند و خود آنچه لازم داشت نوشيد بدون اينكه آب آن كم شود پس آن را بين مدعوّين دوره گرداندند و همه از آن نوشيدند و آب به همان ميزان نخست بود . اسكندر از خاصيّت آن متعجّب شده گفت : كيد آنچه بايد بكند كرد حالا ما بايد آنچه ممكن است دربارهء او بكنيم . پس امر داد نامه‌اى مبنى بر تبريك و تأييد سلطنت او نگاشته ارسال خلاع شاهانه را به دو اعلام دارند .\r\nو آنگاه اسكندر در مورد كنكه تغيير عقيده داده گفت : اين دختر فتنهء عظيم و زنجير محكم عجيبى است كه مرا دائم به خود مشغول ميدارد و از تعقيب خيالات خود كه تسخير عالم و مطيع ساختن سلاطين و سلطنت بر عالم است باز خواهد داشت و اين براى كسى كه بمردان غلبه مينمود قبيح است كه مغلوب زنان شود فقط يك كار مىشود كرد و آن پس فرستادن اوست نزد پدرش كه او را براى من نگاهدارد . بنابراين امر داد اسباب سفرش را مهيّا ساخته بوضعى آبرومند روانه‌اش دارند ولى كنكه پس فرستادن خود را توهين‌آميز تلقّى كرده چنان اندوه و غضب شديدى بر او مستولى شد كه خود را خفه كرد و بدين‌ترتيب اين آيت حسن و زيبائىاى كه نظيرش خلق نشده بود از آن خاندان معدوم گرديد .\r\nمؤلّف كتاب گويد كه از قابوس بن وشمگير نظير اين داستان روايت شده است كه پسرى خارق العاده از مدى براى او فرستاده بودند كه از حيث زيبائى و ملاحت و كمال حسن و وجاهت نظير نداشت و چون صباحت منظرش بحدّى بود كه هر بيننده‌اى را مفتون ميساخت نقابى به صورت افكنده بود قابوس كه يك نظر در او نگريست متعجّب شد كه چگونه روزگار چنين نقش بديعى بوجود آورده پس امر\r\n\r\n","description":"","footnote":"","page_name":" 200 ","page_number":220},
  {"content":"\r\n\r\nداد كه او را در دسترس وى در كمال اكرام نگاهدارى كنند و آنگاه از ترس اينكه مبادا مفتون او گردد گفت : اگر او را براى خود حفظ كنم مالك قلب من خواهد شد و عقل مرا مسحور و خودم را تسخير و به خود مشغول كرده از تمام كارها بازم خواهد داشت و اگر ترك گويم ديگرى از او استفاده خواهد كرد و مرا هميشه چشم بدنبال او خواهد بود بهتر آنست كه خود را گرفتار او نكنم و راحت باشم و امر داد او را كشتند .\r\n\r\nرفتن اسكندر به مغرب و دخول در ظلمات\r\nو آنگاه اسكندر براى رفتن بظلمات و يافتن آب حيات از چشمهء حيوان از طريق برّ و بحر روى به مغرب نهاد و برحسب عادت ، تمام سلاطين و جبّاران طول راه را مقهور ساخت و ملوك شام و يمن را بشناسائى خود الزام كرده اجبار بارسال باج و خراج نمود همه بلااستثناء اظهار اطاعت و انقياد نمودند و قيدافه ملكهء قبطيانرا نيز بتسليم اموال بسيار مجبور ساخت . اگر ميخواستم وارد توضيح و تشريح اين حكايات شوم كتابها تنظيم ميشد و از رويّهء اين كتاب كه ضبط رئوس مسائل و نكات مهمّه است خارج ميشدم .\r\nاسكندر كه به مغرب آفتاب رسيد آن را همچنان يافت كه خداوند در قرآن فرموده :\r\n « تَغْرُبُ فِي عَيْنٍ حَمِئَةٍ »  ( فرود مىآيد در يك چشمهء گرم گل‌آلود ) و نزول آن را در مكان و منزل آن مشاهده نموده آنچه در خصوص آن لازم داشت فهميد و خود با چهارصد تن از همراهان خورشيد را در جنوب گذاشته از سمت قطب شمال وارد بظلمات گرديد و هجده روز تمام روى ريگهائى حركت كردند كه جنس آنها را نميدانستند اسكندر همراهانرا گفت : از اينها با خود برداريد و بدانيد كه هركس از آنها بردارد و هركس برندارد بالسويّه پشيمان خواهد شد . عدّه‌اى از آنها برداشته در خورجين اسب خود ريختند ولى اغلب از آنان اصلا برنداشتند . امّا در خصوص چشمهء حيوان اسكندر بانجام آرزوى خود موفّق نشد بلكه خضر عليه السّلام بلا اراده آن را جلو پاى خود ديده از آن آشاميد و آن را به كسى نشان نداد زيرا مشيّت الهى چنين بود كه او\r\n\r\n","description":"","footnote":"","page_name":" 201 ","page_number":221},
  {"content":"\r\n\r\nتا قيامت زنده بماند . وقتى كه همراهان اسكندر از ظلمات خارج شدند و بروشنائى آفتاب رسيدند سنگهائيرا كه با خود آورده بودند امتحان كرده ديدند زمرّد است و همانطور كه اسكندر گفته بود كسانى كه با خود آورده بودند افسوس خوردند كه چرا مقدار زيادى از آن برنداشته‌اند و كسانى كه نياورده بودند افسوس خوردند كه چرا در برداشتن آن اهمال كرده‌اند . گرانبهاترين زمردهائى كه هنوز در دست ابناء بشر است از همانهاست و اللّه اعلم و ميگويند قلّهء مقطّم در مصر تنها كوهى است در عالم كه زمرّد در آن يافت مىشود .\r\n\r\nرفتن اسكندر بمشرق و دخول او در سرزمين تبت\r\nپس از مراجعت از مغرب و ديدن بدايع آن سامان اسكندر از طرق برّ و بحر عزم مشرق نمود تا به خاك تبت رسيد سلطان اين كشور به خدمت وى رسيده پس از اظهار انقياد صدبار طلا و هزار رطل مشك به دو تقديم داشت اسكندر از ثروت و سخاوت وى متعجّب شده از او تشكّر كرد . اسكندر كشور او را بسيار مطبوع يافت و به چشم خود خاصيتى را كه در خصوص آن شنيده بود ديد و آن خاصيّت اينست كه چون كسى بدان سرزمين رسد دفعة بدون هيچ جهت تا هنگام خروج از آن كشور در قلب خود احساس وجد و سرور كند . گويند از زمانى كه اسكندر از ظلمات خارج شده بود تا ورود به تبت لب بخنده نگشاده بود فقط آنجا بعيش و مسرت پرداخت و نيز سلاطين ترك اعمّ از شهرنشين و صحرانشين به خدمت او رسيده هدايائى از مصنوعات كشور خود تقديم او داشتند و طبق رسوم خود كه اعزاز بزرگان و تجليل آنانست سر عبوديّت بر آستان او نهادند و از قصور خود در پذيرائى و لايق نبودن هدايا بدين عذر معتذر شدند كه فتنه‌هاى افراسياب و ارجاسب بهترين قسمت اموال آنانرا بباد داده است .\r\nاسكندر عذر آنانرا پذيرفته عده‌اى از آنانرا با خود به چين برد و آنگاه سلطان تبت و تركان ديگر را بممالك خود عودت داد .\r\n\r\nورود اسكندر بچين\r\nچون اسكندر با عساكر خود وارد چين گرديد از بيم خواب از سر پادشاه\r\n\r\n","description":"","footnote":"","page_name":" 202 ","page_number":222},
  {"content":"\r\n\r\nاين كشور بدر رفت و خود را مريض وانمود كرده جمع كثيرى از سران سپاه خود را باستقبال او اعزام داشت كه در كمال اعزاز و اكرام او را به منزل رساندند . در حوالى نصف شب خادم اسكندر او را گفت : رسولى از طرف پادشاه چين پشت در است و بار حضور ميطلبد اسكندر كه اذن ورود داد خادم او را بدرون آورده پيش برد رسول همچنان در برابر اسكندر ايستاد و شرط ادب بجاى آورده گفت : ممكن است سلطان با من خلوت كنند ؟ اسكندر امر داد كه تمام خدمه و حضّار خارج شوند چون خادم حضور داشت فرستاده گفت : پيغامى را كه من آورده‌ام نبايد جز تو ديگرى بشنود .\r\nاسكندر او را تفتيش كرد و چون حربه با او نديد شمشيرى برهنه در پيش خود نهاده او را گفت : حالا مطمئن باش و هرچه خواهى بگو و بخادم كه خارج ميشد اشاره كرد .\r\nگفت من پادشاه چينم نه فرستادهء او « 1 » آمده‌ام بپرسم كه چه ميخواهى تا آنچه مايلى هرچه دشوار هم باشد انجام دهم و ترا از توسّل بجنگ بىنياز كنم . اسكندر او را گفت :\r\nكى از طرف من به تو تأمين داده بود كه با من روبرو شدى ؟ جواب داد اطمينان باينكه اگر تو مرا بكشى اين دليل نخواهد شد كه چينيان كشور خود را به تو دهند و مردن من نيز مانع از آن نخواهد بود كه سلطان ديگرى براى خود انتخاب كنند ضمنا تو هم مرد بدنفس بىرحمى معرّفى خواهى شد . اسكندر چشمها را به زير انداخته ساكت شد و او را مرد دانائى بجاى آورد پس او را گفت : آنچه از تو ميخواهم ماليات پنجسال كشور تست . پادشاه چين گفت چيز ديگر هم ميخواهى - گفت نه - پادشاه چين گفت من آن را به تو مىدهم . اسكندر گفت ولى وضعيّت تو چه خواهد شد ؟ جواب\r\n\r\n\r\n","description":"","footnote":"\r\n( 1 ) از شاهنامه :\r\n وز آن روى لشگر سوى چين كشيد * سر نامداران بپروين كشيد\r\nيكى نامه فرمود پس تا دبير * نويسد از اسكندر شير گير\r\nبفرمود هرگونهء خوب و زشت * نويسنده چون نامه اندر نوشت\r\nسكندر بشد چون فرستاده‌اى * گزين كرد بينا دل آزاده‌اى\r\nكه با او بود يكدل و يك سخن * بگويد بمهتر كه كن يا نكن\r\nسپه را بسالار لشگر سپرد * وز آن‌رو ميان پنج دانا ببرد\r\nچو آگاهى آمد بفغفور ازين * كه آمد فرستاده‌اى سوى چين\r\nپذيره فرستاد چندى سپاه * سكندر بيامد گرازان به راه \r\n","page_name":" 203 ","page_number":223},
  {"content":"\r\n\r\nداد من قربانى اوّلين خونريز و طعمهء نخستين درنده خواهم گرديد . اسكندر گفت :\r\nاگر من بماليات سه سال قناعت كنم وضعيّت تو چه خواهد شد ؟ گفت بهتر از اين مىشود - و اگر بماليات يكسال قناعت كنم ؟ گفت مايهء خشنودى كشور من است ولى مانع استفادهء من از جميع لذّات زندگانى است . اسكندر گفت اگر بيك ثلث قناعت كنم - در اين‌صورت يك سدس براى خودم و بقيّه براى خدمه و احتياجات مملكت باقى خواهد بود . اسكندر گفت بسيار خوب من تقاضاى خود را بهمين‌جا ختم ميكنم سلطان چين هم تشكّر كرده مراجعت نمود .\r\nفرداى آن روز سر آفتاب عساكر بيحساب چين گرد آمده تمام زمين را پوشانيدند حتّى قشون اسكندر را محاصره كردند چنان كه اسكندر مرگ خود را به چشم ديد افسران از هرطرف بتكاپو پرداخته يكى به ديگرى مىخورد تا بر اسب سوار شده خود را مهيّاى جنگ كردند . اسكندر نيز از معسكر خود خارج شده در ميان آنان قرار گرفت در اين موقع پادشاه چين با تاج سلطنتى نمودار گرديد و بمشاهدهء اسكندر از اسب به زير آمده زمين را بوسه داد . اسكندر گفت تو حيله به كار بردى پادشاه چين گفت نه به خدا قسم . اسكندر گفت پس اين قشون چه معنى دارد ؟ جواب داد خواستم به تو نشان دهم كه من از ضعف يا قلّت افراد اظهار اطاعت نكردم ولى ديدم كه عالم بالا و اثير با تو همراهست و ترا بر سلاطين قويتر از خودت غالب مىكند و كسى كه بر عليه عالم بالا قيام كند مغلوب مىشود بدين‌لحاظ خواستم با اطاعت از تو اطاعت از آن عالم كرده باشم و با تحمّل ذلّت قبول امر تو خود را ذليل امر آن آستان جلوه دهم . اسكندر به دو گفت : به مردى چون تو كسى تحميلى نميكند هرگز من كسى بلياقت و دانائى تو نديده‌ام و من ترا از آنچه از تو تقاضا كرده‌ام معاف داشته ميروم . پادشاه چين جواب داد : پس چيزى از دست نداده‌اى . همين كه اسكندر به منزل خود مراجعت كرد پادشاه چين هزار طاقه حرير هزار طاقهء ديگر حرير رنگين هزار طاقه زرى هزار من نقره و پوستهاى سمور و روباه و قاقم و سنجاب و خز هريك هزار قطعه و هزار مثقال عنبر و هزار كيسه مشك و هزار رطل عود و هزار طاس طلا و نقره و يكصد شمشير هندى مزيّن به طلا و جواهر و يكصد زين و يكصد دهانهء چينى مطلّا و يكصد زره دامن‌دار براى او فرستاد بعلاوه\r\n\r\n","description":"","footnote":"","page_name":" 204 ","page_number":224},
  {"content":"\r\n\r\nمتعهّد شد كه خراج ساليانه‌اى هم براى او بفرستد . پس اسكندر اشياء را برداشته رو بمطلع شمس روان گرديد .\r\n\r\nمبادرت اسكندر بساختن سد يأجوج و مأجوج\r\nدر اين باب چيزى به آنچه خداوند در قرآن فرموده كه اصدق و اصح و افصح اقوال است نميشود افزود امّا در خصوص آنچه سلّام ترجمان در مورد سدّ و درب و دسته و قفل و كليد آن‌كه هر دندانه‌اش بستونى ميماند گفته قابل اعتماد نيست زيرا با روايت قرآن مخالفت دارد . خداوند كه كلامش قاطع تمام گفته‌ها است ميفرمايد « 1 » « او رسيد بمحلّ طلوع آفتاب و يافت آن را كه طلوع مىكند بر قومى كه نگردانيده بوديم براى ايشان از سواى آفتاب لباسى همچنين بقوائى كه او داشت احاطه داشتيم پس او تعقيب كرد راهى را تا كه رسيد ميانهء دو كوه - و قومى در آنجا ديد كه به زحمت آنچه به آنها گفته ميشد ميفهميدند اين اشخاص گفتند : اى ذو القرنين ، يأجوج و مأجوج در روى زمين فساد ميكنند آيا ممكن است كه تو سدّى بين ما و آنان بسازى و ما مخارج آن را بدهيم « 2 » ؟ او جواب داد : قدرتى كه خداوند به من داده بيش از اينهاست ولى شما جدا به من كمك كنيد من بين شماها و آنها سدّى خواهم ساخت . براى من قطعات آهن بياوريد تا فاصلهء بين دو كوه را بگيرد آنوقت گفت حالا بدميد تا آهن قرمز شود پس گفت براى من مس گداخته بياوريد كه روى آهن بريزم و ديگر يأجوج و مأجوج نتوانستند از آن ديوار بالا رفته يا آن را سوراخ كنند . ذو القرنين گفت : اين از رحمت خداى من است و همين كه موقع وعده‌اى كه خداوند داده برسد او آن را بگرد مبدّل خواهد ساخت و وعدهء خداى من محقّق است . » اين آيات شرح كافى و كامل قصّهء سدّ است و با وجود آن حاجتى به غير آن نيست .\r\n\r\n\r\n","description":"","footnote":"\r\n( 1 ) عين ترجمهء قرآن نقل شد .\r\n( 2 ) اگر ميشد امروز ما هم سدّى در شمال و جنوب احداث كنيم بد نبود ! هدايت\r\n","page_name":" 205 ","page_number":225},
  {"content":"\r\n\r\n\r\nچرا اسكندر ذو القرنين ناميده شد وصف ظاهر و صفات و حالات و عمليات او\r\nمورّخين در وجه تسميهء ذو القرنين اختلاف دارند بعضى معتقدند كه او در خواب طرفين خورشيد را بين دستهاى خود گرفته و اين خواب را معبّرين چنين تعبير كرده‌اند كه او بر تمام ممالكى كه تحت نور خورشيد است استيلا خواهد يافت و بدين سبب او را ذو القرنين گفته‌اند . برخى برآنند كه چون نواحى روم و فارس را معا مالك گرديد چنين ناميده شد و جمعى بر خلاف گفته‌اند كه روى سر دو شاخ كوچك داشته كه علامت مميّزهء سلطنت او بوده و او را مشخّص ميداشته حتّى مشخّص سلطنت او بر عالم بوده و اللّه اعلم .\r\nبنا بروايات مورّخين اسكندر قصير القامه و لاغر اندام بوده و رنگ چشمانش باهم تفاوت داشته يعنى يكى سياه و ديگرى آبى بوده كه اين صفت در انسان قرين ميمنت و در اسب نامطلوب است و معمولا چشم آبى خود را مىبسته . از مجالست با زنان گريزان بوده و بحشر با حكما اظهار رغبت مينموده و فلسفه و فلاسفه را محترم ميداشته و از دروس معلّم خود ارسطا طاليس استفاده ميكرده و اصول او را كار مىبسته و اندرزهاى او را پيروى ميكرده . چون از او پرسيدند كه چرا معلّم خود را از پدر بيشتر مورد احترام قرار ميدهد ؛ جواب داد پدرم مسبّب حيات فانى من است در صورتى كه حيات باقى من رهين منّت معلّم است . ارسطا طاليس يكى از بزرگترين فلاسفه بوده . بوحدت خدا و خلقت عالم قائل و به بعث و نشور نيز مقر بوده و از ثواب و عقاب غفلت نداشته اسكندر طريقهء او را ميپيموده و او را سرمشق خود قرار داده و به دأب او رفتار ميكرده براى متديّن كردن مردم باجبار و اكراه متوسّل نميشده بلكه آنان را بعقيده و افكار خودشان آزاد ميگذاشته در مورد اشخاص قوى شديد و در برابر ضعفا رئوف بوده انجام اعمال نكو را دوست داشته است . پس از خراب كردن قلاع ايران و ساير ابنيه براى انجام ميل خودش بساختن شهرهاى سابق الذكر پرداخته و به تعمير و مرمّت آنچه خرد و قطعه‌قطعه كرده بود اقدام نموده و آنچه را هم كه خراب نكرده\r\n\r\n","description":"","footnote":"","page_name":" 206 ","page_number":226},
  {"content":"\r\n\r\nبود تعمير كرده و آنچه ساخته عاليتر از آن بوده است كه خراب كرده « 1 » مدام بگردش عالم ميگذرانيد و جمع ميكرد و نميداد . از اندوختن سيم و زر و جواهرات گرانبها دريغ نداشت خصوصا در جمع فلزات قيمتى حريص بود جنبهء بخلش بر سخايش غلبه داشت و صرفه‌جوئى را بر تبذير ترجيح ميداد چنان كه گفته‌اند نه جود در ميان روميان وجود دارد و نه وفا نزد تركان و بنا بروايت ابن خردادبه ، اسكندر اوّل كسيست كه از گندم و جو و بادام پست ساخته و با شكر ميخورده و گوشت درّاج را بر ساير گوشتها ترجيح ميداده و بهترين تنقّل او سيب و نىشكر بوده است .\r\n\r\nدر ذكر تمثل شعرا باحوال اسكندر\r\nيكى از ظريف‌ترين و مليح‌ترين اشعار شعر ابو الحسن ابن طباطبا است كه در هجو ابو على رستمى اصفهانى در موضوع خرابى قسمتى از حصار اصفهان بنام جيّ و ضمّ آن به زمين قصر خودش سروده است :\r\n لقد أشرقت جىّ بعدل أميرها * و لكنّ هذا النّغل يطمس نورها\r\nو قد كان ذو القرنين يبنى مدينة * فأصبح ذا القرنان يهدم سورها « 2 » \r\nاز همان شاعر در مورد همين شخص است :\r\n أيّها الهادم سورا * هدمه عين الجنون\r\nليس يوهى سور ذى القر * نين إلا ذو قرون « 3 » \r\nو اين اشعار ابو الحسين بن لنكك البصرى را ابو بكر الخوارزمى براى من خواند :\r\n\r\n\r\n","description":"","footnote":"\r\n( 1 ) عاليتر از تخت جمشيد كه به آتش بيداد او سوخت چه ساخت ؟ اين ملعون جز خرابى و فساد هنرى نكرد ! هدايت\r\n( 2 ) محققا جىّ ميدرخشيد بسبب عدالت حكمران آن ولى اين حرام‌زاده نور آن را ضعيف كرد در حالى كه ذو القرنين شهرى ساخت اين ديوث اقدام به خرابى حصار آن كرد .\r\n( 3 ) اى كسى كه ديوار را خراب كردى خرابى عملى است جنون‌آميز بدانكه جز ديوث كسى نميتواند ديوار ذو القرنين را خراب كند .\r\n","page_name":" 207 ","page_number":227},
  {"content":"\r\n\r\n تولّى شباب كنت فيه منعّما * تروح و تغدو دائم الفرحات\r\nفلست تلاقيه و إن سرت خلفه * كما سار ذو القرنين في الظلمات « 1 » \r\nو ابو الطيب المتنبى گويد :\r\n كأنّى دحوت الارض من خبرتى بها * كأنّى بنى الإسكندر السّدّ من عزمى « 2 » \r\nبديع الزمان ابو الفضل الهمدانى اشعار ذيل را از قصيده‌اى كه در مدح سلطان المعظم پادشاه مشرق ابو القاسم محمود بن ناصر الدين قدس اللّه روحه ساخته براى من خوانده است :\r\n تعالى اللّه ما شآء * و زاد اللّه إيمانى\r\nأ أفريدون في التّاج * أم الاسكندر الثّاني\r\nأم الرجعة قد عادت * إلينا بسليمن\r\nأطلّت شمس محمود * على أنجم سامان\r\nو أضحي آل بهرام * عبيدا لابن خاقان « 3 » \r\n\r\nدر خاتمهء سلطنت اسكندر\r\nچون مأموريت اسكندر كه تسلّط بر تمام عالم و مقهور كردن سلاطين و تدوين اصول ادارى و جمع خزائن و نصب سلاطين و بناى شهرها و ابنيه و قلاع بود خاتمه\r\n\r\n\r\n","description":"","footnote":"\r\n( 1 ) جوانى كه تو از آن شاد بودى و از تمام لذائذ هر ساعتش متنعّم بودى رفت ديگر نميتوانى آن را بيابى گرچه دنبال آن همچنانكه اسكندر بظلمات رفت بدوى .\r\n( 2 ) گوئى من زمين را بسط داده‌ام بسكه آن را خوب ميشناسم كمانم آنكه اسكندر آن سد را چون من ميخواستم ساخت .\r\n( 3 ) خداى بزرگ چه‌چيز حيرت‌انگيزى خداوند ايمان مرا زيادتر كند . اين فريدون است كه تاج نهاده يا اسكندر ثانى . يا رجعت دوباره سليمانرا نزد ما برگردانيده . آفتاب محمود از بالا ستارگان سامان را مينگرد و خاندان بهرام مطيع پسر خاقان شده است .\r\n","page_name":" 208 ","page_number":228},
  {"content":"\r\n\r\nيافت و جز طول عمر و كشف چشمهء حيوان همه‌چيز خداوند به او داد همين كه از جيحون گذشته متوجّه عراق گرديد و به قومس رسيد و چنان مينمود كه عالم بمراد او در گردش است دفعة بخت از او برگشت و آنچه به او داده بود پس خواست و تمام جاه و مقامى كه نصيبش شده بود از او منتزع گرديد و بچنان درد شديدى مبتلا شد كه نه اطبّاء چارهء آن توانستند و نه حكماء بر آن فائق آمدند و نه اموال و قشونش مفيد واقع شدند ناچار بمصاحبت درد و مرافقت رنج و منادمت خوف و مؤانست حزن بطىّ طريق پرداخت .\r\nبطلميوس بامر اسكندر طالع او را ديد و گفت : فعلا خطرى متوجّه تو نيست مگر آنكه بر زمينى آهنين واقع شوى و سقفى از طلا بالاى سرت قرار داشته باشد آنوقت خطر متوجّه تست . اسكندر بشنيدن اين بيان خيالش آسوده شد و با آنكه روحش ضعيف بود حزنش خفيف گشت ولى در عوض بيماريش رو بشدّت نهاد . چون به نزديكى شهر زور رسيد خستگى سفر اين عالم و سفرى كه بعالم ديگر ميكرد او را عاجز ساخت ناچار شد از رنج راه لمحه‌اى بياسايد پس جوشنى بر زمين نهادند و او خود را بر آن افكند و چون حرارت آفتابش آزار ميداد بوسيلهء سپرى از طلا سايه بر او افكندند چون قدرى آرميد سقفى از طلا بالاى سر و بسترى از آهن زير خود ديد ، ديگر اميدى براى او باقى نماند و دانست كه اجلش فرا رسيده پس خود را به شهر زور رسانيد « 1 » و نامه‌اى براى تسلّى مادر نگاشته او را بصبر و اجر اخروى اندرز همى داد و به همين شرح نامه‌اى هم به روشنك نگاشته آنان و جانشينان و مصاحبين خود را به آخرين آرزوهاى خود « 2 » واقف ساخت و جان تسليم كرد و پس از چهارده سال سلطنت در سن سى و هشت\r\n\r\n\r\n","description":"","footnote":"\r\n( 1 ) از شاهنامه :\r\n همانشب سكندر ببابل رسيد * مهان را بديدار خود شاد ديد\r\nببابل همان روز شد دردمند * بدانست كآمد بتنگى گزند\r\nبفرمود تا تخت بيرون برند * از ايوان شاهى بهامون برند\r\nز بيمارى او غمى شد سپاه * كه بيرنگ ديدند رخسار شاه\r\nچنين گفت قيصر بآواى نرم * كه ترسنده باشيد و باراى و شرم\r\nپس از من شما را همين است كار * نه با من همى بد كند روزگار\r\nبگفت اين و جانش برآمد ز تن * شد آن نامور شاه لشگرشكن \r\n* * * ( 2 ) از گلستان :\r\n گفت چشم تنگ دنيادار را * يا قناعت پر كند يا خاك گور ! \r\n","page_name":" 209 ","page_number":229},
  {"content":"\r\n\r\nسالگى درگذشت « 1 » زمين از فرياد و آسمان از فغان مرگ او را اعلام داشتند پس جسدش را در تابوت طلائى نهاده به اسكندريه فرستادند و چون بزرگتر از آنش ديدند كه بتوانند مدفونش سازند او را بر زمين مرتفعى نهادند . عالم از زارى و شيون به خود ميلرزيد و بزرگى و تقوى چون زنان بر او ميگرئيدند .\r\n\r\nكلمات برجسته‌اى كه فلاسفه و حكماء و غير آن در برابر تابوت اسكندر گفته‌اند\r\nهمين كه جمّ غفيرى از فلاسفه و بسيارى از حكماى بابل در ميان جمعيّت بر تابوت اسكندر گرد آمدند ارسطا طاليس آنانرا گفت : برويم تا سينه‌هاى خود را بنكات و كلمات برجسته‌اى كه براى بزرگان درسى باشد و عموم را متنبّه سازد تسليت دهيم .\r\nو خود پيش رفت و دست به روى تابوت گذاشته بزارى گفت : كسى كه ديگرانرا اسير ميكرد اسير شد و كسى كه سلاطين را ميكشت كشته شد . پس افلاطون با ضجّه و ناله پيش رفته گفت : اسكندر با آرامش خود محرّك ماست . پس بطلميوس پيش رفته گفت : به‌بينيد كه چگونه رؤياى خفته‌اى خاتمه پذيرفت و چگونه سايهء ابرها معدوم شد . پس ديو جانس پيش رفته گفت : اسكندر كه مدام بدفن طلا ميپرداخت به‌بينيد كه فعلا در طلا مدفون گرديد . پس ذروثيوس پيش رفته گفت : چقدر مردمان به ( جنس ) اين تابوت راغبند و از امانت بودن در آن كراهت دارند ! پس بليناس پيش رفته گفت : تو كه قادر بتحمّل بار حكومت مردم و ممالك بودى چرا فعلا نميتوانى هيچيك از اعضايت را حركت دهى ؟ پس طوبيقا پيش رفته گفت : تو كه امروز باينهمه ذلّت دچارى نبايد ديروز آنهمه كارهاى برجسته كرده باشى . و آنگاه ذيمقراطيس پيش رفته گفت : تو كه دنيا در نظرت وسعت نداشت چرا نميكوشى كه از اين منزل تنگ برهى . پس سقراط پيش رفته گفت : ديروز نطق غرّائى داشتى و امروز تهذيب اخلاق تعليم ميكنى . پس غريوس پيش رفته گفت : اين شيرى كه\r\n\r\n\r\n","description":"","footnote":"\r\n( 1 ) 323 قبل از ميلاد\r\n","page_name":" 210 ","page_number":230},
  {"content":"\r\n\r\nشكار شير ميكرد فعلا در قفس افتاده . پس ديگرى پيش رفته گفت : هركس آنچه افشانده درو مىكند تو هم آنچه كاشته‌اى حالا درو كن . پس ديگرى پيش رفته گفت :\r\nزينت طلا زندگانرا مناسب‌تر از مردگانست . پس ديگرى پيش رفته گفت : از زحمت اين دنيا رستى و آسودى حالا به‌بين از زحمت آن دنيا چگونه خلاص خواهى شد .\r\nديگرى پيش رفته گفت : تو كه به اين زودى مىمردى بايد از كشتن اينهمه مردم خوددارى ميكردى . ديگرى پيش رفته گفت : در حضورت نميتوانستيم حرف بزنيم و حالا نميتوانيم خاموشى گزينيم . ديگرى پيش رفته گفت : چه مشكل بود رسيدن به آنچه تو جدا تعقيب ميكردى و چه سهل بود ترك آنچه تو فعلا ترك گفته‌اى . ديگرى پيش رفته گفت : پس از آنكه مدّتى در حياتت خلق را گرياندى در مرگت آنانرا ميگريانى . ديگرى پيش رفته گفت : در مغسل چنين صبور نبودى كه فعلا در تابوت صبورى . ديگرى پيش رفته گفت : تو در طلب نور حيات در ظلمات داخل شدى نميدانستى كه بظلمت تابوت گرفتار خواهى گرديد . ديگرى پيش رفته گفت : تو براى گذراندن شب محلّى داشتى و براى خواب روز محلّ ديگر چرا فعلا براى خواب شب و روز بيك جا قناعت كرده‌اى ؟ ديگرى پيش رفته گفت : تو كه قدرت كار داشتى ما قدرت تكلّم نداشتيم حالا كه ما ميتوانيم تكلّم كنيم تو قادر بفعلى نيستى . ديگرى پيش رفته گفت : باد درخت تناورى را ريشه‌كن كرد . چوپان رفت و گلّه بىسرپرست شد .\r\nديگرى پيش رفته گفت : براى خود سلطانى ديگر اختيار كنيد چه پادشاه شما بسفرى رفت كه از آن كسى برنميگردد . ديگرى پيش رفته گفت : حالا دانستم كه تو زائيده شدى براى مردن و موجود شدى براى خراب شدن . ديگرى پيش رفته گفت : تو عرض و طول عالم را بشكلى پيمودى كه تمام آن را مالك شدى و بيش از چهار ذراع از آن نصيبت نشد . ديگرى پيش رفته گفت : به‌بينيد چگونه اين كوه شامخ درغلطيد و اين بحر زاخر خشكيد و اين بدر منير افول كرد . پس مادر اسكندر پيش رفته گفت :\r\nفرزند وقتى كه بين ما از شرق تا غرب فاصله بود اميد داشتم كه ترا به‌بينم حالا كه از سايهء من به من نزديكترى اميد ديدنت را ندارم . و روشنك نزديك او شده گفت :\r\nگمان نميكردم كسى كه پدر مرا مغلوب كند خود مغلوب شود . پس مأمور بيت المال\r\n\r\n","description":"","footnote":"","page_name":" 211 ","page_number":231},
  {"content":"\r\n\r\nپيش رفته گفت : مرا بجمع مال امر ميدادى حالا آنچه براى تو جمع كرده‌ام از من بستان . پس خزانه‌دار پيش رفته گفت : اين كليدهاى خزائن تست امر ده آنها را از من بستانند قبل از اينكه حساب آنچه را هم كه از تو نگرفته‌ام از من بخواهند .\r\nپس خوان سالار پيش رفته گفت : مخدّه‌ها و بالش‌ها نهاده شد سفره‌ها نيز گسترده است ولى من ميزبان مجلس را نمىبينم .\r\nمؤلّف گويد : بطوريكه مشاهده شده است غالبا مضامين اين عبارات و كلمات قصار از مرائى و اشعار حكمت شعار ابو العتاهيه مشهود مىشود چنان كه در اين شعر بگفتهء افلاطون كه : اسكندر با آرامش خود ما را تحريك مىكند تمسّك جسته :\r\n يا علىّ بن ثابت بان عنّي * صاحب جلّ فقده يوم بنتا\r\nقد لعمرى حكيت لي عضص الممو * ت و حركتنى لها و سكنتا « 1 » \r\nهمچنين اين اشعار كه مفيد معنى جملهء ديگر از گفتار علماست : ديروز نطق غرّائى داشتى و امروز تهذيب اخلاق تعليم ميكنى .\r\n دعوتك يا أخىّ فلم نحببني * فردّت دعوتى حزنا إليّا\r\nكفى حزنا بدفنك ثمّ إنّي * نفضت تراب قبرك من يديّا\r\nو كانت في حياتك لي عظات * فأنت اليوم أو عظ منك حيّا \r\n« 2 » و اين شعر كه جملهء يكى ديگر از فلاسفه را منعكس ميسازد : حالا دانستم كه\r\n\r\n\r\n","description":"","footnote":"\r\n( 1 ) اى على ابن ثابت ، دوستى مرا ترك گفته . افسوس من زياد بود روزى كه تو عزيمت كردى .\r\nبايمانم قسم است كه تو تمام آلام مرگ را به من فهماندى تو مرا بسوى آن راندى در حالى كه خودت در حال آرامشى .\r\n( 2 ) برادر عزيزم ترا خواندم و تو جوابم را ندادى جوابى كه دعوت من به من داد حزن بود . چه حزنى از اين بالاتر كه ترا دفن كرده باشم و بعد با دست خاك بر قبر تو ريخته باشم در حياتت مواعظ روح بخشت را ميشنيدم ولى امروز عاليتر از زمان حياتت مرا پند و موعظه ميدهى .\r\n","page_name":" 212 ","page_number":232},
  {"content":"\r\n\r\nتو زائيده شدى براى مردن و ساخته شدى براى خراب شدن :\r\n لدوا للموت و ابنوا للخراب * فكلّكمو يصير إلى ذهاب « 1 » \r\n\r\nدر بيان ملوك الطوائف بعد از اسكندر\r\nاسكندر كه درگذشت ممالك ايران و ساير متصرّفات او طبق مقرّرات و ارادهء او اداره ميشد بدين‌معنى كه هريك از سلاطين تابعه بر قسمتى از اين كشور پهناور حكومت داشتند و سابقه‌اى كه برحسب آن سلطانى وجود داشته باشد كه امر و نهى يا عزل و نصب كند و كسى را مالك كشورى گرداند يا ولايت بر آنان داشته باشد از بين رفته بود . در قسمت بين ممالك ترك و يمن و مصر و شام بيش از هفتاد پادشاه وجود داشت كه بالوراثه سلطنت را غصب كرده بودند مانند اشكانيان كه بر عراق و ايالات فارس و جبال ، و يونانيان كه بر موصل و سواد ، و پادشاهان هياطله كه بر بلخ و طخارستان ، و طراخنهء ترك كه بر خراسان تسلط داشتند و ديگران كه بقيّهء ايالات را تقسيم كرده بودند استقلال كامل داشتند فقط نسبت به اشكانيان « 2 » رعايت احترام ميشد و در مكاتبات نام آنها را بر اسم خود مقدّم ميداشتند و اين نخست بملاحظهء اصالت خانوادگى آنان بود كه از نژاد سلاطين بودند « 3 » و دوم اينكه مركز حكومتشان مركز عالم بوده است .\r\n\r\n\r\n","description":"","footnote":"\r\n( 1 ) بوجود آوريد براى مردن و بسازيد براى خراب شدن هريك از شما اين طريق نيستى را طى خواهيد نمود . اما نظر مترجم اينست كه مردن يك خونريز مخرّب خون‌آشام اينهمه حرف ندارد و در اين مورد سخن فيلسوف ربانى حكيم سنائى قدس سره خوشتر از تمام اين بيانات است :\r\n اگر مرگ خود هيچ لذّت ندارد * نه آخر خلاصى دهد جاودانى\r\nاگر قلتبان نيست از قلتبانان * و گر قلتبانست از قلتبانى \r\n( 2 ) از 250 قبل از ميلاد تا 226 ميلادى .\r\n( 3 ) از شاهنامه :\r\n پس از روزگار سكندر جهان * چه گويد كرا بود و تخت مهان\r\nچنين گفت داننده دهقان چاج * كز آن پس كسى را نبد تخت و تاج\r\nبزرگان كه از تخم آرش بدند * دلير و سبكبار و سركش بدند\r\nبگيتى بهر گوشهء بر يكى * گرفته ز هر كشورى اندكى\r\nاز اين گونه بگذشت سالى دويست * تو گفتى كه اندر زمين شاه نيست \r\nبقيه در صفحه بعد\r\n","page_name":" 213 ","page_number":233},
  {"content":"\r\n\r\nگويند اشكان يكى از اولاد داراى اكبر بوده و بعضى بر خلاف گفته‌اند كه از اولاد اشكان بن كىارش بن كيقباد بوده و برخى غير از اين گفته‌اند فقط اينكه اولاد مستقيم سلاطين باشند محلّ ترديد است والّا از نسل سلاطين قديم بودنشان محلّ اختلاف نيست و اللّه اعلم . همچنين در انساب و اسامى و تقدّم و تأخّر و مدّت سلطنتشان نيز اختلاف است چنان كه طبرى در يكى از رواياتش گفته كه اوّلين پادشاه اين سلسله اشك بن اشكان بوده و بيست و يكسال سلطنت كرده و صاحب شاهنامه در اين روايت با او موافق است فقط مدّت سلطنتش را ده سال ذكر كرده است و برحسب روايت طبرى نخستين پادشاه اقفور شاه بوده كه 62 سال سلطنت كرده ، ابن خردادبه نيز با تفصيل بيشترى همين روايت را تأييد كرده و اصل آن مربوط به كسى است كه شرح بيشترى در آن خصوص نقل كرده است ولى من مسئوليّت اختلافاتى را كه در شرح احوال اين سلاطين و اسم و مدّت سلطنتشان ديده‌ام به عهده نميگيرم فقط بذكر آنچه از بدايع آثار آنان محقّق بنظرم ميرسد اكتفا ميكنم .\r\n\r\nاقفور شاه اشكانى\r\nاين پادشاه بر مدائن و قسمت اعظم عراق و فارس سلطنت داشته . سلاطين زمان در مكاتبات او را شاه خطاب ميكردند و باميد عوض هدايائى براى او ميفرستادند نه بعنوان ماليات . چون محلّى را كه درفش كاويانى در آن مخفى بود كشف كرد آن را درآورده در كمال دقّت محفوظ داشت و سلطانى را كه اسكندر در روم مستقر كرده بود و بر موصل و سواد حكومت داشت شكست داده از اين كشور راند و بر روم\r\n\r\n\r\n","description":"","footnote":"\r\nبقيه از صفحهء قبل\r\n سكندر سكاليد از آنگونه راى * كه تا روم آباد ماند بجاى\r\nنخست اشك بود از نژاد قباد * دگر گرد شاپور خسرو نژاد\r\nدگر بود گودرز از اشكانيان * چو بيژن كه بود از نژاد كيان\r\nچو نرسى و چون اورمزد بزرگ * چو خسرو كه بد نامدار سترك\r\nچو زو بگذرى نامدار اردوان * خردمند و با رأى و روشن روان\r\nچو بنشست بهرام از اشكانيان * ببخشيد گنجى به ارزانيان\r\nورا خواندند اردوان بزرگ * كه از ميش بگسست چنگال گرگ\r\nچو كوتاه شد شاخ و هم بيخشان * نگويد جهانديده تاريخشان \r\n","page_name":" 214 ","page_number":234},
  {"content":"\r\n\r\nاستيلا يافت و براى انتقام‌جوئى دارا قسمت اعظم مردم را از دم تيغ گذرانيد و اشخاص را بر كشتى نشانيده غرق كرد و بدين طريق قسمت اعظم روميان را از بين برد همچنين بسيارى از قلاع را ويران ساخت و كتب طبّى و نجومى و فلسفىاى را كه اسكندر بكشور خود ارسال داشته بود دوباره بازگردانيد و بار رعاياى خود را سبك كرده ماليات آنانرا تخفيف داد و از بهترين سلاطين عصر خود بود .\r\nچون موقع مرگش دررسيد پسرش شاپور را بجانشينى خود معيّن كرده خود در سن شصت و دو سالگى دعوت حق را اجابت كرد .\r\n\r\nسلطنت شاپور بن اقفور شاه\r\nشاپور در عنفوان جوانى و بهار زندگانى جانشين پدر گرديد و در عين‌حال از مزاياى سلطنت و شباب برخوردار گشته از جميع لذائذ عالم و نتايج زندگانى استفاده نمود با عيسى و يحيى ابن زكريا عليهم السلام معاصر بوده . گويند روزى يك از ندماى خود را گفت : چه خوب بود كه دوران قدرت زوال نداشت . نديمش جواب داد : اگر زوال نداشت تو از آن برخوردار نميشدى شاپور گفت : حق با تست .\r\nعادتا هرروز به شكار ميرفت و مدّعى بود كه ممارست در شكار تمرين بدن و تعليم جنگ با نيزهء تن‌بتن است بعد در مراجعت بقصر صبحگاهان يكصد كنيزك ماهر و همه در نهايت جمال و كمال و مزيّن بزينت آلات و اقمشهء قيمتى با آلات موسيقى و جامهاى شراب ناب و نباتات معطّر و دسته‌هاى گل و مجمرها و سينىهاى مملوّ از غذاهاى سبك و مطبوع به خدمت او ميرسيدند و شرط ادب بجاى آورده او را تهنيت ميگفتند و شراب و ميوه تقديم داشته بساز و آواز او را سرگرم ميداشتند شاپور نيز با خنده بمطايبه و ملاعبهء با آنان پرداخته نشاط خود را كامل ميساخت و آنگاه پس از خواب و استراحت كافى بتالار طلائى رفته تا نصف شب با ندماء به خوردن و آشاميدن و گفتگو ميپرداخت و بعد بحرم زنان خود برگشته تا سحر مىآرميد و بعدا بنا به عادت ديرين به شكار ميرفت .\r\nشاپور بيش از ماهى يك بار بار حضور نميداد و ميگفت : پرجرأت‌ترين شخص در شكار شير كسيست كه زياد او را مىبيند - اشياء ذى قيمتى كه ميخواست بندماى خود بدهد وقتى ميداد كه مالك عقل خود باشد و موقعى كه شراب مغزش را گرم\r\n\r\n","description":"","footnote":"","page_name":" 215 ","page_number":235},
  {"content":"\r\n\r\nكرده بود از اعطاى آن خوددارى ميكرد مبادا جنبهء بذلش بمستى مشتبه شود .\r\nمؤلّف گويد كه بخترى در اين معنى چنين گفته :\r\n و ما زلت خلّا للنّدامى إذا انتشوا * وراحوا بدورا يستحثّون أنجما\r\nتكرّمت من قبل الكؤوس عليهم * فما اسطعن أن يحدثن فيك تكرّما « 1 » \r\nپس از آنكه شاپور پنجاه و سه سال عمر خود را در عيش و عشرت و وفور نعمت گذرانيد بدون اينكه از به دو سلطنت خود گرفتار مرض يا بدبختىاى شده يا دشمنى به دو حمله آورده باشد عللى در مزاجش پديد آمد كه او را متوجّه نقطه‌اى كرد كه هرنفسى بالاخره بدان سوى رهسپار است .\r\n\r\nسلطنت گودرز بن شاپور\r\nشاپور ، گودرز را بجانشينى خود معيّن و رجال دربار خود را بدان واقف كرده بود . گودرز كه پس از مرگ پدر بر تخت استوار آمد چنين گفت : ما با توجّه خداوند ؛ غنى ، و عند الحاجه فقير اوئيم و اوست كه وسائلى را فراهم مىكند كه ما را به او نزديك گرداند .\r\nگودرز با جنگى كه در خونخواهى يحيى ابن زكريا ( ع ) با بنى اسرائيل كرد سلطنت خود را افتتاح نمود و هفتادهزار تن از آنان كشت تا خون يحيى از جوش افتاد زيرا موقعى كه يحيى بقتل رسيد قطره‌اى از خون او بر خاك افتاد و چون آبى كه در ديك بجوشد بغليان درآمد تا آنكه گودرز عمل انتقام را انجام و بيت المقدس را خراب كرد .\r\nگودرز يك از جنگجويان مشهور است . با چهارصد يوز مزيّن بگردنبند طلا و پانصد شاهين خاكسترى به شكار ميرفته و پس از پنجاه و هفت سال سلطنت در شكارگاهى خود طعمهء مرگ شد بدين تفصيل كه در شكار خوكان وحشى گرازى با دندان خود\r\n\r\n\r\n","description":"","footnote":"\r\n( 1 ) تو نسبت بندماى خود از بذل و بخشش خوددارى ندارى وقتى كه آنان مستند و مانند ماه تمام از فرط روشنائى تلألوى ستارگان را از بين مىبرند تو قبل از خالى كردن جامها نسبت به آنان بذّالى و جامها نميتوانند در تو ايجاد بذل وجود كنند .\r\n","page_name":" 216 ","page_number":236},
  {"content":"\r\n\r\nاسب او را مجروح ساخت اسب رم كرده غفلتا گودرز را بر زمين زد و گردن او خرد شد .\r\nمؤلّف گويد كه شنيدم وشمگير بن زيار نيز در شكار گراز درست به همين شكل تلف گرديد .\r\n\r\nسلطنت ايرانشهر شاه بن بلاش بن شاپور اشكانى\r\nاين پادشاه جانشين عموى خود گرديد و در موقعى پادشاهى يافت كه خزانهء كشور تهى بود قضا را صورتى از گنجنامهء اسكندر در عراق بدست آورد و باستخراج آنها موفّق گشته صرف احتياجات كشور نمود كه اگر اين دفينه‌ها بچنگش نيامده بود دولتش گرفتار رنج و بدبختى ميشد ليكن لطف خداوند نسبت بعموم خلق خاصه سلاطين بسيار است و در مواقع سختى و بدبختى از كمك دريغ نميفرمايد .\r\nايرانشهر شاه پس از چهل و هفت سال سلطنت و تعيين گودرز اصغر بجانشينى خود درگذشت .\r\n\r\nسلطنت گودرز اصغر پسر ايرانشهر شاه\r\nپس از مرگ ايرانشهر شاه پسرش گودرز بسلطنت برقرار گرديد و بر عراق و فارس حكومت داشت . گودرز در ادارهء مملكت و آبادى آن جهد بليغ داشت از لطائف اخبار زمان او اين حكايت است كه او را سه معشوقه بوده و از همه‌چيز عالم آنانرا گرامىتر ميداشته و هريك در حسن و كمال بىمانند بوده‌اند در مجالس انس هرسه را بار حضور ميداده تا از مشاهدهء حسن و دلربائى آنان معا محظوظ شود روزى هرسه مصرا از او خواستند كه بگويد كداميك از آنان بيشتر طرف توجه اويند . پس بهريك از آنان در خفيه انگشترى مزيّن بياقوت گرانبهائى داده سفارش كرد كه آن را مخفى داشته با دو رفيق خود سخنى از آن نگويند چون مجدّدا به دو گفتند كه بعهد خود وفا كرده بگويد كداميك نزد او عزيزترند جواب داد : آنكه انگشترى با اوست . هريك خود را منظور او تصور كردند و بدان خرسند بودند و او در كمال خوشى زندگانى را با آنان گذراند و سلطنتش سى و يكسال ادامه يافت .\r\n\r\n","description":"","footnote":"","page_name":" 217 ","page_number":237},
  {"content":"\r\n\r\n\r\nسلطنت نرسى پسر ايرانشهر شاه\r\nهمين كه نرسى بسلطنت رسيد قشون و اتباع خود را بار داده گفت : من بندهء مطيع خدايم شما تا من او را ستايش ميكنم از من پيروى كنيد و اطاعت امر مرا متعهّد شويد منهم نسبت بشما از عدل و احسان دريغ نخواهم نمود . پس شخصا زمام مهام را در كفّ كفايت كرفت و در كمال جدّيت بامور معاش و معاد پرداخته آثار برجسته‌اى از خود در سواد و عراق و فارس باقى گذاشت . گويند چهار همسر داشته كه هر چهار از صباياى سلاطين بوده‌اند و يكى از آنان از راه حسد او را مسموم كرد و پس از سى و چهار سال سلطنت درگذشته است .\r\n\r\nسلطنت هرمزان بن بلاش\r\nچون هرمزان بسلطنت رسيد ايالات كشور خود را سركشى كرده در رفع ظلم و دادخواهى مظلومين بذل جهد نمود و فقرا و ضعفا را نوازش كرد . چون علاقهء زيادى بخواجگان داشت عدهء زيادى از آنان به خدمت خود پذيرفته مشاغل و مقامات مهمّه را به آنان ميداد و ميگفت : اينها با زنان زنند و با مردان مرد و از خادمين صديق سلاطينند ، و برسم گودرز اكبر حيوانات گوشت‌خوار بسيار داشت خصوصا بقوش خاكسترى بسيار ذى علاقه بود . يكروز كه زيبائى و متانت فوق العادهء يك از اين طيور زياده از حد در نظرش جلوه‌گر شد قوش را از قوشچى گرفته با آستين خود آن را نوازش ميكرد و حيوان بسيار راضى از اين عمل خود را جلوه ميداد ولى دفعة تكانى به خود داده بالى زد و افتاد و مرد هرمزان از اين حادثه بسيار متأثّر شد و آن را بفال بد گرفت . ندماى خود را در طول زندگانى قوش سئوال كرد گفتند بندرت از بيست سال تجاوز مىكند و چون در خصوص طول عمر مرغان صحبت شد در اينكه كركس از جميع مرغان بيشتر عمر مىكند اتفاق حاصل گرديد هرمزان پرسيد چند سال عمر مىكند گفتند بين پانصد و هفتصد . گفت چيز عجيبى است حيوان بدين زشتى و عمر بدين طويلى و قوش بدين زيبائى و متانت و عمر بدين كوتاهى . پس داناترين مؤبدان را احضار كرده علّت درازى عمر كركس و كوتاهى عمر قوش را از او سئوال\r\n\r\n","description":"","footnote":"","page_name":" 218 ","page_number":238},
  {"content":"\r\n\r\nكرد . مؤبد جواب داد : من نميدانستم كه پادشاه از علّت آن اطلاع ندارند . آيا پادشاه نميدانند كه قوش با وجود زيبائى ظاهر موجودى است خونخوار و كارش آزار مرغان است ؟ و عمر ظالم طولانى نميشود و كركس بر خلاف بىآزار و بىضرر است و بموجودات حىّ حمله نميكند بدين‌سبب عمرش دراز است و به اين سن زياد ميرسد .\r\nهرمزان گفت : چه زود مرا از شك درآوردى و آنچه بايد به كار بندم كه عبارت از رفع ظلم و تعميم عدل باشد به من نمودى . هرمزان هشتاد سال عمر و چهل و هفت سال سلطنت كرد .\r\n\r\nسلطنت فيروز بن هرمزان\r\nفيروز كه جانشين پدر شد جدا بامور مملكت پرداخت و جز در راه تعميم عدل و داد و رفاه حال رعيّت قدمى برنداشت و چون جوانان زيبا را به خدمت مىپذيرفت از ميان اسيران رومى و ترك نيز جمعى انتخاب كرده به خدمت خود گماشت همين كه فهميد اركان كشور او را از اعتماد به اولاد دشمنان ملامت ميكنند و از اينكه او را محصور در ميان اين اشخاص مىبينند ناراضيند و دانست كه مردم نيز بطعن و دق سخنانى در خصوص اين پسران ميگويند و نسبت‌هائى ميدهند كه ذكرش خارج از ادب است همه را از قصر خود رانده گفت : آسوده كسى است كه زنان را به خدمت خود ميگمارد .\r\nفيروز را پسرى بود خسرو نام كه بحدّ بلوغ رسيده بود همين كه فهميد پسر بامر و نهى امور مملكتى ميپردازد او را بحبس درافكنده گفت : اينست جزاى كسى كه عجول است و حكومت را قبل از موقع غصب مىكند . پس از مدّتى او را آزاد نموده احضار كرد و گفت : فرزند صبر كن كه دور من بسر آيد و دوران تو آغاز گردد زيرا مدار عالم بر يك سلسله انقلاب است و هر پادشاهى حصّه‌اى دارد تا دوران پدران بسر نيايد حكومت به پسران نرسد ! خسرو شرمنده از آنچه كرده بود سر تعظيم در برابر وى فرود آورد و ديگر بامر و نهى نپرداخت تا آنكه فيروز پس از سى و نه سال سلطنت جهانرا بدرود گفت .\r\n\r\n","description":"","footnote":"","page_name":" 219 ","page_number":239},
  {"content":"\r\n\r\n\r\nسلطنت خسرو پسر فيروز\r\nخسرو كه بسلطنت رسيد سختى عالم كشيده و سرد و گرم روزگار چشيده بود . سلطنتى عادلانه و رفتارى عاقلانه داشت در آبادى كشور كوشا بود و قدر دانايان ميفزود گويند يكروز مهرگان بار حضور داد كه هداياى معموله را بپذيرد چنان كه مقدار معتنابهى هداياى لايقه به دو تقديم گرديد در ضمن فرستادهء مؤبدان مؤبد با سينى طلائى كه بر آن روپوش ابريشمى منقّش اسكندريّه افتاده بود حضور يافته سينى را در پيشگاه ملك گذاشت . سلطان كه امر كرد روپوش را برداشتند دو قطعه ذغال خاموش در آن بيش نيافت . از وجود اين هديهء ناقابل در چنين لفّاف گرانبهائى متعجّب گرديد و گفت . حتم دارم كه اندرزى در اين نهفته است مؤبد را نزد من بخوانيد . فورا حاضر آمد خسرو موضوع دو قطعه ذغال را از او سئوال كرد مؤبد گفت : پادشاها بدانكه در اين ايّام از نزديك جنگلى كه طعمهء حريق شده بود ميگذشتم و آتش تمام درختان را ميسوخت . ديدم قرقىاى بدرّاجى حمله برد و درّاج از ترس او خود را در آتش افكند قرقى نيز در طمع صيد ، درّاج را در آتش تعقيب كرد و مرغان هردو تلف شدند و هردو به صورت دو قطعه ذغال درآمدند كه من برداشتم و از آن عبرت گرفتم كه : آدمى از ترس دشمن نبايد بقدرى ترس به خود راه دهد كه براى خلاصى از خطر بوسائلى متوسّل شود كه بمرگش منتهى گردد همچنانكه درّاج از فرط وحشت خود را در آتش افكند و سوخت و نيز نبايد انسان بقدرى در طلب مال دنيا حريص باشد كه جان خود را فداى تحصيل آن كند همچنانكه قرقى از شدّت ولع خود را فنا كرد « 1 » . خسرو مؤبدان مؤبد را گفت : هديهء تو پندى دربرداشت كه بسيار مورد توجّه من شد و امروز ذى قيمت‌تر از آن چيزى بدست نياوردم . و روز را با او گذرانيد . مدّت سلطنت خسرو چهل و هفت سال بود .\r\n\r\n\r\n","description":"","footnote":"\r\n( 1 ) درّاج داناتر از مؤبد بود زيرا اگر در آتش نميرفت دشمن او را مىخورد و قويتر ميشد و بساير درّاجها هم حمله ميبرد . چون از حرص او خبر داشت به آتش پناه برد كه دشمن را هم با خود نابود كرده باشد و اين عين صواب است . هدايت\r\n","page_name":" 220 ","page_number":240},
  {"content":"\r\n\r\n\r\nسلطنت اردوان بن بهرام بن بلاش آخرين پادشاه اشكانى\r\nاين پادشاه را اعراب اردوان اصغر نامند زيرا بروايتى قبل از او نيز اردوان نامى وجود داشته ولى ايرانيان با اينكه پادشاهى به همين اسم بر او مقدّم بوده از حيث وسعت مملكت و طول عمر او را اردوان كبير ناميده‌اند . مسلّم آنكه از حيث قدرت و عظمت و شهرت و اينكه جمع بيشترى از ملوك الطوائف را مقهور ساخته بود بزرگترين سلاطين اشكانى بشمار ميآمد و بر عراق و فارس و جبال تا رى سلطنت داشته .\r\nاردوان عادتا ميگفت : نيكوكار را همه يارند و از بدعمل همه بيزار .\r\n\r\nداستان بابك و ساسان و اردشير\r\nبنا بقول ايرانيان بابك مرزبان اردوان بوده و بر ايالت فارس حكومت داشته و ساسان بن بهمن بن اسفنديار « 1 » يك از افسران بابك و از ملازمان او بوده است .\r\nبابك شبى در خواب ديد كه آفتاب و ماه از پيشانى ساسان طلوع كرده فورا ساسان را احضار و رؤياى خود را بر او حكايت كرد ساسان گفت : من نيز خوابى ديده‌ام كه اشعه‌اى از بدن من درخشيد و زمين را روشنى بخشيد . بابك از اصل و نسبش سؤال كرد ساسان كه هميشه اصل و نسب خود را مخفى ميداشت حقيقت را به او گفت .\r\nبابك خواهان وصلت با او شد و دختر خود را بزوجيّت به دو داد و مقامش را برتر ساخته\r\n\r\n\r\n","description":"","footnote":"\r\n( 1 ) از شاهنامه :\r\n چو دارا برزم اندرون كشته شد * همه دوده را روز برگشته شد\r\nپسر بد مر او را يكى شادكام * خردمند و جنگى و ساسان بنام\r\nاز آن لشگر روم بگريخت اوى * بدام بلا برنياويخت اوى\r\nبهندوستان در بزارى بمرد * ز ساسان يكى كودكى ماند خرد\r\nبرين هم نشان تا بچارم پسر * همى نام ساسانش كردى پدر\r\nشبانان بدندى و گر ساروان * يكى روز ساسان از آن كاروان\r\nبرون شد همى جست كاري برنج * مگر يابد از رنج پاداش گنج\r\nچو نزد شبانان پاپك رسيد * بدشت آمد و سرشبانش بديد\r\nپذرفت بدبخت را سرشبان * همى داشت با رنج روز و شبان \r\n","page_name":" 221 ","page_number":241},
  {"content":"\r\n\r\nدر امر حكومتش شريك كرد . ساسان از دختر بابك پسرى بنام اردشير بوجود آورد كه فر ايزدى از وجناتش طالع بود كمى بعد ساسان بمرد و اردشير را بجاى پسر بابك گرفتند و طفل بآداب شاهزادگان خاندان سلطنت پرورش يافت و بابك او را بسيار دوست ميداشت و توجّه بسيار نسبت به او مينمود و همّش مصروف تعليم و تربيت او بود اردشير از حيث صفات و سجايا جوانى بىنظير شد و توجّه عموم را به خود جلب نمود و قلبها شيفتهء او گرديد اردوان كه قصّهء او را شنيد نامه‌اى به بابك نگاشته اردشير را بدربار خود خواند كه نديم پسرانش شود . بابك اطاعت كرده اردشير را با هداياى بسيار نزد او فرستاد . اردشير كه به خدمت اردوان رسيد مورد توجّه و اكرام و احسان او واقع گرديد ولى به زودى از نظر اينكه با وجود جوانى هواى مقام اعيان ملك را در سر ميپخت كه جز بلياقت و كهولت ميّسر نشود نسبت به دو حسد ورزيد . روزى در شكار ديد كه از حيث فنون شكار گور و غزال از پسران او برتر است لذا به دو گفت : پسر بابك مگر كار تو شكار و پرداختن بتفريح شاهزادگانست ؟ ترا بمنصب اميرآخورى منصوب كردم برو باصطبل و به كار اسبها و مهترها بپرداز . ضمنا كسى را هم به دو گماشت كه در انجام وظيفه مراقب او باشد .\r\nاردشير در نهايت اندوه مراتب را باطّلاع بابك رسانيد او جوابا به اردشير توصيه كرد كه سر از اطاعت و انقياد نپيچد و كاملا انجام وظيفه كند و در امتثال امر فروگذار ننمايد ضمنا در انتظار فرج و عاقبت خير هم باشد مبلغى هم او را ارسال داشت كه بمصارف خود رساند اردشير هم با آنكه مقام خود را فوق وضعيّت مذكور ميدانست و اقبال به آنچه در پيش داشت آگهش كرده بود بانجام وظائف خود ميپرداخت .\r\nيكروز كه اردشير در اصطبل بر كرسىاى نشسته بود كنيز مقرّب و خاص اردوان « 1 » كه بر كنيزان دگر رياست داشت اردشير را از ايوان مجاور ديد و گرفتار او شد و كسى را نزد وى فرستاده وعدهء ملاقات خواست اردشير باميد اينكه اسرار اردوان را بوسيلهء او بدست آورد پذيرفت كنيزك وسيلهء رسيدن به او را فراهم\r\n\r\n\r\n","description":"","footnote":"\r\n( 1 ) از شاهنامه :\r\n يكى كاخ بود اردوان را بلند * بكاخ اندرون بندهء ارجمند\r\nكه گلنار بد نام آن ماهروى * نگارى پر از گوهر و رنگ و بوى \r\n","page_name":" 222 ","page_number":242},
  {"content":"\r\n\r\nكرده در اثر ملاقاتهاى پياپى و طول زمان بيش از پيش خاطرش به دو متمايل گرديد ضمنا خبر رسيد كه بابك جهانرا وداع گفت و اموال و خزائنش به اردشير رسيد .\r\nاردشير مراسم تعزيه‌دارى او را انجام داده منتظر شد كه اردوان او را بشغل بابك بگمارد ولى اردوان اقدامى نكرده ارشد اولاد خود را بفرمانفرمائى فارس منصوب نمود و بصوب مقصد اعزام داشت . در ضمن همچنانكه اردشير در سر خيال فرار ميپخت كه به حق قدرت را از آن خود كند منجّمين نيز بامر اردوان در قصر كنيزك خاص او مجتمع گشته نسبت بعاقبت امر ستارگانرا ديده اردوان را مستحضر داشتند كه :\r\nاگر كسى از درباريان تو در اين هفته فرار كند صاحب تخت و تاج ايران خواهد گرديد .\r\nكنيزك كه گفتهء منجّمين را به اطلاع اردشير رسانيد مصمّم شد كه خيال خود را صورت عمل دهد پس ويرا گفت : من خيال فرار و رفتن بمولد خود را دارم آيا تو بهمراهى من مايلى ؟ جواب داد : البته ، من هيچوقت از تو جدا نخواهم شد و نميخواهم جز تو با كسى زندگى كنم . پس هردو مصمّم حركت شدند و كنيزك به منزل خود بازگشته در ساعت مقرّر با مبلغى پول طلا و قدرى جواهر بميعاد آمد . اردشير بر بادپائى از تكاوران بىرقيب اردوان نشسته اسب ديگرى كه نظير آن بود بكنيزك جوان داد و در پناه تاريكى شب به راه افتادند و تا طلوع آفتاب فاصله‌اى به طول بيست فرسنگ طىّ طريق كرده بودند اردوان كه قبل از طلوع فجر از واقعه اطلاع نداشت دسته‌اى سوار بتعقيب آنان فرستاد ولى نتوانستند به او رسيد و دست اسف بهم ميسود .\r\n\r\nرسيدن اردشير بفارس و استيلاى او بر اصطخر\r\nهمين كه اردشير مخفيانه وارد اصطخر شد سران سپاه بابك بر او گرد آمده اموال و املاك او را به دو تحويل و قول وفادارى به او داده خود را در اختيار او گذاشتند هواخواهانش نيز بدانان پيوسته جمعا بر عليه پسر اردوان قيام كردند و او را از اصطخر رانده نزد پدرش فرستادند و اردشير مالك شهر شد و مبالغ گزافى از وجوه عمومى نواحى مختلفه نزد وى آوردند . بزرگان محل نيز به خدمت او رسيده عهد اتّفاق بستند و ساير رجال ايران از هرطرف به دو روى آورده اظهار اطاعت كردند . اردشير نامه‌هائى بسلاطين نقاط مختلفه نگاشته اعادهء سلطنت موروثى را در خاندان خود بدانان\r\n\r\n","description":"","footnote":"","page_name":" 223 ","page_number":243},
  {"content":"\r\n\r\nاعلام داشت ضمنا شناسائى سلطنت و اطاعت اوامر خود را بدانان تكليف كرده عواقب مخالفت را بدانان خاطرنشان نمود . عده‌اى از آنان باظهار اطاعت مبادرت كردند و بعضى اموال و اشخاص به خدمت فرستادند و برخى بانتظار نتيجه بىطرفى اختيار كردند .\r\n\r\nمحاصرهء اردوان بوسيلهء اردشير و قتل اردوان\r\nاردشير كه مانند ساير سلاطين اخطارى هم بنام اردوان صادر كرده بود او بخردى در آن نگريسته پاسخى بخشونت به دو داد . اردشير در رأس سپاهيان قصد او كرد و با گرفتن شهرى پس از شهر ديگر و مطيع ساختن اهالى بدروازهء شهر دجيل كه اردوان در آن بود رسيد و شهر را محاصره كرده چنان ساكنين آن را از حيث آذوقه در مضيقه گذاشت كه اردوان بالاجبار از شهر خارج شده با او بجنگ پرداخت اردوان را ظاهر حال حاكى از زوال قدرت و انقراض دولت بود . اردشير كه با بخت بيدار و سعادت كامل با او مقابله ميكرد بر او فائق آمده قشونش را منهزم نمود و خودش را بكشت . اردوان پنجاه و پنجسال پادشاهى كرد .\r\n\r\nسلطنت اردشير\r\nاردشير پس از مغلوب ساختن اردوان بر تخت زر جلوس و تاج بر سر نهاده خاص و عام را كه بشاهنشاهيش ستودند بار داد « 1 » خلق زبان بتحسين او گشوده ويرا ثنا گفتند اردشير حضّار را گفت : خداوند ما را مشمول الطاف خود ساخته اتّحاد را برقرار و ما را بنيابت خود بر عباد و بلاد مسلّط نمود كه امور دين و ملك را كه قرين يكديگرند منظّم و رسوم عدل و احسان را مرتّب كنم . پس به ترتيب امور و تجديد سازمان ادارات پرداخته دستجات قشون بولايات مركزى و سرحدّى اعزام داشت .\r\nو آنگاه نامه‌هائى مبنى بر اوامر و نواهى بسلاطين تابعه نگاشته ارسال داشت همه اظهار اطاعت كردند اردشير مالك بالاستقلال ايران گرديد و منافع كشور كلا عايد او ميشد و بارهاى پول كه بعنوان باج و خراج ميرسيد بخزانهء او وارد ميگشت اردشير نسبت برعاياى خود بسيار رئوف و عادل و وفادار بود و در مورد تبه‌كاران خشونت بسيار داشت\r\n\r\n\r\n","description":"","footnote":"\r\n( 1 ) 212 ميلادى .\r\n","page_name":" 224 ","page_number":244},
  {"content":"\r\n\r\nطبعا خواهان اصلاج بود و در آبادى كشور جهد بليغ مينمود و در عين دانائى در ترقّى كشور و تشييد مبانى و استحكام تأسيساتى كه ايجاد كرده بود سعى وافى داشت ، مطالب و مكاتيبش از لحاظ قدرت و تبحّرى كه در اين فنون داشت خيلى طولانى و حاوى نصايح قابل استفاده بود .\r\n\r\nبعضى از بيانات برجستهء اردشير در موضوعات مختلفه\r\n1 - قدرت بىلشگر و لشگر بىزر و زر بىزراعت و زراعت بىعدالت و حسن سياست حاصل نشود 2 - حقد را شعار خود مكنيد تا غافلگير دشمن نشويد و آذوقهء خلق را احتكار مكنيد تا گرفتار قحطى نشويد و نسبت بمسافرين مهمان‌نواز باشيد كه خود بسراى ديگر خواهيد رفت . دل به دنيا نبنديد كه بكس وفا نكند ترك آن را هم مگوئيد زيرا بوسيله آنست كه ميتوان خير دنياى ديگر را فراهم آورد 3 - فساد حال عوام صرفهء خواص نيست و چون حكومت بدست مردم پست افتد جامعه دچار وضعيّت اسف‌انگيزى خواهد شد و سلطانى كه رعيّت از او بترسد بهتر از سلطانيست كه از رعيّت بترسد 4 - با سلطان جابر آبادى و عمران صورت‌پذير نيست ، سلطان عادل بهتر از باران رحمت است و شير خونخوار به از سلطان ظالم و سلطان نادرست به از هرج‌ومرج دائم است . 5 - همه بايد سخى باشند ولى عذر سلاطين را كمتر مىشود پذيرفت زيرا بيش از ديگران قادر بتمرين اين عملند . 6 - وحشت‌ناكترين چيز براى پادشاهان اينست كه سر دم و دم سر شود . 7 - عدل پادشاه نافع‌تر از وفور نعمت است . 8 - بدترين سلاطين كسى است كه بىگناه از او بترسد . 9 - بقاى قدرت سلطنت بدين است و پيشرفت دين بقدرت پادشاه . 10 - وسيلهء تأديب ملوك عفو و اغماض است نه تنبيه و قطع حقوق . 11 - اعدام قاتل بهترين وسيله براى جلوگيرى از قتل است . 12 - من و شما جسم واحدى را تشكيل ميدهيم هر خوشى يا زحمتى كه بهريك از اعضاى اين جسم وارد آيد اثر و درد آن بعموم اعضاء وارد شود . بعضى از شماها بمنزلهء سر ميباشيد كه ادارهء اعضاء با اوست و برخى بمنزلهء دست كه چيزهاى مضر را دفع و چيزهاى مفيد را جلب مىكند و عدّه‌اى بمنزلهء قلب كه\r\n\r\n","description":"","footnote":"","page_name":" 225 ","page_number":245},
  {"content":"\r\n\r\nتأمّل مىكند و مىانديشد ( ؟ ) و جماعتى بمنزلهء اعضاء پست‌تر كه احتياجات ديگر بدن را مرتفع ميسازند بنابراين شما بايد هريك ديگرى را اعانت كنيد و هركس رفيق خود را بنصايح خير دلالت كند كه حقد و حسد از ميان بر طرف شود . 13 - ماليات پشتيبان ملك است هيچ‌چيز مثل عدالت آن را تقويت نميكند و هيچ‌چيز مانند ظلم آن را تضعيف نمينمايد . 14 - گزارشى به نظر اردشير رسانيده بودند كه مردم اصطخر از نقصان باران و خشكى و عواقب آن شكايت دارند نوشت : اگر از آسمان نباريد باران رحمت جود ما خواهد باريد ما امر خواهيم كرد كه خسارات شما را تأمين و احتياجات شما را بر طرف كنند .\r\n\r\nچگونه اردشير ساير امور خود را در بقيهء عمر مرتب ساخت\r\nاردشير ارم داد نسخ كتب دينى و طبّى و نجومىاى را كه اسكندر قسمتى از آن را سوزانيده قسمت اعظم را به روم برده بود جمع‌آورى كنند و از نو نگاشته بتدريس آن پردازند و براى اين منظور از هيچ اقدامى كوتاهى ننمود و مبالغ گزافى بدان تخصيص داد . و نيز براى مؤبدان و هيربدان مراتبى قائل گشته بحكومت در قضايا و تميز حلال و حرام مأمورشان كرد و نامه‌هائى بسلاطين و رؤسا در خصوص دين نگاشته امر داد كه به عمل و رعايت اصول و مقرّرات آن پرداخته از اخلال در موجبات اجراى آن برحذر باشند . همچنين شهرهاى اردشير خرّه و جور را در فارس و بادغيس را در خراسان و شهرهاى بهمن اردشير و رام اردشير را در خاك بصره و استراباد يا كرخ ميسان را در كور دجله بنا نهاد . ابن خردادبه گويد كه شهر خوارزم نيز از تأسيسات اردشير است .\r\nاردشير ، خراسان را به چهار قسمت منقسم كرده حكومت يك قسمت را به مرزبان مروين و طالقان و جوزجان و حكومت قسمت دوم را بمرزبان هرات و بوشنج و بست و سيستان و حكومت قسمت سوّم را بمرزبان بلخ و طخارستان و حكومت قسمت چهارم را بمرزبان ماوراء النهر سپرد .\r\nاردشير كه رشد كامل فرزند خود شاپور را حس كرد او را بوليعهدى و\r\n\r\n","description":"","footnote":"","page_name":" 226 ","page_number":246},
  {"content":"\r\n\r\nجانشينى خود برگزيد « 1 » و آرزوهاى خود را به دو اظهار و از گفتن بهترين مواعظ\r\n\r\n\r\n","description":"","footnote":"\r\n( 1 ) از شاهنامه :\r\n بدانگه كه شاه اردوان را بكشت * ز خون وى آورد گيتى بمشت\r\nچو او گشته شد دخترش را بخواست * بدان تا بگويد كه گنجش كجاست\r\nبهندوستان بود مهتر پسر * كه بهمن بدى نام آن پرهنر\r\nفرستاده‌اى جست با راى و هوش * جوانى كه دارد بگفتار گوش\r\nبه دو گفت رو پيش خواهر بگوى * كه از دشمن اين مهربانى مجوى\r\nچو خواهى كه بانوى ايران شوى * بگيتى پسند دليران شوى\r\nهلاهل چنين زهر هندى بگير * به كار آر يكپاره با اردشير\r\nچنان بد كه يكروز شاه اردشير * به نخجير بگشاد بر گور تير\r\nچو بگذشت نيمى ز روز دراز * سپهبد ز نخجير گه گشت باز\r\nسوى دختر اردوان شد ز راه * دوان ماه چهره بشد نزد شاه\r\nبياورد جامى ز ياقوت زرد * پر از شكر و پست با آب سرد\r\nبياميخت با شكر و پست زهر * كه بهمن مگر يابد از زهر بهر\r\nچو بگرفت شاه اردشير آن بدست * ز دستش بيفتاد و بشكست پست\r\nشد آن پادشا بچه لرزان ز بيم * هم اندر زمان شد دلش بر دو نيم\r\nبفرمود تا خانگى مرغ چار * پرستنده آرد بر شهريار\r\nهم آنگاه مرغ آن بخورد و بمرد * گمان بردن از راه نيكى ببرد\r\nبفرمود تا مؤبد و كدخداى * بيامد بر خسرو پاكراى\r\nبفرمود كز دختر اردوان * تنى كن كه هرگز نبيند روان\r\nبمؤبد چنين گفت كاى پرخرد * مرا و ترا روز هم بگذرد\r\nاگر كشت خواهى مرا ناگزير * يكى كودكى دارم از اردشير\r\nچو او گردد از پاك مادر جدا * بكن هرچه فرمان دهد پادشا\r\nبياراست جايش بايوان خويش * كه دارد ورا چون تن و جان خويس\r\nپس انديشه كرد آنكه دشمن بس است * گمان بد و رشگ با هركس است\r\nبه جائى شد و خايه ببريد پست * برو داغ و دارو نهاد و ببست\r\nبخايه نمك بر پراكند زود * بحقه درآكند بر سان دود\r\nچو آمد بنزديك تخت بلند * همان حقه بنهاد با مهر و بند\r\nچنين گفت با شاه كاين زينهار * سپارد بگنجور خود شهريار\r\nچو هنگامهء زادن آمد فراز * از آن كار بر باد نگشاد راز\r\nپسر زاد از اين دختر اردوان * يكى خسرو آئين و روشن‌روان \r\nبقيه در صفحهء بعد\r\n","page_name":" 227 ","page_number":247},
  {"content":"\r\n\r\nخود به دو دريغ ننمود و چون سلطنتش استقرار يافت و نتائج سودمند عدل و فضلش شامل\r\n\r\n\r\n","description":"","footnote":"\r\nبقيه از صفحهء قبل\r\n چنان شد كه روزى بيامد وزير * بديد آب در چهرهء اردشير\r\nبه دو گفت شاها انوشه بدى * روان را بديدار تو شه بدى\r\nكنون گاه شادى و مى خوردنست * نه هنگام انديشه پروردنست\r\nچنين داد پاسخ ورا شهريار * كه اى نيك دل مؤبد نامدار\r\nمرا سال بر پنجه و يك رسيد * ز كافور شد مشك و گل ناپديد\r\nپسر بايدى پيشم اكنون بپاى * دلاراى و بيروده و رهنماى\r\nبه دو گفت كاى شاه كهترنواز * جوان مرد و روشن‌دل و سرفراز\r\nيكى حقه دادم بگنجور شاه * سزد گر بخواهد كنون پيش‌گاه\r\nبياورد پس حقه گنجور اوى * سپرد آنكه بستد بدستور اوى\r\nبه دو گفت كاين خون گرم من است * بريده ز بن بار شرم من است\r\nسپردى مرا دختر اردوان * كه تا باز خواهى تنى بىروان\r\nنكشتم كه فرزند بد در نهان * بترسيدم از كردگار جهان\r\nنجستم بفرمانت آزرم خويش * بريدم هم اندر زمان شرم خويش\r\nبدان تا كسى بد نگويد مرا * بدرياى تهمت نشويد مرا\r\nكنون هفت سالست تا پور تو * بمانده است نزديك دستور تو\r\nهمان مادرش نيز با او بجاى * جهانجوى و فرزند را رهنماى\r\nبه دو ماند شاه جهان در شگفت * وز آن كودك انديشه‌ها درگرفت\r\nوز آن پس چنين گفت با كدخداى * كه ايمرد روشن‌دل پاكراى\r\nبسى رنج برداشتى زين سخن * نمانم كه رنج تو گردد كهن\r\nكنون صد پسر گير همسال اوى * به بالا و كتف و برو يال اوى\r\nهمه جامه پوشيده با او بهم * نبايد كه چيزى بود بيش‌وكم\r\nهمه كودكانرا بچوگان فرست * بياراى گوى و بميدان فرست\r\nبيامد بميدان خويش اردشير * تنى چند با او ز برنا و پير\r\nنگه كرد چون كودكانرا بديد * يكى باد سرد از جگر بركشيد\r\nبانگشت بنمود با كدخداى * كه اينك يكى اردشيرى بجاى\r\nبه دو راهبر گفت كاى پادشا * دلت شد بفرزندى او گوا\r\nهمى باش تا كودكان تازه روى * بچوگان به‌پيش تو آرند گوى\r\nيكى بنده را گفت شاه اردشير * كه رو گوى ايشان بچوگان بگير \r\nبقيه در صفحهء بعد\r\n","page_name":" 228 ","page_number":248},
  {"content":"\r\n\r\nاحوال عموم اعم از دور و نزديك شد و چهارده سال از روزيكه بر اريكهء سلطنت جلوس كرده بود گذشت دعوت حق را اجابت كرده سلطنت را به پسر واگذار نمود . « 1 »\r\n\r\nسلطنت شاپور بن اردشير\r\nشاپور از حيث زيبائى و عقل و تدبير و جمع بين رأفت و سياست و جهد در پيشرفت مصالح عمومى كشور تالى پدرش اردشير بود و از حيث سخاوت و فصاحت بر او برترى داشت . همين كه بجاى پدر قدرت را در دست گرفت همه او را دعا و ثنا گفتند و او به بيانات عاليه و مواعيد جميله اميدشان را تقويت نموده وعده داد كه مشى پدر را سرمشق قرار داده همم و مساعى او را تقليد كند . شاپور نامه‌هائى بسلاطين و مرزبانان نگاشته حكومتشانرا تحكيم و همه را باطاعت و صميميّت و جهد در انجام وظيفه در مواقع لازمه و اطاعت محض دعوت كرد ، همه عبوديّت خود را به دو اعلام و خود را مطيع اوامر او معرّفى نمودند و آنگاه شاپور بقيام و اقدام در استحكام سرحدّات و ادارهء امور مردم و آبادى شهرها و دفع دشمنان پرداخت . عدل و احسان او محبّتش را در دل خلق تشييد كرده اطاعت و صميميّت نسبت به او را بر خود فرض ميدانستند .\r\nاعراب بمناسبت كثرت قشون و قدرت او در جنگ او را سابور الجنود ميناميدند .\r\n\r\n\r\n","description":"","footnote":"\r\nبقيه از صفحهء قبل\r\n بفرمان بشد بندهء شهريار * بزد گوى و افكند پيش سوار\r\nدوان كودكان از پس او چو تير * چو گشتند نزديك با اردشير\r\nبماندند ناگاه بر جاى خويش * چو شاپور تيز اندر آمد به پيش\r\nز پيش پدر گوى بربود و برد * چو شد دور تر كودكان را سپرد\r\nز شادى چنان شد دل اردشير * كه گردد جوان مردم گشته پير\r\nشهنشه از آن پس گرفتش ببر * همى آفرين خواند بر دادگر\r\nگهر خواست از گنج و دينار خواست * گرانمايه ياقوت بسيار خواست\r\nبرو زر و گوهر همى ريختند * ز بر مشك و عنبر همى بيختند\r\nبدستور پر نيز گوهر فشاند * بكرسى زر پيكرش برنشاند\r\nبفرمود تا دختر اردوان * بايوان شود شاد و روشن روان\r\nببخشيد كرده گناه ورا * ز زنگار بزدود ماه ورا \r\n( 1 ) 241 ميلادى .\r\n","page_name":" 229 ","page_number":249},
  {"content":"\r\n\r\n\r\nفتح نصيبين و جنگ با روم\r\nشاپور كه ديد قسطنطين پادشاه روم نسبت به او تمرّد ميورزد و از ارسال باج خوددارى دارد بر آن شد كه با او مصاف دهد تا از تنبيه او ساير سلاطين عبرت گيرند .\r\nپس با عساكر خود به راه اوفتاد و در نصيبين كه آخرين نقطهء سرحدّى دولت روم بود اردو زده اهالى را محاصره نمود و منجنيق‌ها و عرّاده‌ها بديوارها و برجها متّصل كرده امر داد تا از شهرزور عقرب بسيار در ظروفى ريخته بياورند . همه را در شهر ريخت . اهالى شهر بسيار از آن رنج بردند و آذوقه نيز رو بنقصان نهاد عاقبت بقوّهء قاهره شهر را مسخّر ساخت شاپور يكى از مرزبانان خود را در آن بحكومت گماشته خود به راه افتاد و شهر طرسوس را نيز بگرفت و متوجّه قسطنطنيه گرديد قسطنطين فرستادگانى نزد وى گسيل داشته در طلب اصلاح هداياى بسيار نزد وى فرستاد و متعهّد گرديد كه خراج معموله را به او بپردازد و او كشور او را ترك گويد . شاپور مظفّر و منصور به مدائن بازگشت .\r\n\r\nداستان ساطرون پادشاه حضر ملقب به ضيزن\r\nبين دجله و فرات شهرى بود بنام حضر كه پادشاه آن ساطرون ملقّب به ضيزن بود . اين پادشاه از لحاظ تجاوزانى كه بسرحدّ بين النهرين و سواد كرده بود عدم رضايت شاپور را از خود فراهم و تمرّد از امر او كرده بود شاپور رو بجانب وى نموده بر دروازهء حضر اردو زد . ضيزن خود را در شهر مخفى داشته بدفاع پرداخت شاپور بدون اينكه بتواند او را خارج يا شهر را خراب كند آن را محاصره كرد .\r\nاتفاقا روزى نضيره ، دختر ضيزن از فراز برج حضر معسكر شاپور را مشاهده مينمود در اين ضمن كه بهرجانب و هرطرف متوجّه بود شاپور را ديد كه از شكار مراجعت كرده بخيمهء خويش رفت « 1 » . دختر از جوانى و اندام و متانت اطوار چنان\r\n\r\n\r\n","description":"","footnote":"\r\n( 1 ) اين حكايت در شاهنامه بدين تفصيل بشاپور ذو الاكتاف نسبت داده شده :\r\n چو يكچند بگذشت برگاه روز * فروزنده شد شاه گيتى فروز\r\nز غسانيان طاير شيردل * كه دادى فلك را بشمشير دل\r\nبيامد به پيرامن طيسفون * سپاهى بىاندازه بود اندرون \r\nبقيه در صفحهء بعد\r\n","page_name":" 230 ","page_number":250},
  {"content":"\r\n\r\nمفتون او شد كه خواب و آرامش از او سلب گرديد ناچار اين عبارت را بر تيرى نوشت و تير را در حوالى چادر شاپور افكند : ( اگر وعده دهى كه مرا بزنى بگيرى و با من خوشرفتارى كنى من نقطه‌اى از شهر را كه باز باشد و تو قادر باشى در كمال سهولت و مختصر زحمتى وارد آن شوى به تو نشان مىدهم . ) شاپور تير را برداشته چون بمضمون آن واقف شد اين كلمات را بر آن نوشت و تير را بحوالى نقطه‌اى كه از آنجا پرتاب\r\n\r\n\r\n","description":"","footnote":"\r\nبقيه از صفحهء قبل\r\n بتاراج داد آنهمه بوم و بر * كرا بود با جنگ او پاى و پر\r\nچو آگه شد از عمهء شهريار * كجا نوشه بد نام آن نوبهار\r\nز ايوانش بردند و كردند اسير * كه دانا نبودند و دانش‌پذير\r\nچو يكسال نزديك طاير بماند * از انديشگان دل به خون درفشاند\r\nز طاير يكى دختر آمد چو ماه * تو گفتى كه نرسيست با تاج و گاه\r\nپدر مالكه كرد نامش چو ديد * كه دختر همى مملكت را سزيد\r\nچو شاپور را سال شد سى و شش * دلاور كئى گشت خورشيد فش\r\nبدشت آمد و لشگرش را بديد * ده و دوهزار از يلان برگزيد\r\nبرفت از پى شاه غسانيان * سرافراز طاير هژبر ژيان\r\nفراوان كس از لشگر او بكشت * چو طاير چنان ديد بنمود پشت\r\nحصارى شدند آن سپه در يمن * خروش آمد از كودك و مرد و زن\r\nبشبگير شاپور يل برنشست * هميرفت جوشان كمانى بدست\r\nز ديوار دژ مالكه بنگريد * درفش از پس نامور شاه ديد\r\nچو گلبرگ رخساره چون مشك موى * برنگ طبر خون لب مشكبوى\r\nبشد خواب و آرام از آن خوبچهر * بر دايه شد با دلى پر ز مهر\r\nبه دو گفت كاين شاه خورشيد فش * كه ايدر بيامد چنين كينه‌كش\r\nبزرگست و خون نهان منست * جهان خوانمش كو جهان منست\r\nپيامى ز من نزد شاپور بر * برزم آمده است از منش سوربر\r\nبگويش كه با تو ز يك گوهرم * كه از تخم نرسى كند آورم\r\nمرا گر بخواهى حصار آن تست * چو ايوان بيابى نگار آن تست\r\nبر اين كار بادايه پيمان كنى * زبان بزرگى گروكان كنى\r\nبه دو دايه گفت آنچه فرمان دهى * بگويم بيارمت ازو آگهى\r\nچو شب بر زمين پادشاهى گرفت * ز دريا به دريا سياهى گرفت\r\nبشد دايه لرزان پر از ترس و بيم * ز طاير همى شد دلش بر دو نيم\r\nبيامد زمين را بمژگان برفت * سخن هرچه بشنيد با وى بگفت \r\nبقيهء در صفحهء بعد\r\n","page_name":" 231 ","page_number":251},
  {"content":"\r\n\r\nشده بود انداخت : ( قول مىدهم كه آنچه ميخواهى بكنم پس وسيلهء انجام تعهّدم را فراهم كن ) نضيره نامه‌اى به دو نگاشته مدخل كوچك شهر را كه با آجر تيغه كرده بودند به او نشان داده محلّ آن را درست براى او تعيين كرد و وعده داد كه هم\r\n\r\n\r\n","description":"","footnote":"\r\n ز گفتار او شاد شد شهريار * بخنديد و دينار دادش هزار\r\nپس آنگاه گفتش كه با ماهروى * بچربى سخنها فراوان بگوى\r\nبگويش كه گفت او ، بخورشيد و ماه * بزنار زردشت و فرخ كلاه\r\nكه هرچيز كز من بخواهى همى * گر از پادشاهى بكاهى همى\r\nترا بخشم ار خود همه جان بود * بدينگونه‌ام با تو پيمان بود\r\nچو بشنيد پاسخ هم اندر زمان * ز پرده بيامد بر دژ دوان\r\nشنيده بدان سرو سيمين بگفت * كه خورشيد و ناهيد گشتند جفت\r\nز گنجور و دستور بستد كليد * خورشخانه و خيكهاى نبيد\r\nپرستندهء باده را پيش خواند * به خوبى فراوان سخنها براند\r\nبه دو گفت امشت توئى باده ده * بطاير همى بادهء ساده ده\r\nهمان تا بدارند باده بدست * بدان تا نجنبند و گردند مست\r\nچو خورشيد بر باختر گشت زرد * شب تيره گفتش كه از راه گرد\r\nمى خسروى خواست طاير بجام * نخستين ز غسانيان برد نام\r\nچو بگذشت يكپاس از تيره شب * بياسود طاير نشست از جلب\r\nبرفتند يكسر سوى خوابگاه * پرستندگانرا بفرمود ماه\r\nكه با كس نگويد سخن جز براز * نهانى در دژ گشادند باز\r\nبدان شاه شاپور خود چشم داشت * وز آواز مستان بدل خشم داشت\r\nمر آن ماه رخ را بپرده‌سراى * بفرمود تا خوب كردند جاى\r\nسپه را سراسر همه گرد كرد * گزين كرد مردان ننگ و نبرد\r\nبدژ در شد و كشتن اندر گرفت * همه گنجهاى كهن برگرفت\r\nسپه بود با طاير اندر حصار * همه مست خفته فزون از شمار\r\nبيامد برهنه دوان ناگزير * چو شد طاير اندر كف او اسير\r\nچنين گفت : كاى شاه آزادمرد * نگه كن كه فرزند با من چكرد\r\nچنين گفت شاپور بدنام را * كه از پرده خود دخت بهرام را\r\nبه يارى و رسوا كنى دوده را ؟ * برانگيزى اين كين آسوده را ؟\r\nبدژخيم فرمود تا كردنش * زند پس به آتش بسوزد تنش\r\nسر طاير از ننگ در خون كشيد * هم از پشت او كتف بيرون كشيد \r\n","page_name":" 232 ","page_number":252},
  {"content":"\r\n\r\nامشب مستحفظين آن را مست خواهم كرد و منتظرم كه از آن در وارد شهر شده آن را مسخّر كنى . در حوالى نصف شب نضيره غذا و مقدار زيادى شراب براى مستحفظين اين مدخل مسدود ارسال داشت همين كه غذا و شراب را خورده مست شدند شاپور با يكدسته سوار رسيده با كلنگ مدخلى در تيغهء آجرى احداث و داخل شهر شد بدون اينكه ساكنين آن انتظار اين امر را داشته باشند و عساكر بعدا وارد شهر شدند و مالك تمام نفوس و اموال موجودهء در آن گشته ساطرون را بر تخت بقتل رسانيدند .\r\nكسان ساطرون امان خواستند و شاپور موافقت نمود و شهر را بتصرّف درآورد و تعهّد خود را با نضيره بموقع عمل گذاشت و او را بحباله نكاح درآورده ازدواج را با او تكميل كرد .\r\nيكشب كه نضيره در كنار شاپور خفته بود شاپور ديد بستر پر از خونست درست كه توجّه كرد ديد يك برگ مورد بكمر نضيره چسبيده پوست بدنش را خراشيده و اين خون از آن جارى شده است شاپور از لطافت طبع و نرمى پوست اين زن متعجّب گشته ويرا گفت : پدرت ترا با چه تغذيه ميكرد . جواب داد : با مغز قلم ، زردهء تخم‌مرغ ، سرشير ، عسل و بهترين شراب . شاپور گفت : با چنين زحمتى كه دربارة تو كشيده و حقّى كه به گردن تو داشته چه دستمزدى به او دادى كه ترسم از تو به من هم نظير آن برسد . پس بامر او گيسوان نضيره را بدنب اسب سركش شرورى بسته در زمينى مستور از خار رها كردند بشكلى كه تمام مفاصلش از هم منفصل گشته اعضايش از هم متلاشى شد .\r\nغالب شعراى زمان جاهليّت از شهر حضر و پادشاه آن صحبت داشته‌اند و ابو دؤاد الايادى در اين شعر گفته :\r\n و أرى الموت قد تدلّى من الحض * ر على ربّ أهله السّاطرون « 1 » \r\nو اعشى در وصف حضر و محاصرهء دو سالهء شاپور گفته :\r\n\r\n\r\n","description":"","footnote":"\r\n( 1 ) من مىبينم كه مرگ از بالاى حضر بر سر ساطرون رئيس سكنهء آن معلق است .\r\n","page_name":" 233 ","page_number":253},
  {"content":"\r\n\r\n ألم تر للحضر إذ اهله * بنعمى و هل خالد من نعم « 1 »\r\nأقام به شاهفور الجنو * د حولين يضرب فيه القدم \r\nو عدى بن زيد در بىثباتى زندگانى بشر و انقراض سلطنت‌ها و عبرت از آن‌چه نيكو گفته :\r\n أيّها الشّامت المعيّر بالدّه * ر أأنت المبرّا الموفور « 2 »\r\nأم لديك العهد الوثيق من الأ * يّام بل أنت جاهل مغرور\r\nمن رأيت الايّام خلّدن أم من * ذا عليه من أن يضام خفير\r\nأين كسرى الملوك أنوشر * و ان أم أين قبله سابور\r\nو أخو الحضر إذ بناه و إذ دج * لمة تجبى إليه و الخابور\r\nشاده مرمرا و جلّله كل * سا فللطّير في ذراه و كور\r\nو تبيّن ربّ الخورنق اذ اش * رف يوما و للهدى تفكير\r\nسرّه ملكه و كثره ما يم * لك و البحر معرضا و السّدير \r\n\r\n\r\n","description":"","footnote":"\r\n( 1 ) نديدى كه اهالى حضر چقدر متنعم بودند ولى هركس در نعمت است آيا هميشه باقيست شاپور و سپاهش دو سال در آنجا ماندند و تبرهاى خود را در آن داخل كردند .\r\n( 2 ) اى كسى كه از رنج ديگران شادمانى و از آن ملامتشان ميكنى آيا خودت بىعيبى و از تمام گرفتاريها مصون ؟\r\nيا آنكه اطمينان كاملى باقبالت دارى ؟ پس تو جاهل مغرورى هستى .\r\nآيا ديده‌اى كسى را كه نعمتش لايزال يا از تمام خطرات مصونيت داشته باشد ؟\r\nكسرى انوشيروان خسرو پادشاهان كجاست ؟ يا شاپور كه قبل از او سلطنت داشت كو ؟\r\nمولاى حضر ، همان كسى كه اين قصر را ساخت و از نواحىاى كه به آب دجله و خابور مشروب ميشد باج مىستاند كجاست ؟\r\nقصرى با مرمر ساخته بآهك اندوده بود و مرغان بر فراز آن لانه ساخته بودند .\r\nضمنا مولاى خورنق را هم بنگر كه روزى از بالاى ايوان بتأمل مينگريست و دلالت حق انديشه را پديد آورد .\r\nسلطنت و كثرت مايملك و درياى پهناورى كه در پيش داشت و سدير همه او را خشنود ميكرد .\r\n","page_name":" 234 ","page_number":254},
  {"content":"\r\n\r\n فارعوى قلبه و قال و ما غب * طته حي الى الممات بصير « 1 »\r\nثمّ أضحوا كأنهم ورق ج * فّ فألوت به الصّبا و الدّبور \r\n\r\nدنبالهء عمليات برجستهء سلطنت شاپور بن اردشير\r\nپس از شكست ضيزن و اطمينان از جانب روم ، شاپور بايجاد شهرهائى پرداخت و با كمال جدّيّت بانجام اين عمل همّت گماشت . در اهواز ، جندى شاپور را بنا كرد و از اسراى روم در آن سكنى داد و در ميسان ، شاد شاپور را ساخته شهر شاپور را در فارس بنا كرد . پس فرزند خود هرمز دلير را بحكومت خراسان برقرار كرده بدان محل اعزام داشت و مرزبانان آن ايالت را تحت فرمان او قرار داد .\r\nهرمز مستقلا بامر حكومت پرداخت و در نظم امور آن سامان جهد وافى مبذول داشته دشمنان را مقهور و رعيّت را مرفّه ساخت همه گراميش ميداشتند و شهرتش باقصى نقاط رسيده بود . شاپور بنزد خود احضارش كرد و چون به خدمت پدر رسيد اين جمله را از او شنيد : فرزند من اكنون بال شاهين را به بدنش متّصل كردم .\r\nمؤلّف اين كتاب گويد : ابن المعتز بمستند اين عبارت بمعتضد كه پسرش مكتفى را از رى احضار كرد چنين گفت :\r\n و ضمّ عليّا إلى قربه * كما ضمّ باز إليه جناحا « 2 » \r\nهرمز كه بدربار شاپور برگشت پدر تعليمات بسيار به دو داد كه جمل ذيل به نظر من بهترين آنهاست : بدانكه خراج گذاران همين كه مالياتى فورا از آنان مطالبه شود مجبورند محصولات خود را در موقع كساد به فروش رسانند و متضرّر شوند و اگر از طرف ديگر مهلت زياد به آنان داده شود اميدوار خواهند گرديد كه بلكه بتوانند به نحوى از پرداخت خوددارى كنند . بنابراين مأمورين خود را امر كن كه ماليات را در ده قسط\r\n\r\n\r\n","description":"","footnote":"\r\n( 1 ) دفعة قلبش باضطراب آمد و گفت : لذّت موجودى كه فانى مىشود چيست ؟\r\nپس از مرگ همه به صورت برگهاى خشكى كه در گردباد بشرق و غرب ميروند درميآيند .\r\n( 2 ) او على را بسوى خود طلبيد همچنان بازكهء بال خود را به بدن خود متّصل ميسازد .\r\n","page_name":" 235 ","page_number":255},
  {"content":"\r\n\r\nوصول كنند تا آنچه بايد بخزينهء دولت برسد عايد شود و افراد هم بفرصت و بدون فشار بتوانند از عهدهء پرداخت ماليات برآيند - همين كه برحسب امر تو در ازاى خدمتى يا بتقاضاى كسى مقرر است كه چيزى به كسى داده شود اگر آن چيز را بدست خود يا در حضور خود يا در محلّى كه زير نظر تست بدهى از اهميّت آن ميكاهد چه خواهند گفت اين عمل كسانيست كه براى عطاياى خود قدر و قيمت زياد قائلند و از بزرگى و قدرت سلاطين زيبنده نيست كه بر اهميّت آنچه ميدهند بيفزايند - احسانى كه بايد در حقّ كسى شود و ناتمام بماند يا چنان كه بايد تكميل نشود مثل لباس كهنه از بين ميرود و كسانيهم كه مورد لطف بوده‌اند حق‌شناسىاى كه بايد فراموش ميكنند همچنانكه ساير چيزهاى عهد پيشين و زمان قديم فراموش مىشود زيرا در اين عالم نشده است كه انسان چيزى را ترك كند و دنبال نكند و آن چيز دستخوش فساد و تلف نگردد - هرچند حقوق اطرافيان و ندما و افراد خانواده و افسران قشون و حكمرانان ايالات و خدمهء شخصى خودت را مرتّبا بپردازى و وظيفهء آنانرا بيفزائى باز خاطر آنان چنان كه بايد خرسند نميشود و از توقّعات آنان آسوده نخواهى بود بلكه بايد مرتّبا انعامات و بخششهائى هم به آنان بكنى و هردفعه كه هريك از آنان بانجام امرى موفق ميشوند همانساعت او را پاداش دهى - تا افراد بدنام بزه‌كار خود را از همه طرف مورد تهديد نبينند مردم از امنيّت محض مستفيد نميشوند و تا اقوام و همسايگان آنان ترا كمك نكنند تو در مراقبت و تنبيه آنان موفّق نخواهى شد .\r\nچون سى و يكسال از سلطنت شاپور گذشت مرگش در رسيد و از پادشاهى بركنارش نمود « 1 » و هرمز بر سرير سلطنت استوار آمد .\r\n\r\nسلطنت هرمز بن شاپور\r\nهرمز را از جهت جرأت و قوّت بسيار و از لحاظ اينكه با خون دشمنان سم اسبان را رنگ و جمجمهء آنانرا بر سر نيزه كرده دلير لقب داده‌اند . هرمز را رأى ثاقب و تدبير صائب پدر و پدربزرگ نبود يعنى روزگار هم نگذاشت آنقدر بپايد كه\r\n\r\n\r\n","description":"","footnote":"\r\n( 1 ) 271 ميلادى .\r\n","page_name":" 236 ","page_number":256},
  {"content":"\r\n\r\nدندان عقلش بدر آيد و زمام ملك را در كفّ كفايت گيرد . چون بر سرير پدر مستقر گرديد و تاج پادشاهى بر سر نهاد خاص و عام را بار حضور داده خلق ثنايش گفتند و خطيبى زبان بسخن گشوده گفت : پدر و پدربزرگت بقدرى موجبات آسايش و رفاه و امنيّت ما را فراهم آوردند كه از بيان شكر و سپاس عاجزيم آنان بتنظيم امور از هم گسسته و بنيان مذهبى از معتقدات گوناگون ما همّت گماشته حملات دشمنان را دفع و ما را آسوده كردند و زندگانى مرفّهى براى ما فراهم آوردند فعلا خداوند بر تو تفضّل كرده قدرت را بدست تو داد در حالى كه بلاد امن و مردم راحت و قشون مجهّز و منابع ثروت فراوان و كشور آباد است كارى كه تو بايد عهده‌دار باشى تقليد مشى آن دو پادشاه است و بس هرمز آنان را مطمئن ساخته مواعيد رضايت‌بخش داد .\r\nهرمز نسبت بقول خود وفادار بود و در عدل و داد بشيوهء اردشير و شاپور رفتار كرد ضمنا شهر رامهرمز و دسكرة الملك ( ؟ ) را در اهواز بنا كرد و جنگى با هيتاليان « 1 » يا سغديان كرد كه منجر بشكست آنان گشته بخراج گذارى الزامشان نمود و ستون سنگىاى در سرحد كشورشان نصب نمود كه حق نداشته باشند از آن تجاوز كنند و آنگاه به اصطخر و بقولى مداين بازگشت كه همانجاى در جوانى مرد و سلطنتش به دو سال نكشيد « 2 » .\r\n\r\nسلطنت بهرام بن هرمز\r\nو آنگاه سلطنت بر بهرام بن هرمز استقرار يافت . باوجود جوانى از جهت حلم و رأفت و راى و متانت مشهور بود مردم ببقاى عمر و بركت ملكش او را دعا و ثنا گفته اظهار شادمانى كردند بهرام در جواب گفت : سلاطين اسلاف ما در باب امور دين و مملكت‌دارى و رسوم عدل و احسان بقدرى مبانى مفيده بيادگار گذاشتند كه تجاوز از آن مقدور نيست و ما از خداوند توفيق ميطلبيم كه بتوانيم مشى آنان را تعقيب و طريقى را كه بما نموده‌اند پيروى كنيم و نيز توفيقى عنايت فرمايد كه مايهء خشنودى و رضاى شما را فراهم آورده سعادتتان را تأمين كنيم . پس همه اظهار مسرّت كرده\r\n\r\n\r\n","description":"","footnote":"\r\n( 1 ) مردم هياطله\r\n( 2 ) 272 ميلادى\r\n","page_name":" 237 ","page_number":257},
  {"content":"\r\n\r\nسر تعظيم در مقابل وى فرود آوردند . بهرام جدا بامور سلطنت و مقهور ساختن دشمنان و بهبودى اوضاع و امور ايالات و ازدياد اعتبار خزانهء عمومى و مرعوب ساختن تبه‌كاران و افزايش آبادى و پيشرفت سياست دولت كوشيد .\r\n\r\nداستان مانى زنديق مدعى نبوت لعنه اللّه\r\nاين ملعون در زمان شاپور ظهور كرد ولى بانتشار اصول عقايد خود مبادرت ننمود مگر در زمان سلطنت بهرام « 1 » باميد اينكه اين پادشاه در اثر كم تجربگى مزخرفات او را باور كرده بآئين جعلى او كه حسب روايت المقدسى در ( كتاب البدو و التاريخ ) نخستين مذهب ملحدانه در روى زمين است بگرود كه همين مذهب با تغيير اسامى متدرجا امروز به صورت عقيدهء باطنيّه درآمده است .\r\nهمين كه مانى لاطائلات خود را به بهرام عرضه داشت بهرام امر داد كه مؤبدان گرد آيند و در حضور او با مانى مناظره كنند و چون مؤبدان مؤبد مبناى عقيده‌اى كه او پيشنهاد ميكرد سئوال نمود مانى گفت : ترك دنيا و خرابى آن\r\n\r\n\r\n","description":"","footnote":"\r\n( 1 ) شاهنامه بدين تفصيل ظهور مانى را در عهد شاپور ذو الاكتاف ضبط كرده است :\r\n بيامد يكى مرد گويا ز چين * كه چون او مصوّر نبد در زمين\r\nاز آن چرب دستى رسيده بكام * يكى بر منش مردمانى بنام\r\nبصورتگرى گفت پيغمبرم * ز دين آوران جهان برترم\r\nز چين نزد شاپور شد بار خواست * به پيغمبرى شاه را يار خواست\r\nبفرمود تا مانى آمد به پيش * سخن گفت با او ز اندازه بيش\r\nخود و مؤبدان هردو نزديك شاه * سخن راندند از سپيد و سياه\r\nيكى گفت كاى مرد صورت‌پرست * بيزدان چرا آختى چيره‌دست\r\nببرهان صورت چرا بگروى * همى پند دين گستران نشنوى\r\nكه گويند پاك است و يزدان يكيست * جز از بندگى كردنت كار نيست\r\nگر اين صورت نغز جنبان بدى * سزد گر ز جنبنده برهان بدى\r\nفرو ماند مانى ز گفتار او * بپژمرد شاداب رخسار او\r\nبفرمود تا زود برداشتند * بخوارى ز درگاه بگذاشتند\r\nچنين گفت كاين مرد صورت‌پرست * نگنجد همى در سراى نشست\r\nهمان پوست آكنده بينى بكاه * بدان تا نجويد كس اين پايگاه\r\nبياويختش بر در شا رسان * دگر پيش ديوار بيما رسان\r\nز شاپور از آنگونه شد روزگار * كه در باغ با گل نديدند خار \r\n","page_name":" 238 ","page_number":258},
  {"content":"\r\n\r\nو عدم ارتباط با زنان به منظور قطع نسل كه اين عالم مادّى فاسد مضمحل شود چرا كه ارواح طيّبهء الهى با ابدان نجس اهريمنى ممزوج شده و خداوند كه از اين اختلاط متنفّر است از تفريق آن خشنود خواهد گرديد تا بميل خود بخلقت ديگرى مبادرت كند و دنياى ديگرى بسازد . مؤبد گفت : آيا تخريب بهتر است يا عمران . مانى گفت : تخريب بدن عمران روح است . مؤبد گفت : در مورد مرگ خود بگو بدانم چه مىانديشى آن را عمران تصوّر ميكنى يا تخريب . مانى گفت تخريب بدن . مؤبد گفت : پس ما بايد ترا بكشيم كه با تخريب بدنت روحت را عمران كرده باشيم .\r\nزنديق معطّل ماند بهرام گفت امّا عمل تخريب را از بدن تو شروع ميكنيم كه طبق اصول عقايد خودت با تو رفتار كرده باشيم . پس امر داد كه پوستش بكنند كه فورا اجرا گرديد و در آن كاه پر كردند و بيك از دروازه‌هاى جندى شاپور آويختند كه هنوز هم بدروازهء مانى مشهور است . بهرام دوازده‌هزار نفر از پيروان مانى را نيز امر بكشتن داد و نسبت به كسانى كه متمايل بالحاد شده بودند خشونت بسيار كرد اين عمل عشق و علاقهء مردم را به بهرام زياد كرد و پس از سه سال و سه ماه عمرش منقضى گرديد و بمرد . « 1 »\r\n\r\nسلطنت بهرام بن بهرام بن هرمز\r\nاين بهرام را بعلّت كبر و غرور بهرام متكبر گويند در خشونت و بيرحمى زبردست و از بادهء جوانى و قدرت سرمست بود . از شدّت نخوت وقعى به كسى نميگذاشت و با وضيع و شريف رفتارى برخورنده داشت و تنبيهش منحصر بسر بريدن بود و بس خواص از دستش در عذاب و عوام از جورش در اضطراب بودند و يكى بعد از ديگرى شكايت او را نزد مؤبد برده چاره‌جوئى كردند مؤبد گفت : در حقيقت شكايت نزد كسى آورده‌ايد كه خود شاكيست و نزد كسى ميناليد كه خود نالانست مع الوصف اگر بنصايح من گوش دهيد و امر مرا كار بنديد و از دستورى كه مىدهم تخطّى نكنيد من او را اصلاح كرده چنان خواهم كرد كه شما مايليد . همه تعهّد كردند كه پيروى\r\n\r\n\r\n","description":"","footnote":"\r\n( 1 ) 275 ميلادى\r\n","page_name":" 239 ","page_number":259},
  {"content":"\r\n\r\nامر او را كرده صحيحا بدستوراتش رفتار كنند . مؤبد گفت : فردا صبح همه در خانه‌هاى خود مانده نزد او نرويد كه هيچكس نزد او نباشد حتّى وزراء و پيشخدمتان و مرزبانان و غلامان و ندماء بايد از دربار دورى گزينند و از ظاهر شدن در جلو او اجتناب كنند و اگر صدا كرد پاسخ ندهند و تالار سلام و پذيرائى را خالى گذارند و تا من امر برفتن آنجا ندهم از رفتن خوددارى كنند . همه تعهّد كردند كه بدون تخلّف اوامر و سفارشات او را پيروى نمايند و پس از انجام قول و قرار باجراى آن نقشه موافقت نمودند .\r\nفرداى آن روز كه بهرام بر تخت بنشست هيچيك از غلامان و ملازمان و خدّام و مرزبانان را در تالار نديد و جاى متعيّنين را صاف‌تر از كف دست يافت و هرچه صدا زد كسى حاضر نشد پس متوحّش و مضطرب گشته افكار پريشانى در مخيّله‌اش خطور كرد لاعلاج سر بجيب تفكّر فروبرده وضعيّت خود را مطالعه ميكرد چون پاسى از روز بگذشت مؤبد پديدار شد بهرام در كمال خوشوقتى او را پذيرفته جريان را از او سئوال كرد مؤبد گفت : شاها فراموش مكن كه تو نخست تابع خداوند و بعد تابع خلق خدائى و تا وقتى كه آنان اطاعت امرت كنند تو پادشاهى ولى اگر با رفتار زشت آنانرا متنفّر كنى و از خشونت آنانرا برانى و بجبر دچار دهشتشان كنى بايد منتظر ترك و تنهائى باشى و به صورت شخص عاطلى درآئى . بهرام از قضايا مطّلع شد و وعده داد كه عادات زشت خود را ترك كند . مؤبد مراجعت كرده عموم مستخدمين را به دربار بازگردانيد همه در برابر بهرام سر تعظيم فرود آوردند و در نهايت لطف و خوشى آنانرا پذيرفت ، و از همان دقيقه كه رفتار خشونت‌آميز خود را ترك گفته ملايمت پيشه كرد هم خود از كردار خويش و هم ديگران بيش از پيش از او رضايت حاصل نمودند . بهرام مؤبد را از اينكه او را به راه خير دلالت كرده تشكّر كرد و منبعد نيز بدون شور با او به هيچ امرى اقدام ننمود . روزى با يك از بانوان خود مخالفتى پيدا كرده بود كه خواست او را بكشد چون مردّد بود مؤبد را احضار كرد و گفت جزاى كسى كه خلاف امر سلطان رفتار كند چيست ؟ مؤبد گفت : مرگ مشروط بر اينكه خاطى زن ، بچّه ، مست يا ديوانه نباشد . بهرام از كشتن آن زن خوددارى كرد .\r\nيكى از روايات شيرين كه از او نقل كرده‌اند ( بسلطان ديگرى هم نسبت\r\n\r\n","description":"","footnote":"","page_name":" 240 ","page_number":260},
  {"content":"\r\n\r\nداده شده است ) اينست كه روزى در حين صرف غذا ، خوان سالار ظرفى اسفيدباج براى او آورد قدرى از آن بر بازوى بهرام ريخت فورا امر بكشتن خوان سالار كرد محكوم زبان بتضرّع گشوده گفت : خدا حافظ پادشاه باشد كه بى جهت امر بكشتن من ميفرمايند منكه عمدا مرتكب جرمى نگشته‌ام بهرام گفت قتل تو واجب است تا ديگران متنبّه شوند و در خدمت پادشاه سهل‌انگارى روا ندارند . مردك ظرف را برداشته تماما روى بهرام خالى كرد و گفت . شاها من نميخواهم مردم بگويند كه تو بىتقصير مرا كشتى من چنين كردم كه مستحقّ مرگ باشم و تو متّهم ببدرفتارى نسبت بخدمهء خود نشوى حالا هرچه ميخواهى بكن . بهرام بخنده درآمد و گفت :\r\nچگونه علاقهء بحيات از خود دفاع مىكند ! ترا بخشيدم . « 1 »\r\n\r\nسلطنت بهرام بن بهرام بن بهرام\r\nاين پادشاه را شاهنشاه ميناميدند و چون تاج سلطنت بر سر نهاد بزرگان كشور بر او گرد آمده از خداوند مسئلت نمودند كه او را در سلطنت بركت و در دفع دشمنان موفقيّت ارزانى دارد و طول عمر و سعادت و سلامت كرامت فرمايد . بهرام گفت : اگر من زنده بمانم جا دارد شما از طريقه‌اى كه من نسبت بشما رفتار و احسانى كه بمشا خواهم كرد خشنود باشيد و اگر خداوند مرا بجوار رحمت خود طلبيد اميدوارم كه شما را ترك نكند و از لطف خود شما را بىنصيب نگذارد و ما از خداوند خير خود و شما را مسئلت ميكنيم ! و خود جز بگفتار صواب و كردار نيك و نظم امور كشور و رفع ظلم از رنجبر به چيزى نگرائيد ولى مدّت سلطنتش به چهار ماه نكشيد و داس اجل خرمن عمرش درويد و رفاهى كه او براى خلق ايجاد و علاقه‌اى كه مردم بوجود او داشتند هيچيك كمكى به حال او نكرد .\r\n\r\nسلطنت نرسى بن بهرام بن بهرام\r\nنرسى پسر بهرام دوّم و برادر بهرام سوّم بود چون بسلطنت رسيد بزرگان و رؤساء و اعيان بر او گرد آمده بقاى عمر و تعالى دولتش را از خداوند مسئلت\r\n\r\n\r\n","description":"","footnote":"\r\n( 1 ) در سنه 282 ميلادى درگذشت\r\n","page_name":" 241 ","page_number":261},
  {"content":"\r\n\r\nنمودند او نيز آنانرا مشمول عواطف خود قرار داده گفت : اگر سلاطين نكوكار باشند عمرشان طولانيست و اگر نام نيك از خود باقى گذارند ذكرشان مدام باقيست اميد است كه بخواست خداوند از اين جمع باشيم و سلطنت خود را با احسان و توجّه بخلق افتتاح نمود و ميگفت بدترين سلاطين كسى است كه زبانش خوش و عملش بد باشد و بدتر از او كسى است كه ظاهر الصلاح و بدباطن باشد .\r\nنرسى تابستان در اصطخر و زمستان در مدائن ميزيسته . دو روز در ميان شراب مينوشيده و هيچ لباسى را بيش از يك دفعه نميپوشيده ، مگر اينكه جامهء بسيار مجلّل يا از نفائس البسه باشد . نزديكان خود را محترم ميداشته و هيچ غذا يا مشروبى را به خود اختصاص نميداده و از همان اغذيه‌اى كه ساير ميهمانان ميخورده‌اند ميخورده و هيچوقت دم از برترى بر آنان نميزده جز دربار عام و همسر بسيار نميگرفته و به دو شاهزاده خانم و دو همسر زيبا اكتفا ميكرده . هرگز بآتشكده نميرفته و چون در اينخصوص از او سئوال ميكرده‌اند ميگفته : پرستش حق وقتى برايم باقى نگذاشته كه صرف پرستش آتش كنم . چون نه سال از تمام لذائذ بوستان قدرت بهره‌مند و از تمام ثمار زندگانى كامياب گرديد پسر خود هرمز را بجانشينى خود انتخاب و وصاياى خود را به او كرده زندگانى پردبدبهء اين عالم را بدرود گفت « 1 » و بدار القرار شتافت .\r\n\r\nسلطنت هرمز بن نرسى\r\nپس سلطنت به هرمز بن نرسى رسيد . چون از حيث خشونت و سختى به بهرام دوّم شباهت داشت مردم انتظار همان رفتار را ميكشيدند و از سلطنت او خائف بودند و با كمال وحشت انتظار تبه‌كاريهاى او را داشتند بر خلاف همين كه بسلطنت رسيد و زمام امور را بدست گرفت شدّتش خفيف و حدّتش ضعيف گشته شرارتش به نيك نفسى مبدّل شد و عدلش روى زمين را فرا گرفت . همه عزيزش داشتند و خاص و عام اطاعتش گردن نهادند . ايّام سلطنتش خوشتر از ايّام شباب و دورانش شورانگيزتر از بزم شراب ميگذشت تا روزى در كمال نشاط بعزم شكار به راه افتاد ولى به زودى در حالى\r\n\r\n\r\n","description":"","footnote":"\r\n( 1 ) 301 ميلادى\r\n","page_name":" 242 ","page_number":262},
  {"content":"\r\n\r\nاسفناك مراجعت نمود و غبار مرگ وجودش را فراگرفته بود و همانروز قبل از غروب آفتاب پس از هفت يا هشت سال سلطنت « 1 » برحمت ايزدى پيوست « 2 »\r\nهرمز جانشينى نداشت و وزراء و مرزبانان و ساير مردم از بروز انقلاب داخلى بسيار هراسان بودند محارم دربار به اطلاع آنان رسانيدند كه يك از نجيب‌ترين و شريف‌ترين و بهترين همسران پادشاه اعلام داشته كه از هرمز حامله است و همين زن پادشاهى جنين خود را اعلام داشته است . گفتند كيفيّت حال حملش از او سؤال شود در جواب گفت : برحسب حال و رنگ خودم و حركت جنين به طرف راست و سهولت حمل و سبكى آن شك ندارم كه پسرى بوجود خواهم آورد . همه از پاسخ او مسرور شدند و آرزو ميكردند كه طفل باوصافى كه منّجمين پيشگوئى كرده‌اند موصوف بوده عزمش مسعود و عمرش ممدود و سلطنتش پربركت و كشورش پروسعت باشد پس تاج را بر شكم وى نهاده سر تعظيم در برابرش فرود آوردند و محترمش داشته اعزاز و اكرام كردند و مدام مراقب حمل او بودند تا آنكه چشمها بتماشاى ماه درخشانى منوّر گشته اميد را بحقيقت مبدّل ساخت . اين مژده سريعا به اطراف و اكناف رسيده خلق گرم شادى شدند . نامش را شاپور نهادند و به ذو الاكتاف معروف گرديد .\r\n\r\nسلطنت شاپور بن هرمز ملقب به ذو الاكتاف\r\nاين سلطان اوّلين و آخرين پادشاهى است كه در شكم مادر بسلطنت رسيد و از به دو وجود تا موقع مرگ پادشاهى داشت . همين كه صحيح الخلقه و قوى البنيه به دنيا آمد و آثار مجد و عظمت از سيمايش نمايان و علائم مخصوصهء سلطنت از وجناتش طالع بود مهربان‌ترين دايه و سالم‌ترين مكان و مناسب‌ترين غذا را براى او معيّن كردند\r\n\r\n\r\n","description":"","footnote":"\r\n( 1 ) 310 ميلادى\r\n( 2 ) از شاهنامه :\r\n چو نه سال بگذشت بر سر سپهر * چو دينار گشت آن چو گلنار چهر\r\nغمى شد ز مرگ آن شه تاجور * بمرد و ببالين نبودش پسر\r\nنگه كرد مؤبد شبستان شاه * يكى لاله رخ ديد تابان چو ماه\r\nپريچهره را بچه بد در نهان * از آن ماه رخ شادمان شد جهان\r\nچهل روز بگذشت از آن خوبچهر * يكى كودك آمد چو تابند مهر \r\n","page_name":" 243 ","page_number":263},
  {"content":"\r\n\r\nبتدريج كه رو بكمال ميرفت بر حسن جمال مىفزود وزراء و سران سپاه و مرزبانان و اطرافيان پدرش ملازم دربار او بودند و مانند زمان هرمز بانجام وظيفه و دفاع سرحدّات و ادارهء امور كشور و وصول ماليات و نصب مأمورين و اعزام قشون بسرحدّات و بهبود امور مملكت اقدام مينمودند .\r\nچون به اطراف خبر رسيد كه ايران فاقد پادشاهست و اطرافيان هرمز بادارهء امور ايالات مىپردازند تا طفلى كه در دست آنانست بسنّ رشد رسيده امور را در دست گيرد و قدرت سلطنت را اعمال كند دشمنان در كشور طمع كرده اعراب و روميان و اتراك دست تعدّى بسرحدات آن دراز كردند . اعراب كه مملكتشان به عراق و فارس نزديكتر بود در اين زمان از شدّت فقر و گرسنگى بيش از ساير ملل محتاج بجلاى وطن و تحصيل روزى بدم تيغ و نوك نيزه بودند عدّهء كثيرى از بلاد اياد و ناحيهء عبد القيس و بحرين و هجر و كاظمه و ساير نواحى بسرحدّات عراق و سواحل فارس هجوم آورده اراضى و اغنام اهالى را گرفته بودند . و دستجات عساكر رومى به خاك عراق ريخته آن را ويران و به بردن اسرا و ضبط قسمتى از آن اقدام كرده بودند .\r\nتركان نيز بضبط قسمت عظيمى از خراسان و توابع مبادرت كرده بودند . ايرانيان براى حفظ هستهء مركزى و نگين گردنبند لاينقطع و بدون آرامش سعى داشتند از سرحدّات خود دفاع و ايالات خود را حفاظت كرده بنگاهدارى آنچه در دست دارند بكوشند مدام از زحمتى كه دشمنان مجاور ايجاد مينمودند در عذاب بودند و اگر دست تطاول آنان فقط باقصى نقاط سرحدّى و منظمّات كشور دراز و زحمتشان از نواحى مركزى دور بود اظهار شادمانى ميكردند و در انتظار رشد شاپور تمام اين مصائب را متحمّل ميشدند .\r\nاوّلين مرتبه‌اى كه علوّ راى و هوش سرشار شاپور بر همگنان لائح آمد اين بود كه صبحگاهى « 1 » از همهمهء جمعى از مردم كه فرياد و فغان كرده كمك ميطلبيدند از\r\n\r\n\r\n","description":"","footnote":"\r\n( 1 ) از شاهنامه :\r\n چنين تا برآمد بر اين پنجسال * برافراخت آن كودك خرد يال\r\nنشسته شهنشاه در طبسفون * خردمند مؤبد به پيش اندرون\r\nچنان بد كه برگشت خورشيد زرد * پديد آمد آن چادر لاجورد \r\nبقيه درصفحهء بعد\r\n","page_name":" 244 ","page_number":264},
  {"content":"\r\n\r\nخواب پريد علّت جنجال را از خدمه و اطرافيان پرسيد گفتند فرياد متعلّق به كسانى است كه بر جسر دجله ميگذرند و ميترسند كه مبادا عابرين يك جهت بعابرين جهت مخالف برخورده در آب افتند و بوسيلهء اين فرياد اعلام ميدارند كه هريك از طرفين راه براى طرف ديگر باز كنند شاپور گفت بعقيدهء من عبور چنين جمعيّتى بر چنين معبرى بسيار خطرناك است بايد در كنار آن پل ديگرى ساخت كه از روى يكى بروند و از روى ديگرى بازآيند كه ديگر خطر برخورد عابرين دو جهت مرتفع شود . همه از تيزى هوش و روشنى فكرش متعجّب مانده حسن نظرش را كه در مورد رعايايش اظهار داشت تحسين كردند و اميدوار شدند كه پسرى بدين خردى و به اين پايه فراست قادر خواهد شد كه زمام امور كشور خود را به خوبى در دست گيرد و همانروز قبل از غروب آفتاب پل ديگرى احداث گشته مورد استفادهء عموم قرار گرفت و مانع از آن گرديد كه عابرين در ثانى با خطر مواجه شوند .\r\nعمليّات شاپور در زمان صباوت اثبات مينمود كه او بمقام ارجمندى نائل خواهد گرديد و صفاتش در به دو شباب نيز حاكى از آن بود كه پادشاه بزرگى خواهد شد . اوامر و نواهى و نخستين مساعى و مجاهداتش نشان ميداد كه او قادر است تمام مواعيدى را كه بخت و طالع در مورد او داده عملى كند .\r\n\r\nلشگركشى شاپور به قصد تنبيه اعراب\r\nچون شاپور بحدّ رشد رسيد و لمعان و قدرت و ذكاء جوان را بوقار و تدبير و راى پير توأم كرد و در سوارى و استعمال انواع سلاح به حد كمال رسيد بر آن شد\r\n\r\n\r\n","description":"","footnote":"\r\nبقيه از صفحه قبل\r\n خروش آمد از راه اروند رود * بمؤبد چنين گفت : هست اين درود ؟\r\nچنين گفت مؤبد بدان شاه خرد * كه اى پاكدل نيك‌پى شاه گرد\r\nكنون مرد بازارى چاره جوى * ز كلبه سوى خانه دارند روى\r\nچو بر دجله بر يكدگر بگذرند * چنان تنگ ره را به پى بسپرند\r\nبترسد چنين هركس از بيم كوس * همى برخروشند چون زخم كوس\r\nچنين گفت شاپور با مؤبدان * كه اى راهبر نامور بخردان\r\nيكى پول ديگر ببايد زدن * شدن را يكى ديگرى آمدن\r\nهمه مؤبدان شاد گشتند سخت * كه سبز آمد آن نارسيده درخت \r\n","page_name":" 245 ","page_number":265},
  {"content":"\r\n\r\nكه از سركوبى نزديكترين دشمنان يعنى اعراب كه بر سرحدّات ملكش دست‌اندازى كرده‌اند شروع باقدام نمايد زيرا خشمش نسبت به آنان همچنانكه رو بكمال ميرفت شديد ميشد و بغضش نسبت به آنان چون خون در عروقش جريان داشت پس مصمّم گرديد كه بشدّت بر آنان تاخته تا آخرين نفر به خاك هلاك درافكند . بدين‌نظر سربازان شجاع سلحشورى چون شيران ساكن بيشه از بين سپاهيان خود انتخاب كرده ادارهء امور كشور را در غياب خود به ديگرى واگذار و خود با عساكر خويش رو بدشمنى كه مصمّم بحملهء بر آنان بود كرد .\r\nشاپور بدوا بر قوم اياد كه بر سرحدّات سواد دست‌اندازى كرده بودند تاخته چنان قتل‌عامى از آنان كرد كه بنيستى آنان انجرار يافت و كسانى جان بسلامت بردند كه به خاك روم پناهنده شدند و كيفيّت حالشان براى اضمحلال ضرب المثل شد همچنانكه على بن ابيطالب رضى اللّه عنه وقتى فهميد كه معاويه بقوم بنى تميم نوشته است كه بر عليه او قيام كنند و بعضى از آنان پذيرفته‌اند بر منبر كوفه فرمود :\r\n إنّ حيّا يرى الصّلاح فسادا * أو يرى الغىّ للشّقاء رشادا\r\nلقريب من الهلاك كما أه * لك سابور بالسّواد إيادا « 1 » \r\nو آنگاه از دريا گذشته به خط آمد و اهالى بحرين را از دم تيغ گذرانيد و همه را بدون انديشهء خونبها يا بردن غنيمت قتل‌عام كرد گوئى كه قول امام ابو تمام را كار بسته كه گفته است :\r\n إنّ الأسود الغاب همّتها * يوم الكريهة في المسلوب لا السّلب « 2 » \r\nپس مسير خود را تعقيب كرده به هجر رسيد كه جمع كثيرى از اعراب تميم و بكر ابن وايل و عبد القيس در آنجا بودند و چنان قتل‌عامى از آنان كرد كه خون مانند سيل حاصل از باران جريان يافت .\r\n\r\n\r\n","description":"","footnote":"\r\n( 1 ) كسى كه فساد را بر صلاح و ضلالت را بر دلالت ترجيح ميدهد به زودى پشيمان مىشود مانند قوم اياد كه در سواد بدست شاپور معدوم شدند .\r\n( 2 ) اين پهلوانان مانند شيران بيشه چون قصد خونريزى كنند فقط در فكر طعمهء خويشند نه فكر غنيمت .\r\n","page_name":" 246 ","page_number":266},
  {"content":"\r\n\r\nو آنگاه روى ببلاد عبد القيس نهاده كتفين همه را بعنوان تنبيه كند و از آنجاى قصد يمامه كرد و قيامت در آن برپا ساخت و در معبر خود چشمه‌اى نماند كه منافذ آن را نگرفت و چاهى نماند كه مطموس ننمود پس بر بلاد بكر و تغلب واقع بين ايران و استحكامات روم واقع در شام حمله آورده چون قضا و قدر بر جان خلق افتاد و كارى كرد كه آتش بخرمن چوب خشك نكند بعدا اسلحهء قتالهء خود را بر عليه ساير اعراب به كار برده جمع كثيرى از آنانرا در خانه‌ها و پناگاههاى خودشان قتل‌عام كرد و كتفين پنجاه‌هزار تن از آنانرا نيز كند بطوريكه ذو الاگتاف به او لقب دادند . معهذا از حملهء به يمن خوددارى نمود يكى بملاحظهء روابط دوستانه‌اى كه سلاطين اين كشور با او داشتند و احترامى كه نسبت به او قائل بودند يا بطوريكه ميگويند اين كار را ميشوم تلقّى و گرفتارى كيكاوس را در محاصرهء آن بلاد در نظر داشت .\r\nقبل از اينكه شمشيرهاى شاپور از خون اعراب سيراب و خودش از كشيدن انتقام تسكين يافته باشد پيرزالى خوش‌بيان بر معبر او را صدا زد شاپور به عادت سلاطين كه هركس آنانرا صدا ميكرد براى اصغاى عرايضش ميايستادند او هم براى خاطر اين زن ايستاد . زال گفت : شاها اگر منظورت انتقام بود كه از حد گذراندى و اگر قصدت تمامى قبائل عرب است بدانكه اين تلافىاى دارد كه ممكن است چندى هم بتأخير افتد شاپور امر داد قتل‌عام را بس كنند : گويند كه گفتار اين زن اشاره بظهور محمد مصطفى صلّى اللّه عليه و سلّم و انتقامى است كه اعراب از ايران كشيدند . چه وعدهء ظهورش بقدرى از ايّام پيشين پشت در پشت بر زبانها جارى بود كه معلوم نيست اوّلين پيشگوئى در چه عهدى صورت گرفته است . شاپور هم از ترس همين وقايع كه شنيده بود در موقع ظهور محمد - اعراب آزاد گشته ايران را بنام او تسخير خواهند نمود امر بخاتمهء قتل‌عام نمود .\r\n\r\nرفتن شاپور ناشناس بكشور روم و گرفتار شدنش در آنجا\r\nهمين كه شاپور از اعراب انتقام گرفت و كسانى را هم كه از مرگ گريخته بودند باقصى نقاط تارومار نمود و ديگر بيم نهب و غارت از ناحيهء آنان نميرفت\r\n\r\n","description":"","footnote":"","page_name":" 247 ","page_number":267},
  {"content":"\r\n\r\nمصمّم شد از روميان كه بسرحدّات ايران دست‌اندازى و در مملكتش تاخت‌وتاز كرده بودند انتقام گيرد و همچنانكه بتسخير و فتح آن كشور و مطيع ساختن اهالى آن ميانديشيد خواست قبلا بحقايق احوال آنان واقف و از اسرار آنان اطّلاع حاصل نمايد بنابراين مصمّم گرديد همانطور كه اسفنديار در تركستان به روئين دژ و اسكندر بچادر دارا بن دارا رفت او هم ناشناس بميان آنان رود . تصوّر ميكرد عملى بدين خطرناكى و خطائى بدين بزرگى همچنانكه بر اسفنديار و اسكندر مفيد شد او را هم سودمند اتّفاق خواهد افتاد غافل از آنكه غلط هميشه غلط است گرچه بخير منجر شده باشد . بنابراين قضا بيننده و بينائيش را تيره و افكار واهى را بر او چيره ساخت تا بكوفتن باب سيه‌روزى مبادرت و خود را بدندان مصيبت و نكبت درانداخت .\r\nپس فرماندهى قوى و نيابت سلطنت را بنوّاب خود واگذار و اوامر لازمه را بمأمورين مربوطه داده خود ناشناس به خاك روم وارد و بمقرّ امپراطور رسيد و اطلاعاتى كه لازم داشت بدست آورد « 1 » چون در اين موقع امپراطور دعوت عمومىاى كرده بود شاپور هم با جمعيّت بدانجاى رفت . خدمه و درباريان كه قيافهء غيرمأنوس و قامت رعنا و صورت زيباى او كنجكاوشان كرده بود هريك از ديگرى در خصوص وى سئوالاتى\r\n\r\n\r\n","description":"","footnote":"\r\n( 1 ) از شاهنامه :\r\n چو آباد شد زو همه مرز و بوم * چنان آرزو گرد كآيد بروم\r\nشتر خواست پرمايه ده كاروان * بهر كاروان در يكى ساروان\r\nز ديبا و از گوهران بار كرد * وز آن سى شتر بار دينار كرد\r\nبيامد ز انديشه ز آباد بوم * همى رفت هم زين نشان تا بروم\r\nچو شاپور نزديك قيصر رسيد * بكرد آفرينى چنان چون سزيد\r\nنگه كرد قيصر بشاپور گرد * ز خوبى دل و ديده او را سپرد\r\nجفا ديده ايرانى اى بد بروم * چنان چون بود مرد بيداد شوم\r\nبقيصر چنين گفت كاى سرفراز * يكى نو سخن بشنو از من براز\r\nكه اين نامور مرد بازارگان * كه ديبا فروشد به دينارگان\r\nشهنشاه شاپور گويم كه هست * بگفتار و ديدار و فر و نشست\r\nچو بشنيد قيصر سخن خيره شد * همه چشمش از روى او تيره شد\r\nبخانهء زنان بر دو دستش ببست * به مردى ز دام بلا كس نرست\r\nبر مست شمعى برافروختند * بزاريش در چرم خر دوختند\r\nيكى خانهء بود تاريك و تنگ * ببردند بدبخت را بيدرنگ\r\nكليدش بكدبانوى خانه داد * تنش را بدان خانه بيگانه داد \r\n","page_name":" 248 ","page_number":268},
  {"content":"\r\n\r\nميكردند بعد كسى كه او را در ايران ديده بود مراتب را باطّلاع امپراطور رسانيده وجود او را در مجلس انسش اعلام داشت امپراطور او را بنزد خود خوانده از كيفيّت حالش پرسيد شاپور با تمجمج و ترديد پاسخى داد ، قضا را يكى از مدعوّين جامى در دست داشت كه مربوط بدستگاه سلطنتى ايران و مزيّن به صورت شاپور بود . آن را خالى كرده دقيقا امتحان كرد ديد صورت كاملا با شاپور انطباق دارد آن را بشاه ارائه نموده گفت : اعليحضرتا ، لا تطلب اثرا بعد عين « 1 » اين تصوير شاپور است و اين خودش مقايسه كنيد . امپراطور دقيقا هردو را ملاحظه نمود و چون يقين حاصل كرد كه او خود شاپور است و دانست كه او به منظور جاسوسى بدانجاى آمده امر داد گاوى را كشته پوستش را گرم‌گرم بر تن شاپور كشند امر مزبور فورا اجرا و از جهت او راحت شدند .\r\nامپراطور گرفتارى شاپور را مغتنم شمرده فرداى آن روز حملهء بايران را اعلام داشت همچنانكه مقدّمات كار را فراهم آورده با سپاهيان به راه افتاد و شاپور را تحت الحفظ همراه برد . بر هر شهرى از عراق كه ميگذشت قشون ساخلو محل را ميكشت و اموال را ربوده بناها را ويران و اشجار را قطع ميكرد و با غالب شهرهاى اهواز و فارس همين معامله را كرد تا به شهر جندى شاپور كه بزرگان و اعيان و مرزبانان ايران در آن مجتمع بودند رسيد پشت دروازهء آن ايستاده اردو زد و شهر را محاصره كرد ولى از شدّت استحكام و دفاع كسانى كه در آن بودند قادر بفتح آن نگرديد .\r\n\r\nخلاصى شاپور و گرفتارى امپراطور بدست او\r\nهنگاميكه امپراطور در مقابل جندى شاپور اردو به پا نموده اهالى شهر را محاصره كرده بود و شاپور در عداد اسرائى كه در قشون بودند همواره در غل و زنجير بسر ميبرد و محافظت ميشد قضا را شب عيد صليب مستحفظين مراقبت كافى در مورد آنان نكردند . اطراف شاپور هم چندتن اسيران اهوازى و چند خيك روغن افتاده بود شاپور بزبانى كه روميان قادر بفهم آن نبودند به آنان دستور داد كه يكى از\r\n\r\n\r\n","description":"","footnote":"\r\n( 1 ) با گرفتن شيئ دنبال سايه ندويد .\r\n","page_name":" 249 ","page_number":269},
  {"content":"\r\n\r\nآن خيكها را روى او خالى كنند و آنان اطاعت كردند همين كه دوّمى و سوّمى را هم روى او ريختند پوست گاو كه بر تن شاپور كشيده بودند نرم شد و از آن خارج شده خود را بكنارى كشيد و افتان و خيزان بدروازهء شهر رسيد چون مستحفظين را صدا زده اسم خود را گفت مستحفظين او را شناخته در برويش گشودند و او را داخل كردند . « 1 »\r\n\r\n\r\n","description":"","footnote":"\r\n( 1 ) از شاهنامه :\r\n به بند آنگه شاپور را داشتى * شب و روز تنهاش نگذاشتى\r\nشب و روز از آن چرم گريان بدى * دل او ز شاپور بريان بدى\r\nبه دو گفت روزى كه اى خوبروى * چه مردى مينديش و با من بگوى\r\nبه دو گفت شاپور كاى خوبچهر * اگر هيچ با من بجنبدت مهر\r\nبسوگند پيمانت خواهم يكى * كز آن نگذرى جاودان اندكى\r\nنگوئى ببدخواه راز مرا * كنى تازه درد و گداز مرا\r\nكنيزك بدادار سوگند خورد * بزنار شماس و هفتاد گرد\r\nهمه راز شاپور او را بگفت * نماند از سخن نيك و بد درنهفت\r\nبه دو گفت اكنون چو فرمان كنى * بدين راز من دل گروگان كنى\r\nسر از بانوانم برآرم ترا * جهان زير دست اندر آرم ترا\r\nبهنگام نان شير گرم آورى * بپوش سخن نرم نرم آورى\r\nكنيزك همى خواستى شير گرم * نهانى ز هركس بآواى نرم\r\nبنزديك شاپور بردى نهان * نگفتى سخن با كسى در جهان\r\nدو هفته سپهر اندرين گشته شد * بفرجام چرم خر آغشته شد\r\nكنيزك سوى چاره بنهاد روى * چنان چون بود مردم چاره‌جوى\r\nدو اسب گرانمايه ز آخر ببرد * گزيده سليح سواران گرد\r\nسوى شهر ايران نهادند روى * دو خرم نهان شاد و آرامجوى\r\nدهى خرّم آمد به پيشش به راه * پر از باغ و ميدان و پر جشنگاه\r\nبيامد دوان مرد پاليزبان * كه هم نيكدل بود و هم ميزبان\r\nبه دو گفت شاپور بر گوى راست * كه تا مؤبدان مؤبد اكنون كجاست\r\nچنين داد پاسخ ورا باغبان * كه اى پاكدل مرد شيرين زبان\r\nدو چشمم ز جائى كه دارم نشست * بر آن خانهء مؤبدان مؤبد است\r\nنهانى به پاليزبان گفت شاه * كه از مهتر ده گل مهر خواه\r\nچو بشنيد از او اين سخن باغبان * گل و مشك و مىخواست و آمد دوان\r\nجهاندار بنهاد بر گل نگين * بدان باغبان داد و كرد آفرين\r\nبه دو گفت اين گل بمؤبد سپار * نگر تا چه گويد همى گوش‌دار\r\nچو مؤبد نگه كرد و مهرش بديد * ز شادى دل راى زن بردميد\r\nفرستاده‌اى جست روشن روان * فرستاد مؤبد سوى پهلوان\r\nكه پيدا شد آن فر شاپور شاه * تو از هر سوئى انجمن كن سپاه \r\n","page_name":" 250 ","page_number":270},
  {"content":"\r\n\r\nچون مژدهء رهائى شاپور بمردم رسيد و دانستند كه او در شهر و در ميان محصورين است همه غرق شادمانى گشته بر او گرد آمدند و از مشاهدهء او اظهار مسّرت كردند و روى بر خاك در برابرش سجده كرده اشگ شوق در پيشگاهش از ديده فروريختند و از آنچه به دو رسيده بود سؤال كردند شاپور همه را بيان كرد . گفتند : خداوند در نجات تو سرّى نهفته است و بلاشك ترا اين بار غالب و روميان را مغلوب خواهد كرد . شاپور گفت دوستان من فرصتى كه ما را بدين منظور خواهد رسانيد همين حالاست چه دربند خود نيستند و مغرور و غافلند و اكثرشان متفّرق و سرگرم تدارك مقدّمات عيدند پس تعجيل كنيد كه هم امشب قبل از اينكه از تصميم ما مطّلع شوند و بتوانند خود را مهيّا و مستعدّ سازند شبيخونى زده بر آنان بتازيم و كارشان بسازيم .\r\nچون اين جواب و انجام اين امر با تقاضا و ميل آنان موافقت داشت اسلحه برگرفته باسب برآمدند .\r\nهمين كه آواى ناقوس روميان در فضا طنين انداخت ايرانيان بر آنان تاخته محصور و مقتولشان كردند شاپور امر داد كه امپراطور را امان داده زنده دستگير كنند و بمحضر وى آورند . تازه آفتاب برآمده بود كه ايرانيان روميان را قتل‌عام نموده اموال و زنانشان را پس گرفته بودند و امپراطور را باسارت گرفته نزد شاپور آوردند . شاه امر كرد كه او را زنجير كنند و به دو گفت : من ترا زنده ميگذارم همچنانكه مرا زنده گذاشتى ولى بايد اموالى كه گرفته‌اى رد كنى و خرابيها كه كرده‌اى آباد كنى و شهرهائيرا كه خراب كرده‌اى با خاك كشورت دوباره بسازى و بجاى هر نخلى كه بريده‌اى يك درخت زيتون بكارى و متعهّد شوى كه خراج ساليانه بپردازى . امپراطور جواب داد : بانجام تمام اوامرت حاضرم .\r\nشاپور امپراطور را بساختن سدّ شوشتر و شهر قديمى مدائن و تعمير جندى - شاپور و ساختن پل بر دجلهء صغير كه بعرض يكصد زراع بود و ساختن پل ارجان در راه فارس مجبور ساخت . امپراطور كتبا از روم پول و عمله و معمار طلبيده امر داد كه با كشتى و ارّابه خاك به ايران فرستند كه فورا انجام و بارها يكى بعد از ديگرى ميرسيد و روميان به بناى مدائن و پلها و ساختن بناها در عراق و فارس پرداخته درختهاى زيتون كه تا حال در عراق وجود نداشت در آن غرس نمودند .\r\n\r\n","description":"","footnote":"","page_name":" 251 ","page_number":271},
  {"content":"\r\n\r\nشاپور بعدا بمعيّت امپراطور بمدائن رفت . امپراطور تقاضا نمود كه او را مرخّص كنند و مبلغى را هم كه بايد بپردازد موافقت كنند كه قسمتى نقد و قسمتى بوعده تأديه شود شاپور با تقاضاى او موافقت كرد ضمنا پاشنه‌هايش را سوراخ كرده حلقه‌اى متّصل به بند بجاى مهار در آن نهاد و گفت : اين جزاى حملهء بىجهت تست « 1 » .\r\nو آنگاه او را بر خرى سوار كرده به روم پس فرستاد « 2 » و از اين جهت است كه روميان بكفشهاى خود پاشنه نميگذارند و دواب خود را با حلقهء متّصل به‌بندى كه عموم در لب حيوان كنند مهار نمىنمايند .\r\n\r\nسلطنت شاپور\r\nشاپور بعدا بساختن عمارات و بناى شهرها پرداخته در اهواز شهر خره شاپور را بنا كرد كه همان شهر شوش است و در سواد شهر فيروز شاپور را كه همان شهر انبار است و نيشابور را كه ابرشهر گويند در خراسان ساخت و در هندوستان ، فرشاپور را بنا كرد . پس از ساختن شهرها بيشتر بحفر قنات و بستن جسرها و پلها و ساختن پلهاى ثابت و ايجاد قرى و قصبات پرداخت .\r\nشاپور از نظر تحبيب ، اعرابى را كه باسارت آورده بود در نواحى مشابه به اوطان خودشان مسكن داد . بنى تغلب را در دارين و عبد القيس و قبائلى از تميم را در هجر و بكر بن وايل را در كرمان و بنى حنظله را در توّج فارس و رؤساى آنانرا در شهر فيروز شاپور سكنى داد و چون همواره خيال حمله بكشور روم را در سر مىپخت بر سر اهالى سنجار و بصره و طوانه و آمد تاخته اسير بسيار با خود برد كه قسمتى را در شوشتر و شوش بعنوان بافندهء زرى و نسوج ابريشمى سكنى داد و همين كه از كار اعراب و روميان فارغ گرديد عزم خراسان و طخارستان\r\n\r\n\r\n","description":"","footnote":"\r\n( 1 ) از شاهنامه :\r\n دو گوشش بخنجر به دو شاخ كرد * بيكجاى بينيش سوراخ كرد\r\nمهارى به بينى او در نهاد * چو شاپور از آن چرم خر كرد ياد\r\nدو بند گران در نهادش به پاى * ببردش همان روزبان باز جاى \r\n* * * ( 2 ) از شاهنامه :\r\n همى بود قيصر بزندان و بند * بخوارى و زارى و خم كمند\r\nبفرجام با بند گريان بمرد * كلاه كئ ديگرى را سپرد\r\nبرومش فرستاد شاپور شاه * بتابوت و از مشك بر سر كلاه \r\n","page_name":" 252 ","page_number":272},
  {"content":"\r\n\r\nكرد و پس از مطالعهء وضع ايالات مزبوره بنفى تركان و طرد هيتاليان اقدام نمود و نامه‌اى بسلاطين سند و هند نگاشته مطالبهء خراج كرد . هردو اطاعت امرش كرده به ارسال آن متعهّد و هدايا و پول بسيار براى جلب توجّهش ارسال داشتند .\r\nشاپور در نتيجهء محارباتى كه او را مجبور بمسافرتهاى پىدرپى كرده بود بسلامت مزاجش صدمه وارد آمده بود و با كسالت به فارس و اهواز مراجعت كرد .\r\nچون جسمش نحيف و چشمش ضعيف شده بود مؤبدان و مرزبانانش گفتند . در ميان ما اشخاص مسن‌تر از شاهنشاه وجود دارند كه اثرات پيرى بدان پايه كه در وجود اعليحضرت ملاحظه مىشود در آنان مشهود نيست ولى پادشاه در نتيجهء مسافرتها و لشكركشىها و جنگها و خستگىها خود را فرسوده كرده و كثرت اختلاف خاك و آب و هوا با مزاجش موافقت نداشته فعلا بايد همان دقّتى كه در مورد امور كشور داشته در خصوص صحّت مزاج خود داشته باشد و بدنش را هم‌چون وطنش قوى سازد و از هندوستان طبيب حاذقى بخواهد كه مداواى دردش كند زيرا از اطبّاء رومى نظر بعداوت باطنى و كينه‌اى كه در دل دارند برحذر بايد بود شاپور امر داد شرحى به پادشاه هند نوشتند و او طبيبى فرستاد كه گوئى علم طب چون وحى به او نازل شده بود اين طبيب بمعالجه و اعادهء صحّت او موفّق شد شاپور بقوّه و قدرت اوّليه رسيده كاملا صحّت يافت و به عادت پيشين مىخورد و مينوشيد و بعيش و شكار ميپرداخت و طبيب را از مال بىنياز كرد و امر داد براى مسكن خود سالمترين شهرهاى كشور او را اختيار كند طبيب كه شوش را اختيار كرد شاپور همانجا را تا آخر عمر مقرّ او قرار داد . اينست كه اهالى شوش با استفاده از معلومات سرشار طبيب هندى و عقايد اسراى رومى كه نزد آنان بسر ميبردند نسلا بعد نسل اين علوم را بآيندگان آموختند تا نتيجة حاذق‌ترين اطبّاى اهواز و فارس شده‌اند .\r\nشاپور برادرى داشت بنام اردشير كه يك ماه بعد از او از يكى از سوگليهاى هرمز به دنيا آمده بود چون اجلش فرارسيد و عمر و سلطنتش كه بهفتاد و دو سال رسيده بود خاتمه يافت « 1 » اردشير را بجانشينى خود و پس از وى شاپور پسر خود را\r\n\r\n\r\n","description":"","footnote":"\r\n( 1 ) 379 ميلادى\r\n","page_name":" 253 ","page_number":273},
  {"content":"\r\n\r\nكه صغير بود بجاى او معيّن كرد و خود روى از جهان برتافت « 1 »\r\n\r\nسلطنت اردشير بن هرمز\r\nاردشير بن هرمز كه پس از برادرش شاپور بسلطنت رسيد جلسه‌اى از بزرگان و اعيان تشكيل داد . لدى الورود او را ثنا گفته زبان بمدح برادرش شاپور گشودند اردشير اظهار لطف نموده از ذكر خير برادرش اظهار خوشوقتى نمود و نويد داد كه همان طريق او را پيموده مشى برادر را پيروى كند و اضافه كرد كه : كارى نمانده است كه برادر ما براى شما انجام نداده باشد و ما از آن بىنياز نباشيم خداوند از هردو جهت اجر جزيل به او كرامت فرمايد و ما را به آنچه صلاح معاش و معاد است كمك كند !\r\nچون سلطنت اردشير استقرار يافت و فرامينش بموقع اجرا گذاشته شد باطفاء كينه‌اى كه نسبت باعيان و بزرگان داشت پرداخت و آنچه در زمان سلطنت برادر نسبت باعيان كينه در دل داشت ظاهر ساخته يكيرا بعد از ديگرى هلاك كرد به نحوى كه ترس بر رجال كشور مستولى شده مرزبانان را متوحّش ساخت بالنتيجه بخلعش مجلس آراستند و پس از چهار سال سلطنت او را از كار بر كنار داشته « 2 » شاپور بن شاپور را كه هلال زندگانيش ببدر مبدّل گشته آنى از طريق صواب منحرف نگشته بود پس\r\n\r\n\r\n","description":"","footnote":"\r\n( 1 ) از شاهنامه :\r\n چو نوميد گشت او ز چرخ بلند * كه شد ساليانش بهفتاد و اند\r\nبفرمود تا پيش او شد دبير * همان دانشى مؤبد و اردشير\r\nجوانى كه كهتر برادرش بود * بداد و خرد بر سر افسرش بود\r\nيكى كودكش خرد شاپور نام * از اختر همان نارسيده بكام\r\nچنين گفت پس شاه با اردشير * به پيش بزرگان و پيش دبير\r\nكه گر با من از داد پيمان كنى * زبانرا به پيمان گروگان كنى\r\nكه فرزند من چون به مردى رسد * كه باد بزرگى به دو بروزو\r\nسپارى به دو گنج و تخت و كلاه * تو دستور باشى ورا نيكخواه\r\nمن اين تاج شاهى سپارم به تو * همان گنج و لشگر گذارم به تو\r\nپذيرفت از او اين سخن اردشير * به پيش بزرگان برنا و پير \r\n( 2 ) 382 ميلادى .\r\n","page_name":" 254 ","page_number":274},
  {"content":"\r\n\r\nاز معرّفى بخلق و تعظيم و تكريم و اتيان سوگند وفادارى بپادشاهى برداشتند « 1 »\r\n\r\nسلنت شاپور بن شاپور\r\nچون شاپور بن شاپور پادشاهى يافت عموم از رسيدن سلطنت پدر به پسر اظهار مسرّت كرده او را گفتند : اى هلال آن بدر منير و اى شاخ برومند آن درخت پرعظمت سلطنت بر تو و بر ما به زير سايه‌ات مبارك باد . چه خوش روزيست كه تخت و تاج پدر را تو صاحب شدى الطاف خاص الهى سلطنتت را پربركت ، طالعت را ميمون و دوام دولتت را بيش از تمام پيشينيانت كند خداوند ترا قدرت دهد و هر روزت را سعادتمندتر از روز پيش گرداند شاپور در كمال مهر و ملاطفت بپاسخ وعده داده كه جز اجراى عدل و رفع ظلم عملى نكند . پس بعزل و نصب حكّام پرداخته بصدور اوامر و نواهى مبادرت نمود عموم سلاطين بالاخص عموى مخلوعش اطاعت امرش كردند و امور ايالات در كمال نظم و نسق جريان يافت .\r\nهمين كه پنجسال بدين‌ترتيب گذشت روزى شاپور به شكار رفت موقعى كه در سراپردهء خود خفته بود طوفان شديدى برخاست كه تيرك‌هاى چادر را از جاى كند در اين ميان تيرى بسرش اصابت كرد كه مغزش پريشان شد و مرد . « 2 » مرگش بر خاص وعام ناگوار آمد و بعضى گفتند چون شاپور خيال داشت تغيير عقيده داده بدى پيشه سازد خداوند اين باد را مأمور كرد كه خلق را از شرّ او آسوده سازد .\r\n\r\nسلطنت بهرام بن شاپور بن شاپور\r\nبهرام را در جوانى كرمانشاه ميگفتند چرا كه پدرش حكومت ايالت كرمان را بعنوان سلطنت به او واگذار كرده بود . چون تاج بر سر نهاد بزرگان و برگزيدگان رعايا بر او گرد آمده او را مانند سلاطين سلف دعا و ثنا گفتند . جواب داد : خداوند\r\n\r\n\r\n","description":"","footnote":"\r\n( 1 ) از شاهنامه :\r\n چو بنشست بر گاه شاه اردشير * بياراست آن تخت شاپور پير\r\nچو ده سال گيتى هميداشت راست * بخورد و ببخشيد چندانكه خواست\r\nچو شاپور گشت از در تاج و گاه * مر او را سپرد آن خجسته كلاه\r\nنگشت آن دلاور ز پيمان خويش * به مردى نگهداشت سامان خويش \r\n( 2 ) 388 ميلادى .\r\n","page_name":" 255 ","page_number":275},
  {"content":"\r\n\r\nدعاى شما را مستجاب و ما را كمك كند كه نيّات خير خود را در مورد شما بموقع اجرا گذاريم . پس بهرام جدا بامور كشور و دفع دشمنان ملك و ترفيه حال رعيّت و ايجاد آثارى از خود پرداخت كه منجمله شهر كرمانشاهان است كه اعراب قرميسين گويند پس از آنكه يازده سال « 1 » از سلطنتش گذشت نظر بعدم رضايت خلق از بعضى از كارهاى او بر او شوريده تيرى از جانب شورشيان به دو رسيد كه به گلويش اصابت كرده او را كشت « 2 » و قتل بيست‌هزار كس بخونخواهى او ابدا تأثيرى بحالش نكرد .\r\n\r\nسلطنت يزدجرد بن بهرام بن شاپور\r\nاين پادشاه را يزد جرد اثيم ( گناهكار ) نامند . بسيار سخت و خشن بوده و در غرور و تكبّر تالى نداشته ايرانيان با علم بخبث طينت و بدى سيرت وى نتوانستند از واگذارى قدرت به او خوددارى كنند و اميد داشتند كه سعادت مقام شامخ سلطنت او را تصحيح و به راه راست دلالت خواهد نمود همچنانكه بهرام ثانى و هرمز بن نرسى را باوجود خشونت و خبث طينت و خامى ، ممارست در آداب سلطنت تأديب و تهذيب نموده واجد عاليترين مكارم ساخته بود همين كه تاج بر سر او نهادند و در برابرش ايستادند در عين كراهت و خوف همچنانكه در مورد اجداد او معمول بود زبان بدعاى او گشودند . يزد جرد با بىقيدى تمام در آنان نگريسته از جواب خوددارى و با حركت سرودست اشاره‌اى به آنان كرده درد روى خمش را بخورد آنان داد و آنگاه همه در حال تحيّر انگشت ندامت بدندان گزيده درحالىكه از خستگى پا بر زمين مىكشيدند از در خارج شدند .\r\nچون بتخت برآمد و ملك بر او مستقر گرديد و مردم دور و نزديك همه تحت فرمانش درآمدند غرور قدرت او را بتبه‌كارى و مردم‌آزارى وادار كرد چنان كه بيگنهان را متوحّش و زورمندان را ذليل و ضعفا را بىپا كرده خونها ريخت و در امحاء آثار\r\n\r\n\r\n","description":"","footnote":"\r\n( 1 ) از شاهنامه :\r\n چو شد سال آن پادشه بر دو هفت * بناليد و آن سرو نازان بخفت\r\nنبودش پسر پنج دخترش بود * يكى كهتر از وى برادرش بود\r\nبه دو داد ناكام گنج و سياه * همان مهر شاهى و تخت و كلاه \r\n( 2 ) 399 ميلادى\r\n","page_name":" 256 ","page_number":276},
  {"content":"\r\n\r\nعدل و تخفيف ايرانيان شعبده‌ها برانگيخت . با استبداد رأى بازار سعايت را رونق بخشيد و خلق را به أسوء احوال بسوى فقر و بدبختى كشيد . نزديكترين دوستانش قادر نبودند كه بنفع كسى مداخله يا مظلومى را شفاعت كنند و اگر كسى جرأت ميكرد و به منظور اجر اخروى قدمى بنفع بيچاره يا محبوسى برميداشت به او ميگفت : براى انجام اين امر چه تعارف گرفته‌اى ؟ در مقابل چه مبلغى راضى به اين كار شده‌اى ؟ و همين مقدّمات وساطت را ممنوع ساخته بود و متدرّجا شرّ و ضررش فزونتر ميشد .\r\n\r\nداستان بهرام بن يزد جرد ملقب به بهرام گور « 1 »\r\nيزدجرد اثيم هيچيك از پسران خود را زنده نگذاشت فقط در ولادت بهرام چون زيبائى طفل بديد و آثار و علائم بزرگى را در او مشهود يافت بمحبّت در او نگريسته تعلّق بسيار به او پيدا كرد و چون گنج گرانبهائى بحفظ او همّت گماشت و منجّمين را گفت تا زيك ولادت طفل را به‌بينند . منجّمين در مورد نوزاد و آتيهء او پاسخ مساعد داده او را منشأ خير و قادر بانجام هر عملى معرّفى نمودند . ضمنا يزد گرد را بتربيت او در خارج و انتخاب محلّى كه هوا و اقليمش بطفل سازگار باشد توصيه كردند يزدگرد پس از اكرام و اعزاز منذر بن نعمان بن امرى القيس پادشاه حيره طفل را بدست او سپرد و امر داد كه دايه‌ها براى او انتخاب كرده دقّت كامل در تغذيهء او نمايد و بهترين محل را براى او تعيين كند . منذر طفل را گرفته بمقرّ خود حيره برد كه خاكش در عراق سالمتر و هوايش مطبوعتر و آبش گواراتر از ساير نقاط است .\r\nمنذر براى شير دادن نوزاد سه بانوى صحيح المزاج باهوش برازنده ؛ دو عرب و يك ايرانى از اشراف‌زادگان « 2 » انتخاب كرد كه هريك بنوبه طفل را شير دهند و همسران منذر از او نگاهدارى كنند و آنگاه در نزديكى حيره بساختن خورنق و سدير كه هردو عاليترين ابنيهء عرب است مبادرت و هردو را براى سكونت به بهرام واگذار نمود و در\r\n\r\n\r\n","description":"","footnote":"\r\n( 1 ) جور .\r\n( 2 ) از شاهنامه\r\n از آن مهتران چارزن برگزيد * كه اندر نژادش هنر بد پديد\r\nهمى داشتندش چنين چارسال * چو شد شيروار و بياكند يال\r\nبدشخوارى از شير كردند باز * همى داشتندش ببر بر بناز \r\n","page_name":" 257 ","page_number":277},
  {"content":"\r\n\r\nتأمين حوائج او سعى وافى مبذول داشت و بحدّ امكان در اجلال و اكرامش بذل جهد كرد بهرام نيز سريعا پا برشد نهاده رو بكمال رفت و تازه جوانى مؤدّب به آداب عرب شد .\r\nزبان آنانرا به خوبى تكلّم ميكرد و به پسنديده‌ترين صفات آنان متّصف گرديد و قبل از آنكه بحدّ بلوغ رسد در اسب‌سوارى و تيراندازى و استعمال اسلحه بطورى راه كمال پيمود كه استعدادش ضرب المثل شد . منذر ما يملك خود را در اختيار او گذاشت و اسبى كه اعراب نظيرش را نداشتند به او داد . بهرام ، منذر را گفت كه لطفش را نسبت به او با واگذارى كنيزكان جوان و خوانندگان خوش الحان تكميل كند كه با آنان سرگرم بوده نقصى در لوازم عيش و عشرت نداشته باشد منذر از باز بودن روى بهرام به خودش بسيار خرسند شد و كنيزكان خوش‌صورت و نيك‌سيرت و هنرمندى بدست آورده با مقدارى شراب او را فرستاد بهرام با تمتّع از آنان بدور صباوت پايان داد و زندگانى خود را صرف عيش و موسيقى و شكار و بازى كرد .\r\nيكروز كه خواست دفعة از لذّت شكار و ساز و شراب و معشوق مستفيد شود خود بر شترى اصيل سوار و چنگ‌زن خود ( آزاذوار ) آزاده را در كنار گرفته مشك كوچكى شراب و جامى طلاى ناب با خود برداشته روى بشكارگاه نهاد و با كشيدن جام و نواى چنگ دلارام به شكار پرداخت چون دسته‌اى از غزالان در برابرش نمودار شدند آزاده را گفت : كداميك را ميخواهى برايت بزنم ؟ جواب داد : ميخواهم كارى كنى كه غزال نرى به شكل ماده و غزال ماده‌اى به صورت نر درآيد . بهرام گفت چيز مشكلى خواستى پس تيرى كه پيكان هلالى داشت چنان بر غزالى نرى زد كه هردو شاخش را برد و او را به صورت غزال ماده‌اى درآورد بدون اينكه حيوان در سر خود احساس درد كند . و آنگاه سر غزال ماده‌اى را نشان كرده دو تير بشكلى بر آن زد كه چون دو شاخ در سر او نشست و به صورت غزال نرى درآمد . آزاده گفت : احسنت مولاى من ! حالا همين مانده كه سروپاى غزال مادهء را بهم بدوزى . بهرام از تقاضاهاى پياپى او در خشم شد و سر آهوئى را هدف قرار داد ، همين كه غزال رفت با پاى خود آن نقطه را بخارد تير ديگرى افكند كه سروپايش را بهم دوخت ولى پس از اين تيراندازى عجيب و عمل بديع كنيزك را بر زمين افكنده زير پاى شترش پايمال كرد و دشنامش داده گفت :\r\n\r\n","description":"","footnote":"","page_name":" 258 ","page_number":278},
  {"content":"\r\n\r\nتو ميخواستى با اين تقاضاهاى عجيب مرا مفتضح كنى ؟ كنيزك مجروح گشته مدّتى در بستر بسر برد و بعضى گفته‌اند در اثر سقوط و پاهاى شتر هلاكت يافت . چون منذر از قضايا مطّلع شد دعاى خير دربارهء بهرام كرده امر داد كه صورت بهرام و چنگ زن و شتر و غزال را در چند مجلس در يكى از تالارهاى خورنق بر ديوار مرتسم سازند .\r\nفرداى آن روز منذر خواست بمعيّت بهرام به شكار رود بهرام بر اسب عربىاى كه منذر به او داده بود سوار شد در طىّ راه با همراهان بگلّه‌اى گورخر مصادف شدند چون بهرام نزديك شد دفعة شيرى بر يكى از گوران پريده پنجه‌هاى خود را در بدن حيوان فروبرد بهرام تيرى بجانب شير افكند كه از پشت او گذشته از شكم گور بيرون شد و راست در زمين نشست و شير و گور هردو هلاك شدند منذر گفت :\r\nاگر اين منظره را به چشم نديده بودم و كسى آن را براى من نقل كرده بود محقّقا باور نميكردم . و اين منظره را امر كرد در كنار منظرهء چنگ‌زن و غزالان بسازند و بعلّت همين حادثه است كه ميگويند بهرام مشهور به بهرام گور شد . بهرام اين روز را با منذر به شكار گذرانيد و نمايشات عجيبى داد كه او را بسيار پسند آمد و بيش از پيش مشاهدهء اين مناظر منذر را باعزاز و اكرام او واداشت .\r\n\r\nرفتن بهرام گور بنزد پدرش يزدگرد اثيم و مراجعتش نزد منذر\r\nپس بهرام از منذر رخصت طلبيد كه به خدمت پدر رسيده بافتخار زيارت او نائل آيد و اظهار عبوديّت كرده با درباريان ملاقاتى به عمل آورد . منذر او را گفت :\r\nاى شاهزاده من به هيچ چيز جز آنچه ترا خشنود كند مسرور نميشوم و جز امتثال امر تو آرزوئى ندارم ولى اعليحضرت پدرت همچنانكه تو نيز مسبوقى بقدرى بيرحم و خشن است كه در حال خشم و غضب ابدا تميزى بين خويش و بيگانه نميدهد و من ميترسم كه تو از رفتن بدربار او پشيمان شوى و از اخلاق خشك و خشن و سختى او چيزى غير از آنچه انتظار دارى نصيبت شود بهرام كه مايل بملاقات پدر بود قول منذر را كار نسبت و منذر با طمطراق و دبدبهء تمام او را نزد پدرش فرستاد .\r\n\r\n","description":"","footnote":"","page_name":" 259 ","page_number":279},
  {"content":"\r\n\r\nهمين كه بهرام به خدمت پدر رسيد اميدش بيأس مبدّل گرديد منتظر بود پدر از ملاقاتش اظهار خرسندى كند و در مورد او همچنانكه دربارهء افرادى بشأن و مرتبهء او لازم است رعايت احترام نمايد . پس نصايح منذر را بخاطر آورده از نشنيدن مواعظ و مغموم كردن او وجدائيش افسوس بسيار خورد . يزدگرد نه تنها دون مقامش با او رفتار و چنان كه بايد توجّهى به او ننمود بلكه علاوه بر بىاعتنائى تنزّل مقامش داده به خدمت خود گماشت و مجبورش ساخت كه در عداد غلامان و ملازمان شرفياب حضور شود يكروز كه بهرام در خدمت شاه ايستاده بود از فرط خستگى خواب بر او مستولى شد و دفعة سرش بنردهء تخت خورد يزد جرد نهيبى به دو زده دشنامش داد و امر كرد بزندانش برند بهرام آنقدر در زندان ماند تا يكى از برادران قيصر روم كه براى تقاضاى متاركه به خدمت يزدگرد رسيده بود او را شفاعت كرد يزدگرد امر داد تا او را رها كرده به محل خود نزد منذر اعزامش دارند .\r\nبهرام كه از اين مژده پر گرفته بود در رسيدن به مقصود تعجيل ميكرد و غمى نداشت جز اينكه دير به منذر برسد منذر نيز با قشون باستقبال او شتافته هردو بملاقات يكدگر از اسب به زير آمدند . منذر از حال بهرام در مدّت غيبت سئوال كرد بهرام جواب داد : خداوند ترا حفظ كند ! از موقعى كه از تو جدا شدم طعم شادى نچشيده‌ام و خيرى در مخالفت با رأى تو نديده‌ام ولى خدايرا شكر كه از جهنّم نزد ديگرى مرا بجنّت نزد تو عودت داد . منذر بخنده گفت : شاهزاده تو نميدانستى كه رأى الشيخ خير من مشهد الغلام « 1 » بعد او را به منزل رسانيده تجليل بسيار كرد و به منظور دلجوئى معادل يكصدهزار دينار هدايا و اسبها و كنيزكان و سازندگان براى او فرستاد بهرام هم مجدّدا به همان تفريح و عيش و شكار سابق سرگرم شد و پس از تحمّل مصيبتى كه هميشه در كمينش بود از يافتن اين زندگانى مطبوع بسيار لذّت ميبرد .\r\n\r\nخاتمهء سلطنت يزدگرد اثيم\r\nچون در نتيجهء استبداد سلطنت يزدگرد مردم مدام گرفتار سختى و بدبختى بوده انواع شدائد را از خباثت نفسش متحمّل بودند دست دعا بدرگاه قادر يكتا\r\n\r\n\r\n","description":"","footnote":"\r\n( 1 ) رأى پير بهتر از نظر جوان است .\r\n","page_name":" 260 ","page_number":280},
  {"content":"\r\n\r\nبرداشته خلاصى خود را از خشونت عمليّات او و آسودگى از شرّ سلطنتش را از خداوند بتضرّع مسئلت نمودند . از قضا يكروز كه يزدگرد در جرجان بر تخت نشسته درباريانش بر او گرد آمده بودند يكى از خدّام اعلام داشت كه اسبى بىلگام و زين و برگ بر مدخل قصر است كه بر زمين مىغلطد و در تناسب اندام و زيبائى و كمال تالى آن را كسى به ياد ندارد ولى سر به كسى فرود نياورد و هركس به دو نزديك شود از خود براند و خلقى بر او گرد آمده از صفات غيرقابل وصفش مسحور او گشته نتوانند ديده از تماشاى او برگيرند . يزدگرد نتوانست در مقابل شوق ديدار آن مقاومت كند پس بجانب اسب رفته زيبائى آن را تحسين كرد و غرق مسرّت گشته گفت : اين نعمت غيرمنتظرى است كه خداوند لطفا براى من فرستاده ! پس نزديك شد و دست بر پيشانى و كاكل او كشيد و اسب همچنان آرام برجاى ماند يزدگرد زين و برگ طلب كرد و خواست دستى بكفلش كشيده او را نوازش كند ولى چون به عقب حيوان رسيد اسب با هردو پا چنان جفته‌اى بر سينهء او كوفت كه آنا روح از بدنش مفارغت كرد و بر زمين افتاد و گوئى هرگز زنده نبوده است « 1 » . ترس و وحشت بدوا بر همه مستولى گرديد و تا به خود آمدند اسب رفته بود و كس ندانست كه از كجا آمد و بكجا رفت « 2 » و متّفق القول گفتند كه اين صنع خداى كريم رحيم است كه جان خلق را از مرگ يزدگرد منفور اثيم حفظ فرموده . يزدگرد 21 سال سلطنت كرد .\r\n\r\nتشكيل شورى پس از مرگ يزد جرد اثيم براى انتخاب پادشاه و استقرار سلطنت بر بهرام\r\nپس از مرگ يزد جرد در جرجان بزرگان و اعيان به مدائن مراجعت كرده تصميم بانتخاب پادشاه اتّخاذ نمودند و گفتند : خداوند ما را بلطف و مرحمت خويش از شرّ سخت‌ترين و مستبدترين سلاطين نجات داد ما نبايد سلطنت را بهيچيك از\r\n\r\n\r\n","description":"","footnote":"\r\n( 1 ) 420 ميلادى .\r\n( 2 ) از شاهنامه :\r\n چو او كشته شد اسب آبى چو گرد * بيامد بدان چشمهء لاجورد\r\nبه آب اندرون شد تنش ناپديد * كس اندر جهان آن شگفتى نديد \r\n","page_name":" 261 ","page_number":281},
  {"content":"\r\n\r\nفرزندان او كه پيرو طريق اويند بسپاريم خصوصا بهرام كه علاوه بر شباهت كامل بپدرش اخلاق سخت و خشك اعراب را هم فراگرفته است پس بايد كسى را كه وجودش بعلم و عمل و رحم و شفقت مخمّر باشد يافته بسلطنت انتخاب كنيم . همين كه اتّفاق حاصل گرديد شرحى در اين زمينه بسلاطين تابعه و مرزبانان نگاشته همه را بحضور و شور در انتخاب پادشاه دعوت كردند همه گرد آمده در شورى حاضر شدند و پس از مشاوره و تبادل آراء نظرشان بالنتيجه بر يك تن از خاندان ساسان بنام خسرو متوجّه گرديد و بدون خواستن نظر بهرام جمعا بعبوديّت او قسم ياد كردند .\r\nبهرام بسيار مكدّر شد ، منذر و اعراب طرفدارش نيز بهواخواهى او با ده - هزار مرد جنگى مسلّح مكمّل روبراه نهادند و چون به پشت ديوارهاى مدائن رسيدند همانجاى اردو زدند و رسولانى نزد اعضاى شورى اعزام داشته شديدا نسبت بخوددارى آنان از واگذارى سلطنت به كسى كه از ديگران اولى و احقّ است يعنى بهرام اعتراض كردند « 1 » قرار بر اين شد كه طرفين ملاقاتى از يكدگر به عمل آورند و مجتمع شدند پس از مذاكرات بسيار بهرام گفت : بدانيد كه من از حقّ خود صرف‌نظر نخواهم كرد و نميگذارم سلطنت نصيب ديگرى شود . اگر الآن برضاى خود مملكت را تسليم من كرديد امتنان خود را با اعمال عدل و داد و حق‌شناسى نسبت بشما ظاهر خواهم ساخت و شما را از اين ترس كه منهم تقليد رويّهء زشت پدر و سلطنت مستبدّهء او را خواهم كرد بيرون خواهم آورد و اگر با من مخالفت كنيد و در واگذارى حقّ قانونى من به ديگرى اصرار ورزيد كارى كنم كه در عين ظهر ستارگان را به آسمان\r\n\r\n\r\n","description":"","footnote":"\r\n( 1 ) از شاهنامه :\r\n گزين كرد از آن تازيان سىهزار * همه نيزه‌دار از در كارزار\r\nسوى شهر ايران نهادند روى * دلى پر ز كين و سرى جنگجوى\r\nچو مندر بنزديك جهرم رسيد * بر آن دشت بىآب لشكر كشيد\r\nسراپرده زد بهر بهرام شاه * بگرد اندر آمد ز هر سو سپاه\r\nنهادند بهرام را تخت عاج * بسر بر نهاد آن گرانمايه تاج\r\nز يك دست بهرام منذر نشست * ز يك دست نعمان و تيغى بدست\r\nبيامد بدهليز پرده‌سراى * از ايرانيان آنكه بد پاكراى\r\nرسيدند نزديك بهرام شاه * بديدند زيبا يكى تاج و گاه \r\n","page_name":" 262 ","page_number":282},
  {"content":"\r\n\r\nبه بينيد و كرها باطاعت خود مجبورتان ساخته جزاى تحقير و طردى را كه نسبت به من مرعى ميداريد بشما خواهم چشانيد . جواب دادند : امروز متفرّق ميشويم وعدهء ملاقات فردا . بهرام و منذر باردوگاه مراجعت كردند . اعضاى شورى بمذاكرات و مباحثات بسيار پرداختند بعضى طرفدار بهرام و برخى پشتيبان خسرو بودند و جماعتى هم ثالثى را پيش مىكشيدند بنابراين اختلاف تشديد يافت .\r\nفرداى آن روز كه مجتمع شدند بهرام سكوت اختيار كرد تا ديگران آنچه ميخواهند بگويند و آنگاه همه را مخاطب ساخته گفت : كسى حقّ سلطنت ندارد مگر با داشتن دو امتياز كه يكى بزرگ‌زادگى و ديگرى لياقت است كه ميدانيد شرافت خانوادگى من بيش از كسى است كه به من ترجيح داده‌ايد در معلومات و قدر و قيمت نيز برتر از آنكسى هستم كه طرف توجّه شماست ولى اگر در اولويّت من نسبت به او ترديد داريد تاج سلطنت را بين دو شير وحشى بگذاريد هريك از ما كه توانست آن را بربايد سلطنت از آن او باشد اگر من ربودم و فاتح شدم با من عهد وفادارى و عبوديّت كنيد و سلطنت مرا اعلام داريد و ضمنا مرا مورد آزمايش قرار داده اعمالم را به‌بينيد اگر راضى بوديد فبها المراد و الّا قول مىدهم و به خداوند قسم ياد ميكنم كه استعفا داده مانند يكى از شماها نسبت به كسى كه شما انتخاب ميكنيد عهد عبوديّت كنم و مطيع كسى باشم كه شما مطيع او خواهيد بود !\r\nچون پيشنهاد بهرام قبول شد فورا دو شير گرسنه حاضر آورده تاج را بين آن دو نهادند بهرام رو به خسرو كرده گفت : كداميك از ما بر ديگرى سبقت خواهد گرفت ؟ خسرو گفت : تو « 1 » . بهرام در كمال جسارت بجانب شيران رفت چون يكى از آنان به او حمله‌ور گرديد بهرام چنان گرزى به دو نواخت كه شير فرار كرده از او\r\n\r\n\r\n","description":"","footnote":"\r\n( 1 ) از شاهنامه :\r\n چو خسرو بديد آن دو شير ژيان * نهاده يكى افسر اندر ميان\r\nبدان مؤبدان گفت تاج از نخست * مر آن را سزاتر كه شاهى بجست\r\nو ديگر كه من پيرم و او جوان * بچنگال شير ژيان ناتوان\r\nبدين كار گر پيشدستى كند * ببرنائى و تندرستى كند\r\nبه دو گفت بهرام آرى رواست * نهانى نداريم گفتار راست\r\nهماورد اين نره شيران منم * خريدار جنگ دليران منم \r\n","page_name":" 263 ","page_number":283},
  {"content":"\r\n\r\nدور شد . ديگرى كه به دو حمله كرد چنان شمشيرى به او زد كه سرش از تن جدا گشت پس تاج را ربوده بر سر نهاد . فرياد تحسين از صف موافقينش بلند شد و اوّلين كسى كه با او عهد عبوديّت بست خسرو مخلوع بود و بعدا منذر و پسرش نعمان و ساير مرزبانان و اركان دولت . همه در نشاط عجيبى بودند خاصّه اعراب كه بهرام دست‌پرورده آنان بود و در ميان آن قوم پرورش يافته دوست آنان بشمار ميرفت .\r\n\r\nسلطنت بهرام بن يزدگرد ملقب به بهرام گور\r\nچون نسبت به بهرام همه عهد عبوديّت كردند بهرام بار عام داد و در حضور اعيان يعنى بزرگان و مرزبانان و سران قوم تاج بر سر نهاد . همه او را همچنانكه نسبت بسلطان جديدى مرسوم بود ثنا گفتند بهرام گفت : از مدح من امروز خوددارى كنيد و منتظر باشيد كه در نتيجهء خوشرفتارى با شما مستحقّ آن شوم . جواب دادند :\r\nشاهنشاها حاجت بصبر نيست آنچه از تو و اولويّت تو ديديم عملا ثابت كرد كه شايان هر قسم مدح و ثنائى و خداوند را شاكريم كه پادشاهى چون تو نصيب ما كرد و ما را از زندگانى زير سايهء حمايت تو و كسب انوار سلطنت تو محروم ننمود ! بهرام سلطنت خود را بتعميم عدل و احسان افتتاح كرد ، ماليات را تخفيف داد و حقوق گذشته را بر صغير و كبير بخشيد و اوامرى نسبت بسلاطين تابعهء ايالات دور و نزديك صادر نمود .\r\nهمه اطاعت و انقياد خود را به او اعلام داشتند . مقام منذر و پسرش نعمان را مرفّع نموده هردو را دوست صميمى خود قرار داد و خلاع لايقه و اموال بسيار آنانرا بخشيد منذر را پادشاه قسمت بين حيره و حجاز كرد كه همين نخستين طلوع كوكب اقبال اعراب و اوّلين نشان قدرت آنان شد .\r\nبهرام از جهاتى بين سلاطين بىنظير بود زيرا معلوماتش بسيط و السنهء مختلفه را به خوبى تكلّم مينمود . در مجالس رسمى و مجالس مشاوره عربى تكلّم ميكرد و در ايّام سان قشون و تقسيم جيرهء عساكر به فارسى ، در مجالس عمومى به زبان درى ، در موقع گوى بازى به زبان پهلوى ، در موقع جنگ به زبان تركى ، در موقع شكار به زبان زابلى ، در امور حقوقى به زبان عبرى ، در امور طبّى به زبان هندى ، در مباحثات نجومى به زبان رومى ،\r\n\r\n","description":"","footnote":"","page_name":" 264 ","page_number":284},
  {"content":"\r\n\r\nدر كشتى به زبان نبطيّه و با زنان به زبان هر وى متكلّم بود .\r\nابن خردادبه از هيثم بن عدى حكايت كند : كه حماد راوى از سماك بن حرب شنيده كه سوار بن زيد بن عدى بن زيد راوى حيره اين اشعار را از بهرام گور روايت كرده است !\r\n لقد علم الأنام بكلّ أرض * بأنّهم قد اضحوا لي عببدا\r\nملكت ملوكهم و قتلت منهم * عزيزهم المسوّد و المسودا\r\nو كنت إذا تشاوس ملك أرض * عبأت له الكتائب و الجنودا\r\nفيعطينى المقادة أو أوافي * به يشكو السّلاسل و القيودا « 1 » \r\nهمچنين اشعارى از او نقل كرده‌اند كه در موقع جنگ با خاقان ساخته است :\r\n اقول له لمّا فضضت جنوده * كأنّك لم تسمع بصولات بهرام « 2 »\r\nو أنّى حامى ملك فارس كلّها * و ما خير ملك لا يكون له حامى \r\nابن خردادبه گويد : از اشعارى كه هموطنان ما به او نسبت ميدهند اينست :\r\n منم آن شير شله « 3 » ( و ) منم آن ببر يله * منم آن بهرام گور ( و ) منم آن بوجبله « 4 » \r\n\r\nتاختن بهرام بر خاقان پادشاه تركستان\r\nهمين كه پادشاهى بهرام استقرار يافت و كارهاى كشور را مرتّب كرده از جميع امور فراغت حاصل نمود خود را بمجالس انس و خلوت با زنان سرگرم كرده نشاط\r\n\r\n\r\n","description":"","footnote":"\r\n( 1 ) موجودات تمام زمين ميدانند كه همه بندهء منند . من بقدرت خود سلاطين آنانرا مطيع ساخته‌ام و سروران و رعاياى آنانرا كشته‌ام و چون پادشاه كشورى جسارت ميورزيد من بر عليه او هنگ‌ها و لشگرها تسليح ميكردم . يا عاقبت او مجبور بتسليم ميشد و يا او را همراه برده و او با غل و زنجيرهايش عجز و جزع ميكرد .\r\n( 2 ) من به او ميگفتم وقتى قشونش را تارومار كرده بودم . مثل اينست كه تو از فتوحات بهرام چيزى نشنيده‌اى و من حامى تمام كشور ايرانم بيچاره كشورى كه فاقد حامى است\r\n( 3 ) ژله .\r\n( 4 ) معروف اينست :\r\n منم آن شير ژيان و منم آن ببر يله * نام من بهرام گور و كنيتم بوجبله \r\n","page_name":" 265 ","page_number":285},
  {"content":"\r\n\r\nعهد شباب را با سكر قدرت و شراب توام كرد پس گزارشى بنظرش رسانيدند مبنى بر اينكه مردم گويند : پادشاه جز بباده‌نوشى و عياشى به چيزى نينديشد بهرام برهامش آن نوشت : وقتى كه صلح برقرار و مردم در رفاه باشند كار پادشاهان همين است .\r\nخاقان تركستان كه شنيد بهرام مدام مست باده و سرگرم ساده است قصد او كرد و با يكصدهزار مرد جنگى از جيحون گذشت « 1 » اين موضوع بر رجال ايران گران آمده سخت پريشان و مشوّش شدند و بهرام را كه از قضيّه اطّلاع نداشت مستحضر ساخته با او مفصّلا در اين خصوص سخن گفتند كه زودتر بدفع شرّ و دواى درد كشور اقدامى به عمل آورد . بهرام در پاسخ گفت : لطف الهى هميشه شامل احوال ما بوده و خواهد بود و همچنان سرگرم عيش و عشرت خود گشته بيش از پيش به شكار و تفريح پرداخت و آنگاه قصد آذربايجان نمود كه در آتشكده بعبادت مبادرت كند و بعدا به ارمنستان رفته در بيشه‌ها به شكار پردازد پس برادر خود نرسى را بنيابت خود تعيين و تنى چند از بزرگان و دسته‌اى از بهترين سواران خود را همراه برد « 2 » همه تصوّر كردند كه مسافرت او جنبهء فرار دارد و او از ترس دشمن گريخته كشور خود را ترك مىكند و مصمّم شدند كه با خاقان باب مذاكره مفتوح ساخته از شرّش جلوگيرى به عمل آورند و با تأديهء مبلغ هنگفتى رضاى خاطر او را فراهم نمايند چنان كه همين نقشه را هم اجرا و متعهّد شدند كه مبلغ مزبور را به او تأديه كنند . خاقان هم با تقاضاى آنان موافقت كرده در انتظار وصول وجه در مرو توقّف نمود و براى جلوگيرى از خرابى و خسارت عساكر خود را متفرّق كرده اسبها را بچرا فرستاد .\r\nيكى از جاسوسان بهرام به خدمت او رسيده مراتب را به اطلاع او رسانيد بهرام با همراهان به جرجان و از آنجا به نسا رفته سريعا به مرو كه خاقان باطمينان كامل در آن لميده بود تاخت و شبيخون بر او زده قسمت اعظم عساكرش را كشت و سر او را بدست خود بريده اسبان و اسلحه و زنان و مملكت او را متصرّف گرديد و افسران خود را\r\n\r\n\r\n","description":"","footnote":"\r\n( 1 ) 425 ميلادى .\r\n( 2 ) از شاهنامه :\r\n پس آگاهى آمد ببهرام شاه * كه آمد ز چين اندر ايران سپاه\r\nگزين كرد از ايرانيان ششهزار * خردمند و شايستهء كارزار \r\n","page_name":" 266 ","page_number":286},
  {"content":"\r\n\r\nبحكومت آن گماشت پس به آذربايجان مراجعت كرده سر و تاج و اموال خاقان را با خود بدانجاى برد و تاج را در آتشكده آويخت و خاتون بانوى بانوان خاقان را با كنيزانش به خدمت معبد مزبور واداشت كه در سلك خادمين معبد درآمدند پس راه خود پيش گرفته به مدائن رفت و بر تخت استوار آمد . دوستانش خشنود و دشمنانش متزلزل شدند . باج و خراج از هرطرف ميرسيد و معاندين ميگريختند . چون قيصر روم را مايل به صلح و صفا ديد با او موافقت كرد و بناى متاركه را بر اين كذاشت كه هر سال قيصر دو ميليون دينار تأديه كند بانضمام هدايائى كه بعنوان اظهار عبوديّت ارسال ميداشته تقديم دارد « 1 » .\r\n\r\n\r\n","description":"","footnote":"\r\n( 1 ) از شاهنامه :\r\n چو شد كار توران زمين ساخته * دل شاه از انديشه پرداخته\r\nخرامان ببامد به شهر سطخر * كه شاهنشهان را به دو بود فخر\r\nبفرمود تا مؤبد مؤبدان * برفت و بياورد چندى ردان\r\nبه دو گفت شد كار قيصر دراز * رسولش همى دير يابد جواز\r\nچه مرد است و اندر خرد تا كجاست * كه دارد روان را خرد پشت راست\r\nبه دو گفت مؤبد كه نوشه بدى * جهاندار با فرّه ايزدى\r\nيكى پير مرد است باراى و شرم * سخن گفتن خوب و آواى نرم\r\nبيامد جهانديده داناى پير * سخنگوى و با دانش و يادگير\r\nفرستاده را مؤبد شاه گفت * كه ايمرد هشيار بىيار و جفت\r\nبگيتى زيانكارتر كار چيست * كه بر كردهء آن بيايد گريست\r\nچه دانى تو اندر جهان سودمند * كه از كردنش مرد گردد بلند\r\nفرستاده گفت آنكه دانا بود * هميشه بزرگ و توانا بود\r\nتن مرد نادان ز گل خوارتر * بهر نيكوى ناسزاوارتر\r\nبه دو گفت مؤبد كه نيكو نگر * برانديش و ماهى به خشكى مبر\r\nز گيتى هر آنكوبى آزارتر * چنان دان كه مرگش زيانكارتر\r\nبمرگ بدان شاد باشى رواست * اگرچه تن ما همه مرگ راست\r\nاز اين سودمندى بود زان زيان * خرد را ميانجى كن اندر ميان\r\nچو بشنيد رومى پسند آمدش * سخنهاى او سودمند آمدش\r\nبخنديد و بر شاه كرد آفرين * به دو گفت فرخنده ايران زمين\r\nكه چون تو شهنشاه بر ديدگان * نه‌بينند و مؤبد برت همچنان\r\nبدانش جهانرا بلند افسرى * بمؤبد ز هر مؤبدى برترى\r\nاگر باژ گيرى ز قيصر رواست * كه دستور تو بر خرد پادشاست \r\n","page_name":" 267 ","page_number":287},
  {"content":"\r\n\r\n\r\nرفتن بهرام بهندوستان\r\nپس بهرام آرزوى ديرين خود را جامهء عمل پوشانيده ناشناس بكشور هندوستان رفت و با كشتن حيوانات درنده و پيلان مضر به حال كشور آنچنان بروز شجاعت و لياقت داد كه شهرتش شنگل شاه « 1 » را مايل بديدار او كرد . بمشاهدهء وى در محاسنش خيره ماند از حال و سرگذشتش پرسيد بهرام گفت : من از خدمهء دربار بهرامم و در انجام امرى مرتكب قصورى شدم كه نتوانستم ترضيهء خاطر او را فراهم كنم و از من ناراضى گرديد اين كدورت سبب شد كه من از ترس جان جلاى وطن كنم تا خشمش متدرجا نسبت به من فرونشيند . شنگل او را گفت : اين پيش‌آمد موقع را بدست من داد كه ترا دوست خود قرار داده از انوار سعادتت مستفيد شوم اينرا هم بدان كه مقام و منزلتت نزد من بسيار است و با من همانطور رفتار كن كه طفلى با اولياى خود مىكند و او را مصاحب و رفيق شكار خود كرد و حسن آداب و خوارق اعمالش او را مسرور ميساخت .\r\nقضا را يك از سلاطين هندوستان كه با شنگل عداوت داشت با او مخاصمت آغاز و با عساكر بسيار بسرحدّ كشور او تاخت كه با او محاربه كرده كشورش را مسخّر سازد بهرام ، شنگل را گفت : ممكن است مرا مأمور اين جنگ كنى كه ترا از شرّ او خلاص كنم ؟\r\nشنگل جواب داد : چنانچه لطفا بميل خود نائب مناب من شوى شك ندارم كه از اقبال بلندت موفّق خواهى شد و مرا هم از خود متشكّر خواهى ساخت . بهرام امر بتهيّهء مقدّمات كرده با عساكر هندو به راه افتاد و پادشاه دشمن نيز مست قدرت و مطمئن بشوكت نزديك ميشد چون عساكر طرفين روبرو شدند بهرام بهمراهان گفت : شما از پشت سر مرا حفظ كنيد و ناظر اعمال و آثار پيش روى من باشيد . هندوها چنان كردند كه گفته بود بهرام حمله‌اى بقشون دشمن كرد كه يكباره مغلوب و منكوب و مضروب و متفرّق شدند پس بجنگجويان سپاه حمله‌ور گشته يكيرا بشمشير سر زد و يكيرا از ميان به دو نيم كرد و آندگر را از زين برداشته بر زمين افكند و زير سم اسب پايمال كرده بكشت و تيرى بجانب مردى غرق جوشن افكند كه تير از بدن او\r\n\r\n\r\n","description":"","footnote":"\r\n( 1 ) شنكلت .\r\n","page_name":" 268 ","page_number":288},
  {"content":"\r\n\r\nگذشته در خاك نشست و سر يكنفر را با دست راست و سر ديگرى را با دست چپ گرفته چنان بهم كوفت كه مغز هردو پريشان گشت و خرطوم فيلى را بشمشير قطع و سواران را از پشتش بر زمين ريخته فيل را بكشت قشون دشمن كه خود را قريب بفنا ديد دست از محاربه كشيده از ترس پا بفرار گذاشتند و پشت سر خود را نگاه نكردند عساكر بهرام بتعاقب آنان پرداخته بسيارى از آنانرا مقتول و مالشان را بغنيمت بردند .\r\nشنگل بر تلّى مستقر بود و جريانرا مشاهده ميكرد . چون بهرام مظفّر و منصور مراجعت نمود شاه در برابرش فرود آمده او را دعا و ثنا گفت و اظهار تشكّر كرد و قدرت و دولت خود را در اختيار او گذاشته ويرا با خود بقصر خويش برد و با وى بباده‌گسارى پرداخته لطف بسيار در حق او كرد همين كه بهرام تحت تأثير شراب خود را به او شناسانيد شنگل برخاسته سر تعظيم در برابرش فرود آورد و زمين را بوسه داد و در برابرش ايستاد بهرام او را نشانيده دوستانه با او سخن گفت و دخترى را كه از دختر فغفور پيدا كرده بود بهمسرى خود خواست شنگل دختر را به عقد وى درآورده ديبل و مكران و مضافات آن را تحت فرمان او قرار داده متعهّد شد خراج ساير ايالات خود را نيز به دو تقديم دارد و بسيارى زر و سيم و اسلحه و فيل و عطريّات و عاج و پوست پلنك به دو واگذار و جهيزيّهء بىمانندى به دختر خويش داد . پس بهرام با قدرت و انبساط و سرور و نشاط عازم ايران شد . شنگل او را مشايعت و پس از طىّ مسافت بسيار با او وداع كرده مراجعت نمود « 1 » .\r\n\r\n\r\n","description":"","footnote":"\r\n( 1 ) از شاهنامه :\r\n وزير خردمند بر پاى خاست * چنين گفت كاى داور داد و راست\r\nجهان از بدانديش بىبيم گشت * وزين مرزها رنج و سختى گذشت\r\nمگر نامور شنگل هندوان * كه از داد پيچيده دارد روان\r\nبايران همى دست يازد به بد * بدين كار تيمار دارى سزد\r\nچنين گفت كاين كار من در نهان * بسازم نگويم بكس در جهان\r\nشوم پيش او چون فرستادگان * نگويم بايران و آزادگان\r\nچو آمد بنزديك شنگل فراز * ورا ديد بر تخت با فرّ و ناز\r\nزبان تيز بگشاد و گفتا ز شاه * جهاندار بهرام با تاج و گاه\r\nيكى نامه دارم بر شاه هند * نبشته خط پهلوى بر پرند \r\nبقيه در صحفهء بعد\r\n","page_name":" 269 ","page_number":289},
  {"content":"\r\n\r\n\r\nسلطنت بهرام پس از مراجعت او\r\nبهرام كه دولت قرين و سعادت همنشين و دنيا تحت امر و روزگار مطيع فرمانش بود همين كه مجدّدا بمقرّ خود مدائن بازگشت بنا به عادت ديرين بچيدن ميوهء مسرّات و كامجوئى از شيرين‌ترين لذّات پرداخته مرزبانان و بزرگانرا عموما و بالاخص بعضى\r\n\r\n\r\n","description":"","footnote":"\r\nبقيه از صفحهء قبل\r\n چو آن نامه برخواند فرخ دبير * رخ تاجور گشت همرنگ قير\r\nبه دو گفت اى مرد چيره‌سخن * بگفتار مشتاب و تندى مكن\r\nكلنگند شاهان و من چون عقاب * و يا خاك و من همچو درياى آب\r\nهنر بهتر از گوهر نامدار * كه گيرد ترا مرد داننده خوار\r\nاگر گيرم از تيغ و جوشن شمار * ستاره شود پيش چشم تو خوار\r\nهمان كوه و درياى گوهر مراست * به من دارد اكنون جهان پشت راست\r\nبمشكوى من دختر شاه چين * مرا خواند اندر جهان آفرين\r\nهمان نامدارند سيصدهزار * ز لشگر كه خواند مرا شهريار\r\nيكى خرم ايوان بپرداختند * همه هرچه بايست برساختند\r\nبزرگان چو از باده خرم شدند * ز تيمار نابوده بىغم شدند\r\nدو تن را بفرمود زورآزماى * بكشتى كه با ديو دارند پاى\r\nچو برداشت بهرام جام بلور * بمغزش نبيذ اندر افكند شور\r\nبشنگل چنين گفت كاى شهريار * بفرماى تا من ببندم ازار\r\nچو بشنيد بهرام بر پاى خاست * به مردى خم آورد بالاى راست\r\nكسى را كه بگرفت از ايشان ميان * چو شيرى كه يازد بگورى ژيان\r\nهمى بر زمين زد چنان كاستخوانش * شكست و بپالود رنگ رخانش\r\nيكى تير بگرفت و بگشاد شست * نشانه بيكچوبه برهم شكست\r\nز بهرام شنگل شد اندر گمان * كه اين فرّ و اين زور و تير و كمان\r\nنماند همى اين فرستاده را * نه هندو نه ترك و نه آزاده را\r\nپس آنگاه دستور را پيش خواند * ز بهرام با او سخن چند راند\r\nبيامد جهانديده دستور شاه * بگفت اين به بهرام و بنمود راه\r\nچو بشنيد بهرام رنگ رخش * دگر گشت تا چون دهد پاسخش\r\nبفرجام گفت اى سخنگوى مرد * مرا در دو كشور مكن روى زرد\r\nهر آنكس كه پيچد سر از شاه خويش * ببرخاستن گم كند راه خويش\r\nاگر من ز فرمان او بگذرم * به مردى سر آرد جهان بر سرم\r\nنماند بروبوم هندوستان * بايران كشد خاك جا دوستان\r\nگر از نام پرسيم بر زوى نام * چنين خواندم شاه و هم باب و مام \r\n","page_name":" 270 ","page_number":290},
  {"content":"\r\n\r\nاز آنان را بعطايا و خلاع گرانبها و اعطاى حكومت و تيولات سرافراز داشته ماليات هفت سال را برعايا بخشيد و چون براى آنان نيز آنچه براى خود ميخواست آرزو داشت امر كرد همه بشرب شراب و عيش و عشرت سرگرم شوند ضمنا اظهار داشت : چنان كه كسى در بين شما قادر بتأديهء مصارف جشن و سرور نباشد بر من است كه وسائل تفريح و تعيّش او را فراهم آورم و او بايد خجالت بى مورد را يك سو نهاده خوبى و سخاوت مرا هم در نظر گيرد و تقاضاى خود را از من بنمايد . بنابراين افراد بعيش و طرب پرداخته بىپروا شرب باده و لمس گونهء مهرويان و پستان دوشيزگان را پيشهء خود ساختند و عمر را بشنيدن آواز و استفاده از نغمات جان‌نواز مصروف داشته در كمال آرامش و انبساط ميگذرانيدند . حاصل اين شد كه بازار خالى و صنعتگر ناياب و برزگر بيكار و زراعت نابود و باب تجارت و معاملات مسدود شد پس بهرام بمردم اعلام داشت كه :\r\nاز طلوع فجر تا ظهر همه در تلاش معاش به كارهاى سابق خود پردازند و بعد مجتمعا بعيش و نوش تا همه‌روزه در تهيّهء وسائل معاش و باده‌نوشى و زراعت و تفريح رعايت تناسب شده باشد . همه اطاعت كردند و رويّهء سابق را پيش گرفتند تا كارها بمجراى اوّليّهء معاودت و بىنظمى و اغتشاش بر طرف گرديد .\r\nروزى بهرام در مراجعت از شكار ديد جمعى موقع مغرب بر چمنى گرد آمده باده مينوشند از نداشتن موسيقى كه مفرّح روح است آنانرا ملامت كرد گفتند :\r\nشاهنشاها ما درصدد برآمديم كه سازنده‌اى يافته يكصد درهم نيز به او بدهيم ولى يافت نگرديد . بهرام گفت : ما براى شما تهيّه خواهيم كرد . و امر كرد شرحى به شنگل هندى بنويسند كه چهارهزار رامشگر زبردست و خوانندهء خوش الحان بدربار او بفرستد . چون شنگل فرستاد بهرام همه را بين ايالات تقسيم كرده امر داد مردم با تأديهء مقرّرى ثابتى بوسيلهء آنان خود را مشغول دارند . و سياه‌هاى لورى كه شغلشان نواختن عود و نى است از نسل آنانند .\r\n\r\nخاتمهء سلطنت بهرام گور\r\nپس از بيست و سه سال سلطنت كه از خوشى و كوتاهى گوئى ساعاتى مسروق\r\n\r\n","description":"","footnote":"","page_name":" 271 ","page_number":291},
  {"content":"\r\n\r\nاز دور زمان و مختلس از دست دوران مصروف عيش و عشرت گشت بهرام بنا بقول طبرى به قصد شكار عزم ماه الكوفه كرد . روزى بر اسب برآمده گورى را دنبال نمود پس از طىّ مسافت بسيار در چاهى عميق افتاد كه در آن فرورفته ناپديد شد « 1 » مادرش با مردم بسيار بدهانهء چاه رفتند . شناگران و مقنيّان تمام آب و لجن و لاى آن را به نحوى بيرون كشيدند كه تلال بلند از آن بر گرد چاه ايجاد گرديد ولى موفّق بيافتن جسد بهرام نشدند . همين كه اميد يافتن او بيأس مبدل شد خلق چنان آشفته و مغموم شدند كه گوئى نظير آن حالت را در سوك هيچيك از اسلاف او حس نكرده بودند هم غم مرگش داشتند و هم غم از دست دادن چنين سلطانى را و شديدا بر دوران خوش و عمليّات برجسته و رعيّت دوستيش افسوس هميخوردند « 2 » و مدّتى در تمام ايالات بتشكيل مجالس عزادارى و سوگوارى مشغول بودند و ميگفتند : نخستين نشانهء قدرشناسى و تشكّر از او اينست كه بپاس مراحم و كردار نيك او جانشين برازنده‌اى از ميان اعقاب او انتخاب و عمر خود را در خدمت و تعظيم و تكريم او صرف و سعى كنيم كه موجبات لطف و رضاى آنانرا فراهم آوريم . نتيجة همه در برابر يزد گرد بن بهرام سر تعظيم فرود آورده جان خود و اولاد و اموال خود را برخى او اعلام داشتند و پس از ابراز درد و اندوه فراوان در فقدان بهرام و گريه و زارى بسيار گفتند : حمد خدايرا كه اگر گرامىترين امانات خود را از ما ربود قيمتىترين چيزى را كه آرزو داشتيم نصيب ما كرد و در مقابل مخوف‌ترين حوادث بالاترين عوض را بما كرامت فرمود ! پس بر او گرد آمده با انجام عهد عبوديّت او را بسلطنت برداشتند .\r\n\r\nسلطنت يزدجرد بن بهرام\r\nچون يزد گرد بن بهرام بسلطنت رسيد خلق بثنايش زبان گشوده گفتند :\r\n\r\n\r\n","description":"","footnote":"\r\n( 1 ) 438 ميلادى .\r\n( 2 ) از شاهنامه :\r\n چو بنمود رخ آفتاب از نشيب * دل مؤبد از شاه شد پرنهيب\r\nبيامد بنزد پدر يزدگرد * چو ديدش كف اندر دهانش فسرد\r\nورا ديد پژمرده رنگ رخان * بديباى زربفت بر داده جان\r\nچنين است و اين بود تا بود روز * تو دل را بآز فزونى مسوز \r\n","page_name":" 272 ","page_number":292},
  {"content":"\r\n\r\nخداوند سلطنتى را كه نصيبت كرده بر تو مبارك گرداند و پيوسته خير و سعادت و بركت ترا ارزانى دارد و سلطنت را مانند سلطنت پدرت بر رعيّت مبارك كند چه در عهد هيچيك از اسلاف وى خلق رفاه و راحت و ثروت و آسايش و فراوانى و نعمت زمان او را نداشتند تمام سلاطين قبل بمردم نيكى كرده خلق را مشمول عواطف خود نموده‌اند باستثناى يكنفر و اين پسرى بود كه خرابيهاى پدر را اصلاح و بديهاى او را جبران و جراحاتى را كه او وارد آورده بود علاج كرد ما خدايرا بآمرزش اين ارواح مسئلت مينمائيم خداوند براى خاطر ما اجر جزيل به آنان كرامت فرمايد . و همچنانكه كشور و بلاد آنانرا بالارث به تو عطيه فرمود سنوات عمرشان را نيز به تو ارزانى دارد ! يزدگرد جواب داد : خداوند دعاى شما را مستجاب كند و لطف و كرمش را از شما دريغ نفرمايد و بعد اظهار داشت : علاقهء شديدى را كه در زمان حيات و بعد از مرگ نسبت بوالد ما ابراز داشته‌ايد مشاهده نموديم در قدرشناسى از اين احساسات و مكافات آن تأخير نخواهد شد . شفقت و عناياتى را كه ما در امور شما ملحوظ خواهيم داشت بخواست خداوند شما را ارضا و اميدتانرا جامهء عمل خواهد پوشانيد .\r\nيزدگرد چندى مشى پدر را دنبال و در تتميم مساعى وى اقدام و بشيوهء او امور خلق را رسيدگى كرده احتياجاتشان را مرتفع مينمود ولى بعدا از مشى خود منحرف گشته كمتر اجازهء ملاقات ميداد يك از مشاورين صميميش كه او را از رنج مردم آگاه نمود بسمع قبول پذيرفته مجدّدا راه و رسم سابق را پيش گرفت و گفت : شما نبايد يكرنگىاى كه پدرم با شما داشته يا خوبيهاى او را مقياس قرار دهيد و سلاطين بعد را مكلّف دانيد كه همان طريق را پيش گيرند و اگر يك از اعقابش در شناختن امتيازاتى كه او براى شما قائل بوده قصورى ورزيد شما آن را حمل بر تكبّر و خودخواهى و سختى او كنيد سلاطين را طبايع متفاوت و افكار متباين است هر زمانى اقتضائى دارد كه با ساير ازمنه سازگار نيست اگر پادشاهى غالبا تنهائى گزيند و بامور خود رسيدگى كند قابل ملامت نيست چه در بهبود حال خلق و تنظيم امور كشور و طرح نقشهء محاربهء با دشمن و جلوگيرى از بروز بدبختى مىانديشد . اشخاص دلائلش را قبول و فكرش را پسنديده رأيش را متين دانستند .\r\n\r\n","description":"","footnote":"","page_name":" 273 ","page_number":293},
  {"content":"\r\n\r\nيزدگرد در عدالت و سياست و رأفت و عمران كشور مشى پدر را تقليد ميكرد ولى در شكار و شراب مخالف رفتار پدر بود از شكار بكلّى پرهيز ميكرد و آن را از اين جهت كه پدرش در اثر افراط در آن بدان مصيبت گرفتار آمده بود بفال بد ميگرفت امّا در خصوص شراب گاهى مختصرى مينوشيد كه از كار مملكت بى خبر شود و از هفته‌اى يكى دوبار تجاوز نميكرد و مشورت با مشاورين خود و سختى با دشمنان و وفاى بعهد و اجراى تهديدات و مهربانى برعيّت و مواظبت در كار قشون را وظيفهء خود ميدانست يزدگرد را دو پسر بود بنام هرمز و فيروز كه از جهت نجابت و تقوى راه كمال پيموده بودند يزدگرد از اينجهت كه مبادا تعيين احد از آنان بجانشينى او موجب رنجش خاطر ديگرى شود اتّخاذ اين تصميم را بعهدهء اعيان دولت و مرزبانان واگذاشت « 1 » و چون هجده سال و كسرى از سلطنت يزدگرد با آن اعمال پسنديده و آثار جميله گذشت سلطنتش خاتمه يافت « 2 » .\r\n\r\nسلطنت فيروز بن يزد گرد بن بهرام\r\nپس از مرگ يزدگرد دو فرزندش فيروز و هرمز بر سر سلطنت بنزاع برخاسته براى بدست آوردن آن مجاهدتها كردند افراد هم بحمايت اين و آن برآمده حوادثى بظهور پيوست كه شرح آن موجب تطويل مقال است « 3 » مسلّم آنكه كار دو برادر از\r\n\r\n\r\n","description":"","footnote":"\r\n( 1 ) از شاهنامه :\r\n چنين گفت كاين چرخ ناپايدار * نه پرورده داند نه پروردگار\r\nكنون روز من بر سرآيد همى * به نيرو شكست اندر آيد همى\r\nسپردم بهرمز كلاه و نگين * همان لشگر و گنج ايران زمين\r\nاگر چند پيروز با فرّ و يال * ز هرمز فزونست چندى بسال\r\nز هرمز همى يابم آهستگى * خردمندى و شرم و شايستگى \r\n( 2 ) 457 ميلادى .\r\n( 3 ) از شاهنامه :\r\n چو هرمز برآمد بتخت پدر * بسر برنهاد آن كئى تاج زر\r\nتو پيروز را ويژه گفتى بخشم * همى آب رشك اندر آمد به چشم\r\nسوى شاه هيتال شد ناگهان * ابا لشگر و گنج و چندى مهان\r\nبه دو داد شمشير زن سىهزار * ز هيتاليان لشگرى نامدار\r\nبرآويخت با هرمز شهريار * فراوان نه برداشت شان كارزار\r\nسرانجام هرمز گرفتار شد * همه تاجها پيش او خوار شد\r\nچو پيروز روى برادر بديد * دلش مهر و پيوند او برگزيد\r\nفرستاد بازش بايوان خويش * برو خواند پس عهد و پيمان خويش \r\n","page_name":" 274 ","page_number":294},
  {"content":"\r\n\r\nدشمنى بجنگ منجر گشته قصد يكدگر كردند . مخاصمه برپا گرديد و شمشيرها و نيزه‌هاى خون‌آشام گرم افكندن و دريدن اعضاى محاربين گشت . دو برادر نيز بمنازعه پرداخته با ريختن اشك بر سر تقدّم يكى بر ديگرى سيل خون جارى ساخته بودند .\r\nمؤلّف گويد اين قصّه اشعار بحترى را كه بهترين و بليغ‌ترين شعرى است كه در خصوص جنگ بين اقوام نزديك گفته شده است بخاطرم آورد :\r\n و فرسان هيجاء تجيش صدورها * بأحقادها حتّي تضيق دروعها\r\nإذا احتربت يوما ففاضت دماؤها * تذكّرت القربي ففاضت دموعها\r\nشواجر أرماح تقطّع بينها * شواجر أرحام ملوم قطوعها\r\nتقتل من وتر أعزّ نفوسها * عليها بأيد ما تكاد تطيعها « 1 » \r\nو همين كه گرد و خاك ميدان بر طرف گرديد هرمز را بدون سر با سه تن از خاندانش در ميدان بر زمين ديدند . فيروز بر آنان گريسته بمراسم تدفينشان پرداخت .\r\nپس فيروز بر تخت مستقر گشته تاج بر سر نهاد « 2 » ولى باران و چشمه‌ساران قطع شد و باد كه مبشّر رحمت الهى است نوزيد بالنتيجه آب از روى زمين معدوم و چشمه‌ها خشك و زراعت تلف گشته درختها بار نياورد . آسمان به همين حال باقى ماند و وضع شديد و سختى ممتد گرديد . قحط و غلا هفت سال سخت‌تر از قحط سال يوسف طول كشيد . آذوقه رو بنقصان نهاد و سختى و تنگى همه‌جا حكمفرما گشت و بدبختى بمنتها درجهء خود رسيد . طيور و وحوش نابود شدند و اغنام و احشام راه فنا پيمودند وضعيّت وخيم و بدبختى عظيم شد فيروز مات و متحيّر ماند و چون كسى كه خاشاكى در چشم يا استخوانى در گلو يا اضطرابى در دل داشته باشد به خود مىپيچيد\r\n\r\n\r\n","description":"","footnote":"\r\n( 1 ) خيلى اوقات جنگجويانى كه سينه‌شان از حسد بطورى ميجوشد كه جوشن بتنشان تنگى مىكند - همين كه روزى باهم ميجنگند و خونشان جارى مىشود به ياد پيوستگى افتاده اشگشان جارى مىشود - يك چكاچاك نيزه بستگيهاى مقدس خانوادگى را خرد مىكند و كسى كه اين پيوندها را مىگسلد شايان ملالت است - و با دستهائى كه به زحمت اطاعت امر آنها را مىكند كسانى را بكينه‌توزى خفه ميكنند كه براى آنها از همه عزيزترند .\r\n( 2 ) 459 ميلادى .\r\n","page_name":" 275 ","page_number":295},
  {"content":"\r\n\r\nگاه بدين خيال كه اين پيش‌آمد از شئامت دوران سلطنت اوست بر آن ميشد كه ترك مقام خود گفته سر به بيابان نهد و از كشور خود دورى گزيند ولى باز پايدارى نموده تحمّل بدبختى ميكرد و بذل مال پيشهء خود ساخته بدستگيرى خلق ميپرداخت و از لطف و مرحمت مرهم بآلام درونى آنان مينهاد . ماليات را بخشيد و احتكار را منع نمود باب دفاتر جمع را بسته ابواب دستگيرى بضعفا و بيچارگانرا گشود و به تمام حكّام خراسان و عراق و فارس و اهواز و ساير مناطق نوشته توصيه كرد كه نسبت بمردم اين نقاط نيز همان رويّه را پيش گيرند كه او در مقرّ خود معمول داشته و با دادن آذوقه از تلف شدن آنان جلوگيرى كنند و جدا قسم ياد كرد كه اگر بفهمد يك تن در يك از اين ايالات از گرسنگى مرده جميع سكنهء آن ايالت و شهر و يا دهكده و نقطه‌اى را كه آن شخص در آن مرده باشد باشدّ انحاء تنبيه خواهد كرد .\r\nهمين كه هفت سال بدبختى خاتمه پذيرفت يكروز كه فيروز به قصد تفريح و تفرّج به بيابان رفته بود بز كوهىاى را ديد كه ريشش از وزش نسيم متحرّك است از شدّت شادمانى چيزى نمانده بود عقل از سرش پرواز كند كه حيوانى زنده ديده و نسيمى وزيده . از اسب به زير آمد و خدايرا از گشودن باب رحمت آسمانى شكر فراوان گفت در همين وقت كه او بعبادت مشغول بود باد براى گرد آوردن ابرها برخاست و مشكهاى آسمان بر زمين سرازير گرديد . زمين از آب سيراب و از هرطرف جويبارى روان گشت زمين را خداوند از رخوت و خمودى بيرون آورد و موجوداتى كه مشرف به هلاكت بودند جانى تازه كردند . قحطى بر طرف گرديد و دور فراوانى فرا رسيد محصولات رو بازدياد نهاد و قيمت‌ها تخفيف يافت بهبودى در همه‌چيز نمايان بود محنت از ميان برخاست و بدبختى خاتمه پذيرفت و ابواب سعادت بر فيروز مفتوح گرديد و باحداث آثار و ابنيه پرداخت در ناحيهء رى شهرى بنام رام‌فيروز بنا كرد و بين جرجان و بندر صول شهرى بنام روشن فيروز و در آذربايجان شهرى بنام شهرام فيروز ساخت .\r\nسلطنت فيروز نضج كامل يافت و عموم سلاطين اطاعت امرش كردند باستثناى خشنواز پادشاه هياطله كه در بلخ و طخارستان حكومت داشت فيروز با عساكر خود راه خراسان پيش گرفت و چون ميخواست بى خبر از اقصر راه بر او تاخته\r\n\r\n","description":"","footnote":"","page_name":" 276 ","page_number":296},
  {"content":"\r\n\r\nغافل‌گيرش كند بيراهه از بيابان طىّ طريق كرد . بلدها غفلت كرده راه را گم كردند و از بىآبى قسمت اعظم لشگر تلف شد فيروز ديد مجبور است با بقيّهء لشگريان در كمال ذلّت و خوارى بدشمن مراجعه كند و حقيقت را از او مخفى داشته با او از در صلح درآيد ناچار نسبت به خشنواز متعهّد گرديد كه ديگر بكشور او مراجعه نكرده هرگز قشون بدانجاى نفرستد و حمله به هيچ قسمت خاكش نكند و مراتب مزبوره را كتبا تنظيم نموده به دو داد . خشنواز هم دست از او داشته فيروز بمملكتش مراجعت نمود ولى دائم كينهء او را در دل پرورانيده آرام نداشت .\r\n\r\nلشگركشى مجدد فيروز بر بلاد هياطله\r\nفيروز كه با چنين وضعى از طخارستان مراجعت كرده بود آنى از خيال منصرف نميشد و عيش بر او منقّص گشته بود مدام در نظر داشت كه براى جبران اين پيش آمد و اعادهء حيثيّت خود بر خشنواز تاخته عهديرا كه با او بسته بود نقض كند بالاخره مصمّم شد قصد وى كرده مطيعش سازد و آنچه وزراء و مرزبانان براى انصراف او از اين عمل گفتند مفيد نيفتاد و آنچه خواستند او را از نقض عهد برحذر دارند ميسّر نشد و در تصميم خود باقى ماند و مانند نابينائى كه نداند پاى بكجا ميگذارد سرگردان بود پس به قصد محاربه از اهواز به راه افتاد و معجّلا خود را بكشور خشنواز رسانيده در برابر اردوگاه او استقرار يافت . خشنواز از زشتى و جلافت اين عمل به دو پيغام فرستاده جدا از سرافكندگى و افروختن آتش جهنم در نقض سندى كه در تنظيم آن قسم ياد كرده او را ملامت كرد فيروز توجّهى به پيغام ننموده با خشنواز بىاعتنائى كرد و بنا بتصميم خود با او اعلام جنگ نمود و روزى را كه با او بمحاربه خواهد پرداخت اعلام داشت .\r\nخشنواز دستور داد خندقى بعرض ده و عمق بيست ذراع در عقب اردو حفر كردند و بر آن تخته‌هاى نازك افكنده روى آن خاك ريختند تا با سطح زمين برابر شود و روز موعود حاضر بجنگ شد . چون فريقين لشگر آراستند خشنواز رسولى نزد فيروز اعزام داشته او را طلب كرد كه بر زمين فاصل بين دو صف با او در اموريكه\r\n\r\n","description":"","footnote":"","page_name":" 277 ","page_number":297},
  {"content":"\r\n\r\nجز در ملاقات خصوصى نميتوان توافق حاصل نمود مذاكره كند . فيروز از صف خارج شده بجانب او رفت و هردو در نقطه‌اى ايستادند كه هردو صف قادر بشنيدن مذاكرات آنان نبودند . خشنواز آنچه ممكن بود از تلطّف و تضرّع و متوجّه ساختن او بعواقب ناجوانمردى و عناد و اتمام حجّت خوددارى ننموده او را گفت : اينرا هم بدان كه آنچه از من شنيدى از ضعف نفس يا ترس از اينكه تعداد قشونم خيلى كم است نيست بلكه ميخواستم خطاهايت را نسبت بخودم واضحتر ساخته اثبات نمايم و خود را بيشتر مستحقّ توفيق و عنايت خداوند سازم . فيروز از جواب خوددارى كرده هردو آن روز مراجعت نمودند و فرداى آن روز به قصد محاربه بازآمدند .\r\nچون فريقين صف آراستند خشنواز سندى را كه فيروز نوشته بود بر فراز نيزه‌اى كرده در معرض قشون فيروز قرار داد كه با ملاحظهء اين سند غدر و ناجوانمردى او را دانسته از متابعتش سرباز زنند همراهان فيروز مردّد شده نميدانستند كه بايد با او جنگيد يا نه و همين كه جنگ درگرفت قشون فيروز منهزم گرديد و فيروز هم اضطرارا انهزام يافت خشنواز امر كرد تا عساكرش راه را بر قشون ايران بسته مجبورشان كنند كه از خندق مستور بگذرند كه حين عبور تخته‌ها درهم شكسته يكى بعد از ديگرى در آن افتادند و فيروز هم در آن پرت شد « 1 » و جمعا بچنگ دشمن گرفتار آمدند ايرانيان شكست فاحشى خوردند و معدودى از آنان جان بسلامت بردند خشنواز از وجد خوددارى نتوانسته گفت : اينست جزاى طاغى ناجوانمرد .\r\nو مالك جميع محمولات و اموال فيروز همچنين افراد خاندان او و مرزبانان و ساير همراهان او گرديد ولى سوفرا « 2 » مرزبان سيستان و زابلستان با قشون خود رسيده خشنواز را پيغام داد كه فتح خود را به همين جاى خاتمه داده زياده‌روى نكند و اسرا و غنائم را مسترد دارد و الّا حاضر بجنگ شود . خشنواز تصميم برد گرفت و اسرا را عموما مسترد داشت و سوفرا پس از گرفتن غنائم به مدائن برگشت . جميع اعيان بر او گرد آمده او را تهنيت گفتند و بلياقتش همى ستودند و او را گرامى داشتند و بلاش ابن فيروز او را سپهبد عراق و فارس ناميد و سوفرا هميشه از مراحم اين پادشاه\r\n\r\n\r\n","description":"","footnote":"\r\n( 1 ) 483 ميلادى\r\n( 2 ) سوخرا\r\n","page_name":" 278 ","page_number":298},
  {"content":"\r\n\r\nبرخوردار بود « 1 » مدّت سلطنت فيروز بيست و هفت سال بود .\r\n\r\nسلطنت بلاش بن فيروز\r\nهمين كه فيروز بسرنوشت شوم خود رسيد پسرانش بلاش و قباد بر سر سلطنت بمنازعت برخاستند عاقبت بلاش غالب آمد و حكومت را در دست گرفت و قباد فرار كرده به خاقان پادشاه تركستان پناهنده شد كه بكمك او بر برادر خود بتازد اعيان و وجوه مردم ايران بر بلاش گرد آمدند و با او عهد عبوديّت و تبعيّت بسته با اطاعت\r\n\r\n\r\n","description":"","footnote":"\r\n( 1 ) از شاهنامه :\r\n يكى پارسى بود بس نامدار * ورا سوفرا خواندى شهريار\r\nبفرمود پيروز كايدر بباش * چو دستور پاكيزه پيش بلاش\r\nهميراند با لشگر و گنج و ساز * كه پيكار سازند با خشنواز\r\nنشانى كه بهرام يل كرده بود * ز پستى بلندى برآورده بود\r\nنبشته يكى عهد شاهنشهان * كه از ترك و ايرانيان در جهان\r\nكسى زين نشان هيچ برنگذرد * هم از رود بيرون به پى نسپرد\r\nچو پيروز شير اوژن آنجا رسيد * نشان كردهء شاه ايران بديد\r\nچنين گفت يكسر بگردنكشان * كه من پيش تركان برين همنشان\r\nمناره بر آرم بشمشير و گنج * ز هيتاليان كس نباشد برنج\r\nچو بشنيد فرزند خاقان كه شاه * ز جيحون گذر كرد خود با سپاه\r\nيكى مرد بينادل و چرب‌گوى * ز لشگر گزين كرد با آب روى\r\nبه دو گفت نزديك پيروز شو * بچربى سخن گوى و پاسخ شنو\r\nبگويش كه عهد نياى ترا * بلند اختر و رهنماى ترا\r\nهمى بر سر نيزه پيش سپاه * بيارم چو خورشيد تابان به راه\r\nنباشى تو فرجام پيروزگر * نيايى مگر اختر خويش بر\r\nبگرد سپه بر يكى كنده كرد * سرش را بپوشيد و آكنده كرد\r\nاز آن روى چون باد پيروز شاه * همى راند با گرز و رومى كلاه\r\nچو او را چنان ديد پس خشنواز * ز پس كرد روى و همى شد بتاز\r\nبرانگيخت پس باره پيروز شاه * همى تاخت با ويژگان سپاه\r\nبكنده درافتاد با چند مرد * بزرگان و شيران روز نبرد\r\nبر اين‌سان نگون شد سر هفت شاه * همه نامداران زرين كلاه\r\nوز آن جايگه شاد دل خشنواز * به نزديكى كنده آمد فزاز \r\nبقيه در صفحهء بعد\r\n","page_name":" 279 ","page_number":299},
  {"content":"\r\n\r\nكامل تاج بر تاركش نهادند و او را تهنيت گفته دعاى خيرش كردند و از او تقاضا نمودند كه سپهبد سوفرا را در ازاى شجاعتها كه بمنصّهء ظهور رسانيده پاداش خير دهد بلاش خطابهء آنانرا پاسخ داده مسئولشان را اجابت كرد و سلطنت خود را بنشاط و انبساط افتتاح نمود پس بمسدود ساختن ابواب خلل و بهبود اوضاع و گستردن عدل پرداخته از نظر آبادى كشور در سواد شهرى بنام بلاش‌آباد كه همان ساباط نزديك مدائن است ساخت و در حلوان و مرو دو شهر بنام بلاش كرد بنا كرد و از مهربانى بمردم و اعمال عدل و رعايت انصاف در امور آنان و بذل و بخشش كه بحدّ امكان مينمود خلق را وابستهء به خود و از خود خشنود كرده بود .\r\nبلاش مردم هر ايالت را بتهيّهء مصنوعات خاصهء همان نقطه از قبيل اشياء ظريفه و البسه و چيزهاى ديگر ملزم داشته غدغن كرد قيمت اين اجناس را در فهرست باج و خراج آن محل محسوب دارند ضمنا دلقكى چند به خدمت خود پذيرفت كه در امور جدّى بهزل و در مورد احقاق حق به گفتن لاطائل او را كمك كنند و بخندانند كه هرگز افسرده‌خاطر نباشد ولى مداخلهء آنانرا در سه مورد نهى كرد كه عبارت از معابد\r\n\r\n\r\n","description":"","footnote":"\r\nبقيه از صفحهء قبل\r\n ز شاهان نبد زنده كس جز قباد * شد آن لشگر و پادشاهى بباد\r\nبآهن ببستند پاى قباد * ز نام و نژادش نكردند ياد\r\nچو آگاهى آمد سوى سوفراى * ز پيروز با راى بىرهنماى\r\nبياراست لشگر چو پر تذرو * بيامد ز زابلستان سوى مرو\r\nدو لشگر همى رزم را ساختند * درفش بزرگى برافراختند\r\nبديد آنكه شد روزگارش درشت * عنان را به‌پيچد و بنمود پشت\r\nچو باد دمان از پسش سوفراى * همى تاخت با نيزهء سر گراى\r\nفرستادهء آمد از خشنواز * بنزديك سالار گردانفراز\r\nكه از جنگ و پيكار و خون ريختن * نباشد جز از رنج و آويختن\r\nاسيران و آن خواسته هرچه بود * زر و سيم از گوهر نابسود\r\nفرستم همه نزد سالار شاه * چه از ويژه گنج و چه چيز سپاه\r\nچو لشگر بديدند روى قباد * ز ديدار او انجمن گشت شاد\r\nبفرمود تا خوان بياراستند * مى و رود و رامشگران خواستند \r\n","page_name":" 280 ","page_number":300},
  {"content":"\r\n\r\nو مجالس عمومى و ميادين حرب باشد . غذاهائى كه براى او تهيّه ميكردند متفاوت بود از جمله غذاى پادشاهى كه عبارت از كباب گرم و سرد ، بقلمه ، آبگوشت ترش ، ماهى پخته سرد ، پلو با گوشت ، دلمه ، يك خوراك گوشت كه در سر كه پخته شده باشد و ترحلوا بوده و غذاى خراسانى كه عبارت از كباب سيخى و ديك كباب با كره و ربّ و غذاى رومى كه با شير و شكر همچنين با تخم‌مرغ و عسل با برنج و كره و شير و شكر تهيّه ميشد و غذاى دهقانى كه عبارت از كوشت گوسفند نمك‌سوز و نارسوز و تخم‌مرغ پخته بوده است . پس از چهار سال و چند ماه سلطنت ، بلاش در عنفوان جوانى راهى را كه پدران و اجدادش طى كرده بودند بمصداق شعر ابو تمام طى كرد « 1 »\r\n عليك سلام اللّه وقفا فإنّني * رأيت الكريم الحرّ ليس له عمر « 2 » \r\n\r\nسلطنت قباد بن فيروز\r\nهمين كه قباد به منظور كينه‌خواهى از برادر نزد خاقان رفته از او استعانت كرد خاقان باحترام از او پذيرائى نموده مقدمش را گرامى داشت و بوعده اميدوارش ساخت ولى مدام بدفع الوقت گذرانيده اجراى وعدهء خود را قريب چهار سال بتأخير انداخت . در ضمن خاتون كه سوگلى خاقان بود از او پشتيبانى نموده ويرا بفرزندى خود پذيرفت و مدام شوهر را باعزام كمك و مساعدت با او توصيه ميكرد تا آنكه حمايتش جامهء عمل پوشيد و همچنانكه فرزدق در اين معنى گفته :\r\n ليس الشفيع الّذى يأتيك متّزرا * مثل الشّفيع الّذى يأتيك عريانا « 3 » \r\nخاقان با سىهزار سوار او را اعزام داشت ولى همين كه قباد بنيشابور رسيد خبر مرگ بلاش را به او دادند و كارش خود به خود رونق و اعتبار يافت همچنانكه على بن جهم گفته :\r\n أيقنت أن موته حياتى « 4 » \r\n\r\n\r\n","description":"","footnote":"\r\n( 1 ) 487 ميلادى .\r\n( 2 ) سلام خدا بر تو باد زيرا مىبينم آنكه آزاده مرد و كريم است عمرش كوتاه است .\r\n( 3 ) شفاعت‌كننده‌اى كه لباس پوشيده نزد تو مىآيد غير از شفاعت‌كننده‌ايست كه عريان نزد تو آيد .\r\n( 4 ) خوب ميدانستم كه حيات من در مرگ اوست .\r\n","page_name":" 281 ","page_number":301},
  {"content":"\r\n\r\nاو نيز بسرعت سير خود افزوده به مدائن رسيد و بدون خونريزى بسرير سلطنت تكيه كرد « 1 » و خاص و عام سوگند وفادارى با او ياد كرده ملك بر او مسلّم گشت ضمنا سوفرا را در منصب سپهبدى تحكيم و امور لشگر را به دو تفويض كرد و دستجات قشون بسرحدّات فرستاده قشون ترك را پس از انعام و عطاياى بسيار و اعطاى خلاع فاخره بافسران آنان و ارسال اموال و اشياء نفيسهء بيشمار به خدمت خاقان و خاتون برسم هديه بكشور خود بازپس فرستاد .\r\nقباد به منظور دور كردن سوفرا از دربار او را بحكومت فارس برقرار و بدان ايالت اعزام داشت ضمنا همين كه سوفرا از دربار دور شد معاندين و حسودان زبان بذمّ او گشوده به قصد خرابى كار و سقوط از مقامى كه داشت تهمتها به او بستند و بر خلاف حقيقت كارها به او نسبت دادند و شاه را بمخاصمت با او واداشته بخلع و بندش تحريص كردند قباد اين مطالب را بسمع قبول پذيرفته اغفال شد پس شاپور رازى را كه مقيم رى بود طلبيده مأمور كرد كه به فارس رفته سوفرا را مغلولا بدربار شاه حاضر آورد شاپور حسب الامر سوفرا را مغلولا بحضور آورد . قباد امر بحبس او كرده املاكش را اخذ و اموالش را امر بضبط داد ولى مفتريان از ترس اينكه مبادا قباد بر سوفرا ببخشايد و رتبهء سابقش را به او بازدهد و او بكينه‌توزى برخيزد اتّهامات جديدى بر عليه او جعل كرده بر وخامت امر افزودند قباد هم امر بكشتن او داد و مقام شاپور را برترى داده ادارهء امور را بدست او سپرد . مردم ميگفتند . باد سوفرا قطع و باد شاپور بلند شد . و اين جمله عنوان ضرب المثل پيدا كرد و هم در اين معنى لجّام در مورد ابو مازن قيس بن طلحه و ابو بكر محمد بن سباع گويد :\r\n\r\n\r\n","description":"","footnote":"\r\n( 1 ) از شاهنامه :\r\n ببد سوفراى از جهان بىهمال * هميرفت از اين گونه تا چارسال\r\nنبودى جز آن چيز كو خواستى * جهانرا براى خود آراستى\r\nچو فرمان او در جهان گشت فاش * به خوبى بپرداخت تخت از بلاش\r\nبه دو گفت شاهى نرانى همى * بدان راز نيكان ندانى همى\r\nهمى پادشاهى ببازى كنى * ز پرّى و از بىنيازى كنى\r\nقباد از تو در كار داناتر است * بدين پادشاهى تواناتر است\r\nبايوان خويش اندر آمد بلاش * نياراست گفتن كه ايدر مباش\r\nهمى گفت بيرنج تخت اين بود * كه بىكوشش و درد و نفرين بود \r\n","page_name":" 282 ","page_number":302},
  {"content":"\r\n\r\n مضى أبو مازن لا ضير و ارتفعت * تهب لابن سباع ريح إقبال\r\nكذلك الدّهر في تصريفه عجب * ما زال يتبع أرذالا بأنذال « 1 » \r\nاعيان و افسران از كشتن سوفرا و بيگناهى او و عمليّات برجسته‌اى كه كرده بود قباد را تقبيح كردند و بر مسبّبين قتل او تاخته همه را كشتند و چون از قباد و عمليّات زشتش ترس و وحشت داشتند او را خلع كرده دستش را از سلطنت كوتاه و برادرش جاماسب را بپادشاهى اختيار كردند .\r\n\r\nسلطنت جاماسب بن فيروز فرار قباد از محبس و پناهنده شدنش بپادشاه هياطله\r\nچون جاماسب را سلطنت بدست افتاد و تاج بر سر نهاد با آنكه حظّ بسيارى از فرّ ايزدى نداشت قبل از انجام هر امرى دستور داد كه قباد را حبس و زنجير كرده تسليم برزمهر « 2 » بن سوفرا كنند و قصدش اين بود كه برزمهر انتقام مرگ پدر را بدلخواه خود از قباد بستاند ولى برزمهر عاقل‌تر از آن بود كه جرأت كرده او را بكشد يا نداند كه ريختن خون سلاطين بدين عناوين شايسته نيست بنابراين بجاى خشونت بملايمت پرداخته نه تنها با او خصومت نورزيد بلكه باحترام تمام با او رفتار كرد چنان كه به خدمت او كمر بربسته از حسن رفتار و نيكى كردار او را سرشار كرد .\r\nقباد را حسن طينت و پاكى فطرت او شگفت آمده از كشتن پدرش اظهار ندامت كرد و با بيان مشروح و شواهد بسيار ذمّهء خود را نزد او برى نمود ضمنا با او مأنوس گشته ويرا مردى راست و درست بجاى آورد و از او تمنّى كرد كه احسان خود را در مورد او باتمام رسانيده در خفاى جاماسب و سران لشگر او را آزاد كند برزمهر با او موافقت كرده وعده داد كه او را آزاد كرده وسائل كارش را فراهم آورد و او را تا نزد پادشاه هياطله همراهى كند تا بر عليه جاماسب از او استمداد نمايد . برزمهر بوعدهء\r\n\r\n\r\n","description":"","footnote":"\r\n( 1 ) ابو مازن رفت ضررى وارد نيامد باد موافقى براى ابن سباع برخاست در تحوّلات دهر عجب است . رذلى را نبرد كه بىشرفى بجاى او نياورد .\r\n( 2 ) برزمهر .\r\n","page_name":" 283 ","page_number":303},
  {"content":"\r\n\r\nخود وفا و لوازم او را تهيّه كرده شب هنگام با يكدسته سوار شجاع با او به راه افتاد و با كمال حزم و احتياط بطىّ طريق مشغول شدند .\r\nمسافرين كه باسفراين از متعلّقات نيشابور رسيدند نزد دهقان اين شهر منزل كردند . قباد دل به دختر دهقان باخت و برحسب دستور او برزمهر دختر را از پدرش براى قباد خواستگارى كرده نتائج خير آن را به او گوشزد كرد دهقان پذيرفته دختر را به قباد داد و او را بمسكن شوهر بردند قباد بيش از پيش مفتون او گرديد و گردنبند مرواريد شاهانه‌اى به دو هديه « 1 » داد و يكهفتهء با او ماند پس او را وداع گفته با قوامش سپرد و خود با همراهان طىّ طريق كرده نزد پادشاه هياطله رفت اين پادشاه او را نوازش كرده با كرامش پرداخت و بحدّى خود را موافق و همراه به دو معرّفى نمود كه ميرسانيد چيزى از قباد دريغ ندارد و او را گفت : شاهنشاها مؤثّرترين خوبيها خيرى است كه معجّلا به عمل آيد و دچار آفات تأخير نشود تو چون به من ملتجى و مرا مشمول اين افتخار كرده‌اى و درخواستن كمك مرا بر خاقان ترجيح داده‌اى منهم با تو مانند او او رفتار نميكنم كه مدّت مديدى ترا نزد خود نگاهداشت و بر خلاف ترا بوفق دلخواهت معجّلا روانه خواهم نمود . پادشاه هياطله بيست‌هزار نفر « 2 » از بهترين مردان جنگى خود را تحت فرمان او گذاشت و ضمن اجلال و اكرامى كه از او كرد او را با مكمّل‌ترين ساز و برك و جاه و جلال روانه نمود .\r\nقباد مجدّدا بايران برگشت و چون در اسفراين نزد پدرزن خود دهقان توقّف كرد او را از ولادت پسرى آگهى دادند كه در زيبائى نظيرش ديده نشده است . او را طلب كرد و از ديدارش محظوظ گشته نامش را كسرى گذاشت و اين همانست كه كسرى انوشيروان شد و اصل دهقان را كه قبلا توسّط برزمهر پرسيد اعلام داشت كه از نژاد فريدون است قباد خرسند شد و او را از عطاياى خود متموّل ساخت و كسرى و مادرش را بمقرّ خود همراه برد .\r\n\r\n\r\n","description":"","footnote":"\r\n( 1 ) از شاهنامه :\r\n ابا او يك انگشترى بود و بس * كه ارزش بگيتى ندانست كس\r\nبه دو داد و گفت اين نگين را بدار * بود روز كاين را شوم خواستار \r\n* * * ( 2 ) از شاهنامه :\r\n بپذرفت شمشير زن سىهزار * همه نامداران گرد و سوار \r\n","page_name":" 284 ","page_number":304},
  {"content":"\r\n\r\n\r\nمعاودت قباد بسرير سلطنت\r\nهمين كه قباد با لشگر نيرومندى كه از هياطله كمك گرفته بود بايران رسيد با اعيان و سران سپاه در خصوص وضعيّت خود مشاوره نموده مصمّم شدند كه با واگذارى سلطنت به قباد از ريختن خون جلوگيرى كرده جنگ داخلى را موقوف دارند . اين افراد كه جاماسب و مؤبدان مؤبد هم در ميان آنان بودند به شرط اينكه به جاماسب يا ساير اركان مملكت آزارى نرساند نسبت به قباد اظهار عبوديّت كرده عذر تقصير خواستند و مجدّدا او را بپادشاهى برداشته با او عهد وفادارى كردند قباد مراتب مزبوره را تقبّل نموده بمقرّ اصلى خود مدائن منتقل گرديد . جاماسب و سلاطين جزء دور و نزديك اظهار انقياد نمودند بنابراين ملك به دو مستقر گشته سلطنتش رسميّت يافت قباد نيز عساكر هياطله را با اكرام تمام مرخّص كرده تعهّدات خود را با واگذارى باج و خراج نسبت بپادشاه آنان انجام داد و هدايا و خلاع بسيار او را فرستاد ضمنا برزمهر بن سوفرا را هم بمنصب وزارت ارتقاء داده به احسن وجوه مأجور ساخت پس بآبادى و بناى شهرهاى ارجان و قبادخرّه و قباديان و غيرها پرداخته لشگر به روم فرستاد و بلاد آمد و ميّافارقين را تسخير و اسراى بسيار بدست آورده پادشاه روم را بخراج گذارى مجبور و خود به مداين بازگشت .\r\nروزى قباد به شكار رفته بود همچنانكه بباغ ميوه‌اى نزديك ميشد زنى را ديد كه طفلى با اوست و چون نگذاشت كودك انارى را از درخت بچيند طفل بگريه افتاد شاه متعجّب شد و كسى را فرستاد از زن سئوال كند كه چرا با اينهمه بخل كودك را از چيدن يك انار منع كرد . زن جواب داد : شاه در اين انارها حقّى دارد و كسى كه بايد اينها را بچيند هنوز بسراغ ما نيامده و ما ميترسيم دست به آنها بزنيم . قباد ، برزمهر را گفت : چنانچه اتباع من از دخالت در ميوهء درخت و محصول زراعت خودشان ممنوع باشند حقيقتا در وضعيّت سختى بسر مىبرند ! برزمهر اعلاميّه‌اى صادر كرد كه بموجب آن ماليات ارضى ملغى گشت و محصول ارضى و ميوه بزارعين واگذار گرديد و قباد امر باجراى آن كرد و سعى داشت در كمال رأفت حكومت كند و خود را نسبت\r\n\r\n","description":"","footnote":"","page_name":" 285 ","page_number":305},
  {"content":"\r\n\r\nبرعيّت مهربان جلوه دهد تا اينكه شيطان ورد بگوشش خوانده گمراهش كرد و او را بضلالت افكنده خلقش را تغيير و ضعفش را ظاهر ساخته گرفتار مزدك بن بامداد نسائىاش نمود چنان كه فكرش را فاسد و رايش را مشوّش كرده او را موهون و سلطنتش را ضعيف كرده باعمالى واداشت كه ذيلا بذكر آن مبادرت مىشود .\r\n\r\nداستان مزدك بن بامداد عليه اللعنه\r\nمزدك بن بامداد شيطانى بود در قالب انسان ظاهرى زيبا و باطنى ناپسند داشت صورتا نظيف و سيرتا خبيث بود زبانى ليّن و عملياتى ناهنجار داشت و بلطائف الحيل خود را به قباد رسانيد و به زبان فريبنده‌اى او را گمراه كرده با بيانات بيمعنى خود مسحورش ساخت و با جعل اكاذيب دام زرق در رهش نهاده گرفتارش كرد و بر او غالب آمد و به اختيار خويشش درآورد . قباد كوركورانه او را پيروى كرده خود را به دو تسليم كرد و چشم و گوشش بامر و فرمان او بود .\r\nاوّلين مرتبه كه نخستين آتش فتنه را مزدك برافروخت و بنيان رياست خود را استوار ساخت اين بود كه وقتى قحط سال عظيمى فقراء و بىنوايانرا از پاى درآورد و فقر و نيستى جمع كثيرى از آنان را تلف كرد مزدك ، قباد را گفت : اجازه ميخواهم در خصوص امر مهمّى از تو استفتا كنم . شاه گفت اجازه مىدهم گفت اى شاهنشاه رئوف اگر كسى ترياق مجرّبى داشته باشد و در حالى كه مىبيند كسى را مار گزيده و مرگش قطعى است با امكان نجات از دادن ترياق خوددارى كند و بوسيلهء اين دارو جان آن شخص را حفظ نكند جزاى او چيست ؟ قباد گفت : اين مرد را بايد كشت . مزدك از اين جواب خوشوقت شده زمين را در برابرش بوسه داد و او را تبريك گفت . فرداى آن روز فقرا و مستمندان و رنجبران را جلو قصر قباد جمع كرده وعده داد كه همه را از مال بىنياز خواهد نمود . پس قباد را گفت : شاهنشاها ديروز در مورد اشكالى كه مرا حيران كرده بود سئوالى كردم و تو پاسخى به من دادى كه مرا راحت كرد و از تاريكى شك بنور يقين انتقال داد امروز اجازه ميفرمائيد كه در مورد مشكل ديگرى كه سينهء مرا مىفشارد سئوالى كنم ؟ قباد گفت بكن . مزدك گفت : در مورد كسى\r\n\r\n","description":"","footnote":"","page_name":" 286 ","page_number":306},
  {"content":"\r\n\r\nكه بيگناهى را در خانه‌اى محبوس ساخته غذا به او ندهد و او را بكشد چه ميگوئى ؟\r\nقباد گفت : جزاى او مرگ است . مزدك دوباره زمين ادب را بوسيده او را ثنا گفت و از خدمت او مرخّص شده نزد فقرا و رنجبران كه جمع كثيرى بر در قصر گرد آمده بودند رفت و آنانرا مخاطب ساخته گفت : من در خصوص بهبود حال شما با پادشاه صحبت كردم و امر اكيد از جانب او صادر گرديد كه بين شما و اغنيا مساوات برقرار گردد فعلا برويد و آنچه آذوقه در انبارهاى عمومى موجود است گرفته بين پادشاه و اتباعش تقسيم كنيد . مردم فى الفور بدين عنوان كه امر پادشاه توسّط مزدك ابلاغ شده به انبارهاى غلّه ريخته آنچه توانستند برداشتند قباد بمحض اطّلاع از اين جريان مزدك را طلبيده گفت : تو دستور دادى كه عوام الناس انبارهاى غلّه را غارت كنند ؟ مزدك گفت نه خودت امر كردى . قباد گفت كى ؟ مزدك گفت : وقتى من سئوال كردم عقيدهء تو در مورد كسى كه از دادن ترياق بمارگزيده‌اى خوددارى كند چيست ؟ گفتى جزاى او مرگ است و از طرفى هيچ زهرى از گرسنگى كشنده‌تر و هيچ ترياقى از نان مؤثّرتر نيست و نيز وقتى از تو سئوال كردم عقيدهء تو در مورد كسى كه بيگناهى را در خانه‌اى محبوس كند و غذا ندهد تا بميرد چيست تو جواب دادى بايد اين مرد را اعدام كرد پس وقتى مردم آذوقه داشته باشند و گرسنگان را ندهند تا از گرسنگى بميرند طبق رأى خودت جزاى آنان مرگ است و طبق حكم طبيعت و شريعت جزاى مرگى را كه مستحق شده‌اند بايد به آنان داد ولى اموال آنان بايد صرف بهبود حال گرسنگان گردد تا غنى و فقير مساوى شوند و توانا و ضعيف در ارزاق خداوند كه براى عموم خلق كرده مشاركت كنند . قباد لحظه‌اى ساكت شد و بعد گفت : تو قولى را كه از من گرفته‌اى حربه قرار داده با من احتجاج ميكنى !\r\nفقرا و مردمان پست و تودهء مردم طرفدار مزدك شدند و با او بستگى پيدا كردند و چون پيغمبر برحق به او معتقد بودند و متدرجا گفته‌هاى ناهنجار خود را به جائى كشانيد كه گفت خداوند تمام ارزاق را در عالم بوجود آورده تا تمام افراد بشر بالسويّه آنها را بين خود تقسيم كرده هيچيك زائد بر ديگران سهمى از آن نبرند و ميگفت : ولى مردم بهم ظلم روا ميدارند و باهم مخالفت ميكنند و اقويا بر ضعفا غلبه\r\n\r\n","description":"","footnote":"","page_name":" 287 ","page_number":307},
  {"content":"\r\n\r\nيافته به ضرر ديگران آذوقه و اموال خلق را به خود اختصاص ميدهند . پس بايد از متموّلين گرفت و به فقرا داد تا همه در اموال مساوى باشند . كسى كه اموال و زنان و اشياء بيكران را به خود تخصيص داده چه اولويّتى بر ديگران دارد ؟ مردمان پست و تودهء مردم اين عقيدهء فاسد را دست‌آويز قرار داده راه افراط پيمودند و مرتكب عمليّات ناهنجارى شدند . اموال و زنانرا تصاحب كرده آنچه خواستند كردند . قباد اوّلا باحترام مزدك و حرمت امرش چشم از سوء اعمال و جنايات آنان ميپوشيد و ثانيا بعلّت عجز از قلع و قمع آنان . بنابراين كار فساد بالا گرفت و وضعيّت متدرجا رو بوخامت نهاده قدرت مضمحل گرديد و مملكت رو به خرابى نهاد . مستمندان وارد خانهء اشخاص شده زنان و اموال آنانرا ميربودند بدون اينكه افراد قدرت ممانعت داشته باشند . هيچكس مالك خانه و اموال و زن خود نبود و اطفالش را نميشناخت .\r\nشوكت مزدكيان پيوسته رو بتزايد ميرفت و نفاذ امرشان به جائى رسيد كه از ضعف قباد بدون پروا به او ميگفتند : اگر آئين ما را نپذيرى و آنچه ما ميخواهيم نكنى همچنانكه ميشى را خفه كنند ترا خفه خواهيم كرد . و او را از مصاحبهء با نزديكان و محارم خود مانع ميشدند . جسارت مزدك در مورد قباد به جائى كشيد كه او را گفت :\r\nاگر بدين من گرويده‌اى مادرت را بده كه من با او نزديكى كنم تا از دست غيرت كه مايهء شر است خلاص شوى . ولى مادر قباد بتضرّع مزدك را تمنّى كرد كه او را معاف داشته از خيال خود صرف‌نظر كند . مردم پادشاه را از زفتى و ركاكت رأى « قباد بريزادريش » ( كه پشم ريشش ميريزد ) ميخواندند .\r\nپسر قباد ، كسرى انوشيروان كه منكر مزدك بود و عمليّاتش را منفور ميدانست براى تقويت دين و مملكت آنى از سعى و عمل كوتاهى نداشت ، از پدر اجازه گرفت كه مؤبدان را جمع كند تا با مزدك تشكيل شورائى كنند بنابراين روزى مؤبدان مجتمع شدند و مزدك را گفتند : وقتى مردم در زنان و اموال مشترك شدند چگونه اولاد خود را تشخيص و نسب خود را تعيين خواهند كرد ؟ و وقتى همه مساوى شدند چگونه ممكن است بعضى براى بعضى ديگر كار كنند ؟ و در چنين حالى چگونه دنيا رو به خرابى نمىنهد ؟ مزدك بغضب برخاسته پيروانش بر او گرد آمدند و قصد كشتن قباد و كسرى\r\n\r\n","description":"","footnote":"","page_name":" 288 ","page_number":308},
  {"content":"\r\n\r\nرا داشتند « 1 » و متدرّجا چنان جسور شده بودند كه وقعى بقانون نمينهادند قباد نيز از ممانعت و كوتاه كردن دست آنان عاجز مانده از تقويت آنان اظهار پشيمانى ميكرد و افسوس مىخورد ولى پشيمانى سودى نداشت و دريدگى بيش از آن بود كه رفوگر قادر برفوى آن باشد .\r\n\r\n\r\n","description":"","footnote":"\r\n( 1 ) از شاهنامه :\r\n چنين گفت مزدك بشاه زمين * كه اى برتر از دانش و آفرين\r\nچنان دان كه كسرى نه بر دين ماست * وزين سر كشيدن ورا كى رواست\r\nبه‌پيچاند از راستى پنج چيز * كه دانا بر اين پنج نفزود نيز\r\nكجا خشم و كينست و رشك و نياز * به پنجم كه گردد بر او چيره آز\r\nتو گر چيره باشى بر اين پنج ديو * پديد آيدت راه كيوان خديو\r\nاز اين پنج ما را زن و خواسته است * كه دين بهى در ميان كاستست\r\nزن و خواسته بايد اندر ميان * چو دين بهى را نخواهى زيان\r\nهمانگه ز كسرى بپرسيد شاه * كه از دين ما بگذرى چيست راه\r\nبه دو گفت كسرى چو يابم زمان * بگويم كه كژ است يكسر گمان\r\nبه دو گفت مزدك زمان چند روز * همى خواهى از شاه گيتىفروز\r\nورا گفت كسرى زمان پنجماه * ششم را همه بازگويم بشاه\r\nفرستاد كسرى بهر جاى كس * كه دانندهء ديد و فريادرس\r\nنشستند دانش‌پژوهان بهم * سخن رفت هرگونه از بيش و كم\r\nبه كسرى سپردند يكسر سخن * خردمند دانندگان كهن\r\nچو بشنيد كسرى بنزد قباد * بيامد ز مزدك همى كرد ياد\r\nچو شبگير خورشيد بنمود تاج * زمين شد بكردار درياى عاج\r\nهميراند فرزند شاه جهان * سخنگوى با مؤبدان و مهان\r\nبرابر بايوان شاه آمدند * سخنگوى و جوينده راه آمدند\r\nچنين گفت مؤبد به پيش گروه * بمزدك كه اى مرد دانش‌پژوه\r\nيكى دين نو ساختى در جهان * نهادى زن و خواسته در ميان\r\nچه داند پدركش كه باشد پسر ؟ * پسر همچنين چون شناسد پدر ؟\r\nچو مردم سراسر بود در جهان * نباشند پيدا كهان از مهان\r\nهمه كدخدايند مزدور كيست * همه گنجدارند گنجور كيست\r\nز دين‌آوران اين سخن كس نگفت * تو ديوانگى داشتى در نهفت\r\nچو بشنيد گفتار مؤبد قباد * برآشفت و اندر سخن داد داد\r\nبكسرى سپردش همانگاه شاه * ابا هركه او داشت آن دين نكاه\r\nيكى دار فرمود كسرى بلند * فرو هشته از دار پيچان كمند\r\nنگون‌بخت را زنده بر دار كرد * سر مرد بيدين نگونسار كرد \r\n","page_name":" 289 ","page_number":309},
  {"content":"\r\n\r\nقدرت پيروان مزدك مدام رو بازدياد و سلطنت قباد همچنان رو بضعف مينهاد بالاخره شاه از پاى درآمد و از غصه مريض شد و انوشيروان را بجانشينى خود انتخاب كرده او را گفت : فرزند جز تو كسى قادر بترميم خرابكاريهاى من و علاج دردهائى كه من باعث شده‌ام نيست جاى پدر را بگير و از خداوند استعانت جوى كه مجدّدا نظم برقرار گردد و مملكت احيا شود و خود بذلّت بمرد « 1 » . مدّت سلطنتش با احتساب چند سال سلطنت جاماسب چهل و يكسال بود كه با مرگش خلق از شئامت حكومت و ضعف سلطنتش خلاص شدند .\r\n\r\nسلطنت كسرى انوشيروان\r\nاين پادشاه از حيث سلامت نفس و كمال عقل از جميع سلاطين برتر و از جهت عدل و فضل بر آنان مزيّت داشت و سعادتمندترين آنان بود . در سخت‌ترين مواقع كه فساد و غلبه و طغيان مزدكيان فتنه‌ها برانگيخته بود بسلطنت برقرار شد . اركان دولت و اعيان مملكت را نزد خود طلبيد و در اجراى نقشه‌اى كه به منظور اعاده نظم و نسق كشيده بود سعى بليغ داشت و خود را مهيّاى كشتن مزدك و پيروان او كرده هواخواهان و اطرافيان را امر كرد كه مترّصد اجراى اين منظور باشند .\r\nابن خردادبه در كتاب خود مينويسد : روزى انوشيروان حضّار را كه مزدك و منذر بن امرئ القيس « 2 » نيز در ميان آنان و نزديك به او ايستاده بودند مخاطب ساخته گفت : سه چيز از خداوند تمنّى كرده بودم : قدرت سلطنت كه به من داد ، توانستن اينكه اين جوان را پادشاه اعراب كنم كه كردم فقط يك از آرزوهايم عملى نشده است . حاضرين كه پرسيدند اين آرزو كدامست گفت : قتل كفّار . مزدك گفت : آيا تو بقتل تمام مردم قادرى ؟ پادشاه گفت : تو ولد الزنا اينجائى ! و بامر او مزدك را كشيده بردند و خفه كرده بدار آويختند مزدكيان غوغائى برانگيخته بنزاع برخاستند و با مواجهه با مقاومت شديد باز بحمله پرداخته بر آن بودند كه آنچه نتوانستند انجام دهند بموقع اجرا گذارند سربازان كه خود را قادر بتاختن بر آنان ديدند چون\r\n\r\n\r\n","description":"","footnote":"\r\n( 1 ) 531 ميلادى .\r\n( 2 ) البته منظور منذر بن نعمان بن امرئ القيس بوده .\r\n","page_name":" 290 ","page_number":310},
  {"content":"\r\n\r\nشير همه را محاصره كرده مانند مزرعى كه گندم آن درو شده باشد همه را به خاك هلاك درافكندند و آنگاه كسرى خاص و عام را فرمود كه تمام شهرها و دهكده‌ها را تجسّس كرده مزدكيان را توقيف و بناحيهء بين جازر و نهروان برند و هشتادهزار تن از آنان دستگير شدند يكروز صبح كسرى امر داد كه زمين را به خون آنان آبيارى و شمشيرها را با قطعه‌قطعه كردن اعضاى آنان سيراب كنند و آن روز را انوشيروان ناميدند .\r\nسلطنت انوشيروان مستحكم و امورش منظّم گشته صيتش بديار بعيد رسيد همچنين كوكب اقبالش در نهايت اعتلا و امورش بدون ابتلا جريان يافت دولتش مطلوب اين و آن و دوام عمرش را همه خواهان بودند . سلاطين عموما روى اطاعت بدرگهش ميسودند و همه خراجگذارش بودند . در چهلّمين سال سلطنتش پيغمبر صلى اللّه عليه و آله و سلّم متولّد و بدورانش فخر نموده فرمود : ولدت فى زمن الملك العادل « 1 » يعنى انوشيروان .\r\nانوشيروان غالبا بمطالعهء احوال سلاطين سلف ميپرداخت و سعى داشت بافكار آنان پى برده از محاسنشان تقليد و از مقابحشان دورى گزيند خصوصا در آثار و احوال اردشير مداقّه و آن را سرمشق عمليّات خود قرار ميداد .\r\nابو تمّام در حملهء به مزدك و مزدكيان در اين شعر چنين گفته :\r\n و يوم المزدكيّة حين ساموا * أنوشروان خطبا غير هين « 2 » \r\n\r\nاز گفتار برجسته و افكار بديعهء انوشيروان\r\nهمين كه امرى مخالف ميلش جريان مييافت ميگفت : اگر روزگار با ما همراهى نكند ما با او همراهى ميكنيم - ميگفت : دنيا خانهء عاريه است و ما در آن مهمانيم هرچيز عاريه را بايد رد كرد و مهمان بايد برود - و بهريك از مأمورين خود ميگفت :\r\nهيچ ساكتى را متحرّك نكنيد و هر متحرّكى را ساكت سازيد و ميگفت : تمام خلق بايد خداوند را سجده كنند و بيش از آنان كسى كه خداوند او را از سجدهء در برابر\r\n\r\n\r\n","description":"","footnote":"\r\n( 1 ) من در زمان پادشاه عادل متولّد شدم .\r\n( 2 ) مزدكيان در آن روز زحمتى بنوشيروان تحميل كردند كه سهل نبود .\r\n","page_name":" 291 ","page_number":311},
  {"content":"\r\n\r\nديگران معاف كرده - و ميگفت : پادشاهى كه خزائنش را از اموال رعايا انباشته مثل كسى است كه خاك پى خانه‌اش را برداشته سقف آن را پوشانيده باشد - و ميگفت : ايّام طوفانى بايد خفت ، روزهاى ابر را بايد صرف شكار كرد و روزهاى بارانى را صرف شراب و روزهاى آفتاب را مصروف كار بايد داشت - و ميگفت : در عفو گنهكاران لذّتى ديديم كه در انتقام‌جوئى از آنان نديديم « 1 » - و ميگفت هيچ‌چيز مثل اهمال مملكت را ضايع نميكند و هيچ‌چيز مثل مشاوره راه صواب را نشان نميدهد و چيزى مثل عدل موجب كمك الهى و چيزى مثل احسان موجب رحمت خداوند نميشود و هيچ چيز مثل صبر انسانرا به مقصود نميرساند - گفته شد مرديرا كه او اختصاصا برگزيده از خاندان بزرگ نيست - نوشيروان گفت امتيازاتى كه در مورد او قائل شديم خاندان بزرگ و شرافت اوست - از دقّت در تعليم و تربيت اولاد مردم پست جلوگيرى ميكرد و ميگفت : همين كه فرزندان مردم پست تعليم و تربيت صحيحى به‌بينند بفكر مقامات عاليه مىافتند و چون بمقامات مزبوره رسند به خود اجازه ميدهند كه اشراف‌زادگانرا تحقير كنند . همچنانكه شاعر در اين شعر گفته .\r\n للّه در انوشروان من رجل * ما كان أعلمه بالدّون و السّفل\r\nنهاهم أن يمسّوا بعده قلما * كيلا يذلّوا بنى الاشراف بالعمل « 2 » \r\nگزارش به او دادند كه فلان مأمور از وجوهى كه سپردهء اوست مخارج بسيار و بذل و بخشش بيشمار مىكند جوابا ايراد داشت : كى ديده‌ايد كه نهرى قبل از مشروب شدن زمينى را سيراب كند ؟ سالى حكمران ناحيهء جور گزارشى بدين مضمون نزد او فرستاد كه گلهاى سرخ را سرما زده و مشكل است كه گلاب تحصيل و حسب الوظيفه مانند سنوات قبل بدربار بفرستم . انوشيروان جوابا گفت : همين كه جان و دين در امان باشد تحمّل نبودن ساير چيزها سهل است . اگر گل سرخ خلق نشده بود چه ميشد ؟\r\n\r\n\r\n","description":"","footnote":"\r\n( 1 ) در عفو لذّتيست كه در انتقام نيست .\r\n( 2 ) چه مرد بزرگى بود انوشيروان ! چه خوب مردمان پست و سفله را مىشناخته . منع كرده بود كه آنان دست بقلم نزنند از ترس اينكه در اجراى عمل اشراف‌زادگان را تحقير نكنند .\r\n","page_name":" 292 ","page_number":312},
  {"content":"\r\n\r\n\r\nساير حوادث سلطنت انوشيروان\r\nانوشيروان كشور خود را به چهار منطقه تقسيم كرد : قسمت اول شامل خراسان و مضافات ميشد كه عبارت از طخارستان و زابلستان و سيستان بود . قسمت دوّم شامل مدى كه عبارت از رى و همدان و نهاوند و دينور و كرمانشاه « 1 » و اصفهان و قم و كاشان و ابهر و زنجان و ارمنستان و آذربايجان و جرجان و طبرستان بود . قسمت سوم عبارت بود از فارس و كرمان و اهواز و قسمت چهارم عراق تا يمن و حدود شام و سرحدّات روم . و سران قشون و مرزبانان خود را برحسب لياقت بحكمرانى قطعات مزبوره گماشته باجراى عدل و حسن سلوك و رعاى حال رعيّت از جهت تخفيف ماليات و حذف جيره و بيگارى الزامشان نمود و امر كرد بخرج خزانهء دولت اراضى بىصاحب را زراعت كرده در تمام كشور يك ذراع زمين لم يزرع باقى نگذارند و ميگفت : زراعت در حكم زندگى و مزارع متروكه بمثابهء مرگ است و تفاوتى نميكند كه كسى نفسى را بىجان يا زمين قابل زرعى را بىحاصل بگذارد و اگر كسى از فقر نتواند زمينش را زراعت كند ما از خزينهء دولت مبلغى را كه بتواند وسائل زندگانيش را تأمين كند به او قرض ميدهيم . همچنين براى جنگجويان اسب و سلاح تهيّه كرده آذوقه و پول كافى به آنان ميداد .\r\nو آنگاه انوشيروان بگردش اقطار كشور خود پرداخته ايالاتى از قبيل سند و زابلستان و طخارستان و غير آن را كه سلاطين همسايه بعلّت زفتى قباد مالك شده بودند پس گرفت همچنين دشمنان را مقهور و سلاطين را مطيع ساخته ثغور كشور را مسدود و حدود آن را مستحكم نمود . در گرگان قلاعى از سنگ بنا كرد و در صول بندرى به طول پنج فرسنگ با مرمر ساخته ديوار باب و الابواب را بمنزلهء سد بين ايران و خزر بنا نهاد و نيز بين كشور خود و قفقازيه متجاوز از يكصد قلعه براى\r\n\r\n\r\n","description":"","footnote":"\r\n( 1 ) قرميسين .\r\n","page_name":" 293 ","page_number":313},
  {"content":"\r\n\r\nسكنهء ايران در مقابل دشمنان ترك « 1 » و خزر و روس بنا كرد و فرستادگان باهداياى بسيار از طرف سلاطين به خدمت او رسيده عبوديّت آنانرا اعلام و خراج ارسالى را تقديم داشتند . خاقان دختر خود را براى مزاوجت به انوشيروان پيشنهاد كرد كه از او اولادى بوجود آيد همين كه پادشاه رضايت داد خاقان دختر خود را با كوكبهء بسيار و اموال بىشمار و آنچه محصول تركستان است به خدمت او فرستاد .\r\n\r\nلشگركشى انوشيروان بمملكت روم و فتح ايالات سرحدى\r\nچون پادشاه روم كه با تعهّد بخراجگذارى تقاضاى متاركه كرده بود نه تنها بوعده وفا نكرد بلكه با دستجاتى از عساكر خود نيز بحدود قلمرو منذر پادشاه اعراب عراق دست‌اندازى كرده بود ، انوشيروان بر او خشم آورده بر كشور او تاخت و بلاد دارا و حرّان و منبج و قنّسرين و حلب و حمص را گرفته انطاكيه را كه خواهرزادهء قيصر و بزرگان روم در آن بودند محاصره كرد و شهر را بحمله تصرّف و قشون ساخلو آن را قتل‌عام كرد و جز معدودى از آنان كسى را باقى نگذاشت و بقدرى طلا و مرواريد و ياقوت و زمرّد و اسلحه و اشياء ديگر بغنيمت برد كه قابل احصى نبود .\r\nچون شهر انطاكيه و بناهاى آن به چشم انوشيروان جلوه كرد مقرّر داشت نقشهء صحيحى از آن شهر تهيّه كنند و آن را نزد نايب السلطنهء خود به مدائن فرستاده امر كرد در جوار شهر مزبور طبق نقشهء انطاكيه با همان تناسب و كوچه‌ها و خانه‌ها و بناها و آنچه در اوست شهرى بنا كنند كه بيننده نتوانند بين آن دو تميزى قائل\r\n\r\n\r\n","description":"","footnote":"\r\n( 1 ) از شاهنامه :\r\n بدستور فرمود كز هند و روم * كجا نام باشد بآباد بوم\r\nز هر كشورى مردم ژرف‌بين * كه استاد يا بى برين برگزين\r\nيكى باره از آب بركش بلند * بنش پهن و بالاى او ده كمند\r\nبه سنگ و به گچ بايد از قعر آب * برآورده تا چشمهء آفتاب\r\nهمانا كه سازيم از اين‌گونه بند * ز دشمن بايران نيايد گزند \r\n","page_name":" 294 ","page_number":314},
  {"content":"\r\n\r\nشود و بدين منظور مصالح و مرمرهاى حاصل از انطاكيه همچنين عمله و صنعتگر رومى خصوصا متخصّصين فنّى در دسترس او گذاشت كه با عملجات ايرانى در ساختمان و حصار و زيبائى آن توحيد مساعى كنند . همين كه تمام شد عينا به صورت انطاكيه درآمد و انوشيروان آن را روميه نام نهاد « 1 » و اهالى انطاكيه را بدانجاى منتقل نموده سكنى داد و چون وارد دروازهء شهر شدند هركس بخانه‌اى كه شبيه خانهء خودش در انطاكيه بود رفته تصوّر كرد بخانه‌اى كه از آن خارج شده برگشته است يكى از آنان كه كفّاش بود چون بدرب خانهء شبيه خانهء سابقش رسيد گفت : اگر درخت بيدى كه آنجا بود اينجا هم بود اين درست درب خانهء من بود ! و همين كه وارد خانه شد نتوانست آن را از خانه‌اى كه در انطاكيه داشت تميز دهد . چون همه جابجا شدند انوشيروان امر كرد براى رفاه حال آنان آنچه محتاجند در دسترسشان گذارند و يكنفر مسيحى از جندى شاپور را بر آنان گماشت و بحترى در وصف كسرى از همين شهر روميه سخن گفته است :\r\n و كأنّ الإيوان من عجب الصّن * عة جوب في جنب أرعن جلس\r\nو إذا ما رأيت صورة انطا * كية ارتعت بين روم و فرس « 2 » \r\nامّا ايوان مزبور را انوشيروان در مداين ساخته و بقولى پرويز بانى آنست .\r\nاين بنا از عجايب ابنيه و از بهترين آثار سلاطين ايران و در زيبائى و استحكام ذكرش زبان‌زد خاص و عام است بناى مزبور يكصد ذراع طول و پنجاه ذراع عرض و يكصد\r\n\r\n\r\n","description":"","footnote":"\r\n( 1 ) از شاهنامه :\r\n يكى شهر فرمود نوشين روان * به دو اندرون آبهاى روان\r\nبكردار انطاكيه چون چراغ * پر از گلشن و كاخ و ميدان و باغ\r\nبزرگان روشن‌دل شادكام * ورا زيب خسرو نهادند نام\r\nاسيران كز آن شهرها بسته بود * به بند گران داشت گر خسته بود\r\nبفرمود تا بند برداشتند * بدين زيب نوشاد بگذاشتند \r\n( 2 ) و ساختمان عجيب ايوان چنان بود كه سپرى را بر فراز قلهء كوه مرتفعى گذارند .\r\nو چون صورت انطاكيه را بنگرى تحسين تو بين رومى و ايرانى تقسيم مىشود .\r\n","page_name":" 295 ","page_number":315},
  {"content":"\r\n\r\nذراع ارتفاع داشته و با آجرهاى بزرگ و گچ ساخته شده قطر سقف آن پنج آجر و ارتفاع قسمت‌هاى تزئينى آن زائد بر پانزده ذراع بوده است .\r\n\r\nساير جنگهاى انوشيروان\r\nپس از مراجعت از روم ، انوشيروان بر طوائف خزر تاخته از آنان انتقام گرفت بعدا متوجّه عدن گرديد و در حبشه بتاخت و تاز پرداخته به مدائن مراجعت نمود و مالك ايالاتى از كشور روم گرديد كه از اين طرف هراكله تا آن طرف ارمنستان تا سرزمين خزر همچنين اراضى بين اين دو قسمت و دريا يعنى ناحيهء عدن امتداد داشت پس مدّتى در مدائن متوقّف شد و عموم حكّام را طلبيده مجدّدا آنانرا برعايت عدل و نصفت متذكّر گرديد و گفت : مأموريتى كه من بشما مىدهم مثل آنست كه كسى بجوارح خود مأموريّتى دهد چه در عين واگذارى اجراى امور خود بشما شما را در وظيفهء ديانتى خود شركت داده‌ام اگر صحّت عمل بخرج دهيد همواره شاغل مشاغل خود خواهيد بود پس با انجام وظيفه مقام خود را تثبيت كنيد . اگر شما باتباع خود نيكى كنيد كسانى كه ما فوق شما هستند بشما نيكى خواهند كرد .\r\nو آنگاه انوشيروان بجانب بلخ عزيمت و لشگرى روانهء ماوراء النهر نموده عده‌اى از عساكر خود را در فرغانه گذاشت بالنتيجه ممالك هياطله و تركستان و چين و هندوستان اطاعت او را گردن نهاده دولتش تا كشمير و سرانديب توسعه يافت و بعون الهى مدام مظفّر و منصور بود هرگز قشونش شكست نخورد و نشد چيزى را تعقيب كند و به مقصود نرسد .\r\n\r\nفتح يمن بوسيلهء انوشيروان\r\nچون حبشىها بر يمن استيلا يافتند پادشاه اين كشور سيف بن ذى يزن فرار كرده بكشور روم پناهنده شد كه از قيصر كمك و معاضدت طلبد قيصر پس از آنكه مدّت مديدى او را بمواعيد بىاصل سرگرم كرد او را گفت : چون حبشىها عيسوىاند من تصميمى بر تقويت تو بر عليه آنان ندارم سيف هم نزد منذر رفت كه\r\n\r\n","description":"","footnote":"","page_name":" 296 ","page_number":316},
  {"content":"\r\n\r\nبوسيلهء او به نوشيروان متوسّل شود منذر هم او را محترما بدربار انوشيروان اعزام داشت سيف نيز وضعيّت اسف‌انگيز خود را به دو عرضه داشته از او كمك طلبيد .\r\nانوشيروان ، و هرز « 1 » ديلمى را بهمراهى با او دعوت كرد ولى او حاضر باعزام قسمتى از عساكر و سواران خود با او نگرديد بالاخره مؤبد شاه را گفت : در محابس جمع كثيرى از مردمان درخور تنبيه وجود دارند اگر آنانرا آزاد كنى و تحت امر وهرز قرار دهى جنگجويان دليرى شده جاى سربازان را خواهند گرفت . بنابراين انوشيروان امر بآزادى هزار تن از محبوسين و تهيّهء لوازم آنان صادر كرده همه را با دسته‌اى ترك و ديلمى تحت امر وهرز قرار داد . پس از اخذ تعهّد از سيف بن ذىيزن نسبت باطاعت و وفادارى او را بمعيّت وهرز و من تبعش روانه داشته تاج و خلعتى هم به او سپرد كه پس از قلع دشمنان آن دو را به پسر ذىيزن داده او را سلطان يمن و دست نشانده پادشاه ايران اعلام و وادار بخراجگذارى نمايد و خود بايران مراجعت كند .\r\nوهرز بمعيّت سيف بن ذىيزن به قصد يمن به راه افتاد در ابله بكشتى نشسته پس از طىّ مسافتى در آب در ساحل حضرموت پياده شد چون ابو يكسوم مسروق بن ابرهه پادشاه حبشه از ورود او اطّلاع يافت با يكصدهزار كس به قصد جلوگيرى از او شتافت چون دو لشگر در ساحل دريا باهم مقابل شدند وهرز افسران خود را گفت : كشتىها را بسوزانيد كه افراد بدانند يا بايد مرد يا فتح كرد و من يك تير مىافكنم و هريك از شماها پنج تير و بعدا بدشمن حمله كنيد اگر دشمنان ضعيف شده بودند بدانيد كه رئيسشانرا كشته‌ام . چون طرفين به قصد محاربه لشگر آراستند وهرز تير زهرآلودى انداخت كه درست بر نقطهء حساس ابو يكسوم نشست و فورا بمرد نظم صفوف حبشى درهم شكست و وهرز با همراهان شديدا به آنان حمله‌ور گشته هزاران تن از آنان به خاك هلاك درافكندند و بقيّه رو بفرار نهادند وهرز نيز طبق امر انوشيروان ، سيف را بپادشاهى يمن برداشته تاج بر تاركش نهاد « 2 » و خلعت شاهانه را\r\n\r\n\r\n","description":"","footnote":"\r\n( 1 ) بعضى وهريز ضبط كرده‌اند .\r\n( 2 ) 576 ميلادى .\r\n","page_name":" 297 ","page_number":317},
  {"content":"\r\n\r\nدر بر او كرده بخراجگذاريش الزام نمود و خود با هداياى خاصهء يمن بدربار كسرى مراجعت نمود . انوشيروان از او قدردانى نموده بر مراتبش افزود و سيف هم بپادشاهى يمن برقرار بود تا كشته شد .\r\nابو الصلت الثقفى در مدح سيف بن ذىيزن در خصوص اين وقعه چنين گويد :\r\n ليطلب الوتر أمثال اين ذىيزن * إذ لجّج البحر للأعداء أحوالا\r\nأتى هر قل و قد شالت نعامته * فلم يجد عنده القول الّذى قالا\r\nثمّ انتحى نحو كسرى بعد سابعة * من السّنين لقد أبعدت إيغالا\r\nمن مثل كسرى الّذى دان الملوك له * و مثل وهرز يوم الجيش إذصالا\r\nللّه درّهم من معشر خرجوا * ما إن رأينا لهم في النّاس امثالا\r\nأرسلت أسدا على سود الكلاب فقد * أمسي شريدهم في الارض فلّالا\r\nفاشرب هنيئا عليك التّاج مرتفقا * فى رأس غمدان دارا منك محلالا\r\nثمّ اطل بالمسك إذ شالت نعامتهم * و أسبل اليوم في برديك إسبالا\r\nتلك المكارم لا قعبان من لبن * شيبا بماء فعادا بعد أبوالا « 1 » \r\n\r\n\r\n","description":"","footnote":"\r\n( 1 ) انتقام‌جوئى ميكنند كسانى كه شبيه پسر ذىيزن ميباشند وقتى كه در طلب دشمن سالها در دريا كشتىرانى كنند .\r\nآمد بنزد هراكليوس وقتى كه از ترس فرار كرده بود ولى وعدهء مساعدت نشنيد .\r\nبعد پس از هفت سال بكسرى پناه برد ( خيلى دور رفته‌اى ! )\r\nكيست نظير كسرى كه سلاطين مطيعش باشند يا مانند وهرز كه در روز جنگ بىمحابا بلشگر دشمن تاخت ؟\r\nاين عساكر چه بودند كه چون به راه افتادند نظيرشان را بين افراد نمىبينم !\r\nتو شير برسگان سياه افكندى و آنان كه فرار كردند در كشور فرارى شدند .\r\nفعلا بشادى شراب بنوش تاج بر سر و متكى بمتّكا بالاى غمدان قصرى كه بلطف تو مرجع عموم است و عود بسوزان حالا كه دشمنان از وحشت راه فرار گرفتند و بگذار امروز جامه‌هاى مطنطنت كشيده شوند اينست اعمال بزرگ نه دو كاسه شير مخلوط به آب كه به زودى متعفن شود .\r\n","page_name":" 298 ","page_number":318},
  {"content":"\r\n\r\n\r\nداستان بزرجمهر بن بختكان\r\nچنان كه ايرانيان گفته‌اند شبى نوشيروان در خواب ديد كه از جام طلائى شراب مينوشد و خوكى پوزهء خود را در همان جام نهاده با او شركت مىكند « 1 » بامدادان ملك تعبير خواب خود را از مؤبدان سئوال كرد همه در جواب معطّل ماندند شاه محارم خود را امر داد در طلب كسى برآيند كه بتواند در اين خصوص توضيحى دهد . اتّفاقا يكى از آنان « 2 » در مدرس يك از معلّمين سابق خود رفته نظر او را در مورد اين خواب سئوال كرد ولى او هم بيش از ديگران نتوانست چيزى بگويد تا اينكه يك از شاگردان كه جوانى بود بزرجمهر نام برخاسته گفت : استاد : من تعبير آن را ميدانم ! معلّم بتندى كلامش را بريده تنبيهش كرد و گفت : تو قوره ميخواهى مويز شوى ؟ كسى كه تعبير را سئوال كرده بود بمعلّم گفت : نميتوان منكر شد كه خداوند قادر نباشد به مثل او طفلى قدرت فهم دهد . معلّم پسر را گفت : بگو بدانم چه فهميدى ! بزرجمهر گفت : من جز در مقابل پادشاه تعبير آن را نخواهم گفت ! واسطه او را بدربار پادشاه برده آنچه گذشته بود بعرض رسانيد انوشيروان او را طلب كرده ديد پسرى است كه آثار كياست و فطانت از ناصيه‌اش هويدا است پس او را گفت :\r\nتو ميخواهى تعبير خواب مرا بگوئى ؟ بزرجمهر گفت : بلى شاهنشاها . نوشيروان گفت : تعبير كن به‌بينم . جوان گفت : تعبير را جز به تو به ديگرى نتوانم گفت . همين كه شاه حضّار را امر بخروج داد بزرجمهر گفت : در ميان زنان و كنيزكان ملك مردى\r\n\r\n\r\n","description":"","footnote":"\r\n( 1 ) از شاهنامه :\r\n شبى خفته بد شاه نوشين روان * خرد پير و بيدار و دولت جوان\r\nچنان ديد در خواب كز پيش تخت * برستى يكى خسروانى درخت\r\nشهنشاه را دل بياراستى * مى و رود و رامشگران خواستى\r\nبرآمد بر آن‌گاه آرام و ناز * نشستى يكى تيز دندان گراز\r\nچو بنشست مى خوردن آراستى * مى از جام نوشين روان خواستى \r\n* * * ( 2 ) از شاهنامه :\r\n يكى از ردان نامش آزاد سرو * ز درگاه خسرو بيامد بمرو\r\nبيامد همى گرد مرو او بجست * يكى مؤبدى ديد بازند و است\r\nهمى كودكان را بياموخت زند * بتندى و خشم و ببانگ بلند \r\n","page_name":" 299 ","page_number":319},
  {"content":"\r\n\r\nاست كه از يكى از آنان بهره‌مند است . شاه گفت : بايد دليل آنچه گفتى بياورى .\r\nبزرجمهر گفت : بايد امر كنى تمام زنانى كه در حرم و عمارات قصرت وجود دارند از جلو ما بگذرند . همين كه بامر انوشيروان تمام زنان بدون استحضار از موضوع از نظر شاه گذشتند ؛ بزرجمهر گفت : حالا بايد امر كنى همه برهنه از جلو تو بگذرند . انوشيروان نيز امر بدان داد يكى از زنان كه شاهزاده خانمى بود اصيل جوانى را دوست ميداشت كه او را در لباس كنيزان و مانند يك از آنان نزد خود نگاه داشته بود همين كه تمام زنان و كنيزكان از جلو انوشيروان گذشتند و نوبت به اين جوان رسيد ترس بر او مستولى شده بود انوشيروان دانست كه او پسرى است و امر داد كه او را با معشوقه هلاك سازند و از فطانت بوذرجمهر با اين جوانى متعجّب گشته او را به خود اختصاص داد و از محارم خود گردانيد و خداوند چنان دانائىاى نصيب او نمود كه وحيد عصر خود گشت .\r\n\r\nداستان اختراع شطرنج و نرد\r\nچنين مقرّر بود كه سلاطين در مورد مشكلات و غوامض بوسيله رسولان سئوالاتى از يكدگر ميكردند كسانى كه پاسخ صحيح ميدادند از تأديهء خراج مصون بودند و كسانى كه قادر بحلّ آن معضل نبودند مجبور بتأديهء آن ميشدند . بنابراين چون عموم سلاطين مطيع نوشيروان بودند و علاوه بر خراجگذارى تحف و هداياى بسيار براى او ميفرستادند پادشاه هندوستان « 1 » هم علاوه بر هداياى گرانبهاى بسيار كه\r\n\r\n\r\n","description":"","footnote":"\r\n( 1 ) از شاهنامه :\r\n چنين گفت مؤبد كه يكروز شاه * بديباى رومى بياراست گاه\r\nبياويخت تاج از بر تخت عاج * همه ساج و عاج و همه عاج و ساج\r\nچنين آگهى يافت شاه جهان * ز گفتار بيدار كار آگهان\r\nكه آمد فرستادهء شاه هند * اباپيل و چتر و سواران سند\r\nشتروار بار است با او هزار * هميراه جويد بر شهريار\r\nچو آمد بر شهريار بزرگ * فرستادهء نامدار سترگ\r\nبرسم بزرگان نيايش گرفت * جهان آفرين را ستايش گرفت\r\nبياورد پس نامه بر پرند * نبشته بنوشيروان راى هند\r\nيكى تخت شطرنج كرده برنج * تهى كرده از رنج شطرنج گنج \r\n","page_name":" 300 ","page_number":320},
  {"content":"\r\n\r\nبراى او فرستاده بود يكدست اسباب‌بازى شطرنج هم به خدمت او تقديم داشته سفير خود را گفته بود به او بگويد : كه اگر معنى آن را فهميدى و به استخراج آن موفّق شدى من خراج ساليانهء كشورم را براى تو مىفرستم ولى چنانچه بحلّ آن موفّق نگشتى من خراجى به تو مديون نيستم . انوشيروان كه ميدانست فقط بزرجمهر قادر بفهم آنست امر كرد كه بحلّ آن بكوشد بزرجمهر پس از فكر و دقّت بسيار برموز و نقش هر مهرهء آن در محاربهء با ديگرى واقف گشته گفت : اين بازى از نظر جنگ ساخته شده بمهرهء اصلى سمت شاه داده‌اند و آنكه بعد از اوست وزير و بمهره‌هاى بزرگ عنوان رؤساى قشون براى انجام كارهاى مهم و بپياده‌ها سمت سربازى داده‌اند و حركت آنها مقابلهء ميدان جنگ را مجسّم ميسازد فرستادهء پادشاه هندوستان از فطانت او متعجّب شد و از طرف مولاى خود متعهّد گرديد كه خراج را بپردازد .\r\nبوذرجمهر در جواب اين بازى بازى نرد را اختراع و آن را نزد پادشاه هند فرستاد ولى او و حكماى حضرتش بحلّ آن موفّق نشدند و كتبا از انوشيروان تقاضى كرد كه مقرّر دارد بوذر جمهر آن را براى او توضيح دهد بوذر جمهر گفت :\r\nدوازده خانهء آن بتعداد شهور و بروج فلكى است . مهره‌هاى سفيد و سياه آن بمثابهء روز و شب و كعبتين آن نشان تحوّل اقبال خلق و سعادت آنان اين بازى سلطان هندوستان را خوش آمد و خود را ملزم دانست كه خراجى زائد بر آنچه ميپرداخته و هدايائى بيش از پيش تقديم او دارد .\r\nدر كتابى خوانده شد كه دو برادر از شاهزادگان هندوستان پس از مرگ پدر براى بدست آوردن سلطنت بمخاصمت برخاستند چون يك از آنان در ميدان كشته شد مادر برنج عجيبى گرفتار آمد ميخواست خود را در آتش افكند ولى مانع شدند مدام مىگريست و پسريرا كه زنده مانده بود بقتل برادر متّهم ساخته او را سرزنش ميداد پسر كه ميخواست بيگناهى خود را اثبات و به او بفهماند كه منظورى در قتل برادر نداشته و مرگ او فقط نتيجهء يك از حوادث شومى است كه در ميدان جنگ روى ميدهد خردمندان را امر داد كه بوسيله‌اى زدوخورد ميدان جنگ و نزاع دو لشگر و مرگ يكى از سران طرفين را مجسم سازند آنان بساختن شطرنج موفّق\r\n\r\n","description":"","footnote":"","page_name":" 301 ","page_number":321},
  {"content":"\r\n\r\nو حالات حمله و نزاع و غلبه و كيفيّت مرگ شاه را مجسّم ساختند و در حضور مادر شاهزاده بازى كردند همين كه بكيفيّت ميدان جنگ واقف گرديد و دانست كه پسرش بچه ترتيب از ميان رفته است از متّهم ساختن پسر زنده‌اش خوددارى كرده به زودى تسليت يافت .\r\n\r\nداستان مهبود\r\nانوشيروان را وزيرى بود مهبود نام كه بسيار دانشمند و از محارم او محسوب و داراى نفوذ كامل در او بود . مهبود همه روزه در موقع ناهار پادشاه ظرفى از بهترين غذاها تهيّه كرده توسط دو پسرش براى او ميفرستاد خوان سالار انوشيروان بنام آزرونداد نهايت عداوت را با مهبود داشت و نفع خود را در زوال دولت او مىپنداشت مدام در فكر افول كوكب اقبال او بسر برده فرصت مىجست كه او را نزد پادشاه متّهم ساخته نابود كند ولى شاه از فرط محبّت و اطمينانى كه نسبت به مهبود داشت گوش به اين تهمت‌ها نميداد . خوان سالار با جهودى كه علاوه بر اشتغال بطبابت سحر و جادو هم پيشهء خود ساخته بود « 1 » طرح دوستى ريخت و كينهء خود را با مهبود و شرح سعايت‌ها كه از او در نزد پادشاه كرده و از لحاظ محبّت انوشيروان به او بىنتيجه مانده با وى در ميان نهاد و تقاضا كرد كه بهر وسيله‌اى شود حيله‌اى برانگيزد كه او را نابود كند و در عوض مبلغ خطيرى بستاند يهودى گفت : اگر در ميان غذاهائى كه مهبود براى شاه مىفرستد غذائى وجود داشته باشد كه با شير تهيّه شود من سحرى دارم كه چون خوانده بر چنين غذائى دمند فورا بسمّ مبدّل گردد آزرونداد گفت :\r\nبيشتر اوقات غذاهاى مزبور با شير تهيّه شده است يهودى گفت اگر چنين غذائى را كه از طرف مهبود براى شاه برند بتوانى به من ارائه كنى بآرزوى خود خواهى رسيد آزرونداد گفت : براى من خيلى سهل است تو حاضر براى عمليّات باش .\r\nاز آنوقت همه روزه خوان سالار يهودى را بعمارت خود در دربار انوشيروان آورده اوقات خود را با او مىگذرانيد كه مردم تصوّر كنند با او شور طبّى مىكند .\r\nاز قضا يكروز كه يهودى با او بود پسران مهبود به عادت يوميّه با ظرف نقره و روپوش\r\n\r\n\r\n","description":"","footnote":"\r\n( 1 ) هنوز هم اكثر به همين قبيل امور اشتغال دارند !\r\n","page_name":" 302 ","page_number":322},
  {"content":"\r\n\r\nزربفتى بدربار آمدند . خوان سالار گفت : سرپوش را بلند كنند من غذاى شاه را به‌بينم هردو جوان سر غذا را گشودند و درست غذائى بود با شير و برنج كه قشرى از قند روى آن ريخته بودند جهود بدان نظر افكنده سحر بر آن دميد پسران مهبود پس از پوشاندن آن را بقصر شاه برده بر خوان او نهادند چون دست شاه به طرف ظرف دراز شد خوان سالار سراسيمه رسيده در گوش او گفت : اعليحضرت از غذائى كه از خانهء مهبود آورده‌اند ميل نفرمائيد كه مسموم است و مأمور مخصوص آن را باطّلاع من رسانيده است . شاه متعجّب شده امر كرد پسران مهبود از آن تناول كنند كه بمحض خوردن هردو هلاك شدند ، شاه يقين كرد كه مهبود خواسته او را بحيله تلف سازد و بامر او مهبود و زنان و خدمهء او تماما كشته شدند و خوانسالار با مردن رقيب و عرصهء خالى بآرزوى ديرين خود رسيد .\r\nيكروز كه انوشيروان با سران سپاه و خاصان حضرت به شكار رفته بود سخن از سحر و جادو بميان آمد انوشيروان گفت : من تصوّر ميكنم سحر و جادو دروغ و امرى عارى از حقيقت باشد . خوان سالار بلاتأمل گفت : سواى اعليحضرت همه در اشتباه‌اند زيرا من كسى را ديدم كه سحرى را بر غذائى كه با شير تهيّه شده بود دميد و آنا غذا مبدّل بسمّ مهلك شد . شاه « 1 » به ياد مهبود و پسرانش افتاده ظنين شد كه\r\n\r\n\r\n","description":"","footnote":"\r\n( 1 ) از شاهنامه :\r\n چنان بد كه شاه جهان كدخداى * بنخجير گرگان هميكرد راى\r\nبفرمود تا اسب نخجيرگاه * بسى بگذرانند بر چشم شاه\r\nز اسبان كه كسرى همى بنگريد * بر آن بر يكى داغ مهبود ديد\r\nفروريخت آب از دو ديده به درد * ز بس داغدل ياد مهبود كرد\r\nوز آنجايگه سوى نخجيرگاه * بيامد چنان داغدل با سپاه\r\nسخن رفت چندى ز افسون و بند * ز جادو و از اهرمن پرگزند\r\nبمؤبد چنين گفت پس شهريار * كه دل را به نيرنك رنجه مدار\r\nسخن جز ز يزدان و از دين مگوى * ز نيرنك و جادو شگفتى مجوى\r\nبه دو گفت زوران انوشه بدى * خرد را بگفتار تو شه بدى\r\nز جادو سخن هرچه گويند هست * نداند جز از مرد جادوپرست\r\nاگر خوردنى دارد از شير بهر * بديدار گرداند از دور زهر\r\nچو بشنيد نوشيروان اين سخن * برو تازه شد روزگار كهن\r\nز مهبود و هردو پسر ياد كرد * برآورد شاه از جگر باد سرد \r\n","page_name":" 303 ","page_number":323},
  {"content":"\r\n\r\nمبادا مهبود قربانى حيله‌سازى خوان سالار شده باشد فورا ايستاد و او را كنار كشيده گفت : درست به من بگو كه چه دربارهء مهبود كردى زيرا مطمئنّم كه تو دربارهء او حيله به كار برده‌اى و مسبّب قتل او تو هستى . خوانسالار رنگش پريد و حالش متغيّر شد و اندامش بلرزه افتاد . انوشيروان فرياد برآورد كه اگر حقيقت را نگوئى سرت را از بدن جدا خواهم نمود ! خوانسالار امان خواست و داستان يهودى را نقل كرد .\r\nانوشيروان امر داد كه او را يافته فورا حاضر آورند كسان بطلبش شتافتند و چون حاضر آمد كيفيّت جنايت را از او سئوال كرد يهودى در پاسخ گفت : من اين عمل را برحسب امر خوانسالار كرده‌ام . شاه امر كرد كه يهودى را بدار آويزند و خوانسالار را به دو نيم كرده اموال او را ببازماندگان مهبود دهند و از اجراى عملى كه معجّلا در مورد مهبود كرده بود بسيار پشيمان شد .\r\n\r\nداستان برزويهء طبيب و كتاب كليله و دمنه\r\nانوشيروان يكصد و بيست طبيب رومى و هندى و ايرانى در خدمت خود داشت يكى از معروفترين آنان كه ايرانى و اهل مطالعهء كتب و نامش برزويه بود در كتابى خوانده بود كه بر يكى از جبال هندوستان گياه عجيبى ميرويد كه مرده را جان ميدهد . مدام در انديشهء اين گياه و جستن و بدست آوردن آن بود . عاقبت موضوع را به انوشيروان در ميان نهاده استدعاى مرخّصى كرد كه در جستجوى منظور خود برآيد شاه رخصت داده در تهيّهء وسائل سفر او را كمك كرد نامه‌اى هم خطاب بپادشاه هندوستان به دو داد كه در حصول موفقيّت او را كمك كند .\r\nبرزويه روى بپايتخت هندوستان نمود همين كه رسيد و نامهء انوشيروان را بپادشاه داد مورد نوازش او واقع گشته مخيّر شد كه آنچه در تحصيل منظور خود لازم ميداند كرده ضمنا او را بنواحىاى كه احتمال ميرفت گياه مزبور در آنجا يافت شود اعزام داشت . برزويه از ابراز نهايت جدّيّت و زحمت خوددارى نكرده در چيدن و جمع‌آورى نباتات طبّى و دسته‌بندى و جور كردن آنها رنج وافر برد تا پس از چندى همچنانكه مردم بغداد ميگويند بتواند بگويد : ما زلنا فى لا شئ حتّى فرغنا « 1 »\r\n\r\n\r\n","description":"","footnote":"\r\n( 1 ) ما در طلب هيچ جهد وافى كرديم تا از آن فراغت حاصل نموديم .\r\n","page_name":" 304 ","page_number":324},
  {"content":"\r\n\r\nچون به مقصود نرسيد و با اتلاف وقت متحيّر بود كه چگونه با اين وضع بحضور مولاى خود مراجعت كند بسيار ملول و مأيوس به نظر ميرسيد . پرسيد حاذق‌ترين طبيب و بزرگترين حكيم هندوستان كيست پير كهنسالى را به او ارائه نمودند چون به خدمت او رسيد و داستان خود به دو بازگفت و شرحى را كه در كتاب خوانده بود متذكّر گرديد تا بداند جبالى كه واجد چنين نباتى است كه مرده را زنده مىكند كجاى هندوستان است پير او را گفت : حفظت شيأ و غابت عنك أشياء « 1 » تو نفهميدى اين رمزى است كه از قدما باقى مانده ؟ و مقصود از جبال علماء و منظور از نبات كلمات كافى و شافى آنان و مقصود از مردگان جهّالند و نظر قدما از اين عبارت اين بوده كه دانايان كه بوسيلهء پند و موعظه جهّال را تربيت ميكنند مثل اينست كه مرده‌اى را زندگى بخشند و اين مواعظ در كتابى بنام كليله و دمنه مسطور است كه جز در خزينهء پادشاه جائى يافت نشود . برزويه از شنيدن اين موضوع خرسند شد و از پادشاه تقاضى كرد كه بپاس احترام نوشيروان اين خدمت از او دريغ ندارد و كتاب را به او عاريت دهد شاه جواب داد : من نخست بخاطر مولاى تو و بعد برعايت حقّ تو امر مىدهم اين كتاب را به تو عاريت دهند مشروط باينكه در حضور من آن را بخوانى و از آن نسخه براى خود برندارى . برزويه قول داد كه طبق امر او رفتار خواهد نمود از آن دقيقه هرروز در حضور شاه حاضر شده كتاب را مطالعه ميكرد و معانى آن را بذهن ميسپرد و چون به منزل برميگشت برشتهء تحرير درمىآورد تا كتاب تمام شد و آنگاه رخصت خواست كه بدربار مولاى خويش معاودت كند شاه او را مرخّص كرد و هدايائى بوسيلهء او فرستاد و خلعتى به او داد .\r\nچون برزويه بدربار و حضور انوشيروان رسيد ما وقع را معروض داشته بشارت داد كه كتاب را بدست آورده و آن را تقديم داشت انوشيروان بسيار مسرور شد و خلاع بسيار به او داد و بوذرجمهر را امر كرد كه آن را به زبان پهلوى ترجمه كند .\r\nبرزويه استدعا كرد كه اعليحضرت لطفا غدغن فرمايند كه نام و شرح احوال او را در\r\n\r\n\r\n","description":"","footnote":"\r\n( 1 ) تو يك چيز آموختى ولى چيزهاى ديگر از نظرت مخفى است .\r\n","page_name":" 305 ","page_number":325},
  {"content":"\r\n\r\nديباچهء اين كتاب مذكور دارند . انوشيروان موافقت كرد و اين كتاب هميشه مانند شئ ذى قيمتى نزد سلاطين ايران حفظ ميشد تا اينكه ابن مقفع آن را به عربى ترجمه و رودكى آن را بامر نصر ابن احمد « 1 » بشعر فارسى درآورد .\r\n\r\nخشم آوردن انوشيروان بر بوذرجمهر\r\nچون نوشيروان بر بوذرجمهر خشم آورد و مهر از او برگرفت امر داد كه براى مسكن خود مكانى برگزيند كه زمستان و تابستان بتواند در آن بياسايد و غذاى خود را منحصرا چيزى قرار دهد كه محتاج بتبديل آن نباشد و پوشش خود را به چيزى منحصر كند كه هيچوقت عوض نكند . بوذرجمهر براى منزل زيرزمين اختيار كرد كه در تابستان خنك و در زمستان گرم باشد . براى غذا شير انتخاب نمود كه هم غذاست و هم مشروبى گوارا ضمنا هم غذاى اطفال صغير و هم اشخاص پير است و لباس خود را پوست حيوانات قرار داد كه در زمستان از رو و در تابستان از پشت آن بر تن كند و دوران بدبختيش چندان به طول انجاميد كه منجر بنابينائى او گرديد .\r\nامپراطور روم جعبهء كوچكى مقفّل و ممهور به خدمت نوشيروان فرستاده پيغام داد كه : اگر بفرستادهء من گفتى در آن چيست من بخراجگذارى تو باقى خواهم بود و الّا فلا . انوشيروان حلّ موضوع را از مردمان بصير دربار خود خواست ولى هيچيك قادر بجواب و حدس آن نبودند دانست كه فقط بوذرجمهر با وجود نابينائى قادر بحل آن خواهد بود پس امر بآزادى او كرد كه بحمّامش برده جامهء وزارت را كه سابقا ميپوشيد بر او بپوشانند و بحضور شاه آورند « 2 » . امر اجرا و بوذرجمهر بار\r\n\r\n\r\n","description":"","footnote":"\r\n( 1 ) پادشاه سامانى .\r\n( 2 ) از شاهنامه :\r\n به دو گفت رو پيش دانا بگوى * كز آن نامور جاه و آن آبروى\r\nچرا جستى از برترى كهترى * ببد گوهر و ناسزا داورى\r\nز شاه آنچه بشنيد با وى بگفت * چنين يافت زو پاسخ اندر نهفت\r\nكه حال من از حال شاه جهان * فراوان به است آشكار و نهان\r\nزمانى ز پاسخ برآشفت شاه * ورا بند فرمود و تاريك جاه\r\nدگرباره پرسيد از آن پيشكار * كه چون راند آن كم‌خرد روزگار \r\nبقيه در صفحهء بعد\r\n","page_name":" 306 ","page_number":326},
  {"content":"\r\n\r\nحضور يافت . شاه او را با احترام پذيرفت و پس از عذرخواهى موضوع را در ميان نهاده از او پرسيد در آن جعبه چيست بوذر جمهر براى پاسخ اين سئوال يك شب مهلت خواست فرداى آن روز بر اسب نشسته دو نفر خادم بهمراه برداشت و به آنان تأكيد كرد كه نخستين كسى كه از جهت مخالف ميرسد او را مطّلع سازند . زنى آمد بگذرد از او پرسيد دختر است يا شوهر دارد جواب داد دختر است بوذرجمهر به راه خود ادامه داد . زن ديگر آمد بگذرد از او پرسيد شوهر دارد يا نه جواب داد شوهر دارد پرسيد بچّه هم دارد گفت نه بوذرجمهر از او هم دور شد سوّمين زن كه آمد بگذرد به سئوالات او پاسخ داد و گفت اولاد هم دارد پس مراجعت كرد و چون بقصر رسيد شرفياب حضور نوشيروان گرديد و تمنّى كرد كه فرستادهء پادشاه روم و جعبهء مقفّل را حاضر آورند كه فورا اقدام شد بوذرجمهر گفت : در اين جعبه سه عدد مرواريد است\r\n\r\n\r\n","description":"","footnote":"\r\nبقيه از صفحهء قبل\r\n چنين داد پاسخ به دو نيكخواه * كه روز من آسانتر از روز شاه\r\nز پاسخ برآشفت و شد چون پلنگ * ز آهن تنورى بفرمود تنگ\r\nچو پيكان زده ميخ گرد اندرش * هم از بند آهن نهفته سرش\r\nنبد روزش آرام و شب جاى خواب * تنش پر ز سختى و دل پر ز تاب\r\nچهارم چنين گفت با پيشكار * كه پيغام بگذار و پاسخ بيار\r\nبگويش كه چون بينى اكنون تنت * كه از ميخ تيز است پيراهنت\r\nچنين داد پاسخ بمرد جوان * كه روزم به از روز نوشين روان\r\nچو برگشت و پاسخ بياورد مرد * ز گفتار شد شاه را روى زرد\r\nيكى با فرستاده شمشير زن * كه دژخيم بود اندر آن انجمن\r\nكه رو مرد بدبخت بد را بگوى * كه گر پاسخت را بود رنگ و بوى\r\nو گر نيست دژخيم با تيغ تيز * نمايد ترا گردش رستخيز\r\nكه گفتى كه زندان به از تخت شاه * تنورى پر از ميخ و از بند و چاه\r\nفرستاده آمد بر او دوان * بگفت آن سخنهاى نوشين‌روان\r\nبدان پاكدل گفت بوذرجمهر * كه ننمود هرگز مرا بخت چهر\r\nنه اين پاى دارد بگردش نه آن * سرآيد همه نيك و بد بيگمان\r\nچه با گنج و تخنى چه با رنج سخت * ببنديم هردو بناكام رخت\r\nز سختى گذر كردن آسان بود * دل تاجداران هراسان بود\r\nخردمند و دژخيم بازآمدند * بر شاه گردنفراز آمدند\r\nشنيده بگفتند با شهريار * بترسيد شاه از بد روزگار\r\nبايوانش بردند از تنگ جاى * بدستورى پاكدل رهنماى \r\n","page_name":" 307 ","page_number":327},
  {"content":"\r\n\r\nيكى ناسفته يكى نيم سفته و سوّمى تمام سفته . همين كه جعبه باز شد مطابق گفتهء او سه مرواريد در آن بود . انوشيروان از فطانت او متعجّب و از زحمتى كه به او وارد آورده بود پشيمان گرديد و امر را مربوط به قضاى الهى كرد فرستادهء امپراطور نيز بنام مولاى خود تعهّد خراجگذارى نمود .\r\n\r\nخاتمهء سلطنت انوشيروان عادل\r\nهمين كه چهل و هشت سال از سلطنت نوشيروان گذشت و در اين مدّت جهان آباد و سلاطين مطيع و رسوم صحيح برقرار و شهرهاى نوبندجان و روميه و اردبيل و هجر بنا و ديوار باب الابواب و قلاع و قصور سابق الذكر ساخته شد بمرضى مبتلا گرديد كه بمرگش انجرار يافت . انوشيروان مؤبدان و مرزبانان را گرد آورده در باب تعيين جانشين خود با آنان مشورت كرد . سرانجام همه در تعيين پسرش هرمز كه از دختر خاقان ترك پيدا كرده بود با او موافقت نمودند . انوشيروان ويرا طلب نموده گفت : فرزند چون ترا نيك‌فطرت‌تر از ساير برادرانت ديدم ترا براى ادارهء امور كشور برگزيدم كارى كن كه حسن ظنّ مرا صائب جلوه دهى و طريقى را به‌پيما كه من پيموده‌ام تو خود عمليّات مرا ديده‌اى و شاهد آثار بزرگى كه از خود گذاشته‌ام بوده‌اى هرمز بگريست و متعهّد شد كه جز راه و رسم او طريقى اختيار نكند رجال كشور و بزرگان نيز به همين منوال سلطنت او را تضمين نمودند پس از اين تشريفات انوشيروان قبل از اينكه هفته بپايان رسد به هلاكت رسيد « 1 » .\r\n\r\nسلطنت هرمز بن انوشيروان\r\nچون هرمز بجانشينى پدر برقرار گرديد سلاطين تابعه با او عهد عبوديّت بستند و قدرتش مسلّم گشت با ضعفا رأفت و با اقويا خشونت كرده افتادگانرا بلند و زبردستان را در بند كرد همين كه سلطنتش استقرار يافت بعضيرا كه طرف توجّه پدرش بودند تنزّل مقام داده خطاهاى نكرده‌اى بدانان منسوب نمود و يكى بعد از\r\n\r\n\r\n","description":"","footnote":"\r\n( 1 ) 579 ميلادى .\r\n","page_name":" 308 ","page_number":328},
  {"content":"\r\n\r\nديگرى از بين برد همچنين كينهء خود را نسبت به كسانى كه در عهد پدرش از آنان متنفّر بود ظاهر ساخته تشفّى خاطر حاصل كرد .\r\nهرمز ميخواست برزمهر و بهرام آذرماهان را كه هردو از اعيان دولت انوشيروان بودند بقتل رساند بنابراين برزمهر را طلبيده مخفيانه به او گفت : من بكشتن بهرام آذرماهان تصميم اتّخاذ نموده‌ام ولى ميخواهم اين عمل متّكى باتّهامى هم بر عليه او بوده باشد اگر تو در برابر اعيان باينكه او مقصّر و مستحقّ اعدام است شهادت دهى علاوه بر حفظ جان بر جاهت نيز خواهم افزود . برزمهر جواب داد :\r\nمن خلاف امر ملك اقدامى نخواهم كرد . هرمز امر بانعقاد مجلسى از اعيان ملك كرده برزمهر و بهرام را طلب كرد و روى به برزمهر نموده گفت : آنچه در خصوص بهرام ميدانى بگو . برزمهر كه ميدانست قصد او چيست و اوّل از بهرام شروع و بعدا نوبت او هم خواهد رسيد در كمال وضوح و جسارت گفت : من شهادت مىدهم كه بهرام مقصّر و مستحقّ مرگ است . بهرام گفت برادر تو كى ديده‌اى من مرتكب ناسزائى شده باشم كه مرا متّهم ميكنى ؟ برزمهر جواب داد : روزيكه انوشيروان با ما مشورت كرد كه سلطنت را بترك‌زاده يعنى هرمز بدهد يا نه ما توصيه كرديم كه ديگرى را در نظر گيرد و تو بنفع او رأى دادى ! هرمز در كمال خجلت سر به زير افكند و چون شورى پايان يافت امر داد هردو را توقيف كنند و برزمهر را هلاك ساخت .\r\nبهرام كه خود ميدانست محكوم بمرگ است با خود گفت خوبست قبل از رفتن از اين دنيا اين جبّار سفّاك را بمكافاتى رسانم كه زندگانى بر او تلخ شود پس پيامى مبنى بر حقوقى كه بر پادشاه دارد و عللى كه بايد بر جان او ببخشايد به هرمز فرستاد و او را گفت : مرا پند مفيدى است كه بايد به تو بگويم چنانچه مايل باشى مرا احضار كن تا بعرض برسانم . هرمز او را طلبيد و امر داد بگو . بهرام گفت : شاهنشاها در خزينهء اسرار دربار جعبهء طلائى است ممهور به مهر پدرت لازم است كه هم‌اكنون تو از سرّ آن واقف شوى تا بدانى چه آتيه‌اى در پيش دارى . هرمز امر داد جعبه را بياورند و بگشايند ديد قطعه‌اى حرير چينى در آنست كه به خط انوشيروان بر آن نوشته شده : منجّمين مجرّبى كه در اصابت احكامشان شكّى نيست محقّق دانسته‌اند كه\r\n\r\n","description":"","footnote":"","page_name":" 309 ","page_number":329},
  {"content":"\r\n\r\nپسر من هرمز يازده سال و نه ماه پس از من سلطنت خواهد كرد و بعدا سلطنتش دچار انقلاب گشته سركشان بر عليه او مقاومت خواهند نمود و پس از عزلش او را نابينا ساخته خواهند كشت . هرمز كه نوشتهء خط پدر را خواند دنيا در نظرش تيره شد و افسردگى روحش را فراگرفت بهرام كه بامر هرمز بمحبس عودت يافت گفت :\r\nمن اين ترك‌زاده را دچار وضعيّتى كردم كه زندگانى بر او حرام شد . و چون شب فرارسيد هرمز امر داد كه حرارت شمشير را به بهرام بچشانند امّا خود بساط عيش و عشرت گسترد ولى خواب آرام و روز خوش نداشت .\r\nمعهذا هرمز به عادت خود باقى و بزجر اقويا و دستگيرى ضعفا اهتمام ميورزيد تابستانرا در عراق و زمستان را در فارس ميگذرانيد و هنگام مسافرت عساكر خود را از دست‌درازى بمحصول اتباعش منع ميكرد و اگر ضررى به آنان وارد ميآوردند شديدا بتنبيهشان امر مينمود و براى او مهم نبود كه قائد عظيم الشأنى را براى پك غربال كاه يا يك دسته چوب خشك كه از مزرعى ربوده شده باشد بقتل رساند . گويند يك از سران قشون كه با او در سفر بود چشمش بتاكى خورد كه انگورهاى رسيدهء بسيار مطبوعى داشت طبعش بدان راغب گرديد و خادم خود را امر داد كه چند خوشه از آن چيده براى او بياورد خادم چنان كرد مالك مو رسيد فورا دهانهء اسبش را گرفته آويزان شد و از ضررى كه متوجّه او شده شكايت كرد رئيس قشون از ترس اينكه مبادا موضوع باطّلاع هرمز برسد و بقتل او منجر شود كمربند طلاى مرصّعى را كه بسته بود باز كرده نزد مالك انگور افكند كه شكايت او را نزد هرمز نبرد . پرويز بن هرمز كه با موكب پدر در راه بود در منزلى اسب خود را كه اصيل‌ترين اسب‌هاى او بود ترك گفته سوار اسب ديگرى شد اسب بىسوار فرار كرده از مزرع زارعى قدرى علف خورد چون مالك مزرعه شكايت نزد هرمز برد شاه امر داد دم و گوشهاى اسب را بريدند ، پرويز را هم واداشت كه جبران خسارتى را كه مالك مزرعه متحمّل شده است بكند .\r\n\r\n","description":"","footnote":"","page_name":" 310 ","page_number":330},
  {"content":"\r\n\r\n\r\nفرستادن هرمز بهرام چوبينه را بجنگ ساوه شاه پادشاه تركستان\r\nچون موقعيّت هرمز متزلزل و دشمنان بسرحدّات كشور او حمله‌ور شدند خاقان تركستان بنام ساوه شاه « 1 » با يكصدهزار سوار روى بجانب بلخ آورد كه آن را گرفته ايرانرا تسخير كند هرمز با مؤبدان و بزرگان در خصوص اين وقايع ناگوار مشورت نمود . همه گفتند بيش از همه‌جا كشور از جانب تركان مورد تهديد است اگر از اين سوى قلع ماده شود و دفع شرّ آنان گردد شكستى كه به آنان وارد آيد مايهء عبرت ساير دشمنان شده روى از ايران برخواهند تافت « 2 » . هرمز تقاضا كرد كسى را كه بتواند متصدّى جنگ بر عليه تركان شود به او ارائه كنند . غالب آنان بهرام چوبينه مرزبان آذربايجان را كه تنها سوار لايق بلكه شجاع و فرمانده كاردان و سياستمدار قابلى است براى اين كار معيّن كردند .\r\n\r\n\r\n","description":"","footnote":"\r\n( 1 ) شابه شاه .\r\n( 2 ) از شاهنامه :\r\n چو ده ساله شد پادشاهيش راست * ز هر كشور آواز بدخواه خاست\r\nبيامد به راه هرى ساوه شاه * اباكوس و پيلان و گنج و سپاه\r\nوز آن روى قيصر بيامد ز روم * ز لشگر به زير اندر آورد بوم\r\nسپاهى بيامد ز راه خزر * كز ايشان سيه شد همه بوم و بر\r\nز دشت سواران نيزه گزار * سپاهى بيامد فزون از شمار\r\nچو تاريك شد روزگار بهى * از ايشان بهرمز رسيد آگهى\r\nپشيمان شد از كشتن مؤبدان * ز درگاه كم گشتن بخردان\r\nبمؤبد چنين گفت پس شهريار * كه قيصر نجويد ز ما كارزار\r\nكنون شهرهائى كه بگرفت شاه * سپارم به دو بازگردد به راه\r\nز ره بازگشت آنزمان شاه روم * نيازرد خاك اندر آن مرز و بوم\r\nچو قيصر برفت آنزمان شهريار * گرفت از خزر نيز در پيش كار\r\nسپاهى از ايرانيان برگزيد * كه از گردشان روز شد ناپديد\r\nفرستادشان سوى مرز خزر * كه آتش زنند اندر آن بوم و بر\r\nچو آمد بارمينيه در سپاه * سپاه خزر برگرفتند راه\r\nعرب چون شنيدند بسته شدند * برفتند از آن جايگه كآمدند\r\nبجز كينهء ساوه شاهش نماند * خرد را بانديشه اندر نشاند \r\n","page_name":" 311 ","page_number":331},
  {"content":"\r\n\r\nهرمز او را احضار و مشاهده كرد كه علائم ثبات و عزم در او هويدا و لياقت فرماندهى قشون را داراست پس موضوع را با او در ميان نهاد و مطالبى كه از بهرام شنيد موجبات رضايت خاطرش را فراهم ساخت بنابراين ادارهء امر محاربهء با تركان را به دو تفويض و او را در خواستن هر مبلغ تنخواه و هر عدّه مرد جنگى مخيّر ساخت بهرام دوازده‌هزار مرد كارآزموده از بزرگان و جنگجويان مشهور برگزيده انواع ساز و برگ جنگىاى كه ميتواند مفيد واقع شود انتخاب نمود . هرمز امر داد تمام تقاضاهاى او را انجام و حوائجش را مهيّا سازند و آنگاه جامهء افتخار به دو پوشانيده درفش رستم را به دو سپرد و گفت : اين يادگار رستم و تو جانشين و قائم‌مقام او ميباشى ! بهرام مكرّر زمين خدمت بوسيده وسائل خود را مهيّا كرد و به راه افتاد .\r\nرمّال وابستهء دربار هرمز نيز بامر پادشاه بهرام را مشايعت كرد كه آتيهء كار او را پيشگوئى كند همين كه بهرام بخارج شهر رسيد كلّه‌پزى را ديد كاملا عريان كه حامل سبدى مملو از سر گوسفند است بهرام آن را بفال نيك گرفته اسب بجانب وى دوانيد و با نيزه دو كلّه را ربوده فرياد برآورد كه : باقبال بىزوال هرمز شاه سر ساوه شاه و برادرش فغفور « 1 » را مانند اين دو سر بر سر نيزه خواهم كرد ! رمّال به خدمت هرمز مراجعت نموده آنچه ديده بود معروض و اضافه كرد : كه او بر دشمن غالب خواهد آمد ولى بر عليه مولاى خود نيز طغيان خواهد نمود . هرمز جواب داد : آنچه قضاى الهى و مشيّت او باشد دلخواه من است .\r\n\r\nداستان بهرام و ساوه شاه\r\nبهرام نهايت استعداد و قابليّت را در فرماندهى قشون ظاهر و منتهاى مهارت را در رفتن بجانب دشمن بثبوت رسانيد چون شنيد سربازى به زور يك كيسه كاه از زنى گرفته امر داد سرباز را از ميان شقّه كنند كه ديگران از او عبرت گيرند و چون بجوار اردوى دشمن رسيد ساوه شاه توسّط فغفور برادرش به او پيغام فرستاد كه :\r\nمردانگى و حسن سياستت كه به گوش من رسيد مرا بر آن داشت كه بر جان تو بخشوده\r\n\r\n\r\n","description":"","footnote":"\r\n( 1 ) فغفوره .\r\n","page_name":" 312 ","page_number":332},
  {"content":"\r\n\r\nبا تو اصلاح و ترا از خاصان خود كنم پس يك از اين دو امر را بپذير يا صحيح و سالم بازگرد و يا خود را تحت حمايت من قرار بده كه در اكرام و ترفيع مقامت كوشيده حكومت ايران را به تو سپارم و با اين جمع قليل جان خود را در معرض مخاطره قرار مده و بمردانى كه بيك چشم برهم زدن شما را خواهند بلعيد حمله مكن . بهرام گفت :\r\nبس است ! ببرادرت بگو اگر مولاى من براى گرفتن تو مرا كه كمترين خدمهء او هستم اعزام داشته براى اينست كه به تو اهانت كرده باشد من مأمورم كه سرت را به خدمت او برم و خلاف امر او نميكنم !\r\nفغفور كه با اين جواب بنزد برادر رفت ساوه شاه متغيّر گشته خشم بر او مستولى شد و بر مركب برآمده امر داد كه طبل فروكوبند و دم در ناى جنگ دمند و قشون را فرمان پيشروى داد و آنانرا گفت : اين يكمشت آدم را جمع كرده چون پست بخوريد كه يك تن نگريزد ! بهرام قشون را به نيكوترين وجه صف‌آرائى كرده پيادگانرا در جلو خود قرار داد و پيلان را پشت سر و پهلوانان زورآزما را در جناحين خويش قرار داد و جمعى از جنگجويان دلاور را فرستاد كه راه را بر سربازانى كه خيال فرار داشته باشند سد كنند .\r\nهمين كه جنگ درگرفت و غوغا برخاست و تركان در نهايت شدّت بمنازعه پرداختند بهرام دفاعا در كمال ضعف بمقاومت پرداخت كه برساند قصد عقب‌نشينى و فرار دارد ضمنا بعساكر خود گفته بود كه پس از قدرى تحمّل دفعة چنان حمله‌اى بقشون دشمن برند كه مقاومتشان را درهم شكسته دشمن را نابود كنند . سربازان طبق امر او هنگاميكه تركان ابدا انتظار چنان عملى را نداشتند دفعة مانند شير بر آنان حمله بردند و با شمشير همه را قطعه قطعه و ابدانشان را با گرز خرد و خمير كرده منهزم نمودند بهرام با فريادهاى خود عساكر را تشجيع و تحريص بجنگ مينمود ساوه شاه كه اقبال خود را رو بزوال ديد با همراهان رو بفرار نهاد بهرام او را دنبال كرده تيرى بجانب او انداخت كه از كمربند و جوشن او گذشته از بدنش عبور و تا بن در خاك نشست .\r\nساوه شاه به خاك هلاك درافتاد بهرام بيك ضربت سرشرا از بدن جدا كرده برداشت ايرانيان در تعقيب تركان برآمده صحنهء ميدان و هر نقطه‌اى كه بدانجاى پناهنده ميشدند\r\n\r\n","description":"","footnote":"","page_name":" 313 ","page_number":333},
  {"content":"\r\n\r\nاز جسد آنان مستور ميساختند و كسانى كه از چنگال مرگ رهائى يافتند رو بفرار نهادند جنگ خاتمه پذيرفت ، بهرام غرق خون باردو بازگشت و يك تن از مردان نامى خود را از دست نداده شب در كمال استراحت بسر برد .\r\nفردا صبح بهرام امر داد كه غنائم را گرد آورده درصدد شناسائى مردگان برآيند چون نعش فغفور بدست آمد سر او را هم بريده بسر برادرش ضميمه كردند بهرام كه فهميد پرموده « 1 » پسر ساوه شاه در شهر بيكند مخفى و اموال و خزائن بسيار با اوست بعلاوه بزرگان ترك همه با او در آن شهرند رسولى نزد هرمز اعزام و نامه‌اى مبنى بر شرح فتوحات با سر ساوه شاه و برادرش به خدمت او تقديم داشته « 2 » اجازه خواست كه در صورت تصويب در تعقيب پرموده اقدام نمايد موقعى كه هرمز بر تخت سلطنتى مكين و مؤبدان و مرزبانان بر او گرد آمده اضطراب خود را در باب نتيجهء جنگ بهرام كه از آن بى خبر بود به آنان ميگفت قاصد خوش‌خبر مژدهء فتح و عملى شدن آرزوهايش را به دو اعلام داشت هرمز خدايرا از اين مرحمت سجده كرده سپاس بيحد بجاى آورد و امر داد يكصد بدره زر بمستمندان تقسيم و يكصد بدره نيز بمصارف\r\n\r\n\r\n","description":"","footnote":"\r\n( 1 ) برموذه .\r\n( 2 ) از شاهنامه :\r\n چو آن نامه بنوشت نزديك شاه * گزين كرد گوينده مردى به راه\r\nنخستين سر ساوه بر نيزه كرد * درفشى كه او داشتى در نبرد\r\nسران بزرگان توران زمين * چنان هم درفش سواران چين\r\nبفرمود تا بر ستور نوند * از آن جايگه سوى ايران برند\r\nوزين روى تركان گريزان همه * برفتند بىاسب و ساز و بنه\r\nچو آمد بپرموده زين آگهى * بينداخت از سر كلاه مهى\r\nدژى داشت پرموده آوازه نام * كز آن دژ بدى ايمن و شادكام\r\nنهاد آنچه بودش بدژ در درم * ز دينار و از گوهران بيش و كم\r\nبجيحون گذر كرد خود با سپاه * بيامد گرازان سوى رزمگاه\r\nدو لشگر چو تنگ اندر آمد بجنگ * بره برنكردند جائى درنگ\r\nسپهدار ايران بتركان رسيد * خروشى چو شير ژيان بركشيد\r\nبپرموده گفت اى گريزنده مرد * تو گرد دليران جنگى مگرد\r\nنه مرد نبردى تو خود كودكى * روا باشد ار شير مادر مكى \r\n","page_name":" 314 ","page_number":334},
  {"content":"\r\n\r\nخيريه رسانند ضمنا رسول را خلعت پوشانيده هداياى گرانبها به او داد و يكهفته از اوقات خود را به خوردن و آشاميدن با خواص خود تخصيص داد و در پاسخ بهرام نيز پس از تمجيد از هنرهاى وى خلعت بسيار گرانبها و اسبهاى بسيار قيمتى براى او فرستاده امر كرد تختى از نقره براى او بفرستند همچنين براى هريك از سران سپاهش خلعت و هداياى لايقه ارسال داشت و امر كرد كه بهرام بتعقيب پرموده پرداخته اموال و خزائنى را كه ربوده بچنگ آورد و بضميمه غنائم ساوه شاه كه در دست دارد بدربار ارسال دارد .\r\nچون فرستاده با جامه‌هاى افتخار و تخت نقره نزد بهرام مراجعت نمود وجد و شادى او بسيار شد خلعت را در بر كرده بر تخت برآمد و خلاع مرسوله را بين افسران تقسيم كرد و رو بجانب ايران بافتخار هرمز تعظيمى كرده او را ثنا گفت و بدعاى خيرش ياد كرد پس بلهو و لعب پرداخته وجد و نشاط خود را ظاهر ساخت و آنگاه با افسران خود در باب محاربهء با پرموده مشورت كرده امر داد كه خود را براى آن امر حاضر كنند همه اطاعت خود را اعلام داشته متعهّد شدند كه در كمال جلادت بمحاربه پردازند . بهرام اظهار تشكّر كرده مواعيد بسيار بدانان داد و جمله گرم تهيّهء وسائل شدند .\r\n\r\nجنگ بهرام با پرموده پسر ساوه شاه\r\nبهرام با قشون خود از جيحون گذشته بمحلّى كه پرموده در آن بود رسيد پرموده نيز در رأس قشون خود او را استقبال و در برابر هم اردو زدند . فرداى آن روز بهرام با تنى چند از خاصان خود بر اسب سوار و از فراز محلّ مرتفعى عساكر پرموده را ملاحظه نمود كه ميزان قدرت او را بداند و همراهان را گفت : پرموده شهزادهء جوانى است با محاسن بسيار و مناقب بىشمار كه با لشگر بيكران و ساز و برك فراوان بخونخواهى پدر و عمّش قد مردانگى برافراشته بر شماست كه در محاربهء با او نهايت جدّ و جهد را به عمل آوريد و چه بهتر كه بر او شبيخون زده غافلگيرش كنيم . و آنگاه بمحلّ خود مراجعت نمود فرداى آن روز پرموده به همين قصد بر اسب نشسته قشون\r\n\r\n","description":"","footnote":"","page_name":" 315 ","page_number":335},
  {"content":"\r\n\r\nدشمن را ملاحظه كرد و پس از امتحان و تأمّل در مورد آنان افسران خود را گفت :\r\nاين عساكر با كمى تعداد از حيث قدرت و توانائى بسيار مهمّند فتوحاتى كه بدست آورده‌اند بر جرأت و جلادت آنان افزوده امّا رئيس آنان مست اينست كه شجاعتى بخرج داده غنائم بسيارى بچنگ آورد تصوّر ميكنم بهتر اينست كه وضعيّت خودمان را حفظ كنيم و شب‌هنگام بر آنان تاخته غافلگيرشان سازيم و سپس باردوگاه خود مراجعت نمود .\r\nقضا را بهرام ضمن تفريح و تفرّج بباغ ميوه‌اى رفت كه باده‌گسارى كند هنگاميكه با سران قشون و خاصانش بشرب شراب اشتغال داشت و اسبها در برابرشان بسته بود و اسلحهء خود را در دسترس نهاده بودند يكى از جاسوسان پرموده به او خبر داد كه بهرام در فلان باغ بشرب و طرب مشغول و بيش از چند تن از همراهانش با او كسى نيست پرموده فورا دسته‌اى از بهترين عساكر خود را بباغ مزبور اعزام داشته امر داد كه باغ را از همه طرف محاصره كنند و بهرام را دستگير ساخته بحضورش برند سربازان به راه افتاده بسرعت طىّ طريق كردند و باغ را محاصره نمودند بهرام كه از وجود آنان مطلّع گرديد خود و كسانش سلاح برگرفته بر تكاوران برآمدند و از باغ خارج شده خود را در ميان تركان افكندند و مانند گرگ كه بر گلّهء ميش حمله برد بقلع آنان پرداختند . بهرام به منظور تشجيع خاصان فرياد ميزد : شكارى براى شما رسيده هرچه ميتوانيد بزنيد . و چنان سربازان ترك را مستأصل كردند كه پا بفرار نهاده باردوگاه خود پناهنده شدند پرموده از عمل خود پشيمان گشت و نتيجه‌اى كه برد اين بود كه روحيّهء سربازان خود را هم خراب كرد .\r\nو آنگاه بهرام بقشون پرموده شبيخون زده جمعى را قطعه‌قطعه و قسمت زيادى را تا سحر قلع‌وقمع كرد . پرموده رو بفرار نهاد همين كه ديد چيزى نمانده بهرام دستگيرش كند او را به خداوند و جان هرمز قسم داد كه قدرى بايستد و مطالب او را بشنود بهرام كه ايستاد گفت : آيا تو شيطانى يا انسان ؟ آيا هنوز از گوشت ما سير و از خون ما سيراب نشده‌اى ؟ تو بايد يكى از اين دو كار را با من بكنى :\r\nيا با من بجنگى و مرا بكشى و كسى خون چون منى را بى جهت نريزد يا من مثل\r\n\r\n","description":"","footnote":"","page_name":" 316 ","page_number":336},
  {"content":"\r\n\r\nكسى كه مجبور است از جان خود دفاع كند با تو بجنگ تن‌بتن مبادرت كنم و سعى كنم كه بكشتن تو موفّق شوم ! بهرام بشنيدن اين كلام عنان اسب را كشيده رو باردوگاه خود آورد .\r\nپرموده به بيكند رفته در آن مخفى شد بهرام به شهر مزبور رهسپار گشته آن را محاصره كرد و چون پرموده را مدّتى در منتهاى مضيقه قرار داد براى او پيغام فرستاد كه : يكى از اين دو امر را اختيار كن يا براى جنگ خارج شو و يا قلعه و اموالت را تسليم كن و من قول مىدهم كه هرمز شاه را بحفظ جان تو وادار و ترا به بهترين وجهى بحضور او برسانم پرموده تسليم بشاه را ترجيح داد . بهرام شرحى در اين خصوص بشاه نوشت كه در كمال مسرّت اين پيغام را اصغا و امر داد امان نامه‌اى بامضاى خودش و شهادت بزرگان دربار براى پرموده تهيّه و ارسال شود و براى اظهار مرحمت خلعت شاهانه‌اى با كمربند مرصع و اسبى بىمانند براى او ارسال داشت . هداياى مزبوره را نزد بهرام فرستاد كه او با امان‌نامه به پرموده تسليم و او را محترما با تهيّهء تمام ما يحتاج حركت دهد بعلاوه از او خواست كه توسّط امناى خود اموال پرموده و پدرش همچنين خزائن آنانرا كه در تصرّف دارد بدربار بفرستد . بهرام حسب الامر امان‌نامه و خلعت را براى پرموده فرستاد كه فورا با دويست سوار از قلعه خارج گرديد و قلعه را با آنچه در آن بود به بهرام سپرد و خود رو بايران روانه گرديد . بهرام كه وارد قلعه شد و خزائن را گشود پول بىحساب انواع و اشياء نفيسه و اسلحهء قيمتى و اموال ديگر بدست آورد همچنين بر خزائن افراسياب و ارجاسب و تاج و كمربند و گوشواره‌هاى سياوش دست يافت فورا صورتى از آنها تهيّه كرده بوسيلهء مردمان امين تمام اين اموال را بر هزاران شتر بار كرده تحت حفاظت مردان مورد اطمينان بدربار هرمز فرستاد .\r\n\r\nرسيدن پرموده بحضور هرمز وصول غنائم بدست هرمز و علت طغيان بهرام\r\nچون پرموده بمقرّ هرمز نزديك شد هرمز سران قشون را باستقبال او فرستاد و از ورودش مسرّت بسيار اظهار و خود سواره بانتظار ورود او بر در قصر رفت . بمحض\r\n\r\n","description":"","footnote":"","page_name":" 317 ","page_number":337},
  {"content":"\r\n\r\nديدن او از ترس اينكه مبادا پرموده باحترام او زودتر اسب به زير آيد خود بر او سبقت گرفت . پرموده متحيّر شد و پس از لختى تأمّل از اسب به زير آمد هرمز خجل شد و روى بجانب خورشيد كرد كه وانمود كند عمل او به منظور ستايش خورشيد بوده است و آنگاه بجانب پرموده رفته دست او را بگرفت و در آغوشش كشيد بعد خود بر اسب سوار شد و پرموده اسب خود را رها كرده پياده در ركاب هرمز تا در قصر برفت هرمز پياده شد و بر تخت قرار گرفته پرموده را بر فراز دو بالش نشانيد و در كمال ملاطفت و احترام با او رفتار كرده با او بمزاح پرداخت و او را بقصرى كه قبلا تهيّه شده بود برد كه تمام ما يحتاج زندگى را از قبيل فروش و ظروف و غلامان و كنيزان و انبار و صندوقخانه و مطبخ و غيره واجد بود پس او را دعوت كرده سه روز با او گذرانيد و هداياى بسيار از انواع نفائس و اشياء قيمتى به او داد .\r\nچون غنائم جنگى رسيد و پشت درب قصر بمعرض نمايش گذاشته شد هرمز امر كرد كه يكهفته در معرض تماشاى عموم گذاشته شود پس امر كرد همه را از نظر او بگذرانند و با صورتها مقابله كنند . حضّار از عظمت و نفاست و كثرت آن متعجّب شدند يك از آنان گفت : به‌بينيد چه خبر بوده كه اين مقدار باينجا رسيده . بهرام را باختلاس و خيانت متّهم كردند زيرا گوشوار و كفش‌هاى طلاى مرصّع سياوش كه در صورت رئيس اطلاعات قيد شده بود در جمع اثاثيّه وجود نداشت « 1 » . پرموده نيز بنوبهء خود عمل بهرام را تقبيح و چنين وانمود كرد كه اموال او و پدرش زائد بر آن بوده كه فرستاده شده است هرمز سخت مكدّر شد و مقرّر داشت نامه‌اى سراسر توبيخ\r\n\r\n\r\n","description":"","footnote":"\r\n( 1 ) از شاهنامه :\r\n بدژ درنبد راه از خواسته * گذشته برو سال و ناكاسته\r\nابا خواسته بود دو گوشوار * دو موزه پر از گوهر شاهوار\r\nهمان شوشهء زر بر او بافته * بگوهر سر شوشه برتافته\r\nدو برد يمانى همه زربفت * بسختند هريك به من بود هفت\r\nسپهبد ز كشى و كند آورى * نبود آگه از جستن داورى\r\nدو برد يمانى بيكسو نهاد * دو موزه بنامه نكرد ايچ ياد\r\nبفرمود از آن پس بايزد گشسب * كه تا با سواران نشيند باسب\r\nز لشگر گزين كرد مردى هزار * كه با او شود تا در شهريار \r\n","page_name":" 318 ","page_number":338},
  {"content":"\r\n\r\nو تهديد و ناسزا به او نگاشته امر كرد گوشوار و كفش‌ها را ارسال دارد و خود پنبه و دوك و البسهء زنانه براى او فرستاد .\r\nبوصول‌نامه و مرسولات هرمز ، بهرام را خشم و غضب فراگرفته فرياد برآورد كه : اين دستمزد كسى است كه در راه اين جسور حريص بدرستى خدمت كند ! پس افسران و خواص خود را طلبيده درد و تيمار خود را بدانان بازگفت همه روى درهم كشيدند و گفتند : كى هرمز در مورد كسى بعهد خود وفا كرده كه نسبت بمواعيدى كه به تو داده است وفادارى كند و كدام رئيس از طرف او ايمن بوده كه تو باشى ؟\r\nاين معامله هم كه با تو كرد مقدّمهء حمله‌ايست كه براى متّهم ساختن تو كرده و اوّل قدميست كه براى اضمحلال تو و تشفّى خاطر خود برداشته حقيقت اينست كه اگر تو زودتر او را نخورى او ترا خواهد بلعيد و همچنانكه امثال ترا كه اركان دولت او را تشكيل ميدادند از ميان برد همان ضربت را به تو نيز وارد خواهد آورد . بهرام مسرور از بيانات مشروحه آنانرا بر آن داشت كه در حفاظت و پيروى او متعهّد گشته طبق امر او رفتار كنند و مصمّم شد كه بر عليه هرمز قيام كرده او را خلع و سلطنت را از آن خود كند .\r\nبهرام با خاقان پسر پرموده از در صلح درآمده كشورش را به او واگذاشت و با او پيمان مودّت منعقد ساخت و چون بخراسان رسيد علم مخالفت برافراشته منكر شناسائى سلطنت هرمز گرديد و چون ميخواست بين هرمز و پسرش پرويز مخالفت ايجاد كند با سكّه كردن پولهاى طلا و نقره بنام پرويز و ترويج آنها در ايران بين آنانرا بهم زد و نامه‌اى بسيار خشن به هرمز نگاشته با كبر و نخوت بسيار او را مخاطب ساخت كه : تو براى سلطنت ساخته نشده‌اى و لايق آن نيستى استعفا كن و سلطنت را به پرويز واگذار همچنانكه سلاطين ديگرى در زمان حيات سلطنت را بفرزندشان واگذار كرده‌اند برحذر باش و پيش از آنكه مردم بقتلت برخيزند تصميم اتّخاذ كن .\r\nهرمز به خواندن نامه از كرده سخت پشيمان شد و ترس بر او مستولى گرديد تازه باطّلاعش رسانيده بودند كه سكّه‌هاى طلا و نقره بنام پرويز ضرب شده و از آنجهت نيز هراسان بود بنابراين با آذين گشسب مشورت كرد كه در خصوص اين پيش‌آمدها\r\n\r\n","description":"","footnote":"","page_name":" 319 ","page_number":339},
  {"content":"\r\n\r\nچه كند گفت پرويز را هلاك كن و بهر وسيله كه ممكن است بهرام را راضى و اسباب اطاعت او را فراهم آور تا امور منظّم گردد . هرمز را خادم جوانى بود كه علاقهء بسيار به پرويز داشت و آنچه مىشنيد براى او خبر ميبرد غلام كه آنچه شنيده بود به او گفت و او را از خطرى كه تهديدش مينمود آگاه ساخت پرويز شب‌هنگام فرار كرده به آذربايجان رفت مرزبان اين ايالت اظهار اطاعت نسبت به او كرده حمايت و دفاع از جان او را متعهّد گرديد .\r\n\r\nخلع كردن هرمز از سلطنت و كور كردن او\r\nچون هرمز را از فرار پرويز مطّلع كردند بسيار پريشان شد زيرا شك نداشت كه پسرش با بهرام موافقت ندارد و امر كرد بندوى و گستهم « 1 » دائيهاى او را دستگير كنند . در اين اثنا خبر رسيد كه بهرام به رى رسيده و علم مخالفت برافراشته اعلام جنگ مىكند . اغتشاش و آشفتگى دربار را فراگرفت مردم نيز بجوش‌وخروش درآمده كارها كلا مشوّش شد و محابس را درهم شكستند و بندوى و گستهم از زندان رها شده مردم را بخلع هرمز از جهت ارتكاب فجايع تشجيع كردند گفته‌هاى ايشان در خلق از جهت دشمنى و نفرت بسيار و عدم رضايتى كه عموم از هرمز داشتند مؤثّر افتاد پس مجتمع گشته دفعة بر او شوريدند و او را از تخت به زير آورده بر زمين كشيدند و از سلطنت خلع كرده هردو چشمش را نابينا ساختند . اين حادثه وقتى اتّفاق افتاد كه درست يازده سال و نه ماه از سلطنت هرمز ميگذشت . چون خبر به پرويز رسيد به راه افتاد و در رسيدن به مدائن تسريع كرد و مرزبان آذربايجان و مرزبانان ديگر در ركاب او بودند پرويز بمعيّت معدودى از افسران و خواص خود كه خالوهايش بندوى و گستهم نيز در آن جمع بودند به راه افتاد هنوز چيزى از شهر دور نشده بود كه ديد خالوهايش ايستاده متحيّرند پرسيد چه شده است گفتند : ما ميترسيم كه بهرام ، هرمز را بتخت بنشاند و او كتبا استرداد ما را از پادشاه روم بخواهد و ما هلاك شويم . بنابراين اجازه خواستند كه هرمز را از ميان بردارند . پرويز\r\n\r\n\r\n","description":"","footnote":"\r\n( 1 ) بندويه و بسطام .\r\n","page_name":" 320 ","page_number":340},
  {"content":"\r\n\r\nساكت ماند بندوى و گستهم با چند تن از همراهان مراجعت كرده نزد هرمز رفتند و او را خفه كردند « 1 » و آنگاه به پرويز پيوسته او را گفتند : برو كه خداوند خشنودت كند !\r\nپرويز و همراهانش بتاخت رود فرات را گذشتند چون خواستند براى رفع خستگى قدرى در دير نصرانيان بياسايند ديدبان نزديك شدن دسته‌اى از سواران بهرام را در تعاقب آنان اطّلاع داد . بندوى ، پرويز را گفت : لباس و سلاحت را با من عوض كن و راه خود پيش گير و مرا با معدودى در اينجا بگذار . در همين اثنا كه كسان بهرام نزديك ميشدند پرويز با چند تن از همراهان از دير خارج شده خود را نجات داد و بسرعت طىّ طريق نمود . بندوى سوار بر مركب در لباس و سلاح پرويز با همراهان در كرياس درب كليسا ايستاد تا سواران نزديك شدند و بمجرّد ديدن او گمان كردند پرويز است كه جوشن در بر كرده . بندوى با همراهان داخل دير شد و امر داد كه لحظه‌اى قبل از رسيدن سواران درب دير را ببندند همين كه سواران دير را محاصره كردند خود بر بام دير برآمده سواران را آواز داد كه : كسرى بشما سلام مىرساند و ميگويد منكه فعلا در دست شما اسيرم ولى چون خستگى من ما فوق آنست كه بتوانم بگويم بنابراين اگر امروز و امشب را به من فرصت استراحت دهيد براى شما ايجاد زحمتى نخواهد نمود زيرا بعدا تسليم خواهم شد و شما مرا توقيف خواهيد كرد . جواب دادند : اين كوچكترين كمكى است كه به تو ميكنيم . و پيشنهادش را پذيرفته اطراف دير را تحت مراقبت قرار دادند صبح كه بندوى ميدانست پرويز ديگر دور تر از آنست كه مورد تعقيب آنان واقع شود امر داد درب كليسا را باز كنند سربازان داخل شدند و ديدند اين بندوى است نه پرويز و دانستند كه گول خورده‌اند پس بندوى را گرفته نزد بهرام بردند و حيله‌اى را كه به كار بسته بود شرح دادند بهرام از عمل او بسيار متعجّب شده امر كرد او را حبس و زنجير كنند .\r\nپرويز خود را به موريس « 2 » پادشاه روم رسانيد كه مقدمش را گرامى داشته نهايت احترام را در حقّ او مرعى داشت و در ملاطفت و محافظت او از هيچ چيز فروگذار\r\n\r\n\r\n","description":"","footnote":"\r\n( 1 ) 590 ميلادى .\r\n( 2 ) موريق .\r\n","page_name":" 321 ","page_number":341},
  {"content":"\r\n\r\nننموده مريم دختر خود را كه در حسن و جمال سرآمد زنان روزگار بود بزوجيّت او درآورد و قشونى مركب از پنجاه‌هزار سرباز بسركردگى سرژيوس « 1 » در تحت اختيار او گذاشته مصارف آن را پرداخت و در نهايت احترام او را با دختر خود مريم و جهيزيّه او بانضمام دويست كنيزك جوان به راه انداخت « 2 » پرويز حركت كرده قشون را به آذربايجان برد . بندوى كه بحيله از حبس و بند بهرام گريخته بود با مرزبانان و بزرگان و ساير افرادى كه از فارس و خراسان بر او گرد آمده بودند به او ملحق شدند .\r\nبهرام نيز بمدائن رفته سلطنت را غصب و تاج را كه از سر او بيزار بود بر سر نهاد ، همه او را ملامت كردند . همين كه از ورود پرويز به آذربايجان مطّلع شد خواست قبل از تقويت و الحاق طرفدارانش به او درصدد دفع حملهء او برآيد بنابراين بدون ترس از قشون روم به طرف آذربايجان تاخته با پرويز آغاز خصومت كرد و بين آنان زدوخوردها و محاربات بالنسبه شديدى بوقوع پيوست . عدّهء زيادى از سربازان\r\n\r\n\r\n","description":"","footnote":"\r\n( 1 ) سرجس .\r\n( 2 ) از شاهنامه :\r\n چو بشنيد قيصر پسند آمدش * سخنها همه سودمند آمدش\r\nبه دو گفت آنكو جهان آفريد * ترا نامدار مهان آفريد\r\nسخنهاى پاك از تو بايد شنيد * تو دارى در رازها را كليد\r\nكسى را كزين گونه كهتر بود * سرش ز افسر ماه برتر بود\r\nاز آن پس چو دانست كآمد سپاه * جهان شد ز گرد سواران سپاه\r\nگزين كرد از آن مردمان صدهزار * همه نامدار از در كارزار\r\nسليح و درم خواست و اسبان جنگ * سرآمد بر او روزگار درنگ\r\nيكى دخترش بود مريم بنام * خردمند و با سنگ و با راى و كام\r\nبدادش بخسرو بآئين و دين * هميخواست از كردگار آفرين\r\nسه منزل هميرفت قيصر به راه * چهارم بيامد به‌پيش سپاه\r\nبفرمود تا مريم آمد به پيش * ورا پندها داد از اندازه بيش\r\nثياطوس جنگى برادرش بود * بدان جنگ سالار لشگرش بود\r\nبه دو گفت مريم به خون خويش تست * بر آن برنهادم كه همكيش تست\r\nسپردم ترا دختر و خواسته * سپاهى بر اين گونه آراسته\r\nثياطوس يكسر پذيرفت ازوى * جهاندار از ايشان به‌پيچيد روى\r\nچو بشنيد خسرو كه آمد سپاه * از آن شارسان برد لشگر به راه \r\n","page_name":" 322 ","page_number":342},
  {"content":"\r\n\r\nرومى گشته شدند بالاخره مقرّر گرديد كه پرويز با بهرام بجنگ تن‌بتن مبادرت كنند وقتى بهرام نيزه را مواجه پرويز گرفته بود پرويز نيزه را بوجهى از كفش برون كرد كه بهرام نتوانست آن را دوباره به وضع نخست درآورده رو به او ميزان كند ناچار نيزه را چنان محكم بر سر پرويز كوفت كه از ميان بشكست بهرام فرار كرده مثل اينكه به زمين فرورفته باشد از نظر غائب شد و پرويز در اردوى خود متوقّف گرديد تا اينكه شنيد بهرام بجانب خراسان رفته است . خود نيز بدون اينكه چيزى از دست داده باشد به پناهندگان امان داده با مرزبانان و ساير بزرگان مظفّر و منصور رو به مداين نهاد قبل از همه‌چيز متوجّه تقسيم صدقات و انجام خيرات گرديد و بعدا بخونخواهى پدر بندوى و گستهم خالوهاى خود را گفت : حقيقت اينست كه من از تصميم بكشتن شما در زحمت بزرگى هستم زيرا هردو از كسان برگزيده و طرف مهر و علاقهء منيد و بالاترين كمك‌ها را به من كرده قابل آنيد كه من از شما قدردانى كنم ولى وظيفهء پادشاه اينست كه قاتلين پدرشرا هركه باشد بقتل رساند . و با ريختن اشك امر داد كه هردو را همچنانكه هرمز را خفه كرده بودند خفه كنند .\r\nو آنگاه پرويز بتنظيم امور كشور و استحكام سرحدّات و ارتقاء مراتب احبّاء و قلع و قمع اعداء و سركوبى آنان پرداخت و روزبروز بر قدرت و عظمتش ميفزود و مريم دختر موريس پادشاه روم را همسر اصلى خود قرار داده زيباترين قصور خود را به دو تخصيص داد و اموال بسيار و اشياء نفيسه و كنيزكان جوان در اختيار او گذاشته موجب مسرّت او گرديد و مبلغ بيست ميليون درهم بين سپاهيان روم تقسيم كرده برؤساى آنان خلاع فاخره بخشيد و هداياى بسيار داد و همه را محترما نزد سلطان خودشان موريس اعزام داشت و هدايائى بيش از آنچه از او گرفته بود توسّط آنان به خدمت او فرستاد و اين پادشاه را مادام الحيات از تأديهء باج و خراج معفوّ داشته نصرانيان را اجازه داد كه بساختن كليسا و ابنيهء مذهبى پرداخته در تمام ايالات ايران بعبادت و نواختن ناقوس و اجراى مراسم معمولهء اعياد خود پردازند و براى اظهار دوستى و خوش‌آيند موريس به تمام حكّام و مرزبانان امر كرد كه با عيسويان در كمال لطف و مهربانى رفتار نمايند .\r\n\r\n","description":"","footnote":"","page_name":" 323 ","page_number":343},
  {"content":"\r\n\r\n\r\nعاقبت كار بهرام چوبينه\r\nپس از فرار بهرام اكثر افسرانش به پرويز تسليم شدند فقط معدودى از پرقدر و قيمت‌ترين آنان با بهرام ماندند . پرويز قسمتى از قشون را مأموريّت داد كه بتعاقب او پرداخته دستگيرش سازند و گفته بود : او را بكشيد و سرش را براى من بياوريد ! ولى اين سربازان كه ياراى حملهء به او را نداشتند از تعاقب او صرفنظر نموده مراجعت كردند .\r\nبهرام در حين فرار با چند تن از افسران خود در قريه‌اى درنگ كرده پياده شدند و بخانهء زالى فرود آمدند زال گرده‌هاى نان جوين را در غربال مندرسى نهاده نزد آنان گذاشت همه با آن سدّ جوع كردند و در نظر آنان از بهترين نان سفيد و كباب برّه و لذيذترين لوز گواراتر آمد و آنگاه بزن گفتند اگر ميتوانستى جرعه‌اى از قمقمه‌اى يا قطره‌اى از مشكى يا از ته‌ماندهء قرابه‌اى هم شده شراب بما دهى احسان خود را باتمام ميرسانيدى زال برفت و كوزه‌اى شراب آورد ولى براى نوشيدن جامى نيافتند يكى از همراهان ديد كدوئى از سقف آويخته آن را كشيد و بريد و بدان وسيله شراب مينوشيد و خنده‌كنان از تغيير احوال و برگشت اقبال بشر بتعجّب سخن ميگفت چون بهرام به خود آمد زال را گفت : مادر چه تازه‌اى دارى - جواب داد :\r\nشنيدم كه پرويز شاهنشاه با قشون بىحساب از روم برگشته و با بهرام چوبينه مصاف داده و او را مقهور و منهزم نموده و خود در مقرّ خود مدائن مستقر گشته است .\r\nبهرام گفت : مادر تو در مورد بهرام چه عقيده دارى آيا در حربه كشيدن به روى پرويز ذىحق بود يا بىحق ؟ زال گفت به خدا قسم كه خطا كرده زيرا بر عليه آقا و آقازادهء خود قيام كرده و شمشير به روى او كشيده است ! بهرام گفت : آيا بايد در غربال مندرسى هم نان جوين خورده شراب تيره در كدوى شكسته بنوشد ! ؟ پير زال كه فهميد بهرام چوبينه اوست دچار وحشت شده ترسيد بهرام گفت مادر نترس تو حقيقت را گفتى و حق با تست . و چند سكّهء طلا از كمربند خود برآورده او را داد و برفت .\r\n\r\n","description":"","footnote":"","page_name":" 324 ","page_number":344},
  {"content":"\r\n\r\nبهرام رو به خراسان تاخته در نيشابور متوقّف شد و با ملاحظهء تعداد كم همراهان و احساسات مخالف مردم و ترس از اينكه نتواند از تعقيب پرويز رهائى يابد به ماوراء النهر رفت كه از خاقان بن پرموده استعانت كند خاقان بمعيّت خاصان و رؤساى قشون خود باستقبال او شتافت ، هردو بملاقات هم از اسب به زير آمدند و مانند اشخاص هم‌شأن و هم‌رتبه و هم‌مقام باهم دست دادند . خاقان پذيرائى بسيار شايانى از بهرام كرد و مقادير بسيار از لوازم و هداياى ذىقيمت نزد او فرستاده ويرا چنين گفت : حقوق من و تو در سلطنت يكسانست ما دو جسم و يك روح داريم و بين ما دو برادر هيچ‌چيز اختصاصى وجود ندارد جز آنچه شريعت و شرافت آن را محترم شمرده پس در كمال اطمينان و آرامش خاطر استراحت كن و آنچه ميخواهى در نهايت آزادى از من بخواه كه فورا انجام دهم و مطمئن باش كه جز انجام منظور و مقصود تو چيزى نميخواهم بهرام از وى تشكّر كرده راه و رسم او را تبريك گفت .\r\nپس از چندى پرويز كه با وجود بهرام نميتوانست با فراغت خاطر از قدرت سلطنت استفاده كند رسولى نزد خاقان اعزام داشته او را گفت : تو با دشمن و ياغى با من عهد مودّت بسته‌اى و بغلام فرارى من پناه داده‌اى و از اين عمل منظورى جز آزار من و مقصودى جز مضطرب ساختن من نداشته‌اى فعلا چنانچه او را مغلولا به خدمت من فرستى منّتى بر گردن من نهاده‌اى كه تا قيامت چون طوقى كه به گردن كبوتر نهند به گردن من خواهد بود و دوستى مرا هم كه براى تو ذىقيمت است جلب نموده نتايجى خواهى برد كه برضاى تو منجر خواهد شد ولى چنانچه اين سگ حار و اين وقيح نابكار را بر من ترجيح دهى جنگى در پيش خواهى داشت كه آهن را مستحيل بمايع و موى اطفال خردسال را سفيد كند . خاقان در جواب پيغام داد : بهرام كمك و معاضدت مرا تمنّى كرده و به من پناهنده شده است من او را پذيرفته حمايت كرده‌ام و او را امان داده‌ام و تا جان در بدن دارم او را تسليم نخواهم كرد . پرويز غمين گشته مضطرب گرديد و گفت : اين دشمن با دشمنان من سخت بهم پيوسته و در فكر منافع آنان و در عداد ايشانست از آن ترسم كه بمعيّت آنان بر من تاخته كشور را تصاحب و غوغائى در ايران برپا كنند همان به كه تا بهرام در\r\n\r\n","description":"","footnote":"","page_name":" 325 ","page_number":345},
  {"content":"\r\n\r\nميان آنانست دمى نياسوده سرا و علنا وسائلى برانگيزم كه بافناى او منجر شود .\r\nبنابراين پرويز مجرّب‌ترين مردان درگاه خود را كه هرمز خرادبرزين « 1 » نام داشت با هداياى بسيار و گوناگون بدربار خاقان اعزام داشته پول بسيار در اختيار او گذاشت و مخفيانه به دو سپرد كه بهر وسيله‌اى ممكنست جدّ و جهد كند و از پاى ننشيند تا مهر بهرام را از دل خاقان بيرون كند و وسائلى برانگيزد كه با فناى بهرام منجر شود . هرمز به راه افتاد و چون بمقرّ خاقان رسيد با اكرام و اجلال تمام او را پذيرفته هدايايش را قبول و در مجالس انس از او دعوت به عمل آورده مورد لطفش قرار داد .\r\nيكروز كه هرمز موقع بدست آورد خاقان را گفت : اعليحضرت نميدانند كه بهرام يكى از اتباع پرويز است كه بحق‌ناشناسى و قيام برعليه او خود را مجرم قلمداده و حوادثى كه مطّلعند بوقوع پيوسته و به بدبختى او منجر شده ؟ در صورتى كه او براى مولاى خود خادم خوبى نبوده چگونه ميتواند براى تو باشد ؟ پس بايد نسبت به پرويز شاه خدمتى انجام دهى كه نه تنها هيچوقت فراموش نخواهد شد و بلكه مايهء قدرشناسى او خواهد گشت و آن اينست كه بهرام را مغلولا به خدمت او اعزام دارى البتّه در اين صورت تو ميتوانى آنچه مايل باشى از او تقاضا كنى . خاقان بخشم او را گفت : آيا با من مىشود اينطور صحبت كرد ؟ اگر سمت سفارت نداشتى روحت را از بدنت جدا ميكردم ! و در آتيه هم اگر بشنوم كه از بهرام بدگوئى كنى محقّقا سرت را خواهم بريد ! هرمز سكوت اختيار كرده دانست سخنانش را در او اثرى نيست و بهرام هم از طرفى خاقان را بتصرّف ايران تطميع ميكرد و به او اطمينان ميداد كه ملك را از چنگ پرويز برون آورده تسلّط او را بر آن عملى خواهد كرد .\r\nخاقان با اطمينان بقول او قشون و مهمّات در اختيار او گذاشت كه بر پرويز بتازد و امر داد كه اردوى خود را بر ساحل جيحون مستقر كرده نقائص كار خود را در آنجا بر طرف سازد .\r\nهرمز كه دانست خاقان غيرقابل تغيير و در حفظ و دوستى بهرام عزمش راسخ\r\n\r\n\r\n","description":"","footnote":"\r\n( 1 ) جرابزين .\r\n","page_name":" 326 ","page_number":346},
  {"content":"\r\n\r\nاست و مشاهده نمود كه فرماندهى قشونش را به دو تفويض كرده خاقان را رها نموده متوجّه خاتون همسر اصلى خاقان گرديد و بر آن شد كه با بدگوئى و غمّازى و تقديم هدايا ذهن او را نسبت به بهرام مشوب و با انتساب حيله و مكر و تقلّب به دو خاتون را از او متوحّش سازد و مصرّا او را تهييج ميكرد كه دامى گسترده او را نابود و كشور تركستان را از شئامت و عمليّات زشت او خلاصى بخشد . اين مذاكرات بالاخره در خاتون مؤثّر افتاده با مسئول هرمز موافقت كرد و متعهّد شد كه بوسيله‌اى بهرام را نابود سازد . هرمز همچنان بتقديم هدايا پرداخته چشمش را بمشاهدهء جواهرات گرانبهائى كه پرويز براى همين منظور به او داده بود خيره ساخت . يك روز كه خاتون با او مشاوره داشت او را گفت : به خداوند قسم كه من درصدد كشتن بهرام هستم ولى نميدانم بچه طريق ممكن است موفّقيّت حاصل كنم . هرمز جواب داد : تو بايد تركى از خواص دربار خاقان را بيابى كه عزمى راسخ و بازوئى توانا داشته باشد و از ريختن خون نپرهيزد و سر زده نزد بهرام رفته شمشير خود را در شكم او كند و فرار اختيار نمايد . خاتون مصرّا درصدد برآمده تركى را كه واجد صفات مزبوره بود بدست آورد . پس او را طلب كرده در حضور هرمز مطلب را به او گفت و يكصدهزار درهم به او وعده داد كه نصف آن را هم نقدا بپردازد . ترك حريص براى بدست آوردن پول موافقت كرده اجراى امر را متعهّد شد هرمز مطمئن گرديد كه او در كمال جسارت بانجام عمل موفّق خواهد گرديد بنابراين لازم ديد كه پس از تحصيل اين موفّقيّت حيله‌اى هم براى فرار خود انديشد بدين‌منظور از خاقان اجازهء شرفيابى خواست و گفت :\r\nخواستم يكى از همراهان را كه تاجرى است بايران بفرستم تا اقمشه و جواهراتى را كه ميخواهم تقديم حضور اعليحضرت دارم بياورد ولى مأمور شط بامر بهرام او را از عبور مانع شده گفته است فقط به كسانى اجازه خواهد داد كه جواز عبورى بنام و مهر تو در دست داشته باشند استدعا داشتم كه باصدار آن امر صادر فرمايند . خاقان موافقت كرده امر كرد جواز عبور صادر نمايند و آن را مختوم نموده به دو تسليم كرد . هرمز آن را گرفت و به لباس تاجرى درآمده به راه افتاد و همراهان و محمولات را جا گذاشت .\r\nچون بكنار شط رسيد جواز را ارائه و هديه‌اى هم بمفتّش معبر داد كه او را معجّلا\r\n\r\n","description":"","footnote":"","page_name":" 327 ","page_number":347},
  {"content":"\r\n\r\nعبور دهد . هرمز با تسريع در حركت رو بمقرّ مولاى خود بطىّ طريق پرداخت .\r\nفرداى آن روز كه به حساب ايّام شهور ايرانيان روز بهرام نام داشت منجّمين بهرام را از آمدن بين مردم و خروج از منزل منع كرده مرگ او را در آن روز اعلام داشتند ترك مأمور خاتون هم خنجر زهرآلودى در چكمهء خود مخفى كرده بدون سلاح ديگرى به راه افتاد و بچادر بهرام رسيد . بهرام نيز نظر بمختصر كسالتى كه داشت جز معدودى از خواص كسى را بحضور نپذيرفته امر كرده بود كه كسى را اجازه حضور ندهند گرچه خاقان باشد . آنانهم به ترك گفتند : امروز برو كه روز شرفيابى نيست ! او جواب داد : به او بگوئيد من از طرف خاتون همسر سوگلى خاقان براى امر مهمّى آمده‌ام و بايد آن را باطّلاع او برسانم . يكى از خدمه داخل شد و گفتهء ترك را بعرض رسانيد بهرام امر داد او را اجازهء ورود دهند و حضّار از محضر او خارج شوند ترك داخل شده زمين را بوسه داد و نزديك بهرام شد و بدين بهانه كه ميخواهد موضوعى را در گوش او بگويد بهرام سر را بجانب او خم كرد . ترك هم بيك ضربت پهلوى او را شكافته ضربت ديگرى به شكمش فرود آورد . بهرام فرياد برآورد و اشخاصى كه مراقب در بودند مطّلع گشتند و ترك را كه معجّلا خارج ميشد با شمشير بر او حمله كرده قطعه‌قطعه كردند . افسران وارد شدند و بهرام را كه خون از زخمهايش جارى و دست بر يكى از زخمها نهاده بود بر روى زمين مرده يافتند « 1 » همه بناله و گريه درآمدند و نوحه و ندبه\r\n\r\n\r\n","description":"","footnote":"\r\n( 1 ) از شاهنامه :\r\n بخرّاد برزين چنين گفت شاه * كه بگزين برين كار بر خانه راه\r\nدر گنج بگشاد و چندان گهر * بياورد و شمشير و زرين كمر\r\nكه خرّادبرزين بر آن خيره ماند * همى در نهان نام يزدان بخواند\r\nچو با هديه‌ها نام چين برگرفت * بجيحون يكى راه ديگر گرفت\r\nچو بشنيد خاقان بياراست گاه * بفرمود تا برگشادند راه\r\nفرستاده چون شد بتنگى فراز * زبان كرد گويا و بردش نماز\r\nبه دو گفت بهرام بدگوهر است * از آهرمن بد كنش بدتر است\r\nورا هرمز تاجور بركشيد * بارجش ز خورشيد برتر كشيد\r\nندانست كس در جهان نام اوى * ز گيتى برآمد همه كام اوى \r\nبقيهء در صفحهء بعد\r\n","page_name":" 328 ","page_number":348},
  {"content":"\r\n\r\nبه آسمان برخاست همين كه كرديه خواهر و همسر بهرام كه يك از زيباترين و باهوش‌ترين و شجاع‌ترين زنان روزگار بود ببالينش آمد تپانچه بر روى زده موهاى خود را كند و گفت . برادر اين جزاى كسى است كه كفران نعمت اولياى خود را كرده بر عليه مولاى خود قيام كند و حربه به روى سلاطين خود كشد . بهرام گفت . حق با تست و چنانست كه تو ميگوئى . و نكته‌اى گفت كه شاعر در اين شعر بيان كرده است :\r\n يسئ قضاء السوء بالمرء جائرا * و ليس يسئ المرء قط بنفسه « 1 » \r\nو آنگاه مردان سينه افسر ارشد خود را بجانشينى خود انتخاب و فرماندهى\r\n\r\n\r\n","description":"","footnote":"\r\nبقيه از صفحهء قبل\r\n اگر با تو بسيار خوبى كند * بفرجام پيمان تو بشكند\r\nگر او را فرستى بنزديك شاه * سر شاه ايران برآرى به ماه\r\nچو خاقان شنيد اين سخن خيره گشت * دو چشمش ز ديدار او تيره گشت\r\nبه دو گفت از اينسان سخنها مگوى * كه تيره كنى نزد ما آبروى\r\nنيم من بدانديش و پيمان‌شكن * كه پيمان‌شكن خاك يابد كفن\r\nچو خرّادبرزين شنيد اين سخن * به‌پيچيد از انديشه مرد كهن\r\nيكى ترك بد پير نامش قلون * كه تركان ورا داشتندى زبون\r\nمر او را درم داد و دينار داد * همان پوشش و خورد بسيار داد\r\nبه دو گفت آنكس كه اندر جهان * ندارد دل شاد اندر نهان\r\nكجا مرگ او را به از زيستن * بدين‌گونه در خفتن و كاستن\r\nيكى كار دارم ترا بيمناك * اگر تخت يا بى اگر تيره خاك\r\nبنزديك بهرام بايد شدن * بمروت فراوان ببايد بدن\r\nبپوشى همان پوستين سياه * يكى كارد بستان و بگزين تو راه\r\nنگه دار آن روز بهرام روز * برو تا در مرو گيتى فروز\r\nوى اين روز را شوم دارد بفال * نگه داشتستيم بسيار سال\r\nچنين گوى كز دخت خاقان پيام * رسانم بدين مهتر شادكام\r\nبدين كارد نافش سراسر بدر * وز آن پس بجه‌گر بيابى گذر\r\nقلون رفت با كارد در آستى * پديدار شد كژى و كاستى\r\nهمى شد كه تا راز گويد به گوش * بزد دشنه وز خانه بر شد خروش\r\nهمه مهتران زو برآشوفتند * بسيلىّ و مشتش همى كوفتند \r\n* * * ( 1 ) اين طالع شوم است كه ظالمانه سيه‌روزى را بجانب مرد ميكشد انسان بدبختى را رو به خود نميكشد\r\n","page_name":" 329 ","page_number":349},
  {"content":"\r\n\r\nهواخواهان خويش را به او داده اجلال و اكرام كرديه را به او سفارش و امر كرد همواره طبق نظريّات او رفتار و همانقسم كه اوامر بهرام را بموقع اجرا ميگذاشته نسبت به او رفتار نمايد . پس آخرين آرزوهاى خود را به او و خواهرش گوشزد كرده جان سپرد .\r\nكرديه و سران سپاه بتعزيه‌دارى پرداخته او را به خاك سپردند خاقان نيز بشنيدن مرگ بهرام جامه بر تن دريده تاج بر زمين نهاد و بر او بگريست و يك هفته بتعزيه‌دارى او بنشست و خاتون را ملامت كرده ناسزا گفت و رسولى نزد كرديه و همراهان بهرام اعزام داشته تعزيت و تسليت گفت و بمواعيد و دلگرميها تسلّى داد .\r\n\r\nذكر آنچه پس از قتل بهرام چوبينه اتفاق افتاد\r\nچون مردان سينه و همراهان بهرام و كرديه مصمّم شدند كه در خفاى خاقان حركت كنند بتهيّهء مقدّمات و نعل كردن ستوران پرداخته محمولات خود را قبلا ارسال و خود نيز كه در حدود چهارهزار تن بودند بر مراكب خود برآمدند كرديّه هم به لباس سواران و جنگجويان درآمده جمعا به راه افتادند همين كه خبر به خاقان رسيد با خشم تمام برادر را بتعقيب آنان فرستاده او را گفت : چنانچه بميل مراجعت نكردند همه را باسارت بهم بسته بحضور آور . برادر خاقان با عساكر بسيار به راه افتاده طىّ طريق كرد و چهارمين روز حركت به آنان رسيد . كرديّه بمشاهدهء تركان و احتمال خطر براى مقاومت و تهييج عساكر خود بتكميل سلاح پرداخته امر كرد تا محاربه را صف آراستند . برادر خاقان كه نزديك شد آنانرا گفت : ميخواهم مرا نزد كرديه دلالت كنيد كه پيام شاه را به او برسانم و نيز مايلم كه شما هم آن را بشنويد . چون به خدمت او رسيد و او را ديد از حسن و كمال و فنون سوارى و لياقت او متعجّب شده مفتون او گرديد و دل در او بست و گفت : شاه امر كرده شما را بحضور او برم كه بتجليل شما پرداخته آنچه لازمهء محبّت است دربارهء شما مرعى دارد ، بنابراين چنانچه مراجعت كنيد فبها المراد و الّا مجبورم كه طبق امر او شما را بهم ببندم ولى منباب علاقه‌اى كه من به تو بانوى محترم پيدا كرده‌ام صلاح آنست كه اطاعت كرده تسليم من شوى تا خود و همراهان و اموالت سالم بمانيد . و آنگاه در خصوص تمايل خود\r\n\r\n","description":"","footnote":"","page_name":" 330 ","page_number":350},
  {"content":"\r\n\r\nبه ازدواج با او و برحذر داشتنش از عواقب مقاومت مذاكراتى با او نمود . كرديه گفت : اينجا مناسب نيست ولى جواب ترا ميخواهم دور از محضر فريقين دهم برويم دور تر صحبت كنيم . برادر خاقان گفت من مطيع اوامر توام . همين كه قدرى دور شدند كرديه بانك برآورده او را گفت : من خواهر و همسر بهرامم و بايد ترا در معرض آزمايش قرار دهم اگر توانستى بر من دست يا بى من به تو تسليم خواهم شد ! و آنگاه بر او حمله آورده تيرى بجانب وى افكند كه از كمربند و جوشن وى گذشته از پشتش خارج شد و زين را از وجود او پرداخته بر زمينش افكند پس كسان خود را بآواز بلند فرمان داد كه بر تركان حمله برند و چنان كشتارى در صفوف تركان كردند كه آتش در خرمن چوب خشك و گرگ در گلّهء ميش نكند و چون نور كه ظلمت را هزيمت دهد همه را منهزم نمودند پس از آن از جيحون عبور كرده بجانب ايران روانه شدند كرديه نامه‌اى به برادرش كردى كه يك از محارم پرويز بود نگاشته وضعيّت خود را براى او روشن ساخت و تقاضاى عفو خود و همراهانش را از پرويز نمود ، كردى بوساطت آنان پرداخته تحصيل اجازه كرد كه جمعا بمساكن خود برگردند و چنان كردند و نسبت به پرويز اظهار اطاعت نمودند پرويز لطف خود را نسبت به آنان دريغ نداشته يكايك را بخلاع فاخره سرافراز داشت پس كرديه را بزوجيّت اختيار و مورد اكرام قرار داد و از لحاظ مخالفتى كه هميشه نسبت بقيام بهرام بر عليه او داشته و او را بعبوديّت پرويز تحريك مينموده همچنين از جهت اطاعت صادقانه و احترامى كه در گذشته و حال از او داشت نهايت علاقه را نسبت به او ابراز مينمود .\r\n\r\nچند عمل برجسته از زندگانى پرويز\r\nهمين كه پرويز از گرفتارى بهرام چوبينه خلاصى يافت اخلاقا مغاير آنچه بود گرديد و زندگانى پرنشاط و انبساطى پيش گرفت و باعزام عساكر بنقاط مختلفه و تعيين مرزبانان و حكّام اطراف پرداخت تمام سلاطين عالم بلااستثناء مطيع و فرمان‌بردار او بودند و حتى القوّه اطاعت و انقياد خود را نسبت به او ظاهر ميساختند زمين ادارهء امور و دنيا سرنوشت خود را به دو تفويض كرده بود كوكب بختش در نهايت اعتلا و نفاذ امرش\r\n\r\n","description":"","footnote":"","page_name":" 331 ","page_number":351},
  {"content":"\r\n\r\nبىحدّ و انتها بود در كثرت مال و ذخائر اشياء نفيسه و آلات و ادوات تجمّل بر تمام سلاطين برترى داشت ولى با وجود تمام اين عظمت مدام گرم عشقبازى و لهو و لعب بود و عمر را صرف عيش و خوش‌گذرانى مينمود ، روئى زيبا و قامتى رعنا داشت و زور سرپنجه‌اش ضرب المثل شده بود چنان كه از دوازده هزار اسبى كه در اختيار داشت فقط اسب معروف شبديز قادر بكشيدن او بود و در ميان تكاوران چنان بود كه پرويز در ميان شهرياران مينمود اين اسب يك از مراكبى بشمار است كه بوسيلهء سلاطين معروفيّت حاصل ميكنند مانند رخش رستم و ادهم كيخسرو و يحموم نعمان و اشقر مروان يكروز كه پرويز سوار بر شبديز بود اسب قدرى سركشى كرده عنان از هم گسست پرويز امر داد كه مهتر را بقتل رسانند مهتر گفت : شاهنشاها بعرض من برس بعد آنچه خواهى كن . شاه گفت بگو مهتر عرض كرد : در نزاع بين شاه آدميان و شاه اسبان چگونه دهانه‌اى كه آن دو را بهم پيوسته نگسلد ؟ پرويز را خوش آمد و از خون مهتر درگذشت و گفت : اجلش نرسيده بود كه چنين جمله‌اى بخاطرش رسيد .\r\n\r\nبعضى از تراوش فكر پرويز\r\nپرويز را گفتند شاهينى بر بازى حمله كرده است امر كرد او را بكشند كه هر آينه بندگان بر موالى و صغار بر كبار تعرّض نكنند - به او گزارش دادند كه فلان حكمران كه بدربار احضار شده در حضور عجله نكرده است پرويز اين امريّه را صادر نمود : اگر آمدن بحضور ما براى تمام بدن او مشكل است ما بيك قسمت از آن اكتفا كرده زحمتش را كم ميكنيم بدنش را بگذارند و سرش را بدربار بياورند ! تصميمى در همين معنى بفكر منصور هم رسيد كه بيك از سران لشگر خود كه مرتكب عمليّات ناشايسته‌اى شده بود نوشت : نادرست اگر سر بتنت سنگينى مىكند ترا از زحمت آن ميرهانيم ! عادتا ميگفت : كسى كه اطاعت ما فوق نكند اطاعت از مادون نبيند .\r\nدر آخرين نصايحى كه به پسرش شيرويه داده بود گفته است : زندگانى سپاهيان را بحدّى توسعه مده كه از تو بىنياز شوند و چندان بمضيقه‌شان ميفكن كه بجان آمده از تو شكايت كنند . حقوق مناسبى به آنان بده و بخوشروئى تقاضاهاى آنان را رد كن ،\r\n\r\n","description":"","footnote":"","page_name":" 332 ","page_number":352},
  {"content":"\r\n\r\nزياد اميدواريشان ده ولى در عطايا زياده‌روى مكن . وقتى كه حاجب بن زراره كمان خود را بعنوان ضمانت اعراب نزد او گذاشت پرويز گفت : اگر اعراب در نظرم كم‌بهاتر از اين كمان نبودند هرگز آن را قبول نميكردم . و بيك از مرزبانان خود گفته بود : از سلاطين دورى گزينيد زيرا در سبعيّت مثل شيرند و در غضب مانند اطفال .\r\n\r\nداستان شيرين\r\nشيرين زنى بود در نهايت زيبائى و ملاحت كه هنوز هم در جمال و كمال ضرب المثل است . پرويز در جوانى به او عشق ميورزيد و در خفيه از او كام برميگرفت تا زمانى كه فتنهء بهرام چوبينه و حوادث ديگرى كه فوقا شرح داده شد او را از خاطر پرويز برد و در موقع سلطنت هم ديگر توجّهى به او نكرد شيرين از اين متاركه متعجّب گرديد و وضعش با پرويز چون وضعيّت كسى شد كه بشاهى ميگفت :\r\n « 1 » لعبدك حرمة و الذّكر فحش * فلا تحوج إلي ذكر الوسيله \r\nبنابراين دائم مترصّد بود تا يكروز كه پرويز به شكار ميرفت با جواهرات و زينت‌آلات بر زيبائى خود افزوده چون آيت حسن و ملاحت در معبر پرويز قرار گرفت . بمشاهدهء وى عشق خفتهء پرويز بيدار و حرارت خفيفى كه از او در دل داشت دفعة بشعله مبدّل گرديد و امر داد او را بدست يك از محارم دربار سپردند و خود با قلب صيد شده و شوق ديدار يار عزم شكار كرد « 2 » ولى معجّلا برگشت ولدى الورود شيرين\r\n\r\n\r\n","description":"","footnote":"\r\n( 1 ) بندهء ترا بر تو حقوقى است كه ذكر دليلش ناسزاست او را مجبور مكن كه الطاف ترا يادآور شود .\r\n* * * ( 2 ) از شاهنامه :\r\n چو بشنيد شيرين كه آمد سپاه * به‌پيش سپاه آن جهاندار شاه\r\nيكى زرد پيراهن مشكبوى * بپوشيد و گلنارگون كرد روى\r\nاز ايوان خرم برآمد به بام * ز روز جوانى ببد شادكام\r\nهمى بود تا خسرو آنجا رسيد * سرشگش ز مژگان برخ برچكيد\r\nزبان كرد گويا بشيرين سخن * هميگفت از آن روزگار كهن\r\nكجا آنهمه بند و پيوند ما * كجا آنهمه عهد و سوگند ما\r\nهميگفت و از ديده خوناب زرد * هميريخت بر جامهء لاژورد\r\nبه چشم اندر آورد از او شاه آب * بزردى رخش گشت چون آفتاب\r\nفرستاد بالاى زرين ستام * ز رومى چهل خادم نيكنام\r\nكه او را بمشكوى زرين برند * سوى خانهء گوهر آگين برند \r\n","page_name":" 333 ","page_number":353},
  {"content":"\r\n\r\nرا تزويج نمود و يكصد كيسه تنخواه و يكصد كنيز و يكصد جامهء زرى و يكصد گردنبند گرانبها به او داده از قصور خود قصر طلائى را براى سكونت وى اختصاص داد و نهايت لطف و محبّت را دربارهء وى مبذول داشته چون ديده و دل او را گرامى داشت زيرا نه فقط زيبائيرا بحدّ كمال دارا بود بلكه زياده از حدّ باهوش و نسبت به شوهر خود محبّت داشت .\r\nبزرگان و رجال پرويز را از تزويج زن زيباى پستى تقبيح كرده او را لايق مقام پادشاه ندانستند و مزاوجت با او را خطاى بزرگى تلقّى كردند و تصوّر مينمودند كه اولاد ناپاكى براى پرويز بوجود خواهد آورد همين كه گفتهء آنان به پرويز رسيد همه را طلب كرده امر داد جام طلائى را از خون گنديده و كثافات ممتلى سازند و از آنان پرسيد اين چطور چيزى است . همه گفتند فوق العاده ناپاك است . پس امر داد كه جام را با خاك و قليا شسته خشك كنند و بخار عود و مشگ و عنبر دهند و شرابى گلگون‌تر از چشم خروس و مطبوع‌تر از صلح و صفا در آن ريزند . پس آنانرا گفت حالا اين چطور چيزى است ؟ جواب دادند : چيزى بسيار مطبوع و پاك . شاه گفت : اين وصف شيرين است كه چون با ما نبود و به اين و آن ميپرداخت جامى بود مملوّ از كثافات و فعلا كه با ما محشور است و در جمع محبوبه‌هاى ما درآمده مثل اين جام كه ذاتا طاهر و در آن مايع خوب مطبوعى ديده مىشود پاك و نظيف است . همه گفتند حق با شهنشاه است كه خدا قولش را تصديق كند و ما را از احسان او بىنصيب نگذارد . پس او را ثنا گفته شاد و خرسند رفتند .\r\nشيرين نيز بيش از پيش مورد توجّه پرويز واقع و مالك تمام قلب او گرديد همچنانكه پس از مرگ مريم دختر امپراطور همسر سوگلى پرويز شد . اينهم گفته شد كه شيرين بمسموم كردن اين شاهزاده مبادرت نمود كه جاى او را بگيرد و بآرزوى خود رسيد « 1 » .\r\n\r\n\r\n","description":"","footnote":"\r\n( 1 ) از شاهنامه :\r\n ز مريم همى بود شيرين به درد * هميشه ز رشگش دو رخساره زرد\r\nبفرجام شيرين ورا زهر داد * شد آن خوبرخ ماه قيصر نژاد\r\nاز آن چاره آگه نبد هيچكس * كه او داشت اين راز پنهان و بس \r\n","page_name":" 334 ","page_number":354},
  {"content":"\r\n\r\n\r\nداستان باربد « 1 » خنياگر\r\nسركس « 2 » رئيس خلوت و خنياگران پرويز بود همين كه فهميد جوانى از از مرو آمده كه در نواختن عود استاد است و در خواندن با ساز خود بيداد مىكند و دل از مستمعين ميربايد و در كار است كه ره بخلوت شاه جسته هنرنمائى كند هم از حسادت و هم از ترس كه مبادا خود مرئوس او شود خاطرش پريشان گرديد و به تمام وسائل متشبّث شد كه او را از اين مجامع دور داشته با رشوه دادن بخدمه و دربانان ورود او را منع و دوستان و نديمان شاه را تمنّى كرد كه در طىّ مذاكرات اسمى از وى نبرده او را معرّفى ننمايند اشخاص هم بميل او رفتار و مدّتى باربد ناشناس بسر برده از زندگانى در خفا و يأسى كه به او روىآور شده بود فوق العاده در زحمت بود .\r\nعاقبت الامر اضطرار او را بر آن داشت كه بحيلهء لطيفى متوسّل شود و باغبان باغى را كه پرويز گاه‌گاه براى تفريح و باده‌گسارى بدان ميرفت ديده مبلغى به او داد و از او خواهش كرد كه وقتى شاه در باغ بعيش و باده‌گسارى مشغول است او را اجازه دهد كه بر درختى مشرف بمجلس او بالا رود باغبان هم راضى شد . در موقعى كه مقرّر بود شاه آمده زير سروى بنشيند باربد لباس ابريشمى سبزى در بر كرده عود سبزى بدست گرفت و بر سروى مشرف بمجلس پرويز بالا رفته بر شاخى از آن استوار آمد و سبزى لباس و عودش مانع از آن بود كه او را از شاخ و برگ درخت تميز دهند شاه نزول اجلال فرموده بر كرسى خود قرار گرفت و ندماى همراه نزديك او جايگزين شدند چون پرويز جامى گرفت كه بنوشد باربد عود را برگرفته بنواى دلكشى مترنّم گرديد كه حضّار نظير آن بگوششان نرسيده بود و تأثير عجيبى در آنان كرد و آن دستان يزدان آفريد « 3 » بود پرويز بسيار مسرور شد و پرسيد خوانندهء آن كيست همه درصدد جستجو برآمدند ولى بكشف آن موفّق نشدند چون پرويز جام دوّم را گرفت باربد بنواختن عود پرداخته بترانه‌اى دلكش مترنّم شد كه تأثيرش بيش از ملائت\r\n\r\n\r\n","description":"","footnote":"\r\n( 1 ) فهلبد .\r\n( 2 ) سرجس .\r\n( 3 ) از شاهنامه :\r\n سرودى بآواز خوش بركشيد * كه اكنون تو خوانيش داد آفريد \r\n","page_name":" 335 ","page_number":355},
  {"content":"\r\n\r\nبعد از فقر بود و اين داستان پرتو فرخار نام داشت پرويز متحيّر شد و فرياد برآورد چه نغمات مطبوعى ! سراپاى وجود ميخواهد گوش شود ! و با ملاحظهء نقطه‌اى كه صدا از آن جهت ميرسيد امر داد خواننده را بجويند ولى اثرى از او ملاحظه نگرديد پرويز بشوق شنيدن اين آواز كه گوش از آن متمتّع ميشد جام سوم را گرفت باربد به خواندن و زدن پرداخته مستمعين را با ناله‌هاى زه عود و نغمات خويش در دستان معروف به سبز اندر سبز چنان مسحور ساخت كه شاهرا دل از دست برفت و از جاى جسته گفت : محقّقا اين ملكى است كه خدا فرستاده تا ما از وجود او بهره‌مند و كامياب شويم و فرياد برآورد كه : اى آزاده مرد نيكوكار تو كه گوش مرا بترنّمت متمتّع كردى بديدار خودت چشمهاى مرا روشنى بخش و احسانت را به ظاهر شدنت باتمام رسان تا در حظّى كه از تو ميبرم نقصانى وجود نداشته باشد . باربد به زير آمده زمين را در برابر شاه بوسه داد . شاه او را در كمال اكرام پذيرفته تحسين و تمجيد بسيار كرد و خيرمقدم گفت و سرگذشتش را پرسيد . باربد كه داستان خود بازگفت شاه از بودن او در خدمتش بسيار خرسند شد « 1 » و تمام روز را بشنيدن آواز او سرخوش بود پس امر داد كه باكرام و اعزاز از او پذيرائى كرده بيش از آنچه انتظار داشت وسائل رفاهش را فراهم آورند و او را به خود اختصاص داده رئيس خنياگران دربار خود قرار داد . باربد او را مدام بنغمات خود مسرور ميداشت و سعى ميكرد كه بيشتر نغماتى را كه در او مؤثّرتر است بخواند و خسروا نيّات كه هنوز هم سازندگان در مجالس سلاطين و غير آن مينوازند از اوست .\r\n\r\nآثار عجيب و اشياء نفيس و ذيقيمتى كه پرويز داشت\r\nيكى از عجايب صنعت كه در دنيا بىنظير است ايوان كسرى است كه هنوز\r\n\r\n\r\n","description":"","footnote":"\r\n( 1 ) از شاهنامه :\r\n بسرگس چنين گفت كاى بيهنر * تو چون حنظلى باربد چون شكر\r\nچرا دور كردى تو او را ز من * دريغ آمدت رود از اين انجمن\r\nبرآواز او شاه مى بركشيد * همان جام ياقوت با سر كشيد\r\nبرين گونه تا سر سوى خواب كرد * دهانش پر از در خوشاب كرد \r\n","page_name":" 336 ","page_number":356},
  {"content":"\r\n\r\nباقى و در بحث از ابنيهء عجيبه بدان متمثّل ميشوند و ذكر آن در شرح حال انوشيروان قبلا مذكور افتاد زيرا عدّه‌اى ايجاد آن را به اين پادشاه نسبت ميدهند ولى غالب نويسندگان ساختمان آن را منتسب به پرويز دانسته‌اند . ديگر از عجايب مزبوره تخت طاقديس است كه مركّب از عاج و ساج « 1 » بوده و صفحات و نردهء آن را از طلا و نقره ساخته بودند . طولش 180 ذراع و عرضش 130 ذراع و ارتفاع آن 15 ذراع بوده و پلّه‌هائى از چوب سياه و آبنوس داشته كه قاب طلائى بر آن گرفته باشند . اين تخت را طاقى از طلا و لاجورد بوده كه صور فلكى و كواكب و بروج و اقاليم سبعه و صورت شاهان و حالات مختلفهء ايشان اعم از مجالس بزم و رزم و شكارگاه و غيره بر آن منقوش بوده و آلتى در آن قرار داشته كه ساعات مختلفهء روز را معيّن ميكرده . خود تخت چهار قطعه فرش زربفت مزيّن بمرواريد و ياقوت داشته است كه هريك معرّف يكى از فصول اربعه بوده - ديگر از بدايع تاج بزرگى است كه شصت من طلاى خالص داشته ( ؟ ) و مرواريدهائى بدرشتى تخم گنجشك و ياقوت‌هاى انارى رنگ كه شب را بروز مبدّل ميكرد بر آن نشانده بودند ، زنجير طلائى به طول هفتاد ذراع از سقف آويخته بود كه تاج را بدان بسته بودند تا بدون زحمت و فشار با سر شاه تماس داشته باشد - ديگر از بدايع شطرنجى بوده كه مهره‌هاى آن از ياقوت احمر و زمرّد ساخته شده بود و نردى داشت كه مهره‌هاى آن با مرجان و فيروزه ساخته شده بود - در ميان اين بدايع طلاى نرم دست افشارى بود كه از معدن تبّت براى پرويز استخراج شده بود و عبارت از توده‌اى از طلا به وزن دويست مثقال و به نرمى موم بود و چون در دست ميفشردند از لاى انگشتها درآمده شكل دست در آن ميماند و از آن صورتها ميساختند و بعدا به شكل اصلى برمىگرداندند - ديگر از عجايب گنج بادآور بود ؛ بدين تفصيل كه وقتى پرويز مطّلع شد كه روميان بر پدرزنش موريس شوريده او را كشتند و پادشاه ديگر انتخاب كردند بسيار مكدّر و خشمگين شد و مرزبانى بنام شهربراز را با قشونى جرّار بروم فرستاد كه انتقام مرگ\r\n\r\n\r\n","description":"","footnote":"\r\n( 1 ) چوب چيت .\r\n","page_name":" 337 ","page_number":357},
  {"content":"\r\n\r\nموريس را از پادشاه جديد گرفته او را تنبيه كند شهربراز به راه افتاده اسكندريه را محاصره كرد و عساكر بسيار بجانب قسطنطنيه كه مركز مملكت و مقرّ سلطنت بود اعزام داشت كه آن را نيز محاصره كند پادشاه از ترس تسخير شهر خود را مهيّاى فرار كرده بكشتى نشست و خزائن و اشياء ذىقيمت خود را در كشتىهاى ديگر نهاد كه در آن ميان صليبى بود كه بقول مسيحيان عيسى عليه السلام را بدان مصلوب كرده بودند همين كه كشتيها بميان دريا رسيد طوفان همه را بجانب اسكندريه برد و كلا در اختيار شهربراز درآمده نامبرده همه را تصرّف كرده به خدمت پرويز فرستاد كه بسيار مايهء خشنودى او گرديد و گفت : شكر خداونديرا كه ملائكش را بحمايت ما و بادهايش را بر عليه دشمنان بكمك ما فرستاد و از جائى كه انتظار نداشتيم ثروت سلاطين روم را كه اشياء ذى قيمت و نفائس ذخائر آنان است در صندوقهاى فرارى ! براى ما فرستاد . پس امر داد كه خزينهء مخصوصى براى اين نفائس بنام گنج بادآور ترتيب دهند - ديگر از نفائس گنج گاو بود و تفصيل قضيّه چنين است كه زارعى با دو گاو مشغول شخم مزرعهء خويش بود دفعة ميخ گاو آهن كه به فارسى غباز گويند بدهانه كوزه‌اى مملوّ از طلا داخل گرديد زارع بدربار پادشاه رفته موضوع را بعرض رسانيد شاه امر داد كه مزرعه را كنده اموالى كه در آن مدفون است از آن خارج كنند و چنان كردند و يكصد كوزه مملوّ از نقره و طلا و جواهر از گنج‌هاى اسكندر كه به مهر او ممهور بود از آن خارج شد همه را بدربار پادشاه بردند و خدايرا بشكرانهء آن ثنا گفت و يكى از آن كوزه‌ها را بزارع داده بقيّه را امر داد در خزانه‌اى بنام گنج گاو مخفى نمايند - يك از نفائس پرويز ، شيرين بود كه در زيبائى بنام و رشك ماه تمام بود ، هرگز زنى بدين جمال و كمال كس به ياد نداشت و درست مصداق شعر ابو بكر الخوارزمى بود :\r\n و شمس ما بدت إلّا أرتنا * بأنّ الشّمس مطلعها فضول\r\nتزيد علي السنين صبى و حسنا * كما رقّت على العتق الشّمول « 1 » \r\n\r\n\r\n","description":"","footnote":"\r\n( 1 ) از كثرت زيبائى هردفعه كه ظاهر مىشود يادآورى مىكند كه طلوع آفتاب گستاخى است .\r\nبا وجود گذشتن سنوات ، جوانى و زيبائيش رو بتزايد است همچنانكه شراب هرچه كهنه‌تر شود مطبوع‌تر است .\r\n","page_name":" 338 ","page_number":358},
  {"content":"\r\n\r\nداستانش به شرحى است كه سابقا مسطور شد و تكرار آن بى مورد است ابو الفتح بستى گويد :\r\n إذا نحدّثت في قوم لتؤنسهم * بما تحدّث عن ماض و عن آت\r\nفلا تعيدن حديثا إن طبعهم * موكّل بمعاداة المعادات « 1 » \r\nديگر از عجايبى كه در تصرّف پرويز بود اسب او شبديز است كه قبلا ذكر آن رفت . در اصالت و زيبائى منحصر بفرد و جامع صفات آب و آتش بود . چون نظر به دو اصابت كرد و ناخوش شد و مرد كسى جرأت نكرد آن را باطّلاع شاه برساند ميرآخور باربد را ديد كه او به نحوى موضوع را بعرض برساند نامبرده وقتى در حضور پرويز بترنّم مشغول بود مرتجلا شعرى خواند حاكى از اينكه شبديز نه ديگر خواهد دويد و نه خواهد چريد و نه خواهد خفت پرويز گفت : پس مرده است . باربد جواب داد : شاهنشاه چنين اشارت فرمودند پرويز منقلب و مضطرب گرديد و در ميان دوازده هزار اسب كه در اصطبل داشت نتوانست بجاى او اسبى برگزيند پس از شبديز چهار اسب كه شباهت به او داشتند مورد توجّه پرويز واقع گرديدند ولى هيچيك به تنهائى نتوانستند جاى او را بگيرند - پرويز را دو خنياگر بنام سرگس و باربد بود كه ذكرشان قبلا گذشت هردو مايهء سرور وى و هريك به از ديگرى بودند از نغمات آنان محظوظ ميشد و هردو مايهء نشاط روح او بودند و ثالثى در آن زمان براى آن دو وجود نداشت ولى سرگس از برترى و علاقه‌اى كه شاه به باربد داشت بر او حسد ميبرد لذا مخفيانه كسى را فرستاد و او را مسموم كرد و باربد بمرد شاهنشاه فوق العاده مغموم گرديد و چون از علّت مرگ او مستحضر شد و دانست كه سرگس او را مسموم نموده امر داد او را هلاك سازند و به دو گفت : لذّت من در اين بود كه پس از شنيدن آواز تو آواز باربد و پس از او آواز ترا بشنوم و تو در كشتن باربد نصف عيش مرا منقّص كردى و بايد كشته شوى ! سرگس جواب داد : اعليحضرتا اگر من نصف لذّت\r\n\r\n\r\n","description":"","footnote":"\r\n( 1 ) وقتى در مذاكرات دوستان ، تو براى سرگرمى آنان از حوادث گذشته و چيزهاى آينده حرف ميزنى ملتفت باش موضوعى را تكرار نكنى چه طبيعت آنان دشمن تكرار است .\r\n","page_name":" 339 ","page_number":359},
  {"content":"\r\n\r\nترا زائل كرده‌ام تو در كارى كه نصف ديگر يعنى تمام آن را از ميان ببرى ! شاه گفت :\r\nاين كلام به خدا قسم از كسى تراوش كند كه وقتش نرسيده باشد ! و او را عفو كرد - پرويز فيل سفيدى داشت كه از تمام پيلان او بزرگتر و دو ذراع از همه بلندتر بود و پوستش از سفيدى ميدرخشيد و هيچ فيل معمولى و ژنده‌پيلى ياراى مقاومت با او را نداشت موقعى كه سر او را مزيّن كرده بدنش را بجوشن و آئينه‌هاى نقره ميپوشانيدند و تنگ طلا بر او مىبستند هيكل شايان تحسينى به خود گرفته توجّه عموم را به خود جلب مينمود - همچنين درفش كاويانى در اختيار او بوده كه شرح و وصف آن قبلا مذكور گرديد - پرويز را غلامى بود بنام ريدك خوش آرزو كه جوانى بود از خاندان دهقانى معروف و در خدمت پرويز ميگذرانيد . كسى مانند اين غلام طرز تهيّهء غذا را نميدانست كه همان طعم مطبوع را كه مايهء لذّت مادّى انسانست به آن دهد و نيز هيچكس مانند او قادر بتوصيف لذائذ نبود . پرويز روزى از او پرسيد بهترين و سالمترين و مطبوعترين غذا كدامست . غلام گفت : غذائى است كه با صحّت بدن و آزادى فكر و سرور قلب و شدّت گرسنگى با دوستان و محارمت صرف كنى - شاه گفت صحيح است ولى بگو بدانم بهترين گوشت چهارپايان كدامست ؟\r\nغلام گفت گوشت برّه‌اى كه شير دو ميش را خورده و دو ماه چريده باشد و پس از پوست كندن آن را در تنور كباب كنند يا گوشت بزغالهء جوان فربهى كه در آب خودش پخته شده باشد يا سينهء گاو جوانى كه در سركه پخته باشند شاه گفت بسيار خوب حالا بگو بدانم كداميك از غذاها لذيذتر است ؟ گفت ماهيچه و زردهء تخم‌مرغ شاه گفت بهترين گوشت پرنده كدامست - گفت گوشت درّاج فربه و كبك در زمستان و گوشت جوجهء كبوتر فربه و گوشت جوجه مرغى كه با گندم و شاهدانج و روغن زيتون تغذيه شده باشد - شاه پرسيد بهترين قورمه‌ها كدامست - گفت گوسالهء لطيف آبدار كه با سركهء خيلى ترش و خردل تند تهيّه شده باشد - شاه گفت بهترين اسپرد « 1 » كدامست ؟ گفت بايد كوشت بچه‌آهوى جوان را باريك و بلند بريده در سركه و خردل و آب نمك و شبت و سير و زيره بخوابانند . پرويز گفت بگو بدانم بهترين شيرينىها\r\n\r\n\r\n","description":"","footnote":"\r\n( 1 ) غذاى سرد .\r\n","page_name":" 340 ","page_number":360},
  {"content":"\r\n\r\nكدامست ؟ گفت خمير آرد برنج را با شير تازه داخل كرده روغن آهو و نبات به آن اضافه كنند و نيز لوز گردو كه با خمير گردو و روغن بادام و شربت تهيّه مىشود ديگر لوز بادام كه با قند و گلاب ساخته شود و فالوده‌اى كه با شكر و عسل سازند . شاه پرسيد مطبوعترين شراب كدامست ؟ جواب داد شراب انگورى كه خوشرنگ و صاف و رقيق و خوشبو و خوش‌طعم و گيرا باشد و بهترين شرابها شراب بلخى و مرو رودى و بوشنجى و بستى و جورى و قنارزى و درغمّى است ولى من شراب سورّى و قطربلّى را بساير شرابها ترجيح مىدهم - شاه گفت بهترين ميوه براى بعد از غذا كدامست ؟ گفت مغز بادامى كه از پوست درآمده خرد شده باشد و با شكر آميخته باشند و نارگيل تازه با نبات ، و دانه‌هاى انار شيرين و ترش و گلاب ، و جلّاب ( ؟ ) خشك و سيب‌هاى شامى يا كرمانشاهى و خرماى آزاد تازه با بادام و هلوى ارمنستان كه گوشتش از هسته جدا مىشود و مغز بالنگ طبرستان شاه گفت بهترين گلهاى مطبوع و معّطر كدامند ؟ بپاسخ گفت ريحان كه با عود و مشگ و عنبر معطّر شده باشد و گلاب به آن پاشيده باشند - پرسيد ديگر ؟ گفت : بنفشه با عنبر ، و نيلوفر با مشك ، و گل باقلاى معطّر با كافور - پرسيد بوى نباتات معطّر چگونه است ؟ گفت : عطر نرگس مانند رايحهء شباب است و بوى گل سرخ مانند بوى احباب و رايحهء ريحان ببوى اولاد ماند و رايحهء شب‌بو بوى دوستانرا بمشام رساند . پرسيد بوى بهشت چگونه است ؟ گفت : اگر عطر شراب خسروانى و سيب شامى و گل سرخ فارس و ريحان سمرقند و بالنگ طبرستان و نرگس مسكى و بنفشهء اصفهان و زعفران قم و بونّى و نيلوفر سيروانى و عطريّات مثلّث را كه از عود هندى و مشك تبّتى و عنبر شحرى تركيب شده باشد بهم بياميزى بوى بهشت را كه به خدا ترسان وعده شده است خواهى دانست - پرسيد مطبوع‌ترين نواها كدامست ؟\r\nگفت نوائى كه شبيه بآواز از ساز زه دارى برآيد و با آوازى كه تحرير آن بنواى ساز نزديك باشد توأم شود نويسنده گويد : اين اشعار را عبيد اللّه بن عبد اللّه بن طاهر در همين معنى گفته :\r\n\r\n","description":"","footnote":"","page_name":" 341 ","page_number":361},
  {"content":"\r\n\r\n يا صاح هلّا زرتنا في مجلس * خضر السّرور به و نعم الحاضر « 1 »\r\nزمر المغنّى فيه من إحسانه * و الكأس دائرة و غنّى الزّائر \r\nپرويز غلام را گفت : اين جمله كه گفتى شرح بده . غلام گفت : غرض بربطى است كه چهار زه داشته باشد و ستارى كه خوب كوك باشد و طنبورى هم‌آهنگ و نيى ساده همراه دستان اصفهان و آواز نهاوندى و چكاوك نيشابورى و هرآوازى كه از دهان سبيل‌دارى خارج نشود . شاه پرسيد بهترين و مطبوع‌ترين آبها كدامست ؟ گفت آن آب سرديست كه در ظرف گل نو ريخته شده باشد و با عطش زياد بنوشند - پرسيد مناسب‌ترين لباس كدامست ؟ گفت لباسى است كه براى بهار از پارچهء مرو يا دبيقىّ و براى تابستان از پارچهء توّزى و شطوى و براى پائيز از اقمشهء رى با پود دولا يا پارچهء مخلوط و براى زمستان از پارچهء پشمى و ابريشمى يا پوست خز تهيّه شده باشد و در شدّت سرما لباس ابريشمى و پشمى كه از همان پارچه آستركشى شده باشد و پارچهء كلفتى لاى آن نهند . پرسيد راحت‌ترين بستر كدامست ؟ گفت بالش‌هاى زرى مملو از پر كه يكى روى ديگرى نهاده شده باشد - پرسيد زيباترين و مطبوعترين زن كدامست ؟ گفت كسى كه دل او را بخواهد و دوست داشته باشد و طبع بدان رغبت كند و مطبوعترين آن نه بايد خيلى مسن و نه خيلى جوان ، نه خيلى بزرگ و نه خيلى كوچك ، نه خيلى لاغر و نه خيلى فربه باشد ضمنا قدى متناسب ، سيمائى دلپذير و طبعى جاذب داشته باشد و پيشانيش راست و ابروها كمانى و چشمها بادامى و دماغ متناسب و لبها نازك و قرمز عقيقى و دهان تنگ و دندانهايش مانند مرواريد بوده خنده‌اى شيرين و چانه‌اى گرد و گردنى بلند و كشيده داشته باشد ضمنا رنگش بانار ماند و نرمى پوستش بابريشم و مويش سياه باشد و نيز پستانهائى چون سيب و اندامى چون زنبور و شكمى كوچك و نافى گرد و سرينى برجسته و پاهائى كوچك و نكهتى\r\n\r\n\r\n","description":"","footnote":"\r\n( 1 ) چرا دوست من تو نيامدى بمحفل ما شادى در آن نقصان نداشت و حضار بهترين اشخاص بودند خواننده هنگام دور جام صدايش شنيده ميشد و بانگ نى بقدرى نغماتش دلنواز بود كه به نظر ميرسيد زنى ميخواند .\r\n","page_name":" 342 ","page_number":362},
  {"content":"\r\n\r\nمطبوع و آهنگى ملايم دارا بوده كم بگويد و بسيار محجوب باشد . پادشاه بخنده آمد و او را آفرين گفت : و غلام بامر او دوازده‌هزار مثقال نقره مأخوذ داشته بيش از پيش مورد توجه و لطف پرويز واقع و به دو نزديك شد .\r\n\r\nداستان شيرويه\r\nمريم دختر امپراطور روم از پرويز پسرى بوجود آورد كه قبادش نام نهادند و شيرويه‌اش خواندند « 1 » . پرويز امر كرد منجّمين طالع نوزاد او را به‌بينند گفتند زيك ولادتش حاكى از اينست كه انقلاب عظيمى بوسيلهء او در كشور بظهور خواهد رسيد و جنگ داخلىاى كه او مسبّب آنست بوقوع خواهد پيوست . پرويز سرّ اين پيش‌بينى را مكتوم داشته خيال داشت شيرويه را بقتل رساند بعد كه سعادت مادر و پدربزرگ طفل را در نظر آورد از اين خيال منصرف گشته تسليم مشيّت الهى گرديد . همين كه شيرويه رو بترقّى نهاد و جوان رشيدى شد و بمدرسه رفت يكروز كه از مدرسه مراجعت ميكرد مؤبد او را ديد كه در دست راست پنجهء گرگ و در دست چپ شاخ آهوئى دارد و ضمن خواندن فصل شير و گاو از كتاب كليله و دمنه اين دو را بهم كوفت مؤبد آن را بفال بد گرفته مغموم شد و پرويز را از آن آگاه ساخت ، اشتغال فكر و سوءظنّى كه از پيش‌بينى منجّمين نسبت به او داشت فزون گرديد . بالاخره چون از هيچ جهت از رفتار او دلخوش نبود و انتقادات بسيار و موضوعات برخورندهء زيادى از شيرويه به اطلاع او رسيده بود مضافا به بدبختيهائى كه مترصّد بود از او برسد بر او خشم آورده امر داد او را در يكى از زيباترين قصور سلطنتى محبوس ساخته جمعى از ندما و خدمهء او را در خدمتش باقى گذارند و حوائج او را مرتفع ساخته آنچه ممكن است موجب بهبودى حال و رفاه او باشد از وى دريغ نكند و چند تن از معتمدين خود را هم بحفاظت او گماشت .\r\n\r\n\r\n","description":"","footnote":"\r\n( 1 ) از شاهنامه :\r\n ششم سال از دخت قيصر ز شاه * يكى كودك آمد چو تابنده ماه\r\nنبود آنزمان رسم بانك نماز * به گوش چنان پروريده بناز\r\nيكى نام گفتى مر او را پدر * نهانى دگر آشكارا دگر\r\nبگوشش ورا خواند خسرو قباد * هميخواند شيروى فرخ نژاد \r\n","page_name":" 343 ","page_number":363},
  {"content":"\r\n\r\n\r\nذكر آخر كار پرويز\r\nپرويز كه بكهولت رسيد حرص جمع مال در او قوّت گرفت و خزائن بسيار بدست آورده خيالش جز بگرد آوردن مال به چيزى توجّه نداشت . بانضمام عادت جديدى هم كه ريختن خون و ترسانيدن مرزبانان و رؤساى عاليرتبه و رجال باشد به آن مزيد شد . آنانهم از ترس شدّت و خشونت اخلاقى و سختى دوران او بتنگ آمده توطئه كردند كه او را خلع كرده با پسرش شيرويه عهد وفادارى برقرار دارند . پس روى بقصرى كه شيرويه در آن محبوس بود نهادند و چون مستحفظين گريختند در آن داخل شدند امّا شيرويه كه از حوادث بى خبر بود ترس بر او مستولى شد و اشگ از ديده‌ها جارى ساخته فرياد برآورد كه : واى به حال شاهنشاه پدرمان ! يكى از مهاجمين گفت :\r\nآرام باش كه ما آمده‌ايم ترا بجاى پدرت بسلطنت انتخاب كنيم اگر تو بدان راضى هستى فبها المراد و الّا ترا مىكشيم و بجاى تو يكى از برادرانت را كه قابل انتخاب بين آنان بسيار است انتخاب خواهيم نمود شيرويه ساكت گرديد و او را با خود برداشته بااحترام تمام به منزل زادان فرخ يكى از خدمهء شاه بردند .\r\nچون ظلمت شب همه‌جا را فراگرفت و پرويز راحت و فارغ البال در كنار شيرين بخفت مستحفظين كه هرشب فرياد ميزدند : پرويز شاهنشاه . فرياد زدند قباد شاهنشاه كه مقصود شيرويه بود . شيرين بشنيدن اين صدا چنان تكانى خورد كه مبتلا بدوار گرديد . چون نميخواست پرويز را بيدار كند بلند گفت : چرا اين مستحفظين ملعون چنين اعلام عجيبى ميكنند ؟ پرويز بيدار شد و همان فرياد را كه براى او چون نشان عرصهء محشر بود شنيد . قيامت پديد آمد و در عين وحشت با خنده‌اى كه حاكى از تعجّب او بود شيرين را گفت : من از شنيدن اسم اين ملعون سخت متعجّبم زيرا جز در روز تولّد كه بگوشش گفتيم ترا قباد مىناميم هرگز اسم او فاش نگشته بود و او را شيرويه ميخوانديم پس كه اين اسم را كه هيچكس از آن مطّلع نبوده در افواه اين اشخاص انداخته ؟ شيرين گفت : اى شاهنشاه خداوند عواقب شوم حادثه‌ايرا كه بوقوع پيوسته دور خواهد نمود ولى سعى كن قبل از طلوع فجر خودت را نجات\r\n\r\n","description":"","footnote":"","page_name":" 344 ","page_number":364},
  {"content":"\r\n\r\nدهى پرويز در كمال وحشت خارج شد كه خود را مخفى سازد . غلامى با او بود كه سپرى از طلا در دست داشت و خود جوشنى در بر و شمشيرى در دست گرفت و چون بباغ پشت قصر كه بسيار وسيع و پردرخت بود رسيد خود را زير درختى مخفى كرده جوشن از بر بيرون كرد و بجاى بستر بر زمين گسترد و تيغ را از غلاف برآورده بر زانو نهاد و غلام سپر را بر شاخ سر وى آويخت .\r\nسحرگاهان جاروجنجال بپاخاست هركس از طرفى ميدويد و زمين به خود ميلرزيد . سپاهيان بر شيرويه گرد آمده او را سوار كردند و بقصر آورده بر تخت نشانيدند و سوگند وفادارى با او ياد كرده اظهار عبوديّت نمودند و مدّتى در تعقيب پرويز عبث بجستجو پرداختند .\r\nوسط روز كه پرويز گرسنه شد قسمتى از كمربند جواهر نشان خود را كنده بغلام داد كه براى تهيّهء آذوقه نزد كسى گذاشته غذائى براى او بياورد غلام تكّهء كمربند را بيك از باغبانان داد او هم ببازار برده ارائه كرد ديدند متعلّق بپادشاه است و او را توقيف كردند و چون بدربار آوردند محبوس گرديد و زادان فرخ پيشخدمت از او بازجوئى كرده مطلب را به او گفت چون زادان فرخ او را نزد شيرويه برد و همين داستان را براى او هم تكرار نمود شيرويه امر داد سربازانى را كه بايد پرويز را توقيف كنند با خود بمحلّى كه او مخفى است ببرد سربازان بدلالت او بحضور پرويز رسيدند .\r\nپرويز بمشاهدهء آنان شمشير در دست در برابر آنان ايستاد همه فرار كرده نزد شيرويه آمدند . سئوال كرد : آنشخص چه شد ؟ جواب دادند : دو چيز ما را از گرفتن او باز داشت اول هيبت و حشمت مقام سلطنت و ثانيا شمشير برهنه‌اى كه چون برق لامع بر كف گرفته در برابر ما ايستاده بود . زادان فرخ آنانرا دشنام داده از شيرويه اجازه خواست كه امر بتوقيف و بردن پرويز بمحلّى كه بايد در آن محاكمه شود صادر نمايد شيرويه او را مخيّر ساخت كه آنچه مقتضى داند بكند زادان فرخ با جمع قليلى از عساكر به راه افتاده در چهار گوشه باغ مستحفظ گماشت و خود تا نزديك پرويز پيش رفته در برابر او تعظيم كرد و گفت : درحالىكه ما ترا خلع و پسرت را بسلطنت انتخاب كرده‌ايم چرا ميخواهى اينجا بمانى تو كه نخواهى توانست به تنهائى\r\n\r\n","description":"","footnote":"","page_name":" 345 ","page_number":365},
  {"content":"\r\n\r\nبا همه بجنگى برويم سوار بر فيل شو ! پس فيل سفيد او را آورده ويرا بر آن سوار كردند ، سربازان او را بنوبهء خود مشايعت كرده هردسته جانشين دستهء ديگر شد تا او را بقصر مدائن رسانيدند و در منزل مؤبد محبوس ساخته افسران عاليرتبه بحفاظت او گماشتند اين وقايع پس از آنكه پرويز سى و هشت سال سلطنت كرد اتّفاق افتاد .\r\n\r\nسلطنت شيرويه پسر پرويز\r\nچون از طرف پرويز اطمينان حاصل گرديد و عده‌اى از اعيان و وجوه را براى حفاظت او نزد وى گذاشتند شيرويه بر تخت نشسته تاج بر سر نهاد و خاص و عام را بار حضور داد . همه به خدمت رسيده عرض عبوديّت كردند و به بقاء دولتش تهنيت گفتند شيرويه در نهايت لطف و گشاده‌روئى همه را پذيرفت و وعده داد كه جز خير خلق به چيزى نينديشد و جمعا روانه شدند . اكثر را گريه راه گلو بسته بود .\r\nشيرويه و مسبّبين خلع پرويز مصمّم شدند بوسيلهء رسولى جناياتش را به دو متذكّر و حكم بقتلش صادر كنند بنابراين شيرويه مردى بنام اسپاد « 1 » را نزد وى اعزام داشت « 2 » كه پيغام سخت خونينى را كه عبارت از قتل پدر و بزرگان كشور و حبس پسران و نگاهدارى سربازان در سرحدّات و منع آنان از ديدن وطن و زن و فرزند و بالاخره جمع مال از طريق نامشروع و خرج كردن من غير حق به او يادآور شود فرستاده عزيمت كرد و چون بمسكن پرويز رسيد او را بر فرش زربفتى نشسته ديد كه بر بالشهائى از همان قماش تكيه كرده بهى در دست دارد كه از بس صاف و صيقلى است گوئى از زر ساخته‌اند بمشاهدهء رسول پرويز بلند شده راست نشست و به را بر بالش نهاد ولى از بالش به روى فرش و از اين فرش بر فرش ديگرى كه زير آن بود غلطيد و عاقبت\r\n\r\n\r\n","description":"","footnote":"\r\n( 1 ) اسفاذ گشنسب .\r\n( 2 ) از شاهنامه :\r\n چنين داد پاسخ بديشان قباد * كه همواره پيروز باشيد و شاد\r\nجهان را بداريم با ايمنى * ببريم كردار اهريمنى\r\nپيامى فرستم بنزد پدر * بگويم به دو اين سخن دربدر\r\nدو تن بايدم راد و نيكو سخن * كجا ياد دارند كار كهن\r\nچو اسپاد و خرادبرزين پير * دو داناى گوينده و يادگير \r\n","page_name":" 346 ","page_number":366},
  {"content":"\r\n\r\nبر خاك افتاد ، فرستاده آن را برداشته با آستين خود بسترد كه به او رد كند ولى باشارهء پرويز آن را در كنار فرش نهاد و در برابر شاه ايستاد . شاه او را اذن جلوس داد و گفت :\r\nاين ملك از دست ما رفت و عنقريب از دست اين مغرور و ساير اخلاف ما هم بدر خواهد رفت و بدست قومى خواهد افتاد كه ابدا اهليّت آن را ندارند و غلطيدن اين ميوه نشانى از آن بود كه بدانى چگونه چيز بدين زيبائى بر خاك غلطيد و اين پيش‌بينى بحقيقت خواهد پيوست . پس او را گفت : حرف بزن و مطلبى را كه مأمور گفتن آنى بگو . رسول پيغام را چنان كه شايد و بايد بيان كرد پرويز آهى كشيد و گفت :\r\nكسى از سلاطين و رؤساى خود عيبجوئى نكند الّا افراد معيب و تا كسى ناخلف نباشد قصد قتل پدر را كه گرفتار بدبختى هم شده باشد نكند خدا شاهد است كه ما را گناهى نيست و دستمان را به خون كسى نيالوده‌ايم اين نيز معلوم و مشهود است كه پدرم بدست خالوهاى ما بندوى و گستهم كشته شد و آن دو بدون امر و اجازهء ما اقدام به اين عمل نموده‌اند و براى همين عمل و انتقام از مرگ او ما آن دو را كه بسيار دوست ميداشتيم با وجود خدمات بسيارى كه بما كرده بودند بقتل رسانيديم امّا راجع بقتل بسيارى از سران لشگر معروف ما بايد دانست كه ما آنانرا براى جناياتى كه مرتكب شده بودند كشتيم و آنان كه كشته شدند همه واجب القتل بودند و ما اين عمل را بنفع دين و مملكت انجام داديم و مطابق قول جدّمان اردشير رفتار كرديم كه گفته است : قتل يكنفر از قتل جماعتى جلوكيرى مىكند . اگر ما آنانرا نميكشتيم مجبور ميشديم جمع كثيرى را به هلاكت رسانيم . امّا در خصوص حبس اولاد خصوصا تو اين عمل به نظر ما لازم آمد و اگر آنچه لايق بودى با تو رفتار مىكرديم و براى جرائمى كه مرتكب شده‌اى ترا تنبيه كرده بوديم به اين مقام منيعى كه آرزوى آن را داشتى نميرسيدى ولى ما ترا عفو كرديم و نسبت به تو اداى تكليفى كرديم كه پدرى نسبت به پسر مىكند باميد اينكه تو هم در مورد ما اداى تكليفى كه پسرى نسبت به پدر مىكند مرعى خواهى داشت . ولى در خصوص عملى كه ما را از نگاهداشتن سربازان در سرحدّات و منع آنان از ملاقات زنان و كودكانشان ملامت ميكنى ما از اين عمل نظرى غير از اوّلا خير آنان و ثانيا خير ايران نداشته‌ايم زيرا ما بعنوان جيره مبالغ گزاف و انعامهاى\r\n\r\n","description":"","footnote":"","page_name":" 347 ","page_number":367},
  {"content":"\r\n\r\nبسيار به آنان داده‌ايم و بجاى وطنشان حكومت سرحدّات را به آنان واگذار كرده‌ايم و از رابطهء آنان با خانواده‌شان نيز منعى نكرده‌ايم زيرا به آنان اختيار داده بوديم كه زنانشان را نزد خود برند و ضمنا بنفع كامل كشور رفتار كرده‌ايم كه بوسيلهء آنان از مملكت دفاع و حراست آن را بجاى آورده‌ايم و اگر آنانرا مدام در برابر دشمن نگاهدارى كرده‌ايم دشمنان را از حملهء بكشور مانع شده‌ايم بالنتيجه ايران كه مركز زمين و نگين مركز گردنبند است بمثابه باغى است پر از انواع فواكه و سپاهيان ما در سرحدّات بمنزلهء باغبان و دشمنان كه آن را احاطه كرده‌اند مانند دزدان اگر ما عساكر را احضار ميكرديم و سرحدّات را بىدفاع ميگذاشتيم ، راه را براى دشمن بازگذاشته موجبات خرابى كار رعيّت و مملكت را فراهم ميكرديم . امّا در باب ثروت و خزائنى كه ما گرد آورده‌ايم اين بمنزلهء زينت كشور و تكيه‌گاه آنست چنان كه ملك را محافظت مىكند و خلق را قوى ميدارد و هرچه فزونتر باشد شجاعت سربازان و افراد بيشتر و اوضاعشان بهتر خواهد بود و به همان نسبت دشمنان خوار و زبون خواهند گرديد پس بدان مغرور آنچه را كه نميدانستى و اتّهاماتى كه بما نمىچسبد بما مبند !\r\nچون فرستاده اين جواب را آورد و در حضور اشخاص ادا كرد شيرويه با آنكه به زبان همه را رد ميكرد قلبا همه را پذيرفت و مصمّم شد كه نسبت به پرويز سوء قصد نكند و ميخواست او را بقصر اصطخر منتقل كند و همانجا نگاهدارد و مادام الحيات بعزّت و احترام با او رفتار نمايد ولى رؤساى قشون و مرزبانانى كه سبب خلع او بودند از ترس جان خود كه مبادا او از مرگ برهد و باز بسلطنت رسد متّفقا در ضمن سخن به شيرويه گفتند كه : نه غلاف گنجايش دو شمشير دارد نه ايران گنجايش دو پادشاه و ما دو شاهنشاه نميخواهيم يا تو بايد امر بكشتن پرويز دهى و يا از سلطنت كناره كنى شيرويه جواب داد : ما در اينخصوص امشب تعمّق و تفكّر كرده فردا طبق رأى شما رفتار ميكنيم .\r\n\r\nكشته شدن پرويز\r\nفرداى آن روز اعيان و افسران به خدمت شيرويه رسيده مجدّدا در خصوص پرويز مذاكره كردند و با زنده نگاهداشتن او مخالفت نمودند . شيرويه كه از آنان بيمناك\r\n\r\n","description":"","footnote":"","page_name":" 348 ","page_number":368},
  {"content":"\r\n\r\nبود موافقت خود را با تقاضاى آنان اعلام داشته امر داد كسى را براى كشتن پرويز انتخاب كنند عاقبت سربازيرا كه بسيار مستعدّ خونريزى بود يافته شيرويه او را مأمور كشتن پدر كرد سرباز شمشير خود را زير لباس مخفى داشته بمعيّت چند تن از مخبرين مخصوص بنزد پرويز شتافت . پرويز بورود اين شخص فهميد كه او نيامده است مگر به قصد كشتن او پس ويرا گفت : چه چيز ترا اينجا آورده است ؟ سرباز گفت آنچه تو خواهى ديد . پرويز گفت تو مرا نخواهى كشت زيرا من پدرت را نكشته‌ام و با او هميشه به خوبى رفتار كرده‌ام كسى كه بدون قصد انتقام‌جوئى از قاتلى يا خارج از ميدان جنگ بقتل كسى مبادرت كند ولدالزناست . سرباز سر تعظيم فرود آورده مراجعت كرد و قصّه را به شيرويه بازگفت شيرويه پس از امر بمضروب ساختن وى او را خارج كرد و گفت ديگرى را بياوريد !\r\nمدّتى براى پيدا كردن كسى كه قدرت انجام اين امر را داشته باشد گشتند بالاخره بيافتن مردى عجيب الخلقه و بدصورت كه مدحش‌تر از فقر و تنگدستى بود موفّق شدند چون شيرويه امر داد كه موضوع را انجام دهد بسراغ پرويز رفت و دفعة بر او وارد شد . پرويز از ديدن او بر خود بلرزيد و او را گفت : شيطان آمده‌اى چه كنى ؟ گفت آمده‌ام امرى كه پسرت در خصوص تو صادر كرده اجرا كنم پرويز گفت : كسى كه صورتش كريه است قابل انجام امور قبيحه است ! پس امر داد كه طشت و آب آورند و وضو ساخت و لباس نظيفى در بر كرده بستايش ذات لايزال پرداخت و آنگاه بر بسترى تميز آرميده صورت خود را پوشانيد . مردك خنجر خود را بر او فرود آورده ضرباتى بر او كوفت ولى خنجر به بدنش فرونرفت پرويز متوجّه حرزى شد كه بر بازوى خود داشت و اين از خصائص پادشاهان بود كه از تأثير آن هيچ سلاحى به بدن آنان كارگر نبود پس آن را باز كرده پرت كرد ، مردك ضربت ديگرى به دو وارد آورد كه كار او را تمام كرد « 1 » . پرويز جان تسليم كرده گوئى هرگز\r\n\r\n\r\n","description":"","footnote":"\r\n( 1 ) از شاهنامه :\r\n ز هر سو هميجست بدخواه شاه * چنين تا بديدند مردى به راه\r\nدو چشمش كبود و دو رخسار زرد * تنى خشك و پرموى و لب لاژورد\r\nبرزاد فرّخ شد اين مرد زشت * كه هرگز مبيناد خرم بهشت \r\nبقيه در صفحه بعد\r\n","page_name":" 349 ","page_number":369},
  {"content":"\r\n\r\nوجود نداشت « 1 » . مردك با خنجر خون‌آلود بمجلس شيرويه وارد شد كه خواص بر او گرد آمده بودند و آلت قتّاله را ارائه كرد شيرويه امر داد خنجر را از دست او گرفته با همان سلاح مقتولش سازند . پس بر پدر خود گريسته تألّم بسيار از خود ظاهر ساخت و بتشييع او پرداخته مراسم تدفين را به عمل آوردند . سراسر شهر را آه و فغان فراگرفت در اين مورد كلام سكينه دختر حسين بن على عليهم السلام بىتناسب نيست :\r\n يبكون من قتلت سيوفهم * ظلما بكآء مولّه القلب\r\nكبكآء إخوة يوسف و هم * ظلما له ألقوه في الجب « 2 » \r\nمؤبدان در اطراف مرگ پرزحمتى كه پرويز متحمّل شد و عبرتى كه از زوال سلطنت و عاقبت عجيبش بايد گرفت كه پست‌ترين افراد بر شريف‌ترين و زذل‌ترين بر معروفترين آنان دست يازد چيزها گفتند كه شرح بيانات آنان بسيار طولانى است .\r\n\r\n\r\n","description":"","footnote":"\r\nبقيه از صفحهء قبل\r\n به دو گفت اين رزم كار منست * چو شيرم كنى اين شكار منست\r\nچو آن بدكنش رفت در پيش شاه * ورا ديد با بند در پيشگاه\r\nبه دو گفت اى زشت نام تو چيست * كه زاينده را بر تو بايد گريست\r\nمرا مهر هرمزد خوانند گفت * غريبم وزين شهر بىيار و جفت\r\nچنين گفت خسرو كه آمد زمان * بدست فرومايه‌اى بدگمان\r\nيكى ريدكى پيش او بد بپاى * بريدك چنين گفت كاى رهنماى\r\nبرو طشت آب آر و مشك و عبير * يكى پاك‌تر جامهء دلپذير\r\nچو آن جامهء نو بپوشيد شاه * بزمزم همى توبه كرد از گناه\r\nيكى چادر نو بسر دركشيد * بدان تا رخ جان‌ستان را نديد\r\nبشد مهر هرمزد خنجر بدست * در خانهء پادشا را ببست\r\nسبك رفت و جامه از او بركشيد * جگرگاه شاه جهان بردريد \r\n( 1 ) 628 ميلادى .\r\n( 2 ) بر كسى كه شمشيرهاشان ظالمانه فرود آمد تلخ مىگريند همچنانكه برادران يوسف كه به قصد جنايت او را بچاه افكندند بر او مىگريستند .\r\n","page_name":" 350 ","page_number":370},
  {"content":"\r\n\r\n\r\nخاتمهء كار شيرويه\r\nوضعيّت شيرويه پس از قتل پدرش به صورت دزدى درآمد كه داخل خزانهء ديگرى شده باشد تمام برادران خود را از صغير و كبير بكشت ولى دولتش نظمى به خود نگرفت و سلاطين ايالات به او اعتنائى نكرده اظهار انقياد مرسوم را به او ننمودند همچنانكه شاعر گفته :\r\n إنّ الامور إذا دنت لزوالها * فشواهد الإدبار فيها تظهر « 1 » \r\nكار اصلى شيرويه پرداختن بامور زنان و اطاعت صرف از هواى نفس و عشق به آنان بود همچنانكه در شيرين نيز كه هنوز صباحت منظر داشت طمع كرده با مواعيد بسيار از او تقاضا كرد كه همسر او شود . شيرين تقاضاى او را قبول كرده پذيرفت مشروط بر اينكه دو حاجت او را برآورد . يكى اموال خود و اولادش را به او رد كند ديگر اينكه او را اجازه دهد كه قبل از عقد ازدواج قبر پرويز را زيارت كند شيرويه جواب داد كه با هردو تقاضا موافقت دارد و امر داد كه تمام اموال خود و اولادش را به او رد كنند شيرين تمام آنها را صرف خيرات كرده كنيزان خود را با دادن سرمايهء كافى براى زندگانى آزاد كرد و قسمتى از دارائى خود را طبق دلخواه براى مصالح امور و عبادتگاه‌ها تخصيص داد . و آنگاه خود وضو ساخته پاكيزه‌ترين البسهء خود را بر تن كرد و انگشترى كه زير نگين زهر مهلكى داشت بانگشت خود كرده بمحض ورود در آرامگاه پرويز روى خود را به روى او نهاده با دندان نگين محتوى سم را كند و بلعيد و درحالىكه پرويز را در بغل مىفشرد جان تسليم كرد . شيرويه از مرگ شيرين مهموم و مغموم شد و امر داد او را به همان حال كه بود با جسد پرويز باقى گذارند و درب دخمه را ببندند و چنان كردند .\r\nگويند پرويز از فطانتى كه داشت آتيه را از وراء پردهء نازكى مىديده و بقتل قاتل خود موفّق گشته بدين معنى كه شيشهء سمّ مهلكى را به مهر خود ممهور و بدست خود بر آن نوشته بود : اين داروى مجرّب قوّهء باء است . قضا را شيرويه روزى در خزانهء\r\n\r\n\r\n","description":"","footnote":"\r\n( 1 ) وقتى كه امورى بزوال نزديك مىشود علائم سقوط از آن ظاهر ميگردد .\r\n","page_name":" 351 ","page_number":371},
  {"content":"\r\n\r\nخاصّه اين شيشه را مىبيند و از ولعى كه بروابط جنسى داشته تمام محتوى شيشه را مينوشد و در دم افتاده جان ميسپارد « 1 » و نيز گفته‌اند كه بر خلاف روايت قبل او در اثر طاعونى كه در زمان سلطنتش بروز كرده از بين رفته و من العجايب كه شيرويه پدرش را كشت و بيش از ششماه بعد از او نماند و المنتصر هم پدرش المتوكل على اللّه را كشت و بيش از ششماه بعد از او نماند .\r\n\r\nسلطنت اردشير بن شيرويه\r\nپس از مرگ شيرويه پسرش اردشير كه مشكوك بود بتواند بسن رشد رسد بسلطنت رسيد وضع كشور نهايت وخامت را داشت زيرا قدرت سلطنتى متدرّجا مضمحل و دولت از هرگونه اقدامى عاجز شده بود دشمنان بمخاصمت برخاسته بودند و اقبال باعراب روى آورده بود مرزبانان اطاعت امر نميكردند و شهربراز علم طغيان برافراشته بود زيرا ايالاتى چند از كشور روم مسخّر كرده قدرت بسيار بدست آورده بود همين كه خبر قتل پرويز به او رسيد رسما عدم رضايت خود را از اين عمل اظهار و مجرميّت شيرويه و همدستانش را اعلام داشت و بالاخره همين كه سلطنت اردشير اعلام شد شهربراز بتقليد بهرام چوبينه در سلطنت طمع كرده به پشت‌گرمى قشون بيشمار و ساز و برگ بسيار موفّقيّت خود را مسلّم پنداشت . بنابراين در سرّ و علن نامه‌ها به رؤساى قشون و بزرگان نگاشته همه را بوعد و وعيد بكمك طلبيد . خصوصا با خسرو فيروز رئيس خلوت اردشير مكاتبات و پيغاماتى بدين تفصيل داشت كه : البته از كميّت قدرت و شدّت شوكت و كثرت سواران و سربازان و نفوذ من اطلاع دارى چنان كه مرا اطاعت كنى و با هلاك ساختن اردشير با من از در دوستى درآئى از تو حق‌شناسى كرده ترا آزاد خواهم گذاشت كه آنچه تقاضى كنى انجام دهم و اگر اقدام بانجام آن نكنى اوّلين عملى كه بورود خود به مداين كنم كشتن تست . خسرو فيروز از ترس تهديدات\r\n\r\n\r\n","description":"","footnote":"\r\n( 1 ) 629 ميلادى .\r\n","page_name":" 352 ","page_number":372},
  {"content":"\r\n\r\nشهربراز و باميد مواعيد او زهر در غذاى اردشير كرده او را بكشت « 1 » و كتبا شهربراز را از موضوع مستحضر ساخته حركت او را تسريع كرد شهربراز هم در رأس بيست‌هزار سرباز روى به مدائن نموده بدون رضاى خاطر اعيان و مرزبانان سلطنت را غصب كرد . سلطنت اردشير يكسال و پنجماه طول كشيد .\r\n\r\nسلطنت شهربراز\r\nچون شهربراز بسلطنت رسيد و بر تخت بنشست و تاج بر سر نهاد چنان شد كه شاعر گفته :\r\n نعمة اللّه لا تعاب و لكن * ربّما استقبحت على أقوام « 2 » \r\nروزى حضّار مجلس را گفت : چقدر سلطنت ممتاز و مطبوع و چقدر عبوديّت تلخ و ناگوار است محقّقا يكروز پادشاهى بر صد سال بندگى مزيّت دارد ! پسر بزرگش او را گفت : حق با تست ولى نه تو از نسل سلاطينى و نه از مردمانى هستى كه لياقت سلطنت را دارا هستند و من ميترسم كه سلطنت را به تو ابقاء نكند و نگذارند در آن\r\n\r\n\r\n","description":"","footnote":"\r\n( 1 ) از شاهنامه :\r\n چو پيروز خسرو چنين نامه ديد * از انديشهء بد دلش بردميد\r\nبيامد شب تيره‌گون بار يافت * مى روشن و خوب گفتار يافت\r\nچو نيمى ز تيره شب اندر كشيد * سپهبد مى يك منى دركشيد\r\nبدانديش ياران او را براند * جز از شاه و پيروز خسرو نماند\r\nجفا پيشه از پيش خانه بجست * لب شاه بگرفت ناگه بدست\r\nهميداشت تا شد تباه اردشير * همه كاخ شد پر ز شمشير و تير\r\nهيونى برافكند نزد گراز * يكى نامهء نيز با او دراز\r\nفرستاده چون شد بنزديك اوى * چو خورشيد شد جان تاريك اوى\r\nهمى تاخت چون باد تا طيسفون * سپاهى همه دست شسته به خون\r\nچو آورد از آن سوى ايران سپاه * پذيره شدندش بزرگان به راه\r\nز لشگر نيارست دم زد كسى * نبد خود بدان جاى لشگر بسى\r\nسپهبد بجستن گرفت از كيان * فرائين بدست آمدش از ميان\r\nبه دو داد شاهى گراز آنزمان * فرائين شد از كار او شادمان \r\n* * * ( 2 ) نعمت خداداد را نبايد انتقاد كرد ليكن اغلب نسبت به بعضى اشخاص قبيح به نظر ميرسد .\r\n","page_name":" 353 ","page_number":373},
  {"content":"\r\n\r\nبمانى بنابراين برحذر باش و بر آتيه بينديش . برادر كوچكتر بگفتار برادر اعتراض كرده او را سرزنش داد و گفت : قدرت سلطنتى مدام نبايد در خاندان ساسانى متوقّف باشد ديگرانهم هستند كه لايق سلطنت بوده خلق را بهتر از آنان نگاهدارى كنند ! شهربراز را گفتار او خوش آمد .\r\nشهربراز در كمال قدرت بحلّ و عقد امور كشور پرداخت ضمنا براى مطالعهء امور مملكت عزم فارس كرد پس سران لشگر را امر داد كه خود را براى رفتن به آنجا مهيّا سازند و خود با كوكبه و جلال فوق العاده به راه افتاد ، هنگاميكه شب حركت ميكرد يكصد شمع عنبر شميم در يكصد مشعل طلا پيشاپيش وى ميكشيدند معهذا بزرگان و مرزبانان همه بر او رشك ميبردند و دستجات متفرّق نيز در كينه‌توزى او مجتمع بوده از خدمت او عار داشتند و او را لايق سلطنت نميدانستند و بقتلش كمر بستند قضا را شبى كه بين عراق و فارس طىّ طريق مينمود هرمز اصطخرى در رأس عساكرش غفلتا بر او حمله كرده تيرى بجانب وى افكند كه در سينه‌اش نشسته از پشتش بيرون رفت . شهربراز با جراحت مهلكى درغلطيد « 1 » و دو بز هم نداشت كه در سوك او\r\n\r\n\r\n","description":"","footnote":"\r\n( 1 ) از شاهنامه :\r\n فرائين چو تاج كيان برنهاد * همى گفت چيزى كه آمدش ياد\r\nهمى گفت شاهى كنى يكزمان * نشينى بتخت كيان شادمان\r\nبه از بندگى توختن شصت سال * برآورده گنج و فروبرده يال\r\nپس از من پسر برنشيند بگاه * نهد بر سر اين خسروانى كلاه\r\nشب تيره و روز دينار داد * بسى خلعت ناسزاوار داد\r\nبه دو هفته از گنج شاه اردشير * نماند از بهائى يكى پرتير\r\nهمه شب بدى خوردن آئين اوى * دل مهتران شد پر از كين اوى\r\nدل‌آزار از او گشته لشگر همه * پرآشوب و پردرد كشور همه\r\nبدشنام لبها بياراستند * جهانى همه مرگ او خواستند\r\nبرآراست يكروز پس شهريار * شد از شهر بيرون ز بهر شكار\r\nبدانگه كه زى شهر گشتند باز * نگه كرد بيباك شهران گراز\r\nبر آن نامور او ز تركش نخست * يكى تير پولاد پيكان بجست\r\nبزد تير ناگاه بر پشت اوى * بيفتاد تازانه از مشت اوى\r\nپراكنده گشت آن سپاه بزرگ * چو ميشان كه يابند ناگاه گرگ \r\n","page_name":" 354 ","page_number":374},
  {"content":"\r\n\r\nبهم شاخ زنند . قشونش نيز به هرمز و ساير مرزبانان منضم گشته همه جمعا به مدائن مراجعت نمودند .\r\n\r\nسلطنت پوران دختر خسرو پرويز\r\nاعيان و رجال كشور كه به مدائن مراجعت كردند چون نتوانستند از ذكور خاندان سلطنتى كسى را در نظر گيرند پوران دختر پرويز را كه اعقل و افضل اقران بود بسلطنت برگزيدند و او بآئين هماى دختر بهمن بر تخت نشسته از پس پرده نطقى مبنى بر تضمين عدل و احسان ايراد كرد و امر بكشتن خسرو فيروز كه اردشير را بقتل رسانيده بود داد .\r\nپيغمبر صلّى اللّه عليه و سلّم كه از نشستن پوران بر تخت مطّلع گرديد فرمود :\r\nقومى كه زنى را براى ادارهء امور خود برگزيند روى آسايش نبيند . و همچنان شد كه فرموده بود زيرا پس از هشت « 1 » ماه سلطنت بمرضى دچار شد كه بمرگش منتهى گرديد .\r\n\r\nسلطنت آزرميدخت دختر پرويز\r\nپس از مرگ پوران باتّفاق آراء خواهرش آزرميدخت را بسلطنت برداشتند و او قدرت را در دست گرفت و اگر عمرش وفا و اقبالش همراهى ميكرد ملكه‌اى به تمام معنى كلمه ميشد ولى موقعى او بسلطنت رسيد كه از طلوع دولت اسلام كوكب اقبال مملكت رو بافول نهاد همچنانكه در زمان سلطنت وى شورشهاى عديده بظهور پيوست و چون سلطنت بدست زنها و بچه‌ها افتاده بود نافرمانى رو بازدياد و قدرت دولت رو بضعف نهاده بود .\r\nآزرميدخت برادرى داشت صغير بنام فرخ‌زاد كه از لحاظ صغر سن در نظر شيرويه خطرناك نبود و جان بسلامت برده بود همين كه پس از آزرميدخت بسلطنت رسيد يكى از اعيان كه از او رضايت نداشت او را بكشت .\r\n\r\n\r\n","description":"","footnote":"\r\n( 1 ) از شاهنامه :\r\n چو ششماه بگذشت بر كار اوى * ببد ناگهان كژّ پركار اوى\r\nبيك هفته بيمار گشت و بمرد * ابا خويشتن نام نيكى نبرد \r\n","page_name":" 355 ","page_number":375},
  {"content":"\r\n\r\nاز شهريار بن پرويز كه يكى از قربانيهاى شيرويه بود پسرى بنام يزد گرد مانده بود كه در كمال عسرت ناشناس در اصطخر ميزيست پس از مرگ فرخ‌زاد صالح‌تر از او كسى را براى سلطنت نديدند بنابراين او را به مدائن خوانده بسلطنت برداشتند .\r\nيزدگرد قبل از آنكه بحدّ رشد رسد بسلطنت رسيد در اين زمان قدرت دولت رو بزوال نهاده رمقى از آن باقى نمانده بود . ضمنا افكار متشتّت و جماعات متفرق گشته امور رو باختلال نهاده بود . از طرفى دولت عرب بوجود پيمبر ص همچنانكه نور اسلام بهرطرف پراكنده ميشد اعتبار و رونق ميگرفت و چنان كه خداوند وعده فرموده بود برتريش بر ساير اديان بظهور پيوست . يزدگرد مدام ميكوشيد و موفّق نميشد و به زحمت بادارهء امور كشور ميپرداخت تا آنكه عمر بن الخطاب ، سعد بن ابى وقاص را با صحابهء خاص و قشون ظفر نمون به عراق اعزام داشت و چون به عذيب رسيد بدبختى به ايران روى كرد و سخت گرفتارشان نمود . يزدگرد به قصد تنبيه آهنگ جدال كرد و رستم آذرى را بسرگردگى قشونى كه بجنگ آنان فرستاد گماشته جمعى از مرزبانان را نيز بكمك او اعزام داشت در مصاحبه‌اى كه بين رستم و يزدگرد شد رستم گفت : اعراب با ما همان معامله‌اى را ميكنند كه گرگ غفلتا در گلّهء ميشان مىكند . يزدگرد جواب داد : ولى آنان نميتوانند چنان كنند كه عقابى در طلب طعمه مىكند زيرا سحرگاهان بر فراز كوهى كه لانهء طيور در آن بسيار است قرار گرفته هردفعه كه مرغى پرواز مىكند بر آن حمله برده او را ميگيرد تا همه را تمام كند اگر اين طيور همه پرواز كنند اكثر نجات خواهند يافت .\r\nيزدگرد احتياطا قسمتى از خانواده و اموال خود را نزد فغفور پادشاه چين فرستاد و خود با دربار و بهترين عساكر به نهاوند رفته فرخ‌زاد آذرى را بعنوان نيابت در مدائن گذاشت و رستم را به قادسيه اعزام داشت گويند مغيرة بن شعبه كه بعنوان رسالت از جانب سعد نزد رستم آمده بود رستم بتحقير در او نگريست و پس از مذاكرات بسيار رستم نام لباسى را كه مغيره بر تن داشت سئوال كرد مغيره جواب داد ، برد . رستم آن را بفال بد گرفته گفت : پادشاهى برد يعنى مملكت را برد .\r\nپس مغيره را گفت : وضعيّت ما و شما اعراب مثل روباهى است كه بتاكستانى داخل\r\n\r\n","description":"","footnote":"","page_name":" 356 ","page_number":376},
  {"content":"\r\n\r\nشد . مالك تاكستان او را زياد خطرناك نديد و به دو اعتنائى نكرد روباه انگورها را خورده فربه و موذى شد و موها را خراب كرد مالك كه قصد بيرون كردن و تنبيه او را كرد روباه خواست از سوراخى كه داخل شده بود فرار كند و خود را برهاند ولى سوراخ براى او تنك شده بود و از شدّت فربهى نتوانست از ديوار بالا رفته فرار كند و باغبان موفّق گرديد كه او را گرفته بكشد . مغيره گفت : كشته شدن پس از انجام منظور و نيل به مقصود براى روباه بهتر از آنست كه از گرسنگى و ناتوانى تلف شود .\r\nرستم از پاسخ متهوّرانهء او متعجّب شد و دانست كه اعراب عزم غلبه بر ايرانيان را دارند .\r\nدو لشگر در قادسيه مصاف دادند و محاربات عديده بين آنان اتّفاق افتاد و در هريك بخت و اقبال بر ايرانيان پشت كرده نصيب اعراب ميشد كه كشتن يكنفر براى او كم‌اهميّت‌تر از يك سرگين شتر بود « 1 » و روز فتح بزرگ مسلمانان سعد مريض شده قادر بسوارى اسب و دخالت در جنگ نبود و در اين خصوص شاعر گفت :\r\n ألم تر أنّ اللّه أنزل نصره * و سعد بباب القادسيّة معصم\r\nفأبنا و قد آمت نساء كثيرة * و نسوة سعد ليس فيهنّ أيّم « 2 » \r\nرستم خواب ديده بود كه ملكى از آسمان نزول كرده سلاح و جوشن ايرانيان را گرفته به آسمان برگشته است از اين رؤيا بسيار متأثّر شد و دم برنياورد و همين خواب را بار دوّم هم ديد كه همان ملك با پيغمبر و عمر بن الخطاب همراه بوده و چنين بنظرش رسيده كه ملك اين اسلحه و جوشن‌ها را مختوم ساخته به پيمبر و پيمبر به عمر داده است . اين رؤيا بكمك الهى نسبت باعراب تعبير شده .\r\nبعدا فتح بزرگ جلولاء اتّفاق افتاد كه عراق و فارس را در دست اعراب انداخته ثروت عالم را نصيب آنان كرد و بعدا فتح نهاوند كه يزدگرد را مجبور بفرار و رفتن\r\n\r\n\r\n","description":"","footnote":"\r\n( 1 ) اگر كشته عرب باشد !\r\n( 2 ) آيا نديدى كه خداوند كمك فرمود در صورتى كه سعد درب قادسيه را از دست رها نكرد .\r\nما برگشتيم و خيلى از زنان بيوه شدند ولى از زنان سعد هيچيك از شوهرشان جدا نشدند .\r\n","page_name":" 357 ","page_number":377},
  {"content":"\r\n\r\nاز اين شهر به شهر ديگر كرد و نسبت بهريك از اين حوادث شروح مفصّلى ذكر كرده‌اند كه جالب‌ترين آنها در تواريخ عمر و عثمان مذكور است .\r\n\r\nذكر آنچه پس از وقعهء نهاوند بر يزدگرد گذشت\r\nپس از جنگهاى قادسيه « 1 » و جلولاء « 2 » و نهاوند « 3 » جرأت اعراب رو بفزونى نهاد ، دوستان يزدگرد بر او گرد آمده بمخفى شدن و حفظ جان او را نصيحت كردند « 4 » او هم با هزار طبّاخ و هزار خنياگر و هزار يوزچى و هزار قوشچى بدون احتساب ديگر كسان مقرّ خود را ترك كرد و اين كوكبه هنوز در نظرش كم بود . بدوا به سيستان\r\n\r\n\r\n","description":"","footnote":"\r\n( 1 ) 13 هجرى 636 ميلادى .\r\n( 2 ) 16 هجرى 638 ميلادى .\r\n( 3 ) 21 هجرى 642 ميلادى .\r\n( 4 ) از شاهنامه :\r\n فرخ‌زاد برگشت نزديك شاه * پر از گرد با آلت رزمگاه\r\nبه دو گفت چندان چه مولى همى * بگاه كيى بر بشولى همى\r\nز تخم كيان كس جز از تو نماند * كه با تاج بر تخت بايد نشاند\r\nبرو تا سر بيشهء نارون * جهانى شود بر تو بر انجمن\r\nوز آنجايگه چون فريدون برو * چو آئى يكى كار بر ساز نو\r\nشهنشاه گفت اين نه اندر خوراست * مرا در دل انديشهء ديگر است\r\nمرا جنگ دشمن به آيد ز ننگ * يكى داستان زد بر اين بر پلنك\r\nكه خيره به بدخواه منماى پشت * چو پيش آيدت روزگارى درشت\r\nهمان به كه سوى خراسان شويم * ز بيداد دشمن تن‌آسان شويم\r\nكز آن سو فراوان مرا لشگرند * همه پهلوانان كند آورند\r\nكنارنك مرو است و ماهوى نيز * سواران و شيران و هرگونه چيز\r\nفرخ‌زاد بر زد بهم بر دو دست * چنين گفت كاى شاه يزدان‌پرست\r\nببد گوهران هيچ ايمن مشو * كه اينرا يكى داستانست نو\r\nچو پروردگارش چنان آفريد * تو بر بند يزدان نيابى كليد\r\nدرختى كه تلخست او را سرشت * گرش در نشانى بباغ بهشت\r\nگر از جوى خلدش بهنگام آب * بپاى انگبين ريزى و مشك ناب\r\nسرانجام گوهر به كار آورد * همان ميوهء تلخ بار آورد \r\n","page_name":" 358 ","page_number":378},
  {"content":"\r\n\r\nرفت و از آنجا به كرمان و مكران و بعدا به طبرستان برگشت مثل او چنان بود كه ابو تمام گفته :\r\n بالشأم قومى و بغداد الهوى و أنا * بالرّقّتين و بالفسطاط إخوانى\r\nو ما أظنّ النّوى ترضي بما صنعت * حتّى تساقط بي أقصى خراسان « 1 » \r\nرفتن يزد گرد به طبرستان در زمان عثمان بن عفان و پس از آن بود كه عبد اللّه بن عامر بن كريز و احنف بن قيس اين ايالت را اشغال كرده بودند .\r\nهمين كه يزد گرد به نيشابور رسيد استحكامات شهر را در مقابل حملهء احتمالى اعراب و تركان كافى نديد و چون از قدرت استحكامات طوس بسيار مبالغه كردند كسى را بدان شهر اعزام داشت كه وضعيّت آنجا را مورد مطالعه قرار دهد . مرزبان شهر مزبور كه كنارنك خوانده ميشد و مايل نبود يزدگرد بدانجاى رود جز قصر دورافتادهء پرتى چيزى بفرستاده ارائه ننمود و هداياى گرانبهائى هم به او داد او هم به خدمت يزدگرد برگشته وضعيّت قلعهء را كه كافى براى جاى دادن همراهان او نبود به او بازگفت يزدگرد نتيجة با عساكر و مهمّات روى بجانب مرو نمود كه مرزبان آن ماهوى نام داشت « 2 » .\r\n\r\n\r\n","description":"","footnote":"\r\n( 1 ) خانواده‌ام در شام مقصدم بغداد خودم در رقّتين و دوستانم در فسطاط ميباشند و تصور نميكنم كه روزگار قبل از اينكه مرا باقصى نقاط خراسان برد از آنچه با من كرده راضى شده باشد .\r\n* * * ( 2 ) از شاهنامه :\r\n ز بغداد راه خراسان گرفت * همه رنجها بر تن آسان گرفت\r\nيكى نامه بنوشت با درد و رنج * كه آمد برويش از آن تاج گنج\r\nز شاه سرافراز آزاده سرو * بماهوى سورى كنارنك مرو\r\nندانى كه ما را چه آمد به روى * از اين پادشاهى بشد رنگ و بوى\r\nز رستم كجا كشته شد روز جنگ * ز تيمار بر ما جهان گشت تنگ\r\nبمرو آيم و كس فرستم بدين * بخاقان ترك و بفغفور چين\r\nوز ايشان بخواهم فراوان سپاه * مگر بخت برگشته آيد به راه\r\nتو با لشگرت رزم را ساز كن * سپه را بر اين كينه آواز كن\r\nمن اندر نشابور يكهفته بيش * نباشم كه رنج دراز است پيش \r\nبقيه در صفحه بعد\r\n","page_name":" 359 ","page_number":379},
  {"content":"\r\n\r\nماهوى ، يزدگرد را استقبال نموده در برابرش سجده كرد و خود را به خاك افكند و ظاهرا از انجام هيچيك از آداب در مقابل او كوتاهى ننمود و حال آنكه قصد خيانت به دو داشت . همين كه يزدگرد ماليات شهرهاى حوزهء حكومت او را كه مرو و مروالرود و طالقان و جوزجان و غيرها بود از او مطالبه كرد خصومتش نسبت به او بيشتر شده گفت : اين فرارى در هزيمت هم مطالبهء غنيمت مىكند ! و به خاقان پيغام فرستاد كه براى دستگير كردن يزدگرد قشونى به مرو اعزام دارد و مالك قلمرو حكومت او شود يزدگرد كه از اين قضايا بى خبر بود فرخ‌زاد را طلب كرد كه به عراق معاودت كند و اعراب عقد صلح برقرار نمايد و از خونريزى جلوگيرى كرده بجنگ خاتمه دهد . فرخ‌زاد گفت : من در امتثال امر تو حاضرم ولى از جهت خباثت نفس و رذالت جنس و تقلّبات عديدهء ماهوى براى تو راحت نيستم خصوصا اينكه پس از مطالبهء ديون پس افتاده‌اش او را بوحشت انداخته‌اى . يزدگرد جواب داد : تو حركت كن بحثى بر تو نخواهد بود . فرخ‌زاد با تشويش و اطمينان بانيكه ماهوى او را فريب خواهد داد به راه افتاد .\r\n\r\n\r\n","description":"","footnote":"\r\nبقيه از صفحهء قبل\r\n يكى نامه فرمود ديگر بطوس * پر از خون دل روى چون سندروس\r\nهمانا كه آمد شما را خبر * كه ما را از اختر چه آمد بسر\r\nاز اين مارخوار اهرمن‌چهر چند * نه گنج و نه تخت و نه نام بلند\r\nاز اين زاغ‌ساران بىآب و رنگ * نه هوش و نه دانش نه نام و نه ننك\r\nنه فر و نه نام و نه تخت و نژاد * همى داد خواهند ايران بباد\r\nز شير شتر خوردن و سوسمار * عرب را به جائى رسيده است كار\r\nكه ملك عجمشان بود آرزو * تفو باد بر چرخ گردان تفو\r\nبدين تخت شاهى نهاده است روى * شكم گرسنه مرد ديهيم جوى\r\nشود خوار هركس كه بود ارجمند * فرومايه را بخت گردد بلند\r\nپراكنده گردد بدى در جهان * گزند آشكارا و نيكى نهان\r\nكنون ما بدستورى رهنماى * همه پهلوانان پاكيزه راى\r\nبسوى خراسان نهاديم روى * بر مرزبانان پرخاشجوى\r\nپس اكنون ز بهر كنارنك طوس * بدين سد كشيديم پيلان و كوس\r\nبه‌بينيم تا گردش روزگار * چه بندد بدين بند نااستوار \r\n","page_name":" 360 ","page_number":380},
  {"content":"\r\n\r\nقبل از اينكه فرخ‌زاد خيلى دور شود خاقان ، نيزك طرخان را با لشگر بىكران براى گرفتارى يزدگرد فرستاد نيزك كه به كشميهن رسيد سفراى طرفين بدون موافقت ماهوى كار را به صلح خاتمه دادند . نيزك داخل مرو شد و در برابر يزدگرد از اسب به زير آمده سر تعظيم فرود آورد . يزدگرد او را نوازش كرده اكرام فرمود و بنزديك خود خواند ماهوى به قصد روشن كردن آتش جنگ بكشتن تخم نفاق و تحريكات پرداخت و نيزك را گفت دختر يزدگرد را از او خواستگارى كند چه ميدانست او موافقت نخواهد كرد و اين ايجاد كدورت بجنگ منتهى خواهد شد .\r\nيكروز كه نيزك و يزدگرد هردو سوار بودند نيزك از يزدگرد اين خواهش را كرد يزدگرد شلاق خود را بر او كوفته گفت : تو سگ كه هستى كه با من چنين ميگوئى ؟ گرچه شراب ريخته شده باشد رايحهء آن‌كه از بين نميرود ! بنابراين خصومت مخفى علنى شد و كار به جنگ و جدال كشيد .\r\nفرداى آن روز يزدگرد در رأس عساكرش بمعيّت ماهوى و همراهانش بميدان رفت و نيزك هم با قشونش از طرفى رسيد همين كه طرفين صف آراستند و جنك در كمال شدّت درگرفت ماهوى بقشون نيزك پيوست و درست در موقعى كه چيزى نمانده بود يزدگرد فاتح شود و قشون دشمن را هزيمت دهد قواى او ضعيف شد و بخت و اقبال از او روى گردانيد در عوض نيزك و ماهوى كه بهم پيوستند و متفقا بر يزدگرد حمله آوردند او را احاطه كرده چيزى نمانده بود كه اسيرش كنند يزدگرد مجبور بفرار شد و آنقدر تاخت تا اسب از پاى بدرآمد .\r\nيزدگرد مجبور شد بآسيابى كه متعلّق به ماهوى بود پناهنده شود « 1 » .\r\n\r\n\r\n","description":"","footnote":"\r\n( 1 ) از شاهنامه :\r\n فرود آمد از اسب شاه جهان * ز بدخواه در آسيا شد نهان\r\nدهان ناچريده دو ديده پرآب * همى بود تا بركشيد آفتاب\r\nگشاد آسيابان در آسيا * به پشت اندرون بار و لختى گيا\r\nفرومايهء بود خسرو بنام * نه چيز و نه هوش و نه نام و نه كام\r\nبه دو گفت كاى شاه خورشيد روى * بدين آسيا چون رسيدى بگوى \r\nبقيه در صفحه بعد\r\n","page_name":" 361 ","page_number":381},
  {"content":"\r\n\r\nخسته و مانده در آن وارد شد آسيابان بمشاهدهء او از زيبائى و جلال و نفاست لباس و رائحهء مطبوعش متعجّب گرديد . يزدگرد او را گفت : درب آسياب را ببند و مرا مخفى كن ترا پاداشى بسزا خواهم داد . آسيابان جواب داد : روزى چهار درهم خسروى ماليات آسياب است اگر ميدهى من آسياب را خوابانيده درب آن را مىبندم و ترا ميگذارم در آن بمانى . يزدگرد گفت : من درهم با خود ندارم ولى اين كمربند جواهرنشان را كه بيش از پنجاه‌هزار دينار ارزش آنست به تو مىدهم . آسيابان گفت :\r\nاين كمربند براى من ساخته نشده و من لايق نيستم آن را متصرّف باشم و بستن درب آسياب نفعى به حال من ندارد . يزدگرد كه بىنهايت خسته بود خواب بر او مستولى شده خفت سواران ماهوى رسيدند و در آسياب ريخته شاه را گرفتند و او را با آسيابان نزد ماهوى بردند و گرفتارى يزدگرد را باطّلاع او رسانيدند ماهوى امر داد او را\r\n\r\n\r\n","description":"","footnote":"\r\nبقيه از صفحه قبل\r\n از ايرانيانم به دو گفت شاه * هزيمت گرفتم ز توران سپاه\r\nبه دو و آسيابان بتشوير گفت * كه جز تنگدستى مرا نيست جفت\r\nاگر نان كشكينت آيد به كار * وزين ناسزا ترّهء جويبار\r\nبيارم جز اين نيست چيزى كه هست * خروشان بود مردم تنگدست\r\nبه دو گفت شاه آنچه دارى بيار * خورش نيز با برسم آيد به كار\r\nسبك مرد بيمايه چپين نهاد * برو تره و نان كشكين نهاد\r\nبر مهتر رزق شد بىكيار * كه برسم شود زو يكى خواستار\r\nبه دو گفت خسرو كه در آسيا * نشسته است كندآورى بركيا\r\nبه بالا بكردار سرو سهى * بديدار خورشيد با فرهى\r\nبه دو گفت مهتر كز ايدر بپوى * چنين هم بماهوى سورى بگوى\r\nسبك مهتر او را به مردى سپرد * سرافراز را پيش ماهوى برد\r\nچو ماهوى دل را برآورد گرد * بدانست كو نيست جز يزدگرد\r\nبه دو گفت بشتاب از اين انجمن * هم‌اكنون جدا كن سرشر از تن\r\nشنيدند از او اين سخن مهتران * بزرگان ايران و كندآوران\r\nهمه پند گفتند با كينه‌جوى * نبد سودمند آن همه گفتگوى\r\nبشد آسيابان دو ديده پرآب * بزردى دو رخساره چون آفتاب\r\nبنزديك شاه اندر آمد به هوش * چنان چون كسى راز گويد به گوش\r\nبزد دشنهء بر كمرگاه شاه * رها شد به زخم اندر از شاه آه \r\n","page_name":" 362 ","page_number":382},
  {"content":"\r\n\r\nبكشند آنان نيز امر را اجرا و او را با طنابى خفه كرده برود مرو افكندند « 1 » و جريان آب جسد را همچنان برد تا در مصب رزيق بشاخ درختى گير كرد . اسقف مسيحيان بمشاهدهء جسد او را شناخته از آب برآورد و در طيلسان معطّر بمشكى پيچيده پس از اجراى مراسم به خاك سپرد . يزدگرد پس از بيست سال سلطنت در سنهء 31 هجرى كشته شد مرگش مايهء عبرت و انقراض كشور ايران گشت .\r\nاما قبل از مضى مدت يك ماه نيزك « 2 » نتوانست تحمل كند كه ماهوى قدرت را در دست گرفته مستبدّانه سلطنت كند و او را كنار گذارد بنابراين ماهوى را بكشت و اموالش را تصاحب كرده برئيس خود خاقان پيوست و مرو را بتصرّف اعراب داد .\r\n\r\nخاتمه\r\n\r\n\r\n","description":"","footnote":"\r\n( 1 ) 31 هجرى 652 ميلادى .\r\n( 2 ) از شاهنامه :\r\n چنين تا به بيژن رسيد آگهى * كه ماهوى بگرفت شاهنشهى\r\nچو بشنيد بيژن سپه برگرفت * ز كار جهان مانده اندر شگفت\r\nچو ماهوى سورى سپه را بديد * تو گفتى كه جانش ز تن برپريد\r\nغمى شد برابر صفى بركشيد * هوا نيلگون شد زمين ناپديد\r\nچو بيژن سپه را همه راست كرد * بايرانيان بر كمين خواست كرد\r\nبدانست ماهوى و از قلبگاه * خروشان برفت از ميان سپاه\r\nمر او را بريگ فرب در بيافت * ركيبش گران كرد و اندر شتافت\r\nكمربند بگرفت و او را ززين * برآورد و ناگاه زد بر زمين\r\nفرود آمد از اسب و او را ببست * به‌پيش اندر افكند و خود برنشست\r\nهم آنگه به بيژن رسيد آگهى * كه آمد بدست آن بدآئين رهى\r\nجهانجوى ماهوى شوريده هش * پرآزار و بىدين خداوند كش\r\nبه دو گفت بيژن كه اى بدنژاد * كه چون تو پرستار كس را مباد\r\nچرا كشتى آن دادگر شاه را * خداوند پيروزى و گاه را\r\nچنين داد پاسخ كه از بدكنش * نيايد مگر كشتن و سرزنش\r\nبدين بد كنون گردن من بزن * بينداز در پيش اين انجمن\r\nبه دو داد پاسخ كه ايدون كنم * كه كين از دل خويش بيرون كنم\r\nبشمشير دستش ببرّيد و گفت * كه اين دست را در بدى نيست جفت\r\nچو دستش ببرّيد گفتا دو پاى * ببريد تا ماند ايدر بجاى\r\nسه پور جوانش بلشگر بدند * همان هرسه با تخت و افسر بدند\r\nهمانجا بلند آتشى برفروخت * پدر را و هرسه پسر را بسوخت \r\n","page_name":" 363 ","page_number":383},
  {"content":"\r\n . \r\n","description":"","footnote":"","page_name":" 364 ","page_number":384},
  {"content":"\r\n\r\n\r\nفهرست اعلام\r\nالف آئين ( كتاب ) 7\r\nآبتين 14\r\nآدم 1 ، 2 ، 11\r\nآذربايجان 24 ، 105 ، 118 ، 266 ، 267 ، 276 ، 293 ، 311 ، 320 ، 322\r\nآذرنوش ( پسر اسفنديار ) 166 ، 167 ، 170\r\nآذرنوش ( آتشكده ) 127\r\nآذرونداد 302\r\nآرش 49 ، 60\r\nآزاد سرو 299\r\nآزاده 258\r\nآزاذوار ( رجوع شود به آزاده )\r\nآزرميدخت 355\r\nآزين گشسب 319\r\nآمد 252 ، 285\r\nآمل 74\r\nآوازه 314\r\nابرشهر ( نيشابور ) 252\r\nابرويز ( رجوع شود به پرويز )\r\nابلّه 174 ، 297\r\nابليس 5\r\nابن الكلبى 10 ، 118\r\nابن المعتز 235\r\nابن خردادبه 59 ، 119 ، 121 ، 174 ، 193 ، 207 ، 214 ، 226 ، 265 ، 290\r\nابن عباد 184\r\nابن مقفّع 306\r\nابو اسحق ابراهيم بن هلال الصابىّ 119\r\nابو الحسن بن طباطبا 207\r\nابو الحسين بن لنكگ البصرى 207\r\nابو الصلت الثقفى 298\r\nابو الطيّب المتنبّى 208\r\nابو العتاهيه 212\r\nابو الفتح بستى 339\r\nابو الفضل الهمدانى ( بديع الزمان ) 208\r\nابو القاسم محمود بن ناصر الدين 208\r\nابو بكر الخوارزمى 207 ، 338\r\nابو بكر محمّد بن سباع 282 ، 283\r\nابو تمّام 16 ، 246 ، 281 ، 291 ، 359\r\nابو دؤاد الايادى 233\r\nابو على رستمى اصفهانى 207\r\nابو مازن قيس بن طلحه 282 ، 283\r\nابو نواس 9 ، 72\r\nابو يكسوم مسروق بن ابرهه 297\r\nابهر 293\r\nاحنف بن قيس 359\r\nادهم 332\r\nارجاسب 121 تا 127 ، 129 ، تا 131 ، 135 تا 138 ، 149 تا 156 ، 202 ، 317\r\nارجان ( يا اراجان ) 251 ، 285\r\nاردبيل 308\r\nاردشير بن بابك 193 ، 221 تا 229 ، 235 ، 237 ، 291\r\nاردشير بن شيرويه 352 تا 354\r\nاردشير بن گشتاسب 125\r\nاردشير بن هرمز 253 تا 255\r\nاردشير خرّه 226\r\nاردوان اصغر 221 تا 224\r\nاردوان كبير 214 ، 221 ، 227 تا 229\r\nارسطاطاليس 185 ، 206 ، 210\r\n\r\n","description":"","footnote":"","page_name":" 365 ","page_number":385},
  {"content":"\r\n\r\nارماييل 11\r\nارمنستان 266 ، 293 ، 296\r\nارمياى نبى 118\r\nاروندرود ( دجله ) 245\r\nازدهاك ( رجوع شود به ضحاك ) 9\r\nاستاتيرا 191\r\nاستراباد 226\r\nاسپاد 346\r\nاسرائيل 216\r\nاسفاذ گشنسب ( رجوع شود به اسپاد )\r\nاسفراين 284\r\nاسفنديار 118 ، 119 ، 121 ، 124 ، 126 تا 173 ، 177 ، 248\r\nاسكندر 185 تا 214 ، 217 ، 248 ، 338\r\nاسكندريّه 193 ، 210 ، 338\r\nاشكان 214\r\nاشكان بن كىارش 214\r\nاشكانيان 213 ، 214 ، 221\r\nاشك بن اشكان 214\r\nاشقر ( اسب مروان ) 332\r\nاصطخر 180 ، 223 ، 226 ، 237 ، 242 ، 267 ، 356\r\nاصفهان 101 ، 193 ، 293\r\nاعشى 233\r\nاغريرث 49 ، 51 ، 52 ، 56 تا 58\r\nافراسياب 8 ، 48 ، 49 ، 51 تا 66 ، 72 ، 73 ، 75 84 تا 96 ، 98 تا 107 ، 121 ، 202 ، 317\r\nافريدون ( رجوع شود به فريدون )\r\nافلاطون 210 ، 212\r\nاقفور شاه 214\r\nاكسيارتس 191\r\nالاسكندروس 185\r\nالبرز كوه 14\r\nالمتوكل على اللّه 352\r\nالياس 117\r\nانبار ( فيروز شاپور ) 252\r\nاندرماسب 9\r\nاندريمان 155\r\nانطاكيّه 294 ، 295\r\nانوشيروان 7 ، 18 ، 234 ، 284 ، 288 ، 290 تا 309 ، 337\r\nاورمزد ( روز ) 7\r\nاوشهنج 2\r\nاهرمن 120\r\nاهواز 19 ، 110 ، 235 ، 237 ، 249 ، 252 ، 253 ، 276 ، 277 ، 293\r\nاياد 244 ، 246\r\nايران ( ايرانشهر ) 14 ، 19 ، 26 ، 49 ، 51 ، 54 56 تا 58 ، 61 تا 63 ، 72 84 ، 88 ، 93 ، 100 ، 101 ، 105 ، 110 ، 111 ، 117 ، 118 ، 121 ، 124 ، 127 ، 129 ، 131 تا 135 ، 191 تا 193 ، 206 ، 223 ، 224 ، 227 ، 247 ، 248 ، 251 ، 262 ، 266 ، 269 ، 278 ، 279 ، 293 ، 297 ، 313 ، 325 ، 329 ، 331 ، 353 ، 356\r\nايرانشهر شاه بن بلاش 217 ، 218\r\nايرج 19 تا 25 ، 97\r\nايزد گشسب 318\r\nايوان كسرى 295 ، 336\r\nب بات و الابواب 293 ، 308\r\nباب صول 276 ، 293\r\n\r\n","description":"","footnote":"","page_name":" 366 ","page_number":386},
  {"content":"\r\n\r\nبابك 221 تا 223\r\nبابل 75 ، 209\r\nبادغيس 60 ، 226\r\nباربد 335 ، 336 ، 339\r\nبارمان 49 ، 52 ، 53\r\nباطنيّه 238\r\nباوان ( بونّى ) ؟ 341\r\nبحترى 18 ، 275 ، 295\r\nبحرين 244 ، 246\r\nبخارا 85 ، 102 ، 105\r\nبخترشه ( رجوع شود به بخت نصر )\r\nبختر نصر 110\r\nبربر 71\r\nبرج الحجاره 193\r\nبرزمهر بن سوفرا 283 تا 285 ، 309\r\nبرزوى 270\r\nبرزويه 304 ، 305\r\nبرمايون ( رجوع شود به پرمايه )\r\nبرموذه ( رجوع شود به پرموده )\r\nبرهمن 196\r\nبريزاد ريش ( قباد ) 288\r\nبزرجمهر ( رجوع شود به بوزرجمهر )\r\nبست 226\r\nبستور 124 ، 126 ، 127\r\nبسطام ( رجوع شود به گستهم )\r\nبشّار بن برد 34 ، 173\r\nبشتاسف ( رجوع شود به گشتاسب )\r\nبصره 226 ، 252\r\nبطلميوس 185 ، 194 ، 209 ، 210\r\nبغداد 359\r\nبكر 247\r\nبكر بن وايل ( قبيله ) 246 ، 252\r\nبلاش بن فيروز 278 تا 282\r\nبلاش‌آباد 280\r\nبلاش كرد 280\r\nبلخ 60 ، 69 ، 70 ، 73 ، 85 ، 87 ، 102 ، 105 ، 118 ، 127 ، 129 تا 131 ، 180 ، 226 ، 276 ، 296 ، 311\r\nبليناس 210\r\nبندوى ( بندويه ) 320 تا 323 ، 347\r\nبنى تغلب 252\r\nبنى تميم 246\r\nبنى حنظله 252\r\nبوجبله 265\r\nبوذرجمهر 299 تا 301 ، 305 تا 307\r\nبوران ( رجوع شود به پوران )\r\nبوشنج 226\r\nبه آفريد 131 ، 152\r\nبهرام ( اشكانى ) 221 ، 214\r\nبهرام ( روز ) 328\r\nبهرام آذرماهان 309 ، 310\r\nبهرام بن بهرام بن بهرام 241\r\nبهرام بن بهرام بن هرمز 239 تا 242\r\nبهرام بن هرمز 237 تا 239\r\nبهرام بن شاپور بن شاپور 255 ، 256\r\nبهرام چوبينه 311 تا 331 ، 333 ، 352\r\nبهرام گور ( بهرام بن يزد گرد ) 257 تا 266 268 تا 272\r\nبهرام متكبّر ( رجوع شود به بهرام بن بهرام ابن هرمز )\r\nبهشت كنگ 87 ، 91 ، 99 ، 104 ، 105\r\nبهمن 159 تا 162 ، 167 ، 170 تا 174 ، 177 تا 180 ، 182 تا 184 ، 355\r\nبهمن بن اردوان 227\r\nبهمن اردشير ( ابلّه ) 174 ، 226\r\nبيت المقدس 216\r\nبيدرفش 126\r\nبيران و سيكان ( رجوع شود به پيران ويسه )\r\n\r\n","description":"","footnote":"","page_name":" 367 ","page_number":387},
  {"content":"\r\n\r\nبيژن 214\r\nبيژن 363\r\nبيكند 314\r\nبين النهرين 230\r\nبيوراسب ( ضحّاك ) 8\r\nپ پرتو فرخار ( دستان ) 336\r\nپرمايه ( برمايون ) 15\r\nپرموده 314 با 319 ، 325\r\nپرويز 310 ، 319 ، 320 تا 327 ، 331 تا 340 ، 342 ، 346 تا 353 ، 355\r\nپشنگ ( برادرزادهء فريدون ) 24\r\nپشنك 48 ، 49 ، 51 ، 56\r\nپشوتن 140 ، 141 ، 143 ، 145 ، 150 ، 155 ، 159 ، 162 ، 164 ، 165 ، 170 تا 173 178\r\nپوران ( بوران ) 355\r\nپهلوان جهان 31\r\nپهلوى 264\r\nپيران ويسه ( بيران وسيكان ) 49 ، 53 ، 54 ، 55 90 تا 94 ، 96 تا 98 ، 102 ، 103\r\nپيشداد 3\r\nت تبّت 202\r\nتخت جمشيد 207\r\nتخت طاقديس 337\r\nترك 19 ، 55 ، 106 ، 124 ، 213 ، 282 ، 294 316\r\nتركستان - توران 49 ، 56 ، 72 ، 87 ، 94 ، 99 ، 121 ، 248 ، 265 ، 267 ، 279 ، 286\r\nتستر ( شوشتر ) 251 ، 252\r\nتغلب 247\r\nتميم ( قبيله ) 246 ، 252\r\nتوّج 252\r\nتور ( توز ) 19 تا 24 ، 26 تا 29 ، 48 ، 49 ، 51 ، 66\r\nث ثريّا 119\r\nثياطوس 322\r\nج جازر 291\r\nجاماسب ( حكيم ) 121 تا 126 ، 128 ، 129 132 تا 134 ، 173\r\nجاماسب بن فيروز 283 ، 285 ، 290\r\nجانوسيار 190\r\nجبل - جبال 70 ، 73 ، 213 ، 221\r\nجرجان ( رجوع شود به گرگان )\r\nجريره 92\r\nجلولاء 357 ، 358\r\nجم 6 تا 8 ، 11\r\nجمشيد 5 ، 9 ، 12\r\nجندى شاپور 235 ، 239 ، 249 ، 251 ، 295\r\nجوذرز ( رجوع شود به گودرز )\r\nجور ( رجوع شود به گور )\r\nجور ( شهر ) 226 ، 292\r\nجوزجان 226 ، 360\r\nجهود 11\r\nجىّ ( اصفهان ) 207\r\nجيحون 63 ، 85 ، 90 ، 100 ، 103 ، 105 ، 127 209 ، 266 ، 314 ، 315\r\nچ چاچ 105 ، 213\r\nچهرآزاد 179\r\nچين 19 ، 74 ، 94 ، 104 ، 105 ، 121 ، 193 ، 202 تا 204 ، 238 ، 266 ، 270 ، 296 ، 356\r\n\r\n","description":"","footnote":"","page_name":" 368 ","page_number":388},
  {"content":"\r\n\r\nح حاجب بن زراره 333\r\nحبشه 296 ، 297\r\nحجاز 264\r\nحذيفه 27\r\nحرّان 294\r\nحسين بن على ( ع ) 350\r\nحضر 230 ، 233 ، 234\r\nحضرموت 297\r\nحلب 294\r\nحلوان 280\r\nحمّاد 265\r\nحمزهء اصفهانى 184\r\nحمّص 294\r\nحمل بن بدر 27\r\nحمير 69 ، 71 ، 76\r\nحوّا 1\r\nحيره 257 ، 264 ، 265\r\nخ خابل 9\r\nخابور 234\r\nخاتون 267 ، 281 ، 282 ، 327 ، 328 ، 330\r\nخاقان 265 تا 267 ، 279 ، 281 ، 282 ، 284 294 ، 308 ، 311 ، 319 ، 325 تا 331 361 ، 363\r\nختن 94 ، 105\r\nخرّاد 153\r\nخراسان 19 ، 70 ، 73 ، 105 ، 193 ، 226 ، 235 ، 244 ، 252 ، 276 ، 293 ، 322 تا 324 ، 358 ، 359 ، 360\r\nخرزسف 121\r\nخرّه شاپور 252\r\nخزر 117 ، 293 ، 294 ، 296 ، 311\r\nخزروان 54 ، 55\r\nخزوزان ( رجوع شود به خزروان )\r\nخسرو 262 تا 264\r\nخسرو 214\r\nخسرو 361 ، 362\r\nخسرو بن فيروز 219 ، 220\r\nخسرو پرويز 333\r\nخسرو فيروز 352 ، 353 ، 355\r\nخشنواز 276 تا 280\r\nخضر 187 ، 201\r\nخط 246\r\nخلم 60\r\nخماى ( رجوع شود به هماى )\r\nخوارزم 103 ، 226\r\nخورنق 234 ، 257 ، 259\r\nخوش آرزو 340\r\nد دارا ( شهر ) 294\r\nداراب ( رجوع شود به دارا بن بهمن )\r\nدارابجرد 184\r\nدارا بن بهمن 180 تا 186 ، 214\r\nدارا بن دارا 181 ، 185 تا 193 ، 197 ، 221 ، 248\r\nداراى اصغر ( رجوع شود به دارا بن دارا )\r\nداراى اكبر ( رجوع شود به دارا بن بهمن )\r\nدارين 252\r\nداريوش 191\r\nداود 2\r\nدبيق 342\r\nدجله 230 ، 245\r\nدجلهء صغير 251\r\nدجيل 224\r\nدرغم 341\r\n\r\n","description":"","footnote":"","page_name":" 369 ","page_number":389},
  {"content":"\r\n\r\nدرفش كاويانى 17 ، 18 ، 26 ، 72 ، 84 ، 102 ، 103 ، 125 ، 214 ، 340\r\nدرى 264\r\nدستان ( زال زر ) 32 ، 47 ، 93 ، 160\r\nدسكرة الملك 237\r\nدماوند ( دنباوند ) 16\r\nدنباوند ( رجوع شود به دماوند )\r\nدهستان 53 ، 103\r\nديبل 269\r\nديلم 297\r\nدينور 293\r\nديوجانس 210\r\nذ ذروئيوس 210\r\nذو الاذعار 69 ، 71 ، 72\r\nذو الاكتاف 230 ، 243 ، 247\r\nذو القرنين 2 ، 185 ، 205 تا 208\r\nذو المنار 69 ، 71\r\nذيمقراطيس 210\r\nر رائش ( ال ) 69 ، 71\r\nرام اردشير ( شهر ) 226\r\nرام اردشير بن گشتاسب 125\r\nرام فيروز 276\r\nرام هرمز 237\r\nرخش 63 ، 64 ، 167 ، 169 ، 170 ، 175 ، 176 ، 332\r\nرزيق 363\r\nرستم 47 ، 48 ، 63 تا 66 ، 72 ، 73 ، 75 ، 76 ، 82 ، 84 ، 85 ، 87 تا 89 ، 92 تا 94 ، 97 ، 99 ، 101 ، 102 ، 104 ، 105 ، 108 110 ، 139 ، 157 تا 178 ، 312\r\nرستم آذرى 356 ، 357\r\nرشنواد 182 ، 183\r\nرقّه 359\r\nركسانا ( روشنك ) 191\r\nروئين‌دژ 140 ، 148 تا 151 ، 153 ، 248\r\nرودابه 33 تا 41 ، 43 ، 45 تا 48 ، 75 ، 85 ، 177\r\nرودكى 306\r\nروذاوذ ( رجوع شود به رودابه )\r\nروذكى ( رجوع شود به رودكى )\r\nروس 294\r\nروشن فيروز 276\r\nروشنك 191 ، 209 ، 211\r\nروم 19 ، 74 ، 110 تا 112 ، 116 تا 118 ، 182 ، 183 ، 185 ، 191 ، 193 ، 206 ، 214 ، 226 ، 230 ، 235 ، 246 ، 247 ، 248 ، 251 ، 252 ، 285 ، 293 ، 294 ، 296 ، 311 ، 323 ، 324 ، 338 ، 343\r\nروميّه 178 ، 295 ، 308\r\nرى 56 ، 59 ، 60 ، 221 ، 235 ، 276 ، 282 ، 293 ، 242\r\nريدك خوش‌آرزو 340\r\nز زاب 59 ، 61\r\nزابلستان ( زابل ) 31 ، 33 ، 55 ، 63 ، 72 ، 73 ، 177 ، 178 ، 278 ، 293\r\nزادان فرّخ 344 ، 345 ، 349\r\nزردشت 118 تا 121 ، 145 ، 179 ، 192\r\nزرير 111 ، 115 تا 117 ، 121 ، 122 ، 124 تا 127\r\nزال ( زال زر ) 31 تا 48 ، 52 ، 54 ، 55 ، 57 تا 59 ، 61 تا 63 ، 65 ، 66 ، 70 ، 72 ، 75 ، 84 ، 94 ، 139 ، 160 ، 161 ، 164 168 تا 172 ، 174 تا 178\r\nزكريّا 215 : 216\r\n\r\n","description":"","footnote":"","page_name":" 370 ","page_number":390},
  {"content":"\r\n\r\nزماورد 144 ، 145\r\nزنجان 293\r\nزوابى 59 ، 61\r\nزواره 84 ، 161 ، 162 ، 166 ، 167 ، 171 ، 172 ، 175 ، 176\r\nزو 49 ، 58 تا 62\r\nزوران ( رجوع شود به آذرونداد )\r\nزيب خسرو 295\r\nس ساباط 280\r\nسابور الجنود ( رجوع شود به شاپور )\r\nساسان 221 ، 222\r\nساسان بن بهمن 179\r\nساسانى 354\r\nساطرون 230 ، 233\r\nسام 31 تا 33 ، 37 ، 38 ، 40 تا 48 ، 50 ، 51 ، 164 ، 174\r\nسامان 208\r\nساوه شاه 311 تا 315\r\nسبز اندر سبز ( دستان ) 336\r\nسجستان ( رجوع شود به سيستان )\r\nسدير 257\r\nسرانديب 193 ، 296\r\nسرجس ( رجوع شود به سرگس )\r\nسرخه 99\r\nسرگس 335 ، 336 ، 339\r\nسرژيوس ( سرجس ) 322\r\nسعد بن ابى وقّاص 356 ، 357\r\nسعدى ( رجوع شود به سودابه )\r\nسغد 85 ، 102 ، 237\r\nسقراط 210\r\nسكينه بنت حسين ( ع ) 350\r\nسلّام ترجمان 205\r\nسلم 19 تا 24 ، 26 تا 29 ، 49 ، 51\r\nسليمان 2 ، 5 ، 6 ، 208\r\nسماك بن حرب 265\r\nسمرقند 91 ، 193\r\nسنائى ( حكيم غزنوى ) 213\r\nسنجار 252\r\nسند 253 ، 293\r\nسواد 59 ، 61 ، 213 ، 214 ، 218 ، 230 ، 246 ، 252 ، 280\r\nسوار بن زيد 265\r\nسوخرا ( رجوع شود به سوفرا )\r\nسودابه 71 ، 73 ، 76 تا 84 ، 97\r\nسوذانه ( رجوع شود به سودابه )\r\nسور 341\r\nسوس ( رجوع شود به شوش )\r\nسوفرا 278 تا 280 ، 282 ، 284\r\nسيامك 2 ، 9\r\nسياوش 75 تا 99 ، 107 ، 162 ، 172 ، 317\r\nسياوش كرد 94 ، 96 ، 98 ، 100 ، 105\r\nسياوناباد ( رجوع شود به سياوش كرد\r\nسيراف ( رجوع شود به شيراب )\r\nسيروان 341\r\nسيستان 31 ، 33 ، 46 ، 52 ، 54 ، 57 ، 58 ، 84 ، 91 ، 100 ، 101 ، 131 ، 157 ، 159 ، 177 ، 178 ، 226 ، 278 ، 293 ، 358\r\nسيف بن ذى يزن 296 تا 298\r\nسيمرغ 31 ، 32 ، 47 ، 146 ، 168 ، 169\r\nسيندخت 34 ، 38 تا 47\r\nش شابه شاه ( رجوع شود به ساوه شاه )\r\nشاپور رازى 282\r\nشاپور بن اردشير 226 ، 229 تا 238\r\n\r\n","description":"","footnote":"","page_name":" 371 ","page_number":391},
  {"content":"\r\n\r\nشاپور بن اقفور شاه 214 تا 217\r\nشاپور بن شاپور 254 ، 255\r\nشاپور ( شهر ) 235\r\nشاپور ذو الاكتاف 230 ، 238 ، 243 تا 255\r\nشاد شاپور 235\r\nشام 19 ، 201 ، 213 ، 247 ، 293 ، 359\r\nشاهنامه 3 ، 12 ، 14 ، 24 ، 32 ، 35 ، 47 ، 49 ، 74 75 ، 82 ، 83 تا 85 ، 89 ، 96 ، 97 ، 111 ، 113 تا 115 ، 117 ، 121 ، 126 ، 148 ، 153 ، 155 ، 156 ، 159 ، 161 ، 169 ، 174 ، 175 ، 176 ، 180 ، 182 ، 184 ، 188 ، 194 ، 203 ، 209 ، 213 ، 221 ، 222 ، 230 ، 243 ، 244 ، 248 ، 250 ، 252 ، 254 تا 256 ، 257 ، 261 ، 262 ، 263 ، 266 ، 267 ، 269 ، 272 ، 274 ، 279 ، 282 ، 284 ، 289 ، 294 - 295 ، 299 ، 300 ، 303 ، 306 ، 311 ، 314 ، 318 ، 322 ، 328 ، 333 تا 336 ، 343 ، 346 ، 349 ، 353 تا 355 ، 358 ، 359 ، 361 ، 363\r\nشاه هاماوران 69\r\nشبديز 332 ، 339\r\nشحر 341\r\nشطا 342\r\nشعيب 184\r\nشغاد 174 تا 176\r\nشغاى ( رجوع شود به شغاد )\r\nشمّاساس 54 ، 55\r\nشنگل 268 تا 271\r\nشنكلت ( رجوع شود به شنگل )\r\nشنكه 199\r\nشوش 252 ، 253\r\nشوشتر 251 ، 252\r\nشهرام فيروز 276\r\nشهران گراز ( رجوع شود به شهربراز )\r\nشهربراز 337 ، 352 تا 354\r\nشهر زور 209 ، 230\r\nشهريار 356\r\nشيث 1\r\nشيراب 74 ، 75\r\nشير خون 161\r\nشيرويه 343 ، 346 ، 348 تا 352 ، 355 ، 356\r\nشيداسب 125\r\nشيرين 333 ، 334 ، 344 ، 351 ، 352\r\nص صابئ ( ابو اسحق ابراهيم بن هلال ال ) 119\r\nصول 276 ، 293\r\nض ضحّاك 7 تا 17 ، 28 ، 37 ، 40 ، 86\r\nضيزن 230 ، 235\r\nط طالقان 85 ، 226 ، 360\r\nطاير 230 تا 232\r\nطبرستان 19 ، 49 ، 52 ، 56 ، 57 ، 58 ، 60 ، 293 ، 359\r\nطبرى ( ابو جعفر محمد بن جرير ) 1 ، 10 ، 11 ، 12 ، 31 ، 59 ، 118 ، 121 ، 193 ، 214 272\r\nطخارستان 213 ، 226 ، 252 ، 276 ، 277 ، 293\r\nطرخون 213\r\nطرسوس 230\r\nطوس 62 ، 70 تا 73 ، 76 ، 89 ، 90 ، 94 ، 102 108 ، 110\r\nطوس بن نوذر 53 ، 57 ، 59 ، 360\r\nطوبيقا 210\r\nطوانه 252\r\n\r\n","description":"","footnote":"","page_name":" 372 ","page_number":392},
  {"content":"\r\n\r\nطهماسب 49 ، 58 ، 59\r\nطهمورث 4 ، 5 ، 14\r\nطيسفون 230 ، 353\r\nع عبد القيس 244 ، 246 ، 247 ، 252\r\nعبد اللّه بن عامر بن كريز 359\r\nعبيد اللّه بن عبد اللّه بن طاهر 341\r\nعثمان بن عفّان 1 ، 359\r\nعدن 296\r\nعدّى بن زيد 234\r\nعذيب 356\r\nعراق 19 ، 70 ، 73 تا 75 ، 92 ، 187 ، 209 ، 213 ، 214 ، 217 ، 218 ، 221 ، 244 ، 249 ، 251 ، 257 ، 276 ، 278 ، 293 ، 294 ، 310 ، 354 ، 356 ، 357 ، 360\r\nعرب 18 ، 72 ، 184 ، 311\r\nعلى بن ابيطالب ( ع ) 246\r\nعلى بن ثابت 212\r\nعلى بن جهم 281\r\nعلوان 9\r\nعمر بن الخطّاب 18 ، 356 ، 357\r\nعيسى 215 ، 338\r\nغ غرر اخبار الملوك 110\r\nغريوس 210\r\nغزنه 33\r\nغسانيان 230 تا 232\r\nغمدان 298\r\nف فارس 19 ، 53 ، 70 ، 73 ، 75 ، 105 ، 106 ، 116 ، 118 ، 184 ، 192 ، 206 ، 213 ، 214 ، 217 ، 218 ، 221 ، 223 ، 226 ، 235 ، 244 ، 249 ، 251 ، 253 ، 276 ، 278 ، 282 ، 293 ، 310 ، 322 ، 354 ، 357\r\nفرائين 354\r\nفرات 180 ، 187 ، 189 ، 230\r\nفرامرز 99 ، 166 ، 167 ، 176 تا 178\r\nفرانك 14\r\nفرّ ايزدى 4 ، 17 ، 24 ، 50 ، 59 ، 75 ، 101 ، 118 ، 159 ، 173 ، 179 ، 181 ، 183 ، 222 ، 267\r\nفرّخ زاد آذرى 356 ، 358 ، 360\r\nفرّخ زاد بن پرويز 355 ، 356\r\nفردوسى 94\r\nفرزدق 281\r\nفرشاپور 252\r\nفرشاورد ( رجوع شود به فرشيدورد )\r\nفرشيدورد 118 ، 132 ، 134 ، 135\r\nفرعون 16\r\nفرغانه 296\r\nفرنگيس 92 تا 94 ، 96 تا 99\r\nفرورديكان 120\r\nفروردين 7\r\nفريدون 7 ، 8 ، 14 تا 21 ، 23 تا 27 ، 29 ، 30 ، 40 ، 49 ، 59 ، 62 ، 66 ، 97 ، 111 ، 115 ، 208 ، 284 ، 358\r\nفسا 118 ، 121\r\nفسطاط 359\r\nفغفور 104 ، 105 ، 203 ، 356\r\nفغفور برادر ساوه شاه 312 تا 314\r\nفغفوره ( رجوع شود به فغفور )\r\nفلسطين 118\r\nفور 193 تا 197\r\nفوردجان ( رجوع شود به فرورديكان )\r\nفهلبد ( رجوع شود به باربد )\r\nفيروز بن هرمزان 219 ، 220\r\n\r\n","description":"","footnote":"","page_name":" 373 ","page_number":393},
  {"content":"\r\n\r\nفيروز بن يزدجرد 274 ، 280\r\nفيروز شاپور ( شهر ) 252\r\nفيلقوس 184\r\nفيليپ 184 تا 186\r\nفيونداد 125\r\nق قابوس ( رجوع شود به كاوس )\r\nقابوس بن وشمگير 200\r\nقادسيّه 18 ، 356 ، 357\r\nقارن 16 ، 17 ، 24 ، 26 ، 28 ، 29 ، 52 تا 55 ، 57 ، 61\r\nقارون 16\r\nقالوس 115\r\nقباد 214\r\nقباد برادر قارن 52 ، 53\r\nقباد بن پرويز 343 ، 344\r\nقباد بن فيروز 279 تا 290 ، 293\r\nقباد خرّه 285\r\nقباديان 285\r\nقتيب 184\r\nقحطان 71\r\nقرميسين 256 ، 293\r\nقسطنطنيّه 230 ، 338\r\nقسطنطين 230\r\nقطربلّى 341\r\nقفقازيه 293\r\nقلون 329\r\nقم 293\r\nقنارز 341\r\nقنّسرين 294\r\nقومس ( قم ) 209\r\nقهندز 5\r\nقيدافه 201\r\nقيس المجنون 34\r\nقيس بن طلحه 282 ، 283\r\nقيصر 111 تا 117 ، 248 ، 252 ، 260 ، 267 ، 294 ، 296 ، 311 ، 322 ، 343\r\nك كابل - كابلستان 33 تا 35 ، 55 ، 63 ، 174 تا 177\r\nكابى 12\r\nكاشان 293\r\nكاظمه 244\r\nكاكوى ( كاكويه ) 28 ، 29\r\nكاوه 15 تا 17 ، 24\r\nكتاب البدو و التاريخ 238\r\nكتايون 112 تا 114 ، 117 ، 118 ، 157 ، 158\r\nكرخ ميسان ( استراباد ) 226\r\nكرد 12\r\nكردم ( رجوع شود به كرزم )\r\nكردى 331\r\nكرديّه 329 ، 330\r\nكرزم 128 ، 132 ، 134 ، 135\r\nكرماييل 11\r\nكرمان 19 ، 252 ، 255 ، 293\r\nكرمانشاه ( بهرام بن شاپور ) 255 ، 256\r\nكرمانشاهان 256 ، 293\r\nكسرى ( انوشيروان ) 3 ، 234 ، 284 ، 291 ، 295 ، 298 ، 321\r\nكسيفرى ( رجوع شود به فرنگيس )\r\nكشمير 63 ، 296\r\nكشميهن 361\r\nكليله و دمنه 305\r\nكمندان 129\r\nكندرمان ( رجوع شود به اندريمان )\r\nكنكه 198 ، 200\r\nكنك‌دژ 104\r\n\r\n","description":"","footnote":"","page_name":" 374 ","page_number":394},
  {"content":"\r\n\r\nكوردجله 226\r\nكوزين 60\r\nكوفه 246\r\nكهرم 124 ، 130 ، 131 ، 135 ، 152\r\nكهندز 5\r\nكى آرش 213 ، 214\r\nكى اردشير 174 ، 183\r\nكيان 214 ، 358\r\nكيخسرو 7 ، 75 ، 96 تا 108 ، 110 ، 116 ، 132 ، 158\r\nكيد 197 ، 198 ، 200\r\nكيقباد 62 ، 63 ، 65 تا 69 ، 214\r\nكيكاوس 7 ، 69 تا 94 ، 97 ، 100 ، 104 تا 107 ، 111 ، 158 ، 247\r\nكيومرث 1 ، 9\r\nگ گاو پرمايه 14 تا 16\r\nگرامى كرد 125 ، 127\r\nگرز گاوسر 16\r\nگرسيوز 49 ، 85 تا 87 ، 92 ، 94 تا 96 ، 106\r\nگرشاسب 59\r\nگرشاه 2\r\nگرگان 19 ، 261 ، 266 ، 276 ، 293\r\nگرگسار 136 تا 138 ، 140 تا 143 ، 145 تا 150\r\nگز 169\r\nگستهم 320 ، 321 ، 323 ، 347\r\nگستهم بن نوذر 53 ، 57 ، 59\r\nگشتاسب 8 ، 111 تا 119 ، 121 تا 136 ، 139 ، 156 تا 160 ، 163 ، 172 ، 173\r\nگشواد 57 تا 59\r\nگلباد 49\r\nگلستان 209\r\nگلنار 222\r\nگنج بادآور 338\r\nگنج گاو 338\r\nگودرز ( جوذرذ ) 57 ، 62 ، 70 ، 100 تا 102 ، 106 ، 108 ، 110\r\nگودرز اصغر ( رجوع شود به گودرز بن ايرانشهر شاه )\r\nگودرز اكبر ( رجوع شود به گودرز بن شاپور )\r\nگودرز بن ايرانشهر شاه 217\r\nگودرز بن شاپور 214 ، 216 تا 218\r\nگيو 71 تا 73 ، 100 تا 102 ، 108\r\nل لان 28\r\nلجّام 282\r\nلورى 271\r\nلهراسب 7 ، 107 ، 108 ، 110 ، 111 ، 114 تا 118 ، 121 ، 122 ، 130 تا 132 ، 158\r\nم مازن 282 ، 283\r\nمالكه 231\r\nمأمون 197\r\nمانى 238 ، 239\r\nماوراء النهر 61 ، 73 ، 90 ، 226 ، 296 ، 325\r\nماه آفريد 23 ، 24\r\nماه الكوفه 272\r\nماهوى ( ماهويه ) 358 تا 363\r\nماهيار 190\r\nمتنبّى 208\r\nمتوكل 352\r\nمحمّد ( ص ) 2 ، 121 ، 247\r\nمحمود 208\r\nمدائن 214 ، 237 ، 242 ، 251 ، 252 ، 261 ، 262 ، 267 ، 270 ، 278 ، 280 ، 282 ، 285 ، 296 ، 320 ، 323 ، 324 ، 346 ، 352 ، 355 ، 356\r\n\r\n","description":"","footnote":"","page_name":" 375 ","page_number":395},
  {"content":"\r\n\r\nمدى 200 ، 293\r\nمردان سينه 329 ، 330\r\nمرو 266 ، 280 ، 342 ، 358 تا 361 ، 363\r\nمرو الرود 360\r\nمرو شاهجان 193\r\nمروين 226\r\nمريم ( دختر موريس ) 322 ، 323 ، 334 ، 343\r\nمزدك بن بامداد نسائى 286 تا 291\r\nمسعودى المروزى 5 ، 178\r\nمسكى 341\r\nمصر 76 ، 187 ، 191 ، 202 ، 213\r\nمعاويّه 246\r\nمعتضد 235\r\nمغان 119\r\nمغيرة بن شعبه 356 ، 357\r\nمقدسى ( ال ) 238\r\nمقطم ( قلّه ) 202\r\nمكتفى 235\r\nمكران 269 ، 359\r\nملطيّه 193\r\nمنبج 294\r\nمنتصر 352\r\nمنذر بن امرئ القيس 290\r\nمنذر بن نعمان بن امرئ القيس 257 تا 260 ، 262 تا 264 ، 290 ، 294 ، 296 ، 297\r\nمنصور 332\r\nمنصور الفقيه 4 ، 198\r\nمنكت 198\r\nمنوچهر 7 ، 23 تا 32 ، 37 ، 38 ، 40 تا 42 ، 44 ، 48 تا 52 ، 59 ، 119\r\nموريس 321 ، 323 ، 337 ، 338\r\nموصل 213 ، 214\r\nمهبود 302 تا 304\r\nمهر ( ماه و روز ) 16 ، 17\r\nمهراب 33 تا 35 ، 37 تا 48 ، 54 ، 55\r\nمهرگان ( مهرجان ) 17\r\nمهرنوش 166 ، 167 ، 170\r\nمهر هرمزد 350\r\nميّافارقين 285\r\nميسان 235\r\nن نامخواست 124\r\nنبطيّه 265\r\nنخع 18\r\nنرسى بن ايرانشهر شاه 214 ، 218\r\nنرسى برادر بهرام گور 266\r\nنرسى بن بهرام 231 ، 241 ، 242\r\nنريمان 31\r\nنسا 193 ، 266\r\nنصر بن احمد 306\r\nنصيبين 230\r\nنضيره 230 ، 233\r\nنعمان بن منذر 262 ، 264\r\nنوبند جان 308\r\nنوذر 40 ، 49 تا 57\r\nنوروز ( عيد ) 7\r\nنوشه 231\r\nنهاوند 293 ، 356 تا 358\r\nنهروان 291\r\nنيزك طرخان 361 ، 363\r\nنيشابور 284 ، 325 ، 359\r\nنيمروز 46 ، 171\r\nو وشمگير بن زيار 217\r\nوهرّز - وهريز 297 ، 298\r\nويسه - وسيكان ( رجوع شود به پيران ويسه )\r\n\r\n","description":"","footnote":"","page_name":" 376 ","page_number":396},
  {"content":"\r\n\r\nه هامان 16\r\nهاماوران 69 ، 76\r\nهجر 244 ، 246 ، 252 ، 308\r\nهرات 85 ، 193\r\nهراكله ( رجوع شود به هرقل )\r\nهرقل ( هراكله ) 296\r\nهرقل ( هراكليوس ) 298\r\nهرمز اصطخرى 354\r\nهرمزان بن بلاش 218 ، 219\r\nهرمز بن انوشيروان 308 تا 312 ، 314 تا 321 ، 323\r\nهرمز بن شاپور 235 تا 237\r\nهرمز بن نرسى 242 تا 244 ، 253 ، 256\r\nهرمز بن يزدجرد 274 ، 275\r\nهرمز جرابزين ( رجوع شود به هرمز خرّاد برزين )\r\nهرمز خرّاد برزين 326 ، 329\r\nهزارسف 121\r\nهفت خان 139 تا 144 ، 146 تا 148 ، 152 ، 156\r\nهماوران ( رجوع شود به هاماوران )\r\nهماى ( خماى ) دختر بهمن 179 ، 180 ، 182 ، 183 ، 355\r\nهماى ( خماى ) دختر گشتاسب 131 ، 152\r\nهمدان 190 ، 293\r\nهندوستان 3 ، 14 ، 19 ، 31 ، 33 ، 66 ، 73 ، 74 ، 118 ، 193 ، 194 ، 197 ، 221 ، 227 ، 252 ، 253 ، 268 ، 294 ، 296 ، 300 ، 301 ، 304 ، 305\r\nهوشنگ 2 تا 4\r\nهوم 106\r\nهياطله 213 ، 276 ، 277 ، 283 تا 285 ، 296\r\nهيتاليان 237 ، 253 ، 274\r\nهيثم بن عدّى 265\r\nهيرمند 54 ، 159 ، 161 ، 166 ، 177\r\nهيشوى 111 ، 114\r\nهينمند ( رجوع شود به هيرمند )\r\nى يأجوج و مأجوج 205\r\nيحيى 215 ، 216\r\nيزدان آفريد ( دستان ) 335\r\nيزدجرد اثيم 256 ، 257 ، 259 تا 261 ، 264\r\nيزدجرد بن بهرام گور 272 تا 274\r\nيزدجرد بن شهريار 1 ، 18 ، 356 تا 363\r\nيمامه 247\r\nيمن 69 تا 72 ، 201 ، 213 ، 231 ، 247 ، 293 ، 296 ، 297 ، 298\r\nيوسف 2 ، 76 ، 275 ، 350\r\nيهموم ( اسب نعمان ) 332\r\nحق طبع مخصوص مترجم است\r\n\r\n","description":"","footnote":"","page_name":" 377 ","page_number":397},
  {"content":"\r\n\r\nبرخى از كتابهاى انتشارات اساطير * شاهنامه ثعالبى : در شرح احوال سلاطين ايران\r\nتأليف ابو منصور عبد الملك ثعالبى / ترجمهء محمود هدايت / وزيرى 400 صفحه / چاپ اول 1385 / گالينگور\r\n* ايران قديم : تاريخ مختصر ايران از آغاز تا انقراض ساسانيان\r\nتأليف حسن پيرنيا ( مشير الدوله ) / وزيرى 296 صفحه / چاپ دوم اساطير 1378 / گالينگور\r\n* بازگشت ده‌هزار يونانى\r\nتاليف گزنفون سردار مورخ يونانى / ترجمه حسينقلى ميرزا سالور عماد السلطنه / به اهتمام مسعود سالور / وزيرى 376 صفحه / چاپ اول 1384 / گالينگور\r\n* كورش كبير در قرآن مجيد و عهد عتيق\r\nتأليف دكتر فريدون بدره‌اى / رقعى 280 صفحه / چاپ دوم 1384 / گالينگور\r\n* تاريخ تمدن ايران ساسانى\r\nتأليف استاد سعيد نفيسى / به اهتمام عبد الكريم جربزه‌دار / وزيرى 472 صفحه / چاپ دوم 1384 / گالينگور\r\n* احسن التواريخ جلد اول : وقايع سال 807 - 863 ق\r\nتأليف حسن بيگ روملو / تصحيح و تحشيهء دكتر عبد الحسين نوائى / وزيرى 600 صفحه / چاپ اول 1384 / گالينگور\r\n\r\n","description":"","footnote":"","page_name":" 378 ","page_number":398},
  {"content":"\r\n\r\n* احسن التواريخ جلد دوم : وقايع سال 864 - 937 ق\r\nتأليف حسن بيگ روملو / تصحيح و تحشيهء دكتر عبد الحسين نوائى / وزيرى 608 صفحه / چاپ اول 1384 / گالينگور\r\n* احسن التواريخ جلد سوم : وقايع سال 938 - 985 ق\r\nتأليف حسن بيگ روملو / تصحيح و تحشيهء دكتر عبد الحسين نوائى / وزيرى 632 صفحه / چاپ اول 1384 / گالينگور\r\n* منتخب التواريخ معينى : تاريخ اتابكان ، سلسله‌هاى محلى و امير تيمور گوركانى\r\nتأليف خواجه نظام الدين نطنزى / به اهتمام پروين استخرى / وزيرى 458 صفحه / چاپ اول 1383 / گالينگور\r\n* تاريخ سلاجقه : مسامرة الاخبار و مسايرة الاخيار\r\nتأليف محمود بن محمد آقسرايى / تصحيح پرفسور عثمان توران / وزيرى 440 صفحه / چاپ دوم 1363 / گالينگور\r\n* سمط العلى للحضرة العليا : تاريخ قراختائيان كرمان\r\nتأليف ناصر الدين منشى / تصحيح و تحشيهء استاد عباس اقبال آشتيانى / 172 صفحه / چاپ دوم 1362 /\r\n* تاريخ اسماعيليه : هداية المؤمنين الطالبين\r\nتأليف محمد بن زين العابدين خراسانى / تصحيح آلكساندر سيميونوف / وزيرى 232 صفحه / چاپ دوم 1374 / گالينگور\r\n* اسماعيليه\r\nتأليف دكتر مهدى محقق / رقعى 88 صفحه / چاپ اول 1382 / گالينگور\r\n* چنگيز خان\r\nتأليف ولاديمير تسف / ترجمه و تحشيهء دكتر شيرين بيانى / وزيرى 216 صفحه / چاپ سوم 1386 / گالينگور / زير چاپ\r\n* زندگى شاه عباس\r\nتأليف لوسين لوئى بلان / ترجمهء دكتر ولى الله شادان / وزيرى 344 صفحه / چاپ اول 1375 / گالينگور\r\n\r\n","description":"","footnote":"","page_name":" 379 ","page_number":399},
  {"content":"\r\n\r\n* ناسخ التواريخ / تاريخ قاجاريه جلد اول و دوم\r\nتأليف لسان الملك سپهر / تصحيح و تحشيهء جمشيد كيان‌فر / وزيرى 984 صفحه / چاپ اول 1377 / گالينگور\r\n* ناسخ التواريخ / تاريخ قاجاريه جلد سوم و نمايهء عام\r\nتأليف لسان الملك سپهر / تصحيح و تحشيهء جمشيد كيان‌فر / وزيرى 1024 صفحه / چاپ اول 1377 / گالينگور\r\n* ناسخ التواريخ / زندگانى پيامبر ( دوره 5 جلدى )\r\nنك : اسلام / پيامبر ( ص )\r\n* ناسخ التواريخ / خلفا ( دوره 4 جلدى )\r\nنك : اسلام / خلفا\r\n* تاريخ اجتماعى ايران در دوران پيش از تاريخ و آغاز تاريخ\r\nتأليف استاد سعيد نفيسى / به اهتمام عبد الكريم جربزه‌دار / وزيرى 320 صفحه / چاپ اول 1384 / گالينگور\r\n* تاريخ اجتماعى ايران از انقراض ساسانيان تا انقراض امويان\r\nتأليف استاد سعيد نفيسى / به اهتمام عبد الكريم جربزه‌دار / وزيرى 304 صفحه / چاپ اول 1385 / گالينگور\r\n* تاريخ اجتماعى و سياسى ايران در دورهء معاصر جلد اول : از آغاز سلطنت قاجار تا سرانجام فتحعليشاه\r\nتأليف استاد سعيد نفيسى / به اهتمام عبد الكريم جربزه‌دار / وزيرى 448 صفحه / چاپ اول 1383 / گالينگور\r\n* تاريخ اجتماعى و سياسى ايران در دورهء معاصر جلد دوم : از آغاز سلطنت قاجار تا سرانجام فتحعليشاه\r\nتأليف استاد سعيد نفيسى / به اهتمام عبد الكريم جربزه‌دار / وزيرى 456 صفحه / چاپ اول 1383 / گالينگور\r\n* چهل سال تاريخ ايران جلد اول : المآثر و الآثار\r\nتأليف محمد حسن خان اعتماد السلطنه / به اهتمام ايرج افشار / وزيرى 432 صفحه / چاپ دوم 1375 / گالينگور\r\n\r\n\r\n","description":"","footnote":"","page_name":" 380 ","page_number":400}
  ]