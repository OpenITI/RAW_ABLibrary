[
  {"content":"\r\n\r\n1378 - 1290\r\nانسان گاهى بمراحلى از حيات اجتماعى مى رسد كه از خود شرم دارد . من اكنون در چنين مرحله يى هستم وجز اينكه روان آلايش يافته خود را در چشمهء بخشايش الهى تطهير كنم چاره يى نمى شناسم . بدرگاه قدوسى آن پاك پناه مى برم و از آن ساحت مقدس كه جز عاطفت و محبت نسبت بما بندگان گمراه ندارد ، آسودگى خود و اگر خواست رهايى خود را از لهيب غمهاى بى امان و آرامش جانى را از گزند اين تن ناتوان از آن درگاه بلند آرزو مى كنم . بمنه و كرمه وانه مستجيب الدعوات .\r\n\r\n","description":"","footnote":"","page_name":" مقدمه 1 ","page_number":1},
  {"content":"\r\n . \r\n","description":"","footnote":"","page_name":" مقدمه 2 ","page_number":2},
  {"content":"\r\n\r\nتاريخ ادبيات در ايران\r\n( جلد اول )\r\n\r\n","description":"","footnote":"","page_name":" مقدمه 3 ","page_number":3},
  {"content":"\r\n . \r\n","description":"","footnote":"","page_name":" مقدمه 4 ","page_number":4},
  {"content":"\r\n\r\n( جلد اول )\r\nتاريخ ادبيات در ايران\r\nو در قلمرو زبان پارسى\r\nاز آغاز عهد اسلامى تا\r\nدوره سلجوقى\r\nتاليف\r\nدكتر ذبيح الله صفا\r\n\r\n","description":"","footnote":"","page_name":" مقدمه 5 ","page_number":5},
  {"content":"\r\n\r\nصفا ، ذبيح الله ، 1290 - 1378 .\r\nتاريخ ادبيات در ايران و در قلمرو زبان پارسى / تأليف ذبيح الله صفا . - تهران : فردوسى ، 1366 -\r\nبهاى هرجلد متفاوت\r\n( ج . 1 ) ISBN 964 - 90415 - 9 - 1\r\n( ج . 2 ) ISBN 964 - 90415 - 7 - 5\r\n( ج . 1 - 3 ) ISBN 964 - 320 - 033 - 7\r\n( ج . 2 - 3 ) ISBN 964 - 320 - 034 - 5\r\n( ج . 4 ) ISBN 964 - 5509 - 85 - 8\r\n( ج . 1 - 5 ) ISBN 964 - 6701 - 03 - 5\r\n( ج . 2 - 5 ) ISBN 964 - 5509 - 86 - 6\r\n( ج . 3 - 5 ) ISBN 964 - 5509 - 98 - x\r\nفهرستنويسى بر اساس اطلاعات فيپا ( فهرستنويسى پيش از انتشار ) .\r\nكتابنامه .\r\nمندرجات : ج . 1 . از آغاز عهد اسلامى تا دورهء سلجوقى ( چاپ پانزدهم : 1378 ) . - ج . 2 . از ميانهء قرن پنجم تا آغاز قرن هفتم هجرى ( چاپ چهاردهم : 1378 ) . - ج . 3 . از اوايل قرن هفتم تا قرن هشتم هجرى ( چاپ دوازدهم : 1378 ) . ج . 4 . از پايان قرن هشتم تا اوايل قرن دهم هجرى ( چاپ دهم : 1378 ) . - ج . 5 از آغاز سدهء دهم تا ميانهء سدهء دوازدهم هجرى ( چاپ دهم : 1378 ) .\r\n1 . ادبيات فارسى - تاريخ و نقد . الف . عنوان .\r\n201 ت 7 ص / 3374 PIR\r\n9 / 0 فا 8\r\n1366\r\nكتابخانه ملى ايران 553 - 66 م * *\r\nانتشارات فردوس\r\nخيابان دانشگاه - كوچهء ميترا - شمارهء 7\r\nتلفن 6418839 - 6469965\r\nتاريخ ادبيات در ايران ( جلد اول )\r\nدكتر ذبيح الله صفا\r\nچاپ پانزدهم : تهران - 1378\r\nتيراژ : 1800 نسخه\r\nچاپ : چاپخانه رامين\r\nهمهء حقوق محفوظ است .\r\nشابك 1 - 9 - 90415 - 964 / ISBN 964 - 90415 - 9 - 1\r\nشابك دوره 8 - 99 - 5509 - 964 / ISBN 964 - 5509 - 99 - 8\r\n( دورهء كامل 8 جلدى )\r\n\r\n","description":"","footnote":"","page_name":" مقدمه 6 ","page_number":6},
  {"content":"\r\n\r\n\r\nجلد اول\r\n\r\n[ مقدمه 
  ]\r\nبنام خداوند بخشندهء بخشايشگر\r\nاز ميان ملتهاى قديم جهان كمتر ملتى مانند ايرانيان داراى سابقهء ممتد ادبى و آثار مختلف دل‌انگيز بلهجه‌هاى گوناگونست . از قديمترين اثر ادبى ايران يعنى گاثاهاى زردشت تا جديدترين آثار جانبخش پارسى ، همه‌جا و هميشه پرتو روح خلاق و انديشهء تابناك ايرانى آشكار و هويداست . مجموع كتب و منظومهايى كه از حدود هزار سال قبل از ميلاد تا امروز ، كه نزديك دو هزار سال از ميلاد مسيح مىگذرد ، يعنى در فاصله‌يى قريب به سه هزار سال شمسى ، در اين كشور بزبانهاى اوستايى ، پهلوى شمالى يا اشكانى ، پهلوى ساسانى ، سغدى ، طبرى ، كردى و پارسى درى پديد آمده از حد شمار بيرونست ، و از ميان اين آثار بيشمار نه تنها بسيارى در زمرهء دلكش‌ترين نتايج قريحهء نژاد ايرانيست بلكه بعضى را در رديف بهترين شاهكارهاى ادب و فكر در سراسر عالم ميتوان درآورد .\r\nكيست كه از ارزش جهانى شاهنامهء فردوسى و رباعيات خيام و مثنوى مولوى و غزلهاى حافظ بىخبر باشد ؟ و چه‌بسا آثار بديع ديگرست كه اگر چنان كه بايد در معرض علم و اطلاع جهانيان قرار گيرد در شمار اين گونه آثار بزرگ درآيد .\r\n\r\n","description":"","footnote":"","page_name":" مقدمه 7 ","page_number":7},
  {"content":"\r\n\r\nملت ايران علاوه بر آنكه بلهجه‌هاى ايرانى آثار منثور و منظوم بر جاى نهاده ، در ايجاد يكى از مهمترين ادبيات جهانى يعنى ادبيات عربى نيز سهم عمده و اساسى داشته است چنان كه تدوين لغت و قواعد لسانى و تجدد و ترقى نثر و نظم آن زبان را بايد بواقع و بىوسوسهء شيطانى تعصب و خودستايى مرهون ايرانيان دانست و اين قولى است كه جملگى برآنند .\r\nاين وسعت دايرهء كار و عمل در ادب ايرانى باعث مىشود كه ما تحقيق در تاريخ ادبيات ايران را در دو دورهء ممتاز از يكديگر مورد مطالعه قرار دهيم يعنى آنچه مربوط به پيش از اسلامست جدا و آنچه مربوط به دورهء اسلامى و على الخصوص زبان پارسى درى است جدا مورد تحقيق قرار گيرد ، خاصه كه تتبع در تاريخ ادبيات ايران عهد اسلامى خود محتاج رنجهاى متمادى و تسويد اوراق كثير و جست‌وجو و مطالعهء طولانيست .\r\nاينست كه نگارندهء اين اوراق موضوع تحقيق و مطالعهء خود را تنها به يكى از اين دو عهد يعنى عهد اسلامى ، منحصر ساخت و كتاب حاضر را بشرح تاريخ ادبى ايران در عهد مذكور اختصاص داد و با آنكه مطالعه و تحقيق در تاريخ ادبيات عهد اسلامى محتاج زحمات چندين ساله است از خداوند متعال يارى طلبيد و قدم در اين راه دشوار گذاشت .\r\nاين اقدام اگرچه مقرون به تهور بسيارست ، ليكن نبايد آن را دليل خيرگى و بىباكى مؤلف دانست بلكه من با اعتراف به ناشايستگى و عدم اطلاع و فقدان استحقاق خود با برگزاشتن اين كار شگرف خواسته‌ام تنها راهى براى آيندگان گشوده و براى خود شرف تقدم در آن كار حاصل كرده باشم .\r\nپيداست كه پيش از نشر اين كتاب ناچيز تحقيقاتى بزبانهاى فارسى و غير فارسى دربارهء تاريخ ادبيات ايران شده است كه از آن ميان بايد كوششهاى مرحوم ادوارد برون و دكتر اته ( كه نخستين تاريخ ادبيات خود را به زبان انگليسى و دومين به زبان آلمانى نوشته است ) ، و همچنين مجاهدات دانشمندان بزرگ مرحوم مغفور ميرزا محمد خان قزوينى و شادروان بهشت‌آشيان ملك الشعراء بهار و دوست مرحوم فاضل و\r\n\r\n","description":"","footnote":"","page_name":" مقدمه 8 ","page_number":8},
  {"content":"\r\n\r\nپاك‌انديشه‌ام عباس اقبال آشتيانى طاب ثراهما و آقاى سيد حسن تقىزاده و آقاى بديع الزمان فروزانفر و آقاى جلال الدين همايى و آقاى دكتر رضازاده شفق و آقاى سعيد نفيسى و پيش از آنان مرحوم محمد حسينخان فروغى را با نظر شكر و سپاس و احترام و اغتنام نگريست كه هريك بطريقى در اين باب يا در يكى از اجزاء آن رنج برده و كار كرده‌اند ، منتهى روش كار در آنها نحوى ديگر داشت و در اين كتاب ناقابل بنوعى ديگرست ليكن من بهرحال قسمتى از كار خود را مرهون كوششها و رنجهاى اين آزاده‌مردان دانشمند مىدانم و آن فاضلان پاك‌سرشت را راهبر خود مىشمارم خاصه آقاى فروزانفر استاد فاضل دانشگاه را ، كه روش كار در اين كتاب تا حدى مرهون تعليمات قديم ايشانست .\r\nروش تحقيق نگارنده در اين كتاب آنست كه پيش از ورود در مطالعهء وضع ادبى هرعهد ، نخست بايد مقدمات آشنايى با محيط فكرى و سير افكار و عقايد و علوم را در آن دوره فراهم آورد زيرا به نظر حقير ادب فن بيان عقايد و افكار و عواطف است و علوم ادبى نيز دانشهايى است كه اين مقصود را بهتر ميسر سازد . عقايد و افكار و عواطف ، كه موضوع نظم و نثر است ، نيز به تمام معنى كلام تابع محيط مادى و معنوى هرعهد مىباشد و به هيچ روى از آن مستقل و جدا نيست . اينست كه اگر فى المثل بخواهيم علل ترقى و انحطاط افكار و اشعار حماسى را در يك عهد بشناسيم بايد حتما وضع سياسى و دينى و اجتماعى را در آن عهد كاملا مورد مطالعه قرار دهيم زيرا اين اوضاعست كه مىتواند يك ملت را به جانب مفاخرات نژادى و بيان افتخارات باستانى و قهرمانى و ملى سوق دهد و يا از آن بازدارد .\r\nبا اين اشارهء مختصر معلوم شده است كه در تاريخ ادبيات هريك از ادوار بايد بعنوان مقدمه ، وضع سياسى و اجتماعى و دينى و علمى آن دوره هم مورد مطالعه قرار گيرد منتهى اين مباحث كه عنوان مقدمه دارد نبايد از ذى المقدمه درازتر شود .\r\nموضوع ديگرى كه بايد مورد توجه باشد آنست كه ادبيات را ، اگر\r\n\r\n","description":"","footnote":"","page_name":" مقدمه 9 ","page_number":9},
  {"content":"\r\n\r\nبمعنى اعم آن مورد مطالعه قرار دهيم ، و از جنبهء خاص آن صرف نظر كنيم ، طبعا بايد همهء آثار فكرى يك ملت را به هرلهجه و زبان و در هر موضوع و مطلبى باشد در نظر بگيريم . به اين ترتيب ادبيات يك ملت در ادوار گذشته از شعر و نثر ادبى تجاوز مىكند و همهء انواع آثار فنى و علمى و عرفانى و فلسفى و دينى را نيز شامل مىگردد و نيز آنچه از آثار فكرى يك ملت به زبانى غير از زبان متداول آن قوم وجود يافته است هم در شمار آثار ادبى او درميآيد . مثلا ما وقتى در تاريخ ادبيات دورهء اسلامى ايران تحقيق مىكنيم نه‌تنها بايد از حال لهجات مهم مكتوب ايرانى مانند پهلوى و سغدى و تخارى و خوارزمى و فارسى درى و كردى و طبرى و جز آنها ، و تمام آثارى كه به آن لهجات پديد آمده است ، مطلع شويم ، بلكه بايد از وضع زبان عربى در اين كشور و آثارى كه از نويسندگان و شاعران ايرانى به زبان عربى پديد آمده است ، نيز خبر يابيم چه اينها هم آثار انديشه و ذوق ايرانى و جلواتى از جلوه‌هاى فكرى اين قوم است منتهى به زبان قومى ديگر ، و همچنين است از زبان شعر و نثر تركى در قرون متأخر كه عده‌يى از نويسندگان و گويندگان آن ايرانىنژاد يا ساكن ايران بوده‌اند . در اين مقدمات علت ورود ما در مباحث سياسى و دينى و علمى ( اعم از علوم دينى و عقلى و ادبى ) و ذكر علماى بزرگ و آثار آنان و ثبت نام شاعران و نويسندگان تازىگوى ايرانى كه ممكن است در بادى امر خارج از موضوع به نظر آيد ، معلوم مىگردد .\r\nپيداست كه در ذيل هريك از مباحث و بعد از فراغ از بيان كيفيت سير علوم و ادبيات در هريك از ادوار ، بيان حالى از رجال مشهور در هر رشته‌يى نيز شده است و اين از آن سبب است كه رجال علم و ادبى كه خود مولود وضع محيطند لامحاله در ايجاد محيط خاصى بعد از خود مؤثرند و بعبارت ديگر به همان نحو كه محيط ايجاد نابغه مىكند نابغه نيز محيطى متناسب با اعمال خود بوجود مىآورد كه بتناسب قدرت و اثر وجودى او امتداد مىيابد . مثلا به همان نحو كه محيط اجتماعى و سياسى ايران در قرن سوم و چهارم منتهى بظهور حماسه‌گويان ملى على الخصوص\r\n\r\n","description":"","footnote":"","page_name":" مقدمه 10 ","page_number":10},
  {"content":"\r\n\r\nشاعر بزرگ ما استاد ابو القاسم فردوسى شده است ، او خود نيز منشأ ايجاد يك محيط خاص ادبى در عالم حماسه‌سرايى گرديده است كه هزار سال از آن مىگذرد و هنوز ادامه دارد و همين حال را مىتوان در نوابغى از قبيل نظامى و مولوى و سعدى و حافظ مشاهده كرد .\r\nپس بيان احوال و آثار هرشاعر يا نويسنده تا آنجا كه در دسترس است ، به همان اندازه در تاريخ ادبيات لازمست كه ذكر مقدمات ظهور آنان ، و از اينجاست كه ما كوشيده‌ايم هرجا كه لازمست سخن از رجال بزرگ علم و ادب رود و احوال و افكار و آثار آنان چندانكه در مقدرت و امكان ماست شناسانده شود .\r\nاميد است خداوند متعال توفيق ادامهء اين خدمت را كرامت فرمايد و به اين بنده فرصت دهد تا كارى را كه در پيش گرفته‌ام بپايان برم .\r\nدر ذيل اين مقال ذكر اين نكته را نيز لازم مىدانم كه تاريخ ادبيات را بر دو گونه ميتوان نوشت يكى آنكه توضيح داده شد ، و از آن راه ميتوان تمام مجاهدات ادبى يك ملت را بهر طريق كه براى پيشرفت و تكامل زبان و ادب و علوم و فنون ادبى صورت گرفته است ، بيان كرد ، ديگر از طريق بحث در انواع اصلى و اساسى شعر و نثر مانند بحث در نثر و سبكهاى مختلف آن و شعر و انواع اساسى آن ( شعر حماسى - شعر غنايى - شعر تمثيلى - شعر حكمى و عرفانى . . . ) . در اين راه نيز در زبان فارسى كارهايى انجام گرفته و كتابهايى تأليف شده است كه از آن ميان نخست مجلدات سه‌گانهء سبك‌شناسى تأليف مرحوم ملك الشعراء بهار در ذكر سبكهاى نثر پارسى ، و دوم كتاب مفصل نگارندهء اين سطور را بنام « حماسه‌سرايى در ايران از قديمترين عهد تاريخى تا قرن چهاردهم هجرى » بايد ذكر كرد و اميد است در ساير شقوق ادب فارسى به اين طريق هم كتبى كه شايستهء استفادهء اهل ذوق و فن باشد تدوين گردد و اين نقيصه نيز بهمت دانشمندان از علوم ادبى فارسى مرتفع شود .\r\nتهران 1332 شمسى هجرى ذبيح الله صفا\r\n\r\n","description":"","footnote":"","page_name":" مقدمه 11 ","page_number":11},
  {"content":"\r\n\r\nهنگام نشر اولين مجلد تاريخ ادبيات در ايران بسال 1332 شمسى هجرى آن را به پيشگاه پدر بزرگوارم سيد على اصغر صفا تقديم داشتم و اينك كه نزديك دوازده سالست تا روح پرفتوحش بانوار قدوسى حق پيوست ، اين مجلد و ديگر مجلدات آن را ، با همه ناچيزى و بىمقدارى ، نثار روان پاكش مىكنم . رحمه الله رحمة واسعة\r\nخردادماه 1363 شمسى هجرى ذبيح الله صفا\r\n\r\n","description":"","footnote":"","page_name":" مقدمه 12 ","page_number":12},
  {"content":"\r\n\r\n\r\nفهرست مطالب\r\n\r\n","description":"","footnote":"","page_name":" فهرست 1 ","page_number":13},
  {"content":"\r\n . \r\n","description":"","footnote":"","page_name":" فهرست 2 ","page_number":14},
  {"content":"\r\n\r\nمقدمه ص : يو - يط\r\nباب اول وضع سياسى و اجتماعى و علمى و ادبى ايران از حملهء عرب تا پايان قرن سوم هجرى ص : 1 - 193 فصل اول\r\nوضع سياسى و اجتماعى ايران از غلبهء عرب تا قيام يعقوب ليث ص : 3 - 40\r\nوضع عمومى ايران مقارن ظهور اسلام ( 3 - 7 )\r\nحملهء تازيان ( 7 - 10 )\r\nاز فتح الفتوح تا قيام ابو مسلم ( 10 - 13 )\r\nاز قيام ابو مسلم تا حكومت يعقوب بن ليث ( 13 - 17 )\r\nوضع اجتماعى ايران تا قيام يعقوب ( 17 - 25 )\r\nشعوبيه ( 25 - 29 )\r\nقيامهاى سياسى و نظامى تا ظهور يعقوب بن ليث صفار ( 29 - 33 )\r\nقيام يعقوب بن ليث صفار و تشكيل سلسلهء صفارى ( 33 - 40 )\r\nفصل دوم\r\nوضع دينى ايران تا پايان قرن سوم هجرى ص : 41 - 64\r\nوضع عمومى اديان و مذاهب در ايران ( 41 - 42 )\r\nآغاز اختلافات مذهبى ( 42 - 44 )\r\nخوارج ( 44 - 46 )\r\n\r\n","description":"","footnote":"","page_name":" فهرست 3 ","page_number":15},
  {"content":"\r\n\r\nشيعه ( 46 - 50 )\r\nمرجئه ( 50 - 51 )\r\nاختلاف در اصول عقايد ( 51 - 52 )\r\nقدريه ( 52 - 53 )\r\nمجبره ( 53 )\r\nمعتزله ( 53 - 59 )\r\nچند فرقهء ديگر ( 59 - 61 )\r\nحلوليه و اهل تناسخ ( 61 - 63 )\r\nخلاصهء وضع دينى و مذهبى ( 63 - 64 )\r\nفصل سوم\r\nوضع علوم در سه قرن اول هجرى ص : 65 - 129\r\nتقسيم علوم ( 65 - 66 )\r\n1 - علوم شرعيه : 66 - 85\r\nعلم القراءة ( 66 - 69 )\r\nعلم تفسير ( 69 - 72 )\r\nعلم الحديث ( 72 - 75 )\r\nعلم فقه ( 75 - 81 )\r\nعلم الكلام ( 81 - 85 )\r\n2 - علوم عقليه : 85 - 119\r\nتعريف علوم عقلى ( 85 - 87 )\r\nتازيان و علوم عقلى ( 87 - 88 )\r\nتأثير ايرانيان در تدوين علوم عقلى ( 88 - 90 )\r\nآغاز توجه مسلمين بعلوم عقلى ( 90 - 92 )\r\nمراكز علمى مقدم بر حوزهء بغداد ( 92 - 94 )\r\n\r\n","description":"","footnote":"","page_name":" فهرست 4 ","page_number":16},
  {"content":"\r\n\r\nعلوم عقلى در ايران پيش از اسلام ( 94 - 108 )\r\nمترجمان ايرانى ( 108 - 110 )\r\nمترجمان غير ايرانى ( 110 - 113 )\r\nحاصل كار مترجمان ( 113 - 114 )\r\nعلماى قرن دوم و سوم ( 114 - 119 )\r\n3 - علوم ادبيه : 119 - 129\r\nتعريف و اقسام علوم ادبى ( 119 - 120 )\r\nعلل توسعهء ادب عربى ( 120 - 122 )\r\nرواية و رواة ( 122 - 124 )\r\nعلوم لسانى ( 125 - 129 )\r\nفصل چهارم\r\nوضع ادبى ايران در سه قرن اول هجرى ص : 130 - 193\r\n1 - ادبيات پهلوى : 131 - 140\r\nادامهء ادب پهلوى ( 131 - 134 )\r\nناقلان كتب پهلوى ( 134 - 135 )\r\nكتب مشهور پهلوى ( 135 - 140 )\r\n2 - وضع عمومى ساير لهجات ايرانى تا آغاز ادبيات فارسى : 140 - 156\r\nلهجات محلى ( 140 - 146 )\r\nشعر در لهجات محلى ( 147 - 151 )\r\nورود لغات عربى ( 151 - 154 )\r\nاستعمال خط عربى ( 154 - 156 )\r\n3 - لهجهء درى : 157 - 163\r\n4 - آغاز ادب فارسى : 163 - 182\r\nنخستين شاعر پارسىگوى ( 165 - 176 )\r\n\r\n","description":"","footnote":"","page_name":" فهرست 5 ","page_number":17},
  {"content":"\r\n\r\nبهرام گور ( ؟ ) ( 176 - 178 )\r\nعباس مروزى يا ابو العباس مروزى يا ابو العباس بن حنوذ المروزى ( 178 )\r\nابو حفص حكيم بن احوص سغدى ( 178 - 179 )\r\nحنظلهء بادغيسى ( 179 - 180 )\r\nمحمود وراق هروى ( 180 - 181 )\r\nفيروز مشرقى ( 181 )\r\nابو سليك گرگانى ( 181 - 182 )\r\n5 - نثر و نظم عربى در ايران : 182 - 193\r\nنثر عربى ( 182 - 189 )\r\nشعر عربى ( 190 - 193 )\r\nباب دوم وضع سياسى و اجتماعى و علمى و ادبى ايران در قرن چهارم و نيمهء اول قرن پنجم ص : 197 - 645 فصل اول\r\nوضع سياسى و اجتماعى ايران در قرن چهارم و نيمهء اول قرن پنجم ص : 197 - 229\r\n1 - وضع بغداد و خلفا تا تسلط طغرل بيك 198 - 202\r\n2 - حكومتهاى ايران از آغاز قرن چهارم تا تسلط سلجوقيان : 202 - 217\r\nدنبالهء حكومت صفاريان ( 203 - 204 )\r\nسامانيان ( 204 - 207 )\r\nحكومتهاى تابع سامانيان ( 207 - 209 )\r\nامراى طبرستان ( 209 - 211 )\r\nديالمهء آل زيار ( 211 - 212 )\r\nديالمهء آل بويه ( 213 - 214 )\r\n\r\n","description":"","footnote":"","page_name":" فهرست 6 ","page_number":18},
  {"content":"\r\n\r\nديالمهء اصفهان ( 214 )\r\nدورهء اول حكومت غزنوى ( 214 - 216 )\r\nحكومتهاى مغرب ( 216 - 217 )\r\n3 - وضع اجتماعى ايران در قرن چهارم و اوايل قرن پنجم : 217 - 229\r\nحكومتهاى ايرانى ( 217 - 219 )\r\nخاندانهاى قديم ايرانى ( 219 - 220 )\r\nرسوم و آداب ايرانى و آبادانى و ثروت ( 221 - 222 )\r\nبردگى و بردگان ( 222 - 223 )\r\nغلامان و كنيزكان ترك ( 223 - 227 )\r\nمبارزات نژادى ايران و ترك ( 228 - 229 )\r\nنتايج تسلط غلامان ( 229 )\r\nفصل دوم\r\nعقايد و اديان و مذاهب در قرن چهارم و آغاز قرن پنجم ص : 230 - 258\r\nبقاياى اديان قديم ( 230 - 233 )\r\nمذاهب اسلامى ( 233 - 234 )\r\nعصبيات مذهبى ( 234 - 240 )\r\nمذهب اشعرى ( 240 - 243 )\r\nنتايج نفوذ اصحاب حديث و اشاعره ( 243 - 244 )\r\nوضع شيعه ( 244 - 245 )\r\nفرقهء اسمعيليه ( 245 - 250 )\r\nقرامطه ( 250 - 254 )\r\nصوفيه ( 254 - 258 )\r\nفصل سوم\r\nوضع علوم در قرن چهارم و نيمهء اول قرن پنجم ص : 259 - 355\r\nرواج علم ( 259 - 260 )\r\n\r\n","description":"","footnote":"","page_name":" فهرست 7 ","page_number":19},
  {"content":"\r\n\r\nرواج كتب ( 260 )\r\nكتابخانها ( 260 - 263 )\r\nمراكز تعليم ( 263 - 268 )\r\n1 - علوم شرعيه : 268 - 279\r\nقراءت قرآن ( 268 - 269 )\r\nتفسير قرآن ( 269 - 272 )\r\nعلم الحديث ( 272 - 274 )\r\nعلم فقه ( 274 - 276 )\r\nعلم كلام ( 277 - 279 )\r\n2 - علوم عقلى : 279 - 355\r\nوضع عمومى علوم عقلى ( 279 - 281 )\r\nمترجمان كتب علمى ( 281 - 283 )\r\nسير علوم حكمى تا قرن پنجم ( 283 - 288 )\r\nحكماء بزرگ ايران در قرن چهارم و اوايل قرن پنجم ( 288 - 332 )\r\nابو زيد احمد بن سهل البلخى ( 288 ) - ابو بكر محمد بن زكرياى رازى ( 289 - 292 ) - ابو نصر فارابى ( 293 - 299 ) - ابو الحسن شهيد بن حسين بلخى ( 299 ) - ابو زكريا يحيى بن عدى المنطقى ( 299 ) - ابو سليمان منطقى ( 299 - 300 ) - ابو حيان توحيدى ( 300 ) - ابن مسكويه ( 300 - 302 ) - ابو الفرج بن الطيب ( 302 ) - ابو الفرج بن هندو ( 302 - 303 ) - ابو على سينا ( 303 - 318 ) - ابو عبيد جوزجانى ( 318 ) - ابو الحسن بهمنيار ( 318 - 319 ) - ابن زيلهء اصفهانى ( 319 ) - ابو عبد اللّه معصومى ( 319 ) - اخوان الصفا ( 319 - 332 )\r\nعلوم رياضى در قرن چهارم و اوايل قرن پنجم ( 333 - 343 )\r\n\r\n","description":"","footnote":"","page_name":" فهرست 8 ","page_number":20},
  {"content":"\r\n\r\nابو الوفاء البوزجانى ( 334 - 337 ) - ابو الفتح الاصفهانى ( 334 - 335 ) - ابو جعفر خازن خراسانى ( 335 ) - ابو سهل و يجن بن رستم الكوهى ( 335 ) - ابو سعيد احمد بن محمد بن عبد الجليل السجزى ( 335 - 336 ) - ابو الحسين عبد الرحمن بن عمر الصوفى الرازى ( 336 ) - ابو على بن ابو الحسين الصوفى ( 336 ) - كوشيار گيلى ( 336 ) - ابو نصر القمى ( 336 ) - ابو العباس احمد بن محمد السرخسى ( 337 ) - ابو الحسن على بن احمد نسوى ( 337 ) - ابو ريحان بيرونى ( 337 - 342 ) - ابو على سينا ( 342 - 343 )\r\nعلم طب ( 343 - 347 )\r\nمحمد بن زكرياى رازى ( 344 - 345 ) - ابو الحسن احمد بن محمد الطبرى ( 345 ) - ابو منصور حسن بن نوح القمرى البخارايى ( 345 - 346 ) - على بن عباس مجوسى اهوازى ( 346 ) - ابو سهل مسيحى ( 346 ) - ابو على بن سينا ( 346 - 347 )\r\nصيدنه و ساير اقسام علوم طبيعى ( 347 - 349 )\r\nجغرافيا ( 349 - 351 )\r\nابن خرداذبه ( 350 - 351 ) - ابو زيد بلخى ( 350 ) - مسعودى ( 350 ) - ابن حوقل ( 350 ) - اصطخرى ( 351 ) - المقدسى ( 351 ) - جيهانى ( 351 ) - حدود العالم ( 351 ) - بيرونى ( 351 )\r\n3 - علوم ادبى : 352 - 355\r\nابن دريد ( 353 ) - ابو سعيد سيرافى ( 353 - 354 ) - ابو على فارسى ( 354 ) - صاحب بن عباد ( 354 ) - ابن فارس رازى ( 354 ) - ابو منصور ازهرى ( 354 ) - جوهر فارابى ( 354 ) - ابو عمرو زوزنى ( 355 ) على بن عبد العزيز جرجانى ( 355 ) - عبد القاهر جرجانى ( 355 )\r\n\r\n","description":"","footnote":"","page_name":" فهرست 9 ","page_number":21},
  {"content":"\r\n\r\nفصل چهارم\r\nوضع ادبى ايران در قرن چهارم و نيمهء اول قرن پنجم ص : 356 - 645\r\n1 - وضع عمومى زبان و ادب فارسى : 356 - 359\r\n2 - شعر فارسى در قرن چهارم و نيمهء اول قرن پنجم : 359 - 606\r\nخصائص شعر فارسى ( 359 - 366 )\r\nانواع شعر فارسى و موضوعات آن ( 366 - 369 )\r\n1 - مسعودى مروزى ( 369 - 371 )\r\n2 - رودكى ( 371 - 389 )\r\n3 - شهيد بلخى ( 389 - 393 )\r\n4 - ابو طيب مصعبى ( 393 - 394 )\r\n5 - فرالاوى ( 394 - 395 )\r\n6 - ابو شعيب هروى ( 395 )\r\n7 - ابو العباس ربنجنى ( 395 - 396 )\r\n8 - ابو اسحق جويبارى ( 396 - 397 )\r\n9 - ابو زراعه معمرى جرجانى ( 397 )\r\n10 - خسروانى ( 398 - 399 )\r\n11 - شاكر بخارى ( 399 - 401 )\r\n12 - ابو المؤيد بلخى ( 401 - 403 )\r\n13 - بو شكور بلخى ( 403 - 408 )\r\n14 - دقيقى ( 408 - 419 )\r\n15 - معروفى بلخى ( 419 - 421 )\r\n16 - ولوالجى ( 421 )\r\n17 - لوكرى ( 421 - 422 )\r\n18 - بديع بلخى ( 422 - 423 )\r\n19 - منجيك ترمذى ( 424 - 428 )\r\n\r\n","description":"","footnote":"","page_name":" فهرست 10 ","page_number":22},
  {"content":"\r\n\r\n20 - طاهر بن فضل چغانى ( 428 - 429 )\r\n21 - آغاجى ( 429 - 431 )\r\n22 - منطقى رازى ( 431 - 433 )\r\n23 - خسروى سرخسى ( 433 - 435 )\r\n24 - قمرى جرجانى ( 435 - 437 )\r\n25 - يوسف عروضى ( 437 - 438 )\r\n26 - استغنايى نيشابورى ( 438 )\r\n27 - خبازى نيشابورى ( 438 )\r\n28 - ابو العلاء شوشترى ( 438 - 439 )\r\n29 - محمد عبده ( 439 - 441 )\r\n30 - جنيدى ( 441 )\r\n31 - كسايى مروزى ( 441 - 449 )\r\n32 - رابعهء قزدارى ( 449 - 451 )\r\n33 - بشار مرغزى ( 451 - 452 )\r\n34 - عمارهء مروزى ( 452 - 455 )\r\n35 - ايلاقى ( 455 - 456 )\r\n36 - ابو الفتح بستى ( 457 - 458 )\r\n37 - فردوسى ( 458 - 521 )\r\n38 - ابو الهيثم ( 521 - 531 )\r\n39 - فرخى سيستانى ( 531 - 546 )\r\n40 - لبيبى ( 547 - 550 )\r\n41 - زينبى علوى محمودى ( 550 - 553 )\r\n42 - منشورى ( 553 - 555 )\r\n43 - مسعودى غزنوى ( رازى ) ( 555 - 557 )\r\n44 - مخلدى گرگانى ( 557 - 559 )\r\n\r\n","description":"","footnote":"","page_name":" فهرست 11 ","page_number":23},
  {"content":"\r\n\r\n45 - عنصرى ( 559 - 567 )\r\n46 - بهرامى ( 567 - 569 )\r\n47 - بزرجمهر قائنى ( 570 )\r\n48 - غضايرى ( 570 - 575 )\r\n49 - مسرور طالقانى ( 576 - 577 )\r\n50 - عسجدى ( 577 - 580 )\r\n51 - منوچهرى ( 580 - 597 )\r\n52 - عطاردى ( 597 )\r\n53 - باليث طبرى ( 598 - 599 )\r\n54 - امينى نجار ( 599 - 600 )\r\n55 - روزبه نكتى ( 600 - 601 )\r\n56 - عيوقى ( 601 - 603 )\r\n57 - ابو سعيد ابو الخير ( 603 - 606 )\r\n3 - نثر پارسى در قرن چهارم و نيمهء اول قرن پنجم : 606 - 636\r\nمقدمات و كليات ( 606 - 609 )\r\nبعضى از آثار مفقود ( 609 - 610 )\r\nشاهنامها و داستانهاى قهرمانى ( 611 - 617 )\r\nرساله در احكام فقهى ( 617 )\r\nمقدمهء شاهنامهء ابو منصورى ( 617 - 618 )\r\nعجايب البلدان ( 618 )\r\nتاريخ بلعمى ( 618 - 619 )\r\nترجمهء تفسير طبرى ( 619 - 620 )\r\nكتاب البارع ( 620 )\r\nتفسير قرآن ( 621 )\r\nهداية المتعلمين ( 621 )\r\n\r\n","description":"","footnote":"","page_name":" فهرست 12 ","page_number":24},
  {"content":"\r\n\r\nحدود العالم من المشرق الى المغرب ( 621 - 622 )\r\nنور العلوم ( 622 - 623 )\r\nشرح قصيدهء ابو الهيثم ( 623 - 624 )\r\nكتاب الابنية ( 625 )\r\nكتب فارسى ابن سينا ( 625 - 628 )\r\nشرح تعرف ( 628 - 629 )\r\nالتفهيم لاوائل صناعة التنجيم ( 629 - 630 )\r\nترجمه و شرح رسالهء حى بن يقظان ( 630 - 632 )\r\nشش فصل و رسالهء استخراج ( 632 )\r\nتاريخ سيستان ( 632 - 633 )\r\nكشف المحجوب ( 633 - 634 )\r\nرسائل ابو نصر مشكان ( 634 )\r\nقسمت رياضى دانشنامهء علايى ( 634 - 635 )\r\nزين الاخبار ( 635 )\r\nقصص الانبيا ( 636 )\r\n4 - تازىگويان ايران در قرن چهارم و آغاز قرن پنجم : 636 - 645\r\nنثر عربى ( 637 - 643 )\r\nبحث در مقدمات ( 637 - 638 ) ابن العميد ( 638 - 639 ) - صاحب بن عباد ( 639 ) - ابو بكر خوارزمى ( 639 - 640 ) - بديع الزمان همدانى ( 640 ) - شمس المعالى قابوس ( 640 - 641 ) - ابو نصر عتبى ( 641 ) - ابو منصور ثعالبى ( 641 - 642 ) - ابو حيان توحيدى ( 642 ) - ابو الفرج اصفهانى ( 642 ) - ابن النديم ( 643 ) - ابو هلال عسكرى ( 643 ) - حمزهء اصفهانى ( 643 ) - ابو على مسكويه ( 643 ) شعر عربى ( 644 - 645 )\r\nفهرست اعلام تاريخى و جغرافيايى و فرق و اقوام و كتب و رسالات از ص 646 ببعد\r\n\r\n","description":"","footnote":"","page_name":" فهرست 13 ","page_number":25},
  {"content":"\r\n . \r\n","description":"","footnote":"","page_name":" فهرست 14 ","page_number":26},
  {"content":"\r\n\r\n\r\n[ باب اول 
  ] 1 وضع سياسى و اجتماعى و علمى و ادبى ايران از حمله عرب تا پايان قرن سوّم هجرى\r\n\r\n","description":"","footnote":"","page_name":" 1 ","page_number":27},
  {"content":"\r\n . \r\n","description":"","footnote":"","page_name":" 2 ","page_number":28},
  {"content":"\r\n\r\n\r\nفصل اول وضع سياسى و اجتماعى ايران از غلبهء عرب تا قيام يعقوب ليث صفار\r\n\r\nوضع عمومى ايران مقارن ظهور اسلام\r\nظهور اسلام و بعثت پيغامبر اكرم ( در حدود سال 611 ميلادى ) و هجرت آن حضرت از مكه بمدينه ( 622 ميلادى ) مصادف بوده است با دوران پادشاهى خسرو دوم اپرويژ ( 590 - 627 م ) و جنگهاى وى با هرقل امپراطور معروف روم .\r\nدر اين ايام دو دولت نيرومند بيزانس ( بيزنطه ) و ساسانى بر قسمت اعظم دنياى متمدن آن عهد حكمروايى داشته و از ديرباز براى تسلّط بر عالم با يكديگر در جنگ بوده‌اند . جنگ‌هاى ممتدى كه از عهد سلطنت خسرو اول انوشروان ميان روميان و ايرانيان آغاز شد ، و جز در فواصل كوتاهى از حدود سال 539 تا آغاز سلطنت قباد دوم بسر خسرو اپرويژ يعنى سال 628 ميلادى امتداد داشت ، هردو دولت بزرگ دنياى آن روز را خسته و فرسوده كرد . قتل عامها ، نهب‌ها و غارتهاى بلاد رومى و ايرانى و مخارج هنگفتى كه از اين طريق بر دو دولت مذكور تحميل ميشد و تلفات سپاهيان و نظاير اين امور نيروى جنگى هردو طرف را بنهايت خستگى افگند و بضعفى عظيم دچار كرد . براى آنكه اوضاع ايرانرا از حيث نيروى جنگى و آشفتگى دربار به خوبى بدانيم بهتر آنست كه از زمان سلطنت خسرو اپرويژ تا آغاز حملهء عرب را باختصار مورد مطالعه قرار دهيم .\r\nهنگامى كه خسرو اپرويژ بر تخت شاهنشاهى ساسانى جلوس كرد ايران دچار\r\n\r\n","description":"","footnote":"","page_name":" 3 ","page_number":29},
  {"content":"\r\n\r\nاغتشاش و طغيان بهرام چوبين سردار معروف هرمز پدر خسرو بود . خسرو با التجا به موريس « 1 » امپراطور روم توانست سلطنت از دست رفته را دوباره بچنگ آرد و صلحى را با دولت روم پى افگند كه تا سال 603 به طول انجاميد . از اين سال ببهانهء قتل موريس جنگهايى ميان ايران و روم درگرفت كه بيست و چهار سال يعنى تا سال 628 ميلادى به طول كشيد . در اين جنگها نخست فتح با سپاهيان خسرو بود و تا سال 622 لشكريان ايرانى از يك جانب بسردارى « شاهين » تا كالسدون « 2 » در قرب قسطنطنيه و از جانب ديگر بفرماندهى « شهربراز » تا اسكندريه پيش رفته و وسعت شاهنشاهى ايرانرا در مغرب بحدود عهد هخامنشى نزديك كرده بودند . ليكن از اين سال هرقل امپراطور روم شرقى شروع بحملات متقابل خود كرد و در تمام آنها فاتح شد چندانكه جنگ را بداخلهء ايران كشانيد و تا « نينوا » پيش آمد و تيسفون را نيز مورد تهديد قرار داد و با آنكه سپاهيان خسرو در اين جنگ ايستادگى شديد كرده بودند ، خسرو بر اثر استيلاء بيم و هراس بيهوده از برابر سپاهيان هرقل گريخت و اگر مقاومت ايرانيان نمىبود تيسفون نيز بدست روميان ميافتاد و ليكن اين مقاومت هرقل را بر آن داشت كه از محاصرهء تيسفون منصرف شود و بآذربايجان بتازد . در اين وقت خسرو كه بر اثر فرار از برابر سپاهيان روم و كشتن عده‌يى از سرداران و قصد جان شهربراز منفور درباريان شده بود دستگير ( 627 ميلادى ) و مقتول ( 628 ميلادى ) گشت و پسرش قباد دوم معروف به « شيرويه » بجاى او نشست .\r\nبا توجه بحوادث عهد خسرو اپرويژ معلوم مىشود كه جنگهاى بيست و چهار سالهء وى با روميان نه‌تنها براى شاهنشاهى ساسانى نتيجه‌يى نداشت بلكه آن را دچار ضعف و انحطاط عظيم نمود .\r\nتجمّلات دربارى در عهد خسرو اپرويژ از حد گذشت چنان كه جلال و شكوه بارگاه او نه سابقه‌يى داشت و نه بعد از آن نظيرى در ايران پيدا كرد . عدهء زنان و كنيزكان و خوانندگان و نوازندگان حرمسراى او چنان كه نوشته‌اند به چند هزار تن بالغ ميشد .\r\nبا چنين حرمسراى بزرگ و مخارج هنگفت ديگر دربار و هزينهء لشكركشىهاى\r\n\r\n\r\n","description":"","footnote":"\r\n( 1 ) -  Maurice \r\n( 2 ) -  Calcedon \r\n","page_name":" 4 ","page_number":30},
  {"content":"\r\n\r\nمتمادى ، خسرو اپرويژ هنگام حبس خود مدعى بود كه موجودى خزانهء ايرانرا چهار برابر كرده است و اين امر از ظلم و تحميل او بر مردم ايران حكايت روشنى مىكند .\r\nباين‌ترتيب ميتوان گفت كه خسرو اپرويژ چه از حيث ايجاد محيط فاسد در دربار ساسانى و چه از جهت خودسرى و ظلم و استبداد رأى و چه از باب جنگهاى ممتد بيحاصل خود دولت ايرانرا بنهايت ضعيف كرد و بجانب انحطاط برد و حقا و واقعا بايد او را يكى از مسببين انحطاط و انقراض ايران عهد ساسانى دانست .\r\nپسر خسرو يعنى قباد دوم معروف به « شيرويه » با آنكه در آغاز كار با هرقل از در صلح درآمد و ببرخى اصلاحات داخلى نيز همّت گماشت ، به زودى تغيير روش داد و همهء برادران خود را كشت و جانشين هفت‌سالهء وى اردشير نيز گرفتار طغيان يكى از سرداران بنام شهربراز شد و از ميان رفت و شهربراز هم پس از دو ماه سلطنت بدست سپاهيان خود بقتل آمد و در همين اثناء طوايف خزر بر ارمنستان تسلّط يافتند . بعد از قتل شهربراز هرج‌ومرج عجيبى در دربار ساسانى و سراسر شاهنشاهى ايران رخ داد و چند تن از زنان و مردان خاندان ساسانى پشت سر هم بسلطنت رسيدند و هريك مدتى كوتاه پادشاهى كردند . عدهء اينان را بعض مورخان تا يازده تن ذكر كرده‌اند « 1 » و به اين حساب از سال 628 ميلادى ، تاريخ قتل خسرو اپرويژ ، تا سال جلوس يزدگرد سوم ( 632 ميلادى ) يعنى در مدت پنج سال دوازده تن بر كشور ايران حكومت كردند و تاريخ سلطنت آنان جز اغتشاش و ناامنى چيزى نبود و چون يزدگرد سوم بسلطنت رسيد بر كشورى آشفته كه ايجاد آرامش داخلى و رفع مشكلات سياسى و اصلاح وضع دربارى و ادارى آن محتاج چندين سال كوشش و زحمت بود ، حكومت يافت ولى نه‌تنها يزدگرد همچون ديگر شاهزادگان اخير ساسانى لياقت چنين كار بزرگى نداشت بلكه شروع حملات مسلمين بسر حدات ايران و وقوع جنگهاى بزرگ هرگونه فرصتى را از وى و همهء ايرانيان براى اعادهء قدرت از دست رفته سلب كرد .\r\nوضع اجتماعى ايران نيز در اين ايام به هيچ روى بهتر از وضع سياست و دربار\r\n\r\n\r\n","description":"","footnote":"\r\n( 1 ) - بدين‌شرح : قباد دوم - اردشير سوم - خسرو سوم - جوانشير - پوراندخت - گشنسب‌بنده - آزرميدخت - هرمز پنجم - خسرو چهارم - فيروز دوم - خسرو پنجم .\r\n","page_name":" 5 ","page_number":31},
  {"content":"\r\n\r\nنبود . حكومت طبقاتى كه از ديرباز در ايران وجود داشته و در دورهء ساسانيان بشديدترين وجهى درآمده بود ، مايهء افتراق طبقات اشراف و روحانيان از طبقهء سوم يعنى پيشه‌وران و زارعين شده بود . تحميلات دربار و اشراف بر مردم خاصه در اواخر عهد ساسانى بدرجه‌يى رسيده بود كه تحمل‌ناپذير مينمود . تمامى مقامات منحصر بطبقات اشراف و روحانيان و آزادان و دهقانان و نظاير اين طبقات عاليه بود و باقى جز پرداخت ماليات و شركت در جنگها وظيفهء ديگرى نداشتند . نفوذ طبقات اشرافى و روحانى نه‌تنها در ميان طبقهء سوم محسوس بود بلكه آنان در وضع دربار نيز بينهايت مؤثر بودند و على الخصوص بعد از خسرو اپرويژ ميتوان يكى از علل وضع آشفتهء دولت ساسانى را بيش از هرچيز دخالتها و تصرّفات سوء اين دو طبقه دانست . تحصيل دانش تقريبا منحصر بخاندانهاى اشرافى و روحانيان و دهقانان بود و ديگران كه از اين نعمت استفاده‌يى نميتوانستند كرد ناگزير به تحصيل آن نيز رغبتى نداشتند . مشاغل و مناصب موروث بود و كسى حق نداشت از طبقات پست بطبقات عالى راه جويد .\r\nاشكال بزرگترى كه در اواخر عهد ساسانى نبايد از ذكر آن غافل بود تشتّت و اختلاف آراء دينى است . در عهد ساسانى دين رسمى و عمومى ملت آيين زرتشتى بود .\r\nاين آيين از طرف دربار بشدّت حمايت ميشد و به همين سبب نيز روحانيان زرتشتى خاصه موبدان موبد در دربار نفوذى فراوان داشتند . نفوذ روحانيان در امور كشور به حدى بود كه اگر پادشاهى را مانند قباد مخالف آيين زرتشتى و يا نفوذ خويش ميشمردند با وى از در خلاف در ميآمدند و مانعى بزرگ بر سر راه فرمانروايى و اقتدار او ميشدند و حتى در اين گونه موارد عزل شاهنشاه نيز براى آنان دشوار نبود . با اينحال و با همهء نفوذى كه موبدان و هيربدان در كشور داشتند ، شايد بر اثر تحميلات و رفتارهاى نابهنجار آنان و يا در نتيجهء قدمت آيين زرتشتى بتدريج اختلاف كلمه در ميان پيروان آن كيش بروز كرد و روزبروز شدت يافت . اختلاف كلمهء ايرانيان در آيين زرتشتى على الخصوص از آن ايام آغاز شد كه آيين مسيحى در ايران راه جست . نفوذ كيش ترسايى بشاهنشاهى ساسانى نخست از شهر رها و نصيبين آغاز شد و از عهد سلطنت فيروز ببعد بر اثر آنكه زعماى مدرسهء ايرانيان كه دررها داير بود عقايد نسطوريوس را پذيرفته و در نتيجهء\r\n\r\n","description":"","footnote":"","page_name":" 6 ","page_number":32},
  {"content":"\r\n\r\nاخراج از رها و قلمرو حكومت روميان به نصيبين پناهنده شدند ، اين مذهب در ايران قوت يافت و حتى گاه از طرف شاهنشاهان ساسانى علىرغم روميان تقويت شد و كليساهاى نسطوريان در بسيارى از نقاط ايران و برخى از بلاد ماوراء النهر داير گرديد و بازماندگان اين عيسويان در عهد اسلامى تا حدود قرن پنجم در بسيارى از بلاد ايران بوفور بسر ميبردند .\r\nآيين خارجى ديگرى نيز كه در ايران عهد ساسانى نفوذ داشت دين بودا بود كه پيروان آن در نواحى شرقى شاهنشاهى ساسانى پراگنده بودند و مهمترين بتكدهء آنان نوبهار بلخ بوده است كه رؤساى آن لقب برمك داشتند و خاندان برمكى اصلا رياست همين بتكده را داشته‌اند . ظهور اديان و مذاهب داخلى ديگرى مانند دين مانى ( در آغاز سلطنت شاپور ) و دين مزدك ( در عهد قباد ) و مذاهب زروانى و گيومرثى نيز مايهء تشتت تازه‌يى در ميان ايرانيان آن عصر گرديده بود .\r\nبا توجه به اين مقدمات ملاحظه مىشود كه جامعهء ايرانى مقارن حملهء عرب وضع آشفته‌يى داشت و آثار بىنظمى در امور سياسى و دربارى و نظامى و دينى و اجتماعى آشكار شده و دولت ساسانى را مستعدّ شكست كرده و شاهنشاهى بزرگ ايران را بكنار پرتگاه انقراض كشانيده بود .\r\n\r\nحملهء تازيان\r\nدر چنين حال و با مواجهه با چنين شرايطى حملهء عرب بايران آغاز شد . ملت عرب چنان كه ميدانيم در ايام پيش از اسلام از قبايل پراگنده‌يى تشكيل ميشد كه هيچگاه با يكديگر اتحادى نداشتند و بيشتر ايام حيات آنان بزد و خورد با يكديگر ميگذشت . در ميان اين قبايل پراگنده مراكزى مانند قلمرو حكومت ملوك حمير در يمن و آل غسّان در جانب شام و مناذره در حيره وجود داشت و ميانهء قلمرو اين حكومتها نيز قبايلى بسر ميبردند كه مهمتر از همهء آنها قبيلهء قريش در حجاز بود .\r\nاز ميان اين قبيله در اواسط قرن پنجم ميلادى مردى زيرك بنام قصى بن كلاب بن مره مقام سدانت ( پرده‌دارى ) كعبه را كه بزرگترين بتكده و معبد عمومى عرب بود بدست آورد و از اين پس سدانت كعبه و فى الواقع حكومت مكه بچنگ قريش افتاد و منزلت آن قوم در ميان تمام قبايل عرب بنهايت رسيد چنان كه بر قبايل عرب را رياست يافت .\r\nدر ميان عرب پيش از اسلام سه دين عمده شهرت داشت كه عبارت بود از دين صابئى\r\n\r\n","description":"","footnote":"","page_name":" 7 ","page_number":33},
  {"content":"\r\n\r\nو يهودى و نصرانى . علاوه بر آن بيشتر قبايل رب النوعها و اصنامى را ميپرستيدند كه نام برخى از آنها مانند لات و منات و عزى شهرت بسيار داشت . اين بتها در كعبه يعنى معبد معروف مكه گرد آمده بود . بر اثر نفوذ ايرانيان در يمن و حيره بعضى از رسوم و عقايد دينى آنان نيز ميان برخى از تازيان نزديك بمراكز مذكور نفوذ يافته بود .\r\nپيغمبر اسلام در چنين محيطى بسال 611 ميلادى در چهل سالگى شروع بدعوت مردم بدين حنيف اسلام كرد و اهالى پراگنده و متشتّت عربستان را به ترك اديان مختلف و توجه بوحدت كلمه و اتفاق و برادرى و برابرى خواند و ديرگاهى با تعصب قريش ، كه خود از آن قبيله بود ، مبارزه كرد و اگرچه اندك‌اندك در مكه پيروانى مىيافت ، سرانجام مجبور شد با ياران خود به « يثرب » روى آورد و در آن محل كه بعد از آن مدينة النبى ( مدينه ) خوانده شد مستقر گردد ( 622 ميلادى - نخستين سال هجرى ) . از اين پس دين اسلام بسرعت در شبه جزيرهء عربستان رواج يافت چنان كه در سال يازدهم از هجرت كه سال رحلت حضرت رسول است اجراى نقشهء نشر آيين اسلام در خارج از عربستان آغاز شده بود .\r\nبعد از رحلت حضرت رسول اگرچه اختلافات داخلى شديدى در عربستان شروع شد ولى بسرعت از ميان رفت و حكومت اسلامى قدرت بسيار يافت چنان كه توانست نقشه‌يى را كه از اواخر حيات حضرت رسول براى تسخير نواحى غير عربى آغاز شده بود اجرا كند و دسته‌يى از مجاهدان را بجانب ممالك روم و ايران گسيل دارد .\r\nچنان كه پيش از اين گفتيم دو امپراطورى روم شرقى و ايران در اين ايام بر اثر جنگهاى طولانى و مشكلات داخلى دچار ضعف شديد گرديده و عوامل انحطاط و شكست و انقراض آنها از هرحيث فراهم شده بود اما بالعكس عرب را عواملى چند در اين حملات و فتوح ياورى ميكرد كه مهمترين آنها عبارتند از : وحدت كلمه ، تنگى معيشت ، تعاليم اسلامى ، عادت به سختى و تحمّل شدائد و مشقات ، انضباط و روحيهء قوى ، سرعت عمل در طى صحراها و راهها ، مهارت در سوارى ، داشتن رجال قوى و نيرومندى كه زيردست يكى از بزرگترين مردان جهان تربيت يافته بودند و نظاير اين امور .\r\nاين اسباب و علل وقتى باهم گرد آمد فتح مسلمين را در جنگهاى مختلف\r\n\r\n","description":"","footnote":"","page_name":" 8 ","page_number":34},
  {"content":"\r\n\r\nو پيشرفتهاى آنانرا در مدتى قليل ميسر ساخت چنان كه در ده سال و اندى از خلافت عمر توانستند شام و فلسطين و مصر و عراق و قسمتى از ايران را فتح كنند و اين فتوحات آنان در عهد خلافت عثمان و در دورهء بنى اميه نيز همچنان ادامه يافت .\r\nنكته‌يى كه ذكر آن را لازم ميدانيم آنست كه نفوذ عرب و مسلمانان بيشتر در ميان طبقهء سوم يعنى طبقهء ناراضى ايرانيان بوده است و الا طبقات عاليهء ايرانى و روحانيان و آزادان و دهقانان و گروهى بزرگ از كسانى كه در حفظ آيين زرتشتى تعصب ميورزيدند بدين پيشرفت‌ها بديدهء بغض و ناخشنودى مىنگريستند و همين گروه و بقايا و تبليغات آنانست كه دگرباره اسباب استقلال ملّت ايران و شكست معنوى قوم عرب را يك قرن بعد ميسّر ساخت .\r\nپيشرفت مسلمين در ممالك روم شرقى پيش از رسيدن بقسطنطنيه متوقف ماند ليكن در ايران با جنگهاى بزرگ قادسيه ( سال 14 هجرى ) بسردارى سعد بن ابى وقاص و رستم فرخزاد و جلولاء ( سال 16 هجرى ) بسردارى هاشم بن عتبه و قعقاع بن عمرو و جنگ نهاوند معروف بفتح الفتوح ( در سال 21 هجرى ) بسردارى نعمان و فيروزان و چندين جنگ كوچك ديگر براى فتح بلاد و نواحى مختلف ايران ، كاخ عظيم شاهنشاهى ساسانى فروريخت و ملت ايران از سيادت ببندگى و اسارت افتاد .\r\nالبته بعد از جنگ نهاوند در غالب شهرها و ولايات و قلاع ايرانى مقاومتهاى كوتاه يا طولانى صورت گرفت و سپاه عرب بدان آسانى كه تصوّر ميرود بفتح همهء ايران موفق نشد و فتح تمامى اين كشور تا آنسوى جيحون تا اواسط عهد خلافت بنى اميه به طول انجاميد و در برخى از نواحى مانند طبرستان و ديلمان و گيلان و دماوند و بعضى از مواضع ماوراء النهر نيز ايرانيان تا قسمتى از دورهء خلافت بنى العباس مقاومت شديد كردند ، ليكن هيچيك از اين مقاومتهاى منفرد هنگامى كه مركز شاهنشاهى ايران سقوط كرده و دولت از ميان رفته بود ، سودى نداشت و يكى پس از ديگرى از ميان ميرفت .\r\nدر طى همهء جنگهايى كه قواى محلى ايران با سپاهيان عرب مىكردند يزدگرد شهريار از شهرى بشهرى و از ولايتى بولايتى ميگريخت . وى از مداين برى و از آنجا باصفهان و از آنجا بكرمان و بلخ گريخت و از فغفور چين و خاقان ترك مدد خواست اما\r\n\r\n","description":"","footnote":"","page_name":" 9 ","page_number":35},
  {"content":"\r\n\r\nآنان او را يارى نكردند و او بسال 31 هجرى ( 652 ميلادى ) بعهد خلافت عثمان در مرو بدست آسيابانى كشته شد و حال آنكه اگر زنده ميماند ممكن بود از سستى كار خلافت در اواخر عهد عثمان طرفى بربندد .\r\nبعد از قتل يزدگرد پسر او فيروز سوم خود را شاهنشاه ايران خواند و چندى در حال مبارزه با مهاجمان عرب بود ليكن كارى از پيش نبرد و بچين گريخت و بعد ازين نيز تا حدود سال 732 ميلادى ( 114 هجرى ) از اعقاب يزدگرد سوم بنام پادشاهان ايران در تواريخ چين ياد شده است كه نزد فغفوران چين بعنوان پناهنده بسر ميبردند « 1 » .\r\n\r\nاز فتح الفتوح تا قيام ابو مسلم ( 21 - 129 هجرى )\r\nعمر خليفهء اسلام در سال 23 از هجرت بدست غلامى مكنّى بابو لؤلؤة كشته شد و پس از وى عثمان تا سال 35 هجرى ( 656 ميلادى ) خلافت مسلمين را داشت . همين كه خبر قتل عمر در ايران شايع شد در غالب نواحى ايران طغيان و شورش آغاز گرديد ولى چون سرداران كافى و لايقى از ايرانيان در ميان نبودند كار اين شورشها و طغيانها بجايى نرسيد و تمامى نقاطى كه موقتا از دست مسلمين بيرون رفته بود دوباره بدست آنان افتاد و عامل بصره يعنى ابن عامر از جانب خليفه مأموريت يافت كه كار فتح ايران را تعقيب كند و او بفارس و قهستان و خراسان حمله كرد و تمامى آن نواحى را به آسانى گشود و در همين اثناء خبر قتل يزدگرد شايع گشت و ابن عامر فتوح خود را دنبال كرد و تا جيحون رسيد و سپس سرداران او بكابل روى نهادند و از آنراه بسيستان و كرمان تاختند و آن نواحى را مسخر كردند .\r\nبا قتل عثمان در سال 35 هجرى و خلافت على بن ابيطالب عليه السلام و بروز اختلافات داخلى در ميان مسلمين پيشرفت آنان در ايران متوقف ماند و حتى اختلافات داخلى مسلمين بايران نيز سرايت كرد چنان كه در سال 38 هجرى يكى از سرداران عرب بنام خرّيت بن راشد الناجى در جنوب ايران بمخالفت با حضرت على بن ابيطالب برخاست و گروهى از ايرانيان را با خود همداستان كرد تا آنكه زياد بن ابيه از جانب\r\n\r\n\r\n","description":"","footnote":"\r\n( 1 ) - رجوع شود بمقالهء زنان و فرزندان يزدگرد سوم در مجلهء مهر شمارهء 4 سال اول بقلم آقاى سعيد نفيسى .\r\n","page_name":" 10 ","page_number":36},
  {"content":"\r\n\r\nعلى عليه السلام بحكومت فارس منصوب شد و فتنهء خرّيت را برافگند .\r\nچنان كه ميدانيم پس از شهادت على بن ابيطالب عليه السلام ( 40 هجرى ، 661 ميلادى ) فرزند او حسن عليه السلام پس از مدت كوتاهى از خلافت كناره گرفت و حكومت را بمعاويه معارض بزرگ پدر خود واگذاشت . از اين هنگام دورهء جديدى در حكومت اسلامى آغاز شد كه تا سال 132 هجرى ( 750 ميلادى ) ادامه يافت . در آغاز خلافت معاويه يعنى در سال 41 هجرى در هرات طغيانى عليه خلافت اسلامى روى داد ولى به زودى از ميان رفت . زياد بن ابيه كه در عهد على بن ابيطالب حكومت فارس داشت در دورهء معاويه حكومت بصره و كوفه يافت و حيطهء اقتدار او تا اقصى نقاط شرقى حكومت اسلامى كشيده شد . مسلمين در همين سالها از طرفى بسند رسيدند و از طرفى از جيحون عبور كردند و برخى از بلاد آنسوى جيحون را گشودند . بعضى از قبايل عرب نيز در همين ايام بنواحى مختلف ايران خاصه خراسان مهاجرت كردند . پس از معاويه تا عهد عبد الملك در نواحى مركزى و شرقى ايران انقلابها و طغيانهايى رخ داد كه يكى از آنها طغيان ملكهء بخارا بهمراهى خاقان ترك بود كه بدست سلم بن زياد از ميان رفت و ديگر طغيان موسى بن عبد اللّه بن خازم است كه ولايت ترمدرا فتح كرد و پانزده سال در آنجا باستقلال حكومت راند . در عهد وليد بن عبد الملك ( 86 - 96 هجرى ) قتيبة بن مسلم باهلى از سرداران معروف عرب در ولايات شرقى ايران دست بمحاربات بزرگ زد و بلخ و طخارستان و فرغانه و بخارا و بيكند و خيوه و سمرقند و بعضى نواحى ديگر را گشود و تا كاشغر پيش رفت . اين سردار پس از فوت وليد و جانشينى سليمان سربطغيان برداشت ولى كشته شد و پس ازو يزيد بن مهلّب حكومت خراسان يافت و بعد از فراغت از امور آن ديار بگرگان كه تا اين هنگام مستقل مانده بود تاخت و گرگان را فتح كرد و بمازندران حمله برد و پس از فتح سارى هنگام تعاقب دشمن در دره‌يى محصور شد و دستهء بزرگى از سپاهان او از ميان رفتند و او آخر الامر با سيصد هزار دينار جان خود را خريد و در بازگشت بگرگان دچار طغيان مرزبان آنجا گرديد و هفت ماه سرگرم جنگ و جدال بود و پس از فتح و غلبه گروه بسيارى از گرگانيان را بقتل آورد و چون قسم خورده بود كه از خون گرگانيان آسيايى بگرداند بدين بهانه\r\n\r\n","description":"","footnote":"","page_name":" 11 ","page_number":37},
  {"content":"\r\n\r\nبسيارى از مردم بىگناه را از دم تيغ گذراند .\r\nاين اعمال و سختگيرىها و ظلم‌هاى بىاندازهء عمّال بنى اميه در ايران مايهء عدم رضاى ايرانيان ميگرديد و روزبروز بر ناخشنودى آنان افزوده ميشد و اگرچه بدستور عمر بن عبد العزيز ( 99 - 101 ) چند گاهى نسبت بايرانيان مسلمان بعدل و انصاف رفتار شد و حتى زرتشتيان نيز در پناه مسلمين قرار گرفتند و در اجراى مراسم مذهبى آزادى يافتند ، ولى آتش بغض و كينهء ايرانيان بدين آسانى فرونمىنشست و هروقت شورش و طغيان در يكى از نواحى شرقى ايران در ميگرفت و وسيلهء ضعف حكومت اموى و قيامهاى بزرگترى بر آنان فراهم ميشد و در حقيقت زمينهء كار براى خاندان عباسى كه بزرگترين رقيبان بنى اميه بودند مستعدّ ميگشت .\r\nاختلاف ميان بنى هاشم و بنى اميه امرى مشهورست و اين اختلاف مخصوصا بعد از مظالم معاويه و يزيد نسبت بعلى عليه السلام و اولاد او بشدّت توسعه يافت و آنقدر دنبال شد تا بزوال حكومت بنى اميه پايان پذيرفت . يكى از مهمترين مراكز اتكاء بنى هاشم و از جملهء مناطق تبليغ آنان و افزايش پيروان ايشان ايران بوده است . اين امر را دلايلى چندست از آن جمله يكى تعدى بنى اميه و عمال آنان نسبت بملل تابع حكومت اسلامى خاصه ايرانيان بود كه بنحو عجيبى بوسيلهء عمالى از قبيل حجاج بن يوسف ثقفى و قتيبة بن مسلم باهلى و يزيد بن مهلب بن ابى صفره مورد سختگيرى و فشار قرار گرفته بودند . اين امر دليل بزرگى براى رميدگى ايشان از بنى اميه و توجه برقباى آنان يعنى بنى هاشم ميشد . ديگر آنكه سياست بنى اميه مبتنى بر سيادت عرب و تحقير ملل تابع خاصه ايرانيان بود و اين امر چنان كه خواهيم ديد يكى از بزرگترين علل سقوط آنان بدست ايرانيان گرديد . ديگر اعتقاد ملّت ايران بحكومت نژادى و استحقاق بنى هاشم بحكومت اسلام بود و به همين سبب است كه ايرانيان همواره با قيامهاى بنى هاشم خواه از آل ابو طالب و خواه از آل عباس روى موافقت نشان داده‌اند و اغلب قيامهاى بنى هاشم در جانب شرقى ممالك اسلامى يعنى در حدود ايران صورت گرفت چنان كه خروج زيد بن على بن حسين بسال 121 و 122 در حدود كوفه بود و پس از قتل او يكى از دوستان وى بپسرش يحيى توصيه كرد كه بجانب خراسان رود زيرا اهل خراسان\r\n\r\n","description":"","footnote":"","page_name":" 12 ","page_number":38},
  {"content":"\r\n\r\nپيروان آنانند « 1 » و همچنين عبد الله بن معاويه از اولاد جعفر بن ابو طالب در بين سالهاى 127 و 129 در فارس و اصفهان و رى و قم طرفدارانى بدست آورد و بالاتر از همهء اينها چنان كه ميدانيم آل عباس كه آنان نيز دسته‌يى از بنى هاشم بوده‌اند بوسيلهء حاميان ايرانى خود خلافت را از دست بنى اميه بيرون بردند .\r\nدر سال صدم از هجرت محمد بن على بن عبد اللّه بن عباس بن عبد المطلب كه در حميمه از ناحيهء شراة از اعمال بلقاء شام ميزيست با ابو هاشم عبد الله بن محمد بن الحنفيه ملاقات كرد . ابو هاشم بن محمد كه در اين هنگام با سليمان بن عبد الملك ملاقات كرده بود بجانب حميمه رفت و در آنجا با محمد بن على ديدار كرد و گفت پس از من امر دعوت بفرزندان تو مىرسد و بدوستان و طرفداران خود كه از خراسان و عراق نزد او ميآمدند نيز اين موضوع را اظهار كرد و به همين جهت پس از ابو هاشم طرفداران او بمحمد بن على بيعت كردند و او بعدها دعاتى بدين نواحى فرستاد و دوازده نقيب انتخاب كرد و بولايت خود در نواحى مختلف گماشت . بدين‌ترتيب مىبينيم كه اولاد عباس به اين بهانه كه اولاد ابو طالب از حق خود بنفع آنان صرف نظر كرده‌اند بناى دعوت و پيشرفت را گذاشتند و بعبارت ديگر از محبوبيت آل ابو طالب بنفع خود استفاده كردند .\r\n\r\nاز قيام ابو مسلم تا حكومت يعقوب بن ليث ( 129 - 259 )\r\nدرين ايام كار دولت بنى اميه بنهايت رسيده و ممالك اسلامى دچار اغتشاش و اضطراب شده بود و مخالفان هرروز از گوشه‌يى سر برميآوردند خاصه در ايران كه قيامها و طغيانهاى متعدد رخ ميداد . بنى عباس در سايهء چنين وضع آشفته‌يى شروع بتشديد فعاليت دينى و سياسى خويش كردند .\r\nايشان از عدم رضايت موالى يعنى ملل غير عرب خاصه ايرانيان كه بسيار مورد تحقير بنى اميه و عمال ايشان بودند استفاده كردند و براى قيام خويش از آنان استمداد نمودند .\r\nاز ميان جميع ايرانيان ، مردم خراسان بسبب مقاومتهايى كه كرده و آزارهايى كه كشيده و خسرانها و تحقيرهايى كه ديده بودند براى مخالفت با بنى اميه و موافقت با بنى هاشم مهياتر بودند و اتفاق را دعوت بنى عباس در اين ناحيه بيش از هر جاى ديگر\r\n\r\n\r\n","description":"","footnote":"\r\n( 1 ) - كامل التواريخ حوادث سال 122\r\n","page_name":" 13 ","page_number":39},
  {"content":"\r\n\r\nپيشرفت و توسعه داشت . در اين اوان ابراهيم بن محمد بن على كه امام و پيشواى دعوت عباسيان بود جوانى بالياقت را بنام ابو مسلم عبد الرحمن بن مسلم مرورودى كه اصلا موسوم بابراهيم بود و خود را از اولاد بزرگمهر حكيم ميدانست ، برياست شيعهء خود در خراسان برگزيد و انتخاب او را به ابو سلمهء خلّال داعى و وزير آل عباس در كوفه نيز اطلاع داد . اين امر مصادف بود با حكومت نصر بن سيار والى بنى اميه در خراسان كه با وجود فتوحات خود و لياقت و درايتى كه داشت دچار جنگهايى داخلى گرديده بود كه در خراسان مانند همهء ممالك اسلامى درگرفته بود . اين جنگها از سال 126 ميان نصر بن سيار و مخالفان او يعنى ميان مضريّه و يمانيّه پديد آمده و شدّتى عظيم يافته بود . در خلال اين احوال پيروان بنى عباس در خراسان فرصت يافته و بر وسعت دايرهء دعوت خود افزوده بودند و مردم را به « الرضا من آل رسول اللّه صلى اللّه عليه و إله و سلم » يا « الرضا من آل محمد » دعوت مينمودند و داعيان آنان در تمام شهرها و قراء و قصبات خراسان مخفيانه به كار خود ادامه ميدادند . در سال 129 از جانب ابراهيم بن محمد فرمان بابو مسلم رسيد كه دعوت خود را اظهار كند و او مأمورانى ببسيارى از قراء خراسان فرستاد و در ماه رمضان شروع باظهار دعوت كرد و مردم بسيارى از نواحى مختلف كه دعوت دعات عباسى را پذيرفته بودند در قريهء « اسفيذنج » از قراء « مرورود » بر او گرد آمدند و او لوائى را كه ابراهيم بن محمد برايش فرستاده بود برافراشت و دعوت آشكار كرد و بنصر بن سيار كه در اين ايام سرگرم جنگهاى داخلى با يمانيه بود نامه فرستاد و او را باطاعت خود خواند و چون نصر از اين امر آگهى يافت يكى از موالى خود را موسوم به يزيد پس از هجده ماه از قيام او بجنگ وى فرستاد و اين سردار پس از جنگ مختصرى شكست يافت و اسير شد . ابو مسلم او را معالجه كرد و آزاد نمود ولى از وى قول گرفت كه اگر چيزى در باب او و پيروانش از وى پرسند جز راست نگويد . يزيد چون بنزد نصر بازگشت اظهار داشت اينكه ابو مسلم و پيروان او را بعبادت بت و استحلال دماء و اموال متهم ميدارند دروغست و ايشان بطريق راست و بر دين خدايند . از اين پس كار ابو مسلم و پيروان او بالا گرفت و شروع بفتح بلاد خراسان كردند . در اين ميان ابو مسلم با پيشواى مخالفان نصر يعنى « كرمانى » سازش كرد و پس از آنكه كرمانى بدست نصر\r\n\r\n","description":"","footnote":"","page_name":" 14 ","page_number":40},
  {"content":"\r\n\r\nبقتل رسيد با پسر او از در اتحاد درآمد و كار را بر نصر دشوار كرد . نصر نيز خروج ابو مسلم و قوت كار او را بمروان خليفهء اموى اطلاع داد و چندان كوشيد تا جميع قبايل عرب كه درين هنگام در خراسان زندگى ميكردند بر ضد ابو مسلم با يكديگر متحد شدند . اما ابو مسلم همچنان در حال پيشرفت بود و شهرهاى خراسان يكى پس از ديگرى به تصرف عمال او درميآمد . در سال 130 هجرى ابو مسلم از « ماخوان » كه بعد از اسفيذنج بدانجا رفته بود ، بمرو شتافت و جمعى را نزد نصر فرستاد و او را به « كتاب اللّه » و « الرضا من آل محمد » خواند و چون نصر ملاحظه كرد كه از جانبى دچار طغيان يمانيه و ربيعيه و از جانبى گرفتار عصيان ايرانيان شده است شبانه از مرو گريخت و ابو مسلم پس از اطلاع از فرار او بلشكرگاه وى رفت و بسيارى از امراى او را اسير كرد .\r\nدر خلال اين احوال ابو مسلم على و عثمان پسران كرمانى را كه موقتا با ايشان از در اتحاد درآمده بود كشت و سپس بسرعتى عجيب به يارى گروهى از سرداران خود و از آن جمله قحطبة بن شبيب بر خراسان و بلاد شرقى ايران و عراق عجم و گرگان تسلّط يافت . نصر بن سيار در دو محل از اين سردار لايق شكست يافت يكى در نيشابور و ديگر در گرگان و از اين پس رو بهزيمت نهاد و بسال 131 در ساوه درگذشت و بدينطريق بزرگترين مدافع حكومت اموى در ايران از ميان رفت . قحطبه در رى با لشكرى كه مروان براى سركوب ابو مسلم فرستاده بود مواجه گشت و آنانرا بشكست و سپس تا نهاوند پيش رفت و از آنجا بكوفه تاخت و در اينجا با عامل مروان در عراق يعنى يزيد بن عمر بن هبيره جنگى سخت كرد و اگرچه كشته شد ولى فتح با طرفداران بنى عباس بود .\r\nقحطبه پيش از فوت برؤساى لشكر خويش گفت كه چون بكوفه درآمديد ابو سلمهء خلّال وزير آل محمد آنجاست و شما امر را به او واگذار كنيد . پس از قحطبه پسرش حسن بجاى وى فرماندهى را بر عهده گرفت و همچنين كرد .\r\nچندى پيش از اين وقايع ابراهيم بن محمد امام بفرمان مروان خليفهء اموى مقيد و محبوس گرديده بود و از آن پس مروان كه ديگر از كار بنى العباس غافل نميتوانست بود در طلب برادر وى يعنى ابو العباس عبد الله بن محمد كه بعدها به سفّاح معروف\r\n\r\n","description":"","footnote":"","page_name":" 15 ","page_number":41},
  {"content":"\r\n\r\nگرديد ، كس فرستاد و او ناگزير با برادر خود ابو جعفر منصور و برادرزادگان خويش عبد الوهاب و محمد پسران ابراهيم و عمّان خود داود و عيسى و صالح و اسمعيل و عبد اللّه و عبد الصمد پسران على بن عبد اللّه بن عباس و بقيهء بستگان خويش بكوفه گريخت . در اين وقت لشكريان خراسان بنزديك كوفه رسيده بودند . ابو سلمهء خلال كه از اهل ايران و داعى بنى العباس در كوفه بود و بوزير آل محمد شهرت داشت آنان را در خانهء يكى از طرفدارانشان مخفى كرد و تقريبا چهل روز خبر ورود ايشان را مكتوم داشت و مراد او ازين اقدام آن بود كه مگر كسى از آل على را براى خلافت انتخاب كند و سه مكتوب به سه تن از آنان فرستاد يكى بجعفر الصادق و دوم بعبد اللّه بن حسن بن حسين و سوم بعمر بن زين العابدين ولى هيچيك از آنان حاضر بقبول خلافت نشدند و چون در اينحال سپاهيان ابو مسلم بكوفه درآمدند و خبر قتل ابراهيم بدست مروان شايع شده بود ، بر اثر فشار طرفداران آل عباس ابو العباس عبد اللّه كه ابراهيم او را جانشين خود خوانده بود بخلافت انتخاب شد ( 132 هجرى ) . ابو سلمه و حسن بن قحطبه و ابو العباس عبد اللّه ابن محمد خليفهء عباسى پس از جلوس بخلافت ، پيش از هركار متوجه مروان بن محمد ابن مروان بن الحكم خليفهء اموى شدند و سپاهيانى بسردارى عبد اللّه بن على عمّ سفّاح بجنگ او فرستادند و مروان در ساحل زاب شكست سختى يافت و منهزم شد تا در بوصير از اعمال مصر در 27 ذى الحجه سال 132 كشته شد و بدينطريق دولت بنى اميه بدست ايرانيان بپايان رسيد و دورهء حكومت بنى العباس به يارى آنان آغاز شد و اين نخستين فتح نژاد ايرانى پس از شكست نهاوند ( فتح الفتوح ) است . « 1 »\r\n\r\n\r\n","description":"","footnote":"\r\n( 1 ) - دربارهء ابو مسلم خراسانى و قيام او و كيفيت وصول بنى العباس بخلافت از : الكامل ابن الاثير مجلد پنجم در حوادث سالهاى مربوط - عقد الفريد ج 2 چاپ مصر - تبصرة العوام فى معرفة مقالات الانام سيد مرتضى بن داعى چاپ تهران - وفيات الاعيان ابن خلكان چاپ مصر - تاريخ رويان اولياء الله چاپ تهران - كتاب الوزراء و الكتاب جهشيارى چاپ مصر - تاريخ بخاراى نرشخى چاپ تهران - مجمل التواريخ و القصص چاپ تهران - تجارب السلف هندو شاه بن سنجر نخجوانى چاپ تهران - الفخرى ابن الطقطقى چاپ مصر - الفرق بين الفرق البغدادى چاپ مصر - الملل و النحل شهرستانى چاپ تهران - اخبار اصفهان ابى نعيم چاپ ليدن - تاريخ سيستان چاپ تهران - و چندين مأخذ ديگر ، استفاده شده است .\r\n","page_name":" 16 ","page_number":42},
  {"content":"\r\n\r\nبنى العباس از اين پس تا 656 هجرى با غدر و مكر و پيمان‌شكنى نسبت بهر كس كه بدانان خدمت كرد ، بر ممالك اسلامى حكومت كردند . در عهد آنان ممالك اسلامى تجزيه گرديد ، در ايران چنان كه خواهيم ديد و بر اثر مقدماتى كه خواهد آمد سلسله‌هاى مستقل تشكيل شد ، اندلس را گروهى از بنى اميه از ساير ممالك اسلامى منتزع ساختند ، فاطميين مصر را در حيطهء اقتدار خود درآوردند و حتى مدتى بغداد را مورد تهديد خود قرار دادند .\r\nعهد عباسى را به دو دورهء ممتاز از يكديگر ميتوان تقسيم كرد : دورهء اول كه دورهء ترقى و عظمت است و تا آخر عهد مأمون امتداد داشت ( 132 - 218 ) . دورهء دوم كه دورهء انحطاط و ضعف است و از آغاز خلافت معتصم تا انقراض حكومت عباسى ممتد بوده است ( 218 - 656 ) . دورهء اول دورهء غلبهء نژاد ايرانى و نفوذ قطعى آن قوم در دربار بنى عباس است ولى از عهد خلافت معتصم مقدمات تسلّط تركان و شكست ايرانيان فراهم شد بدينمعنى كه معتصم قوّاد و سپاهيان خود را از ميان تركان برگزيد و اگر چه بر اثر اين عمل او عنصر عرب همچنان در خذلان باقى ماند ولى ايرانيان نيز بتدريج از صحنهء سياست دربار عباسى بيرون رفتند تا باز بر اثر استيلاء آل بويه بر بغداد به زور و غلبه سيادت قبلى را براى مدت محدودى كه بغلبهء سلاجقه در نيمهء اول قرن پنجم ختم مىشود ، بدست آوردند . نفوذ تركان در دربار بنى العباس يكى از اسباب عمده و اساسى ضعف خلافت عباسى و ايجاد علل سقوط آنان بوده است و از همين دوره ببعد است كه بتدريج مقدمات تجزيهء ممالك اسلامى و انحطاط تمدن اسلامى و ضعف دولت عباسى ايجاد شد .\r\n\r\nوضع اجتماعى ايران تا قيام يعقوب\r\nپس از شكست ساسانيان ايرانيان بر دو دسته شدند : گروهى بزرگ از ايشان كه بيشتر از روحانيان و اهل بيوتات بودند با قبول جزيه و خراج دين آبا و اجداد و رسوم و آيين و فرهنگ آنانرا محفوظ داشتند . در نزد اين گروه كه از مذاهب مختلف عيسوى و زرتشتى و مانوى و مزدكى و بودايى بودند روايات و احاديث كهن و كتب دينى و تاريخى كه به زبان و خط اوستايى و پهلوى يا ساير خطوط و السنهء متداول باقى\r\n\r\n","description":"","footnote":"","page_name":" 17 ","page_number":43},
  {"content":"\r\n\r\nمانده بود محفوظ گشت و افتخارات گذشته هيچگاه از ياد آنان نرفت . موبدان و دانشمندان اين گروه در ادامه و حفظ تمدن ايرانيان قديم تا ديرگاهى كوشيدند .\r\nبسيارى از علماى مذهبى زرتشتيان در اين ايام و حتى قرنهاى دوم و سوم بتأليف و تدوين كتب دينى و تلخيص و تفسير اوستا و امثال اين اعمال مشغول بودند و عده‌يى از مهمترين رسالات و كتب پهلوى كه اكنون در دست داريم از اين روزگاران باقى مانده است . دومين دسته كسانى بودند كه بدين اسلام درآمدند و به زور شمشير و احيانا بسائقهء ايمان و عقيده و يا براى رفع حوائج اجتماعى و سياسى آن را پذيرفتند ، يا كسانى بودند كه اعراب فاتح آنانرا باسارت ميان قبايل خود بردند و در آن ديار ببندگى گماشتند . در ميان اين گروه احيانا كسانى از خاندانهاى بزرگ و از اشراف و شاهزادگان ايران نيز بوده‌اند . اين دسته پس از آشنايى به زبان و تمدن عرب در شؤن مختلف مدنى و حكومتى مسلمانان نفوذ كردند و به كارهاى بزرگ دست زدند .\r\nاسيران و بردگانى كه تازيان از ايران و ممالك مفتوحهء ديگر با خود بردند ميان افراد و قبايل مختلف تقسيم و هردسته‌يى از آنان بقبيله‌يى منسوب و به موالى معروف شدند .\r\nفتوح پياپى و چيرگيها و فرمانروايى بر ملل مختلف ، عرب را اندك‌اندك غرّه و خودبين ساخت تا بجايى كه همهء ملل مغلوب را به چشم بندگى نگريستند و آنانرا مولى و محكوم بفرمانبرى و سرافكندگى شمردند . اين كبريا و غرور عجيب در عهد بنى اميه چنان قوت يافت كه بعض از سفهاء متعصبين عرب هيچكس را از عجمان لايق فرمانروايى نميدانستند و گفتى چنين ميپنداشتند كه خداوند عرب را از ميان خلايق برگزيده است تا بر جهان فرمانروايى كند و ديگران را از آن روى پديد آورده كه بنده و فرمانبردار و منكوب و مقهور وى باشند و بكارى جز بندگى و فرمانبرى دست نزنند و امارت و حكومت و نظاير اين امور را باعراب بازگذارند . معاملهء عرب دورهء اموى با اين طبقات معاملهء خواجه با بنده بود ، آنان خود را صاحب حق و احسان نسبت بموالى ميشمردند زيرا معتقد بودند كه آنانرا از كفر و گمراهى رهانيده‌اند . موالى از كنيه و القاب محروم بودند ، اعراب با آنان در يك رديف راه نميرفتند ، در مجلس\r\n\r\n","description":"","footnote":"","page_name":" 18 ","page_number":44},
  {"content":"\r\n\r\nايشان مولى ميبايست بر پاى ايستد و چون يكى از موالى مردى از آنان را پياده ميديد بر او بود كه از اسب فرود آيد و اعرابى را برنشاند و خود در ركاب او پياده رود ، در جنگها جزو پيادگان باشد و از غنائم بهره‌يى نگيرد « 1 » با آنكه تعليمات دين اسلام با اين گونه افكار به كلى مخالف است و چنان كه ميدانيم اسلام مفاخرت بانساب را از ميان برداشته و فخر و مباهات و شرف و بزرگى را مبتنى بر تقوى و درستكارى كرده است .\r\nيكى از وجوه تحقير بنى اميه نسبت بساير امم اين بوده است كه آنانرا در حقيقت چون وسيلهء سود و بمثابهء رزق حلالى براى خويش ميپنداشتند و به همين سبب سعى ميكردند بيشترين حد استفاده را از آنان بكنند . ظلم و آزار عمال بنى اميه نسبت بموالى خاصه در ايران و ماوراء النهر بدرجه‌يى رسيده بود كه گاه بطغيان و شورش آنان و يا پيوستن بقيام‌كنندگانى از قبيل مختار بن ابو عبيده و يا اشعث منجر ميگرديد و با اين كيفيت به خوبى ميتوان دريافت كه چرا با قيام ابو مسلم بسرعتى عجيب عدهء بيشمارى بر او گرد آمدند .\r\nنتيجهء اين تحقيرها و آزارها و شكنجه‌هايى كه صحايف تواريخ اسلام و كتب اخبار مربوط به اين دوره مملو از آنهاست ، جز ايجاد نفاق ميان مسلمين چيزى نبود .\r\nزيرا مسلمانان غير عرب اغلب از ملل بزرگ عالم بودند كه تا پيش از اسلام بر قسمتى از جهان حكومت ميكردند و سابقه‌يى ممتد در علم و ادب و جهانگيرى و جهاندارى داشتند و از ميان آنان چنان كه ميدانيم روميان و ايرانيان از ديگران برتر بودند .\r\nاين حال بر ايرانيان دشوارتر بود زيرا اين مردم صاحب حس ملى بودند چنان كه توجه آنان بموضوع مليت و علاقه بايران از قديمترين آثار ادبى و مذهبى آن ، يعنى اوستا گرفته تا آخرين آثار معروف عهد ساسانى ، از همه‌جا به نحوى كامل لايح و آشكار است . روايات ملّى ايرانيان نيز چنان كه آگاهيم به صورتى بود كه ايشان را بگذشتهء خود مغرور و از حال ناراضى ميساخت و از اين گذشته هنوز ياد عظمت و بزرگوارى\r\n\r\n\r\n","description":"","footnote":"\r\n( 1 ) - در باب همهء اين موارد رجوع شود به : تاريخ التمدن الاسلامى چاپ دوم ج 4 از ص 18 ببعد و ص 91 - 96 ؛ ضحى الاسلام چاپ سوم ج 1 از ص 18 ببعد و اشاراتى كه در كتب ادب قديم از قبيل كامل مبرد ( ج 1 ص 273 ) و الاغانى چاپ مصر ( ج 14 ص 150 ) و جز آنها آمده است .\r\n","page_name":" 19 ","page_number":45},
  {"content":"\r\n\r\nعهد ساسانى از خاطر ايشان نرفته بود و با اين كيفيات تحقيرهاى تازيان بر آنان سخت گران ميآمد و همين امر مايهء قيام سخت ايشان در برابر افكار عرب شد و بتدريج بتحقير عرب و پست شمردن ايشان از طرفى و بيان مفاخر و مآثر اجداد خود از طرفى ديگر كشيد . نخستين كسى كه بدين كار قيام كرد اسمعيل بن يسار از موالى ايرانىنژاد و شاعر عهد هشام بن عبد الملك بود كه در تفاخر باجداد ايرانى خود و ترجيح آنان بر عرب مردانه سخن ميگفت . وى در يكى از قصايد خود ابيات ذيل را بر هشام فروخواند :\r\n اصلى كريم و مجدى لا يقاس به * ولي لسان كحدّ السيف مسموم\r\nأحمى به مجد اقوام ذوى حسب * من كلّ قرم بتاج الملك معموم\r\nجحاجح « 1 » سادة بلج « 2 » مرازبة * جرد « 3 » عتاق « 4 » مساميح « 5 » مطاعيم « 6 »\r\nمن مثل كسرى و سابور الجنود معا * و الهرمزان لفخر او لتعظيم\r\nاسد الكتائب يوم الروع ان زحفوا « 7 » * و هم اذلّوا ملوك الترك و الروم\r\nهناك ان تسألي تنبى بأنّ لنا * جرثومة قهرت عزّ الجراثيم \r\nهشام از شنيدن اين اشعار بخشم آمد و گفت آيا با من مفاخره و مباهات ميكنى و نزد من قصيده ميخوانى و خود و كفّار قوم را ميستايى ؟ سپس فرمان داد تا او را در آب اندازند و خفه كنند و باز گفت او را از آب برآورند و بحجاز فرستند . اسمعيل بن يسار ازينگونه اشعار بسيار داشت و پدر همين اسمعيل يعنى يسار نسبت بآل مروان تا بدانجا دشمنى داشت كه هنگام مرگ بجاى بيان كلمهء توحيد ( لا إله الّا اللّه ) ميگفت خداوند مروان را لعنت كناد ! « 8 »\r\nاين كينه و دشمنى شديد نژاد ايرانى نسبت بنژاد عرب و خاصه بنى اميه روز بروز در تزايد بود و اغلب چنان كه ديده‌ايم بقيامهايى بر آنان منجر ميشد . بهترين راهى كه ايرانيان در پيش گرفتند برانداختن بنى اميه يعنى حامى اين سياست نژادى\r\n\r\n\r\n","description":"","footnote":"\r\n( 1 ) - جحجح : سيد كريم\r\n( 2 ) - بلج : سفيدرو\r\n( 3 ) - اجرد : نجيب\r\n( 4 ) - عتاق : آزادگان\r\n( 5 ) - مساميح : اسخيا\r\n( 6 ) - مطاعيم : طعام‌دهندگان\r\n( 7 ) - زحف : حمله كردن\r\n( 8 ) - ضحى الاسلام ج 1 ص 31 - 32\r\n","page_name":" 20 ","page_number":46},
  {"content":"\r\n\r\nعرب بود و به همين سبب چنان كه گذشت همين كه دعوت بنى هاشم و بنى عباس نضجى گرفت ايرانيان بسرعتى عجيب متوجه آن دعوت شدند و از كوفه و بصره گرفته تا اقصى نقاط خراسان شروع بجمع‌آورى پيروانى براى آل عباس و آل ابو طالب كردند .\r\nبنى عباس هم كه در سياست از بنى اميه عاقلانه‌تر رفتار ميكردند چون متوجه نقطهء ضعف سياست اموى گرديده بودند در تبليغات مذهبى خود جانب ايران را گرفتند و چنان كه ابن اثير نقل مىكند « 1 » در نامه‌يى كه ابراهيم بن محمد امام بابو مسلم نوشته بود و بدست مروان افتاد وى بابو مسلم چنين گفت كه : « اگر بتوانى هركه را به زبان تازى سخن گويد بقتل برسان ! » در اين هنگام چنان كه ديديم خراسان دچار تاخت‌وتاز و اذيت و آزار قبايل عرب ساكن آن سرزمين بود كه به دو دستهء يمانيّه و مضريّه تقسيم ميشدند . ابو مسلم سردار بزرگ و لايق و مدبّر ايرانى كه صاحب دعوت بنى عباس در اين سامان بود از مخالفت و دودستگى اين دو گروه عرب استفاده كرد و حتى گروهى از تازيان على الخصوص قحطبهء طائى كه در ميان قوم خود نفوذى عظيم داشت و همچنين على بن كرمانى كه از يمانيه بود با وى همداستان شدند . قحطبه در خطبه‌يى كه براى اهل خراسان انشاء كرد بنژاد خود يعنى عرب تاخت و ايرانيان را بكشتار آنان تحريض كرد و گفت خداوند شما را بر آن قوم مسلّط كرد كه از ايشان انتقام بكشيد تا رنج و عذاب آنان بيش از صدمهء شما گردد « 2 » . پس از آن‌كه تازيان جنگ را خاتمه دادند ابو مسلم سرداران ايشان را كشت و اقوام عرب را پراگنده كرد و حكومت را بآل عباس سپرد .\r\nاين امر يعنى روى كار آمدن بنى عباس بتوسط ايرانيان خاصه خراسانيان مايهء نفوذ كلّى آنان در حكومت اسلام شد و گفتى ايرانيان مصمم شده بودند كه ازين پس عرب و تمدّن و خلافت و سلطنت او را مطيع ايران و ايرانى گردانند چنان كه حتى در طرز لباس خليفه نيز دخالت كردند . در ترجمهء تاريخ طبرى چنين آمده است كه « ابو مسلم صاحب الدعوة چون بنى اميه را هلاك كرد و خليفتى به بنى عباس داد ، بنى اميه رنگ سبز دوست داشتندى و بيشتر جامهء سبز پوشيدندى و گفتندى كه اين رنگ سبز از بهشت\r\n\r\n\r\n","description":"","footnote":"\r\n( 1 ) - كامل التواريخ حوادث سال 128\r\n( 2 ) - ايضا حوادث سال 130\r\n","page_name":" 21 ","page_number":47},
  {"content":"\r\n\r\nاست ، پس ابو مسلم خواست رسمهاى بنى اميه بگرداند و خواست كه سلطان جامه بر آن رنگ پوشد كه باهيبت‌تر بود پس . . . بفرمود كه جامهء سلطان سياه كنند » . از سوى ديگر بنى العباس كه علت سقوط بنى اميه را به خوبى مشاهده كرده بودند از امثال افعال آنان يعنى تعصّب در عربيت و تحقير ملل غير عرب خاصه ايرانيان احتراز واجب شمردند چنان كه سپاهيان و ياران و طرفداران و مدافعان خويش را از پارسيان انتخاب كردند و « سپاه تازى » را كه از قبيلهء ربيعه و مضر بود فقط براى عصبيت نژادى باقى گذاشتند .\r\nاين قوم حتى نتوانستند تعادل را بين پيشرفت دو قوم ايرانى و تازى برقرار دارند چه ايشان بالطبع باختلاط با پارسيان ميل ميكردند و بزىّ ايشان درميآمدند و رعايت اين امور را بر خويش واجب ميشمردند و اولين كس كه خود به لباس ايرانيان ملبس شد و مردم را بپوشيدن آن امر كرد منصور است ( 153 هجرى ) و اندك‌اندك كار بجايى رسيده بود كه خلفا زنان خويشرا بيشتر از پارسيان انتخاب ميكردند على الخصوص مادر وليعهد غالبا ايرانى بود و همين امر باعث ميشد كه در خلفا ميلى فطرى بعنصر پارسى ايجاد گردد و غلبهء عنصر پارسى هنگامى روبمنتهى حد فزونى نهاد كه خلفا وزراء و رجال شوراى خود را از برامكه و امثال ايشان انتخاب كردند . بزرگترين منظور اين خلفا ترقى رجال پارسى بوده است . هنگاميكه مهدى ارادهء شورى كرد و خواص دربار را گرد آورد اولين كس كه شروع بسخن كرد از موالى ايرانى بود و باقى را بر همين قياس بايد كرد چنان كه درباريان و رجال دولت و خواص حكومت خلفا را موالى ايرانى تشكيل ميكردند و ايشان حكومت عباسيان را نظم ميدادند و دواوين آنانرا در دست داشتند و وزراء و قوّاد و عمّال و كتّاب و حجّاب از ميان ايشان انتخاب ميشدند چنان كه گفتى اين حكومت از آن ايشانست . در اغلب اين موارد منصبى از پدر بپسر مانند منصب خلافت به ارث ميرسيد و برخى از خاندانها بوزارت و ولايت شناخته ميشد مثل آل برمك و آل وهب و آل سهل و آل طاهر و جز آنان . پيداست كه بنى عباس در عين توجه شديد بايرانيان هيچوقت فراموش نميكردند كه بنى هاشم و از نژاد عربند و به همين سبب هم گاه از نفوذ ايرانيان بيمناك ميشدند و بكشتن و برانداختن بعضى از آنان قيام ميكردند چنان كه سفّاح ابو سلمهء خلال را از ميان برد و منصور ابو مسلم را\r\n\r\n","description":"","footnote":"","page_name":" 22 ","page_number":48},
  {"content":"\r\n\r\nو هارون آل برمك را و مأمون فضل بن سهل را و معتصم افشين را ، و در عين حال گاهى سرداران و عمّالى از ميان اعراب انتخاب ميكردند ولى اگر امر دائر بر مقايسه گردد غلبه با ايرانيان بود .\r\nبا قتل عام خاندان برمكى و وزارت فضل بن ربيع چندگاهى نفوذ ايرانيان در دولت عباسى روبضعف رفت ليكن ايرانيان با از ميان بردن امين و بركشيدن مأمون انتقام خود را از عرب گرفتند و از اين زمان باز نفوذ آنان در دربار خلفا فزونى يافت .\r\nعرب را اين حالت گران آمد چندانكه ارادهء بيعت به ديگرى كردند و چندين‌بار مأمون را بر اثر احترام پارسيان مورد عتاب قرار دادند و يك بار در شام مردى به دو گفت :\r\n« اى امير المؤمنين بعرب شام همچنان نظر كن كه بپارسيان مينگرى ! مأمون در جواب گفت : گزافه مگوى ! به خدا كه من افراد طايفهء قيس را از پشت اسبانشان فرود نياوردم مگر وقتى كه دريافتم با وجود ايشان در بيت المال من درهمى نمىماند و امّا يمن ، به خدا كه نه من آن را دوست دارم و نه اهالى آن دوستدار منند . اما بنى قضاعه ، بزرگانش منتظر كسى از آل سفيانند تا از طرفداران وى باشند . اما بنى ربيعه حتى بر خداى خويش از وقتى كه پيغمبر خود را از ميان مضر برانگيخته است خشمگين ميباشند » « 1 » .\r\nاين تعصّب و جنبش عرب در قبال ايرانيان دوباره باعث ايجاد نهضت شديدى در ميان ايرانيان شد و چنان كه خواهيم ديد بنتايج بزرگى منجر گرديد و آن عبارت از اظهار حيات و تعصب ملى است . بزرگترين و متعصب‌ترين شاعر ايرانى كه در اين دوره ظهور كرده و اين نهضت را در اشعار خود مجسم ساخته است بشّار بن برد بن يرجوخ طخارستانى متوفى بسال 167 هجرى است . وى اشعار فراوان در ذمّ عرب و تفاخر بنژاد ايرانى خويش دارد و از آن جمله است اين ابيات كه در آن نسبت به كسانى كه بعرب اظهار موالات ميكردند تاخته و قوم عرب را بشدّت تحقير كرده است :\r\n خليلى لا أنام على اقتسار * و لا آبي علي مولى و جار \r\n\r\n\r\n","description":"","footnote":"\r\n( 1 ) - راجع به اين موارد متعدد مخصوصا رجوع شود به تاريخ التمدن الاسلامى طبع دوم ج 2 ص 29 و 30 و 31 - ج 4 ص 120\r\n","page_name":" 23 ","page_number":49},
  {"content":"\r\n\r\n ساخبر فاخر الاعراب عنّي * و عنه حين تأذن بالفخار\r\nاحين كسيت بعد العرى « 1 » خزّا * و نادمت الكرام على العقار « 2 »\r\nتفاخر يا ابن راعية و راع * بنى الاحرار حسبك من خسار\r\nو كنت اذا ظمئت الي قراح * شركت الكلب فى ولغ الاطار « 3 »\r\nتريغ « 4 » بخطبة كسر الموالي * و ينسيك المكارم صيد فار\r\nو تغدو للقنافذ تدّريها * و لم تعقل بدرّاج الديار\r\nو تتّشح « 5 » الشمال للا بسيها * و ترعى الضأن بالبلد القفار\r\nمقامك بيننا دنس علينا * فليتك غائب فى حرّ نار\r\nو فخرك بين خنزير و كلب * علي مثلي من الحدث الكبار « 6 » \r\nاز اين پس تفاخر بنژاد ميان ايرانيان بىاندازه شدت يافته بود به حدى كه شاعرى از طريق استهزاء گفت :\r\n و أهل القرى كلّهم ينتمون * لكسرى ادّعاء فأين النّبيط « 7 » \r\nتوجه شديد خلفاى عباسى بايرانيان و خوددارى آنان از دادن كارهاى بزرگ بعرب نيز به اين امر شدت ميداد . منصور خليفهء عباسى و مهدى جانشين وى در نزديك كردن ايرانيان به خود غلو ميكردند و در دورهء هارون نيز چنان كه ميدانيم با روى كار آمدن برامكه و نفوذ بىنهايت آنان در دستگاه حكومتى ، سيادت و نفوذ ايرانيان به حد اعلاى خود رسيد . اين نفوذ عجيب عنصر عرب را بشدّت خشمگين و بنى عباس را هراسان ساخت و اين بيم و هراس بتوطئهء نامردانهء آنان بر ضد برامكه خاتمه يافت ولى ايرانيان به زودى پس از مرگ هارون الرشيد ( 193 هجرى ) انتقام سختى از اعراب گرفتند و امين خليفهء عباسى را كه از مادرى هاشمىنژاد و حامى سياست عربى بود بفجيع‌ترين وضعى بسال 197 در بغداد كشتند و مأمون را كه از مادرى ايرانىنژاد\r\n\r\n\r\n","description":"","footnote":"\r\n( 1 ) - عرى : برهنگى\r\n( 2 ) - عقار : شراب\r\n( 3 ) - اطار : ظرف مدور\r\n( 4 ) - روغ : مكر و احتيال\r\n( 5 ) - اتشاح : بوشاح گرفتن ، حمايل بستن\r\n( 6 ) - الاغانى چاپ مصر ج 3 ص 23\r\n( 7 ) - نبيط : نبطى ، مراد روستايى زارع است .\r\n","page_name":" 24 ","page_number":50},
  {"content":"\r\n\r\nبود بجاى وى نشاندند . سردار بزرگ مأمون در اين هنگام طاهر ذو اليمينين و وزير او فضل بن سهل سرخسى بود كه هردو از متعصّبين بسياست ملى ايران بوده‌اند . بر اثر اين فتح سيادت نژاد ايرانى تجديد شد و مأمون نيز خصوصا بايرانيان توجه كرد و دست آنانرا در امور مملكت باز گذاشت . اما پس از فوت مأمون و جلوس معتصم ( 218 هجرى ) چنان كه پيش ازين گفته‌ايم در سياست بنى العباس تغييرى حاصل شد بدين معنى كه معتصم چون از طرفى از نفوذ بىنهايت ايرانيان هراسان شد و از جانبى ديگر بعرب اعتماد وافرى نداشت متوجه تركان گشت و از آنان سپاهى ترتيب داد و امرا و قواد خويش را از ميان غلامان ترك خود برگزيد و چون اين عنصر بر كارها تسلط يافت ايرانيان و اعراب هردو پايمال شدند و مقدمات انحطاط تمدن اسلامى فراهم گرديد .\r\nنفوذ ايرانيان در دستگاه حكومت اسلامى چند نتيجه داشت و از آن جمله است :\r\n1 - رسوخ تمدّن و عادات و رسوم و تشكيلات ادارى و اجتماعى ايرانيان در تمدن اسلامى . 2 - انحصار مقامات عاليه بايرانيان . 3 - ايجاد نهضت بزرگ علمى و اجتماعى كه منجر بتشكيل تمدن عظيم اسلامى گرديد .\r\n\r\nشعوبيه\r\nدر ذيل اين مبحث لازم است از يك نهضت بزرگ اجتماعى كه از اسباب بزرگ واژگون شدن قدرت عرب و بر روى كار آمدن ايرانيانست صحبت بداريم و آن نهضت شعوبيه است .\r\nاسلام دين صلح و سلم و مساوات و برادرى است ، پيروان اين دين از هرقبيله و قوم باشند بر يكديگر امتياز و رجحانى ندارند و تنها مايهء رجحان ميان افراد در آيين اسلام تقوى و پرهيزگارى است چنان كه در آيهء شريفه مىبينيم :  « يا أَيُّهَا النَّاسُ إِنَّا خَلَقْناكُمْ مِنْ ذَكَرٍ وَ أُنْثى وَ جَعَلْناكُمْ شُعُوباً وَ قَبائِلَ لِتَعارَفُوا إِنَّ أَكْرَمَكُمْ عِنْدَ اللَّهِ أَتْقاكُمْ إِنَّ اللَّهَ عَلِيمٌ خَبِيرٌ »  ( حجرات ، 13 ) . عرب در صدر اسلام و هنگام نشر اين آيين نيز مبشر همين اصل بود ولى در حقيقت و واقع كمتر توانست به اين اصل عالى اخلاقى رفتار كند خاصه در عهد بنى اميه كه چنان كه ديده‌ايم سياست عربى محض در ميان آمد . تا پايان عهد بنى اميه تمام مشاغل بعرب اختصاص داشت و نسبت باقوام\r\n\r\n","description":"","footnote":"","page_name":" 25 ","page_number":51},
  {"content":"\r\n\r\nديگر كمال تحقير و اهانت معمول بود . اين تحقير و اهانت بر ملل تابعهء حكومت اسلامى خاصه ايرانيان كه حس مليت و سوابق درخشان تاريخى آنان بيش از ديگران بود سخت گران ميآمد و ازينروى آنانرا بمقابله با اين غرور و كبريا برميانگيخت . ايرانيان ازين پس سه راه براى مقابله با عرب پيش گرفتند :\r\n1 - قيام سياسى كه چنان كه ديده‌ايم بوسيلهء ابو مسلم آغاز شد و بعد از غدر و خيانت عباسيان نسبت به ابو سلمهء خلال و ابو مسلم نيز چنان كه خواهيم ديد بشدت ادامه داشت تا بايجاد دولتهاى مستقل ايرانى پايان يافت .\r\n2 - قيام عليه آيين اسلام و تعمّد در تخريب آن‌كه فى الواقع نوعى مقاومت منفى با حكومت اسلامى بود و در عصر اول عباسى با شدتى عجيب شيوع داشت و با مقاومت سخت خلفا مواجه بود .\r\n3 - قيام اجتماعى و ادبى كه بوسيلهء دسته‌يى بنام شعوبيه صورت گرفت . ظهور اين دسته از عهد اموى است و اينان در آغاز كار عبارت بودند از گروهى كه بر غرور و خودپسندى عربان و تحقير ساير اقوام بديدهء انتقاد مينگريستند و ميگفتند كه اسلام با چنين فكرى مخالف است و تفاخر بين احزاب و قبايل را ممنوع ساخته و بزرگى و بزرگوارى افراد را نيز تنها از طريق تقوى و پرهيزگارى دانسته است و چون اين دسته بآيهء ( يا ايها الناس . . . الآية ) كه قبلا نقل كرده‌ايم تمثل مىجستند و استدلال ميكردند آنانرا شعوبيه خواندند .\r\nدر همان عهد بنى اميه نيز چنان كه ديده‌ايم گروهى از قبيل اسمعيل بن يسار پيدا شده بودند كه در قبال مفاخرت اعراب بنژاد خويش شروع بتفاخر بمليت و اجداد و سوابق تاريخى خود كرده بودند و بعد از آن چون گروه نخستين تقريبا از ميان رفتند شعوبيه بجاى آنكه بر « اهل تسويه » اطلاق شود بر اهل تفضيل عجم بر عرب اطلاق گرديد .\r\nقائلين بتفضيل عجم بر عرب بيشتر و نزديك به تمام از ايرانيان بودند و براى اثبات عقيدهء خود دلايلى چند اظهار ميكردند . اساس فكرشان تحقير عرب بود و ميگفتند هرقوم و ملتى اگرچه پست باشد بر عرب ترجيح دارد . اينان معمولا يا اصلا قبول\r\n\r\n","description":"","footnote":"","page_name":" 26 ","page_number":52},
  {"content":"\r\n\r\nاسلام نكردند و يا با قبول اسلام در ظاهر بمذهب اصلى خويش باقى بودند و يا اصولا بسائقهء مليت و وطنپرستى و مخالفت با اعراب چيره و قاهر بر اين فكر بودند .\r\nكلمهء شعوبيه و ناميدن جمعيتى خاص بدين نام از مصطلحات عهد بنى عباس است و در عهد بنى اميه اگرچه اين فكر بوسيلهء دستهء معينى پديد آمده بود ولى هنوز نام شعوبيه بر آنان اطلاق نميشد .\r\nدر دورهء بنى العباس ايرانيان اگرچه در دستگاه دولتى بسيار نفوذ يافتند ولى چون از جانبى گاه گرفتار طغيان عرب بر خود ميشدند ، و از جانب ديگر غدر و مكرهاى خلفا آنان را خشمگين ميساخت ، و از جانبى به تمام آرزوهاى خود نرسيده بودند ، با قوم عرب شروع بكشاكش شديد و سختى نمودند و ازينروى شعوبيه در اين ايام فرصت بسيار براى نشر افكار و عقايد خود يافتند و بتأليف كتب و رسالات و سرودن اشعارى در باب تفضيل قوم ايرانى بر عرب و يا تفاخر بنژاد خود و تحقير عرب ، آغاز كردند .\r\nبعضى از بزرگان و رجال معروف ايرانى هم آنان را درينگونه امور تشويق ميكردند مثلا طاهر بن الحسين به علان شعوبى در پاداش نوشتن كتابى در ذكر مثالب عرب صلتى جزيل بخشيد .\r\nشعوبيه از اوايل قرن دوم هجرى تا قرن چهارم سخت مشغول تبليغ افكار و عقايد خود بودند و درين مدت شعراى بزرگى از ميان ايرانيان با فكر شعوبى برخاستند و بشدت باظهار عقايد خود پرداختند و از آنجمله‌اند خريمى شاعر مشهور سعدى و المتوكّلى از ندماء متوكل و بشّار بن برد طخارستانى كه سابقا از او سخن گفتيم . خريمى ابيات مشهورى در دفاع از نژاد و تفاخر بنسب خود دارد و از آن جمله است :\r\n أبا لصغد بأس إذ تعيّرنى « 1 » جمل « 2 » * سفاها و من اخلاق جارتى الجهل\r\nفان تفخري يا جمل او تتجمّلى * فلا فخر الّا فوقه الدين و العقل\r\nأرى الناس شرعا في الحياة و لا يرى * لقبر على قبر علاء و لا فضل\r\nو ما ضرّني ان لم تلدنى يحابر « 3 » * و لم تشتمل جرم « 4 » عليّ و لا عكل « 5 » \r\n\r\n\r\n","description":"","footnote":"\r\n( 1 ) - تعيير : سرزنش كردن\r\n( 2 ) - نام معشوق شاعر\r\n( 3 ) - يحابر نام قبيله‌ييست\r\n( 4 ) - جرم :\r\nنام قبيله\r\n( 5 ) - عكل نام قبيله .\r\n","page_name":" 27 ","page_number":53},
  {"content":"\r\n\r\n إذا أنت لم تحم القديم بحادث * من المجد لم ينفعك ما كان من قبل \r\n* * *\r\n و ناديت من مرو و بلخ فوارسا * لهم حسب فى الاكرمين حسيب\r\nفيا حسرتا لا دار قومي قريبة * فيكثر منهم ناصرى و يطيب\r\nو إنّ ابى ساسان كسرى بن هرمز * و خاقان لى لو تعلمين نسيب « 1 »\r\nملكنا رقاب الناس فى الشّرك كلّهم * لنا تابع طوع القياد جنيب « 2 »\r\nنسومكمو « 3 » خسفا « 4 » و نقضى عليكمو * بما شاء منّا مخطئ و مصيب\r\nفلما أتى الاسلام و انشرحت له * صدور به نحو الانام تنيب\r\nتبعنا رسول اللّه حتّى كأنّما * سماء علينا بالرجال تصوب « 5 » ، « 6 » \r\nمتوكلى در قصيده‌يى كه يعقوب بن ليث براى خليفه المعتمد فرستاد چنين گفت :\r\n أنا ابن الاكارم من نسل جمّ * و حائز أرث ملوك العجم\r\nو محيى الّذى باد من عزّهم * و عفّى عليه طوال القدم\r\nو طالب او تارهم جهرة * فمن نام عن حقّهم لم أنم\r\nيهمّ الانام بلذّاتهم * و نفسي تهمّ بسوق الهمم\r\nإلى كلّ أمر رفيع العماد * طويل النجاد منيف العلم\r\nو إنّى لآمل من ذي العلا * بلوغ مرادى بخير النّسم\r\nمعى علم الكابيان الّذى * به ارتجي أن أسود الامم\r\nفقل لبنى هاشم اجمعين * هلمّوا الى الخلع قبل النّدم\r\nملكنا كم عنوة بالرّما * ح طعنا و ضربا بسيف خذم\r\nو أولاكم الملك آباؤنا * فما إن و فيتم بشكر النّعم\r\nفعودوا إلي أرضكم بالحجاز * لاكل الضّباب و رعي الغنم \r\n\r\n\r\n","description":"","footnote":"\r\n( 1 ) - خويشاوند\r\n( 2 ) - جنيب : بستهء فتراك\r\n( 3 ) - سوم : چشانيدن\r\n( 4 ) - خسف : خوارى\r\n( 5 ) - تصوب : مىبارد\r\n( 6 ) - ضحى الاسلام ج 1 ص 66 .\r\n","page_name":" 28 ","page_number":54},
  {"content":"\r\n\r\n فإنّى سأعلو سرير الملوك * بحدّ الحسام و حرف القلم « 1 » \r\nاز جملهء مؤلّفان شعوبى ابو عثمان سعيد بن حميد بختكان از نجيب‌زادگان ايرانى مؤلف كتاب : « انتصاف العجم من العرب » و « فضل العجم على العرب و افتخارها » « 2 » و هيثم بن عدىّ معاصر منصور و مهدى و هادى و هارون صاحب كتاب المثالب الصغير ، كتاب المثالب الكبير ، كتاب مثالب ربيعه ، اخبار الفرس و چندين كتاب ديگر « 3 » و سهل بن هارون دشت‌ميشانى معاصر مأمون رئيس بيت الحكمة كه چندين كتاب در ذكر مثالب اعراب داشت « 4 » و علان شعوبى صاحب كتاب الميدان فى المثالب ، و ابو عبيده معمّر بن المثنّى مؤلف كتاب « لصوص العرب » و « فضائل الفرس » « 5 » و بسيارى ديگر از مردان وطن‌دوست ايرانىاند كه ذكر آنان در كتب تراجم و فهارس آمده است . اين كتب بر اثر تغيير روش فكرى ايرانيان در اعصار بعد و نفوذ شديد اسلام و نظاير اين امور از ميان رفت ولى از آنها يك اثر مهمّ و جاويد باقى ماند و آن عبارتست از تحريك حس ملى ايرانيان و بيدار كردن آنان براى مفاخره و مقابله با قوم عرب و قيام براى تحصيل استقلال از دست رفته « 6 » .\r\n\r\nقيامهاى سياسى و نظامى تا ظهور يعقوب ليث صفار\r\nاگرچه قيام دينى ايرانيان بوسيلهء مانويّه و طبقاتى ديگر كه بتدريج ظهور كردند و همچنين قيام ادبى و اجتماعى آنان بهمت شعوبيه ضربات شديدى بر نفوذ و حكومت نژاد عرب وارد آورد ولى قيام واقعى ايرانيان از طريق سياسى و نظامى صورت گرفت و بنتايج بزرگى انجاميد . در حقيقت با ظهور طبقات مذكور و نفوذ ايرانيان در دستگاههاى حكومتى و نظاير اين امور كه بتفصيل از آنها ياد شده است دو نتيجه گرفته شد : نخست بيدار كردن ايرانيان و تحريك حس مليت ايشان كه در حقيقت مقدمهء ظهور مردان استقلال‌طلب بزرگى مانند مازيار\r\n\r\n\r\n","description":"","footnote":"\r\n( 1 ) - معجم الادبا چاپ مصر ج 2 ص 17 - 18\r\n( 2 ) - الفهرست چاپ مصر ص 179\r\n( 3 ) - معجم الادبا ج 19 ص 304 - 312\r\n( 4 ) - الفهرست ص 174 . معجم الادبا ج 11 ص 266\r\n( 5 ) - معجم الادبا ج 19 ص 154\r\n( 6 ) - علاوه بر مآخذى كه ذكر شد دربارهء شعوبيه رجوع شود بشرح مفصل مرحوم احمد امين در كتاب ضحى الاسلام ج 1 در همين باره و مقالهء آقاى جلال الدين همايى بعنوان شعوبيه در مجلهء مهر سال دوم .\r\n","page_name":" 29 ","page_number":55},
  {"content":"\r\n\r\nو يعقوب و مرداويج و نظاير آنان گشت . دوم ايجاد ضعف و سستى در دستگاه اقتدار و نفوذ مطلق عرب . تمامى اين امور را در حقيقت بايد در حكم مقدماتى براى ايجاد حكومتهاى مستقل براى ايرانيان شمرد اما در همان حال كه نهضت‌هاى مذكور بشدت ادامه داشت نهضت‌هاى سياسى يكى پس از ديگرى بر ضد دستگاه عرب صورت ميگرفت و با هرنهضت جديد ضربت تازه‌يى بر پيكر فرمانروايى عرب وارد مىآمد تا سرانجام بايجاد حكومتها و زبان مستقل ادبى ( فارسى درى ) در ايران منجر گشت .\r\nقدم اول در نهضت‌هاى سياسى و نظامى ايرانيان بوسيلهء بزرگترين فرزند دلير ايران ابو مسلم خراسانى برداشته شد . اين نهضت چنان كه ديده‌ايد با دو منظور صورت گرفت : نخست برانداختن بنى اميه و از ميان بردن سياست عربى محض و برداشتن بساط جور و اعتساف آنان بعنصر ايرانى . دوم وارد كردن عنصر ايرانى در دستگاه حكومتى و ايجاد نفوذ اجتماعى ايرانيان به حدى كه شايستهء قوم شريف و باسابقه‌يى است .\r\nايرانيان از طريق قيام بر ضد بنى اميه و بر روى كار آوردن بنى العباس به زودى دريافتند كه اگرچه بر بسيارى از مقاصد خود دست يافته‌اند ، ولى با دستهء تازه و مزوّرى روبرو شده‌اند كه اگر همچنان بقدرت خود باقى بماند هيچگاه مقاصد اصلى و اساسى آنان ميسر نخواهد گشت . سياست مزوّرانهء بنى العباس از آغاز كار آنان بر اثر قتل ابو سلمهء خلّال و ابو مسلم خراسانى و عده‌يى از ايرانيان ديگر مانند ابن المقفع و بشّار بن برد طخارستانى و خاندان برمك و فضل بن سهل ذو الرياستين به خوبى آشكار گرديد . قتل ابو سلمهء خلال كه بوزير آل محمد شهرت داشت و نخستين وزير آل عباس و از نژاد ايرانى است ، در اولين سال خلافت عباسى صورت گرفت ( 132 هجرى ) و سپس تمام عمال او را در فارس بقتل آوردند . چندى بعد يعنى در سال 137 ابو مسلم خراسانى قهرمان بزرگ ايرانى بدست منصور بوضعى فجيع و نامردانه بقتل رسيد .\r\nچون خبر قتل ابو مسلم در ايران پراگنده شد و آن نامردمى عجيب از منصور سرزد ، ايرانيان را سخت بشورانيد چنان كه در همان سال 137 هجرى ( بنقل ابن اثير ) اسپهبد فيروز معروف به « سنباد » از سرداران بزرگ ابو مسلم بخونخواهى وى در خراسان قيام كرد . سنباد مردى زردشتى از قريهء اهروانهء نيشابور بود و قيام او بر اثر\r\n\r\n","description":"","footnote":"","page_name":" 30 ","page_number":56},
  {"content":"\r\n\r\nغضب و تأثر از قتل ابو مسلم بوده است . پيروان سنباد به زودى فزونى يافتند و بيشتر آنان از اهل جبال بودند . وى بر نيشابور و قومس و رى دست يافت و چون بر رى مسلّط شد خزائن ابو مسلم را تصرف كرد ( اين خزائن را ابو مسلم هنگام توجه بپايتخت منصور در آنجا نهاده بود . ) وى ميگفت كه قصد كعبه و ويران كردن آن دارد .\r\nمنصور جمهور بن مرار العجلى را با ده هزار سپاهى بجنگ او فرستاد و سپاه سنباد بر اثر رميدن شتران و درافتادن بلشكرگاه منهزم شد و سنباد خود در بين طبرستان و قومس بقتل آمد « 1 » . بدنبال اين واقعه در طبرستان و سپس در رى و دو سال بعد در خراسان نيز جنگ‌هايى رخ داد . در سال 150 هجرى مردى ديگر بنام استاذسيس بدعوى پيغمبرى در خراسان قيام كرد و بسيارى از نواحى خراسان را تا طخارستان در اختيار خود آورد و تا سال 151 همچنان ببسط دائرهء نفوذ اشتغال داشت ولى درين سال شكست خورد و 7000 تن از پيروان او بقتل آمدند و 14000 تن اسير شدند « 2 » .\r\nپس از منصور در عهد مهدى خليفه بسال 159 هجرى مردى ديگر بنام المقنّع هشام ( يا هاشم ) بن حكيم كه از دبيران ابو مسلم خراسانى بود با آوردن دينى جديد آغاز مخالفت با بنى عباس كرد و پس از مدتى خلاف و عناد و جنگهاى سخت سرانجام در سال 161 هجرى از ميان رفت « 3 » .\r\nبا اين قيامهاى پياپى جنگهاى رسمى و آشكار ايرانيان با حكومت اسلامى آغاز شد و قصد غائى اين مخالفان و قيام‌كنندگان برانداختن حكومت عرب از ايران بود .\r\nبا ظهور طاهر بن الحسين ملقب به ذو اليمينين و ايجاد حكومت موروث طاهرى در خراسان آرزوى ايرانيان در تحصيل استقلال تا درجه‌يى بحصول نزديك شد و نخستين ضربت قطعى بر امپراطورى عرب در ايران وارد آمد يعنى اولين‌بار پس از سال 21 هجرى\r\n\r\n\r\n","description":"","footnote":"\r\n( 1 ) - رجوع شود به كامل ابن اثير حوادث سال 137 و مقالهء نگارندهء اين سطور در مجلهء ارتش سال هفتم .\r\n( 2 ) - رجوع شود به ابن اثير حوادث سال 150 و 151 و بمقالهء نگارنده بعنوان استاسيس در سال هشتم مجلهء ارتش .\r\n( 3 ) - رجوع شود به مقالهء نگارنده بعنوان نقابدار خراسان و المقنع در شمارهء 12 سال چهارم و شمارهء 1 سال پنجم مجلهء مهر . همين مقاله در كتاب مهدى يك جا نقل شده است .\r\n","page_name":" 31 ","page_number":57},
  {"content":"\r\n\r\n( شكست نهاوند ) بجاى حكامى كه از جانب خلفا فرستاده ميشدند در قسمتى از ايران امرايى از يك خاندان ايرانى يكى پس از ديگرى حكومت كردند و فقط در ظاهر امر از خليفه اطاعت نمودند و ظهور اين خاندانست كه ايجاد خاندانهاى مستقل را در ايران كه فقط به ظاهر از خليفه عهد و لوا داشتند ميسر ساخت .\r\nطاهر ذو اليمينين يكى از ايرانيان خراسانست كه چون مأمون بسال 194 هجرى مخالفت خود را نسبت بامين آشكار كرد با وى همداستان شد و بسردارى سپاه وى در چند جنگ سرداران امين را بشكست و بسال 198 بغداد را محاصره و تسخير كرد و امين را كشت و حكومت ممالك اسلامى از اين پس باز بدست خراسانيان افتاد .\r\nطاهر ذو اليمينين در سال 205 حكومت تمام بلاد واقع در مشرق بغداد تا اقصى نقاط مشرق ممالك اسلامى را از مأمون گرفت و بدين طريق حكومت نيم مستقل تمام ايران بدست يك تن از ايرانيان افتاد و اين حكومت نيم مستقل پس از فوت طاهر ( 207 ) به طلحه پسر وى و بعد ازو به عبد اللّه واگذار شد ، و اين حكومت همچنان در اين خاندان بود و مردم خراسان يعنى ناحيهء پهناور و بزرگى از ايران فارغ از نفوذ مستقيم بنى العباس بسر ميبردند تا بسال 259 آخرين فرد از خاندان ايشان يعنى محمد بن طاهر بدست يعقوب بن ليث از ميان رفت و بساط حكومت آل طاهر برچيده شد .\r\nدر همان ايام كه حكومت موروث طاهرى پديد ميآمد ايرانيان در نقاط ديگر نيز بقيامهاى مردانه بر ضد خلفاى عباسى دست زدند كه اگرچه هيچيك بنتيجهء قطعى نرسيد ولى در ضعيف كردن حكومت مركزى عرب و ايجاد مقدمات استقلال بقيهء نواحى ايران مؤثر بود و از آن جمله است :\r\n1 - قيام بابك كه بسال 201 در آذربايجان صورت گرفت . بابك خرم‌دين يا بابك خرم‌دينى يا بابك خرمى بنابر آنچه محقق است در قيام دينى خود كه على الظاهر دنباله‌يى از دين مزدك بود قصد ملى داشت و به همين جهت با عرب و مسلمين كينه‌يى سخت ميورزيد و عدهء مقتولين از مسلمين را بدست پيروان او تا يك ميليون تن هم نگاشته‌اند .\r\nبابك پس از سالها مبارزه و كوشش در سال 223 ( بنقل ابن اثير در كامل التواريخ )\r\n\r\n","description":"","footnote":"","page_name":" 32 ","page_number":58},
  {"content":"\r\n\r\nبدست افشين سردار ايرانى معتصم از ميان رفت « 1 » .\r\n2 - قيام مازيار بن قارن در مازندران كه بسال 224 اتفاق افتاد . قيام اين مرد كه بر ضدّ معتصم بود با اظهار مخالفت شديد با اسلام و برانداختن آن از سراسر طبرستان و تجديد رسوم آيين زرتشتى همراه بود ولى بر اثر برخى خطاها و خيانت پسر عم او كوهيار و فشار شديدى كه از جانب سپاهيان خليفه و لشكريان آل طاهر از دو طرف بر او وارد شده بود ، بسال 224 اسير شد و بسال 225 در سامرا بقتل رسيد « 2 » .\r\nدر همين سال افشين خيذر پسر كاوس سردار بزرگ ايرانى بامر معتصم مأخوذ گرديد . زيرا او پس از منهزم ساختن بابك على الظاهر خيال قيام داشت و با مازيار نيز مكاتبه ميكرد و ويرا بمخالفت با خليفه برميانگيخت . اين مرد بسال 226 در حبس معتصم بمرد و يكى از كسانى است كه در تعصب بمليت و عدم اعتقاد باسلام و زندقه و كفر مشهور مىباشد « 3 » .\r\n\r\nقيام يعقوب ليث صفار و تشكيل سلسلهء صفارى\r\nقيامهاى مذكور اگرچه اغلب بنتايج مثبتى نرسيد ولى تأثير مهم آنها در دستگاه حكومت خلفا آن بود كه ضعف و خلاف در آن ايجاد كرد و بساير سركشان و استقلال‌جويان نيز فرصت قيام داد و در نتيجه پايهء حكومت مطلق خلفا را سست كرد و براى ملت ايران نيز اين فرصت را بوجود آورد كه واقعا بايجاد استقلال خود همت گمارند چنان كه از اواسط قرن سوم ببعد پياپى قسمتهاى مختلف ايران از خلافت بغداد منتزع گشت . نخستين كسى كه بعد از مردان سابق الذكر قيام كرد و قسمت عظيمى از ايرانرا به زور شمشير در ربقهء طاعت خويش آورد يعقوب بن ليث صفار از مردم سيستان است .\r\nسيستان از جملهء ايالاتى بود كه بعهد خلافت عثمان در سال 30 هجرى پس از نبردى سخت گشوده شد و مرزبان آن « ايران پسر رستم » وقتى بنزد سردار عرب رفت\r\n\r\n\r\n","description":"","footnote":"\r\n( 1 ) - رجوع شود بمقالهء بابك خرم‌دين بقلم نگارندهء اين سطور در مجلهء ارتش سال 8 و بقلم آقاى سعيد نفيسى در مجلهء مهر سال اول .\r\n( 2 ) - رجوع شود به مقالهء مازيار بن قارن بقلم نگارنده در مجلهء ارتش سال 9\r\n( 3 ) - ايضا رجوع شود به مقالهء افشين در مجلهء ارتش سال 8\r\n","page_name":" 33 ","page_number":59},
  {"content":"\r\n\r\nاو را باهريمن تشبيه كرد و گفت : « ميگويند اهرمن بروز فراديد نيايد ، اينك اهرمن فراديد آمد كه اندرين هيچ شك نيست « 1 » ! » و بعد از آن نيز چندين‌بار از قبول حكومت مسلمين بگشتند و جنگهاى بزرگ در بعضى از نواحى آن ميان مسلمين و سيستانيان رخ داد . اين ولايت از مراكز مهم خوارج بود كه چون از مركز حكومت اسلامى دور بود آن را از پناهگاههاى خود قرار داده بودند و در تمام مدت بنى اميه و بنى العباس تا آنگاه كه حكومت بدست سيستانيان افتاد اين ولايت كمتر وقتى از منازعات شديد مخالفين خلفا على الخصوص خوارج خالى بود .\r\nعلاقه بمليت ايران و مذهب زرتشتى در سيستان در تمام عهد حكومت خلفا به حد اعلاى خود وجود داشت . موبدان و هيربدان در آتشگاهها بآزادى مراسم مذهبى خود را انجام ميدادند . علاوه بر اين ميدانيم كه سيستان از نقاطى است كه در آيين زرتشتى نسبت به آن قائل بتقديس بسيارند ، آنجا كرشاسپ بوسيلهء فروهرها محافظت مىشود و سوشيانس در آخر الزمان از آنجا ظهور مىكند ، به همين سبب هم مدتها مذهب زرتشتى و مراكز مذهبى آن در آنجا باقى مانده بود .\r\nروايات ملى ايران نيز در اين سامان بيش از ساير نواحى محفوظ مانده بود و قسمت بزرگى از آن روايات هم چنان كه ميدانيم به اين ناحيه رابطهء مستقيم دارد و آن داستانهاى مربوط بخاندان كرشاسپ است كه بيش از تمام داستانهاى ديگر ملى ما وسعت و اهميت دارد . تمام اين داستانها در سيستان زبان به زبان ميگشت و چون همهء آنها پهلوانى و حاوى افتخارات بزرگ بود طبعا مايهء تحريك حس مليت در سيستانيان ميگشت .\r\nوجود اين عوامل يعنى : دورى از مركز خلافت ، بقاى آيين و مراكز دينى زرتشتى در ميان بسيارى از اهل اين ولايت ، قيامهاى پياپى بر ضد عرب و عمال خلفا ، وجود داستانهاى پهلوانى مربوط بخاندان كرشاسپ ، قيامهاى خوارج در اين سرزمين و نظاير اين عوامل مردم سيستان را طبعا ميهن‌پرست و متوجه مليت و متمسك به عادات و عقايد و رسوم ملى ، مدعى استقلال و حكومت خاص و بىعقيده نسبت بدستگاه خلافت اسلامى ببار آورد و در چنين محيط و ميان چنين مردميست كه يعقوب ليث صفار\r\n\r\n\r\n","description":"","footnote":"\r\n( 1 ) - تاريخ سيستان چاپ تهران ص 82\r\n","page_name":" 34 ","page_number":60},
  {"content":"\r\n\r\nظهور كرد .\r\nپيش از ورود در قيام يعقوب و شرح خصائل و اهميت قيام او بايد از لحاظ بستگى شديدى كه زندگى او با خوارج و عياران دارد در اين باب مختصر بحثى كنيم .\r\nچنان كه گفتيم سيستان يكى از مراكز مهم خوارج بود زيرا اين ناحيه از مركز خلافت دور و علاوه بر اين بوسيلهء ريگهاى وسيع از ساير نقاط مجزا بود . به همين جهت خوارج آنجا را يكى از پناهگاههاى مهم خود قرار داده بودند . اين خوارج بيشتر از اهالى سيستان بودند و گويى مراد ايشان از اين قيام دينى بيشتر رهانيدن سرزمين خويش از چنگ اعراب غالب بوده است و اتفاقا بزرگترين پيشوايان اين گروه در سيستان از ايرانيان بوده‌اند .\r\nآخرين خارجى بزرگ كه چندى پيش از ظهور يعقوب در سيستان قيام نموده و در فارس و كرمان و سيستان و خراسان كار را بر عمال خلفا تنگ كرده بود حمزه پسر آذرك شارى معروف به حمزة بن عبد الله خارجى است . اين شخص نسبت خود را به « زو » طهماسب ميرسانيد « 1 » و چون يكى از عمال نسبت به دو بىادبى كرده بود او ستيزه آغاز نهاد و به حج رفت و پس از بازگشت ياران خلف خارجى بر او گرد آمدند چنان كه سپاهى عظيم فراهم آورد و عمال هرون الرشيد را بشكست و مردم سيستان را از اداى خراج بعمال خليفه بازداشت و خود نيز از آنان چيزى نگرفت و از اين هنگام ببعد خراجى از سيستان ببغداد فرستاده نشد . از اين پس حمزة با على بن عيسى عامل خراسان و سرداران او جنگهاى بزرگ كرد و كرمان و خراسان و سيستان را بر خليعه و عمال او تباه نمود چندانكه على بن عيسى از هرون مدد خواست و خليفه بتن خويش بسال 192 ناگزير بخراسان رفت و با آنكه نامه‌يى مبنى بر امان به حمزه نگاشت او حاضر به مصالحه نشد و سى هزار سپاهى براى جنگ با خليفه گرد آورد و تا نيشابور پيش راند ولى چون در اينجا شنيد كه هرون در گذشته است بغزو سند و هند رفت و تنها پنجهزار تن از سواران خود را در خراسان و سيستان و پارس و كرمان گماشت و « گفتا نگذاريد اين ظالمان بر ضعفا جور كنند » . حمزه در عهد مأمون و مدتى از عهد\r\n\r\n\r\n","description":"","footnote":"\r\n( 1 ) - تاريخ سيستان ص 156\r\n","page_name":" 35 ","page_number":61},
  {"content":"\r\n\r\nطاهريان نيز ميزيست و بسال 213 هجرى درگذشت « 1 » .\r\nپس از حمزه بزرگترين پيشواى خوارج سيستان عمّار خارجى بود كه بعهد خلافت المتوكل على اللّه از ناحيت كش برخاست و در سيستان نفوذ يافت و ظهور او مصادف بود با آغاز كار يعقوب بن ليث صفار .\r\nدر اين عهد در سيستان گروهى ديگر بودند بنام عيّاران . عياران يا جوانمردان يا فتيان طبقه‌يى از طبقات اجتماعى ايران و از مردمان جلد و هوشيار از طبقهء عوام الناس و مردمى خامل ذكر بوده‌اند كه رسوم و آداب و تشكيلات خاصى داشته و در هنگامه‌ها و غوغاها يا در جنگها خودنمايى ميكرده‌اند . اينان بيشتر تشكيل دسته‌هايى ميداده و گاه به يارى امرا و يا دسته‌هاى مخالف آنان برميخاسته و در جزو لشكريان آنان ميجنگيده‌اند و از تواريخ چنين برميآيد كه اين مردم در عهد بنى العباس در بغداد و سيستان و خراسان بسيار شده بودند . معمولا اين دسته‌ها پيشوايان و رؤسايى داشتند كه بقول صاحب تاريخ سيستان آنانرا « سرهنگ » ميناميدند « 2 » . عياران مردمى جنگجو و شجاع و جوانمرد و داراى صفات عالى مردانگى و ضعيف‌نوازى بودند و در غالب شهرهاى سيستان و خراسان از ايشان يافته ميشد و گاه ممكن بود عدد آنان در بعضى از شهرها به چند هزار تن برسد و در هرشهر رئيسى داشته و بنابر آنچه گذشت او را سرهنگ ميناميده‌اند و ممكن بود به نسبت عدهء عياران در برخى از شهرها چند سرهنگ وجود داشته باشد .\r\nعياران سيستان بنابر آنچه از تاريخ سيستان برميآيد در اغلب موارد با مخالفان دولت عباسى همداستان ميشده و در جزء سپاهيان آنان وارد ميگرديده‌اند مثلا در قيام حمزة بن عبد اللّه خارجى ، يكى از سرهنگان عياران بنام ابو العريان با او همراه بود « و اين ابو العريان مردى عيار بود از سيستان و از سرهنگ‌شماران بود و غوغا يار او بودند « 3 » » و پس ازو نام كسى ديگر يعنى حرب بن عبيده را مىيابيم كه در خواش ظهور كرد « و گروهى بسيار از غوغا با او بودند « 4 » » و او عامل خليفه اشعث بن محمد بن الاشعث\r\n\r\n\r\n","description":"","footnote":"\r\n( 1 ) - تاريخ سيستان ص 180\r\n( 2 ) - ايضا ص 161\r\n( 3 ) - ايضا ص 161\r\n( 4 ) - ايضا ص 172\r\n","page_name":" 36 ","page_number":62},
  {"content":"\r\n\r\nرا بشكست . بعضى از عمال نيز با آنان از در لطف و مدارا درميآمدند تا از دست ايشان در امان باشند چنان كه ليث بن فضل كه بعد از اشعث بن محمد بن الاشعث والى سيستان شده بود « هرچه بسيستان بدست كردى طعام ساختى و عيّاران سيستان را مهمان كردى و خلعت دادى » « 1 » . در عهد محمد بن يزيد عامل طاهريان در سيستان يكى از عياران سيستان قيام كرد و چندى با او و حسين بن على عامل ديگر طاهرى در جنگ بود . « باز مردى ديگر از بست برخاست احمد قولى گفتند و عياران و مردان مرد بر او جمع شدند چه از بست و چه از سيستان » « 2 » « و باز صالح بن النصر برادر عشان بن نصر بن مالك ببست برخاست و مردم بسيار بر او جمع شدند از سيستان و بست و يعقوب بن الليث و عياران سيستان او را قوت كردند » « 3 » . . . « و كار صالح بن نصر ببست بزرگ شد بسلاح و سپاه و خزينه و مردان ، و همهء قوت سپاه او از يعقوب بن الليث و عياران سيستان بود و اين اندر ابتداء كار يعقوب بود « 4 » » .\r\nدنبالهء منقولات ما از موارد مختلف تاريخ سيستان در باب عياران بيعقوب بن الليث كشيد و ملاحظه شد كه اين مرد بزرگ ايران از دستهء عياران سيستان بود و در آغاز كار خود در دستگاه صالح بن نصر بن مالك بستى كه بر عامل طاهريان خروج كرده بود بسر ميبرد . برادر اين صالح بن نصر يعنى عشان بن نصر بن مالك در عهد حكومت طاهر بن عبد اللّه بن طاهر در خراسان و سيستان بر عامل او خروج كرد و كشته شد و برادرش صالح پس از قتل وى بخونخواهى برخاست و به زودى جمعيتى بزرگ از مردم سيستان خاصه عياران بر او گرويدند و در ميان آنان سرهنگى از عياران بود بنام يعقوب بن الليث الصفار . وى كه نسب خود را به « كرشاسپ » و از او به « جمشيد » ميرسانيد پسر رويگرى از اهالى قرنين ( ستورگاه اسبان رستم ) از قراء سيستان و مانند همهء سيستانيان آن عصر مردى ميهن‌پرست و متخلق باخلاق و آيين ايرانى و از دستهء مشهور عياران بوده است كه بر اثر لياقت و شجاعت و مهربانى و جوانمردى محبوب ياران و همسلكان خود شد و گروهى بر وى گرد آمدند و او در شمار سرهنگان عياران سيستان درآمد و هنگامى\r\n\r\n\r\n","description":"","footnote":"\r\n( 1 ) - تاريخ سيستان ص 175 - 176\r\n( 2 ) - ايضا ص 191 - 192\r\n( 3 ) - ايضا ص 192\r\n( 4 ) - ايضا ص 193\r\n","page_name":" 37 ","page_number":63},
  {"content":"\r\n\r\nكه صالح بن نصر بر عامل طاهر بن عبد اللّه ( 320 - 248 ) خروج كرد ، از ياران و طرفداران وى شد و چنان كه ديديم به زودى مايهء رونق كار صالح گشت و او توانست به يارى يعقوب و ديگر عياران سيستان بر اين ولايت دست يابد . در همين حال عمار خارجى در سيستان ظهور كرد و يعقوب او را از ميان برد و همچنان در خدمت خود باقى و روز و شب در مبارزه بود تا سرانجام با ديگر عياران بر صالح بن نصر كه بيهوده مردم را مصادره و شهرها را غارت ميكرد بشوريد و او را در جنگى كه بسال 248 با وى كرده بود از ميان برد و در محرم همين سال مردم سيستان با او بامارت بيعت كردند و او از اين سال تا سال 254 مشغول سركوب مخالفان خود در سيستان از قبيل صالح بن نصر سابق الذكر و عمار خارجى و زنبيل ( رتبيل ) پادشاه كابل و بدست آوردن آلت وعدت بود و از اين سال شروع به توسعهء مستملكات خود كرد و كرمان را بيك تاختن در اختيار خود درآورد و بسال 259 خراسان را فتح نمود و محمد بن طاهر آخرين فرد از طاهريان را اسير كرد و بسيستان فرستاد و از نيشابور بگرگان و طبرستان رفت و حسن بن زيد علوى را بشكست و بسال 261 فارس را گشود و در اين حال نامه‌يى به معتمد خليفه نوشت و نسبت بوى و موفق برادر و وليعهد او اظهار اطاعت كرد و خليفه نيز فرمان حكومت خراسان و طبرستان و گرگان و فارس و كرمان و سند و هند و شرطهء بغداد را در همين سال براى يعقوب فرستاد . اما يعقوب در اين سال بدون مقدمه خلاف خويشرا بمعتمد خليفه آشكار كرد و با سپاهى بزرگ ببغداد حمله برد . در جنگى كه ميان يعقوب و موفق برادر معتمد درگرفت نخست شكست در سپاهيان خليفه افتاد ولى آنان آب دجله را بلشكرگاه يعقوب افگندند و شكست در كار او آمد و او ناگزير به جنديشاپور رفت تا باز تهيهء سپاه بيند ولى در اينجا به مرض قولنج درگذشت ( 265 ) و بعد از او برادرش عمرو با خليفه از در وفاق درآمد و او همهء ممالكى را كه ببرادرش داده بود عينا بعمرو واگذاشت و بدين طريق يك سلسلهء قوى و باشوكت در ايران تشكيل شد . در سال 287 هجرى امير اسمعيل سامانى بر اثر القاآت خليفه كه از عمرو بيمناك بود با او جنگيد و بر اثر حادثهء غير منتظرى عمرو را شكست داد و از اين پس حكومت صفارى از رونق و جلال خود افتاد ولى امراى كوچك جانشين عمرو همچنان بر سيستان حكومت داشتند\r\n\r\n","description":"","footnote":"","page_name":" 38 ","page_number":64},
  {"content":"\r\n\r\nتا بسال 393 محمود غزنوى خاندان آنان را برانداخت .\r\nبا تحقيق در زندگى يعقوب آشكار مىشود كه وى مردى وطن‌پرست و معتقد بمليت بود و علاقهء او بمليت نتيجهء تربيت عمومى محيط وى و عواملى بوده است كه قبلا از آنها بتفصيل ياد كرده‌ايم و تحت تأثير همان عوامل چنين به نظر ميآيد كه يعقوب در قيام خود تنها نظر كشورگيرى و مملكت‌گشايى نداشت و اگر چنين بود و براى حكومت كوشش ميكرد محققا استمالتهاى خليفه را هنگام پيشرفت بجانب بغداد مىپذيرفت و بممالك وسيعى كه خليفه به دو ميداد راضى ميشد . اما يعقوب ظاهرا با همان نقشه‌يى كه بعد ازو مرداويج بن زيار داشت و آن تشكيل يك حكومت مستقل وسيع ايرانى بود ببغداد تاخت . او « بسيار گفتى كه دولت عباسيان بر غدر و مكر بنا كرده‌اند ، نبينى كه بابو سلمه و بومسلم و آل برامكه و فضل سهل با چندان نيكويى كايشان را اندر آن دولت بود چه كردند ؟ كسى مباد كه بر ايشان اعتماد كند ! » « 1 » .\r\nيعقوب بآيين و رسوم ايرانى خاصه به زبان خود علاقه‌يى تام داشت و زبان تازى نميدانست و يا در تظاهر بندانستن زبان عربى تعمدى ميورزيد و همين امر چنان كه خواهيم ديد باعث شد كه وى شاعران را دستور دهد تا به عربى او را در فتحها تهنيت نگويند و به فارسى گويند و اين خود مايهء رواج شعر فارسى در دربارهاى سلاطين ايرانى مشرق گرديد .\r\nجانشينان يعقوب همه بر سيرت او رفتند و از ميان آنان برخى مانند ابو جعفر احمد بن محمد و خلف بن احمد خود مردمى دانشمند و علاقه‌مند بعلم و ادب بودند چنان كه خلف فرمان داد تا تفسيرى بزرگ بر قرآن نويسند و خود عالمان و شاعران را تشويق ميكرد .\r\nبدين طريق مشاهده مىشود كه يعقوب با ايجاد يك حكومت مستقل ايرانى توانست اولا وضع سابق را كه تعيين عامل از جانب خليفه ( حتى طاهريان ) بود از ميان ببرد و حكومتى كه واقعا در تمام امور خود استقلال داشت و تنها به ظاهر از مقام خلافت فرمان ميبرد ، ايجاد كند و ثانيا با استقلال او و ايجاد حكومت صفارى ، و علاقه‌يى كه\r\n\r\n\r\n","description":"","footnote":"\r\n( 1 ) - تاريخ سيستان ص 267 - 268\r\n","page_name":" 39 ","page_number":65},
  {"content":"\r\n\r\nوى به زبان خود داشت ، و متداول نبودن زبان عربى در دربار ، ملت ايران توانست بزرگترين مايهء استقلال خود يعنى زبان ملى را زنده كند و پس از چند سال كه زبان رسمى و سياسى ايرانيان عربى بود لهجهء درى را جانشين آن سازد و همين امر چنان كه ميدانيم بعد از آن بىكم‌وكاست در دورهء سامانيان دنبال شد و در نتيجه ادبيات وسيع فارسى بوجود آمد و ملّت ايران بواقع از ساير ملل اسلامى جدا گشت .\r\nبا ايجاد حكومت مستقل يعقوب و عمرو كه تنها از طريق دينى و حفظ آداب و رسوم و تشريفات ظاهرى با بغداد ارتباط داشت سدّ عظيمى كه در برابر استقلال ايرانيان وجود داشت برداشته شد و پس از اين تاريخ سامانيان و زياريان و بويهيان و غزنويان و ديگر اميران ايران همه به ظاهر تابع دربار خليفه و در حقيقت مستقل و داراى تشكيلات دربارى و سلطنتى خاص خود بودند .\r\n\r\n","description":"","footnote":"","page_name":" 40 ","page_number":66},
  {"content":"\r\n\r\n\r\nفصل دوم وضع دينى ايران تا پايان قرن سوم هجرى\r\n\r\nوضع عمومى اديان و مذاهب در ايران\r\nهنگام فتح ايران بدست سپاهيان اسلامى همچنانكه پيش ازين گفتيم ، در شاهنشاهى ساسانى آيينهاى زردشتى و مسيحى و مانوى و مزدكى و بودايى و يهود رواج داشت . خلاف آنچه تصوّر ميرود همين كه مسلمين ايران را تصرف كردند آيين اسلام سراسر اين سرزمين را فرانگرفت بلكه در آغاز كار جز عده‌يى از كشاورزان و اهل حرف و صنايع ، باقى دين خود را حفظ كردند و بتدريج تا اواخر قرن چهارم و اوايل قرن پنجم بجهات مختلف بدين اسلام درآمدند و اهمّ اين اسباب عبارتست از فرار از تأديهء جزيهء سنگين بمسلمين . در دورهء بنى اميه فشار اقتصادى عرب بملتهاى تابع على الخصوص بايرانيان افزايش يافت چنان كه ايرانيان غير مسلمان ميبايست بعناوين مختلف بحكام اموى خراج دهند و اين امر باعث ضعف بنيهء مالى آنان گرديد بنحويكه از اواسط دورهء بنى اميه رها كردن دين قديم و قبول اسلام امرى متداول شد . برخى از خلفا و عمال حكومت اموى از اين امر راضى نبودند زيرا مايهء نقصان عوايد آنان ميشد ليكن بعضى ديگر مانند عمر بن عبد العزيز از اين امر استقبال مينمودند و بر اثر آن عدهء كثيرى از نامسلمانان قبول آيين اسلام كردند و از بار سنگين جزيه و خراج رهايى يافتند .\r\nامر ديگرى كه ايرانيان را بقبول كيش اسلام ترغيب ميكرد ورود در خدمات\r\n\r\n","description":"","footnote":"","page_name":" 41 ","page_number":67},
  {"content":"\r\n\r\nادارى و دربارى و سياسى در اوايل عهد بنى العباس است . بسيارى از اشخاص را ميشناسيم كه براى ورود در خدمات ادارى تظاهر باسلام ميكردند و واقعا مسلمان نبودند و يا متهم بالحاد و زندقه بوده‌اند « 1 » .\r\nعدهء كثير ديگرى هم اندك‌اندك در طول اين سه چهار قرن بر اثر تبليغ ائمهء معتزله و اسمعيليه و فرق ديگر ، يا بر اثر معاشرت و مجاورت با مسلمين بدين اسلام درآمدند و تنها اين دسته است كه ميتوان افراد آن را مؤمنان و معتقدان واقعى دين اسلام در آن روزگاران دانست .\r\nپيداست كه اعقاب و اخلاف اين دستهء اخير و دسته‌هاى ديگر نيز بتدريج بر اثر عادت و وراثت مسلمانان پاك اعتقادى ببار آمدند و بدين جهاتست كه ملاحظه ميكنيم در اواخر قرن چهارم اكثريت ايرانيان قبول اسلام كرده و دست از اديان پيشين برداشته‌اند .\r\nبا اين‌همه نبايد فراموش كرد كه در پايان قرن چهارم و آغاز قرن پنجم هنوز عدهء كثيرى از زرتشتيان و عيسويان و پيروان برخى اديان ديگر در ايران خاصه در فارس و خراسان و ماوراء النهر و طبرستان و ديلمان بآزادى تمام مراسم دينى خود را ادا ميكرده‌اند .\r\nهرچه بر عمر اسلام در ايران افزوده شد بر درجهء اعتقاد مردم و تعصب عامه به اين آيين اضافه گشت و از شمارهء پيروان اديان ديگر كاسته شد .\r\n\r\nآغاز اختلافات مذهبى\r\nاينك بايد ديد كه وضع داخلى ايران از حيث مذاهب اسلامى چه بوده است ؟ ميدانيم كه اسلام خيلى زودتر از بعض اديان ديگر دچار تشعّب و تفرّق گرديد و ديرى از رحلت حضرت رسول نگذشت كه چندين فرقهء بزرگ پديد آمدند و هريك از فرق بشعب جديد منقسم گرديدند . كشور ايران هم مانند ساير ممالك اسلامى عرصهء كشاكش و مبارزات اين فرق و شعب مختلف بود . مهمترين شعبى كه در سه قرن اول هجرى در ايران اهميت داشت مذاهب اهل سنّت ، مذاهب اهل تشيّع و مذاهب خوارج بوده است .\r\nاختلافات مذهبى كه در ميان مسلمين بروز كرد سه مبناى اساسى دارد : نخست\r\n\r\n\r\n","description":"","footnote":"\r\n( 1 ) - مانند برامكه ، عبد اللّه بن المقفع ، افشين ، مازيار و جز آنان .\r\n","page_name":" 42 ","page_number":68},
  {"content":"\r\n\r\nمسأله جانشينى ( خلافت - امامت ) . دوم اختلاف در روش فقهى ( فروع احكام ) . سوم اختلاف در اصول عقايد . ظهور هريك از اين فرق و بحث و مشاجره در صحت يا بطلان معتقدات آنها در ميان مسلمانان ايران سه قرن اول هجرى و قرون بعد در افكار اجتماعى و ادبى اين ملت نيز مؤثر بوده و از هريك آثارى در ادبيات فارسى باقى مانده است .\r\nبه همين سبب تحقيق مختصرى در اين باب بر ما لازم است .\r\nنخستين موضوعى كه سبب ايجاد اختلافاتى ميان مسلمانان شد موضوع جانشينى حضرت پيغامبر است كه اهمّ فرق اسلامى بر اثر آن پديد آمدند يعنى اهل سنّت و شيعه و خوارج اين فرق در آغاز كار بيشتر رنگ سياسى داشتند ولى اندك‌اندك معتقدات سياسى و مذهبى آنها طورى در اذهان رسوخ كرد كه ديگر جنبهء سياسى امر از ميان رفت و جنبهء خالص مذهبى در آن باقى ماند . در امر جانشينى حضرت رسول مسلمين در ساعات رحلت آن حضرت بر دو دسته شدند : گروهى معتقد بودند كه پيغامبر اسلام جانشينى براى خود تعيين نكرد بلكه اين كار را بر عهدهء امت گذاشت و امت بايد از ميان نخستين ياران پيغامبر از مهاجرين يا انصار كسى را بجانشينى برگزيند . اجتماعى كه از اكثر بزرگان صحابه به اين قصد تشكيل شد در سقيفهء بنى ساعده بود كه در آنجا اختلافات سختى بين « مهاجرين » و « انصار » درگرفت و عاقبة الامر ابو بكر صدّيق از طايفهء قريش و پدر زن حضرت رسول كه از صحابهء ذى نفوذ بود از ميان مهاجرين بخلافت انتخاب شد . وقتى اين خبر بعلى بن ابيطالب عليه السلام كه از آن مجلس غايب بود رسيد بر اين سخن اعتراض كرد و نظر ثالثى را اظهار نمود كه خلافت بايد در خاندان نبى باشد و چون بعد از رحلت رسول نزديكترين كسان به دو عمّش عباس بن عبد المطلب و پسر عمّش على ابن ابيطالبند يكى از اين دو تن بايد بخلافت برسد . در حقيقت على بن ابيطالب بقول مهاجرين كه ميگفتند ما اقرب برسول هستيم تمسك ميكرد و همين احتجاج گروهى از بزرگان صحابه را مانند عده‌يى از بنى هاشم و زبير بن العوام و سلمان فارسى و ابا ذر غفارى و عمار بن ياسر بر گرد او جمع كرد .\r\nبه اين ترتيب پس از رحلت حضرت رسول سه دسته بر سر جانشينى او در برابر يكديگر صف آراستند : مهاجرين ، انصار ، معتقدين بامامت على بن ابيطالب . طرفداران\r\n\r\n","description":"","footnote":"","page_name":" 43 ","page_number":69},
  {"content":"\r\n\r\nانتخاب جانشين از ميان انصار به زودى ضعيف شدند و از ميان رفتند ليكن دو دستهء ديگر در تمام تاريخ اسلام با يكديگر مشغول زدوخورد شدند « 1 » .\r\nتا اواخر عهد عثمان طرفداران جانشينى على بن ابيطالب عليه السلام بر اثر قوت شيخين و فتوحات سپاه اسلام در عهد آنان چنان كه بايد فعاليتى نداشتند ليكن بعد از آنكه از رفتار عثمان ناخرسنديهايى بروز كرد موافقان خلافت آنحضرت قوتى گرفتند و بعد از قتل عثمان ( 35 هجرى ) بر او بيعت كردند . بر اثر اين امر اختلافات شديد تازه‌يى ميان بنى اميه كه عثمان خود از آنان بود و بنى هاشم بروز كرد و كار بجنگ شديد و طولانى صفّين و موضوع حكميت كشيد .\r\n\r\nخوارج\r\nبعد از داستان حكميت مخالفت سختى از جانب دسته‌يى از طرفداران على بن ابيطالب عليه السلام نسبت به رأى حكمين اظهار شد و بر اثر اين اختلاف دستهء خاصى بنام خوارج ظهور كردند كه آنها را حروريّه و محكّمه و شراة « 2 » نيز گويند . خوارج على الخصوص در دورهء بنى اميه قدرت بسيار بدست آوردند و به دو قسمت شدند : قسمتى در عراق و فارس و كرمان تسلط پيدا كردند و دسته‌يى در جزيرة العرب . اين فرقهء عظيم در عهد امويان يكى از مشكلات بزرگ دولت اسلامى بودند و در دورهء بنى العباس هم تا چندى كروفرى داشتند ولى بتدريج غالب شعب آن از ميان رفتند . با همين شرح مختصر معلوم مىشود كه خوارج يك دستهء سياسى هستند كه در اسلام ظهور كردند ولى بتدريج از جنبهء سياست و ظواهر امر بيرون رفتند و در مسائل اصولى و امور مربوط بمبانى معتقدات اسلامى هم وارد بحث گرديدند .\r\n\r\n\r\n","description":"","footnote":"\r\n( 1 ) - كسانى كه بخلافت از طريق انتخاب اعتقاد دارند يعنى بعقيدهء آنان خلافت امرى انتخابى و اختيارى است و بانتخاب امت بعد از حضرت رسول به ابو بكر صديق و عمر بن الخطاب و عثمان بن عفان و على بن ابيطالب رسيد ، همانند كه باهل سنت مشهورند و اكثريت مسلمين همواره با آنان بوده است و در ايران نيز تا حدود قرن نهم همواره غلبه با اين دسته بود .\r\n( 2 ) - بسبب اينكه معتقد بودند جان خود را در راه خدا معامله مىكنند و در اين باب بقول باريتعالى استناد ميكردند : و من الناس من يشرى نفسه ابتغاء مرضات اللّه .\r\n","page_name":" 44 ","page_number":70},
  {"content":"\r\n\r\nاز تعاليم مشترك بين تمام دسته‌هاى مختلف آنها اينست كه : اولا راجع بخلافت ابو بكر و عمر و عثمان تا اواخر خلافت و على بن ابيطالب تا موقعى كه به حكم تن درنداد معترف و موافق بودند و بعد از موضوع حكميت با على بن ابيطالب و بعد از وى نسبت بهمهء خلفاى اموى و عباسى مخالفت شديد داشتند و على الخصوص از بنى اميه بدشنامهاى زشت ياد ميكردند . ثانيا راجع بخلافت معتقد بودند كه انتخاب خليفه بايد از روى اختيار مردم از ميان مسلمين خواه قريش و عرب و خواه از هرقوم و ملت ديگر صورت گيرد و بدين ترتيب خوارج مطلقا نژاد را در موضوع خلافت شرط نميدانستند .\r\nثالثا ميگفتند خليفه بعد از انتخاب بايد اوامر الهى را اطاعت كند و الا بايد معزول شود .\r\nبعد از آنكه خوارج بفرق متعدد منقسم شدند هريك از آنها براى خود بحثهايى راجع بمسائل معنوى در پيش گرفتند . از مهمترين بحثهاى اين فرق يكى بحث راجع به « ايمان » بود . تقريبا همهء فرق خوارج ميگفتند عمل به احكام دين جزء ايمانست و ايمان تنها به اعتقاد نيست پس كسى كه بوحدانيت خداوند و نبوت محمد صلى اللّه عليه و إله و سلّم اقرار داشته باشد ولى بفرائض عمل نكند و مرتكب معاصى گردد كافر و واجب القتل است . بعد از آنكه در ميان خوارج شعب متعدد ديگرى پديد آمد همه در همين اصل و اصول سه‌گانهء مذكور با يكديگر شركت كردند . از مهمترين فرق خوارج يكى فرقهء ازارقه « 1 » و ديگر فرقهء النّجدات « 2 » و ديگر الاباضيّه « 3 » و ديگر الصفريه « 4 » اند .\r\n\r\n\r\n","description":"","footnote":"\r\n( 1 ) - ازارقه پيروان نافع بن ازرق‌اند كه از بزرگترين فقهاء آنان بود و همهء مسلمين را غير از فرقهء خود كافر ميدانست و ميگفت نبايد در نماز آنان حاضر شد و ذبائح ايشان را خورد و با آنان وصلت كرد چه مثل كفار و بت‌پرستانند بلكه بايد با آنان جنگيد و آنها را كشت حتى قتل اطفال و زنانشان حلال است ، معتقد به تقيه نبود ، غدر بمخالفان خود را جايز ميدانست و قعده ( قاعدين از قتال ) را كافر ميشمرد .\r\n( 2 ) - النّجدات تابع نجدة بن عامر بودند . از اهم مطالبشان آنست كه مخطى بعد از اجتهاد معذور است و دين دو موضوع است معرفت خدا و معرفت رسول و مردم در جهل اين دو معذورند . نافع با نجدة اختلاف و بحث‌هاى مفصل داشت .\r\n( 3 ) - الاباضيّة تابع عبد اللّه بن اباض التميمى ( نيمهء دوم از قرن اول هجرى ) اند كه پيروانش در مغرب هنوز هم وجود دارند . اينان به عكس ازارقه نسبت بمخالفان خود مبالغه نمىكنند حتى ميگويند ميتوان با آنان وصلت كرد و از خارجى هم ارث برد . بر روى هم بمسالمت نزديكترند . قتال با مخالفان را بطور ناگهانى جايز نميدانند مگر بعد از دعوت و اتمام حجت و اعلان قتال .\r\n( 4 ) - الصفريه اتباع زياد بن الاصفراند و تا حدى نزديك به ازارقه هستند .\r\n","page_name":" 45 ","page_number":71},
  {"content":"\r\n\r\nخوارج از حيث تأثير در اوضاع مسلمين فرقهء بسيار مهم و مؤثرى محسوب ميشوند .\r\nاين قوم مردمى متعصب و سختگير و خشن بودند ، در دين و اجراى احكام آن نهايت شدت را به كار ميبردند و خود مردمى پاك‌اعتقاد و شجاع و جنگاور و بىباك بودند ، اينان همواره با عامهء مسلمين و با خلفاى اسلامى خاصه با بنى اميه و بنى العباس در مبارزه و زدوخورد بسر ميبردند و بر اثر همين مبارزات سخت طبعا در ايجاد ضعف حكومتهاى محلى و خلافت مؤثر بودند . يكى از خلفاى راشدين يعنى على بن ابيطالب بدست همين خوارج مقتول شد و چون باقى خلفا را غاصب و كافر ميشمردند با آنان نيز همواره در جنگ بوده و از قتل آنان در صورت امكان امتناع نداشته‌اند . اينست كه وجود ايشان مايهء رعب و هراس بزرگى در سراسر ممالك اسلامى بود .\r\nاهميت خوارج در تاريخ ايران بيشتر است . خوارج ايران بيشتر در سيستان و خراسان قدرت داشتند و در سه قرن اول هجرى غالبا تشكيل دسته‌هاى بزرگ ميداده و تسلط خلفا را بر اين نواحى دشوار ميساخته‌اند چنان كه خلفا گاه مجبور ميشدند بتن خود براى رفع مزاحمت آنان لشكركشى كنند و حتى بايد گفت روش خوارج در نواحى شرقى ايران وسيله‌يى براى مخالفت با حكومت مركزى اسلام شده بود و اشخاصى بسيار معروف از ميان خوارج مشرق ظهور كرده‌اند كه در رأس همهء آنان حمزة بن عبد اللّه خارجى قرار داشت و ما در تأثير اين فرقه در ظهور يعقوب و تحصيل استقلال سياسى ايران پيش از اين سخن گفته‌ايم .\r\n\r\nشيعه\r\nگفتيم كه چون بعد از رحلت حضرت رسول خبر انتخاب ابو بكر صدّيق از باب انتساب بقبيلهء قريش و نسبت با رسول و تقدّم در پذيرفتن دين منتشر شد ، عده‌يى با اين امر از در مخالفت درآمدند زيرا شرايط مذكور را در على بن ابيطالب عليه السلام بيشتر جمع ميدانستند .\r\n\r\n","description":"","footnote":"","page_name":" 46 ","page_number":72},
  {"content":"\r\n\r\nاز جملهء اين معترضين نخست على بن ابيطالب بود و جماعتى از صحابه مانند عمار بن ياسر ، ابا ذر غفارى ، سلمان فارسى ، جابر بن عبد اللّه ، عباس بن عبد المطلب ، ابىّ بن كعب ، حذيفه و جز آنان با او موافقت كردند و بدينطريق درست در اوان رحلت حضرت رسول يكدستهء كوچك از ساير مسلمين در امر جانشينى جدا شدند و هستهء ايجاد يك فرقهء بزرگ از مسلمين بنام شيعه گرديدند . ظهور اين فرقه با همين اعتراض ساده شروع شد ولى بتدريج در تعليمات اين فرقه توسعه حاصل گشت و بر رويهم اين اعتقاد بوجود آمد كه امر امامت در صلاحيت عامه نيست يعنى حق تعيين امام و جانشين ندارند بلكه اين موضوع مانند نبوت امرى الهى و ركن دين و قاعدهء اسلام است و به همين سبب هم نبى نسبت به آن غفلت نمىنمود و حتى بايد گفت كه تعيين امام از باب حفظ مصالح امت بر او واجب بود و او هرگز چنين امر خطيرى را بامت تفويض نميكرد . كسى كه پيغمبر ميبايست بجانشينى خود برگزيند لازم بود كه معصوم از صغاير و كباير و از خاندان رسالت باشد و چنين كسى على بن ابيطالب عليه السلام است كه پيامبر او را در غدير خم على رؤس الاشهاد بامامت امت معرفى كرد . شيعه در اثبات اين مطالب نصوصى دارند كه غالبا مقبول ائمهء اهل سنت نيست . شيعه ميگويند على وصى پيغامبر و امام بتعيين و نصّ است و اين امر يعنى تعيين و نص شرط اصلى امامت مىباشد چنان كه ساير ائمه نيز هريك جانشين خود را تعيين و تصريح كردند . جانشينان على يعنى باقى ائمه نيز معصوم از معاصى هستند و خطا بر آنان جايز نيست ، هركس با امام مخالفت كند دشمن خدا و مانند كفار و منافقين دوزخى است مگر آنكه توبه كند ، نسبت بشيخين هم كه سبب خروج خلافت صورى از دست على شدند همين عقيده را دارند ، دسته‌يى آنها و اعوانشان را كافر و دسته‌يى ديگر خطاكار ميشمرند .\r\nفرقهء شيعه بررويهم به دو دستهء مقتصد و غالى تقسيم مىشود : غلات شيعه دسته‌يى هستند كه بالوهيت على رأى داده و نسبت به امام و اعمال و اقوال و افكار او غلوّ و مبالغهء شديد پيش گرفته‌اند . غلات شيعه ميگويند كه جزء الهى در على حلول كرد و با جسدش متحد شد و بدين علت است كه از آنحضرت خوارق عادات سرميزد : عالم بغيب بود ، با كفار ميجنگيد و ظفر مييافت و در خيبر را از جا مىكند . . . و به همين سبب بود كه آن\r\n\r\n","description":"","footnote":"","page_name":" 47 ","page_number":73},
  {"content":"\r\n\r\nحضرت ميفرمود : « و اللّه ما قلعت باب خيبر بقوة جسدانية و لا بحركة غذائية و لكن قلعته بقوّة ملكوتية » . غلات معتقدند كه على عليه السلام نمرده است و گاه ظهور مىكند ، تندر آواى او و درخش خندهء اوست . مؤسس اين فرقه را غالبا عبد اللّه بن سبا ميدانند كه اصلا از يهوديان يمن و از مخالفان جدّى عثمان و مبلّغ خلافت و امامت و وصايت على در بلاد اسلامى بوده است ، مدتى در بصره و چندى در كوفه سرگرم تبليغ بود و آنگاه بمصر رفت . مهمترين اصول تعاليم وى دو اصل وصايت و رجعت بود و در اين موضوع اخير نخست برجعت محمد صلى اللّه عليه و إله و سلم و سپس برجعت على عليه السلام قائل گرديد و چون آنحضرت شربت شهادت نوشيد و خبر بعبد اللّه بردند گفت اگر هزار بار خبر قتل او را بياوريد باور نميدارم و او نميميرد تا آنگاه كه جهان را پر از عدل و داد كند ( يعنى بعد از رجعت ) . گويند او فكر رجعت على را از يهود گرفت زيرا يهود ميگويند الياس نبى به آسمان رفت و در آخر الزمان برميگردد و دين و قانون از دست رفته را بازميآورد .\r\nراجع بعيسى بن مريم هم‌چنين فكرى وجود داشت . اين فكر بعدها در فرق مختلف شيعه بموضوع غيبت و رجعت منتهى شد مثل اسمعيليه و قرامطه و كيسانيه و اماميه و جعفريه ( معتقدين بغيبت امام جعفر ) و جز آنها . در ايران قديم نيز اين عقيده معمول بود چنان كه زردشتيان به چند موعود و عده‌يى جاويدانان كه بعد از رها شدن ضحاك از دماوند و بالاگرفتن كار ظلم و اعمال اهريمنى او ظهور خواهند كرد ، معتقدند و موعود واقعى و بزرگ آنان سوشيانس است .\r\nدر موضوع اطلاع امام از مغيبات ، شيعه ميگويند كه امام از « ما كان و ماسيكون الى يوم الدين » مطلع است و در اين‌باره براى اين فرقه روايات و شواهد بسيارست .\r\nاساس نظر شيعه بر تعيين امام بوسيلهء پيغامبر و تسلسل امامت در ميان فرزندان و جانشينان او استوارست . امام در نزد شيعه غير از خليفه در نزد اهل سنّت است زيرا خليفه فقط مأمور اجراى احكام قرآن و سنّت رسول است اما امام معلّم اول و مطلع از غيب و وارث علوم نبى و شخصى فوق بشر و معصوم از خطاست . علم امام بعلم ظاهر و علم باطن تقسيم مىشود و على عليه السلام هردو علم را از پيغامبر گرفت چنان كه از ظاهر و باطن قرآن خبر داشت و اسرار كون و خفاياى مغيبات را ميدانست و هرامامى در اين مراتب\r\n\r\n","description":"","footnote":"","page_name":" 48 ","page_number":74},
  {"content":"\r\n\r\nوارث او بود و هركدام مردم عهد خود را به قدر استطاعت آنان از علوم خود مطلع و با خبر كرده‌اند . اينست كه شيعه بروايت و حديثى عقيده ندارند مگر آنكه از امام نقل شود . علاوه بر اين اهل سنّت در مرجع احاديث فقط بيك نفر يعنى حضرت رسول معتقدند و حال آنكه شيعه بسيارى از احاديث را از قول ائمهء خود نيز روايت كرده‌اند . اختلاف اهل تشيّع در موضوع امامت زياد است و شعب متعدد از اين فرقه بوجود آمده كه ذكر همهء آنها در اينجا زائد به نظر ميرسد و بايد بكتب مربوط مراجعه كرد « 1 » . از ميان اين شعب مهمتر از همه زيديه و اماميه « 2 » اند .\r\nاز اصول مهمّ شيعه موضوع تقيّه است زيرا در دورهء بنى اميه با نهايت شدّت بر ضدّ ايشان عمل مىشد و اين امر لزوم تقيّه را پيش آورد و به همين سبب شيعه در خفا مشغول توسعه و تحكيم و مبارزه بودند و تحمّل مصائب و پيشرفت در خفا ادبيات غم‌انگيز شيعه و خرسندى نسبت بابتلاآت و ذكر مصائب و آلام را بوجود آورد .\r\nاهميت شيعه در تاريخ ايران سه قرن اول هجرى بسيارست . بسيارى از قيامهاى پيشروان شعب مختلف اين فرقه در عهد مذكور در ايران صورت گرفت از قبيل قيام\r\n\r\n\r\n","description":"","footnote":"\r\n( 1 ) - رجوع شود به : الفرق بين الفرق چاپ مصر ص 22 - 44 الملل و النحل چاپ تهران ص 67 - 94 تبصرة العوام چاپ تهران ص 167 - 211 مختصر الفرق بين الفرق چاپ مصر ص 30 - 64\r\n( 2 ) - زيديه بامامت زيد بن على بن حسين بن على بن ابيطالب بعد از وفات حضرت امام زين العابدين قائلند . زيد شاگرد و اصل بن عطا مؤسس فرقهء معتزله و در عقايد خود ميانه‌رو بوده و به همين سبب امامت مفضول را با وجود افضل جايز شمرده و گفته است كه اگرچه على بن ابيطالب افضل شيخين بود با اينحال خلافت آن دو صحيح است . امامت به نص نيست و براى تعيين امام نزول وحى لازم نميباشد بلكه هر فاطمى عالم زاهد شجاع سخى و قادر بر جنگ در راه حق كه براى مطالبهء حق قيام بسيف كند ميتواند امام باشد مشروط بر آنكه بر امرا و سلاطين در طلب خلافت خروج كند . زيد خود بر هشام بن عبد الملك اموى خروج كرد و در سال 121 هجرى مقتول و مصلوب شد و بعد ازو پسرش يحيى با خليفه بمخالفت برخاست و او هم در سال 125 هجرى كشته شد . سرزمين يمن امروز مركز مهم شيعهء زيديه است .\r\nاماميه دستهء اساسى شيعه‌اند كه دعوتشان حول امام بتعيين و نص دور مىزند و اين فرقهء بزرگ تقسيم مىشود بشعب متعددى مانند : اثنى عشريه ، اسمعيليه ، كيسانيه و جز آنها .\r\n","page_name":" 49 ","page_number":75},
  {"content":"\r\n\r\nكيسانيه بپيشوايى مختار بن ابو عبيدهء ثقفى بخونخواهى شهداى كربلا و قيام يحيى بن زيد بن على و قيام شيعهء آل عباس بپيشوايى ابو مسلم در خراسان و ابو سلمه در عراق و قيام سادات طالبيه در مازندران و غيره ، و از ميان اين قيامها على الخصوص دو قيام اخير چنان كه ميدانيم در تاريخ سياسى و اجتماعى مسلمين عموما و ايرانيان خصوصا اثر ظاهر و آشكار داشت .\r\nغير از سه دستهء سياسى خوارج و اهل سنّت و شيعه كه نزاع آنان با يكديگر در مسألهء جانشينى بود يك دستهء سياسى ديگر هم در قرن اول هجرى ظهور كردند كه اهميت آنان تا اواخر عهد اموى بسيار بود و آن فرقه مرجئه هستند .\r\n\r\nمرجئه\r\nظهور مرجئه نتيجهء اختلاف شديدى است كه بعد از قتل عثمان و داستان حكميت در ميان مسلمين افتاد و كار را به آنجا كشاند كه يكديگر را لعن ميكردند و كافر و دوزخى ميشمردند . در اين ميان دستهء مرجئه بوجود آمد كه از طرفداران على و عثمان هردو كناره گرفتند و گفتند هردو مرد صالح و ثقه هستند و ما از هيچيك تبرّى نميكنيم و بر آنها لعنت نمىفرستيم تا آنگاه كه خداوند بين آن دو حكم كند ؛ و بعد كه نزاع خوارج و شيعه و امويان بنهايت رسيد همين روش را نسبت به آنان به كار بردند . اين فرقه را از باب ارجاء حكم نسبت بهريك از فرق « مرجئه » خوانده‌اند . در بحبوحهء مبارزهء خوارج و شيعه و موافقان بنى اميه ، موقعى كه خوارج عثمان و على و بنى اميه ، و شيعه ابو بكر و عمر و عثمان و امويه را تكفير ميكردند ، و امويه هم آنانرا مبطل ميدانستند ، مرجئه با همه راه مسالمت پيمودند و هيچيك را تكفير نكردند و گفتند اين هرسه فرقه مؤمنند منتهى بعضى مخطى و بعضى مصيب‌اند ليكن ما نميتوانيم مخطى را از مصيب تميز دهيم و بايد امر همه را به خداوند واگذاريم . هيچيك از اينان كافر نيستند زيرا بتوحيد و رسالت معتقدند و به اين ترتيب بنى اميه را هم تأييد ميكردند منتهى تأييد سلبى نه ايجابى على الخصوص كه حكومت آنانرا غير شرعى نميدانستند .\r\nچنان كه ملاحظه ميكنيم مرجئه هم در آغاز امر يك فرقهء سياسى بودند ليكن مانند فرق سابق الذكر آنها هم به زودى ببحثهاى نظرى متوجه گرديدند و على الخصوص\r\n\r\n","description":"","footnote":"","page_name":" 50 ","page_number":76},
  {"content":"\r\n\r\nدر سه موضوع ايمان و كفر و تشخيص مؤمن از كافر بحثهاى طولانى كردند . بعقيدهء اين قوم ايمان عبارتست از معرفت خدا و پيغامبران و اعتقاد برسالت محمد صلى اللّه عليه و إله و سلم بنابراين ميان آنان و خوارج در اين امر اختلاف وجود داشت چه خوارج ميگفتند : « انّ الايمان معرفة باللّه و برسله و الاتيان بالفرائض و الكفّ عن الكبائر » ، و بدين‌ترتيب كسى كه در نظر مرجئه مؤمن بود اشكالى نداشت كه در نزد خوارج كافر باشد و همچنين با تعريفى كه مرجئه از ايمان ميكردند قول شيعه را باينكه امامت جزئى از ايمانست رد مينمودند . حتى بعض از مرجئه معتقد بودند كه ايمان تنها اعتقاد بقلب است و اگر چه مؤمن اعلان كفر بلسان و يا عبادت اصنام و ملازمت يهود و نصارى و ستايش صليب و اظهار به تثليث نمايد ولى قلبا مؤمن باشد ، اهل جنت است . نكتهء مهم آنان در معتقدات اين بود كه محل ايمان قلب است و كسى را از دل ديگرى خبر نيست مگر خداوند و بنابراين كسى حقّ تكفير ديگران را ندارد . نكتهء ديگر آنكه مرجئه ارتكاب معاصى را زائل‌كنندهء ايمان نميشمردند و مىگفتند : « لا تضرّ مع الايمان معصية كما لا تنفع مع الكفر طاعة » ، و نتيجهء اين عقيده آن بود كه نسبت به تمام فرقى كه تا آن هنگام تكفير شده و يا خارج از دين بشمار آمده بودند رفع اشكال ميشد حتى از طرفداران بنى اميه و از خلفاى اموى كه مرتكب بسيارى از اعمال ملحدانه ميشدند ، و به همين دليل هم بنى اميه اين فرقه را تأييد ميكردند و تا اواخر عهد اموى مرجئه كروفرى داشتند .\r\n\r\nاختلاف در اصول عقايد\r\nاگر از اين اختلافات سياسى كه خود منجر باختلاف لاهوتى هم شد ، بگذريم ، ميرسيم باختلافاتى كه بر سر مسائل ماوراء الطبيعى ميان مسلمانان حاصل شده بود . ميدانيم كه هردين از دو جزء تشكيل مىشود كه يك جزء آن جنبهء نظرى و ديگر جنبهء عملى دارد . بيشتر اختلافاتى كه در بعض اديان از قبيل دين نصرانى و زردشتى ايجاد شد منبعث از اختلاف در مسائل نظرى بود . در ميان مسلمانان هم اختلاف بر سر مسائل ماوراء الطبيعى و فلسفى دين اسلام از اواخر قرن اول آغاز شد و موضوعات اساسى اين اختلافات فى الواقع دنبالهء اختلافاتى بود كه در ميان ملل تابعهء حكومت اسلام وجود داشت از قبيل بحث در موضوع جبر و اختيار و قدم يا حدوث كلمة اللّه\r\n\r\n","description":"","footnote":"","page_name":" 51 ","page_number":77},
  {"content":"\r\n\r\nو كلام اللّه و جسميت خالق يا عدم جسميت و محدود بودن يا لايتناهى بودن آن و امثال اين مسائل . از جملهء اولين مسائل ما بعد الطبيعى كه ميان مسلمانان مورد بحث قرار گرفت فكر جبر و اختيارست . اين موضوع از مسائل قديم مورد بحث اقوام تابعهء حكومت اسلام بود كه عينا بدورهء اسلامى انتقال يافت . در قرآن كريم مواردى كه دليل بر جبر در امور « 1 » يا اختيار در آنها « 2 » باشد متعدد است و همين مواردست كه مايهء ايجاد دودستگى در مقابل يكديگر گرديد كه از اواخر قرن اول هجرى آغاز مشاجره با يكديگر كردند و اين دو عبارتند از مجبّره و قدريه .\r\n\r\nقدريّه\r\nاز جملهء قديمترين كسانى كه در ميان مسلمين بترويج عقايد قدريه مبادرت جستند معبد الجهنى و غيلان الدمشقى را ذكر كرده‌اند . اين هردو تن از تعليمات نصرانيان متأثر بودند و هردو بسبب اعتقاد بحرّيت انسان در اعمال خود مورد طعن مسلمانان واقع شدند و متعصبان مسلمين در مورد مخالفت با آنان و پيروانشان به اين حديث استناد ميجستند كه : « القدرية مجوس هذه الامة » . غيلان دمشقى را بسبب اعتقاد به قدر بامر هشام بن عبد الملك بوضعى فجيع كشتند بدين‌معنى كه نخست دست و پايش را بريدند و آنگاه\r\n\r\n\r\n","description":"","footnote":"\r\n( 1 ) - مانند :\r\n*  خَتَمَ اللَّهُ عَلى قُلُوبِهِمْ وَ عَلى سَمْعِهِمْ وَ عَلى أَبْصارِهِمْ غِشاوَةٌ وَ لَهُمْ عَذابٌ عَظِيمٌ \r\n*  إِنَّ اللَّهَ يَرْزُقُ مَنْ يَشاءُ بِغَيْرِ حِسابٍ \r\n*  وَ إِنْ تُصِبْهُمْ حَسَنَةٌ يَقُولُوا هذِهِ مِنْ عِنْدِ اللَّهِ وَ إِنْ تُصِبْهُمْ سَيِّئَةٌ يَقُولُوا هذِهِ مِنْ عِنْدِكَ قُلْ كُلٌّ مِنْ عِنْدِ اللَّهِ \r\n*  وَ لِلَّهِ مُلْكُ السَّماواتِ وَ الْأَرْضِ وَ ما بَيْنَهُما يَخْلُقُ ما يَشاءُ وَ اللَّهُ عَلى كُلِّ شَيْءٍ قَدِيرٌ \r\n*  يَغْفِرُ لِمَنْ يَشاءُ وَ يُعَذِّبُ مَنْ يَشاءُ وَ لِلَّهِ مُلْكُ السَّماواتِ وَ الْأَرْضِ وَ ما بَيْنَهُما وَ إِلَيْهِ الْمَصِيرُ \r\n( 2 ) - مانند :\r\n*  إِنَّا هَدَيْناهُ السَّبِيلَ إِمَّا شاكِراً وَ إِمَّا كَفُوراً \r\n*  فَمَنْ شاءَ فَلْيُؤْمِنْ وَ مَنْ شاءَ فَلْيَكْفُرْ \r\n*  مَنْ يَكْسِبْ إِثْماً فَإِنَّما يَكْسِبُهُ عَلى نَفْسِهِ \r\n*  فَمَنْ شاءَ اتَّخَذَ إِلى رَبِّهِ سَبِيلًا \r\n","page_name":" 52 ","page_number":78},
  {"content":"\r\n\r\nاو را بردار كشيدند . معبد نيز بامر حجاج كشته شد . عمر بن عبد العزيز خليفهء اموى ( 99 - 101 ) هم با اين قوم مخالفت ميكرد و آنانرا بزندان مىافگند و ميگفت كه اينها فروع را گرفته و اصول را رها كرده‌اند .\r\n\r\nمجبّره\r\nاما مجبّره ، از قديمترين كسانى كه بنشر اين عقيده در ميان مسلمين پرداخت مردى بنام جهم بن صفوان از موالى خراسان بود كه مدتى در كوفه بسر ميبرد و بعد كاتب حارث بن سريج شد كه در خراسان بر نصر بن سيار عامل بنى اميه خروج كرد و منهزم گرديد و جهم نيز مقيد و مقتول شد ( 128 هجرى ) و پيروان او را جهميه گويند . اينان معتقد بودند كه انسان در همهء اعمال خود مجبورست و خداوند اعمال او را همچنان مقدر كرد كه برگ را ميريزد و آب را جارى مىكند . هرفعل و عملى مخلوق بارى تعالى است و انتساب اعمال بمخلوق از راه مجازست . جهم علاوه بر بحث در موضوع جبر مسائل مهمّ ديگرى را از قبيل نفى صفات و حدوث كلام اللّه و انكار رؤيت و دائم نبودن جنت و دوزخ ( بسبب تناهى حركات و موجودات ) نيز مورد تحقيق قرار داد . و بسبب عقيدهء او بتأويل آيات قرآن مخالفت سختى از طرف علماء امت با پيروان او شروع شد .\r\nنتيجهء مستقيم ظهور اين دو فرقه و بحثهاى فرق ديگر در موضوع كفر و ايمان كه مقارن همين ايّام در گرفته بود ظهور فرقهء معتزله است چنان كه فرقهء اخير را از باب آنكه عقيدهء بقدرت انسان را از قدريه گرفته بودند گاه بنام قدريه و از آنروى كه عقيدهء بنفى رؤيت و خلق قرآن و ذاتى بودن صفات را از جهميه اخذ كرده بودند گاه جهميه ميخوانده‌اند و آنان خود از اين هردو نسبت تبرّى ميكرده‌اند .\r\n\r\nمعتزله\r\nمعتزله فرقهء معتبرى هستند كه از اول قرن دوم هجرى در اواخر عهد بنى اميه ظهور كرده و تا چند قرن در تمدّن اسلامى تأثير شديد داشته‌اند . مؤسس اين فرقه يكى از شاگردان حسن بصرى ( م . 110 هجرى ) است بنام و اصل بن عطا كه با استاد خود بر سر سرنوشت مرتكب معاصى كبيره و تعيين حدود كفر و ايمان اختلاف نظر يافت و از مجلس درس او كناره گرفت و سپس يكى از شاگردان ديگر حسن بنام عمرو بن عبيد به او\r\n\r\n","description":"","footnote":"","page_name":" 53 ","page_number":79},
  {"content":"\r\n\r\nپيوست و اين دو به يارى يكديگر فرقهء نوى را پديد آوردند بنام معتزله يا « اهل عدل و توحيد » كه در فارسى آنانرا « عدلى مذهب » نيز مىگفته‌اند « 1 » . اين فرقه در آغاز كار فقط نقش ميانجى ميان مفرطين و مفرّطين را در مورد معاصى كبيره بازى ميكردند و در حقيقت قائل بقول وسط ميان خوارج و مرجئه شدند ولى كار ايشان به زودى از حدود\r\n\r\n\r\n","description":"","footnote":"\r\n( 1 ) - علت تسميهء اين فرقه بمعتزله بنابر قول مشهور اعتزال و اصل و عمرو بن عبيد است از مجلس درس حسن بصرى بر اثر اختلاف در سرنوشت مرتكبين معاصى كبيره . توضيح اين مقال آنست كه در اواخر قرن اول و اوايل قرن دوم ميان فرق مختلف مسلمين بر سر اينكه آيا مرتكب گناه كبيره مؤمن است يا كافر ، و اينكه ايمان و كفر چيست ، بحثهايى درگرفته بود . حسن معتقد بود كه مرتكب گناه كبيره منافق است و منافق هم در حكم كافر ليكن يكى از شاگردان او بنام و اصل بن عطا با استاد خود از در مخالفت درآمد و ضمنا بر قول فرق ديگر هم كه بعضى بايمان و برخى بكفر مرتكبين معاصى رأى داده بودند اعتراض كرد و مرتكب معاصى را در منزلتى واقع در ميان دو منزلت كفر و ايمان قرار داد . معروفست و اصل بعد از كناره‌گيرى از مجلس درس حسن در مسجد بصره بر ستونى تكيه كرد و شروع بالقاء عقايد خود نمود و چون حسن او را بدين صورت ديد گفت « اعتزل و اصل عنا » و به همين سبب است كه و اصل و معتقدين او را معتزله ناميده‌اند . اين قول را دسته‌يى از قبيل شهرستانى آورده‌اند .\r\nقول دوم در وجه تسميهء اين فرقه بمعتزله آنست كه از باب اعتزال خود از همهء اقوال محدثه بدين اسم موسوم شده‌اند . مراد از اقوال محدثه سراسر اقواليست كه راجع بمرتكب كبيره حادث شده و آن‌چنان بود كه مرجئه ايشان را مؤمن و ازارقه و برخى ديگر كافر مىدانستند و حسن بصرى منافق ميشمرد . و اصل همهء اين مراتب را انكار كرد و از همهء آن گفتارها اعتزال نمود و عقيدهء مشهور خود را آورد و بدين سبب پيروان او را بنام معتزله خواندند . عبد القادر بغدادى صاحب الفرق بين الفرق گويد : حسن بصرى وقتى و اصل را از مجلس خود طرد كرد او بيكى از ستونهاى مسجد بصره نزديك شد و ايستاد . دوستش عمرو بن عبيد به دو پيوست و مردم گفتند : « انهما قد اعتزلا قول الامة » و ازينروى اتباعشان معتزله ناميده شدند .\r\nمسعودى در مروج الذهب گويد علت تسميهء اين فرقه بمعتزله آنست كه ميگفتند مرتكب كبيره از كفار و مؤمنين اعتزال جست و معتزله يعنى قائلين باعتزال صاحب كبائر .\r\nاما معتزله خود از اشتهار بمعتزله و جهميه و قدريه ناخشنود بودند و خود را اهل العدل و التوحيد مىخواندند . اهل توحيد از آنجهت كه نفى صفات مىكردند و اهل عدل از آنروى كه مىگفتند خداوند اگر خلق را بارتكاب گناه مجبور و آنگاه در پاداش عقاب كند مرتكب ظلم شده و حال آنكه او عادل است و به همين سبب است كه اعتقاد بعدل مانند اعتقاد بتوحيد جزو اصول عقايد معتزله است .\r\n","page_name":" 54 ","page_number":80},
  {"content":"\r\n\r\nبحث درين موضوع تجاوز كرد و بموضوعات بسيار مهمّ رسيد .\r\nمعتزله در باب ايمان معتقد بودند كه : ايمان عبارتست از خصال خير كه چون در كسى جمع شد او را مؤمن گويند ليكن فاسق از آنجا كه جامع خصال خير نيست مؤمن مطلق نيست امّا كافر مطلق هم نميباشد زيرا شهادت را جارى كرده است و قسمتى از اعمال خير هم از او سر مىزند . با اعتقاد بدين اصل معتزله مجبور شدند تمام وقايعى را كه تا آنوقت در اسلام رخ داده بود مانند موضوع قتل عثمان و واقعهء جمل و صفّين به نحوى توجيه و تأويل كنند و چون غالب تأويلات آنان در اين مسائل بسود امويان بود برخى از خلفاء اخير بنى اميه مثل يزيد بن الوليد ( م . 126 هجرى ) و مروان بن محمد ( 127 - 132 ) مذهب اعتزال را پذيرفته بودند .\r\nبا آنكه فرق معتزله در اجراء عقايد خود با يكديگر اختلافاتى داشتند بر روى هم در پنج اصل با يكديگر شريك بودند و آن پنج عبارتست از :\r\n1 - قول به « المنزلة بين المنزلتين » و اينكه مرتكب كبيره نه كافر است و نه مؤمن بلكه فاسق است و فاسق از جهت فسق مستحق نار جحيم باشد .\r\n2 - قول بتوحيد و آن اينست كه صفات خداوند غير ذات او نيست يعنى خداوند عالم و قادر و حىّ و سميع و بصير بذاته است و اين صفات زائد بر ذات نيست و مدّعى بودند كه قول بقدم صفات غير ذاتيه مستلزم قبول قدماء متعدد و نتيجهء آن تصوّر شريك براى بارى تعالى است . معتزله هريك از آيات را كه منجر باثبات صفات زائد بر ذات ميشد يعنى براى خداوند صفاتى مثل صفات مخلوق اثبات مينمود ، بنوعى تاويل ميكردند و على الخصوص با كسانى كه بتجسيد واجب و رؤيت او به نحوى از انحاء معتقد بودند مثل مقاتل بن سليمان معاصر و اصل بن عطاء و كرّاميه و جز آنها مخالفت شديد ميكردند و اين مخالفت با مجسمه و مشبّهه همواره در ميان معتزله معمول بود .\r\n3 - قول بعدل و آن نتيجهء قول به قدر است . معتزله در اين معنى بحث فراوان ميكردند . خلاصهء اقوال آنان در اين باب آنست كه خداوند خلق را بغايت خلقت كه كمال باشد سير ميدهد و بهترين چيزى را كه ممكن است براى آنان ميخواهد ، نه ارائهء بشرّ مىكند و نه طالب شرّ براى كسى است ، افعال مخلوق را از خوب و بدخلق نمىكند بلكه ارادهء انسان در انتخاب آنها آزاد و در حقيقت آدمى خالق افعال خويش\r\n\r\n","description":"","footnote":"","page_name":" 55 ","page_number":81},
  {"content":"\r\n\r\nاست و به همين سبب هم مثاب بخير و معاقب بشرّ مىباشد .\r\n4 - قول بوعد و وعيد يعنى خداوند در وعد و وعيد خود در پاداش مثوبات و كيفر كبائر صادق است . خلف خداوند از وعد مستوجب نقص اوست و همچنين است خلف از وعيد مگر آنكه قلم عفو بر سياههء گناهان كسى بكشد . مرتكب كبائر هم باندازهء گناهش عقاب و نسبت بايمان و جنبهء خير خود ثواب مىيابد ، پس مخلّد در عقاب نيست .\r\n5 - امر بمعروف و نهى از منكر .\r\nاز مبانى مهمّ معتقدات معتزله قول بسلطهء عقل و قدرت آن در معرفت نيك از بد هست ، در موردى كه شرع سخنى از آن نگفته باشد . معتزله ميگفتند از صفات و خواص هرچيز خوبى و بدى آن در نزد عقل آشكار است و اين تميز خطا از صواب براى همه ميسر مىباشد پس ملاك خوبى و بدى فقط امر و نهى شرعى نيست .\r\nمعتزله ايمان را معرفت بقلب و اقرار بلسان و عمل بجوارح ميدانند و ميگويند هرچه بر اعمال خير آدمى افزوده شود بر ايمان او هم به همان نسبت افزوده خواهد شد و هرچه عصيان افزايش يابد و كارهاى نابهنجار فزونى گيرد از ايمان هم به همان ميزان كاسته ميگردد . در اين باب فرقى معتقد بودند كه ايمان فقط بقلب است و بعضى آن را تصديق بقلب و اقرار بلسان ميدانستند .\r\nمهمترين دورهء ترقى معتزله از آغاز قرن دوم تا وسط قرن سوم بود . اينان دعاتى داشتند كه در تمام ممالك اسلامى پراگنده بودند و مقالات آنانرا نشر ميدادند و چون نخستين خلفاى عباسى تا الواثق باللّه ( 227 - 232 ) غالبا طرفدار عقايد آنان بودند ، و علاوه بر اين در همين دوره آزادى افكار و عقايد و توجه بعلوم عقلى نسبة وجود داشت ، معتزله در اين دوره در نهايت قدرت بودند و در غالب امور دخالت داشتند و برخى از متعصبان آنان ببهانه‌هايى از قبيل امر بمعروف و دفاع از عقيدهء خلق قرآن مزاحم مخالفان خود ميشدند چنان كه در نتيجهء همين سختگيريها محدّثين قوتى گرفتند و فرق متعصبى مانند حنابله و اشاعره ظهور نمودند .\r\nمعتزله بر رويهم به دو دستهء بزرگ تقسيم ميشوند : دسته‌يى كه در بصره مشغول نشر تعاليم خود بودند و دسته‌يى ديگر كه چندى بعد در بغداد متمركز گرديدند .\r\n\r\n","description":"","footnote":"","page_name":" 56 ","page_number":82},
  {"content":"\r\n\r\nاز دستهء نخستين و اصل بن عطا و عمرو بن عبيد از همه قديم‌ترند . و اصل بن عطا از موالى بود كه بسال 80 هجرى در مدينه متولد شد و بعد ببصره رفت و در مجلس درس حسن بصرى حاضر شد . وفات او در سال 131 هجرى اتفاق افتاد . وى خطيبى بليغ و سخنورى نيرومند و مردى متقى و پرهيزگار بود و تأليفاتى نيز داشت . عمرو بن عبيد نيز از موالى بود و در حلقهء درس حسن بصرى حاضر ميشد . وفاتش در سال 145 هجرى اتفاق افتاد و او نيز مردى پرهيزگار و دانشمند و صاحب تأليف و تصنيف بود .\r\nاين دو مؤسس واقعى مكتب بصره‌اند و از جانشينان معروف آنان در آن شهر عثمان الطويل ، حفض بن سالم ، ابو بكر الاصمّ ، ابو الهذيل العلّاف ( 131 - 235 ) و ابو اسحاق ابراهيم بن سيّار نظّام ( متوفى بسال 221 ) و ابو عثمان عمرو بن بحر جاحظ ( متوفى بسال 255 ) و ابو على جبّائى ( 235 - 303 ) و پسرش ابو هاشم جبّائى ( متوفى بسال 321 ) . شاخهء بغداد بوسيلهء يكى از تربيت‌يافتگان مكتب بصره بنام بشر بن المعتمر ( متوفى در حدود سال 210 ) كه ببغداد انتقال يافته بود شروع شد و بعد ازو از مشاهير ائمهء معتزله در اين شهر كه غالبا در دستگاه بنى العباس صاحب نفوذ و اثر بسيار بودند عيسى بن صبيح معروف به ابو موسى المردار ( متوفى در حدود 226 ) و قاضى احمد بن ابى دؤاد ( متوفى بسال 240 ) و ثمامة بن اشرس النميرى ( متوفى بسال 213 ) و ابو الحسن عبد الرحيم بن محمد الخيّاط ( متوفى بسال 290 ) و ابو القاسم البلخى را ميتوان ذكر كرد .\r\nمعتزله بحدود بيست فرقه منقسم گرديدند « 1 » كه هريك بموارد خاصى از معتقدات\r\n\r\n\r\n","description":"","footnote":"\r\n( 1 ) - اسامى اين فرق عبارتست از : واصليه پيروان و اصل بن عطا - عمرويه پيروان عمرو بن عبيد ابن باب - هذليه اتباع ابى الهذيل محمد بن الهذيل المعروف بالعلاف - نظاميه اتباع نظام - اسواريه اتباع على الاسوارى - معمريه اتباع معمر بن عباد السلمى . بشريه اتباع بشر بن المعتمر - هشاميه اتباع هشام بن عمر الفوطى - مرداريه اتباع ابو موسى المردار - جعفريه پيروان جعفر بن حرب الثقفى ( متوفى بسال 234 ) - جعفريه اتباع جعفر بن مبشر همدانى ( متوفى بسال 236 ) - اسكافيه اتباع محمد بن عبد اللّه الاسكافى ( متوفى بسال 240 ) - ثماميه اتباع ثمامة بن اشرس - جاحظيه اتباع جاحظ بصرى - شحاميه اتباع ابو يعقوب يوسف بن عبد اللّه بن اسحق الشحام معاصر الواثق - خياطيه اتباع ابو الحسن الخياط - كعبيه اتباع ابو القاسم عبد اللّه بن احمد بن محمود البلخى معروف به الكعبى ( متوفى بسال 319 ) - جبائيه اتباع ابو على جبائى - بهشميه اتباع ابو هاشم جبائى .\r\n","page_name":" 57 ","page_number":83},
  {"content":"\r\n\r\nخود مشهور و از ديگران متمايزند ولى بر روى هم همهء شعب معتزله در اصول معينى كه بدانها شهرت دارند شريكند .\r\nچون اساس افكار معتزله بر مبادى عالى مانند توحيد و نفى جسميت و استحالهء رؤيت و عدل و اختيار و بسيارى از موضوعات دقيق ديگر كه همگى حاجت باثبات دارد گذاشته شده بود ، ناگزير باستفاده از فلسفه و توجه باثبات عقايد خود از طريق مباحثات عقلى و منطقى همّت مىگماشتند و با تمام مخالفان خود يا معارضان اسلام از قبيل مجبّره و مرجئه و مجسمه و محدثين و يهود و نصارى و مجوس و زنادقه و نظاير آنان با استفاده از اصول منطق و فلسفه بحث ميكردند . از طرفى ديگر اينان مردمى روشن‌بين و غالبا دور از تعصبات دينى و خشكى و تقشّف اهل سنّت و حديث و مجسمه و مشبهه بودند و بجاى توسل باحاديث و سنن عقل را وسيلهء تحقيق ميدانستند و اساس كار آنان بر استدلال و منطق استوار بود نه بر تعبّد ، و بنابراين بايد اذعان داشت كه معتزله مقدمهء ايجاد يك حركت فكرى عظيم در عالم اسلام و يكى از علل توجه مسلمين بفلسفه و علوم اوائل گرديدند .\r\nبا توجه بافكار معتزله مسلم است كه آنان مواجه با دشمنى و مخالفت گروه بزرگى از مسلمانان خاصه محدثين و اشاعره بودند و ناگزير با آنان خواه از طريق بحث و خواه از طريق زور و جبر ( مخصوصا در عهد مأمون و معتصم و الواثق ) از در مخالفت و نزاع درميآمدند و على الخصوص موضوع خلق قرآن را وسيلهء « محنهء » مردم قرار دادند و بآزار آنان برخاستند و بدينگونه كار ايشان نسبت بفرق مخالف بتعصب كشيد و همين امر مقدمهء تحريك مخالفان بر آنان و شكست ايشان شد . مخالفين معتزله در جستن موارد ضعف عقايد آنان هم كوتاهى ننموده و آنچه را از سخنان ائمهء ايشان مخالف شرع دانستند بعنوان فضائح ذكر كرده‌اند . از آن جمله ابو منصور البغدادى ( متوفى بسال 429 ) صاحب كتاب الفرق بين الفرق از هرفرقه‌يى از فرق معتزله فضايح متعدد برشمرده است مثلا از هذليه ده فضيخت و از نظّاميه بيست و يك فضيحت و از معمريه شش فضيحت و از هشاميه هشت فضيحت و از بهشميه نه فضيحت ياد كرده است .\r\nاز جملهء فرقى كه از ائمهء معتزله در مقالات خود استفاده كرده‌اند فرق شيعه‌اند\r\n\r\n","description":"","footnote":"","page_name":" 58 ","page_number":84},
  {"content":"\r\n\r\nعلى الخصوص شيعهء اماميهء اثنى عشريه و اماميهء اسمعيليه و زيديه . زيد بن على بن الحسين شاگرد و اصل بن عطا و به همين سبب در اصول عقايد خود باستاد خويش نزديك بود .\r\nبرخى از رجال شيعه شاگردان ائمهء معتزله بوده و عقايد مذهبى خود را با اصول عقايد آنان نزديك كرده‌اند و از آن جمله است صاحب كافى اسمعيل بن عباد ( متوفى بسال 385 ) كه شاگرد ابو هاشم جبائى بود و دعوت بهشميه را ترويج داد چنان كه در آغاز قرن پنجم غالب معتزله از اين دسته بوده‌اند « 1 » .\r\nمعتزله بعد از آغاز خلافت المتوكل على اللّه ( 232 - 247 ) و اقداماتى كه او براى جلوگيرى از « محنه » و مجادله و مناظرهء ائمهء معتزله كرد بضعف گراييدند . با اينحال در تمام قرن چهارم و قسمتى از قرن پنجم در ممالك اسلامى خاصه در بغداد و ايران قدرت و نفوذ فراوان داشتند و با مخالفتى كه از طرف اهل سنّت و حديث و خصوصا اشاعره با ايشان ميشد تا قرن هفتم رجال بزرگى از ميان ايشان ظهور ميكردند . از مشاهير ائمهء معتزله در قرن ششم جار الله زمخشرى ( 497 - 538 ) صاحب تأليفات متعدد است و بعد ازو در قرن هفتم عبد الحميد بن ابى الحديد ( 586 - 655 ) را ميتوان نام برد .\r\nمعتزله بر اثر استفاده از مباحث منطقى و فلسفى براى اثبات عقايد خود و شروع ببحث‌ها و مشاجرات و تأليف كتب و رسالات متعدد در اثبات معتقدات خود و ردّ افكار و عقايد ديگران در حقيقت بنيان‌گذار علم كلام در اسلام گرديده‌اند . از خصائص اعمال اين فرقه تأويل و توجيه آيات قرآن و ايجاد روش خاصى در تفسير است كه بعد ازين دربارهء آن سخن خواهيم گفت .\r\n\r\nچند فرقهء ديگر\r\nدر همان ايّام كه معتزله مشغول نشر عقايد خود بودند فرق ديگرى هم در ميان مسلمين در مسائل ماوراء الطبيعى نظرهاى تازهء خود را اظهار ميكردند . از ميان فرق شيعه كه در اين موارد بحث‌هايى داشتند ميتوان اين فرقه‌ها را ذكر كرد : شيطانيه ( منسوب به شيطان الطاق محمد بن النعمان الرافضى ) ؛ و يونسيه ( اتباع يونس بن عبد الرحمن القمى ) ؛\r\n\r\n\r\n","description":"","footnote":"\r\n( 1 ) - الفرق بين الفرق ص 111\r\n","page_name":" 59 ","page_number":85},
  {"content":"\r\n\r\nو زراريه ( اتباع زرارة بن اعين متوفى بسال 150 هجرى ) ؛ و هشاميه ( معتقدين هشام ابن الحكم الرافضى از معاصران برامكه كه عقيدهء تشبيهى و تجسيدى شديد داشت ) ؛ و دستهء ديگرى به همين نام پيروان هشام بن سالم جواليقى ( كه زمانا مقدّم بر هشام ابن الحكم بود و عقيدهء تجسيم و تشبيه مفرطى داشت و تصوّر ميكرد خداوند بر صورت انسان است ليكن گوشت و خون نيست بلكه نور ساطع سفيد رنگى است و مانند انسان داراى حواس پنجگانه است و دست و پا و چشم و گوش و بينى و دهان دارد و نصف اعلى او مجوّف و نصف اسفل او مصمت است ) ؛ و اسمعيليه ( كه بامامت اسمعيل بن جعفر و محمد بن اسمعيل معتقدند و مقالات ايشان و على الخصوص تعمّق آنان در فلسفه و حكمت و تحقيق در كلام مشهور است ) .\r\nفرقهء ديگرى بنام نجّاريه از اتباع حسن بن محمد النجار ( متوفى در حدود سال 230 ) در قرن سوم و قرن چهارم شهرتى داشتند . از اصول عقايد آنان بعضى با عقايد قدريه و برخى ديگر با مجبّره مشترك بود و برخى از مقالات آنان نيز مقدّمهء مقالات اشاعره گرديد . اين فرقه بنفى علم واجب و نفى رويت او و حدوث كلام اللّه اعتقاد داشتند . در مورد ايمان ميگفتند كه ايمان معرفت خداوند و رسل او و فرائضى است كه مسلمين بر آن اجتماع كرده‌اند و خضوع نسبت به آن و اقرار به زبان . هرخصلتى از خصال ايمان بتنهايى طاعت است نه ايمان و ايمان مجموع آنهاست و افزايش مىيابد نه كاهش . نجاريه در ساير مسائل نيز بحثهاى مشبعى داشتند و به چند دسته بنام برغوثيه ( اتباع محمد بن عيسى ملقب به برغوث ) و زعفرانيه ( اتباع زعفرانى كه در رى سكونت داشت ) و مستدر كه تقسيم ميشدند .\r\nفرقهء ديگرى بنام ضراريه از اتباع ضرار بن عمرو از مؤلفين و مصنفين قرن دوم هجرى از پاره‌يى جهات به مجبّره و در بعض موارد بمعتزله نزديك بودند و از جملهء سخنان آنان اين بود كه مؤمنين ماهيّت خداوند را در روز قيامت بحاسهء ششم خواهند ديد .\r\nيكى از جملهء فرقه‌هاى مهمّ اين عهد فرقهء كرّاميه‌اند . اين فرقه تابع محمد بن كرّام ( متوفى بسال 255 ) بودند كه از اهل سيستان بود ليكن در غرجستان بسر ميبرد و در زمان محمد بن طاهر بن عبد اللّه بن طاهر بنيشابور رفت و دعوت خود را در آنجا پراگند .\r\n\r\n","description":"","footnote":"","page_name":" 60 ","page_number":86},
  {"content":"\r\n\r\nوى از مفرطترين معتقدين به تجسيم معبود بود و بپندار وى خداوند جسم محدود است و از تحت يعنى از جهتى كه متلاقى با عرش باشد متناهى و از فوق نامتناهى است و از اين حيث گويا از اصول عقايد مانويه متأثر بوده است كه نور را از تحت يعنى از جنوب محدود بظلمت ميشمردند ولى از ساير جهات غير متناهى ميدانستند . ابن كرام از طرف ديگر يعنى از بابت اعتقاد بجوهريت وجود واجب تحت تأثير نصارى بود .\r\nكرّاميه ميگفتند خداوند مماس بعرش خود يا متقارب به آنست و در اينكه بر همهء عرش قرار گرفته است يا بر جزئى از آن در تفسير « الرحمن على العرش استوى » اختلاف داشتند و خداوند را محل حوادث و اعراض ميدانستند و در تفسير « اذا السماء انفطرت » او را بسنگينى وصف ميكردند و ميگفتند انّها انفطرت من ثقل الرحمن عليها . ابن كرّام در كتاب خود بنام عذاب القبر بابى در كيفوفية اللّه عزّ و جلّ داشت يعنى در كيفيت خداوند ، و از مكان خداوند در بعض كتب خود به حيثوثية اللّه تعبير كرده و برخى از كرّاميان خداوند را جسم اجسم يعنى جسمى كه از همهء جسمها بزرگتر و كاملتر است ميگفتند و ملاقات و مماسات اجسام را بر او قائل بودند و ميگفتند او بصورتهاى زيبا بر زمين فرود ميآيد « 1 » . تسلّط و نفوذ اين فرقه مخصوصا در قرن پنجم بسيار بود و ما در آن باب بجاى خود بحث خواهيم كرد .\r\n\r\nحلوليه و اهل تناسخ\r\nدر اينجا ذكر فرق ديگرى از مسلمين و يا آنها كه در محيط اسلامى و على الخصوص در ايران سرگرم اختلافات دينى خود بودند بىفايده به نظر نميرسد . از ميان اين فرق مهمتر از همه آنها هستند كه بحلول يا تناسخ اعتقاد داشتند . اينان بشعبه‌هاى متعدد منقسم شدند و هريك بنامى شهرت يافتند . قديمترين كسى كه در ميان مسلمين بنشر افكار حلولى مبادرت جست عبد الله بن سبا است كه نسبت بعلى بن ابيطالب عليه السلام راه غلو پيش گرفت و معتقد بالوهيت او گرديد و بعد از آنكه خبر قتل او را شنيد گفت مقتول على نبوده است بلكه شيطان بود كه به صورت وى درآمد و على خود به آسمان صعود كرد . بعضى از سبائيه تصوّر مينمودند على در ميان ابرها پنهان است ، رعد صوت و برق تازيانهء ويست .\r\n\r\n\r\n","description":"","footnote":"\r\n( 1 ) - الفرق بين الفرق ص 130 - 137\r\n","page_name":" 61 ","page_number":87},
  {"content":"\r\n\r\nاينان عقيده دارند على در آخر كار از آسمانها نزول خواهد كرد و همه جهان را تصرّف خواهد نمود .\r\nديگر از حلوليه فرقهء بيانيه‌اند كه ميگويند روح خداوند از طريق تناسخ در انبيا و ائمه گشت تا به ابو هاشم عبد اللّه بن محمد بن الحنفيه رسيد و ازو به بيان بن سمعان منتقل شد .\r\nديگر فرقهء مغيريه اتباع مغيرة بن سعيد العجلى كه بمهدويت محمد بن عبد اللّه ابن حسن بن على معتقد بود . وى بتشبيه اعتقاد داشت و اعضاء خداوند را بحروف هجا تشبيه ميكرد .\r\nديگر فرقهء حربيه اتباع عبد اللّه بن عمرو بن حرب الكندىاند كه معتقد بحلول روح اللّه در انبيا و ائمه و ابو هاشم عبد اللّه بن محمد بن حنفيه و ازو در عبد اللّه بن عمرو بن حرب بودند .\r\nديگر از اين فرقه رزّاميه‌اند كه مركز آنان در مرو بود و در دوستدارى ابو مسلم صاحب الدعوة مبالغه ميكردند چنان كه امامت را بعد از سفّاح حقّ ابو مسلم ميدانستند و شعبه‌يى از اين فرقه بنام ابو مسلميه دربارهء ابو مسلم راه افراط پيش گرفتند و چنين پنداشتند او از طريق حلول روح خداوند بمرتبهء الوهيت رسيده است و از اينروى او را برتر از جبرائيل و ميكائيل و ساير ملائكه ميشمردند و ميگفتند كه او زندهء جاويدان است و همواره در انتظار وى بودند . مركز اين دسته در مرو و هرات بود و به « بركوكيه » شهرت داشتند و اگر كسى از آنان ميپرسيد آنكس كه بفرمان منصور كشته شد كه بوده است ميگفتند شيطان بود كه در چشم مردم به صورت ابو مسلم درآمد .\r\nراونديه نيز در خراسان و عراق از معتقدان بحلول بوده و بپيروى از ابو مسلميه و يا بنا بنقل كامل التواريخ « 1 » « على رأى ابى مسلم صاحب الدعوة » بتناسخ عقيده داشته‌اند .\r\nاينان همان قومند كه در سال 141 در بغداد فتنه‌يى برپا كردند و منصور خليفهء دوم را خداى خويش خواندند و در فتنهء آنان نزديك بود منصور از ميان برود .\r\nدستهء ديگر از حلوليه مقنّعيه يا مبيضه ( سپيد جامگان - بيض الثياب ) بوده‌اند\r\n\r\n\r\n","description":"","footnote":"\r\n( 1 ) - حوادث سال 141\r\n","page_name":" 62 ","page_number":88},
  {"content":"\r\n\r\nدر ماوراء النهر . اينان پيروان عطاء ( يا هشام ، يا هاشم ) بن حكيم معروف به المقنّع بودند كه ميگفتند لاهوت در هياكل سير مىكند و روح خداوند در آدم و ازو در نوح و ابراهيم و موسى و عيسى و محمد و على و اولاد او و سرانجام بابو مسلم و ازو به المقنع حلول كرد و از اينجا بود كه المقنع خود را خدا ميدانست و دينى جديد براى اتباع خود آورد و بر اثر اتحاد با بعضى از طوايف ترك چند سال با سپاهيان اسلام در حال جنگ بود تا آخر در سال 161 مقتول شد . پيروان وى تا اوايل قرن پنجم شهرت داشتند .\r\nديگر از فرق حلوليه فرقهء « حلمانيه » منسوب به ابى حلمان الدمشقى هستند كه اصلا ايرانى بود ولى مذهب وى در دمشق رواج داشت و به همين جهت بدمشقى مشهور گرديد . وى معتقد بود كه خداوند در اشخاص زيبا حلول مىكند و به همين سبب پيروانش بر صورت زيبا سجده ميكردند . علاوه بر اين معتقد باباحه بود .\r\nاز جملهء مذاهبى كه ميتوان آنها را دنبالهء مذاهب ايرانى دانست مذهب اباحى « خرّميّه » يا « خرّمدينيّه » يا « محمرّه » است كه معتقدين آن را بر دو دستهء بابكيه ( اتباع بابك خرمى ) و مازياريه ( اتباع مازيار بن قارن ) منقسم داشته‌اند .\r\nدستهء نخستين چندين سال در آذربايجان با لشكريان اسلامى در مبارزه بود و دستهء ثانوى در طبرستان ، و هردو مدت‌ها بعد از قرن سوم باقى بوده‌اند . دستهء خرميه دنبالهء مزدكيان در دورهء اسلامى هستند .\r\n* * * شرح مختصرى كه از اوضاع دينى سه قرن اول هجرى داده‌ايم اين نتيجه را بدست ميدهد كه :\r\n1 - در اين سه قرن اديان و مذاهب قديم ايران يكباره از ميان نرفت بلكه همهء آنها اعم از دين زرتشتى و مانوى و مزدكى و نصرانى و يهود در اين سه قرن پيروانى در همهء نواحى ايران داشته است ، منتهى عدد اين پيروان در نواحى مختلف تغيير ميكرد و دنبالهء بقاء اين ملل بقرنهاى چهارم و پنجم و حتى در برخى از اديان بقرون متأخر هم كشيد . باقى ماندن اين اديان در ايران دورهء اسلامى باعث شد كه پاره‌يى از معتقدات ملل متنوعه در مذاهب موضوعه در ايران نفوذ كند مانند عقيدهء ابن كرام راجع بتناهى خالق\r\n\r\n","description":"","footnote":"","page_name":" 63 ","page_number":89},
  {"content":"\r\n\r\nاز تحت و عدم تناهى آن از فوق و اعتقاد بموعود در بعض مذاهب و پاره‌يى از معتقدات فرق حلولى و امثال آنها .\r\n2 - مذاهب اسلامى خواه در ايران و خواه در خارج ايران با شدّت كم‌نظيرى ظهور ميكرد و اختلافات ميان مسلمانان بدرجه‌يى بود كه ميتوان گفت بيشتر فرق و نحل خارج از اندازهء مسلمين در همين سه قرن بوجود آمده و پايهء ايجاد فرق ديگر هم در اين سه قرن نهاده شده است . علت اين امر آن بود كه در نخستين قرنهاى دورهء اسلامى هنوز مسلمين و يا نومسلمانان مشغول يافتن حقايق دين اسلام از ميان معتقدات قديم و جديد خود بودند و علاوه بر اين اختلافات سياسى و مناقشات مسلمانان در مسائلى از قبيل خلافت و امامت و حدّ و رسم ايمان و كفر و چگونگى اداى وظايف دينى و دنياوى بالضروره در اين سه قرن ميبايست ادامه داشته باشد تا از ميان دسته‌هاى گوناگون چند دسته در هرباب بر ديگران غلبه جويند و معتقدات ايشان مورد قبول عدهء بيشترى از مسلمانان گردد و اين نتيجه در قرن چهارم و پنجم حاصل شد چنان كه مذاهب معينى در هرباب اعم از فقه و قراءت يا مسائل سياسى و بحث‌هاى كلامى مورد قبول قرار گرفت و ما بقى بضعف گراييد و اندك‌اندك از ميان رفت .\r\nپيداست كه اين مناقشات در افكار و اسلوب‌هاى فكرى مسلمانان و بالنتيجه در شعر و نثر هم مؤثر افتاد ، گذشته از آنكه خود موجب ايجاد ادبيّات پردامنهء دينى مسلمانان در اين ايام گرديد .\r\nملت ايران در اين مناقشات نه تنها بىطرف نماند بلكه سهم عمده و اساسى در اين مورد هم مانند ساير ابواب تمدّن اسلامى با او بود و به حكم قاطع ميتوان گفت غالب مذاهب اسلامى على الخصوص از اوايل قرن دوم تا اوايل قرن چهارم در عراق عرب و ولايات ايران پديد آمد و آنها كه از آن ميان باقى ماند اندك‌اندك مورد قبول ملت‌هاى ديگر مسلمان نيز شد .\r\nاز ميان مراكز مختلف ايجاد افكار و عقايد مذهبى مسلمانان على الخصوص بايد بصره و بغداد را ذكر كرد كه بر اثر تلاقى دسته‌هاى مختلف در آنها ، مركز مستعدّى براى ظهور عقايد جديد بود . در خراسان و عراق نيز مذاهب مختلف پياپى ظهور كرد و در اين نواحى نظرهاى سياسى در ايجاد مذاهب اسلامى بيشتر دخالت داشت تا مقاصد اصولى .\r\n\r\n","description":"","footnote":"","page_name":" 64 ","page_number":90},
  {"content":"\r\n\r\n\r\nفصل سوم وضع علوم در سه قرن اول هجرى\r\n\r\nتقسيم علوم\r\nعلوم در نظر مسلمانان مجموعهء اطلاعات و دانش‌هاييست كه در امور دينى و دنياوى بحث و تحقيق كند اعمّ از مسائل شرعى و عرفى و ادبى و عقلى و جز آنها . پس هنگامى كه در تمدّن اسلامى سخن از علم ميرود بنابر رسم معاصران تنها بعلوم اثباتى و تجربى توجّه نداريم بلكه مراد ما همهء انواع اطلاعات بشرى است . مسلمين اين اطلاعات را مجموعا به دو دستهء علوم معقول و منقول تقسيم ميكنند كه دومين آنها يعنى علوم منقول خود بعلوم شرعى و علوم ادبى منقسم ميگردد .\r\nاز ميان تقسيم‌هايى كه دربارهء علوم شده و بحث‌هاييكه در اين باب صورت گرفته يكى آنست كه عبد الرحمن بن خلدون المغربى در مقدّمهء خود « 1 » آورده است و اينك بذكر لبّ و خلاصهء آن در اينجا مبادرت ميكنيم « 2 » :\r\nعلوم بشرى بر دو قسم است : علومى كه طبيعى انسانست و از راه فكر بدان ميرسد و علومى كه از راه نقل بدست ميآيد و آدمى آن را از واضع آن ميگيرد . نخستين را علوم حكميهء فلسفيه گويند كه انسان از راه فكر و مدارك بشرى از موضوعات و مسائل و براهين آن اطلاع حاصل مىكند و دومين را علوم نقليهء وضعيه نامند كه مستند است بر خبر از واضع شرع و عقل را در آن مجالى نيست مگر در الحاق فروع مسائل آن\r\n\r\n\r\n","description":"","footnote":"\r\n( 1 ) - يعنى مقدمهء كتاب العبر و ديوان المبتداء و الخبر فى ايام العرب و العجم و البربر و من عاصرهم من ذوى السلطان الاكبر\r\n( 2 ) - رجوع شود به مقدمهء ابن خلدون چاپ مصر ص 435 - 436\r\n","page_name":" 65 ","page_number":91},
  {"content":"\r\n\r\nباصول و تنظيم و تنسيق اجزاء مختلف آن‌كه از راه قياس امكان مىپذيرد و اين علوم همان علوم شرعيّه و علومى است كه ما را مهياى فهم آنها كند يعنى علوم لسان عربى كه لسان ملت اسلامست و قرآن بدان نازل شده . اصناف علوم نقليه بسيارست زيرا بر هركس واجبست كه احكام الهى را از كتاب و سنّت به نصّ و اجماع يا بالحاق درك كند پس ناگزيرست كه اولا با فهم الفاظ قرآن در آن نظر كند و معانى آن را دريابد و از اين راه علم تفسير پديد ميآيد و ثانيا بايد اسناد نقل و روايت آن را تا پيغامبر و اختلاف قراءات قراء را بشناسد و از اين طريق علم القراءات بوجود ميگرايد و ثالثا بايد از اسناد سنّت به صاحب شرع و كلام در روات ناقل آنها و معرفت احوال و عدالت و امانت آنان در نقل اخبار باخبر باشد و بدين ترتيب علوم الحديث بميان ميآيد و رابعا لازمست كه احكام را از اصول آن بوجهى قانونى استنباط كرد و اين موضوع اصول الفقه است و خامسا در نتيجهء معرفت باصول فقه به احكام خداوند در افعال مكلفين واقف گردند و اين علم فقه است و سادسا براى شناسايى تكاليف قلبى كه عبارت از عقايد ايمانيه نسبت بذات و صفات الهى و امور حشر و نعيم و عذاب و قدر است ، و احتجاج در آنها با ادلّهء عقليه ، علم ديگر بوجود ميآيد كه عبارتست از علم الكلام . سابعا براى فهم قرآن و حديث شناختن علوم لسانيه لازمست و آنها عبارتند از علم لغت و نحو و بيان و ساير علوم ادبيه ؛ و اينها را مجموعا علوم نقليه گويند كه مختص بملّت اسلامى است .\r\nاينك ميپردازيم بذكر احوال هريك ازين علوم در سه قرن اول هجرى :\r\n\r\n1 - علوم شرعيه\r\nمراد از علوم شرعيه يا علم الشرائع يا علم النواميس يا علوم اعتقاديه تمام علوميست كه در دين اسلام و امور مربوط به آن سخن گويد و تقسيم مىشود به علم القراءة يا علم - القراءات و فروع آن ، علم التفسير و فروع آن ، و علم الحديث و فروع آن و علم الفقه و فروع آن و علم الكلام .\r\n\r\nعلم القراءة\r\nچون بناى دين اسلام بر قرآن كريم يعنى كتاب آسمانى مسلمين است طبعا مسلمين از آغاز كار بدان از هرچيز بيشتر\r\n\r\n","description":"","footnote":"","page_name":" 66 ","page_number":92},
  {"content":"\r\n\r\nتوجّه داشتند . قرآن حاوى دستورهاى قاطع براى مسلمين در امور دينى و دنياوى است و به همين سبب است كه مطالعه و تحقيق دربارهء مسائل مختلف مربوط به آن تا چند قرن در ميان مسلمانان رواج داشت چنان كه مسلمين راجع بكيفيت قراءة آن ، راجع بقصص و حكايات ، احكام ، شأن نزول آيات ، دسته‌بندى آيات بصور مختلف ، موارد فصاحت و اعجاز قرآن و غيره بتفصيل بحث كرده و كتب فراوان در سه قرن اول هجرى نوشته‌اند . در رأس تمام علوم مربوط به قرآن علم القراءة و علم تفسير قرار دارد .\r\nعلم القراءة علمى است كه از صور نظم كلام اللّه از حيث وجوه اختلافات متواتر بحث مىكند و مراد از آن تحصيل ملكهء ضبط اختلافات متواتر و فايدهء آن صيانت كلام اللّه از تحريف و تغييرست . روايت صحابه از رسول اللّه در مورد قرآن در بعض الفاظ و كيفيات حروف و اداء آنها بطرق مختلف صورت گرفته و اين اختلافات بوسيلهء قرّاء نقل شده و امتداد يافته بود چنان كه در حين فتوحات مسلمانان در هريك از بلاد و مراكز اسلامى قراءت خاصى بپيروى از يكى از قرّاء كه مورد اعتماد بود رواج يافت و بتدريج از ميان اين قراءتهاى مختلف هفت و بقولى ده قراءت كه از همه بيشتر طرف اعتماد بود مورد قبول اكثر طبقات واقع شد و نقل آنها بتواتر رسيد و اين قراءات اصول قراءات قرآن قرار گرفت و البته بعد از اين قراءات ديگرى هم بر قراءات سابق افزوده شد ولى قرّاء قرآن همواره بقراءات مشهور مذكور استناد ميجسته و آن را روايت ميكرده‌اند تا آنگاه كه علوم مختلف اسلامى تدوين شد و راجع به اين موضوع هم مانند ساير موضوعات كتبى پديد آمد و خود صناعتى خاص و علمى منفرد گرديد . قرّاء نخستين قرآن از صحابهء حضرت رسولند مانند عمر بن الخطاب ( م . 23 هجرى ) و عثمان بن عفّان ( م . 35 ) و على بن ابيطالب عليه السلام ( م . 40 ) و ابىّ بن كعب ( م . 33 ) و زيد بن ثابت ( م . 56 ) و عبد اللّه بن مسعود ( م . 32 ) و ابو الدرداء عويمر بن زيد ( م . 32 ) و ابو موسى الاشعرى ( م . 44 يا 53 ) .\r\nبعد از اين طبقه در ميان تابعين نيز عده‌يى بقراءت و حفظ قرآن شهرت يافتند و بعد از اين دسته قرّاء سبع و بعد از آنان سه تن از قرّاء كه عدهء قرّاء سبع را تكميل كرده و بده رسانيده‌اند ، مشهور ميباشند . از كسانى كه قراءت را از صحابه گرفته‌اند حبر الامّة عبد اللّه ابن عباس ( م . 68 ) و عبد اللّه بن سائب ( م . 70 ) هستند . از ميان تابعين عدهء كثيرى در مدينه\r\n\r\n","description":"","footnote":"","page_name":" 67 ","page_number":93},
  {"content":"\r\n\r\nو شام و كوفه و بصره در اين فن شهرت يافتند كه هريك سند روايت خود را بيكى از صحابه يا كسانى كه از صحابه روايت كرده‌اند ميرسانيدند ، از ميان قراء اخير هفت تن كه همه از موالى بوده‌اند بنام قرّاء السبعه شهرت يافتند كه عبارتند از : نافع بن عبد الرحمن ابن ابى نعيم ( يا ابى رؤيم ) ( م . 169 ) و عبد الله بن كثير ( م . 120 ) و ابو عمرو بن العلاء ( م . 154 ) و عبد الله بن عامر ( م . 118 ) و عاصم بن ابى النّجود معروف بابن ابى النّجود ( م . 129 ) و حمزة بن حبيب ( م . 154 يا 158 ) و ابو الحسن على بن حمزة الكسائى ( م . 189 ) .\r\nبعد ازين هفت تن سه تن ديگر از قراء در ميان مسلمانان شهرت يافتند و صلوة با قراءت آنان هم جائز دانسته شد و آنان عبارتند از : ابو محمد يعقوب بن اسحق الحضرمى ( م . 205 ) و ابو جعفر يزيد بن القعقاع المخزومى ( م . 130 يا 132 ) و ابو محمد خلف بن هشام البزّار ( م . 229 ) .\r\nاين ده تن كه برشمرده‌ايم مقبول امت‌اند و قبول قراءت هريك از آنان مجازست .\r\nغير از اين ده تن عدهء ديگرى نيز در ميان مسلمين پديد آمده و هريك اقوال شاذّى در قراءت آوردند و اين امر مخصوصا بعد از تشعّب آراء در تفسير و فقه رواج بيشتر گرفت و چون اقوال آنان مايهء تشديد تفرقه در ميان مسلمانان ميشد خلفا نسبت بايشان از نهايت شدّت خوددارى نداشتند ليكن اين سخت‌گيرى مانع ادامهء كار گروه مذكور نبود چنان كه تا اواسط قرن چهارم قرّاء شاذّى مانند محمد بن احمد معروف به ابن شنبوذ البغدادى ( م . 328 ) و يعقوب العطار ( م . 354 ) پديد آمدند .\r\nرسم قراء آن بود كه براى اثبات صحت قراءت خود باسناد مسلسل و متواتر تا حضرت رسول متوسل ميشدند مثلا ميگفتند : « قرأ يعقوب بن اسحق على سلام و قرأ سلام على عاصم و قرأ عاصم على ابى عبد الرحمن و قرأ ابو عبد الرحمن على على بن ابيطالب و قرأ على بن ابيطالب على النبى . »\r\nاز باب اهميتى كه مسلمين براى علم القراءة و قرّاء مشهور قائل بوده‌اند كتب بسيار در اين فن و در طبقات قرّاء تأليف نموده و در اصول و فروع اين علم كار كرده‌اند و از جملهء كتبى كه در اين سه قرن تأليف شده اينهاست : كتاب القراءات خلف بن هشام ، ابن سعدان ، ابن مجاهد ، ابو حاتم سجستانى ، ابن قتيبه ، ابى الطيب بن اشناس ، فضل\r\n\r\n","description":"","footnote":"","page_name":" 68 ","page_number":94},
  {"content":"\r\n\r\nابن شاذان ، ابو عمرو بن العلاء . علاوه بر اينها در باب نقط و شكل قرآن ، وقف و ابتداء قرآن ، اختلاف مصاحف ، وقف التمام ، متشابه قرآن ، هجاء المصاحف ، قطع و وصل قرآن ، اجزاء قرآن نيز كتب متعددى درين سه قرن تأليف شد .\r\nاز فروع مشهور علم القراءة علم معرفة الشواذ ، علم مخارج الحروف ، علم مخارج الالفاظ ، علم الوقوف ، علم علل القراءات ، علم رسم الكتابة فى المصاحف ، علم آداب كتابة المصحف را ميتوان ذكر كرد .\r\n\r\nعلم تفسير\r\nتفسير علمى است كه حقيقت معانى آيات قرآن را بحسب طاقت انسان و بمقتضاى قواعد لغوى و صرفى و نحوى و بلاغى عرب بيان كند و در حقيقت مراد خدا را از قرآن آشكار نمايد و در مورد مفردات و تركيبات و معانى آنها و اسباب نزول و ترتيب نزول و توضيح اشارات و مجملات و تمييز ناسخات و منسوخات و محكمات و متشابهات از يكديگر و تفصيل تعريضات و قصص و حكايات آن بحث كند . غرض از آن معرفت معانى و حقايق قرآنيه و فايدهء آن حصول قدرت در استنباط احكام شرعيه بر وجه صحيح و موضوع آن كلام اللّه است .\r\nدر آغاز دعوت اسلام براى عرب تقريبا اشكالى در فهم معانى قرآن در ميان نبود زيرا قرآن به زبان عربى فصيح و مبين نازل شده و اگر هم اشكالى از پاره‌يى جهات براى صحابه در درك معانى مفردات و تركيبات يا اشارات و مجملات آن حاصل ميشد از پيغامبر سؤال ميكردند و وى توضيحاتى در اين موارد ميداد بدين ترتيب صحابه توانستند معانى و مفاهيم آيات مختلف را كه هريك بتدريج در بيان اصول دين و فرائض احكام و يا بسبب وقايع مختلف و تعيين احكام نازل شده و برخى ناسخ و بعضى منسوخ و پاره‌يى مفصل و دسته‌يى مجمل بوده است ، از آن حضرت فراگيرند و شأن نزول آنها را بشناسند .\r\nتمامى اين اطلاعات از صحابه بتابعين نقل شد و همچنان سينه به سينه ميگشت .\r\nوقتى اسلام از جزيرة العرب بساير نواحى برده شد مردم با دولت و تشكيلاتى مواجه شدند كه براساس احكام قرآنى اداره ميشد و از اين جهت قرآن مصدر تمام استنباطات و احكام آنان گرديد و در نتيجه تفسير و توضيح مطالب آن براى ايشان لازم به نظر آمد و ناگزير قرّاء و مفسرين مصدر استخراج احكام و قواعد از قرآن شدند\r\n\r\n","description":"","footnote":"","page_name":" 69 ","page_number":95},
  {"content":"\r\n\r\nو در حقيقت نخستين دستهء فقهاء را در اسلام پديد آوردند .\r\nتا قسمتى از قرن اول تفسير و توضيح معانى و مطالب قرآن بطريق شفاهى نقل ميشد و از بزرگترين كسانى كه در اين مدّت از ميان صحابه بتفسير قرآن شهرت يافتند خلفاء اربعه و ابن مسعود و ابن عباس و ابىّ بن كعب و زيد بن ثابت و ابو موسى الاشعرى و عبد اللّه ابن زبير و انس بن مالك و ابو هريره و جابر بن عبد اللّه و عمرو بن العاص بوده‌اند كه از هريك عده‌يى روايت كرده‌اند و ازين ميان بعد از على بن ابيطالب ، ابن عباس از همه مشهورتر است چنان كه او را حبر الامّة و ترجمان القرآن و رئيس المفسّرين لقب داده « 1 » و ازو چند تن روايت كرده‌اند .\r\nروايت‌هايى كه از اين مفسرين شده اساس علم تفسير قرار گرفته و تفسيرهاى اولى در حقيقت مجموعه‌يى از همين روايات بوده است . نخستين كسى كه در تفسير قرآن تصنيفى دارد بنابر بعض روايات ابن عباس است كه از تفسير منسوب به او نسخى موجود است و بطبع رسيده ولى از ظاهر امر چنين برميآيد كه اين تفسير را ابن عباس خود ننوشته و بروايت از او گرد آمده است . بهرحال ابن النديم « 2 » در ضمن كتب قديم تفسير ، كتابى را بابن عباس نسبت داده و گفته است كه مجاهد آن را از ابن عباس روايت كرده و چند تن ديگر نيز آن را از مجاهد روايت نموده‌اند « 3 » . در نزد شيعه قديم‌ترين كتاب تفسير قرآن منسوبست به امام محمد الباقر عليه السلام و اين تفسير را ابن النديم هم از جملهء تفاسير قديم ذكر كرده و گفته است ابو الجارود زياد بن المنذر رئيس فرقهء جاروديهء زيديه آن را از آن حضرت روايت كرده است . تفسير ديگرى هم به ابو حمزة الثمالى ( ثابت بن دينار ) از اصحاب على عليه السلام و از بزرگان ثقات نسبت داده شده است . تا اواخر قرن سوم و اوايل قرن چهارم كتب متعددى در تفسير نوشته شده و شماره كردن همهء آنها در اينجا دشوار است . از ميان اين كتب تا پايان قرن سوم بعضى اهميت و شهرت بيشترى يافته‌اند كه در رأس همهء آنها كتاب جامع البيان فى تفسير القرآن معروف بتفسير كبير\r\n\r\n\r\n","description":"","footnote":"\r\n( 1 ) - كشف الظنون ص 429\r\n( 2 ) - الفهرست چاپ مصر ص 50\r\n( 3 ) - تفسير منسوب بابن عباس در مصر طبع شده است .\r\n","page_name":" 70 ","page_number":96},
  {"content":"\r\n\r\nقرار دارد كه از آثار مورخ و اديب و فقيه بزرگ اسلامى محمد بن جرير الطبرى ( م . 310 ) است . تفسير طبرى تا عهد مؤلف بزرگترين كتابى بوده است كه در اين علم نوشته شده و به همين سبب به زودى در عالم اسلامى كسب شهرت كرد چنان كه در عهد سامانيان به تفصيلى كه خواهيم ديد به زبان فارسى ترجمه شد و از آن ترجمه اكنون نسخى موجود است . از تفاسير مقدّم بر تفسير محمد بن جرير بعضى مانند تفسير سدّى ( م . 127 ) و تفسير مقاتل بن سليمان ( م . 150 ) مشهور بود .\r\nنكتهء قابل ذكر آنكه علم تفسير در آغاز امر بيشتر تحت تأثير روش علم حديث بود و در حقيقت حكم شعبه‌يى از آن علم داشت و تدوين و تبويب آن بتدريج صورت گرفت و به همين سبب هم علم تفسير در آغاز امر تا مدّت مديدى جنبهء نقل داشت يعنى اكثر مسلمانان معتقد بودند در تفسير و توضيح آيات و عبارات بايد متكى بر اسناد صحيح و منقول از اقوال صحابه و تابعين باشند . بعبارت ديگر مفسّر درين تفاسير به خود اجازهء تأويل و تعبير نميداد و مهمترين كتابى كه تا آخر قرن سوم بر اين روش تأليف شد تفسير ابن جريرست .\r\nدر مقابل اين دسته يك دستهء معتبر ديگر وجود داشت كه در تفسير معتقد باجتهاد بودند و در حقيقت آيات و عبارات قرآن را به نظر خود تأويل ميكردند . از نخستين كسانى كه اين نظر را آورد جهم بن صفوان مؤسس فرقهء جهميه بود و بعد از جهميه معتزله بشدت در اين‌باره كوشيدند و بدين ترتيب كتب تفسير به دو دسته تقسيم شد : كتب علمائى كه بر منهج محدثين ميرفتند مبتنى بر ذكر منقولات بود و كتب آندسته كه بر نهج عقليين بودند مبتنى بر شرح اجتهادات و تأويلات بوده است .\r\nنكتهء ديگرى كه در اينجا ذكر آن لازمست آنكه گذشته از كتب مصاحف و قراءت و تفسير قرآن كتابهاى ديگرى هم در مسائل مختلف مربوط به قرآن در قرن دوم و سوم نوشته شد كه مجموع آنها در ترقى علم تفسير و تكامل آن اثر فراوان داشته است مثلا نحويان و لغويان كتب متعددى بنام معانى قرآن نوشتند مانند كتابهايى كه بنام « معانى القرآن » بوسيلهء كسائى و اخفش و يونس بن حبيب و مبرد و قطرب النحوى و فراء و ابى عبيده و زجّاج و جز آنان نوشته شد و دانشمندانى در همين رشته كتبى در بيان\r\n\r\n","description":"","footnote":"","page_name":" 71 ","page_number":97},
  {"content":"\r\n\r\nمشكلات و مجازات قرآن و غريب القرآن و لغات القرآن تأليف كردند .\r\nهمچنين فقها شروع بجمع‌آورى آياتى كه احكام فقهيه از آنها استنباط ميشده است كرده و آن احكام را بنابر هريك از مذاهب مانند مذهب مالك يا مذهب ابو حنيفه يا مذهب ظاهريه ترتيب دادند و از آن جمله است كتاب احكام القرآن تأليف ابو بكر الرازى بنابر مذهب اهل عراق و كتاب احكام القرآن تأليف امام شافعى و كتاب احكام القرآن تأليف داود بن على الظواهرى . مورخان هم هنگام جمع تواريخ ملل يهود و نصارى و ايرانيان و غيره از آيات تاريخى قرآن استفاده كردند و بدين‌ترتيب مواد مختلفى براى تفسير قرآن فراهم شد و وقتى موادى را كه متكلمين از راه تفاسير عقليهء خود بر اين مواد افزوده‌اند در نظر گيريم درمىيابيم كه تا پايان قرن سوم وسعت دامنهء علم تفسير بسيار شد چنان كه قرن چهارم در اين باب تنها دنبالهء پيشرفت‌هاى قرن دوم و سوم بوده است .\r\n\r\nعلم الحديث\r\nحديث علمى است كه به يارى آن اقوال و افعال و احوال پيغامبر صلى اللّه عليه شناخته مىشود و خود به دو علم رواية الحديث و دراية الحديث منقسم ميگردد . علم رواية الحديث علمى است كه از كيفيت اتصال احاديث برسول اللّه از حيث احوال روات آنها در ضبط و عدالت و نظائر آنها بحث مىكند و باصول الحديث نيز معروفست . علم دراية الحديث علمى است كه از معنى و مفهوم الفاظ و مراد از آنها بحث كند و مبتنى است بر قواعد زبان عربى و ضوابط شرعى . مراد از علم الحديث پيروى از آداب نبوى و دورى از اعمالى است كه در نزد او مكروه بوده است . اين علم از جهت اهميت وافرى كه داشته مانند ساير علوم شرعيه شعب و فروع متعددى پيدا كرده است مانند علم شرح الحديث - علم اسباب ورود الاحاديث و ازمنته و امكنته - ناسخ الحديث و منسوخه - علم تأويل اقوال النبى - علم رموز اقوال النبى - علم غرائب لغات الحديث - علم تلفيق الاحاديث - علم رواة الاحاديث - علم النظر فى الاسانيد ، و غيره .\r\nاين علم در نظر مسلمين از اشرف علوم و اهمّ آنها بوده و مورد كمال توجّه كافهء طبقات قرار ميگرفته است زيرا بعد از قرآن مهمترين وسيلهء اطلاع از احكام دين احاديث\r\n\r\n","description":"","footnote":"","page_name":" 72 ","page_number":98},
  {"content":"\r\n\r\nمروىّ از پيغامبر بوده است به همين جهت محدّثين از صحابه و تابعين گرفته ببعد همواره مورد اعتماد و اعتناء مسلمانان بوده‌اند و ميزان اهميّت محدّثين بستگى تام بحفظ و نقل احاديث صحيح داشت به همين سبب بود كه مردم بحفظ و نقل احاديث توجّه فراوان مبذول ميداشتند تا بجايى كه طالبان علم در پى تحصيل احاديث بيشتر اقدام به « رحله » در بلاد و نواحى مختلف ميكرده‌اند .\r\nظهور اين علم بدين‌گونه بوده است كه چون حضرت رسول مربّى منحصر مسلمين بود در زمان حيات خويش هم آيات قرآنى را كه اوامر و نواهى الهى است بمردم ابلاغ ميكرد و هم در مواردى كه مسلمين در مسائل مختلف مثل فهم در معانى قرآن يا كيفيت اجراء احكام و نظائر اين امور اشكالى داشتند ، مشكلات آنان را رفع مىنمود يا از پيغامبر اكرم در موارد مختلف اقوال و افعالى صادر ميشد كه سرمشق مسلمانان در اقوال و افعالشان قرار ميتوانست گرفت و بدين‌ترتيب مقدار كثيرى سنّت و دستور و قول از پيامبر اسلام باقى ماند كه عده‌يى از صحابه آنها را از حفظ داشتند و روايت ميكردند و هنگامى كه فتوحات مسلمين شروع شد و مسلمانان در ممالك اسلامى پراگنده شدند بنشر اين احاديث مبادرت شد چنان كه احاديث و سنن نبوى بسرعت در سراسر كشور اسلامى رواج يافت .\r\nدر آغاز كار مسلمانان فقط بحفظ و نقل احاديث متوجّه بودند و توجّهى بضبط آنها در كتب نداشتند و به همين سبب در آن دوره كه تا اواخر عهد اموى امتداد يافت اختلاط احاديث صحيح با سقيم و مجعول بشدّت جريان داشت ولى اندك‌اندك براى رهايى احاديث و سنن از خلل و تباهى ضبط آنها شروع شد و در نيمهء اول قرن دوم گروهى از مدوّنين بزرگ حديث ظهور كردند و مجموعه‌هايى ترتيب دادند كه از آنجمله‌اند :\r\nابن جريح ( م . 150 ) در مكّه و محمد بن اسحق ( م . 151 ) و مالك بن انس ( م . 179 ) در مدينه و ربيع بن صبيح ( م . 160 ) و سعيد بن ابى عروبة ( م . 156 ) و حمّاد بن سلمه ( م . 176 ) در بصره و سفيان الثّورى ( م . 161 ) در كوفه و ابن المبارك ( م . 181 ) در خراسان . از ميان اين مجموعه‌هاى نيمهء اول قرن دوم اكنون جز موطّأ مالك بن انس در دست نيست ولى از مجموعه‌هاى ديگر اوصافى باقى مانده و از مجموع\r\n\r\n","description":"","footnote":"","page_name":" 73 ","page_number":99},
  {"content":"\r\n\r\nاين اوصاف و نيز از مطالعه در موطأ مالك معلوم مىشود كه در آن ايام قصد از جمع احاديث بيشتر خدمت بعلم فقه بوده است چنان كه موطأ مالك داراى ترتيب فقهى است و گويا مقصود از اين عمل مبارزه با فقهاى قياسى عراق بود . علاوه‌براين احاديث موطأ همه مسند ( يعنى احاديثى كه سلسلهء محدّثين آن تا حضرت رسول كاملا ذكر شده باشد ) نيست بلكه قسمتى از آنها مرسل است ( يعنى آنها كه اسناد بنحو كمال در آنها نيامده ) و قسمتى منقطع ( يعنى آنها كه اصلا ذكر سند نشده است ) ولى بعد از اين مرحله يعنى در اواخر قرن دوم روش كاملترى در تدوين احاديث پديد آمد و آن تأليف مسانيد ( جمع مسند ) است مانند مسند عبيد الله بن موسى الكوفى و مسدّد ابن مسرهد بصرى و جز آنها . در مسانيد ترتيب تدوين آن بود كه احاديث را بحسب روات فراهم آورند چنان كه احاديث مروى از هرصحابى را جداگانه گرد ميآوردند اگرچه در موضوعات مختلف باشد و حال آنكه در روش سابق احاديث نبوى يا فتاوى صحابه را در هرموضوع فقهى از قبيل طهارت و تجارت و غيره جداگانه نقل ميكردند .\r\nذكر اين نكته لازم است كه در قرن اول و دوم بر اثر كشاكش‌هاى شديد سياسى و كلامى ميان مسلمانان و در نتيجهء مدوّن نبودن احاديث و بعضى علل ديگر بسيارى احاديث مجعول متداول گرديد و كثرت اين احاديث بدرجه‌يى رسيد كه تحقيق در احاديث و حتى استناد به آنها را دشوار ساخت . به اين سبب در قرن سوم فكر نقد احاديث و تمييز انواع آنها ( صحيح ، حسن ، ضعيف ، مرسل ، منقطع ، معضل ، شاذ ، غريب و غيره ) از يكديگر و ذكر رجال حديث و حكم نسبت به آنان بميان آمد و دورهء تأليف كتب صحاح فرارسيد چنان كه امام محمد بن اسمعيل البخارى ( م . 256 ) كتاب معروف خود الجامع الصحيح و ابو الحسن مسلم بن الحجاج نيشابورى ( م . 261 ) كتاب صحيح خود و ابن ماجه ابو عبد اللّه محمد بن يزيد القزوينى ( 209 - 273 ) كتاب سنن و ابى داود ( م . 275 ) كتاب سنن و الترمذى ( م . 279 ) كتاب جامع و النسائى ( م . 303 ) كتاب سنن خويش را تأليف كرد و اين شش كتاب كه اركان اساسى علم حديث در ميان عامّه است بنام « كتب الستة » مشهورند واصحّ كتب حديث شمرده ميشوند و احيانا كتاب المسند امام احمد بن حنبل ( م . 241 ) را هم بر آنها ميافزايند .\r\n\r\n","description":"","footnote":"","page_name":" 74 ","page_number":100},
  {"content":"\r\n\r\nاين نكته قابل توجّه است كه شمارهء احاديث مقبول ائمّهء حديث و فقها بر اثر وجود احاديث مجعول تفاوت ميكرد . مثلا امام ابو حنيفه بنابر نقل ابن خلدون از ميان جميع احاديث در حدود هفده حديث را پذيرفت و مالك در كتاب الموطأ در حدود سيصد حديث و احمد بن حنبل در كتاب مسند خود پنجاه هزار حديث را روايت كرده و صحيح دانسته است . بعضى از محدّثين در روايت جنبهء افراط پيمودند و گاه كار ثبت و ضبط احاديث بپانصد و ششصد هزار و يك ميليون ميرسيد . مسلم نيشابورى كتاب صحيح خود را از روى سيصد هزار حديث مسموع ترتيب داد و امام بخارى از روى ششصد هزار حديث و حال آنكه از اين ميان در حدود 9200 حديث را پذيرفت .\r\n\r\nعلم فقه\r\nفقه علمى است كه از فروع عملى احكام شرع بحث كند و مقصود از آن تحصيل ملكهء اقتدار بر اجراء اعمال شرعى است . مبناى اين علم بر استنباط احكام است از كتاب و سنّت و بسبب همين استنباط محل اجتهادست و نتيجهء اجتهاد اختلاف فقها و ايجاد دسته‌هاى جديد در ميان مسلمين مىباشد .\r\nدر حيات حضرت رسول مسلمين احكام را از او فراميگرفتند و در مشكلات تشريعى بوى مراجعه ميكردند ولى بعد از رحلت پيغامبر مرجع مسلمانان در رفع اين گونه حوائج صحابه و على الخصوص قرّاء بودند كه آيات قرآن را از محكم و متشابه و ناسخ و منسوخ ميشناختند و از پيغامبر فراگرفته بودند و مخصوصا در ميان صحابه خلفاء راشدين و ابىّ بن كعب و عبد اللّه بن مسعود و معاذ بن جبل و عمّار بن ياسر و زيد بن ثابت و سلمان و ابو الدرداء و ابو موسى اشعرى بفتوى مشهور شده‌اند .\r\nبعد از صحابه فتوى بتابعين منتقل شد و از ميان آنان هفت تن در مدينه شهرت يافتند كه عبارتند از سعيد بن مسيب و ابو بكر بن عبد الرحمن و قاسم و عبد اللّه و عروة و سليمان و خارجه كه عدد آنانرا مورخان تا ده تن نيز رسانيده‌اند و فقه و فتوى بوسيلهء همين قوم در ممالك اسلامى انتشار يافت .\r\nهمچنانكه گفته‌ايم در اوايل عهد اسلامى فقه و قراءت و تفسير و حديث علمى واحد بود چنان كه جدا ساختن آنها از يكديگر دشوار مينمود ليكن اندك‌اندك هريك\r\n\r\n","description":"","footnote":"","page_name":" 75 ","page_number":101},
  {"content":"\r\n\r\nاز اين علوم بر اثر توسعه و تكامل خود از ديگر علوم جدا شد و علم تشريع از ميان ساير علوم بعلم فقه و اصحاب آن بفقها معروف شدند و اين فقها چون در كليهء امور مسلمين حقّ اظهارنظر داشتند اهميت وافر كسب كردند .\r\nدر تمام قرن اول بر اثر اجتماع اكثر صحابه و تابعين در مدينه مركز مهمّ فتوى آن شهر بوده است ليكن از اوايل قرن دوم عراق نيز در اين باب مركزيّت و اهميتى كسب كرد و گروهى از فقهاى صاحب نظر در آن ديار ظهور نمودند و همين دوگانگى مراكز علم فقه باعث ايجاد دو روش ممتاز در آن علم گرديد يكى بنام طريقهء اهل حديث و ديگر بنام طريقهء اهل رأى و قياس كه پيروان هريك از اين دو روش را از آغاز كار تا مدّت‌هاى مديد با يكديگر مشاجرات و مباحثات متمادى بود و اين امر خود منجر بتأليف كتب متعدد گرديد . پيشواى اهل رأى ابو حنيفه نعمان بن ثابت بن زوطى از اصل ايرانى است . جدّش زوطى در كابل و بقولى در نسا و خود ابو حنيفه در كوفه بسال 80 هجرى ولادت يافته و در بغداد بسال 150 هجرى درگذشته است . وى در اوايل عمر خود سرگرم مباحث كلامى بوده و با علماء كلام مراوده داشته است . از طرف ديگر بر اثر آنكه بزّاز بود در امور عملى اجتماع هم وارد بوده و از حقيقت وضع اقتصادى و تجارى عهد خود اطلاع داشته است و با وجود تأييد و تقويتى كه بنى العباس ازو ميكرده‌اند تمايلى بعلويين داشت و آنانرا براى خلافت شايسته‌تر ميدانست . از شاگردان مشهور او ابو يوسف ( م . 182 ) قاضى القضاة هارون الرشيد و صاحب تأليفات متعدد و از آن جمله كتاب الخراج است . ديگر محمد بن الحسن الشيبانى و ديگر زفر ( م . 158 ) .\r\nاين شاگردان در پراگندن نظر و روش استاد خود اثر فراوان داشته‌اند .\r\nابو حنيفه در قبول احاديث سخت‌گير بود چنان كه از مجموع احاديث بيش از حدود هفده حديث را قبول نداشت و همين حالت او را مجبور ميكرد كه بقياس و استحسان توجّه كند .\r\nعلّت عمدهء اين نظر آن بود كه وى اولا مردى دقيق النظر و سريع الانتقال بود و ثانيا در آغاز امر با متكلمين و مباحث آنان آشنايى يافت و ثالثا در محيط ايرانى و عربى عراق كه در تمام دورهء ساسانى از مهمترين مراكز بحث و نظر در مسائل دينى بود\r\n\r\n","description":"","footnote":"","page_name":" 76 ","page_number":102},
  {"content":"\r\n\r\nتربيت شد و چون اين محيط مانند مدينه مستعدّ اخذ احاديث و سنن صحاح از صحابه و تابعين نبود ناگزير ميبايست روش ديگرى غير از آنچه فقهاى مدينه به آن توجّه داشتند اتخاذ كرد . علاوه‌براين پيش گرفتن روش قياس در فقه امرى تازه نبود و پيش از ابو حنيفه هم برخى از رجال كم‌وبيش بدين امر توجّه كرده بودند .\r\nقياس عبارتست از آنكه در شريعت حكمى براى امرى معلوم باشد و بعد امور ديگرى را كه با آن اتحاد در علّت داشته باشد بر آن قياس كنند و همان حكم را نسبت به آن امور صادر نمايند . اين اصل بعدا توسعه يافت و بر تمام مواردى اطلاق شد كه نسبت به آنها نصّى وجود نداشت و فقيه با قياس بر موازين شرعى و مقتضيات دين احكامى در باب آنها صادر ميكرد . به اين ترتيب قياس بتدريج مرادف رأى قرار گرفت و رأى و قياس يعنى آنكه فقيه بر اثر طول ممارست خود در احكام شرعيه اين ملكهء نفسانى را حاصل كرده باشد كه بتواند با دقت در امور و علل و اسباب آنها احكامى كه منطبق بر شريعت و سازگار با آن باشد نسبت به آنها صادر كند . پس شرط اصلى رأى و قياس اجتهادست .\r\nابو حنيفه اگر نسبت بامرى در قرآن و سنّت رسول اللّه ( مشروط بر آنكه ثقات آن را روايت كرده باشند ) تصريحى نمىيافت متوسل باجتهاد ميشد و بر همان سيرتى كه گفته‌ايم مىرفت و چون محيط عراق و ايران مستعدّ قبول اين روش بود طريقهء او بسرعت در اين نواحى انتشار يافت .\r\nدر مقابل روش ابو حنيفه طريقهء اهل حديث قرار داشت كه معتقدين به آن پيروان مالك بن انس بودند . مالك بن انس را برخى عربى الاصل و بعضى از موالى دانسته‌اند .\r\nولادت او در سال 97 و وفاتش در 179 اتفاق افتاد . وى برعكس ابو حنيفه باحاديث و سنن و اطلاع از آنها و استناد بر آنها رغبت وافر داشت و نشأت در مدينه كه محل سكونت و وفات عدهء كثيرى از صحابه و تابعين بوده است اين امر را براى او به آسانى ميسّر ميساخت و حتى بايد گفت كه او را برين روش تربيت مينمود . البتّه پيش از مالك مدينه مركز فتواى مسلمانان بود و خلفا و صحابه و تابعين و قرّاء بزرگ در اينجا با استناد بر احكام الهى و احاديث و سنن و اجماع امّت به دادن فتواى خود سرگرم بودند . مالك از فقهاى مشهور آن شهر فقه آموخت و به همان طريقه‌يى كه آنان داشتند بار آمد و همان روش را ادامه داد\r\n\r\n","description":"","footnote":"","page_name":" 77 ","page_number":103},
  {"content":"\r\n\r\nو تكميل كرد و شاگردان خود را به همان طريقت تربيت نمود . از شاگردان مشهور او عبد اللّه بن وهب ( م . 197 ) و عبد الرحمن بن القاسم ( م . 191 ) و اشهب بن عبد العزيز ( م . 204 ) و عبد اللّه بن عبد الحكم ( م . 214 ) و يحيى بن يحيى الليثى ( م . 234 ) هستند كه همه بحديث و فقه مشهورند .\r\nتمسّك مالك بحديث تا درجه‌يى بود كه حتى بخبر واحدى هم مشروط بر آنكه صحيح يا حسن باشد اكتفا ميكرد و احكام خود را با توجّه بآيات و احاديث و سنن رسول و صحابه و اجماع امّت صادر مينمود و على الخصوص باجماع و اتفاق اهل مدينه يا اكثر اهل آن شهر بر حكمى درست مانند يك حديث يا يك سنّت استناد مينمود زيرا آنان را مطلع و معتاد بسنن حضرت رسول و صحابه ميدانست و ميگفت طبقات اهل اين شهر اعمال و احكام خود را بپيروى از طبقهء معاصر حضرت رسول انجام ميدهند و آنان خود از آنحضرت آموخته‌اند و او اجماع اهل مدينه را در كتاب موطّأ خود بچهل و اند مسأله رسانيده است . مهمترين اثر مالك كتاب الموطّأ است كه در آن احاديث و سنن و مسائل اجماعى اهل مدينه را بنابر ترتيب فقهى مرتب نمود .\r\nروش مشهور ديگرى كه اندكى بعد از دو روش ابو حنيفه و مالك پديد آمد روش محمد بن ادريس الشافعى ( 150 - 204 ) است . وى مدتى در مكّه نزد سفيان بن عيينه و مسلم بن خالد الزنجى فقه آموخت و سپس بمدينه رفت و در خدمت مالك تلمّذ كرد و بعد از وفات مالك بيمن رفت و سپس در سال 195 ببغداد عزيمت كرد و همانجا بود تا درگذشت . شافعى در اثناء اقامت خود در عراق با محمّد بن الحسن شاگرد ابو حنيفه آشنايى يافت و ازو فقه را بروش عراقيين آموخت و بدين‌ترتيب علم اهل حديث و اهل رأى هردو در او جمع شد . آنگاه در اين طريقه تصرّفاتى كرد و قواعدى بوجود آورد .\r\nروش او در فقه چنين است كه : اصل در فتوى كتاب و سنّت و اجماع و آثار و قياس بر آنهاست و قياس هم جز با علم بكتاب اللّه و اطلاع از اقاويل و سنن گذشتگان و اجماع ناس و اختلاف آنان ميسّر نيست . از آثار مهمّ شافعى كه اكنون در دست است رسالهء او در اصول فقه و رساله‌يى ديگر بنام « كتاب الامام » مىباشد . شافعى شاگردانى داشته است كه طريقهء او را در عراق و ايران و مصر پراگندند و قبول مذهب او در ايران تا\r\n\r\n","description":"","footnote":"","page_name":" 78 ","page_number":104},
  {"content":"\r\n\r\nدرجه‌يى بود كه در اين كشور مدتها همشأن مذهب ابو حنيفه بوده است .\r\nبعد ازين پيشواى بزرگ فقه احمد بن محمد بن حنبل را بايد نام برد . اصل او از مرو ولى ولادت و نشأتش در بغداد بوده است . در سال 164 ولادت يافت و بسال 241 درگذشت . توجّه او بيشتر بعلم حديث بود و در راه جمع حديث كوفه و بصره و مكّه و مدينه و شام و يمن و الجزيره را ديد . مدتى مصاحب امام شافعى بود و از وى كسب علم كرد . در اينكه او از بزرگان محدّثين بود ترديدى نيست ولى همهء علماء بزرگ او را بفقه نشناخته‌اند و از آن جمله محمّد بن جرير مذهب او را در خلاف بين فقها نياورد و ميگفت او مرد حديث است نه مرد فقه . فقه او بشدّت مبتنى بر حديث است چنان كه اساس علم خود را بر كتاب و حديث و سنّت قرار داده است ، هرفتوى را كه از صحابه نقل شده بود قبول داشت و از ميان چند فتوى از صحابه در يك مورد معتقد بود آن را بايد پذيرفت كه اقرب بكتاب و سنّت باشد و حتى حديث مرسل يا ضعيف را هم بر قياس ترجيح داده است و از قياس جز در موردى كه ضرورت و احتياج بنهايت رسيده باشد استفاده نمىكرد . احمد بن حنبل كتابى در فقه تصنيف نكرد بلكه آنچه ازو در فقه روايت شده عبارتست از پاسخ‌هايى كه بسؤالات مردم داده است و شاگردان او آنها را فراهم آوردند و مرتب و مدوّن كردند .\r\nاز كسان ديگرى كه در اين سه قرن داراى اثرى در علم فقه بوده‌اند يكى ابو سليمان داود بن على بن داود اصفهانى معروف به داود الظاهرى است كه بسال 270 در بغداد درگذشت . وى مؤسس فرقهء داوديه است ، فقه را نزد امام شافعى فراگرفت ولى بعد مذهب مستقلّى بنام مذهب ظاهريه آورد . مذهب او نقيض مذهب حنفى است يعنى بكلّى منكر قياس بود و اعتقاد داشت كه تنها اكتفا بظواهر كتاب و سنّت كافى است . مذهب ظاهرى در فارس و اندلس رايج بود و مخصوصا در عهد سلطنت عضد الدولهء ديلمى بر اثر اعتقادى كه بائمّهء اين مذهب داشت كار آنان رونقى گرفت .\r\nديگر از مذاهب معروف فقهى مذهب ثوريه است كه مؤسس آن سفيان بن سعيد الثورى ( م . 161 ) بود و مذهب او در اواخر قرن دوم شهرت داشت . اساس مذهب ثوريه آن بود كه در استخراج احكام بايد باحاديث تمسّك كرد . ديگر مذهب طبريّه\r\n\r\n","description":"","footnote":"","page_name":" 79 ","page_number":105},
  {"content":"\r\n\r\nاز ابو جعفر محمد بن جرير الطبرى ( 224 - 310 ) صاحب كتاب اختلاف الفقها و جامع البيان فى تفسير القرآن و تاريخ الرسل و الملوك .\r\nبر روى هم بايد دانست كه سه قرن اول هجرى از همهء قرون و ادوار ديگر اسلامى بيشتر مستعدّ ظهور مذاهب مختلف فقهى و دورهء اجتهاد و صدور آراء گوناگون نسبت بكيفيت استخراج احكام فقهى از كتاب و سنّت يا رأى و قياس بوده و به همين نسبت هم كتب بسيار در اين سه قرن نوشته شده است و هريك از صاحبان مذاهب و شاگردان و پيروان بزرگ آنان تأليفات گرانبها پديد آورده‌اند كه بعض آنها هنوز هم در دست است .\r\nبر اثر اين توجّه و عنايت شديد فروع احكام اسلامى بتمامى در همين سه قرن تدوين شد چنان كه دوره‌هاى بعد را ميتوان دورهء ادامهء مذاهب مهمّ فقهى سه قرن اول و حتى دورهء انتخاب دسته‌يى از مذاهب و ترك مذاهب ديگر دانست .\r\nبه همان نحو كه فقهاى اهل سنّت و جماعت در اين سه قرن با حرارت و شوق وافر مشغول تأليف و اجتهاد در مسائل فقهى بودند پيشروان ساير فرق اسلامى هم بدين امر خطير سرگرم بودند . از آن جمله فرق متعدد شيعه هريك روش فقهى خاص داشتند .\r\nمبداء و منشأ فقه شيعه تعليمات حضرت على بن ابيطالب عليه السلام است . اين نكته را بايد افزود كه شيعه علاوه بر كتاب و احاديث نبوى احاديث و سننى هم از ائمّهء اثنى عشر دارد .\r\nاولين كسى كه تعليمات فقهى او اساس كار اهل تشيّع شده على بن ابيطالب عليه السلام است كه خود در ميان صحابه و خلفا بفقه و فتوى شهرت دارد . نخستين تأليف فقهى شيعه را بيكى از اصحاب مشهور على عليه السلام بنام سليم بن قيس الهلالى نسبت داده‌اند كه تحت تأثير تعليمات آنحضرت نوشت . بعد از على بن ابيطالب ساير ائمّه هم تعليماتى در فقه داشته‌اند ليكن از ميان آنان بعضى شهرت بيشترى در اين امر دارند مثل امام ابو جعفر محمد الباقر ( م . 113 ) و امام ابو عبد الله جعفر الصادق ( م . 148 ) . از كسانى كه مخصوصا از امام باقر و امام صادق روايت كرده‌اند آل زرارة بن اعين هستند كه از ميان آنان فقهاى بزرگ برخاستند . از فقهاى ديگر شيعه يونس بن عبد الرحمن ( از اصحاب امام موسى الكاظم متوفى بسال 183 ) بوده كه تصنيفات بسيار داشته است . ديگر ابو عبد اللّه البرقى القمى از اصحاب امام ابو الحسن على الرضا ( م . 202 ) و هم از اصحاب آن امام حسن بن سعيد اهوازى\r\n\r\n","description":"","footnote":"","page_name":" 80 ","page_number":106},
  {"content":"\r\n\r\nو حسين بن سعيد اهوازى هستند كه از همهء معاصران خود در فقه و آثار و مناقب و ساير علوم شيعه مطلع‌تر بوده‌اند . تا اواخر قرن سوم فقهاى متعدد ديگرى در ميان شيعه ظهور كرده‌اند ولى تكامل فقه شيعه و تدوين و تكميل آن مخصوصا بعد از اين تاريخ ميسّر شده است يعنى بعد از غيبت امام منتظر كه در حدود سال 260 صورت گرفته است . در فقه شيعه هم مانند فقه اهل سنّت بكتاب و سنّت اعتماد مىشود منتهى درينجا حديث و رأيى را جز از امام يا عالمى شيعى و محدّثى شيعى قبول ندارند و علاوه بر اين اجماع عام را منكرند و بقياس اعتقاد ندارند و هيچ رأى را جز از خدا و رسول و ائمّه نمىپذيرند .\r\nاز ميان فروع علم فقه از همه مهمتر يكى علم اصول الفقه است و آن علمى است كه به يارى آن طريقهء استنباط احكام فرعيه از ادلّهء اجماليه دريافته مىشود . موضوع آن ادلّهء كلّى شرعى است از آن حيث كه كيفيت استنباط احكام شرعيّه از آنها معلوم مىشود و مبادى آن از كلام و تفسير و حديث و بعضى از علوم عقليه مأخوذ است . ديگر علم خلاف است و آن علمى است كه كيفيت ايراد حجت‌هاى شرعى و دفع شبهات با ايراد براهين قطعى به يارى آن شناخته شود . ديگر علم الجدل است كه بوسيلهء آن اصول و شرايط و كيفيّات مناظره شناخته مىشود و آن را هم از فروع علم منطق ميشمرند و هم از فروع علم احكام دين و در هرمورد موضوع و روش آن تفاوت حاصل مىكند .\r\n\r\nعلم الكلام\r\nعلم الكلام علمى است كه متضمّن بيان دلايل و حجج عقليه در باب عقايد ايمانيه و ردّ بر مبتدعه و اهل كفر و ضلالت است .\r\nاين علم مخلوق بحث‌ها و مناقشاتى است كه از اواخر قرن اول ميان مسلمانان دربارهء مسائل اعتقادى اسلام از قبيل توحيد و تجسيم و جبر و اختيار و حدود ايمان و كفر و امثال اين مسائل درگرفت و چون طرفداران هريك از اين مباحث محتاج دلايلى براى اثبات عقايد خود بودند و هراستدلالى طبعا نتيجهء بحث‌هاى عقلانيست ، از اين راه براى هردسته اصول و مباحثى فراهم آمد كه علم الكلام از آنها تشكيل شد .\r\nايجاد و ترقى علم كلام در ميان مسلمانان نتيجهء علل متعدديست كه برخى در اسلام وجود داشت و برخى ديگر از خارج بمحيط اسلامى وارد شد .\r\n1 - از مهمترين علل كه منبعث از اسلام و مسلمين است ايراداتيست كه در\r\n\r\n","description":"","footnote":"","page_name":" 81 ","page_number":107},
  {"content":"\r\n\r\nقرآن بملل غير مسلمان در عقايد آنان شده يا استدلالات كوتاهى است كه گاه براى اثبات مبانى اسلام به كار رفته و يا بحثهاى مختصرى است كه در مسائلى از قبيل جبر و اختيار شده است « 1 » . پيداست كه علماء امّت اسلام بتدريج متوجّه بحث در اين موارد و اثبات آنها شده و با مخالفان شريعت از راه مناقشه و مباحثه درآمده‌اند و از اين راه فصول متعدد براى علماء كلام پديد آمد .\r\n2 - بعد از آنكه مسلمانان از كار فتوحات خود فارغ شدند و كار سياسى و اقتصادى آنان رونقى گرفت متوجّه تحقيقات فلسفى در اصول دين گرديدند و همين امر ايجاد اختلافات شديد در ميان آنان كرد . در اين مناقشات پيداست كه هردسته براى اثبات عقايد خود محتاج باستعانت از فلسفه ميشوند چنان كه در ميان زرتشتيان و مانويان و مسيحيان و جز آنان بوده است و علم كلام بدينطريق پديد آمد .\r\n3 - مسائل سياسى مثل موضوع خلافت كه منجر بايجاد فرق مختلف گرديد و اين فرق هم با آنكه در ابتداء امر فقط بر سر يك موضوع سادهء غير فلسفى با يكديگر مناقشه و مجادله داشته‌اند به زودى متوجه مسائل اصولى متعدد گرديده و محتاج باستعانت از فلسفه شده‌اند .\r\nاز جملهء اسباب و عللى كه از خارج بمحيط اسلامى راه جست و در ايجاد علم كلام مؤثر واقع شد اينهاست :\r\n1 - غالب كسانى كه بعد از فتوحات اسلامى بدين اسلام درآمدند از ديانات قديم مانند اديان يهودى و نصرانى و مانوى و زرتشتى و صابئى و غيره بوده و با تعاليم اين ديانات تربيت يافته‌اند و بعد از قبول دين جديد به عادت قديم متوجه مسائل مختلفى از اصول ديانات شده و به آنها لباس اسلامى پوشانده‌اند . به همين سبب است كه در كتب\r\n\r\n\r\n","description":"","footnote":"\r\n( 1 ) - مانند حمله‌يى كه بمعتقدين الوهيت عيسى در اين آيه شده است : انّ مثل عيسى عند اللّه كمثل آدم خلقه من تراب ثم قال له كن فيكون - و كيفيت پىجويى ابراهيم عليه السلام در مسألهء توحيد و وصول بحقيقت آن - و اللّه انزل من السماء ماء فاحيا به الارض بعد موتها انّ فى ذلك لآية لقوم يسمعون - قل لو كان معه آلهة كما يقولون اذا لابتغوا الى ذى العرش سبيلا سبحانه و تعالى عما يقولون علوا كبيرا - ادع الى سبيل ربك بالحكمة و الموعظة الحسنة و جادلهم بالتى هى احسن ؛ و جز اين موارد .\r\n","page_name":" 82 ","page_number":108},
  {"content":"\r\n\r\nبعضى از فرق اقوالى مىيابيم كه از مقصود شارع بىنهايت دور است ليكن آنها را بانحاء مختلف رنگ اسلامى داده‌اند .\r\n2 - فرق اولى اسلام على الخصوص معتزله با نهايت مجاهدت سرگرم مبارزه با فرق غير اسلامى بودند و اين مقصود هم براى آن قوم حاصل نميشد مگر بعد از اطلاع از عقايد و اقوال آنان . به همين سبب بود كه متكلمين در آغاز كار ناچار شدند باقوال و دلايل و حجج اقوام خارجى احاطهء كامل حاصل كنند و براى ردّ آنها به تفكّر و استدلال توسل جويند . علماى بعضى از اين اديان قديم خاصه دين يهود و نصرانى بسلاح فلسفه مسلّح بودند . فيلون اليهودى « 1 » از نخستين كسانيست كه دين يهود را با فلسفهء يونانى درآميخت و كلمان اسكندرانى « 2 » ( متوفى در حدود 220 ميلادى ) و اوريگن « 3 » ( 158 - 254 ميلادى ) از اولين دانشمندانى بوده‌اند كه دين نصرانى را با عقايد افلاطونى جديد نزديك كرده بودند و بعدها بسيارى از نسطوريان و يعقوبيان و غيره در اين كار از فلاسفهء قديم پيروى نمودند . همين امر باعث بود كه معتزله هم مانند آنان بسلاح فلسفه مسلّح گردند و با مخالفان خود با همان سلاح بمبارزه پردازند . استفاده از فلسفهء يونانى از مسائلى است كه علم كلام را توسعهء بسيار بخشيد و متكلمين را براى يك مدت متمادى سرگرم مطالعه در مسائل عميق فلسفى ، حتى مسائلى كه مطلقا ربطى بدين نداشت ، مانند بحث در جزء لايتجزى ، طفره ، جوهر ، عرض و امثال اين مطالب كرد .\r\nاين علل مختلف بر روى هم ، مايهء ايجاد علم كلام در ميان مسلمين گرديد .\r\nاينست كه كلام اسلامى را بايد از طرفى منبعث از اصول دين اسلام و اشارات و آيات و احاديث دانست و از طرفى آن را متأثر از مبانى غير اسلامى على الخصوص مبانى دين مسيح و مانى و فلسفهء يونانى و اسكندرانى و مسيحى شمرد .\r\nعلمى كه بدينصورت پديد آمد و كار آن بحث در اصول دين اسلام از مبدأ و معاد و توحيد و تنزيه و تجسيم و حدود ايمان و جبر و اختيار و خلق و امثال آنها ، يعنى تحقيق در عقايد با ذكر ادلّهء عقلى و ردّ بر مخالفانست ، علم كلام ناميده شد و مشتغل بدان را متكلّم گفتند .\r\n\r\n\r\n","description":"","footnote":"\r\n( 1 ) -  Philon le Jnif \r\n( 2 ) -  Clement d'Alexandrie \r\n( 3 ) -  Origene \r\n","page_name":" 83 ","page_number":109},
  {"content":"\r\n\r\nدر علّت تسميهء اين علم بكلام اقوال مختلفى ذكر شده است از آن جمله گفته‌اند كه چون قديم‌ترين مسأله‌يى كه در ميان مسلمانان راجع به آن اختلاف افتاد و بحث و مناقشه در آن شروع شد مسألهء كلام اللّه و خلق قرآنست اين علم را بسبب تسميه باهمّ و اقدم مسائل آن « كلام » ناميدند . برخى ديگر گفته‌اند از آنجا كه مبناى اين علم تنها مناظرات نسبت بعقائد است و نظرى به عمل در آنعلم نيست آن را « كلام » گفته‌اند .\r\nو يا از آنروى كه اصحاب اين علم در مسائلى تكلّم كرده‌اند كه گذشتگان از تكلّم آن خوددارى كرده بودند ، آن را كلام گفتند . و يا از آنجا كه طرق استدلال اين علم در باب اصول دين شباهت وافرى بمنطق در تبيين طرق استدلال فلسفى دارد نخستين را به اسمى مرادف دومين موسوم داشته‌اند .\r\nظاهرا تسميهء اين علم بكلام در عهد عباسيان صورت پذيرفت و پيش از اين بحث در مسائل اين علم را « فقه الدين » مقابل « الفقه فى العلم » مىخوانده‌اند و مىگفتند « الفقه فى الدين افضل من الفقه فى العلم » و ابو حنيفه كتابى را كه در عقائد نوشته بود « الفقه الاكبر » ناميده بود . محمد بن عبد الكريم شهرستانى در كتاب الملل و النحل گفته است « . . . ثمّ طالع بعد ذلك شيوخ المعتزلة كتب الفلاسفة حين فسّرت ايّام المأمون فخلطت مناهجها بمناهج الكلام و افردتها فنا من فنون العلم و سمّتها باسم الكلام » بنابرين قول معلوم مىشود پيش از گزارش كتب فلسفى به زبان عربى و قبل از آميزش علم كلام با فلسفه اين علم به صورت فنّى خاص درنيامده و كلام ناميده نشده بود .\r\nبا آنكه تسميهء علم مذكور به كلام از شيوع فلسفهء يونانى در عالم اسلامى متأخر است ليكن بايد به ياد داشت مدّتها پيش از آنكه فلاسفهء اسلامى مانند يعقوب بن اسحق الكندى و جانشينان او ظهور كنند كسانى كه سرگرم مباحث كلامى بوده‌اند در ميان مسلمين وجود داشته‌اند . يعقوب بن اسحق در حدود سال 258 درگذشت و حال آنكه متكلمينى از قبيل و اصل بن عطا و عمرو بن عبيد و ابى الهذيل العلّاف و نظّام چند سال پيش از آن بتأليف و تصنيف اشتغال داشتند و حتى پيش از آن دسته نيز گروهى از قبيل حسن بصرى و غيلان الدمشقى و جهم بن صفوان چنان كه ديده‌ايم در عهد اموى سرگرم مباحث كلامى بوده‌اند .\r\n\r\n","description":"","footnote":"","page_name":" 84 ","page_number":110},
  {"content":"\r\n\r\nبه همان نسبت كه فرق مختلف اسلامى در اصول عقايد با يكديگر اختلاف يافته‌اند علم الكلام هم در نزد هريك از آنها نحوهء خاصى يافته است به نحوى كه فرق شيعهء اماميه و زيديه و مرجئه و خوارج و مجبّره و جز آنان هريك براى خود كلام و متكلمين خاص داشته‌اند و تا اوايل قرن چهارم عدهء كثيرى از اين گروه در تمدّن اسلامى ظهور كرده و تأليفاتى از خود برجاى نهاده‌اند و از بهترين منابعى كه غالب اين تأليفات در آن ذكر شده كتاب الفهرست ابن النديم است .\r\n\r\n2 - علوم عقليّه\r\n\r\nتعريف علوم عقلى\r\nمراد از علوم عقليه ( ذهنيه - حكميه - علوم اوائل ) تمام علوميست كه با تعقّل و استدلال سروكار داشته باشد و آنها عبارتند از همهء انواع حكمت و اصول و فروع هريك از چهار علم الهى و طبيعى و رياضى و اخلاق و مقدّمهء آنها يعنى علم منطق ، كه آنها را بحكمت نظرى و حكمت عملى منقسم ميدارند و منطق را بعنوان مقدّمه‌يى در آغاز آن قرار ميدهند .\r\nمراد از حكمت نظرى انواع ذيل از علومست :\r\nالف : رياضى كه اصول آن عبارتست از : علم هندسه كه در معرفت مقادير و احكام و لواحق آنست . علم عدد كه در معرفت اعداد و خواص آنست . علم نجوم كه در معرفت اختلاف اوضاع اجرام علوى به نسبت با يكديگر و با اجرام سفلى و مقادير حركات و اجرام و ابعاد آنهاست . علم تأليف كه در معرفت نسب مؤلّفه و احوال آنست و چون در معرفت اصوات و آهنگها به كار ميرود آن را علم موسيقى هم مىگويند . علم رياضى فروعى نيز دارد مانند علم مناظر و مرايا ، علم جبر و مقابله ، علم جرّ اثقال و نيرنجات و جز آن .\r\nب : طبيعى كه اصول آن هشت است و آنها عبارتند از : علم السماع الطبيعى « 1 » در معرفت مبادى متغيّرات از قبيل زمان و مكان و حركت و سكون و نهايت و لانهايت\r\n\r\n\r\n","description":"","footnote":"\r\n( 1 ) - يا سمع الكيان  La Physique \r\n","page_name":" 85 ","page_number":111},
  {"content":"\r\n\r\nو جز آن . السماء و العالم « 1 » در معرفت اجسام بسيطه و مركّبه و احكام بسايط علوى و سفلى .\r\nالكون و الفساد « 2 » در معرفت اركان و عناصر و تبدّل صور بر مادهء مشتركه . الآثار العلويّة « 3 » در معرفت علل حدوث حوادث جوّى و ارضى . علم معادن در معرفت مركّبات و كيفيت تركيب آنها . علم نبات در معرفت اجسام ناميه و نفوس و قواى نباتى . علم حيوان در معرفت جانداران و اجسام متحرّكه به حركت ارادى و نفوس و قواى آنها . علم نفس در معرفت احوال نفس ناطقهء انسانى و كيفيت تدبير آن در جسم . از فروع علم طبيعى علم طبّ و علم احكام نجوم و علم فلاحت و علم كيميا و امثال آنست .\r\nج : ما بعد الطبيعة يا ماوراء الطبيعة « 4 » كه اصول آن دو است و آنها عبارتند از علم الهى در معرفت واجب و عقول و نفوس . فلسفهء اولى در معرفت امور كلّى احوال موجودات مانند وحدت و كثرت و وجوب و امكان و حدوث و قدم و مانند آنها . از فروع اين علم معرفت نبوّت و امامت و معادست .\r\nحكمت عملى كه مراد از آن علم بمصالح حركات ارادى و افعال صناعى انسان بر وجهى است كه بنظام احوال معاد و معاش بينجامد و براى وصول بكمال انسانيّت به كار آيد ، و آن بر سه قسم است :\r\nالف : علم تهذيب نفس يا تهذيب اخلاق .\r\nب - علم تدبير منزل .\r\nج - علم سياست مدن .\r\nدر مقدمهء همهء علوم عقليه يا ذهنيه علوم آليه يا علوم منطقيه قرار دارد كه به نه قسمت تقسيم مىشود بدين شرح :\r\nالمدخل ( ايبساغوجى « 5 » ) - المقولات ( قاطيغورياس « 6 » ) - العبارة ( بارى ارمينياس « 7 » ) - تحليل القياس ( انالوطيقاى اولى « 8 » ) - البرهان ( انالوطيقاى ثانى مشهور بابودقطيقا « 9 » ) -\r\n\r\n\r\n","description":"","footnote":"\r\n( 1 ) -  le Ciel et le Monde \r\n( 2 ) -  La Generation et la Corruption \r\n( 3 ) -  La Meteorologie \r\n( 4 ) -  Metaphysique \r\n( 5 ) -  Isagoge \r\n( 6 ) -  Categorias \r\n( 7 ) -  Perihermeneias \r\n( 8 ) -  Analytica priora \r\n( 9 ) -  Apodictica Analytica posteriora \r\n","page_name":" 86 ","page_number":112},
  {"content":"\r\n\r\nجدل ( طوبيقا « 1 » ) - المغالطين يا حكمة المموّهة ( سوفسطيقا « 2 » ) - الخطابه ( ريطوريقا « 3 » ) - الشعر ( بوطيقا « 4 » ) .\r\n\r\nتازيان و علوم عقلى\r\nاز مطالعه در تواريخ و كتب چنين نتيجه مىشود كه عرب در صدر اسلام و قسمت بزرگى از دورهء بنى اميه مطلقا توجهى بعلوم عقليه نداشته و كتاب اللّه و سنّت رسول را براى سعادت دارين كافى ميدانسته و بمسائل ديگر نميپرداخته است .\r\nنقل قول حاجى خليفه در اين مورد كافى به نظر ميرسد كه گفته است :\r\n« عرب در صدر اسلام بهيچيك از علوم مگر به زبان خود و معرفت احكام اسلام و فن طبّ كه بر اثر حاجت عموم نزد برخى از افراد آن قوم موجود بود به چيز ديگر توجّه نداشت و اين عدم توجّه از باب حفظ قواعد اسلام و دور داشتن عقايد مسلمين پيش از رسوخ و استوارى بنيان ايمان ، از خللى بود كه نتيجهء نفوذ علوم اوائل است تا آنجا كه روايت ميكنند مسلمانان آنچه كتاب در فتوحات بلاد يافتند سوختند و همچنين نظر در تورات و انجيل هم ممنوع بود تا اتحاد و اجتماع كلمه در فهم و عمل كتاب اللّه و سنّت رسول حاصل شود و اين حال تا آخر عصر تابعين دوام داشت و از آن پس اختلاف آراء و انتشار مذاهب رواج يافت و توجّه بتدوين بميان آمد .\r\n« 5 » « صحابه و تابعين بر اثر خلوص نيّتى كه ببركت صحبت رسول اللّه داشتند و قرب عهد او و قلّت اختلافات و امكان مراجعه بثقات ، از تدوين علم شرايع و احكام مستغنى بودند تا آنجا كه برخى از آنان از كتابت علم كراهت داشتند و در اين باب به آنچه از سعيد الخدرى روايت شده استناد كرده و گفته‌اند كه او از پيامبر اذن كتابت علم خواست امّا پيغامبر او را اجازت نداد و از ابن عبّاس روايت كرده‌اند كه او كتابت را نهى كرده و گفته بود هركس كه پيش از شما بكتابت دست زد گمراه شد و مردى نزد عبد اللّه بن عباس رفت و گفت من كتابى نوشته‌ام و ميخواهم بر تو عرضه كنم و چون به دو نشان\r\n\r\n\r\n","description":"","footnote":"\r\n( 1 ) -  Topica \r\n( 2 ) -\r\n Sophistici Elenchi ( les refutations sophistiques ) \r\n( 3 ) -  Rhetorica \r\n( 4 ) -  Poetica \r\n( 5 ) - كشف الظنون چاپ تركيه ج 1 ص 33\r\n","page_name":" 87 ","page_number":113},
  {"content":"\r\n\r\nداد از وى گرفت و به آب شست . وى را گفتند چرا چنين كردى ؟ گفت زيرا هنگامى كه اطلاعات خود را نوشتند بكتابت اعتماد ميكنند و از حفظ دست ميكشند و علمشان از ميان ميرود . »\r\nبدين سبب مىبينيم عرب هرگاه هنگام فتوحات خود بكتبى دست مىيافت بسوختن و نابود كردن آنها مبادرت ميورزيد . هنگامى كه عمرو بن العاص مصر را فتح كرد و بر ذخائر علمى اسكندريه دست يافت بفرمان عمر آنها را سوخت و در ايران نيز فاتحان عرب از نظاير اين اعمال خوددارى نكردند و سعد بن ابى وقاص بفرمان خليفه خزانه‌هاى كتب ايران را از ميان برد . « 1 »\r\n\r\nتأثير ايرانيان در تدوين علوم عقلى\r\nدر مدّتى بيش از يك قرن كه حكومت و سياست و سيادت در دست عرب بود نه‌تنها توجّه و اقبالى اساسى بعلم صورت نگرفت بلكه عرب اشتغال بعلم را مهنهء موالى و شغل بندگان ميدانست و از آن كار ننگ داشت و به همين سبب تا آن روز كه جز نژاد عرب حكومت نداشت اثرى از روشنى علم در عالم اسلام مشهود نبود و پس از آنكه با غلبهء عنصر ايرانى و برانداختن حكومت اموى و تشكيل دولت عباسى نفوذ ملل غير عرب در دستگاه خلفا شروع شد توجّه بعلوم نيز آغاز گشت .\r\nابن خلدون ميگويد « 2 » : « از امور غريب يكى اينست كه حاملان علم در اسلام غالبا از عجم بودند خواه در علوم شرعى و خواه در علوم عقلى و اگر در ميان علما مردى در نسبت عربى بود در زبان و جاى تربيت و پرورش از عجم شمرده ميشد و اين از آن روى بود كه در ميان ملّت اسلام در آغاز امر علم و صنعتى بنا بمقتضاى سادگى و بداوت آن وجود نداشت و احكام شريعت و اوامر و نواهى خداوند را رجال بسينه‌ها نقل ميكردند و مأخذ آن را از كتاب و سنّت به نحوى كه از صاحب شرع و اصحاب او گرفته بودند ميشناختند . در اين هنگام تنها قوم مسلمان عرب بود كه از امر تعليم و تأليف و تدوين\r\n\r\n\r\n","description":"","footnote":"\r\n( 1 ) - رجوع شود باخبار الحكماء قفطى چاپ مصر ص 233 - تاريخ التمدن الاسلامى طبع چهارم ج 3 ص 41 - 47 . كشف الظنون ج 1 ص 446\r\n( 2 ) - مقدمهء ابن خلدون چاپ مصر ص 543 - 544\r\n","page_name":" 88 ","page_number":114},
  {"content":"\r\n\r\nاطلاعى نداشت و حاجتى آنان را بدين‌كار برنميانگيخت و در تمام مدت صحابه و تابعين وضع به همين منوال بود . . . پيغامبر صلى اللّه عليه و إله و سلم گفت دو چيز براى شما نهاده‌ام كه اگر بدان تمسّك جوييد گمراه نميگرديد و از آن دو يكى كتاب اللّه و ديگر سنّت منست ؛ و چون مدت نقل طولانى شد احتياج به وضع تفاسير قرآنى و ضبط احاديث از بيم تباهى آنها محسوس گرديد و بمعرفت سندها و تبديل ناقلان براى تمييز حديث صحيح از منسوب حاجت افتاد و آنگاه استخراج احكام از كتاب و سنّت شيوع يافت و با اينحال زبان عرب بتباهى گراييد و وضع قوانين نحوى لازم شد و همهء علوم شرعيه باستنباط و استخراج و نظر و قياس احتياج يافت و از اينجا بعلوم ديگر حاجت افتاد و همهء اين علوم محتاج بتعليم شد و در زمرهء فنون درآمد و ما قبلا گفته‌ايم كه فنون نتيجهء حضارت است و عرب دورترين مردم از آنند پس علوم خاص نواحى متمدن گشت و عرب از آن دور ماند و متمدنين اين عهد همه عجم و يا از كسانى بودند كه در معنى از آن دسته شمرده ميشدند يعنى موالى و اهل شهرهايى كه در تمدن و صنايع و حرف پيرو عجمان بودند زيرا ايشان . بر اثر رسوخ تمدن در ميان خود از هنگام دولت پارسيان براى اين كار بهتر و صالح‌تر بوده‌اند . عالمان نحو و حديث و اصول فقه و كلام و اكثر مفسّران همه از عجم يا از كسانى بودند كه تربيت و زبان عجمى داشتند و هيچ قومى بحفظ و تدوين علم قيام نكرد مگر عجمان ( ايرانيان ) و مصداق گفتار پيغامبر صلى اللّه عليه و إله و سلم آشكار شد آنجا كه گفت :\r\nاگر علم باكناف آسمان باز بسته باشد قومى از اهل فارس ( ايران ) بر آن دست خواهند يافت . . . »\r\nعلل اصلى تأثير ايرانيان را در نقل و تدوين و نشر علوم در تمدن اسلامى ميتوان در سطور و مواد ذيل خلاصه كرد :\r\n1 - راه يافتن ايرانيان در دستگاه حكومت و بدست گرفتن قدرت دولتى . چون ايرانيان سوابق ممتدى در علوم داشتند پس از آنكه دولت بنى العباس را روى كار آوردند از يكطرف بر اثر نفوذ رجال معروف ايرانى كه همه يا از دانشمندان و يا از حاميان علم و ادب بودند در خلفا ؛ و از طرف ديگر در نتيجهء معاشرت خلفا با آنان و قبول اثر از ايشان و همرنگ شدن با آنان ، توجه دولت عباسى كه از بعضى جهات رسوم و آداب\r\n\r\n","description":"","footnote":"","page_name":" 89 ","page_number":115},
  {"content":"\r\n\r\nو تشكيلات دربار ساسانى را پذيرفته بودند ، بعلوم آغاز شد .\r\n2 - چون ايرانيان اهل نظر بوده و در دورهء ساسانى بر اثر رواج اديان و مذاهب مختلف و ايجاد بحثهاى دينى آشنا بتحقيق در مسائل دينى شده بودند در اسلام نيز بسرعت آغاز مباحثات شديد كردند و در كشاكش‌هاى مذهبى وارد شدند مانند قدريه و مجبّره و خوارج مشرق و غالب شعب شيعه و نزديك به تمام معتزله . . . و اين مبارزات مذهبى يكى از مهمترين علل توجّه مسلمين بعلوم شد . از طرفى ديگر ايرانيان اديان قديم و استوارى از قبيل دين مانوى و دين زرتشتى و دين مزدكى و دين مسيحى ( نسطورى ) و دين بودايى داشتند و از پيروان اين كيش‌ها گروه بزرگى با قبول جزيه در دين خود باقى ماندند و پس از ضعف نظامى مسلمين از اواخر عهد بنى اميه ببعد فرصت شروع ببحثهاى شديد با مسلمين يافتند و اين مباحثات شديد هم يكى از علل اضطرار خلفا در نقل فلسفه و علوم عقلى شد .\r\n3 - چنان كه بعد از اين خواهيم ديد ايرانيان پيش از اسلام با علوم مختلف از قبيل فلسفه و رياضيات و طب آشنا بودند و پس از شروع نهضت و ترجمه در عهد اسلامى قسمت بزرگى از آنها را ، خواه آنها كه اصلا از يونانى و هندى به پهلوى نقل شده بود ، و خواه آنها كه مستقيما ايرانيان به پهلوى و سريانى نوشته بودند ، به زبان عربى نقل كردند و بسيارى از مؤلفان هم كه در حوزه‌هاى غير اسلامى ايران تربيت شده بودند ، در دورهء اسلامى بتأليف و تدوين مطالب علمى به زبان عربى دست زدند و از اينراه در پيشرفت علوم اسلامى سهم عمده‌يى بدست آوردند .\r\n\r\nآغاز توجه مسلمين بعلوم عقلى\r\nمسلمانان تا پايان قرن اول و قسمتى از قرن دوم هجرى يعنى در تمام دورهء خلفاى راشدين و خلفاى اموى در نواحى مختلف ممالك مجاور بفتوحات خود سرگرم بودند و ازينروى فرصتى براى توجه بكارهايى غير از مسائل نظامى و تشكيلات مملكتى نداشتند ولى از آن هنگام كه ساير ملل يعنى مردم ايران و عراق و قسمتى از آسياى صغير و ملل مجاور بحر الروم با مسلمين اختلاط يافتند و بتدريج در كارهاى مختلف حكومتى و اجتماعى دخالت كردند طبعا اطلاعات و آداب و افكار خود را بساير مسلمين\r\n\r\n","description":"","footnote":"","page_name":" 90 ","page_number":116},
  {"content":"\r\n\r\nآموختند و يا خود از اطلاعات و دانش‌هايى كه پيش از ورود بدين اسلام داشتند استفاده كردند و چون اين اقوام داراى سابقهء علمى ممتدى بودند معاشرت آنان با مسلمانان باعث شد كه ايشان نيز اندك‌اندك به كار علم اشتغال جويند . پيداست كه پاره‌يى از احتياجات عمومى مانند حاجت بمسائل طبى و رياضى هم مسلمين را وادار بتوجه بعلوم عقلى كرد و بر روى هم از ميان تمام ملل اسلامى ملتى كه بيش از ديگران در ايجاد نهضت علمى بين مسلمين مؤثر واقع شد ملت ايران است . از هنگامى كه حكومت بنى اميه از ميان رفت و حكومت بنى العباس بدست ايرانيان تشكيل شد ، نفوذ اين قوم در حكومت اسلامى باعلى درجه رسيد و رجال بزرگ يعنى وزيران و نديمان و دبيران و طبيبان و منجمانى كه در مركز حكومت اسلامى يعنى بغداد گرد آمده بودند بيشتر ايرانى زرتشتى و يا زرتشتيان و مانويان و عيسويان مسلمان شده و يا عيسويانى بودند كه در كليساها و ديرهاى ايران و عراق تربيت يافته بودند . اين رجال كه داراى اطلاعات مختلف علمى بودند طبعا بتشويق اهل علم و نوازش علما و مترجمان مبادرت ميورزيدند و خلفا هم تحت تأثير آنان قرار گرفته و دوستدار علم شده بودند تا بدرجه‌يى كه برخى از آنان مانند منصور و مهدى و هارون و مأمون و المعتصم و الواثق در ترويج علم و بزرگداشت علما نظيرى نيافته‌اند . اين توجه شديد از طرف رجال دولت عباسى خواه خليفگان و خواه وزيران و عاملان دولت باعث شد كه از وسط قرن دوم نهضت علمى عجيب و كم‌نظيرى در ميان مسلمانان پديد آيد و تا پايان قرن چهارم و اوايل قرن پنجم هجرى كه دورهء بلوغ علم در تمدن اسلاميست با شدتى بىسابقه امتداد يابد .\r\nبر اثر اين توجه و اظهار تمايل و علاقه تمام مراكز علمى الجزيره و عراق و ايران كه از آغاز تسلّط عرب تا پايان عهد اموى فعاليت علمى قديم خود را با ضعف و فترت ادامه ميدادند بجنبش افتادند و كار علم در اين نواحى به نحوى كه در روزگار مقارن ظهور اسلام بود رونق و اعتبارى گرفت و طالبان علم روى بدان مراكز نهادند و علماى مراكز علمى قديم متوجه دربار خلافت شدند و در كنف حمايت خلفا يا وزيران و نديمان ايرانى آنان قرار گرفتند و بغداد جانشين مراكز علمى بزرگ خاورميانه گرديد و بجاى تأليفاتى كه چندى پيش به زبان سريانى و پهلوى در مسائل علمى ميشد كتب معروف\r\n\r\n","description":"","footnote":"","page_name":" 91 ","page_number":117},
  {"content":"\r\n\r\nو بزرگ به زبان عربى در علوم مختلف پديد آمد و دورانى در تاريخ علوم جهان بوجود گراييد كه از جملهء روشن‌ترين ادوار تاريخ دانش در عالم شمرده مىشود .\r\n\r\nمراكز علمى مقدم بر حوزهء بغداد\r\nمراكزى كه پيش از شهرت مركز علمى بغداد و ساير مراكز علمى اسلامى در خاورميانه و نزديك وجود داشت عبارتست از اسكندريه و بعض بلاد آسياى صغير و الجزيره و عراق و ايران و هند .\r\nمركزيت علمى اسكندريه از دورهء سلطنت بطلميوس اول ملقب به سوتر « 1 » ( 323 - 282 ق . م ) آغاز شده و تا قرن ششم و قسمتى از قرن هفتم ميلادى امتداد يافته بود . در اين دورهء طولانى شهر مذكور جانشين آتن و وارث تمدن يونان و يكى از مراكز تلاقى افكار علمى و فلسفى و عرفانى شرق و غرب شد و در آن مدرسه و كتابخانه و رصدخانه برپا گشت و فلاسفه و دانشمندان بزرگى در رياضيات و نجوم و طبيعيات و جغرافيا از آنجا ظهور كردند كه اگرچه غالبا بر اثر دانشمندان و فلاسفهء قديم يونان گام نهاده‌اند ولى بهرحال در تمدن و علوم دنياى بعد از خويش صاحب تأثير بسيار بوده‌اند . در همين مركز علمى است كه از توافق عقايد افلاطون و ارسطو و همچنين آميزش آراء فلسفى و دينى يونانى با عقايد دينى و فلسفى يهود و نصرانى روش‌هاى جديدى در فلسفه ظهور كرد مانند روش افلاطونى جديد و روش فيثاغورى . از فلاسفهء مشهور اين شهر يكى فيلون يهودى و ديگر امونيوس سكاس « 2 » بنيان‌گذار فلسفهء افلاطونى جديد و شاگردان مشهورش افلوطين « 3 » صاحب تاسوعات « 4 » و اوريگن و فرفوريوس « 5 » بوده‌اند كه فلسفهء افلاطونى را بكمال رسانيدند و شروح همين دسته و همكاران ديگر آنان بر كتب ارسطو است كه باعث مزج فلسفهء ارسطو با فلسفهء افلاطون و عقايد افلاطونى جديد شده و از راه مراكز علمى آسياى صغير و عراق بمسلمين رسيده و به همان نحو بنام عقايد و آراء بحت ارسطو پذيرفته شده است .\r\nآخرين مرد بزرگى كه در اسكندريه شهرت داشته و عهد زندگى او بنابر بعض\r\n\r\n\r\n","description":"","footnote":"\r\n( 1 ) -  Ptolemee . ( Ptolemaios ) Soter \r\n( 2 ) -  Ammonios Saccas \r\n( 3 ) -  Plotinos \r\n( 4 ) -  Enneades \r\n( 5 ) -  Origene \r\n","page_name":" 92 ","page_number":118},
  {"content":"\r\n\r\nاقوال مقارن ظهور اسلام بوده است يحيى النحوى مشهور بمحب الاجتهاد يا محب التعب « 1 » است كه در فلسفه و طب تأليفات بسيار داشته است . فلاسفهء متأخر اسكندريه در نزديك كردن فلسفهء يونانى با مبانى آيين مسيح بسيار كوشيدند و كوشش‌هاى آنان در اين زمينه بحكماى آسياى صغير و شام و عراق و كليساهاى رها و نصيبين و جز آنها نيز انتقال يافت .\r\nاز حدود قرن سوم ميلادى ببعد بتدريج مراكزى در آسياى صغير و شام پديد آمد كه از ميان آنها مركز علمى بيزانس ( بيزنطه ) و ازمير و انطاكيه شهرت دارد .\r\nبعد ازين بلاد نوبت به شهر حران ( واقع در نواحى علياى عراق عرب بين شهر رها و رأس عين ) رسيد كه مركز صابئين بود و علماى آن على الخصوص در رياضيات شهرت داشتند و در دورهء ترقى علوم در اسلام هم كسانى مانند ثابت بن قرّة الحرّانى ( م . 288 هجرى ) و محمد بن جابر البتّانى ( م . 317 هجرى ) كه هردو از مشاهير علماى عهد اسلامى هستند از ميان آنان ظهور كردند .\r\nدر آغاز دورهء مسيحيت قومى از اقوام سامى يعنى آراميان در ناحيهء وسيعى شامل سرزمين سوريه ( نواحى غربى فرات ) و الجزيره و بين النهرين و شوش پراگنده بود .\r\nساكنان اين سرزمين‌ها به لهجات مختلفى كه همه از ريشهء آرامى بود تكلم ميكردند .\r\nدرين نواحى بلاد مهمى وجود داشت كه غالبا ميان ايرانيان و روميان دست بدست ميگشت و نفوذ هردو تمدن در آنها آشكار بود . از جملهء اين بلاد مهم شهر رها « 2 » در شمال غربى الجزيره و ديگر نصيبين « 3 » در شمال شرقى اين سرزمين و ديگر قنّسرين « 4 » و ديگر آمد « 5 » بوده است .\r\nاز ميان اين شهرها از همه زودتر « رها » در اواخر قرن دوم ميلادى ميدان نفوذ و انتشار آيين مسيح گرديد و لهجهء آن‌كه شعبه‌يى از زبان آرامى است بنام لهجهء سريانى بعنوان زبان دينى براى مسيحيان اين ناحيه به كار رفت و بعد از آنكه علوم يونانى در كليساى آنشهر و كليساهاى ديگر نواحى آرامىنشين و يا كليساهاى وابسته به آنها\r\n\r\n\r\n","description":"","footnote":"\r\n( 1 ) -  Ioannes Philoponos \r\n( 2 ) -  Orfa ( Urfa ) Edessa \r\n( 3 ) -  Nisibis \r\n( 4 ) -  Kennesrin \r\n( 5 ) -  Amid \r\n","page_name":" 93 ","page_number":119},
  {"content":"\r\n\r\nنفوذ يافت از همين لهجه بعنوان يك زبان علمى استفاده شد و اندك‌اندك در شعب مختلف علوم كتب متعددى به اين زبان تأليف و يا از زبان يونانى ترجمه شد چنان كه در حدود قرن ششم و هفتم ميلادى ادبيات سريانى از همه حيث غنى بود .\r\nدانشمندان سريانى زبان در عين اثبات اصول معتقدات دينى و مذهبى بعلوم يونانى از منطق و رياضيات و طبيعيات و الهيات و نجوم و كيميا و طب سرگرم بوده و بترجمهء كتب معتبر يونانى خاصه آثار ارسطو و افلاطون و افلاطونيان جديد بسريانى توجه بسيار داشته و از كتب پهلوى نيز ترجمه ميكرده‌اند ( مانند كليله و دمنه منقول از سانسكريت و اسكندرنامه منقول از يونانى به پهلوى و سندبادنامه و غيره ) .\r\nمدارس سريانى تا مدتى از دورهء اسلامى با رونق پيش از اسلام باقى مانده بود و اين قوم واسطهء نقل علوم يونانى به عربى شده و تقريبا همهء كتب فلاسفه و اطبا و رياضيون و منجمين يونانى و اسكندرانى و سريانى را به عربى ترجمه كرده و يا عامل اين امر بوده‌اند و ازينروى اثر آنان در نقل علوم يونانى بتمدن اسلامى بيش از اقوام ديگر بوده است .\r\n\r\nعلوم عقلى در ايران پيش از اسلام\r\nعلوم يونانى و اسكندرانى با پيشرفت خود در مشرق اندك‌اندك بداخلهء اراضى اصلى ايرانى ، راه جست و در شهرهايى مانند سلوكيه و تيسفون و گنديشاپور و ريواردشير و برخى از بلاد شرقى مراكز علمى مهم و جديدى بوجود آورد .\r\nاين نكته را فراموش نميكنيم كه ايرانيان تا اين هنگام يعنى دورهء ساسانى از ترقياتى در علوم جديد برخوردار شده بودند و در موسيقى و رياضيات ، بر اثر ارتباطى كه از مشرق و مغرب با ملل بزرگى مانند هندوان و بابليان و ملل آسياى صغير يافته و اطلاعاتى كه خود از قديم الايام گرد آورده بودند ، پيشرفت‌هايى داشتند و نيز اين مطلب را از نظر دور نميداريم كه در ايران دورهء ساسانى كتابخانهايى شامل كتب پهلوى و يونانى در آتشكدها و يا در خارج از آنها مانند سارويه از شهر جى ( گى ) « 1 » وجود داشت و اينها همه بانضمام كتب متعددى كه از پهلوى به عربى درآمد ، دليل توجه ايرانيان بعلوم مختلف است ليكن در اينجا مراد ما تحقيق در كيفيت نفوذ علوم يونانى در ايرانست .\r\n\r\n\r\n","description":"","footnote":"\r\n( 1 ) - سنى ملوك الارض چاپ برلين ص 172 . الفهرست ص 335 - 336\r\n","page_name":" 94 ","page_number":120},
  {"content":"\r\n\r\nبنابر روايات مؤلفين عرب و ايرانى پادشاهان ساسانى از اردشير پاپكان و شاپور ببعد وسايل آشنايى ايرانيان را با علوم مختلف فراهم ميآوردند . ابن النديم ميگويد كه اردشير براى گردآوردن كتب از هند و روم و جست‌وجوى بقاياى آثارى كه در عراق مانده بود كسان بدان ناحيت‌ها فرستاد و از آنها هرچه را متفرق بود گرد آورد و آنچه را متباين بود تأليف داد و پسرش شاپور نيز اين كار را دنبال كرد چنان كه همهء اين كتب به پهلوى ترجمه شد « 1 » و حتى مسعودى « 2 » آشنايى با مذاهب سقراط و افلاطون را به تنسر روحانى معروف عهد اردشير پاپكان نسبت ميدهد . نسبت بشاپور پسر اردشير هم برخى مانند ابن العبرى گفته‌اند كه او پزشكان يونانى را براى تعليم طب بايران خواست و در كتاب پهلوى « دينكرت » امر به ترجمهء بعض كتب هندى و يونانى بشاپور نسبت داده شده و در تاريخ ابى الفدا هم اين نسبت تكرار گرديده و آمده است كه شاپور فرمان داد تا كتب يونانى به پهلوى درآيد و در جنديشاپور نگاه داشته شود . براى تحرير كتب طب و فلسفه و منطق دو خط يكى بنام نيم كستج ( نيم گشتگ ) و ديگرى باسم « راس سهريه » وجود داشته و ظاهرا خط كستج ( گشتگ ) هم براى نگارش كتب علمى به كار ميرفته است .\r\nنفوذ علوم يونانى در ايران بيشتر همراه با رواج آيين مسيح در شاهنشاهى ساسانى بود . در همان اوان كه مدرسهء ايرانيان در رها تشكيل مىيافت گروهى از ايرانيان كه قبول عيسويت كرده بودند در كليساهاى الجزيره و سواحل فرات اهميت يافتند و تأليفات مشهور بوجود آوردند : از جملهء اين قوم يكى « فرهاد » « 3 » رئيس دير « مارمتّى » در موصل است كه در قرن چهارم ميلادى ميزيست و تأليفات او بسريانى شهرت دارد و ديگر « ماراباى اول » كه در آغاز امر زردشتى بود و بعد از قبول دين مسيح كسب شهرت كرد و در سال 536 بمقام جاثليقى ارتقاء يافت . يكى ديگر از مشاهير عيسويان ايرانى اين عهد « پولس ايرانى » « 4 » رئيس حوزهء ايرانى نصيبين است\r\n\r\n\r\n","description":"","footnote":"\r\n( 1 ) - الفهرست ص 333 - 334\r\n( 2 ) - مروج الذهب چاپ مصر ج 1 ص 210\r\n( 3 ) -  Aphraate \r\n( 4 ) -  Paulus Persa \r\n","page_name":" 95 ","page_number":121},
  {"content":"\r\n\r\nكه كتابى مشتمل بر بحث دربارهء منطق ارسطو بسريانى براى خسرو انوشروان نوشت و در آن نسبت باثبات وجود واجب و توحيد و ساير نظرهاى فلاسفه ببرترى روش حكما بر روش اهل اديان اشاره كرد « 1 » .\r\nبعد از بسته شدن مدرسهء ايرانيان رها از اواخر قرن پنجم ميلادى اعضاء اين دبستان بكشور خود ( ايران ) بازگشتند و چندين مدرسه در بلاد ايران تشكيل دادند .\r\n« برسوما » مطران نصيبين آنانرا بنيكى پذيرفت و دانشمند معروف « نرسى » توانست در آنجا مدرسهء بزرگى پديد آورد « 2 » و بسيارى از محصلان را در آن تربيت كند « 3 » .\r\nيكى از علل بزرگ رونق مدرسهء نصيبين آن بود كه پادشاه ايران فيروز ( 459 - 483 ميلادى ) با استدلالات و راهنماييهاى برسوما دريافت كه نسطوريان با وضعى كه براى آنان پيش آمده دشمن روميان شده‌اند و ميتوان از خطرشان در ايران ايمن بود . برسوما با عده‌يى سپاهى كه از فيروز گرفته بود تمام عيسويان مخالف خود را در شهرهاى عيسوىنشين متصرفى ايران از ميان برد و 7700 تن را بقتل آورد و آكاسيوس را كه بمرتبهء جاثليقى سلوكيه و تيسفون رسيده بود مجبور بقبول مذهب نسطورى كرد و بدين‌ترتيب مذهب مذكور نشر و قوّت بسيار در ايران يافت چنان كه نسطوريان در بسيارى از بلاد ايران بتبليغ آيين مسيحى بنابر مذهب خود پرداختند و كليساهايى در بلاد مختلف برپا كردند و كار نشر عيسويت را بجايى كشاندند كه در اواخر عهد ساسانى حتى در بلاد مشرق ايران مانند هرات و مرو و سمرقند كليساهايى وجود داشت .\r\nنسطوريان بجاى ادبيات يونانى بيشتر بادبيات سريانى توجه داشته و كتب خود را به اين لهجه تأليف ميكرده‌اند و بايد دانست كه تحكيم بنيان ادب سريانى بيشتر مرهون زحمات پيشروان « مدرسهء ايرانيان » و نسطوريان ايرانى است . معلمين كليساهاى\r\n\r\n\r\n","description":"","footnote":"\r\n( 1 ) - رجوع شود بايران در زمان ساسانيان از آرتور كريستن سن چاپ دوم ص 427 و مقدمه‌نامهء ارسطو دربارهء هنر شعر بقلم آقاى سهيل افنان ص 35 .\r\n( 2 ) - نرسى در سال 457 يعنى پيش از بسته شدن دبستان ايرانيان رها ( در سال 489 ) به نصيبين رفت و مدرسهء خود را ايجاد كرد .\r\n( 3 ) -  L Ecole d'Edesse Paris I 930 p . 2 I 0 \r\n","page_name":" 96 ","page_number":122},
  {"content":"\r\n\r\nنسطورى در ايران همان روش كار دبستان ايرانيان رها را تعقيب كردند و چون بآثار ارسطو توجه داشتند در كليساهاى خود كه در ايران ترتيب دادند با قوّت بسيار بتحقيق در روش اين استاد يا شرّاح اسكندرانى او توجه كردند و بسيارى كتب بسريانى تأليف و پاره‌يى از كتب فلسفى و منطقى را هم به پهلوى ترجمه نمودند .\r\nعده‌يى از دوستان و همراهان برسوما مانند ابراهيم مطران ماد ، و بولص و يوحنا بيت سلوخى ( كركوكى ) « 1 » و معناى بيت اردشيرى نيز هريك در ناحيتى شروع بادارهء كليساها و ادامهء تعليمات در ديرها كردند و از اين طريق مراكز تعليمى مهمى در ايران پديد آمد .\r\nاز جملهء اين مراكز مهم يكى بيت اردشير يا ريواردشير ( ريشهر ) بود كه معنى بيت اردشيرى معروف به معنى ايرانى « 2 » در آن رياست داشت . وى در شيراز ولادت يافته و ترجمه‌هايى از سريانى به پهلوى داشته و اشعارى نيز براى اجراء مراسم دينى در كليسا سروده بود و تأليفات او در بلاد دوردست حتى در هندوستان شهرت و رواجى داشت .\r\nمعنى در آغاز امر جانبدار برسوما بود ولى در اواخر عهد خود جانب آكاسيوس را گرفت « 3 » .\r\nبسبب وجود اين مرد دانشمند كه مانند همهء نسطوريان توجه تام بفلسفهء ارسطو داشت تعليم علوم يونانى در حوزهء دينى ريواردشير رواج يافت و به همين سبب است كه در روايات مؤلفان اسلامى راجع باهميت علمى ريواردشير ( ريشهر ) مطالبى مىيابيم و از آن جمله است در روايت ياقوت در معجم البلدان كه ميگويد در آنجا عده‌يى از دانشمندان گرد آمده بودند و با خطى بنام كستج مطالبى در طب و نجوم و علوم غريبه تدوين ميكردند .\r\nدر سلوكيه مقابل تيسفون كه بر اثر آشنايى ممتد با تمدن و آداب يونانى براى قبول علوم آن قوم استعداد وافر داشت ، بعد از تشكيل مدرسهء نصيبين دبستانى پديد آمد كه « مارابا » جاثليق دورهء انوشروان ، از دانشمندان بزرگ مسيحى در مشرق ، در آن بتدريس فلسفهء يونانى اشتغال داشت . وى در باب مسائل فلسفى و بحث در تثليث\r\n\r\n\r\n","description":"","footnote":"\r\n( 1 ) -  Jean de Beit SloRh \r\n( 2 ) -  Maana de Perse \r\n( 3 ) - مخصوصا رجوع شود به :  l'Ecole d Edesse P . 249 - 250 \r\n","page_name":" 97 ","page_number":123},
  {"content":"\r\n\r\nتأليفاتى دارد . آكاسيوس « 1 » جاثليق اين شهر در دورهء قباد پدر انوشروان ، هم مردى دانشمند و مطلع بود و براى شاهنشاه كتابى در باب آيين مسيح به پهلوى ترجمه كرد .\r\nذكر ديرهاى متعدد كه در شهرهاى غربى ايران خواه خارج از حدود فعلى و خواه داخل مرزهاى كنونى آن موجود بوده ، و معلمين هريك كه غالبا شهرت و اهميت داشته‌اند ، و همچنين ذكر ديرهاى مشرق ، در اين مختصر ميسّر نيست ليكن توضيحات بيشترى در باب يكى از مراكز علمى عيسوى كه اهميت علمى آن قابل ملاحظه است و از جملهء مراكز مهمّ نصرانيت در ايران شمرده ميشد لازم و آن بيت لاباط « 2 » يا گنديشاپور است . معرّب اين اسم جنديسابور مىباشد كه جغرافيادانان اسلامى آن را بخصب نعمت و نخل و زرع و رودخانهاى بسيار ستوده‌اند « 3 » و اين اسم نام عربىشدهء گندىشاه‌پوهر است كه اصلا « وه‌اندبو شاه‌پوهر » « 4 » يعنى « به از انطاكيه شاهپور » و بعبارت ديگر « شهر شاهپور بهتر از انطاكيه » است . در مجمل التواريخ و القصص « 5 » چنين آمده است كه از جملهء بناهاى شاپور يكى « به از انديوشاپور ، جنديوشاپورست از خوزستان .\r\nانديو نام انطاكيه است به زبان پهلوى ، به از انديو يعنى از انطاكيه بهتر است ، و نهاد آن بر مثال عرصهء شطرنج نهادست ميان شهر اندر ، هشت راه اندر هشت ، و در آنوقت شطرنج نبود و ليكن شكلش بر آن سانست و اكنون ( يعنى در حدود سال 520 هجرى ) خرابست ، مقدارديهى بجاست پراگنده . . . » اسم اين شهر در همين كتاب مجمل التواريخ و القصص چندبار « كنديشاپور » آمده « 6 » . اين نوع تسميه در دورهء ساسانى معمول بوده از جملهء شهرهاى ديگرى كه بدين نحو نام‌گذارى شده يكى شهر ارگان ( ارغان ) نزديك بهبهان كنونى است كه اسم قديم آن به « به از آمد كواذ » يا « به از ايمد كواد » « 7 »\r\n\r\n\r\n","description":"","footnote":"\r\n( 1 ) -  Acacius \r\n( 2 ) -  Beit Lapat \r\n( 3 ) - صورة الارض چاپ دوم ، ليدن . ص 256 و مسالك الممالك اصطخرى چاپ ليدن ص 93\r\n( 4 ) -  Veh - Andio i Shahpuhr \r\n( 5 ) - چاپ طهران 1318 ص 64\r\n( 6 ) - رجوع شود بصحائف 65 و 67 .\r\n( 7 ) - مجمل التواريخ و القصص ص 74\r\n","page_name":" 98 ","page_number":124},
  {"content":"\r\n\r\nيعنى « شهر قباد بهتر از آمد » بوده ، اين شهر را قباد پسر فيروز پدر انوشروان بنا كرد .\r\nديگر شهر « به از انديو خسره » كه انوشروان بتقليد از انطاكيه ساخت و اسيران انطاكى را در آن شهر جاى داد « 1 » .\r\nمحل گنديشاپور در خوزستان واقع در شرق شوش و جنوب شرقى دزفول و شمال غربى شوشتر جاى دهكدهء شاه‌آباد كنونى بوده است . بانى آن بنابر مشهور شاپور اول ( 241 - 271 ميلادى ) بوده كه از اسيران رومى دسته‌يى را به كار بناى آن شهر گماشت .\r\nگنديشاپور از همان اوايل امر مركزيت علمى يافت و حتى بنقل بعضى از مورخان شاپور فرمان داد عده‌يى از كتب يونانى به پهلوى ترجمه شود و آنها را در شهر مذكور گرد آورند و گويا بفرمان شاپور گنديشاپور مركزيت طب يونانى يافته بود .\r\nدر باب بناى گنديشاپور و چگونگى تشكيل مدرسهء طب و بيمارستان مشهور آن و پديد آمدن اطباء بزرگ آن شهر قفطى شرحى تازه و افسانه‌مانند در اخبار الحكماء دارد « 2 » و در پايان اين داستان ميگويد : « چون دختر قيصر بدانشهر رفت با وى افرادى از صنف‌هاى مختلف كه به آنان حاجت داشت از اهل بلد او همراه بودند از آن جمله پزشكانى فاضل با وى رفتند و چون در آنشهر با او اقامت گزيدند شروع بتعليم نوآموزان\r\n\r\n\r\n","description":"","footnote":"\r\n( 1 ) - مجمل التواريخ ص 76 .\r\n( 2 ) - خلاصه‌يى از شرح مذكور براى تتميم فايده در اينجا نقل مىشود :\r\n« اهل جنديسابور از پزشكانند و در ميان آنان در اين فن مردمان حاذقى يافته شوند و اين فن از عهد ساسانيان در آنجا متداول بود و به همين سبب است كه آنان بدين مرتبه از علم رسيده‌اند . سبب بناى اين شهر آنست كه شاپور پسر اردشير پس از غلبه بر سوريه و فتح انطاكيه بقيصر پادشاه روم تشبه ميجست و ازو خواست كه دخترش را به عقد وى درآورد . قيصر چنين كرد و پذيرفت كه دختر را نزد شاپور فرستد . شاپور براى او شهرى بر هيأت قسطنطنيه ساخت و آن شهر جنديسابور است و در سير ساسانيان چنين نگاشته‌اند كه اين شهر اصلا قريه‌يى بود متعلق به مردى معروف به « جندا » و شاپور چون اين موضع را براى بناى شهر اختيار كرد فرمان داد كه مالى فراوان به صاحب آن بپردازند ليكن صاحب آن بدين كار رضا نداد مگر آنكه خود آنشهر را بنا كند و شاپور نيز بدان شرط پذيرفت كه با او در بناى شهر شركت ورزد و مردمان ميگفتند كه اين شهر را « جندا » و « سابور » بنا ميكنند به همين سبب آن را جنديسابور گفتند ( اخبار الحكما چاپ مصر سال 1326 قمرى ص 93 )\r\n","page_name":" 99 ","page_number":125},
  {"content":"\r\n\r\nكردند و پيوسته كار ايشان در تعليم قوىتر ميشد و شمارهء آنان فزونى مىيافت . » « 1 » خواننده ميتواند شرحى را كه ابن النديم « 2 » در باب بناى گندشاپور آورده بر مطالبى كه القفطى نقل كرده است بيفزايد و از آنها دريابد كه بهرحال روميان در بناى اين شهر بىاثر نبوده‌اند .\r\nدر عهد شاپور دوم ذوالاكتاف ( 310 - 379 م . ) گندشاپور ظاهرا دچار حملات خارجى گرديده و ويرانى در آن راه يافته و باز بدست اين شاهنشاه تعمير شده و او سى سال آنجا را پايتخت خود كرده بود . در مجمل التواريخ و القصص ( ص 67 ) آمده است كه در عهد شاپور ذوالاكتاف « سى سال دار الملك او بگنديشابور بود تا خراب روميان آباد كرد . . . و حمزه گفتست كه ديوار جنديشاپور از آن نيمى گلست و نيمى خشت پخته كه هرچه روميان بيران كردند بخشت و گچ باز فرمودشان كردن » . تيادورس « 3 » طبيب نصرانى براى معالجهء شاهنشاه بدربار خوانده و در گندشاپور مستقر شده بود .\r\nوى در آن شهر اشتهار يافت و طريقهء طبابت او معروف شد و كتابى را منسوب به دو بنام « كنّاش تيادورس » بعدها به عربى درآوردند « 4 » . اين طبيب عيسوى چندان مورد احترام شاپور بود كه فرمان داد كليسايى براى او بنا كنند و به خواهش وى بسيارى از اسراى هموطنش را آزاد كرد . گذشته از اسراى رومى كه شاپور در گندشاپور جاى داد گويا عده‌يى از يونانيان هم بعد به اين شهر منتقل و در آن متوطن شده باشند و ترجمهء يونانى كتيبهء پهلوى شاپور در اصطخر معلوم ميدارد كه از صنايع يونانى هم در اين روزگار حتى در داخلهء ايران استفاده ميشده است « 5 » . بعد از نشر مذهب نسطورى در ايران « بيت لاباط » كه سابقهء ممتد در عيسويت داشت يكى از بزرگترين مراكز مذهبى عيسويان ايران و يك حوزهء دينى ( متروپوليتن ) بزرگ و از مهمترين مراكز تجمّع علماى عيسوى و محل تعليم طب يونانى و آميزش آن با طب ايرانى و هندى شد و اين\r\n\r\n\r\n","description":"","footnote":"\r\n( 1 ) - اخبار الحكماء القفطى ص 93\r\n( 2 ) - الفهرست چاپ مصر سال 1348 قمرى ص 336 - 337\r\n( 3 ) -  Theodoros \r\n( 4 ) - الفهرست ص 422\r\n( 5 ) -\r\n E . Browne : La medecine arabe trad . francaise par J . Renaud Paris 1933 . p . 23 . \r\n","page_name":" 100 ","page_number":126},
  {"content":"\r\n\r\nترقى خصوصا در عهد انوشروان بيشتر براى آن حاصل گشت ، چنان كه دانشمندان سريانى زبان ايرانى و علماى هندى و زردشتى در آنجا مشغول كار بودند . توجه اين علماء كمتر بفلسفه و رياضيات و بيشتر بطب بود و اصولا مدرسهء طب گندشاپور و بيمارستان آن در اواخر عهد ساسانى بمراحل عالى شهرت ارتقاء جسته بود . در اين مدرسه از تجارب ملل مختلف يعنى طب ايرانيان و هندوان و يونانيان و اسكندرانيان و علماى سريانى زبان استفاده ميشد ولى همهء آنها را با تصرفاتى قبول كرده بودند چنان كه طب ايرانى بقول قفطى از طب يونانى كاملتر شده بود . قفطى گفته است « 1 » كه اطباى گندشاپور « قوانين علاج را بمقتضاى امزجهء بلاد خود مرتب و مدوّن ميكردند تا آنجا كه در علوم شهرت يافتند و بعضى علاج آنانرا بر يونانيان و هندوان هم برترى ميدادند زيرا ايشان فضايل هرفرقه را گرفتند و بر آنچه قبلا استخراج شده بود چيزى افزودند و دستورها و قوانينى براى آنها ترتيب دادند و كتبى كه حاوى همهء مطالب تازه و نيكو بود پديد آوردند تا آنجا كه در سال بيستم « 2 » از پادشاهى انوشيروان اطباء جنديسابور بامر شاه گرد آمدند و بين آنان پرسشها و پاسخهايى جريان يافت كه ثبت شد و اين امرى مشهورست و واسطهء مجلس جبرائيل درستاباذ « 3 » بود زيرا او طبيب كسرى بود و ديگر السوفسطائى و اصحاب او و يوحنا و جماعتى از اطبا و بين آنان از مسائل و تعريفات بحث‌هايى شد كه اگر خواننده در آنها تأمل كند بر فضل و غزارت علم آنان استدلال خواهد كرد و علماى اين شهر همواره چنين بودند تا آنكه منصور بخلافت رسيد و مدينة السلام را بنا كرد . در اينحال مرضى بر او عارض شد و از علماى\r\n\r\n\r\n","description":"","footnote":"\r\n( 1 ) - اخبار الحكماء ص 93\r\n( 2 ) - يعنى در سال 550 ميلادى\r\n( 3 ) - درستاباذ - درستبذ  ( drustbadh drustpat )  در وذيست پت  ( drudhistpat drudhistpadh )  يعنى عهده‌دار سلامت . اين كلمه از دو جزء درست  ( drudhist , drust - )  بمعنى سالم ، تندرست ؛ و پت بمعنى رئيس ، صاحب تركيب شده است . درستبذ ( درستاباذ ) عنوان طبيب دربارى پادشاه داشته و معمولا . از پزشكان عيسوى بوده است . رجوع شود به كلمهء :  drudhist  در :\r\n H . S . Nyberg Hilfsbuch des Pehleui II . Uppsala , I 93 I , p . 59 - 60 \r\nو راجع بدرستبذ نگاه كنيد به :\r\n A . Christensen : L Iran sous les Sassanides , p . 396 , 42 I \r\n","page_name":" 101 ","page_number":127},
  {"content":"\r\n\r\nجنديسابور جورجيس پسر بختيشوع را بخواند . . . »\r\nدر بيمارستان گندشاپور عده‌يى از اطباء هندى ميزيستند كه بتعليم اصول طب هندى اشتغال داشتند و چند كتاب از آثار طبى هند به پهلوى ترجمه شده بود كه بعدا به عربى درآمد « 1 » و در طب اسلامى از اين آميزش اثر فراوان باقى مانده و از ايران پيش از اسلام بتمدن اسلامى نقل شده است . شهرت بيمارستان و مدرسهء طب گندشاپور محصلين ملل مجاور را هم به آنجا جلب ميكرد و از آن جمله است الحارث بن كلدة الثقفى طبيب معروف عرب « 2 » . اين مدرسه و بيمارستان و شهرت رؤساى آن تا مدتى از دورهء اسلامى هم با قوت سابق باقى ماند چنان كه چون ابو جعفر منصور دوانيقى در سال 148 به بيمارى معده گرفتار شد و طبيبان درگاه در علاج او فروماندند ويرا برئيس بيمارستان مذكور يعنى جورجيس پسر بختشيوع راهبرى كردند . جورجيس با واگذاشتن رياست بيمارستان بپسر خود بختشيوع به خدمت خليفه درآمد و پس از معالجت منصور نزد وى تقرّب يافت و باصرار خليفه چندى در بغداد بماند . وى از دوستداران تأليف و ترجمه بود و چون يونانى و پهلوى و سريانى و عربى نيك ميدانست چندين كتاب در طب از زبانهاى مذكور به عربى درآورد . ديگر از مشاهير اطباى گندشاپور كه در آغاز دورهء عباسى در بغداد شهرت داشتند بختيشوع بن جورجيس و عيسى بن شهلافا ( يا شهلا ) و شاپور بن سهل و ماسويه و پسر او يوحنا و عيسى بن چهاربخت ( صهاربخت ) و دهشتك و ميخائيل برادرزادهء وى بوده‌اند « 3 » . حوزهء علمى گندشاپور از قرن سوم هجرى كه بغداد شهرت يافت مقام سابق خود را از دست داد .\r\nمجاهداتيكه پيش از خسروانوشروان ( 531 - 579 م . ) شده بود در برابر توجه او به علوم فاقد اهميت است . اين پادشاه كه هم فرمانروايى مدبّر و هم سردارى شجاع بود بحكمت نيز علاقه داشت و از فلسفهء افلاطون و ارسطو آگاه بود و ترجمهء پهلوى كتب اين دو استاد را ميخواند .\r\n\r\n\r\n","description":"","footnote":"\r\n( 1 ) - الفهرست ص 421\r\n( 2 ) - طبقات الاطبا ج 1 ص 109\r\n( 3 ) - دكتر احمد عيسى بيك در تاريخ البيمارستانات فى الاسلام ( دمشق 1939 ) ص 63 - 65 صورتى از اين طبيبان با استفاده از جاى جاى طبقات الاطبا و اخبار الحكماء ترتيب داده است .\r\n","page_name":" 102 ","page_number":128},
  {"content":"\r\n\r\nاز جملهء اتفاقات مساعد علمى در دورهء انوشروان پناهنده شدن هفت تن از دانشمندان مشهور يونانيست بايران . در اين اوان در بيزنطه بر اثر تعصب امپراطور روم هيچگونه آزادى عقيده وجود نداشت . يوستى نيانوس « 1 » در سال 529 ميلادى فرمان داد دبستانهاى فلسفى آتن ( اثينه ) « 2 » و اسكندريه و رها بسته شود . هفت تن از بزرگان مدرسهء آتن كه ابرقلس « 3 » داير كرده ، و پراگنندهء روش افلاطونى جديد بود ، از قلمرو حكومت آن امپراطور بيرون آمدند و به تيسفون روى آوردند و از جانب انوشروان بگرمى پذيرفته شدند . اسامى اين هفت تن چنين است : دمسقيوس « 4 » از اهل سوريه ، سنبليقيوس « 5 » از اهل كيليكيه ، يولاميوس « 6 » از اهل فريگيه ، پريسكيانوس « 7 » از اهل ليديه ، هرمياس از فينيقيه ، ديوجانوس « 8 » از فينيقيه ، ايسيدوروس « 9 » از اهل غزّه كه چندگاهى در ايران ماندند و خسرو هنگام عقد پيمان صلح با يوستى نيانوس در عهدنامه ماده‌يى مبنى بر آزادى فلاسفهء مذكور در بازگشت باوطان خود بامپراطور قبولاند . انوشروان شخصا با بعضى از اين فيلسوفان خاصه پريسكيانوس مباحثاتى داشت و سؤالاتى از وى كرد و پريسكيانوس كتابى در پاسخ پرسشهاى او ترتيب داد كه ترجمهء ناقصى از آن به لاتينى در دست است و شامل جوابهاى مختصر در مسائل مختلف علم النفس و وظايف الاعضاء و حكمت طبيعى و نجوم و تاريخ طبيعى است . از دمسقيوس نيز رساله‌يى باقى مانده است « 10 » .\r\nاز تسلط يونانيان ببعد و خاصه در عهد تسلط اشكانيان و ساسانيان برخى از بلاد شرقى ايران تحت تأثير تمدّن يونانى بوده و در آن نواحى مراكزى براى تعليم علوم وجود داشته است و از آن جمله ميتوان مرو و بلخ و سغد را نام برد كه در اواخر عهد ساسانى و آغاز عهد اسلامى دانشمندانى در آنها وجود داشته و على الخصوص در رياضيات و نجوم كار ميكرده‌اند . از جملهء دانشمندان معروف شهر مرو در آغاز عهد عباسى و اوائل دورهء نقل علوم يكى « ماشاء اللّه بن اثرى » است كه در عهد منصور ميزيسته و از مشاهير\r\n\r\n\r\n","description":"","footnote":"\r\n( 1 ) -  Ioustinianos \r\n( 2 ) -  Athenai ( Athene ) \r\n( 3 ) -  Proclus \r\n( 4 ) -  DamasRios \r\n( 5 ) -  SimpliRios \r\n( 6 ) -  Eulamios \r\n( 7 ) -  PrisRianos \r\n( 8 ) -  Diogene \r\n( 9 ) -  Isidoros \r\n( 10 ) - رجوع شود به دانشهاى يونانى در شاهنشاهى ساسانى تأليف نگارنده ص 27 - 28\r\n","page_name":" 103 ","page_number":129},
  {"content":"\r\n\r\nمنجمين بوده است . ديگر ربّن الطبرى كه از علماء و كتّاب مرو و از جملهء مترجمان عاليمقام كتب رياضى و پدر على بن ربّن دانشمند و طبيب معروف قرن سوم بوده است .\r\nبا توجه به اين مقدمات مسلم مىشود كه در آغاز تمدن اسلامى ترجمه‌هاى متعددى از كتب فلسفى و علمى و يونانى به پهلوى موجود بود . بعضى از اين ترجمه‌ها را ابن المقفع يا پسر او محمد به عربى نقل كردند و از آن جمله است قاطيغورياس و بارى ارمينياس و انالوطيقاى ارسطو و ايساغوجى فرفوريوس .\r\nدر اينجا بايد يادآور شويم كه در ايران دورهء ساسانى برياضيات و نجوم توجه بسيار ميشده است . وجود زيجهايى از قبيل زيج شهريار ( زيگ شتريار ) ، و مراصدى كه مورد تقليد گروه بزرگى از منجمين اسلامى قرار گرفته است ، و پيشرفت خارق - العادهء ايرانيان اوايل تمدن اسلامى در رياضيات و نجوم و هيئت ، و ترجمهء كتابهايى در باب رياضيات و نجوم دليل بارز ترقيات ايرانيان عهد ساسانى در علوم رياضى است .\r\nصاعد اندلسى در طبقات الامم گويد : از خصائص مردم ايران توجه آنانست بطب و احكام نجوم و علم تأثير كواكب در دنياى فرودين و آنانرا در باب حركات كواكب ارصاد قديم بوده و مذاهب مختلف در فلكيات داشته‌اند و يكى از آنها طريقه‌ييست كه ابو معشر جعفر بن محمد بلخى زيج خود را بر آن ترتيب داد و در آن زيج گفت كه آن مذهب علماء متقدم ايران و ساير نواحى است . . . ابو معشر مذهب ايرانيان را در تنظيم ادوار عالم ستوده و گفته است كه اهل حساب از ايران و بابل و هند و چين و اكثر امم كه معرفت به احكام نجوم دارند متفقند كه درست‌ترين ادوار دورى است كه ايرانيان تنظيم كرده و « سنى العالم » ناميده‌اند و علماء عهد ما آن را « سنى اهل فارس » ميگويند .\r\nصاعد اندلسى دنبال اين مطلب ميگويد : ايرانيان كتب مهمى در احكام نجوم داشته‌اند و يكى از آنها كتابى در صور درجات فلك منسوب به زردشت و ديگر كتاب جاماسب است « 1 » ؛ و بهرحال اطلاع نجومى ايرانيان تحت تأثير عقايد چينيان و كلدانيان و يونانيان با افزايش اين تأثيرات بر اطلاعات اصلى اين قوم در اواخر عهد ساسانى كمال\r\n\r\n\r\n","description":"","footnote":"\r\n( 1 ) - ترجمهء فارسى اين كتاب موجود است ( فهرست كتابخانهء مجلس ج 2 ص 92 - 93 )\r\n","page_name":" 104 ","page_number":130},
  {"content":"\r\n\r\nو توسعهء بسيار يافته بود « 1 » .\r\nدر پاره‌يى از كتب پهلوى اصطلاحات فراوان علمى موجودست و اين اصطلاحات كه غالبا قابل تطبيق بر اصطلاحات فلسفى يونانى خاصه حكمت ارسطوست ، مىرساند كه تنها بوسيلهء عيسويان ايران علوم يونانى پذيرفته و به زبان سريانى ادا نشده است بلكه زرتشتيان نيز بدين كار مبادرت كرده و زبان پهلوى را با معادل آوردن بسيارى كلمات در برابر اصطلاحات فلسفى يونانى ثروتمند ساخته بودند . اين اصطلاحات در علوم مختلف مانند الهيات و طبيعيات و رياضيات و فروع آنها بوده است . اگر كسى بخواهد باصطلاحات متعدد علمى كه در زبان پهلوى موجودست پى برد و قدرتيرا كه براى اين زبان در اداى معانى فلسفى و كلامى و بحث‌هاى عميق در اين باب حاصل شده بود دريابد ، بايد بكتاب شكندگمانيك ويچار مراجعه كند . مؤلف اين كتاب مردان فرّخ اورمزدداتان « 2 » بود كه ظاهرا در اواسط قرن نهم ميلادى ( نيمهء اول قرن سوم هجرى ) ميزيسته است . وى در كتاب خود بسيارى از مسائل فلسفى را مطرح كرده و پاسخ داده است و قصد او از اين كار اثبات اصول آيين زرتشتى بوده است و به همين سبب كتاب او نموداريست ازين كه كلام زرتشتيان چگونه براى مبارزه با صاحبان اديان آماده شده و اين آمادگى با سلاح فلسفه بچه نحو صورت گرفته بود . علاوه برين از روى اين كتاب ببسيارى از اصول معتقدات ايرانيان در مسائل فلسفى پى ميبريم و معلوم است كه مردان فرخ در تأليف اين كتاب فى الواقع دنبالهء كارهاى اسلاف خود را گرفته و خود بتنهايى و يا ساير معاصران او كه مشغول تأليف ديگر كتب پهلوى بوده‌اند ، زبان پهلوى را آمادهء گنجايش آنهمه اصطلاحات فلسفى و علمى كه در كتاب شكند گمانيك ويچار و امثال آن مىبينيم ، نكرده بودند .\r\nشمارش اصطلاحات فلسفى كتاب شكندگمانيك ويچار جز با مراجعهء دقيق بدان ميسر نيست و اينجا براى نمونه چند اصطلاح را مذكور ميداريم :\r\n\r\n\r\n","description":"","footnote":"\r\n( 1 ) -\r\n P . Pierre Jean de Menasce : ShRand - GumaniR Vicar , \r\n Fribourg I 945 , p . 45 sqq . \r\n( 2 ) -  Martan Farrux i Ohrmazddatan \r\n","page_name":" 105 ","page_number":131},
  {"content":"\r\n\r\nگوهر « 1 » كه جوهر معرّب آنست با تركيباتى از قبيل همگوهريه ( اتحاد در جوهريت ) ويوت گوهريه « 2 » ( اختلاف در جوهريت ) ، شناختاريه « 3 » ( معرفت ) ، جان ( نفس ) ، روان ( روح ) ، جانومند ( ذيروح - صاحب نفس ناطقه ) ، دانش ( علم ) ، خرت « 4 » ( عقل ) ، خيم « 5 » ( خوى ، فطرت ) ، وير ( حافظه ) ، هستيه « 6 » ( وجود ) ، بهر ( بر ، ضرب در ، مانند دو بهر دو چهار يعنى دو ضربدر دو مساويست با چهار ) ، همبسان « 7 » ( نقيض ) هماييكيه « 8 » ( ازليت ) ، هماييك ( ازلى ) ، فيلسوفاييه « 9 » ( فلسفه ) و جز آن . . .\r\nنفوذهايى كه از بعضى عقايد علماى زردشتى ( مجوسى ) در فلسفهء عهد اسلامى شده مبيّن آنست كه مسلمين در مطالعات فلسفى خود تنها بيونان و هند اكتفا نكرده و از مآخذ ايرانى چيزهايى پذيرفته‌اند مثلا ابن حزم ميگويد محمد زكرياى رازى اعتقاد بقدماء خمسه يعنى : خالق ، نفس كلى ، هيولى اولى ، مكان مطلق يا خلاء ، زمان مطلق يا دهر را از مجوسان گرفته است « 10 » و در كتاب الفصل بين اهواء الملل و النحل گفته است اعتقاد مشهور مجوس بر آنست كه خالق عالم يعنى اورمزد و ابليس يعنى اهرمن ، و گاه « 11 » يعنى زمان ، و جاى « 12 » يعنى مكان و خلاء ، و توم « 13 » يعنى جوهر يا هيولى يا خميره ، پنج قديمند . مسعودى نيز نظير اين قول را در التنبيه و الاشراف آورده است وى گويد مجوس معتقد بقدماء خمسه هستند يعنى اورمزد ( خداى عزّ و جلّ ) و اهرمن ( شيطان شرير ) و گاه ( زمان ) و جاى ( مكان ) و توم ( طينت و خميره ) . . .\r\nنظريه‌ها و دستورها و اصطلاحات پزشكى و ستور پزشكى ( بيطره ) كه در\r\n\r\n\r\n","description":"","footnote":"\r\n( 1 ) -  Gohr \r\n( 2 ) -  yutgohrh \r\n( 3 ) -  shnaxtarlh \r\n( 4 ) -  xrat \r\n( 5 ) -  xem \r\n( 6 ) -  hastlh \r\n( 7 ) -  hambasan \r\n( 8 ) -  hamaylRlh \r\n( 9 ) -  filsofaylh \r\n( 10 ) - رسائل فلسفية لمحمد بن زكرياء الرازى ، گردآوردهء پول كراوس  . Paul Kraus  چاپ مصر سال 1939 ص 191 ببعد .\r\n( 11 ) - در اصل : كام\r\n( 12 ) - در اصل : جام\r\n( 13 ) - در اصل نوم و بتصحيح پول كراوس‌هوم ، ولى ظن غالب بر آنست كه نوم محرف كلمهء « توم » پهلوى  ( tom ù tohm )  يعنى نطفه ، جرثومه ، اصل ، مبنى باشد . براى تحقيق بيشترى در اين كلمه رجوع شود به :  H . S . Nyberg : Hilfsbuch des Pehlevi . II . 226 - 227 \r\n","page_name":" 106 ","page_number":132},
  {"content":"\r\n\r\nهوسپارم نسك « 1 » و نيكاذوم نسك « 2 » از نسكهاى مفقود اوستا و در دينكرت آمده خصوصا قابل توجه است . در كتاب سوم دينكرت رسالهء كوچكى راجع بطب نقل كرده‌اند كه مسلما از يك منبع عهد ساسانى گرفته شده و نويسندهء اين رساله بيمارى جسمانى و روحانى را از يكديگر تميز داده و در برخى از معالجات جسمانى مواظبت‌هاى روحانى را لازم دانسته است « 3 » . برخى از كتب طبى كه به عربى نقل شده از مؤلفات سريانى يا پهلوى علماى ايرانى بوده است و علاوه بر كتب طبى در الفهرست نام كتب متعدد ديگرى كه از پهلوى به عربى درآمده است ياد شده است . از آن جمله است كتبى درباره ، فراست ، فروسيت ، آيين جنگ ، ستور پزشكى ، مرغان شكارى و امراض و معالجات آنها ، تعليم و تربيت كودكان و امثال اينها « 4 » . از ميان كتبى كه از پهلوى به عربى نقل شده بود كتابى را در كشاورزى مىيابيم كه اصلا از يونانى به پهلوى ترجمه و « ورزنامه » خوانده شده و سپس بنام « الفلاحة الرومية » به عربى درآمده بود و نسخهء عربى آن موجودست .\r\nاضافه كردن اين نكته در اينجا بىفايده نيست كه علاوه بر استفاده از دانشهاى يونانى ، ايرانيان از اطلاعات علمى هندوان نيز فوايدى خاصه در علم طب بردند چنان كه در ذكر بيمارستان گندشاپور آورده‌ايم ، براى آميزش طب ايرانى و هندى پزشكانى از هندوستان دعوت شده و در آنجا باقى مانده بودند و از جملهء اين طبيبان در عهد بنى عباس كسانى مانند كنكه « 5 » و ابن دهن شهرت يافته و مباشر نقل برخى از كتب طبى هند بوده‌اند . بنابر نقل قدما كنكه كتاب معروف شاناق « 6 » هندى را بنام « كتاب السموم » به يارى ابو حاتم بلخى از هندى به پهلوى ترجمه كرد و بعدها اين كتاب بدست عباس بن -\r\n\r\n\r\n","description":"","footnote":"\r\n( 1 ) -  Husparam NasR \r\n( 2 ) -  NiRadhum NasR \r\n( 3 ) - راجع به اين اشارات و وسايل و اطلاعات و نظرها و مقررات طبى كه در ايران قديم وجود داشت رجوع شود ببخش اول از كتاب تاريخ مختصر طب و بيمارستانها در ايران تأليف نگارندهء اين اوراق .\r\n( 4 ) - رجوع شود به الفهرست س 436 - 438\r\n( 5 ) -  KanaRa \r\n( 6 ) - چاناكيا  canaRya  طبيب بزرگ وزير معروف چاندرا گوپتا  candragupta  امپراطور هندوستان كه در حدود 321 الى 298 سلطنت ميكرده است .\r\n","page_name":" 107 ","page_number":133},
  {"content":"\r\n\r\nسعيد الجوهرى مولاى مأمون براى آن خليفه به عربى نقل شد « 1 » .\r\nبنابر يك روايت قديم كه در كتاب ماديگان چترنگ « 2 » نقل شده است ايرانيان بازى شطرنج را از هندوان فراگرفتند و نيز در جزء كتب منقول از هندى به پهلوى رمانى بوده است بنام بلوهر و بوذاسف كه پس از نقل به پهلوى از آن زبان بسريانى ترجمه شد و از روى ترجمهء سريانى رمانى بيونانى « 3 » ترتيب يافت « 4 » و نيز كتاب كليله و دمنه بنابروايت مشهور از زبان سانسكريت بوسيلهء برزويهء طبيب به پهلوى درآمد .\r\n\r\nمترجمان ايرانى\r\nحوزه‌هاى علمى ايرانى كه مقارن حملهء عرب در ايران وجود داشتند تقريبا در تمام عهدى كه مورد مطالعهء ما در اين بابست به كار خود ادامه ميدادند . در اين حوزه‌ها دانشمندانى بتربيت شاگردان مشغول بودند و بهمت آنان رشتهء تعليم در مراكز مذكور گسيخته نميشد و از همين مراكزست كه مؤلفان و مترجمانى در دورهء اسلامى پديد آمده و بتأليف و نقل كتب از زبانهاى سريانى و پهلوى و هندى به عربى مبادرت جسته‌اند . دانشمندان نصرانى كه معمولا با لغت سريانى سروكار داشتند بسيارى از مؤلفات سريانى را به زبان عربى نقل و يا به آن زبان تأليف كردند و همچنين دانشمندان ديگرى بنقل و ترجمهء كتب علمى پهلوى به زبان عربى سرگرم بودند .\r\nاز جملهء مشهورترين مترجمان ايرانى در سه قرن اول هجرى ميتوان اين رجال را نام برد :\r\nجورجيس بن بختيشوع گنديشاپورى كه رياست بيمارستان آن شهر را برعهده داشت و در عهد خلافت منصور عباسى ( 136 - 158 هجرى ) چندى در بغداد بسر برد .\r\nوى دوستدار ترجمه و تأليف بود و بترجمهء برخى از كتب يونانى به عربى و همچنين تأليف كتبى در طب به زبان سريانى كه مهمتر از همه الكناش بود مبادرت كرد . پسر\r\n\r\n\r\n","description":"","footnote":"\r\n( 1 ) - طبقات الاطبا ج 2 ص 32 - 33\r\n( 2 ) -  Madhigan i catrang \r\n( 3 ) -  Barlaam et Yoaseph \r\n( 4 ) -\r\n A . Christensen : Iran sous les Sassanides , 2 eme ed . Copenhague . I 944 , p . 429 . \r\n","page_name":" 108 ","page_number":134},
  {"content":"\r\n\r\nجورجيس يعنى بختيشوع و پسر بختيشوع يعنى جبرائيل از عهد منصور تا هارون در بغداد بترجمه و تأليف اشتغال داشتند و از اين خاندان پزشكانى تا اواسط قرن پنجم هجرى مشهور بودند .\r\nابو زكريا يوحنا بن ماسويه از پزشكان مشهور جنديشاپور ( م . 243 ) كه از عهد هارون الرشيد ببعد بتعليم طب و ترجمهء كتب طبى در بغداد اشتغال داشت و مدتى رياست بيت الحكمة كه مركز تأليف و ترجمه بود بر عهدهء او بود . يوحنا علاوه بر ترجمه كتب متعددى تأليف كرد . پدر يوحنا يعنى ماسويه و برادرش ميخائيل بن ماسويه هم هردو از پزشكان معروف عهد خود بودند .\r\nربّن الطبرى پدر على بن ربّن مشهور از تربيت‌يافتگان حوزهء علمى مرو و بر دين نصرانى و بقولى بر دين يهودى بوده است . وى در طب و نجوم و رياضيات ماهر و از مترجمان معروف عهد خود است . از جملهء منقولات وى نسخه‌يى از المجسطى بود از يونانى به عربى كاملتر از ساير نسخ منقول .\r\nابن المقفع كه ذكر او در شمار ادبا و كتّاب و مترجمان كتب ادبى هم خواهد آمد ، از ناقلان كتب علمى پهلوى به عربى بوده است . وى ترجمه‌هاى پهلوى ايساغوجى و قاطيغورياس و بارى ارمينياس و انالوطيقاى ارسطو را به عربى درآورد و از ترجمهء او نسخه‌يى در كتابخانهء دانشگاه سن‌ژزف بيروت و نسخه‌يى ديگر در كتابخانهء مشهد موجود است . بعضى از محققان معتقدند كه اين ترجمه‌ها از محمد پسر عبد اللّه بن المقفع است و در هردو نسخهء مذكور هم اين ترجمه‌ها بمحمد نسبت داده شده است و بعقيدهء ما انتساب آنها بعبد اللّه بن المقفع نزديكتر بصوابست « 1 » .\r\nنوبخت اهوازى منجم مشهور منصور و پسرش ابو سهل خرشاذماه هردو از مترجمان كتب رياضى پهلوى به عربى و صاحب تأليفاتى در علوم رياضى بوده‌اند . خاندان نوبختى از خاندانهاى مشهور در علوم رياضى و كلام بود و ابن النديم اكثر افراد آن خاندان را از مترجمان پهلوى دانسته است .\r\nابو حفص عمر بن فرّخان الطبرى مردى دانشمند و يكى از رؤساى مترجمان\r\n\r\n\r\n","description":"","footnote":"\r\n( 1 ) - رجوع شود به « تاريخ علوم عقلى در تمدن اسلامى » تأليف نگارنده\r\n","page_name":" 109 ","page_number":135},
  {"content":"\r\n\r\nو مطلعين از علوم نجوم بود و در خدمت يحيى بن خالد بن برمك و فضل بن سهل ذو الرياستين و مأمون بسر ميبرد . وى كتابهاى بسيار براى مأمون ترجمه كرد و خود نيز كتبى در فلسفه و نجوم نوشت .\r\nابراهيم بن حبيب الفزارى و پسرش محمد الفزارى هردو از منجمان و رياضى دانان بزرگ بوده و از نخستين كسانى هستند كه از كتب رياضى هندى به زبان عربى نقل كرده‌اند . محمد قسمتى از مجموعهء نجومى السند هند ( سيدهانتا ) « 1 » را كه مهمترين آنها متعلق بحدود قرن پنجم ميلادى است به عربى درآورده است كه به « السند هند - الكبير » مشهور بود . اين كتاب تا عهد مأمون در نجوم مورد استفاده بود تا محمد بن موسى الخوارزمى آن را تلخيص كرد و زيج خود را با بعضى تصرفات و وارد كردن قسمتى از اصول ايرانى و يونانى بر مبناى آن ترتيب داد . وفات محمد در 183 هجرى اتفاق افتاد .\r\nموسى بن خالد معروف به الترجمان از مترجمان پهلوى و يونانى بوده است .\r\nوى قسمتى از ستة عشر جالينوس را به عربى درآورد .\r\nعيسى بن چهاربخت ( صهاربخت ) از عيسويان جنديشاپور و از پزشكان و دارو - شناسان مشهور بغداد در قرن سوم هجرى بوده است . وى پاره‌يى از رسائل جالينوس را به عربى درآورد .\r\nيوسف الناقل شاگرد عيسى از اهل خوزستان بود و بيشتر بترجمهء كتابهاى طبى اشتغال داشت .\r\nعلى بن زياد التميمى از مترجمان كتب پهلوى بوده و زيج شهريار را از پهلوى به عربى نقل كرده است .\r\n\r\nمترجمان غير ايرانى\r\nغير از ناقلان ايرانى كه نام دسته‌يى از آنان در اينجا آمده است مترجمان ديگرى بنقل كتب گوناگون علمى يونانى و سريانى و نبطى و هندى به زبان عربى مبادرت كرده‌اند و ذكر آنان در اينجا لازمست . از آن ميان دانشمندان مشهور ذيل را ميتوان نام برد :\r\nاصطفان القديم وى بنابر آنچه از كتب طبقات حكما برميآيد بفرمان\r\n\r\n\r\n","description":"","footnote":"\r\n( 1 ) -  Siddhanta \r\n","page_name":" 110 ","page_number":136},
  {"content":"\r\n\r\nخالد بن يزيد بن معاويه ( م . 85 هجرى ) بنقل بعض كتب كيميا مبادرت كرد .\r\nماسرجيس ( ماسرجويه ) كتاب كناش اهرون الاسكندرانى « 1 » مشهور به اهرون القس را به عربى درآورد . ماسرجيس و پسرش عيسى تأليفاتى نيز در طب داشته‌اند .\r\nابو يحيى البطريق از مترجمان آغاز عهد عباسى بود و در حدود 184 هجرى درگذشت . از ترجمه‌هاى وى نسخهء كتاب الاربعهء « 2 » بطلميوس القلوذى در نجوم در دست است .\r\nابو زكريا يحيى بن البطريق مترجم عهد مأمون و در ترجمه ماهر و امين بود .\r\nترجمه‌هاى او بفلسفه و طب اختصاص داشت و عده‌يى از كتب ارسطو و ابقراط و اسكندروس طراليوس « 3 » را به عربى درآورد . وى بيشتر به حسن بن سهل برادر فضل بن سهل ذو الرياستين اختصاص داشت . از ترجمه‌هاى مشهور او كه اكنون در دست است كتاب سرّالاسرار « 4 » منسوب بارسطو در سياست و تدبير مملكت ، رسالة فى الموت از ابقراط ، الآثار العلوية « 5 » از ارسطو ، كتاب الترياق « 6 » از جالينوس است .\r\nحنين بن اسحق ( 149 - 264 ) از عيسويان حيره و بزرگترين مترجم كتب طب است كه كتابهاى بسيارى را از يونانى و سريانى به عربى درآورد و بسيارى از ترجمه‌هاى او اكنون در دست است مانند كتاب طيماوس « 7 » افلاطون و قصهء سلامان و ابسال و كتبى از مجموعهء اثنى عشر ابقراط ( مانند : تقدمة المعرفة « 8 » ، طبيعة الانسان « 9 » ، الكسر و الجبر ، حانوت الطبيب مشهور به قاطيطيون ، افورسموس معروف به فصول « 10 » ، ابيذيميا « 11 » يا امراض الوافدة ، امراض الحادة و غيره ) و رسالاتى از مجموعهء ستة عشر جالينوس ( مانند فرق الطب « 12 » ، الصناعة الصغيرة ، و النبض للمتعلمين « 13 » ، التأتّى لشفاء الامراض ، الاسطقسّات\r\n\r\n\r\n","description":"","footnote":"\r\n( 1 ) -  Aaron d Alexandrie \r\n( 2 ) -  Quadripartitum \r\n( 3 ) -  Alexandros de Tralleis \r\n( 4 ) -  Secreta Secretorum \r\n( 5 ) -  Meteorologica \r\n( 6 ) -  De Theriaca \r\n( 7 ) -  Timaios \r\n( 8 ) -  Pronostica ypocratis \r\n( 9 ) -  Traite de la nature de l Homme \r\n( 10 ) -  Aphorismus \r\n( 11 ) -  des Epidemies \r\n( 12 ) -  les sectes en medecine \r\n( 13 ) -  De Pouls pour les eleves \r\n","page_name":" 111 ","page_number":137},
  {"content":"\r\n\r\nعلى رأى ابقراط « 1 » ، كتاب المزاج ، عمل التشريح « 2 » ، الصناعة الكبيرة « 3 » ، تدبير الاصحّاء ، الصناعة ، القوى الطبيعية ، المقالات الخمس ، النبض ، البحران ، ايام البحران ) و بسيارى كتب ديگر ، از حنين بن اسحق تأليفات معتبرى هم باقى مانده است كه از اهمّ آنها كتاب المسائل و كتاب العين در طب است .\r\nاسحق بن حنين ( م . 298 ) پسر حنين بن اسحق نيز از مترجمان مشهور و توجه او بيشتر بترجمهء كتب فلسفى و منطقى و رياضى بوده است . از ترجمه‌هاى موجود او ميتوان اين كتب را نام برد : كتاب قاطيغورياس ( المقولات ) ، بارىارمينياس ( العبارة ) مقالة الالف الصغرى از كتاب الحروف ( الهيات ) ، مقالة اللام از كتاب الحروف ارسطو تفسير ثامسطيوس « 4 » ، كتاب النفس اسكندر افروديسى « 5 » ، كتاب الاصول « 6 » اقليدس ، كتاب - المعطيات « 7 » اقليدس ، المجسطى « 8 » بطلميوس و غيره .\r\nقسطا بن لوقا البعلبكى از مترجمان مشهور و هم‌پايهء حنين و اختصاص او بيشتر در علم طب بود . وى عده‌يى از كتب طب و رياضى و فلسفه و فلك را از يونانى به عربى درآورده و از آن ميان كتاب الاكر و كتاب المساكن از ثاوذوسيوس « 9 » و كتاب المطالع ابسقلاوس و كتاب الفلاحة الرومية تأليف قسطوس در دست است . قسطا خود نيز تأليفاتى در علوم مختلف داشت و از آن جمله كتابى است بنام الفرق بين النفس و الروح كه در دست است .\r\nحبيش بن الحسن الاعسم شاگرد حنين از ناقلان يونانى و سريانى بعربيست و از ترجمه‌هاى او چند رسالهء طبى در دست است .\r\nثابت بن قرّة الحرانى ( 211 - 288 ) از مترجمان و علماى معتبر است كه در رياضيات و طب و حكمت دست داشت و در انواع علوم صاحب تأليفات كثير بود . از ترجمه‌ها و تأليفات او اكنون كتب و رسالات متعدد در دست است و از جملهء ترجمه‌هاى\r\n\r\n\r\n","description":"","footnote":"\r\n( 1 ) -  des Elements selon Hyppocrates \r\n( 2 ) -  De anatomicis ad ministrationibus \r\n( 3 ) -  la methode de guerire \r\n( 4 ) -  Themistios de Paphlagonie \r\n( 5 ) -  Alexandre d Aphrodise \r\n( 6 ) -  les Elements de geometrie \r\n( 7 ) -  le Donnees \r\n( 8 ) -  l Almageste \r\n( 9 ) -  Theodosios \r\n","page_name":" 112 ","page_number":138},
  {"content":"\r\n\r\nيونانى موجود اوست : ترجمهء مأخوذات ارشميدس ، الكرة المتحركة تأليف او طولوقوس « 1 » ، المفروضات ارشميدس ، اصول الهندسهء ارشميدس ، جغرافياى بطلميوس و غيره .\r\nاصطفن بن بسيل از مترجمان عهد مأمون و از شاگردان حنين بن اسحق بود و بسيارى از كتب طب يونانى را به عربى نقل كرد و از جملهء ترجمه‌هاى او كتاب الحشائش « 2 » تأليف ديسقوريدس العين زربى « 3 » در دست است .\r\nاز مترجمان هندى كه بنقل كتب نجوم و طب هندى به عربى اشتغال داشتند دو تن را ذكر ميتوان كرد يكى كنكه و ديگرى ابن دهن . كنكه معاصر هارون و مأمون بوده و در قرن دوم و سوم هجرى ميزيسته است . از جملهء ترجمه‌هاى او چنان كه پيش از اين گفتيم كتاب السموم منسوب به شاناق طبيب هندى است كه به مباشرت ابو حاتم البلخى به پهلوى و سپس به عربى درآمد . ابن دهن معاصر كنكه متعهد امور بيمارستان برامكه نيز برخى از كتب طب هندى را به عربى نقل كرد .\r\nغير از مترجمانيكه بذكر نام آنان مبادرت كرده‌ايم در سه قرن اول هجرى چندين مترجم ديگر هم شهرت داشته‌اند كه براى احتراز از اطالهء كلام از ذكر نام آنان خوددارى مىشود « 4 » .\r\n\r\nحاصل كار مترجمان\r\nنهضت ترجمه و نقل علوم كه در قرن دوم و سوم با قوّت تمام وجود داشت در قرن چهارم هم ادامه يافت و در آن قرن نيز مترجمان بزرگى ظهور كردند كه نام آنانرا در جاى خود ذكر خواهيم كرد .\r\nبوسيلهء همهء اين مترجمان ايرانى و غير ايرانى كه ذكر كرده‌ايم كتب بسيار در منطق و ما بعد الطبيعه و طب و هندسه و حساب و هيئت و تنجيم و كيميا و فلاحت و حكمت و غيره به زبان عربى درآمد و از اين راه علوم مختلف ملل مشهور و آثار تمام علماى طراز\r\n\r\n\r\n","description":"","footnote":"\r\n( 1 ) -  AutolyRos de Pythane \r\n( 2 ) -  Traite des Plantes \r\n( 3 ) -  DiosRouride d Anazarbas \r\n( 4 ) - براى كسب اطلاع كامل از اسامى همهء مترجمان و آثار موجود و مفقود آنان رجوع شود بكتاب تاريخ علوم عقلى در تمدن اسلامى تأليف نگارندهء اين اوراق ج 1 ص 50 - 91 و 327 - 366\r\n","page_name":" 113 ","page_number":139},
  {"content":"\r\n\r\nاول دنياى قديم از هندوستان گرفته تا يونان و اسكندريه در دسترس علماى اسلامى قرار گرفت و مسلمين از راه مطالعه و تحقيق در آن كتب بعلوم يونانى و هندى و ايرانى و غيره آشنا شدند و آنها را با يكديگر درآميختند و با مطالعات و مباحثات و تجارب خود در پاره‌يى از علوم اضافات و اصلاحاتى ايجاد كردند . دورهء تكامل همهء اين علوم و عصر استحصال مسلمين از زحمات خود دربارهء نقل و تدوين علوم قرن چهارم هجرى است و ما هنگام مطالعه در احوال آن قرن در باب هريك از اين علوم و چگونگى آنها در عالم اسلامى بحث خواهيم كرد .\r\n\r\nعلماى قرن دوم و سوم\r\nتا پايان قرن سوم از ميان ايرانيان دانشمندان بزرگى كه هريك صاحب تأليفاتى بوده‌اند در علوم مختلف ظهور كردند كه اشاره بهمهء آنان در اينجا دشوارست و ما در اينجا بذكر برخى از آنان كه از اواسط قرن دوم ببعد بتدوين آثار خود پرداخته‌اند مبادرت ميكنيم .\r\nذكر اين نكته لازمست كه علماى ايرانى علاوه بر آنكه در ترجمه و نقل كتب شركت داشتند نخستين كسانى از مسلمين هستند كه بتأليف كتبى در رياضى و طب مبادرت جستند و علت اين امر اطلاعات وافرى است كه در دورهء پيش از اسلام از علوم خاصه دو علم رياضى و طب داشتند .\r\nاز جملهء قديمترين مؤلفان رياضى در ميان مسلمانان ابراهيم بن حبيب الفزارى ( م . 183 هجرى ) رياضىدان بزرگ است كه به خواهش منصور خليفهء دوم عباسى بنقل مجموعهء نجومى « سيدهانتا » از كتب مشهور رياضى هند به عربى دست زد و همين ترجمه است كه بنام « السند هند الكبير » مدتها مورد استفادهء رياضىدانان اسلام بوده است . از فزارى چند تأليف را در علوم رياضى ياد كرده‌اند كه از آن ميان رسالهء « المقياس للزوال » در دست است .\r\nمعاصر الفزارى دانشمند بزرگ ايرانى نوبخت است كه منجم منصور بوده و به او و پسرش ابو سهل خرشاذماه تأليف چند كتاب را در هيئت و نجوم بروش ايرانيان نسبت داده‌اند .\r\n\r\n","description":"","footnote":"","page_name":" 114 ","page_number":140},
  {"content":"\r\n\r\nديگر از رياضىدانان قديم احمد بن عبد اللّه بن حبيش ( حبش ) الحاسب المروزى ( م . 220 ) است كه از آثارش كتاب الابعاد و الاجرام و كتاب زيج در دست است .\r\nاز مشاهير علماى رياضى ايران در عصر اول عباسى ابو عبد الله محمد بن موسى الخوارزمى معاصر مأمون ( 198 - 218 ) است . وى از بزرگترين علماى رياضى دنياى قديم و كسى است كه اثر او در تمدن اسلامى و مراكز علمى اروپا از قرن 12 ميلادى ببعد آشكارست « 1 » . كتاب حساب او كه اصل عربى آن از ميان رفته و ترجمهء لاتينى آن‌كه در قرن دوازدهم ميلادى صورت گرفته در دست است اثر بيّنى در شناساندن حساب هندى مسلمين بدنياى مسيحى داشته است . وى در تكميل علم جبر و مقابله سهم بزرگى در ميان علماى عالم دارد از آثار او در اين علم « كتاب المختصر فى حساب الجبر و المقابلة » است كه متن عربى و ترجمه‌هاى لاتينى ( بوسيله ژراردوس كرموننسيس « 2 » ) و متن انگليسى آن بطبع رسيده و در باب اين كتاب تحقيقات دقيقى نيز صورت گرفته است .\r\nابو العباس فضل بن حاتم النيريزى يكى ديگر از مؤلفان بزرگ رياضى در عصر اول عباسى است ( وفات او در حدود 309 هجرى اتفاق افتاده است ) . از آثار موجود او شرح كتاب الاصول بطليموس و كتاب سمت القبله بطبع رسيده است .\r\nنام معاصر بزرگ خوارزمى يعنى محمد بن كثير الفرغانى هم بسبب تأثيرى كه در عالم اسلامى و مؤلفان لاتين داشته قابل ذكر است . از آثار او دو رساله در اسطرلاب و كتاب او در اصول علم نجوم با ترجمه‌هاى لاتينى در دست است .\r\nاز جملهء دانشمندان بزرگ ايران در قرن سوم بنى موسى بن شاكر خراسانى يا بنى منجم يا بنى شاكرند يعنى محمد و احمد و حسن پسران موسى كه خود در علم هندسه استاد بود . از اين ميان محمد بن موسى از همه مشهورتر بوده است و از آثار او كتاب المخروطات در دست است . وفات محمد در سال 259 اتفاق افتاده است . ديگر از كتب موجود بنى موسى كتاب معرفة الاشكال البسيطة و الكرية است .\r\n\r\n\r\n","description":"","footnote":"\r\n( 1 ) - مؤلفان لاتينى او را  AlRhorism  مينامند\r\n( 2 ) -  Gerardus Cremonensis \r\n","page_name":" 115 ","page_number":141},
  {"content":"\r\n\r\nاز جملهء مشاهير منجمان و رياضىدانان ايرانى قرن سوم ابو العنبس محمد بن اسحق الصيمرى ( م . 275 ) است كه از از او كتاب اصل الاصول در هيئت و نجوم در دست است كه متضمن بسيارى از اقوال ايرانيان در مسائل نجومى است .\r\nديگر از رياضىدانان مشهور ايرانى عمر بن الفرّخان الطبرى مفسّر كتاب الاربعه « 1 » بطلميوس القلوذى « 2 » است . وى از معاصران مأمون و صاحب تأليفات متعدد بود .\r\nاز آثار او رساله‌يى در احكام نجوميه و رساله‌يى در استخراج ضمير بطريق نجوم و كتاب جوامع الاسرار فى علم النجوم و كتاب مختصر مدخل القيصرانى فى احكام النجوم در دست است .\r\nاز جملهء بزرگترين رجال علمى اين عهد كه بر اثر جامعيت خود در علوم مختلف و تمام اجزاء علوم عقلى و ايجاد تأليفات متعدد در هريك از فنون و تربيت شاگردان بزرگ شهرت وافر در تمدن اسلامى و دنياى قديم دارد الكندى است كه اگرچه از نژاد ايرانى نيست ليكن ذكر نام او در اينجا لازم به نظر ميرسد :\r\nفيلسوف العرب يعقوب بن اسحق الكندى ( وفات در حدود 258 هجرى ) صاحب آثار متعدد در غالب شعب علوم عقلى و مفسّر و محرّر بسيارى از آثار منقول علماى قديم به عربى است . از مجموع آثار او اكنون در حدود بيست رساله از اصل عربى و يا ترجمه‌هاى لاتينى آن در دست است . رسالات او بلاتينى بيشتر بدست ژراردوس كرمونى دانشمند و مترجم معروف لاتينى در قرن دوازدهم ميلادى ترجمه شد و غالب اين آثار منقول از آغاز اختراع چاپ ببعد بطبع رسيد . از جملهء آثار موجود او به زبان عربى « رسالة فى النفس » و « فى الابانة عن وحدانية اللّه » و « فى مائية العقل » يا « كتاب فى العقل » را بايد نام برد .\r\nاهميت كندى در آنست كه از ميان مسلمانان نخستين كسى است كه توانست در شعب مختلف علوم يونانى اطلاع و تبحر حاصل كند چنان كه بتواند بتأليف كتب خاص يا تفسير پاره‌يى از آثار متقدمين مبادرت جويد .\r\nالكندى شاگردان معروفى از قبيل ابو معشر جعفر بن محمد بلخى ( م . سال 272 )\r\n\r\n\r\n","description":"","footnote":"\r\n( 1 ) -  Quadripartitum \r\n( 2 ) -  Ptolemaios Klaudios \r\n","page_name":" 116 ","page_number":142},
  {"content":"\r\n\r\nرياضىدان مشهور و احمد بن الطيب السرخسى حكيم و رياضىدان دانشمند ( م . 286 ) و ابو زيد احمد بن سهل البلخى متكلم و حكيم معروف ( م . 322 ) داشته است . ابو معشر بلخى از اجلهء رياضىدانان قرن سوم هجرى و صاحب تأليفات متعددى است كه از آن ميان در حدود 12 كتاب اكنون در دست است . از جملهء كتب موجود او يكى ترجمهء فارسى كتابيست از وى بنام « رساله در اتصال كواكب و قرانات » اصل عربى همين كتاب هم باسم قرانات الكواكب موجود است . ديگر كتاب الادوار و الالوف و ديگر كتاب المواليد و ديگر احكام تحويل سنبى المواليد و كتاب الاصل و سرائر الاسرار و المدخل فى علم النجوم و احكام تحاويل سنى العالم است .\r\nاز جملهء مؤلفان و مترجمان بزرگ اين عصر كه اگرچه ايرانى نيست بر اثر اهميت وافرى كه دارد بايد بذكر نام او پرداخت ثابت بن قرّة الحرّانى ( 211 - 288 هجرى ) است كه علاوه بر كتب متعددى كه از علماى رياضى قديم ترجمه كرده رسالات و تأليفات گرانبها در علم رياضى برجاى نهاده و بسيارى از آنها اكنون در دست است مانند : ابطاء الحركة فى فلك البروج و سرعتها ، تأليف النسب ، فى مساحة المجسّمات المتكافية « 1 » ، فى مساحة قطع المخروط الذى يسمى المكافى ، مقالة فى انّ الخطين اذا اخرجا على اقل من زاويتين قائمتين التقيا ، فى الشكل القطاع ، فى استخراج الاعداد المتحابة . التأتّى لاستخراج عمل المسائل الهندسية و چند كتاب و رسالهء ديگر .\r\nغير از ترجمه‌هايى كه از كتب و رسالات متعدد طبى يونانى و هندى و غيره به عربى شده و غالب آنها در دست است « 2 » از ميان تأليفاتى كه مؤلفان بزرگ علم طب در اين عهد كرده‌اند ميتوان كتب ذيل را ذكر كرد :\r\nكتاب الكنّاش تأليف جورجيس بن بختيشوع جنديشاپورى طبيب منصور عباسى كه بانضمام شرح آن از ابو يزيد چهاربخت از شاگردان مصنّف در دست است .\r\nخاندان بختيشوع تأليفات متعدد ديگر در علم طب داشته‌اند كه ذكر آنها در كتب حكما و اطباء آمده و اينك اثرى از آنها مشهود نيست . ديگر از جملهء نخستين مؤلفان\r\n\r\n\r\n","description":"","footnote":"\r\n( 1 ) -  Corps paraboliques \r\n( 2 ) - رجوع شود به كتاب تاريخ علوم عقلى در تمدن اسلامى تأليف نگارندهء اين سطور ج 1\r\n","page_name":" 117 ","page_number":143},
  {"content":"\r\n\r\nطب به زبان عربى كه ايرانى بوده ابو زكريا يوحنا بن ماسويه ( م . 243 ) است كه او نيز از تربيت‌يافتگان گندشاپور و از اطباء مشهور ايرانى است . از ميان كتب متعددى كه او به زبان عربى داشت كتاب الحمّيات المشجر باقيست .\r\nاز ميان اطباء اولين كه در خدمت خلفاء اسلامى كار ميكردند بيش از همه حنين بن اسحق العبّادى مشهورست . ذكر كتب متعددى كه او از يونانى و سريانى در علم طب به عربى درآورد در اينجا دشوارست . وى با آنكه دائما سرگرم ترجمهء كتب و يا تصحيح و اصلاح ترجمه‌هاى شاگردان و زيردستان خود بوده بتأليف كتب و رسالاتى هم در طب توجه داشته است كه فهرست همهء آنها در كتب علما و حكما از قبيل الفهرست ابن النديم و طبقات الاطباء ابن ابى اصيبعه و اخبار الحكماء القفطى و غيره آمده است ، از ميان آن آثار مهم‌تر از همه يكى كتاب المسائل و ديگر كتاب العين است كه هردو در دست است و از جملهء كتب معتبر طبى در اوايل تمدن اسلامى است . از كتاب المسائل شروحى مانند شرح ابن ابى صادق و جز آن در دست است .\r\nجامعترين تأليفاتى كه در اين عهد در طب شده كتاب فردوس الحكمة از ابو الحسن على بن سهل ربّن الطبرى است . ابن ربّن تا سال 224 دبير مازيار بن قارن بود و بعد از آن به خدمت المعتصم باللّه خليفهء عباسى درآمد و بعد ازو در خدمت الواثق و المتوكل نيز بوده و كتاب خود را در سومين سال از خلافت المتوكل تأليف كرده است . ابن ربن غير از فردوس الحكمة كتب ديگر در طب و داروشناسى و مسائل ديگر داشته است كه از آن ميان كتاب الدين و الدولة و كتاب حفظ الصحه در دست است .\r\nكتاب فردوس الحكمة ابن ربن بسال 1928 بطبع رسيده و كتاب جامعى است در طب كه با روش منطقى نگارش يافته و اين همان روش است كه بعدا على بن عباس مجوسى در كامل الصناعة و ابو على سينا در كتاب القانون به كار برده‌اند . ابن ربن در تأليف اين كتاب از اطلاعات اطباء بزرگ پيش از خود مانند بقراط « 1 » و جالينوس « 2 » و اوريباسيوس « 3 » و جز آنان و كتب مشهور طب هندى مانند جركا « 4 » ، سسرد « 5 » ، ندان « 6 » ، و اشتانقهردى « 7 » نيز استفاده كرده\r\n\r\n\r\n","description":"","footnote":"\r\n( 1 ) -  Hippocrate \r\n( 2 ) -  Galien \r\n( 3 ) -  Oribasios \r\n( 4 ) -  caraRa \r\n( 5 ) -  Susruta \r\n( 6 ) -  Nidana \r\n( 7 ) -  Ashtangahradaya \r\n","page_name":" 118 ","page_number":144},
  {"content":"\r\n\r\nو نكات مفيد آنها را نقل نموده است « 1 » . علاوه بر آن چنان كه خود ميگويد « 2 » كتب اطباء قريب العهد به خود مانند يوحنا بن ماسويه و حنين بن اسحق و جز آنان را هم مطالعه كرده و گفته است : « اردت ان يكون الكتاب جامعا لطب الابدان و الانفس » . بر اثر توجهى كه ابن ربن بذكر علل و اصول مطالب طبيعى و طب داشت در آغاز كتاب خود ببحث در مسائلى از قبيل هيولى و صورت و كميت و كيفيت و استحاله و كون و فساد و فعل و انفعال و پديد آمدن اشياء از طبايع و تأثير فلك و نيّرات در آنها و انواع حيوانات بحرى و برّى و هوايى و تكوين اعضاء هريك و غيره پرداخته و آنگاه بذكر كليات طب و تشريح و امزجه و امراض و علل و علامات آنها و ادويهء مفرده و مركّبه و منافع اعضاء حيوانات و سموم و تأثير فصول و اهويه و امكنه و اقاليم در بدن و احوال افلاك و نيرات و فوايدى كه از جوامع كتب طبى هند در مسائل مختلف پزشكى بدست ميآيد ، مبادرت جسته است .\r\n\r\n3 - علوم ادبيّه\r\n\r\nتعريف و اقسام علوم ادبى\r\nعلوم ادبيّه علوميست كه بكيفيت بيان معانى بصور مختلف آن از قبيل كتابت و خطابه و انشاء و شعر ارتباط داشته باشد و مهم‌ترين اين علوم عبارتند از :\r\nعلوم خطيه كه در كيفيت وضع خط و كتابتهاى امم مختلف و خط عربى و ادوات خط و قوانين كتابت و تحسين حروف و ترتيب حروف تهجى و وضع نقط و اعجام و تشكيل بسائط حروف و املاء خط عربى و انواع مختلف آن و امثال اين مسائل بحث مىكند .\r\nعلوم متعلق بالفاظ كه مهمترين آنها علم مخارج الحروف ، علم لغت ، علم اشتقاق و علم صرف است .\r\nعلوم متعلق بمركّبات كه مهم‌ترين آنها نحو ، معانى ، بيان ، بديع ، عروض ، قوافى ، قرض الشعر ، مبادى الشعر ، علم الانشاء ، مبادى الانشاء و ادواته ، علم المحاضرة ،\r\n\r\n\r\n","description":"","footnote":"\r\n( 1 ) - كتاب فردوس الحكمة چاپ برلين 1928 ص 557\r\n( 2 ) - ايضا ص 8\r\n","page_name":" 119 ","page_number":145},
  {"content":"\r\n\r\nعلم الدواوين ، علم التواريخ است .\r\nبراى علوم ادبى فروعى نيز ذكر كرده‌اند از قبيل : علم الامثال ، علم استعمالات الفاظ ، علم الترسل و غيره .\r\nپيداست كه در آغاز دورهء اسلامى از علومى كه برشمرده‌ايم هيچيك وجود نداشت و يكايك آنها در طول زمان و بتدريج بر اثر آشنايى مسلمانان با تمدنها و علوم مختلف و پيش آمدن حوائج تازه براى آنان پديد آمد و بدين‌طريق ادب عربى كه در آغاز امر بسيار محدود و كم‌ارزش بود بتدريج وسعت فراوانى حاصل كرد .\r\nدر اوايل عهد اسلامى ادب عبارت بود از جمع و نقل اقوال عرب و اشعار و اخبار و امثال و انساب آن قوم تا در تفسير قرآن و ضبط الفاظ و فهم اساليب آن و نظاير اين امور به كار آيد ليكن از اوايل عهد عباسى ببعد بتدريج دامنهء اين علم وسعت يافت و شامل علوم مختلفى از قبيل علوم لسانى و ادبى و تاريخ و انشاء و غيره گرديد كه پيش از اين برشمرده‌ايم .\r\n\r\nعلل توسعهء ادب عربى\r\nعلت اين تحوّل عظيم چند امرست :\r\n1 - ورود ايرانيان در خدمات سياسى و نفوذ آنان در امور مهم . به نحوى كه در مقدمهء سياسى و اجتماعى ديده‌ايم در دورهء بنى العباس ايرانيان در همهء شؤون نظامى و سياسى كشور وارد شده و تقريبا همهء آنها را در اختيار خود درآورده بودند در دورهء بنى اميه اگرچه بعضى از ايرانيان مانند جبلة ابن سالم كاتب هشام و عبد الحميد كاتب مروان بن محمد بمقامات عاليه در فن انشاء عربى رسيده بودند ليكن ظهور واقعى نبوغ ايرانيان در فن انشاء و شعر و ساير فنون و علوم ادبى در عهد بنى العباس صورت گرفت و علت عمده همچنانكه گفته‌ايم ورود آنان در تمام شؤون كشورى و لشكرى و در دست‌داشتن مناصب عالى از قبيل وزارت و كتابت خلفا و امرا و وزرا و اشتغال بعلم و ادب و خدمات ديوانى و نظاير اين امور بوده است و چون اين قوم سوابق ممتدى در فنون ادب و تأليف كتب داشته و داراى مجموعهء آثار ادبى كامل بوده‌اند طبعا فصاحت را از زبان خويش به زبان عربى نقل كردند و آن را به صورت كامل درآوردند .\r\n\r\n","description":"","footnote":"","page_name":" 120 ","page_number":146},
  {"content":"\r\n\r\n2 - نقل كتب ادب و تاريخ و قصص و داستانهاى ملّى ايران و حكم و امثال و اخلاق و نظاير اينها به زبان عربى كه بيشتر بدست بزرگترين نويسندهء اسلامى روزبه پسر دادويه ( ابن المقفع ) صورت گرفت و بعد از او نيز مدتها ادامه داشت و چون اين امر بوسيلهء گروهى از افاضل زمان انجام ميشد طبعا مايهء ايجاد نهضت ادبى عظيمى در ميان مسلمين گرديد و آنانرا متوجه فنون مختلف ادب على الخصوص انشاء كرد .\r\n3 - ورود قسمت بزرگى از لغات ايرانى در زبان عربى . اين امر از طرق مختلفى صورت گرفت مانند ترجمه و نقل كتب پهلوى ، اخذ عده‌يى از اصطلاحات علمى و سياسى و لشكرى و ديوانى و فنّى و تجارى و ساير امور و شؤون مدنى ، آموختن بسيارى از لغات متداول در بلاد ايرانى بين النهرين و استعمال آنها در نثر و نظم و امثال اين موارد ، پرداختن ايرانيان بنظم و نثر عربى . بر اثر ورود اين لغات كه شمارهء آنها بسيارست وسعتى در زبان و ادب عربى حاصل شد و اين زبان براى بيان افكار مختلف آماده گشت خاصه كه ورود لغات مزبور به زبان عربى با رعايت قواعد تعريب انجام گرفت .\r\n4 - تأثير زبان و ادب يونانى و سريانى در زبان عربى هم مايهء توسعه و مهيّا شدن آن براى بيان معانى و مفاهيم مختلف علمى و ادبى شد . برخى از مترجمان از سريانى و يونانى ضمن ترجمه‌هاى علمى خود گاه بنقل كتبى در تاريخ و ادب به زبان عربى مبادرت ميكردند و پيداست كه اين امر وسيلهء نفوذ پاره‌يى از لغات غير علمى يونانى و سريانى در زبان عربى ميشد و اين فايده غير از فايده‌ييست كه مسلمين از لغات و اصطلاحات علمى آن دو زبان بردند .\r\n5 - آشنايى مسلمانان با علوم ادبى يونانى و سريانى و پهلوى و كيفيت كار در آنها على الخصوص علم نحو سريانى و علوم ادبى و شعرى يونانى و استفاده از تحقيقاتيكه ارسطو و پيروان او در مسائل خطابى و شعرى در جزو علوم منطقى كرده بودند خود وسيلهء بزرگى براى توجه ببحث‌هاى ادبى و تحقيقات در مسائل لسانى و ادبى گرديد و به همين سبب است كه مىبينيم ترقى علوم ادبى بعد از آشنايى مسلمانان با ادبيّات پهلوى و يونانى و سريانى صورت گرفت و پيش از آن قدم مهمى در اين راه برداشته نشد .\r\n6 - ساير فرهنگهاى قديم مانند فرهنگ هندى و فرهنگ نبطى و رومى و غيره\r\n\r\n","description":"","footnote":"","page_name":" 121 ","page_number":147},
  {"content":"\r\n\r\nنيز تأثيراتى در توسعهء زبان و ادب عربى كردند .\r\nاين علل و نظاير آنها مايهء آن شد كه ادب عربى كه در آغاز امر ساده و از صورت علمى دور بود ، قدم در طريق ترقى و تكامل نهد و ادبيات مهم اسلامى پديد آيد و چون سهم و اثر ايرانيان در اين امر مسلّم است ناگزيريم كه در باب همهء آنها تا آنجا كه وافى به نظر ماست بحث كنيم . پس نخست در كيفيت ايجاد علوم لسانى سخن ميگوييم و آنگاه شروع بتحقيق در انشاء و شعر و ساير فنون ادب ميكنيم .\r\n\r\nرواية و رواة\r\nچنان كه گفتيم ادب تازى در آغاز امر عبارت بود از جمع و نقل اقوال و امثال و اشعار و اخبار عرب و اين در حقيقت اساس ابتدائى علوم لسانى و علوم ادبى عربى است . در صدر اول اسلام عرب بر اثر اشتغال بجنگ و سياست و در نتيجهء استغناء از تحقيق در زبان خود توجهى بادب نميكرد اما نومسلمانان فارس و عراق و خراسان كه بالولاء يا از طريق خدمت و هجرت بميان اعراب رفته بودند ، محتاج بفراگرفتن زبان عربى و تحقيق در اصول و قواعد آن شدند و براى اشتغال به اين امر غالبا بكوفه و حيره و بصره كه در حدود باديه و واسطهء اتصال بين بداوت و حضارت بود رفتند و در دورهء بنى العباس اين آمدوشد فزونى گرفت .\r\nگذشته از اين در بصره عده‌يى از قبايل عرب سكونت گزيدند و ميان ايشان بسيارى از موالى بودند كه از آنان گروهى در ادب شهرت يافتند و جماعتى ازين موالى يا وافدين فارس و عراق و خراسان كه بجمع اشعار و اخبار و امثال عرب مشتغل بودند ، رواة ناميده شدند زيرا اينان آنچه را كه از تازيان شنيده بودند روايت كردند . در ابتدا راوى يا راويه به كسى گفته ميشد كه شعر شاعر يا شاعرانى را از حفظ كند و بخواند . هريك از شاعران جاهليت و اسلام را راوى يا روات خاصى بود . مثلا مربع راوى جرير و فرزدق ، محمد بن سهل راوى كميت ، صالح بن سليمان راوى ذو الرمّه بود . . . « 1 » ليكن بعد از آنكه\r\n\r\n\r\n","description":"","footnote":"\r\n( 1 ) - شاعران ايرانى نيز در آغاز امر راويانى داشتند مثلا رودكى دو راوى داشت يكى بنام مخ ( - ماخ ) ( اين اسم را بغلط مج ضبط كرده‌اند ) و ديگرى راذل چنان كه در اين دو بيت مىبينيم :\r\n اى مخ كنون تو شعر من از بركن و بخوان * از من دل و سگالش از تو تن و روان\r\nتا زنده شود راذل راوى و بخواند * مدح و غزل رودكى اندر بر عيار \r\n","page_name":" 122 ","page_number":148},
  {"content":"\r\n\r\nعده‌يى بحفظ مطالب مختلف از فرهنگ عرب و نقل و روايت آنها مبادرت كردند ، آنانرا راوى و راويه گفتند و كار اين دسته خود بابى از ادب و منشاء علوم مختلف لسانى و ادبى عرب گرديد زيرا از اينطريق اشعار و امثال و لغات و اخبار عرب اخذ و در كتب مختلف تدوين شد و مورد استفادهء علماى لغت و صرف و نحو و ادب قرار گرفت . روات در هرچه روايت ميكردند سلسلهء روايت خود را محفوظ ميداشتند و سعى ميكردند روايت آنان از اعراب بدوى مانند قيس و تميم و هذيل و كنانه و امثال آنها باشد و از اعراب شهر يا نزديك شهر چيزى روايت نميكردند زيرا زبان آنها فاسد شده بود .\r\nرحلات هريك از روات بباديه ممكن بود چندبار صورت گيرد و گاهى چند سال در باديه بسر برند و در مواسم حج براى استفاده از قبايل مختلف حاضر شوند . آنچه براى روات در اين سفرها يا در نتيجهء ملاقات بدويان در بصره و ديگر جايها فراهم مىگشت ، بعد از آنكه تدوين كتب در ميان مسلمانان معمول شد ، در كتب گرد ميآمد و از اين راه كتب متعددى در مسائل گوناگون لسانى و ادبى بوسيلهء روات فراهم شد و بعد در تدوين علوم لغت و صرف و نحو و ساير علوم ادبى مورد استفاده قرار گرفت .\r\nدر صدر دولت عباسى بر اثر توجهى كه از طرف خلفا و بزرگان و مردم نسبت بروات ميشد اين علم رونق بسيار داشت و على الخصوص نخستين خلفاى عباسى مال فراوان در اين راه صرف ميكردند و همين امر باعث شد كه عده‌يى از روات وضّاع براى ترويج بازار هنر خود پديد آيند و اشعار مجعول و موضوعى را باسم شعراى جاهلى يا اعراب باديه روايت كنند .\r\nدر عصر اول عباسى از ميان روات عده‌يى در روايت اشعار و دسته‌يى در روايت لغات يا امثال و اخبار عرب و نظاير اين مطالب شهرت يافتند كه مشهورترين آنها عبارتند از :\r\n1 - ابو القاسم حمّاد بن شاپور ديلمى مشهور به حمّاد الراوية از موالى بنى بكر بن وائل ( م . 155 هجرى ) . وى از متهمين بزندقه و اعلم ناس در ايام و اشعار و اخبار و انساب عرب بوده و معلّقات سبع را گرد آورده است .\r\n2 - ابو محرز خلف بن حيّان فرغانى معروف بخلف الاحمر مولى بلال بن\r\n\r\n","description":"","footnote":"","page_name":" 123 ","page_number":149},
  {"content":"\r\n\r\nابى بردة بن ابى موسى اشعرى . وى در روايت اشعار بىبديل بود و ميگويند كه اشعار خود را ببعض شعراى جاهلى نسبت ميداد . وفاتش در 180 هجرى اتفاق افتاد .\r\n3 - ابو عمرو الشيبانى ( اسحق بن مرار ) از موالى بنى شيبان كه در علم لغت و حديث مشهور بود . وى اشعار عرب را در ديوانهاى مختلف كه هريك خاص قبيله‌يى بود گرد آورد . وفاتش بسال 206 در يكصد و نوزده سالگى اتفاق افتاد .\r\n4 - سكّرى بغدادى ( ابو سعيد حسن بن حسين ) از كبار روات و از جامعين بزرگ شعر بوده است . وى اشعار امرؤ القيس و نابغه و جعدى و زهير و لبيد و اشعار بسيارى از قبايل را گردآورد . وفاتش در 275 اتفاق افتاد .\r\n5 - ابو عبيد القاسم بن سلّام كه اصلا بندهء يكى از مردم هرات بود و بحديث و ادب و فقه اشتغال داشت و متفنن در علوم مختلف و از مختصّان عبد اللّه بن طاهر بود و از او صلات بسيار ميگرفت . ابو عبيد مؤلف كتب متعددى در غريب الحديث و معانى قرآن و ادب و شعر و لغت و نحو است . از اينروى بايد او را از جملهء روات ادب دانست وفاتش در سال 224 اتفاق افتاد .\r\n6 - ابو زيد الانصارى صاحب كتبى در اخبار و نوادر لغت . وفات او در 215 اتفاق افتاد .\r\n7 - الاصمعى البصرى ( ابو سعيد عبد الملك بن قريب 123 - 216 ) شاگرد خلف الاحمر ، از روات بزرگ اشعار و اخبار و صاحب تأليفات متعددست .\r\n8 - ابو عبيدة معمّر بن المثنّى كه از موالى بنى تميم و مقيم بصره بود و از روات بزرگ اخبار و انساب و علوم عرب شمرده مىشد و تأليفات بسيار داشت ( م . 209 )\r\n9 - ابو حاتم السجستانى ( سهل بن محمد ) كه از رواة كثير الروايه و صاحب تأليفات متعدد بود . وفاتش بسال 255 اتفاق افتاد .\r\nغير ازين چند تن كه برشمرده‌ايم روات ديگرى نيز در اين عهد ميزيسته و همه از حمايت خلفا برخوردار بوده و امالى و كتبى در فن روايت داشته و شاگردانى زيردست خود تربيت كرده‌اند كه هريك در علوم و فنون ادب خدماتى انجام داده‌اند .\r\n\r\n","description":"","footnote":"","page_name":" 124 ","page_number":150},
  {"content":"\r\n\r\n\r\nعلوم لسانى\r\nمهمترين علوم كه با تكميل و توسعهء علم روايت بمراحلى از كمال رسيده علوم لسانى عربى است يعنى صرف و اشتقاق و نحو و لغت . در تمام دورهء جاهليت و مدتى از اوايل عهد اسلامى عرب احساس حاجتى بتحقيق و تدوين علم نحو و لغت و صرف و اشتقاق نميكرد اما در دورهء اسلامى بجهاتى كه ذكر مىشود حاجت مسلمانان بآموختن قواعد زبان عربى و تدوين آن قواعد آشكار شد و اهمّ اين علل و اسباب عبارتست از :\r\n1 - حاجت مسلمانان غير عرب بفراگرفتن زبان عربى براى درك معانى قرآن و احاديث و اخبار .\r\n2 - حاجت عده‌يى از افراد ملل غير عرب خاصه ايرانيان بدانستن زبان عربى براى ورود در خدمات سياسى و ديوانى و علمى و اجتماعى در نزد خلفا و امرا و حكّام و رجال ديگر .\r\n3 - انتقال تازيان بشهرها و توقف در آنها و درآميختن آنان با ملل غير عرب و شيوع لحن در ميان ايشان و قراءت غلط آيات و احكام و اشعار و نظاير اين امور .\r\nبه همين جهات و اسبابى از اين قبيل توجّه مسلمين باستخراج و تدوين قواعد علم نحو آغاز شد و عقلا بايست آغازكنندگان اين علم ايرانيان يا سريانىزبانان بوده باشند . با اينحال در باب واضع علم نحو اختلاف بسيارست . بعضى واضع حقيقى آن را على بن ابيطالب عليه السلام ميدانند و ميگويند او برخى از قواعد نحو را به « ابى الاسود الدؤلى » آموخت . بعضى ديگر گفته‌اند كه واضع علم نحو نصر بن عاصم الدؤلى و بروايتى نصر بن عاصم الليثى بوده است و برخى عبد الرحمن بن هرمزان را مبتكر اين علم دانسته‌اند .\r\nاز نقل همين روايات معلوم مىشود كه مؤلفان قديم در باب واضع علم نحو اختلاف داشته‌اند و بهرحال اين نكته مسلم است كه علم نحو در عراق ايجاد شده است و واضعين آن خواه عرب و خواه غير عرب تحت تأثير كتب ادبى سريانى و پهلوى و يونانى قرار داشته‌اند .\r\nعلم نحو در آغاز امر بسيار ساده و تنها منحصر به اعراب اواخر كلمات بوده است بدون ذكر علل آنها و يا تدوين و توضيح مطالب آن اعراب در آغاز كار با نقطه معلوم\r\n\r\n","description":"","footnote":"","page_name":" 125 ","page_number":151},
  {"content":"\r\n\r\nميشد بدين معنى كه علامت نصب را با نقطه‌يى بر بالاى حرف منصوب و علامت جرّ را با نقطه‌يى در زير حرف و رفع را با نقطه‌يى در پهلوى آن نشان ميدادند و على الظّاهر اين رسم را از سريانيان آموخته بودند .\r\nبحث در قواعد علم نحو در اوايل كار مقصور بود بمباحثى از قبيل حرف و اسم و فعل ، و فاعل و مفعول و مضاف اليه ( رفع و نصب و جر ) ، و تدريس آن در مساجد بصره و كوفه بيشتر بطريق املاء و همراه مطالب ديگر ادب و علم روايت صورت ميگرفت و پيوسته ميان علماء بصره و كوفه در تلقى قواعد نحو اختلاف بود . از مشاهير علماء بصره كه در اشتغال بعلم نحو و تهذيب و تشريح و استخراج قواعد آن سمت تقدّم داشته‌اند اين دانشمندان را نام ميبريم :\r\nابو عمرو بن العلاء ( م . 154 ) و شاگرد او خليل بن احمد بصرى ( 100 - 170 ) و شاگرد او سيبويه فارسى ( ابو بشر عمرو بن عثمان مولى بنى الحارث م . 183 ) بزرگترين عالم نحو و صاحب اولين كتاب بزرگ و جامع در علم نحو كه به الكتاب معروفست ، و شاگرد او اخفش ( ابو الحسن سعيد بن مسعدة ) از موالى خوارزم و شارح كتاب سيبويه و مؤلف چندين كتاب در علم نحو و اشتقاق و ادب و ابو اسحق ابراهيم بن محمد الزجّاج ( م . 310 ) .\r\nاز مشاهير علماى كوفه ابو مسلم معاذ بن مسلم الهرّاء از موالى واضع علم صرف و اقدم نحاة كوفه ( م . 187 ) ، و ابو جعفر محمد بن الحسن الرّؤّاسىّ از مؤلفين بزرگ كوفيين ، و شاگرد او كسائى فارسى ( على بن حمزه م . 189 ) معلّم فرزندان هارون و صاحب تأليفات متعدد در نحو و ادب ، و شاگرد او فرّاء ( ابو زكريا يحيى بن زياد ) از موالى بنى منقر ( م . 207 ) كه مانند كسائى ببغداد منتقل شده و بيشتر در آنجا سكونت داشته و معلّم اولاد مأمون بوده و كتبى در نحو و لغت و قرآن داشته است .\r\nبعد از اشتهار بغداد بمركزيت علوم يعنى در عهد هارون و مأمون گروهى از مشاهير نحويان بصره و كوفه بدانشهر رفتند و در آنجا بادامهء تعليمات خود در نحو و اشتقاق پرداختند و بر اثر اين امر دو مذهب بصرى و كوفى در آنشهر باهم امتزاج يافت و از آن مذهب نحوى جديدى پديد آمد .\r\n\r\n","description":"","footnote":"","page_name":" 126 ","page_number":152},
  {"content":"\r\n\r\nچنان كه با مطالعه در اسامى نحاة بزرگى كه ياد كرده‌ايم معلوم مىشود ، بزرگان نحو غالبا از موالى ايرانى بوده و يا از تازيانى هستند كه در محيط ايرانى بصره و كوفه كه نزد جغرافيانويسان به « ماه بصره » و « ماه كوفه » معروف بوده است ، تربيت شدند .\r\nشمارهء علماى نحو و اشتقاق و مؤلفات آنان در سه قرن اول بسيارست و چون خلفا و رجال به اين قوم ، از باب حاجتى كه بدانان براى تعليم اولاد خود داشتند ، توجّه فراوان ميكردند علاقهء عامه به اين علم فراوان و شمارهء علماى اين علم بسيار بود .\r\nعلم لغت از جملهء علوم لسانى است كه در عرض علم نحو و اشتقاق توسعه و تكامل مىيافت . مراد از علم اللغة تحقيق در مفردات الفاظ از حيث معانى و اصول و وجوه اشتقاق آنهاست . از همان موقع كه روات شروع بگردآوردن اخبار و اشعار و امثال عرب كردند جمع كردن لغات مختلف نيز آغاز شد و در موضوعات خاصى از قبيل اسماء وحوش ، خلق انسان ، الابل ، الخيل ، النبات ، الشجر و امثال آنها رسالات كوچكى بوسيلهء روات بزرگ مانند اصمعى و ابو زيد انصارى و قاسم بن سلّام و جز آنان تأليف شد . اين روات مفرداتى را كه از اعراب بدوى شنيدند با ذكر معانى آنها دسته‌بندى و جمع و نقل كردند . هريك از كتب در حقيقت عبارت بود از مجموعهء لغاتى در اسماء حيوانات و اعضاء آنها و انسان و اسامى اعضاء و احوال او و در انواع نخل و گياهان و درختان و افعال و اسماء هريك در هرمورد . اين لغات و مفردات با زحمات فراوان در باديه و يا از طريق سؤال از فصحاء وافدين ببصره و كوفه جمع گرديد و آنها را در كتب خاصى بدون رعايت ترتيب حروف معجم گردآوردند .\r\nاين كتابها اساس تأليف كتب لغت بزرگى شد كه بعد از اين تاريخ مىبينيم بدين معنى كه اگرچه كتب لغت را لغويان با همان روش راويان با گردش در باديه جمع كردند ليكن اولا از اين كتب در جمع لغت سرمشق گرفتند و ثانيا از آنها كمال استفاده را كردند .\r\nنخستين كسى كه بدين‌كار يعنى تأليف كتابى به مقصود جمع همهء لغات زبان عرب به ترتيب حروف معجم شروع كرد ابو عبد الرحمن خليل بن احمد فراهيدى ازدى بصرى است ( م . 170 ) كه استاد سيبويه بود . وى از علماء بزرگ علوم لسانى و ادبى\r\n\r\n","description":"","footnote":"","page_name":" 127 ","page_number":153},
  {"content":"\r\n\r\nو مبتكر علم عروض و واضع كتب معجم در علم لغت است . خليل مفردات لغت را به ترتيب حروف معجم در كتاب خود گردآورد و در ترتيب حروف هم مخارج آنها را مناط اعتبار قرار داد و نخست از حروف حلق آغاز نمود و از حروف حلق به آنكه مخرج آن از همه دنبال‌تر است يعنى عين ابتدا كرد « 1 » و به همين سبب اثر او به « كتاب العين » مشهور شد .\r\nازين كتاب قسمتهايى در بعض كتب مانند كتاب النحو سيبويه و المزهر سيوطى نقل شده و جز آن قسمتهاى پراگنده چيزى از آن در دست نيست . تأليف اين كتاب مايهء ايجاد نهضتى در تهيهء معاجم گرديد ولى ترقى علم لغت از قرن سوم ببعد و خاصه در قرن چهارم حاصل شد و همواره بزرگترين علماى لغت از قوم ايرانى بوده‌اند . نام بزرگترين علماى لغت و چگونگى روش آنان در كار خود هنگام بحث در علوم ادبى قرن چهارم مذكور خواهد افتاد .\r\nعلوم بلاغت - تحقيق در قواعد فصاحت و بلاغت زبان عربى و بحث و نقد در اشعار و الفاظ از موضوعاتى است كه از نخستين روزگاران تمدن اسلامى آغاز شد منتهى تكامل و ترقى آن بعد از تدوين علوم لسانى صورت گرفت . نخستين بحث‌هايى كه دربارهء مسائل بلاغى در ادب عربى شده بوسيلهء روات بوده است . از طرفى ديگر تحقيق در دلايل اعجاز قرآن كريم و وجوه امتيازات ادبى آن نيز در آغاز دورهء بنى عباس مورد توجّه مسلمين بود و براى آنكه محققان فن در اين امر از عهدهء مطالعه برآيند دقت در موارد قوّت و ضعف سخنوران عرب نيز آغاز شد و بدين‌ترتيب در قرن دوم و سوم هجرى در كتب ادبى عرب بحث‌هايى در اين مسائل پديد آمد كه اگرچه كامل نبود ليكن مقدمه‌يى براى ايجاد سه علم جديد بنام معانى و بيان و بديع در ادب عرب گرديد . از جملهء اين بحث‌هاست آنچه ابو عبيده معمّر بن مثنّى شاگرد خليل بن احمد در كتاب « مجاز - القرآن » آورد ، و ابى حاتم السجستانى صاحب كتاب الفصاحة و جاحظ بصرى ( م . 255 ) در كتاب اعجاز القرآن و ابو الفرج قدامة بن جعفر ( م . 310 ) در كتاب نقد النثر ( معروف به كتاب البيان ) و كتاب نقد الشعر و ابن قتيبهء دينورى ( م . 276 ) در كتاب الشعر و الشعرا و مبرّد ( م . 285 ) در كتاب الكامل و كتاب البلاغة ضمن ساير\r\n\r\n\r\n","description":"","footnote":"\r\n( 1 ) - بدين نحو : ع ح ه خ غ ق ك ج ش ص ض س ر ط د ت ظ ذ ث ز ل ن ف ب م و ا ى\r\n","page_name":" 128 ","page_number":154},
  {"content":"\r\n\r\nبحثهاى ادبى در باب قواعد بلاغت آوردند . علم بديع را در قرن چهارم عبد اللّه بن المعتزّ ( م . 396 ) تدوين كرد .\r\nعلم عروض و علم القوافى هم درين عهد بمراحلى از كمال رسيد . علم عروض را بنابروايات مختلف خليل بن احمد بىسابقهء تعلّم نزد استاد تدوين كرد و قافيه را هم كه پيش ازو علماى ادب مورد بحث قرار داده بودند ، به صورت علمى مدوّن درآورد .\r\nاز جملهء كسانى كه بعد از خليل در تكميل علم عروض سهيم است اخفش شاگرد سيبويه است كه يك بحر بر بحورى كه خليل كشف كرده بود افزود .\r\n\r\n","description":"","footnote":"","page_name":" 129 ","page_number":155},
  {"content":"\r\n\r\n\r\nفصل چهارم وضع ادبى ايران در سه قرن اوّل هجرى\r\nدر اين فصل به وضع ادبيّات در ايران قرن اول و دوم و سوم هجرى توجّه داريم .\r\nهمچنانكه ايران در اين سه قرن ميدان نفوذ اديانى از قبيل دين اسلام و زرتشتى و مانوى و عيسوى و غيره بود به همان نحو زبانهاى متعلق بهريك از آنها يعنى عربى و پهلوى و سريانى و جز آن هم در ايران رواج داشت ، يعنى در همان حال كه دسته‌يى از نويسندگان و گويندگان ايرانى در نثر و نظم عرب تحصيل مهارت و شهرت ميكردند ، دسته‌يى هم با ادبيات سريانى و تأليف يا ترجمهء كتب به آن سروكار داشتند و گروهى سرگرم تأليف كتب دينى و تاريخى و ادبى به زبان پهلوى بودند . در همان حال هم ادبيات محلى در ولايات ايران دنبالهء تكامل طبيعى خود را مىپيمود و لهجه‌هاى محلى از طريق آميزش با زبان عربى تغيير و تحوّل مىيافت و از ميان آنها برخى از لهجه‌ها مانند لهجهء درى آمادهء آن ميشد كه داراى ادبيات وسيعى گردد و سرانجام هم‌چنانكه ميدانيم در پايان اين عهدست كه زبان درى يعنى لهجهء مشرق ايران بعنوان يك لهجهء ادبى مستقل درآمد و تا روزگار ما بعنوان زبان رسمى ادبى و سياسى ايران شناخته شد .\r\nپس ادبيات ايران را در سه قرن اول هجرى بايد از جهات مختلف مورد مطالعه قرار داد : ادبيات عربى يعنى زبان و نثر و نظم تازى را از آنروى كه غالب نويسندگان و گويندگان آن ايرانىنژاد بوده‌اند ؛ و ادبيات پهلوى را از آنروى كه بازماندهء لهجهء\r\n\r\n","description":"","footnote":"","page_name":" 130 ","page_number":156},
  {"content":"\r\n\r\nرسمى و دينى و ادبى دورهء ساسانى بوده است ؛ و ادبيات درى را از آنروى كه زبان ادبى رسمى و سياسى ايران در دورهء اسلامى شد .\r\n\r\n1 - ادبيات پهلوى\r\n\r\nادامهء ادب پهلوى\r\nهنگام تسلّط مسلمين بر ايران لهجهء رسمى ادبى و سياسى و دينى ايرانيان همان بود كه به پهلوى جنوبى يا پهلوى ساسانى يا پهلوى پارسى مشهورست . خلاف آنچه تصوّر مىشود با غلبهء عرب اين لهجه يكباره از ايران برنيفتاد بلكه تا چند قرن در ايران رواج داشت و كتابها و كتيبه‌ها بدان نگارش يافت و بسيارى از آنچه به اين لهجه و به خط پهلوى در عهد ساسانيان نوشته و تأليف شده بود به عربى و پارسى درى درآمد كه بعضى از آنها هنوز هم در دست است . در ميان زردشتيان ايران كه تا حدود قرن پنجم هنوز در بسيارى از نواحى ايران بوفور ديده ميشدند ، غير از نسكهاى اوستا همهء كتب ديگر دينى يا تفاسير اوستا به پهلوى بود و غالب اين كتب و تفاسير هم در سه قرن اول هجرى تأليف شده و حتى تأليف بعضى از آنها به قصد مبارزه با دين اسلام يا آيين مسيح صورت گرفته است .\r\nتازيان هنگام تسلط بر ممالك اسلامى از آنجا كه از رموز تشكيلاتى اطلاعى نداشتند ناگزير دواوين محلى را با متصديان آنها و زبان و دفاترى كه متداول بود برجاى نهادند . از آن جمله در عراق و ايران يعنى در قلمرو شاهنشاهى ساسانى عمال ديوان و خط و زبان پهلوى را همچنانكه بود نگاه داشتند و اين حال ادامه داشت تا عهد حكومت حجاج بن يوسف ثقفى كه يكى از كاتبان ايرانى كه از اصل سيستان و موسوم بود به صالح بن عبد الرحمن و زيردست زادانفرّخ صاحب ديوان حجاج كار ميكرد ، بفكر نقل ديوان از پهلوى به عربى افتاد و بعد از فوت استاد خود عهده‌دار ديوان شد و على رغم اصرار مردانشاه پسر زاد انفرّخ بنقل ديوان از پهلوى به عربى مبادرت كرد .\r\nگويند مردانشاه چون از تصميم او به اين عمل و قدرت وى بر آن كار اطلاع حاصل كرد گفت :\r\n« خداوند ريشهء ترا از دنيا ببراد همچنانكه ريشهء فارسى « 1 » را بريدى ! » و ايرانيان\r\n\r\n\r\n","description":"","footnote":"\r\n( 1 ) - مراد پهلوى است .\r\n","page_name":" 131 ","page_number":157},
  {"content":"\r\n\r\nحاضر شدند صد هزار درهم به او بدهند تا از اين كار اظهار عجز كند و او نپذيرفت « 1 » . با اين حال تداول خط و لهجهء پهلوى در ميان ايرانيان غير مسلمان و مسلمان تا حدود قرن پنجم از ميان نرفت چنان كه در برخى از نواحى ايران كتيبه‌هاى ابنيه را علاوه بر خط عربى ( كوفى ) به خط پهلوى هم مينوشتند مانند كتيبهء برج لاجيم نزديك زيراب مازندران كه از قرن پنجم هجريست و يك خط آن به پهلوى و خط ديگر آن به عربى ( كوفى ) است .\r\nاين برج قبر كيا ابو الفوارس شهريار بن عباس بن شهريار بوده و در تاريخ 413 بنا شده است . برج ديگرى نزديك برج لاجيم در محل قريهء رسگت قرار دارد كه آن هم ظاهرا از اوايل قرن پنجم و كتيبهء آن به خط كوفى و هم به خط پهلوى است . برج رادكان نزديك بندر گز نيز از همين‌گونه برج‌هاى مقبره‌يى و داراى دو كتيبه به خط كوفى و پهلويست « 2 » .\r\nدر قرن چهارم و پنجم بسيارى از ايرانيان به خط و زبان پهلوى آشنايى داشتند .\r\nجمع‌كنندگان شاهنامهء ابو منصورى و مترجمان بعضى از دفترهاى پهلوى بپارسى در همين دوره رسالاتى از پهلوى مانند اياتكار زريران و كارنامهء اردشير پاپكان و داستان بهرام گور و پندنامهء بزرگمهر بختكان و گزارش شترنگ ( شطرنج ) و نظاير اين رسالات را بپارسى ترجمه كرده و جزو شاهنامه‌ها قرار داده بودند . نفوذ لهجه و ادب پهلوى در اين ترجمه‌ها بحدّى بود كه بعد از نقل آنها بشعر پارسى بوسيلهء دقيقى و فردوسى هم وجوه تقارب فراوانى ميان آنها با اصل پهلوى هريك مشهودست . « 3 »\r\nدر اواسط قرن پنجم يكى از كتب مشهور كه گويا اصل آن از دورهء اشكانى بوده است از متن پهلوى بدست فخر الدين اسعد گرگانى بشعر پارسى نقل شد و چون سرايندهء اين داستان مستقيما با متن پهلوى آن كار داشته اثر لغات و تركيبات و سبك پهلوى در منظومهء او ( ويس و رامين ) بشدت آشكارست .\r\nآشنايى شاعران و نويسندگان ايران با متون پهلوى و نقل آنها بپارسى تا قرن\r\n\r\n\r\n","description":"","footnote":"\r\n( 1 ) - الفهرست طبع مصر ص 338\r\n( 2 ) - راجع به اين برجهاى سه‌گانه رجوع شود به تاريخ صنايع ايران ص 140\r\n( 3 ) - رجوع شود به كتاب حماسه‌سرايى در ايران تأليف نگارندهء اين كتاب چاپ اول ص 116 - 132\r\n","page_name":" 132 ","page_number":158},
  {"content":"\r\n\r\nهفتم هم ادامه داشته است چنان كه در همين ايام يكى از شاعران مشهور بنام زرتشت بهرام پژدو كتاب ارداويرافنامه را از پهلوى بشعر پارسى ترجمه كرد .\r\nنقل اين شواهد مسلم ميدارد كه آشنايى ايرانيان با خط و لهجهء پهلوى ساسانى با انقراض حكومت ساسانى يكباره از بين نرفت بلكه ديرگاه ادامه داشت .\r\nدر سه قرن اول هجرى بسيارى از كتب مشهور پهلوى كه حاوى مطالب تاريخى و ادبى و حكم و مواعظ و عهود و مسائل علمى بود به عربى درآمد و از جملهء مهمترين آنهاست :\r\nخداينامه ( شاهنامه ، سير الملوك ، سير ملوك الفرس ، تاريخ ملوك الفرس ، سيرة الفرس ) « 1 » ، داستان اسكندر « 2 » ، بلوهر و بوذاسف « 3 » ، كتاب الصور « 4 » ، كتاب السكسيكين « 5 » ، آيين نامه ، گاهنامه « 6 » ، داستان بهرام چوبين « 7 » ، داستان رستم و اسفنديار ، داستان پيران ويسه ،\r\n\r\n\r\n","description":"","footnote":"\r\n( 1 ) - در رأس مترجمان اين كتاب عبد اللّه بن المقفع قرار دارد ، نام ساير مترجمان خداينامه را هم جزو اسامى مترجمان پهلوى ذكر خواهيم كرد .\r\n( 2 ) - اين كتاب از اصل يونانى در دورهء ساسانى به پهلوى درآمد و سپس از پهلوى بسريانى و به عربى ترجمه شد .\r\n( 3 ) - اين كتاب از سانسكريت به پهلوى و از پهلوى به عربى ترجمه شده و بوسيلهء ابان بن اللاحق بشعر عربى درآمده بود .\r\n( 4 ) - كتاب الصور يا كتاب صورت پادشاهان بنى ساسان يا كتاب صورة ( مجمل التواريخ و القصص چاپ تهران ص 33 و 37 - التنبيه و الاشراف ص 106 ) كتاب بزرگى بود مشتمل بر بسيارى از اخبار ملوك و ابنيه و سياسات پارسيان . در اين كتاب صورت بيست و هفت مرد و دو زن از پادشاهان ساسانى به نحوى كه در روز مرگ برداشته شده بود وجود داشت اين كتاب را براى هشام بن عبد الملك ترجمه كردند و گويا مترجم آن جبلة بن سالم بوده است .\r\n( 5 ) - اين كتاب حاوى اخبار پهلوانان سيستان على الخصوص رستم و ظاهرا كتابى بزرگ بود .\r\nرجوع شود به حماسه‌سرايى در ايران چاپ اول ص 43 - 44 .\r\n( 6 ) - اين دو كتاب حاوى اطلاعاتى راجع برسوم و آداب و اسمار و اخبار و مراتب دولتى و درجات مختلف طبقات آنان و اسامى شهرداران و عمال دولتى در عهد ساسانيان بود .\r\n( 7 ) - اين داستان را جبلة بن سالم به عربى درآورده و بتفصيل نسبى در اخبار الطوال ابو حنيفه و در ترجمهء تاريخ طبرى و در شاهنامهء فردوسى آمده است .\r\n","page_name":" 133 ","page_number":159},
  {"content":"\r\n\r\nداستان دارا و بت زرين ، كتاب زاد انفرخ در تأديب پسرش ، عهد كسرى بپسرش هرمز و پاسخ هرمز بدان ، عهد اردشير بپسرش شاپور ، كتاب موبدان موبد در حكم و جوامع و آداب ، كتاب مزدك ، كتاب التاج در سيرت انوشروان ، كتاب سيرت اردشير ، كتاب بنيان دخت ، كتاب بهرام دخت ، كتاب زجر الفرس ، كتاب الفال ، كتاب الاختلاج ، آيين تيراندازى از بهرام گور يا بهرام چوبين ، آيين چوگان زدن ، كتاب ستور پزشكى ( بيطره ) ، زيج شهريار ، كارنامهء انوشروان ، داستان شهر براز با اپرويژ ، لهراسپ‌نامه ، كتاب جاماسپ در كيميا ، گزارش شطرنج ، نامهء تنسر ، داستان خسرو و شيرين و بسيارى از كتب ديگر در مسائل مختلف از قبيل منطق و حكمت و رياضيات و فلاحت و تاريخ و ادب و قصص و حكايات و امثال و حكم و جز آنها .\r\nاز كتب مانويه نيز عدهء زيادى به زبان عربى نقل شده بود . ابن النديم « 1 » از كتب مانى هفت كتاب و از رسالات مانويه هفتاد و پنج رساله ذكر كرده است . اين نكته مسلم است كه از اين كتب و رسالات اگر همه به عربى ترجمه نشده باشد قسمت بزرگى بدين زبان درآمده و در قرن چهارم و پنجم شهرت داشته است چنان كه دانشمندان بزرگى مانند محمد بن زكرياى رازى در اواخر قرن سوم و اوايل قرن چهارم و ابو ريحان بيرونى در قرن چهارم و پنجم آن كتب را مطالعه كرده‌اند و ابو ريحان از جملهء اين كتب فرقماطيا ، سفر الجبابرة ، كنز الاحياء ، صبح اليقين ، التأسيس ، الانجيل ، شاپورگان ، سفر الاسرار را ديده و در تملك خود داشته است « 2 » . بنابر نقل ابن النديم از كتب مانى بعضى به پهلوى و برخى بسريانى بوده است .\r\n\r\nناقلان كتب پهلوى\r\nاز ناقلان كتب مانوى اطلاعى نداريم ليكن از مشاهير مترجمانى كه كتب پهلوى را به عربى درآورده‌اند و نام آنان در شمار مترجمان و ناقلان كتب به عربى ذكر شده است اينان را ياد ميتوان كرد :\r\nجبلة بن سالم ، ابن المقفع ، نوبخت منجم و فرزندان او ، موسى بن خالد ، يوسف بن خالد ، ابو الحسن على بن زياد تميمى ناقل زيج شهريار ، حسن بن سهل\r\n\r\n\r\n","description":"","footnote":"\r\n( 1 ) - الفهرست ص 470 - 471\r\n( 2 ) - رسالة للبيرونى فى فهرست كتب محمد بن زكرياء الرازى چاپ پاريس 1936 ص 3 - 4\r\n","page_name":" 134 ","page_number":160},
  {"content":"\r\n\r\nمنجم ، احمد بن يحيى بن جابر البلاذرى ، اسحق بن على بن سليمان ، اسحق بن يزيد ، محمد بن جهم البرمكى ، هشام بن القاسم اصفهانى ، موسى بن عيسى الكسروى ، زادويه پسر شاهويهء اصفهانى ، محمد بن بهرام بن مطيار اصفهانى ، بهرام پسر مردانشاه ، عمر بن فرخان طبرى ، على بن عبيدة الريحانى ، بهرام هروى مجوسى ، بهرام پسر مهران اصفهانى « 1 » . اينان غير از كسانى هستند كه از متون سريانى يا هندى براى ترجمه استفاده ميكرده و كتبى به عربى درميآورده‌اند و همچنين غير از كسانى هستند كه كتب مانى و مانويه را به عربى نقل كرده‌اند ، و نيز بسيارى از كتب پهلوى بود كه به عربى درآمد و نام مترجم آنها در كتب مربوط ثبت نشد .\r\nدر همان حال كه ايرانيان بنقل بسيارى از كتب پهلوى به عربى سرگرم بودند ، گروهى از علماى زرتشتى تأليف كتب را بلهجه و خط پهلوى ادامه ميدادند . كتب پهلوى كه در سه قرن اول هجرى نوشته شده و بسيارى از آنها اكنون نيز باقى مانده است يا ترجمه و تفسير نسكهاى اوستا و يا كتبى است كه در مسائل مختلف اخلاقى و دينى و تاريخى و جغرافيايى و ادبى نوشته شده و غالب آنها متعلق بقرون هفتم و هشتم و نهم ميلادى و از آن جمله است :\r\n1 - دين‌كرت « 2 » كه مهمترين و مفصل‌ترين كتاب پهلوى است كه اكنون در دست داريم . اين كتاب اصلا در نه مجلّد بود ليكن اكنون از مجلّدات نه‌گانهء آن دو مجلّد اول در دست نيست . نام اصلى اين كتاب « زندآكاسيه » « 3 » بود ولى در ادبيات پهلوى بدينكرت مشهورست . مجموع كلمات اين كتاب را وست « 4 » بتقريب 169000 دانسته است .\r\nزندآكاسيه اصلا بدست آتور فرن‌بغ فرّخزاتان ( آذرفرن‌بغ پسر فرخزاد ) تدوين شد و اين مرد همانست كه در حضور مأمون خليفهء عباسى با مردى بنام « اباليش » مناظره كرد . بدين‌ترتيب آذرفرنبغ در قرن دوم و سوم هجرى ميزيست و كتاب او نيز متعلق\r\n\r\n\r\n","description":"","footnote":"\r\n( 1 ) - رجوع شود به الفهرست ابن النديم ص 341 - 342 و 439 و 164\r\n( 2 ) -  Den - Kart \r\n( 3 ) -  Zand - aRasih \r\n( 4 ) -  W . West  در مقالهء  : Pahlavi Literature  در ص 91 مجلد دوم از  Grundriss der lranischen philologie . \r\n","page_name":" 135 ","page_number":161},
  {"content":"\r\n\r\nبه همين عهدست . دينكرت مجموعهء بزرگى از اطلاعات دينى و عادات و عقايد و روايات و تاريخ ادبيات مزديسناست . مهمترين فايدهء آن در اينست كه بيست و يك نسك اوستاى عهد ساسانى در مجلّد هشتم آن خلاصه شده است و ما از مطالب بعضى از اين نسكها كه از دست رفته است تنها از راه همين كتاب و يا بعضى كتب كه حاوى مطالبى از آنهاست اطلاعاتى داريم . در مجلّد سوم اين كتاب كه تقريبا حاوى 73000 كلمه است گذشته از بعضى مطالب تاريخى از احوال جمشيد و قيام ضحاك بر او سخن رفته است . مجلّد چهارم نزديك 4000 كلمه و مجلّد پنجم 6000 و مجلّد ششم 23000 كلمه دارد . در مجلد هفتم كه در حدود 16000 كلمه دارد خصوصا از تاريخ ايران قديم از گيومرث تاكى گشتاسپ و ظهور زردشت بتفصيل سخن رفته است . مجلّد هشتم دينكرت تقريبا 19000 كلمه و شامل خلاصه‌يى از بيست و يك نسك اوستاست كه مجموع نسكهاى اوستا در عهد ساسانيان بود . مجلّد نهم شامل 28000 كلمه و متضمن خلاصه‌يى از مطالب مذهبى سه نسك اوستاست .\r\nدينكرت از حيث حفظ روايات تاريخى و دينى و ملى و علمى ايرانيان چنان كه در دورهء ساسانيان و اوايل عهد اسلامى بوده ، اهميت بسيار دارد و مهمترين مأخذيست كه به يارى آن ميتوان راجع بتمدن ايران در عهد ساسانى اطلاعات ذيقيمت بدست آورد .\r\nكتاب دينكرت در نوزده مجلّد بوسيلهء دستور پشوتن سنجانا ( 9 مجلّد ) و پسرش داراب سنجانا ( 10 مجلّد ) با حواشى و ملاحظات و ترجمهء انگليسى و متن پهلوى و گجراتى در بمبئى چاپ شده است .\r\n2 - بندهشن دومين كتاب مهم و معروف پهلوى است كه از آن دو نسخهء هندى و ايرانى شهرت دارد . در اين كتاب از مطالبى راجع بخلقت و مسائل ديگر دينى و برخى امور تاريخى و جغرافيايى سخن رفته است و مهمترين قسمت تاريخى آن فصل 33 است بعنوان « اندر گزند هزاره هزاره كه بايرانشهر رسيد » . در اين فصل يك دوره از تاريخ داستانى ايرانى را تا پايان دورهء ساسانى ميتوان ديد و چون خلاصه‌يى از داستانهاى ايرانى و جامع آنست اهميت بسيار دارد . قسمتى از اين فصل را دار مستتر در مجلّد\r\n\r\n","description":"","footnote":"","page_name":" 136 ","page_number":162},
  {"content":"\r\n\r\nدوم از كتاب زنداوستاى خود ترجمه كرد و بر آن توضيحاتى نگاشت « 1 » . فصل ديگر اين كتاب يعنى فصل 35 در باب اصل و نسب كيانيان و فصل 31 در باب نواحى مهم ايرانشهرست كه مقرّ كيانيان بود . بر روى هم مطالب مهم تاريخى و جغرافيايى راجع بايران قديم در اين كتاب بسيارست . از كتاب بندهشن در ادبيات فارسى نيز اثرى برجاى مانده و آن در تاريخ سيستانست « 2 » كه در آن دوبار از كتاب مذكور سخن رفته است و نام آن باشتباه ناسخ « ابن دهشتى » آمده و اين تحريف بيقين نتيجهء تصرف نسّاخ بىاطلاعست .\r\nشهرت بندهشن در اروپا و ترجمه‌هاى متعدد اين كتاب نخست بوسيلهء آنكتيل دوپرون آغاز شد كه در سال 1771 ترجمه‌يى از آن را همراه زنداوستاى خود منتشر ساخت « 3 » .\r\nترجمه‌هاى ديگرى نيز از اين كتاب بدست وسترگارد « 4 » و هوگ « 5 » و ونديشمن « 6 » و وست صورت گرفت . نسخهء كامل اين كتاب در سال 1908 بوسيلهء « اروارد تهمورث دينشاجى انكلساريا » با مقدمه‌يى بقلم « بهرام گور تهمورث انكلساريا » در بمبئى بچاپ رسيده است .\r\n3 - داتستان دينيگ - اين كتاب در حدود 28600 كلمه دارد و يكى از كتب بزرگ و معتبر پهلويست كه در قرن نهم ميلادى تأليف شد و حاوى مطالب بسيارى راجع بامور دينى و روايات مربوط بآنهاست .\r\n4 - ارداويرافنامه يكى از كتب مهم مذهبى مزديسنان و حاوى 8800 كلمه است و راجعست بكيفيت معراج ارداويراف از مقدسين دين زرتشتى و ديدن بهشت و دوزخ و انواع پاداشها و بادافراهها . تأليف اين كتاب ظاهرا در اواسط قرن نهم ميلادى صورت گرفته است و قديم‌ترين نسخ خطى آن متعلق بقرن چهارم هجريست . كتاب ارداويرافنامه را زرتشت بهرام پژدو از شعراى قرن هفتم هجرى بشعر فارسى گردانده است . نخستين ترجمهء اين كتاب در اروپا بدست پوپ بسال 1816 صورت گرفت و در 1887 نيز بارتلمى « 7 » آن را بفرانسه ترجمه كرد .\r\n\r\n\r\n","description":"","footnote":"\r\n( 1 ) -\r\n J . Darmesteter : Le Zend - Avesta : vol II Paris , I 892 p . 398 , 402 \r\n( 2 ) - تاريخ سيستان چاپ تهران س 16 و 17\r\n( 3 ) -\r\n Anquetil du Perron : Zend - Avesta , Paris , I 77 I , Vol . II , p . 343 - 422 \r\n( 4 ) -  Westergard \r\n( 5 ) -  Haug \r\n( 6 ) -  Winaischmann \r\n( 7 ) -  M . A . Barthelemy \r\n","page_name":" 137 ","page_number":163},
  {"content":"\r\n\r\n5 - شكند گمانيك ويژار « 1 » يكى از كتب مهم كلامى زرتشتيانست كه به قصد اثبات اصول دين زرتشت و ردّ مسيحيت و اسلام نوشته شده است . مؤلف اين كتاب « مردان فرّخ اورمزدداتان » ( مردان فرّخ پسر اورمزددات ) بود كه ظاهرا در اواسط قرن نهم ميلادى ( نيمهء اول قرن سوم هجرى ) ميزيسته است . وى در كتاب خود هنگام اثبات اصول دين زرتشتى بسيارى از مسائل فلسفى را مطرح كرده و پاسخ داده است و كتاب او نمونه‌ييست از اينكه كلام زرتشتيان چگونه براى مبارزه با صاحبان اديان آماده شده و اين آمادگى با سلاح فلسفه بچه نحو صورت گرفته بود و علاوه برين از روى اين كتاب ببسى از اصول معتقدات ايرانيان در مسائل فلسفى پى مىبريم و بسيارى از اصطلاحات فلسفى را در زبان پهلوى مىشناسيم . اين كتاب يك بار بسال 1887 در بمبئى بدست « هوشنگ دستور جاماسپ جى جاماسپ اسانا » ، و « وست » با متن پازند و ترجمهء سانسكريت از « نريوسنگ » « 2 » چاپ شد . بار ديگر اين كتاب را « پيرژان دومناس » « 3 » استاد دانشگاه پاريس بسال 1945 در فريبورگ با املاء لاتين متن پهلوى و ترجمهء فرانسه و شرح و توضيحات بانضمام فرهنگى از لغات آن چاپ كرده است .\r\n6 - زات‌سپرم « 4 » - اين كتاب در حدود 19000 كلمه دارد و حاوى سه قسمتست .\r\nوست آن را بانگليسى ترجمه كرده است .\r\n7 - شايست نشايست كه در حدود 13700 كلمه دارد و حاوى شرح جامعى راجع بوظائف و مراسم دينى و بعضى مسائل مذهبى ديگرست . وست اين كتاب را بسال 1880 ترجمه و چاپ كرده است .\r\n8 - شترستانهاى ايران - مهمترين كتاب جغرافياى پهلوى و حاوى 880 كلمه است و در آن از تاريخ بناى شهرها و موقع هريك سخن رفته است . اين رساله راجعست ببناى عده‌يى از بلاد ايران . آخرين شهرى كه در اين كتاب از آن ياد شده بغدادست كه بامر ابو جعفر دوانيك ( ابو جعفر منصور دوانيقى دومين خليفهء عباسى ) ساخته شده ( بند 67 ) . نسخهء فعلى اين رساله از قرون متأخر اسلاميست ليكن سخن\r\n\r\n\r\n","description":"","footnote":"\r\n( 1 ) -  siRand - gumaniR - vijar \r\n( 2 ) -  Neryosang \r\n( 3 ) -  P . Pierre Jean de Menasce \r\n( 4 ) -  Zut - sparam \r\n","page_name":" 138 ","page_number":164},
  {"content":"\r\n\r\nاز شهر بغداد و تاريخ بناى آن الحاقى است نه اصلى زيرا از قرائن چنين برميآيد كه رسالهء مذكور پيش از اسلام مدوّن گشته است خاصه كه بعضى از كلمات كهن اوستايى در جاى جاى آن استعمال شده مانند « خيون » و « تورىّ » كه در ايام اسلامى اصلا معمول نيست . اين رساله اولين‌بار بوسيلهء « ادگاربلوشه » « 1 » مستشرق معروف فرانسوى و سپس دوبار در هندوستان چاپ و ترجمه شد و آخرين ترجمهء صحيح و منقّح آن بدست ماركوارت « 2 » صورت گرفته و پس از فوت او بوسيلهء مسينا « 3 » چاپ شده و مرحوم صادق هدايت ترجمهء فارسى آن را در سال هشتم مجلهء مهر طبع كرده است . اين كتاب علاوه بر اطلاعات جغرافيايى شامل اطلاعات بسيارى راجع بداستانهاى ملى ايرانست .\r\n9 - ماديگان چترنگ يا چترنگ‌نامگ ( شطرنج‌نامه ) رسالهء كوچكى است در باب پيدا شدن شطرنج و اختراع نرد بوسيلهء بزرگمهر . اين داستان در شاهنامهء فردوسى نيز ديده مىشود . نسخهء پهلوى و پازند و گجراتى اين رساله با ترجمهء انگليسى آن همراه رسالهء « گنج شايگان » و رساله‌يى ديگر بنام « پندنامهء بزرگمهر بختكان » و « اندرژ خسرو كواتان » بدست پشوتن دستور بهرام جى سنجانا در سال 1885 چاپ شده است . دو رسالهء اخير هم در شاهنامه اثرى مشهود دارد .\r\n10 - ماديگان گجستك اباليش « 4 » تقريبا شامل 1200 كلمه و متضمن مباحثاتى است كه ميان اباليش زنديق و آتور فرن‌بغ پسر فرّخزاد در حضور مأمون خليفه در حدود سال 825 ميلادى ( 210 هجرى ) صورت گرفته است . اين كتاب را بارتلمى در سال 1887 طبع كرده است .\r\n11 - اندرژ آتورپات مارسپندان ( آذرباد پسر مهراسپند ) كه شامل گفتارهاى آذرباد يكى از مقدسين دين زرتشتى و تقريبا داراى 1730 كلمه است . متن پهلوى و پازند و ترجمهء گجراتى و انگليسى آن در 1869 در بمبئى طبع شده است . دوهارله « 5 » ترجمهء فرانسهء آن را در 1887 منتشر كرده است .\r\n\r\n\r\n","description":"","footnote":"\r\n( 1 ) -  E . Blochet \r\n( 2 ) -  Marquart \r\n( 3 ) -  G . Messina \r\n( 4 ) -  Matlgan - l - GujastaR - Abalish \r\n( 5 ) -  de Harlez \r\n","page_name":" 139 ","page_number":165},
  {"content":"\r\n\r\nاين چند كتاب را بعنوان نمونه‌يى از كتب پهلوى كه در نخستين قرنهاى هجرى به خط و لهجهء پهلوى نوشته شده است ياد كرده‌ايم و غير از آن چندين كتاب و رسالهء ديگر خواه فقط به خط و لهجهء پهلوى نوشته شده و خواه از آن خط و لهجه بپارسى گردانده شده باشد ( پازند ) موجود است كه غالب آنها بطبع رسيده مانند :\r\nديناى مينوگ خرد - ستايش سى روزه - ماديگان يوشت فريان - اندرز اوشنرداناك - بهمن يشت - جاماسپ‌نامگ - ماديگان ماه فروردين روز خرداد - پندنامهء زرتشت - اندرژ خسرو كواتان - داروى خرسندى - اندرژ داناك‌مرت و غيره .\r\n\r\n2 - وضع عمومى ساير لهجات ايرانى تا آغاز ادبيات فارسى\r\n\r\nلهجات محلى\r\nهمچنانكه لهجه و خط پهلوى با حملهء عرب از ميان نرفت ببقاء ساير لهجات ايرانى هم بر اثر غلبهء اسلام آسيبى وارد نيامد و حتى بايد گفت تمام اين لهجات با قوّت ديرين خود باقى ماندند و بسير و تكامل تدريجى خود ادامه دادند . درست است كه بر اثر تسلّط مسلمين و سقوط دولت ساسانى گروهى بزرگ از ايرانيان از راه اشتغالات سياسى و علمى و دينى و ادبى زبان عربى را به خوبى فراگرفتند و در آن بتأليف و تصنيف و تحرير و سرودن شعر پرداختند ليكن اين امر هيچ‌وقت سبب نشد كه ملت ايران زبان ملى و لهجات محلى خود را رها كند .\r\nچنان كه از اشارات مختلف تاريخى برميآيد در تمام دورهء تسلّط عرب يعنى تا اواسط قرن سوم در قسمت‌هاى مختلف ايران تكلّم بلهجات محلى معمول بود و اين وضع البته در قرون بعد هم امتداد يافت . به همين سبب است كه مهاجران عرب و ملل ديگر براى زيستن در ايران محتاج ترجمان و يا ناگزير بفراگرفتن لهجهء عمومى بودند . مثلا ابو الطيب متنبى در قرن چهارم هنگام سياحت در « شعب بوّان » از اينكه\r\n\r\n","description":"","footnote":"","page_name":" 140 ","page_number":166},
  {"content":"\r\n\r\nدر آنجا جز با ترجمان نميتوان بود گله مىكند « 1 » .\r\nدر برخى از نواحى تكلّم به عربى چندان دشوار بود كه حتى نماز و آيات قرآن را هم در آغاز امر به فارسى گرداندند تا ايرانيان به آن معتاد شوند « 2 » .\r\nراجع بلهجات مهم متداول عهد ساسانى و اوايل عهد اسلامى بعضى از نويسندگان قديم اطلاعاتى داده‌اند از آن جمله است قول عبد اللّه بن المقفع كه در اين‌باره ميگويد :\r\n« لغات الفارسية : الفهلوية و الدرية و الفارسية و الخوزية و السريانية . فاما الفهلوية فمنسوب الى فهلة اسم يقع على خمسة بلدان و هى اصفهان و الرى و همذان و ماه نهاوند و آذربيجان و اما الدرية فلغة مدن المدائن و بها كان يتكلّم من بباب الملك و هى منسوبة الى حاضرة الباب و الغالب عليها من لغة اهل خراسان و المشرق لغة اهل بلخ و اما الفارسية فيتكلّم بها الموابذة و العلما و اشباههم و هى لغة اهل فارس و اما الخوزية فبها كان يتكلّم الملوك و الاشراف فى الخلوة و مواضع اللعب و اللذة و مع الحاشية و اما السريانية فكان يتكلّم بها اهل السواد . . . » « 3 » همين مطلب را با تفصيل بيشترى حمزة بن الحسن اصفهانى در كتاب التنبيه خود آورد و ياقوت حموى بنقل ازو گفته است : « 4 »\r\n« . . . حمزهء اصفهانى در كتاب التنبيه آورده است كه ايرانيان را پنج زبان بوده :\r\nپهلوى و درى و فارسى و خوزى و سريانى . پهلوى زبانى بود كه پادشاهان در مجالس خود بدان تكلّم ميكرده‌اند و اين زبان منسوبست به پهله و پهله اسم پنج شهر اصفهان و رى و همدان و ماه نهاوند و آذربايجانست و شيروية بن شهردار گويد شهرهاى پهلويان هفت است : همدان و ماسبذان و قم و ماه بصره و صميره « 5 » و ماه كوفه و كرمانشاهان ؛\r\n\r\n\r\n","description":"","footnote":"\r\n( 1 ) - اشاره است به اين دو بيت از متنبى در وصف شعب بوان فارس كه گفته است :\r\n و لكنّ الفتى العربى فيها * غريب الوجه واليد و اللسان\r\nملاعب جنة لو سار فيها * سليمان لسار بترجمان \r\n( 2 ) - تاريخ بخارا چاپ تهران ص 57\r\n( 3 ) - الفهرست چاپ مصر ص 19\r\n( 4 ) - معجم البلدان ذيل اسم فهلو\r\n( 5 ) - نام قديم اين شهر مهرگان كده بود .\r\n","page_name":" 141 ","page_number":167},
  {"content":"\r\n\r\nو شهرهاى رى و اصفهان و قومس و طبرستان و خراسان و سجستان و كرمان و مكران و قزوين و ديلم و طالقان از شهرهاى پهلويان نيست . اما لغت فارسى زبانى بوده است كه موبدان و منسوبان آنان بدان لغت تكلّم ميكرده‌اند و آن زبان مردم فارس است .\r\nزبان درى زبان شهرهاى مداين است و مردمى كه بر درگاه شاه بودند بدان زبان سخن ميگفتند و آن زبان خاص مردم دربار بود و لغات مشرق و اهل بلخ در آن غلبه داشت ، اما لغت خوزى زبان مردم خوزستان است و پادشاهان در خلوت‌ها با بزرگان كشور بدان زبان سخن ميگفتند و هنگام فراغت و استحمام و شست‌وشو هم بدين زبان تكلّم ميكردند » .\r\nالبته آنچه در اين دو قول نقل شده همهء لهجات ايرانى در عهد ساسانى و اوايل دورهء اسلامى نيست و لهجات و لغات ديگرى هم در آن روزگار در ايران شهرت داشته و حتى برخى از آنها داراى ادبيات مكتوب بوده است . از اين ميان يكى لهجهء سغدى است منسوب بناحيهء سغد در ماوراء النهر . دايرهء رواج اين لهجه بر اثر قدرت سلاطين سغد و توسعهء مستملكات آنان گاه در همهء آسياى مركزى تا سرحدات چين امتداد مىيافت . از اين لهجه آثار مكتوب بسيار در دست است كه قسمت بزرگى از آن‌ها بطبع رسيده و دستور و فرهنگ آن تنظيم يافته است و بيشتر آنها بين قرن هفتم و قرن نهم ميلادى يعنى سه قرن اول هجرى پديد آمده است . خط سغدى با خط پهلوى از يك ريشه و از منشاء خطوط الفبايى سامى است . از ميان محققان قديم كسى كه به بعضى از كلمات و مخصوصا تقويم سغدى و اسامى شهور و ايام در آن اشاره كرده ابو ريحان بيرونى است « 1 » .\r\nلهجهء معروف ديگر ايرانى كه در سه قرن اول هجرى و چند قرن بعد معمول بوده لهجهء خوارزمى است كه آن هم مانند لهجهء سغدى از شعب زبان ايرانى بوده است .\r\n\r\n\r\n","description":"","footnote":"\r\n( 1 ) - رجوع شود به الآثار الباقية چاپ لايپزيگ ص 46 و 240 و 233 - 235\r\nبراى اطلاع از مجموعه‌هاى متون سغدى و تحقيقاتى كه راجع به اين لهجه شده است رجوع شود به :\r\n Bibliographie of important studies on old Iranian Subject by Henning . \r\n34 -  Teheran , I 950 , p . 3 I \r\n","page_name":" 142 ","page_number":168},
  {"content":"\r\n\r\nلهجهء باستانى خوارزم يعنى آنكه پيش از اسلام متداول بوده بخطى كه مانند خط سغدى و ساير خطوط آسياى مركزى از خط آرامى گرفته شده بود ، نوشته ميشد .\r\nليكن اين لهجه در دورهء اسلامى با خط عربى نوشته شده و در آن بتدريج لغاتى از زبان عربى و فارسى درى هم راه جسته است . لهجهء خوارزمى از ميان لهجات ايرانى بيشتر بلهجهء سغدى نزديكى و ارتباط داشته است .\r\nاز لهجهء باستانى خوارزمى و همچنين از لهجهء خوارزمى جديد آثارى در دست است و آنچه از لهجهء جديد خوارزمى يعنى از ادبيات لهجهء خوارزمى دورهء اسلامى به خط عربى در دست داريم اينها را ميتوان ذكر كرد :\r\n1 - در كتاب يتيمة الدهر فى فتاوى اهل العصر تأليف محمود الترجمانى الملكى الخوارزمى ( م . 645 ) مقدارى جملات خوارزمى آمده است كه آقاى زكى وليدى طغان آنها را جداگانه طبع كرده است « 1 » .\r\n2 - قنية المنية تأليف المختار الزاهدى ( م . 658 ) كه در حدود قرن هشتم رساله‌يى در شرح الفاظ آن بدست كمال الدين عمادى جرجانى نوشته شد . از اين هر دو كتاب هم نسخى در دست است .\r\n3 - ترجمهء خوارزمى مقدمة الادب زمخشرى . كه مهمترين كتاب موجود به زبان خوارزمى است « 2 » .\r\nابو ريحان بيرونى در كتاب الآثار الباقيهء خود اسامى شهور و ايام و منازل قمر را بلهجهء خوارزمى آورده است « 3 » .\r\nزبان خوارزمى پس از تسلّط قبايل ترك و سكونت آن اقوام در سرزمين خوارزم اندك‌اندك ضعيف شد ليكن تا حدود قرن هشتم هنوز فهميده ميشد « 4 » . در باب اين لهجه\r\n\r\n\r\n","description":"","footnote":"\r\n( 1 ) - مجلهء  IslamiRa  ج 3 ، 1927 ص 195 ببعد\r\n( 2 ) - اين كتاب را هم آقاى زكى وليدى طغان با چاپ عكسى بسال 1951 طبع كرد .\r\n( 3 ) - الآثار الباقية ص 47 - 48 و 70 و 236 - 241\r\n( 4 ) - دربارهء زبان خوارزمى رجوع شود به دو مقالهء آقاى دكتر يارشاطر : مجلهء مهر شمارهء ديماه 1331 و مجلهء دانشكدهء ادبيات شمارهء 2 سال اول ( ديماه 1333 )\r\n","page_name":" 143 ","page_number":169},
  {"content":"\r\n\r\nو آثار مكشوفهء آن تحقيقات ممتّعى بوسيلهء زبانشاسنان صورت گرفته است « 1 » .\r\nلهجهء ديگر ايرانى كه در قرون اول هجرت متداول بود لهجهء تخارى است كه در تخارستان يعنى ولايت ميان بلخ و بدخشان تكلّم ميشده و بنابر آنچه از اشارات محققان قديم برميآيد از شعب لهجات ايرانى و بلهجهء بلخى نزديك بوده است « 2 » .\r\nلهجات ديگر ايرانى مانند لهجهء طبرى و لهجهء كردى و آذرى و خوزى و فارسى ( منسوب بولايت فارس ) و رازى و جز آن‌ها هم در اين دوره متداول بوده و بعض آنها در اين سه قرن و قرنهاى بعد آثار مكتوب داشته است و پيداست تمام لهجاتى كه در روزگاران بعد برجاى مانده طبعا در آن ايام نيز متداول و وسيلهء تخاطب بوده است و اين نكته از اشارات كتب جغرافيايى كه در قرن‌هاى نخستين هجرى تأليف شده است بوضوح و صراحت تمام برميآيد . در اين كتب از قبيل صورة الارض تأليف ابو القاسم ابن حوقل و احسن التقاسيم تأليف شمس الدين ابو عبد اللّه محمد بن احمد المقدسى و مسالك الممالك تأليف ابو اسحق ابراهيم بن محمد الاصطخرى كه معوّل است بر كتاب صورة الاقاليم تأليف ابو زيد احمد بن سهل البلخى دانشمند معروف قرن سوم و چهارم ، هرجا كه از زبان نواحى مختلف ايران سخن رفته براى آنها لهجات فارسى ( ايرانى ) خاص كه بعضى ببعض ديگر نزديك بوده است ، ذكر كرده‌اند مثلا راجع به لهجهء خوزى نوشته‌اند « 3 » كه مردم خوزستان با لهجه‌يى از فارسى صحبت ميكرده و آن را با عربى ميآميخته‌اند مثلا ميگفتند : « اين كتاب وصلا كن » ، « اين كار قطعا كن » و دربارهء زبان ارّان چنين گفته‌اند « 4 » كه مردم ارّان به زبان ارّانى سخن ميگويند و فارسى آن مفهوم و از حيث حروف نزديك به زبان خراسانيست . و در باب لهجهء آذربايجان نوشته‌اند فارسى است و البته مراد از اين لهجهء « فارسية » لهجهء خراسانى يا لهجهء متداول در\r\n\r\n\r\n","description":"","footnote":"\r\n( 1 ) - هنينگ ؛ تتبعات ايرانى ص 35\r\n( 2 ) - الآثار الباقيه ص 222 - احسن التقاسيم فى معرفة الاقاليم تأليف شمس الدين ابو عبد اللّه محمد المقدسى چاپ ليدن ، 1906 ص 335\r\n( 3 ) - صورة الارض ص 254 ، مسالك الممالك ص 91 ، احسن التقاسيم ص 418\r\n( 4 ) - احسن التقاسيم ص 378\r\n( 5 ) - صورة الارض ص 348\r\n","page_name":" 144 ","page_number":170},
  {"content":"\r\n\r\nفارس نيست بلكه در اينجا از « فارسية » مراد ايرانى است در مقابل عربى . و راجع به لسان اهل قومس و جرجان چنين نوشته‌اند « 1 » : « زبان قومس و جرجان نزديك به يكديگر است و در زبانشان ها به كار مىبرند و ميگويند هاده و ها كن ( يعنى بده و بكن ) و اين زبان را حلاوتى است » همين دو كلمه كه المقدسى بعنوان نمونه ذكر كرده اكنون هم در لهجهء پاره‌يى از نواحى قومس ( ناحيهء سمنان و دامغان و شاهرود ) مستعمل است و مثلا در شهميرزاد « هاده » يعنى بده و « هاكون » يعنى بكن و اين « ها » كه نوشته است در لهجهء اهل قومس معمول است اكنون نيز در لهجات آن سامان پيش از مصادر و افعال بجاى « ب » ميآيد مثل : هاگيتن ( - بمعنى گرفتن ) و هاگير ( - بگير ) و غيره در لهجهء سمنانى و هاگتن ( - گرفتن ) و هاگته ( - گرفته است ) در لهجهء شهميرزادى و امثال آنها .\r\nوجود همين تشابه در لهجهء محلى امروز سمنان و اطراف آن با لهجهء قديم مىرساند كه لهجهء محلى مذكور در اصل و اساس تغيير كلّى نكرده و همانست كه در آنروزگار معمول و متداول بوده است و همين وضع را با اندك تحقيق در ساير لهجات محلى ايران نيز ميتوان يافت .\r\nالمقدسى راجع به لهجهء طبرستان هم نوشته است « 2 » كه به زبان اهل قومس و جرجان نزديك است . اين تشابه البته ميان بعضى از لهجات محلى قومس يعنى قراء شمال شرقى سمنان و لهجهء گرگان با لهجهء طبرستانى موجودست نه در لهجهء سمنان و قراء و قصبات جنوبى آن .\r\nدر بلاد جبال يعنى نواحى كوهستانى شمال غربى عراق عجم لهجات مختلف ايرانى متداول بود منتهى اختصاصاتى در لهجهء هرناحيه نسبت بساير نواحى وجود داشت چنان كه امروز هم وجود دارد « 3 » .\r\nلهجهء كرمان چنان كه معهودست بلهجهء خراسانى نزديك بود « 4 » و در باب لهجهء خراسان و ماوراء النهر كه منشاء زبان رسمى و ادبى ايران در عهد اسلامى است بعد از\r\n\r\n\r\n","description":"","footnote":"\r\n( 1 ) - احسن التقاسيم ص 368\r\n( 2 ) - ايضا ص 368\r\n( 3 ) - ايضا ص 398\r\n( 4 ) - مسالك الممالك ص 167 ، احسن التقاسيم ص 47\r\n","page_name":" 145 ","page_number":171},
  {"content":"\r\n\r\nاين سخن خواهيم گفت .\r\nبر روى هم اين نكته مسلّم است كه در عهد اسلامى لهجات نواحى غربى و مركزى آميزش بيشترى به حكم مجاورت با زبان عربى داشت و حتى تكلّم به زبان عربى و آشنايى با آن هم در اين نواحى بيشتر بوده است تا در نواحى شرقى ايران . مثلا در خوزستان زبان مردم با لهجهء عربى آميزش محسوس داشت چنان كه دربارهء آنان نوشته‌اند « و كثيرا ما يمزجون فارسيتهم بالعربية « 1 » » و تكلّم به عربى هم براى آنان بسيار آسان بود چنان كه هنگام تكلّم به عربى لحن و لهجه‌يى ميان آنان وجود نداشت . المقدسى در دنبالهء سخن مذكور گويد : « . . . و احسن ما تراهم يتكلّمون بالفارسية حتى ينتقلون الى العربية و اذا تكلموا باحد اللسانين ظننت انهم لا يحسنون الآخر . . . » و همچنين بود در آذربايجان كه مالكين و تجار فارسىزبان آنجا ( يعنى آنها كه از اقوام كوچكى از قبيل ارمن و گرج نبودند ) عربى را خوب ميفهميدند و به آن تكلّم ميكردند « 2 » .\r\nتوجّه به اين منقولات مدلل ميدارد كه تسلّط عرب بر ايران به هيچ روى نتوانست از ادامهء لهجات محلى ايرانى در نواحى مختلف پيش‌گيرى كند و اگرچه عرب براى نابود كردن اين لهجات و السنه كوشيد توفيقى در اين‌باره حاصل نكرد . از عجايب امور آنست كه براى انصراف مردم ايران از تكلّم بلهجات محلى احاديثى نيز رايج بود كه از حضرت رسول روايت شده است و يكى از آنها حديثى بود كه از ابو هريره نقل شده و او از حضرت رسول روايت كرده است كه « . . . قال رسول اللّه صلعم ابغض الكلام الى اللّه الفارسية و كلام الشياطين الخوزية و كلام اهل النار البخارية و كلام اهل الجنة العربية » « 3 » . با وجود چنين حديثى ايرانيان آرام ننشستند و حديثى ديگر آورده‌اند كه « اهل جنّت بلغت فارسى درى يا عربى سخن ميگويند » « 4 » يعنى فارسى و عربى را در برابر هم نهادند و نيز گفتند « ملائكهء آسمان چهارم بلغت درى تكلّم ميكنند » « 5 » .\r\n\r\n\r\n","description":"","footnote":"\r\n( 1 ) - احسن التقاسيم ص 418\r\n( 2 ) - صورة الارض ص 348\r\n( 3 ) - احسن التقاسيم ص 418\r\n( 4 ) - برهان قاطع ذيل لغت درى\r\n( 5 ) - ايضا همان كتاب\r\n","page_name":" 146 ","page_number":172},
  {"content":"\r\n\r\n\r\nشعر در لهجات محلى\r\nاز لهجات محلى ايران در اين دوره اشعارى بدست ما رسيده است كه برخى از آنها چون مصادف با وقايع تاريخى بوده باقى مانده است . اين اشعار همه با وزن هجايى و بعضى داراى قافيه و يا كلماتى نزديك بقافيه و برخى فاقد آنست و همهء آنها نشان ميدهد كه چگونه شعر در ايران از اوزان هجايى قديم باوزان هجايى جديد كه نزديك باوزان عروضى است تحوّل مىيافته و به صورتى درميآمده است كه در آثار شعراى فارسىزبان نيمهء دوم قرن سوم ديده مىشود . از جملهء آن اشعار است :\r\n1 - سرود آتشكدهء كركوى . اين سرود از جملهء اشعار شش هجايى اواخر دورهء ساسانى و يا اوايل عهد اسلامى است كه با توجّه بيكى از روايات كهن حماسى بوجود آمده و باقى مانده است . داستان پديد آمدن آتش كركوى و ساختن سرود آن در كتاب كرشاسپ از شاهنامهء ابو المؤيد بلخى آمده بود و صاحب تاريخ سيستان آن را از آن شاهنامه نقل كرده و باقى نگاه داشته « 1 » . بنابراين داستان آتشگاه كركوى ساختهء كيخسرو است بر محل عبادت كرشاسپ . مرحوم ملك الشعراء بهار سرود كركوى را از آثار دورهء ساسانى دانسته است « 2 » ولى چنان كه از ظاهر آن مشهودست اين سرود بلهجهء نسبة جديد درى يعنى لهجهء شرقى ايرانست كه مقارن ظهور اسلام معمول بوده و آن سرود اينست :\r\n فرُخته « 3 » باذا رُوش * خُنيذه « 4 » كرشَسپ هوش « 5 »\r\nهمى برَست از جوش * انوش كن مى انوش\r\nدوست بَذآگوش « 6 » * بآفرين نهاذه گوش\r\nهميشه نيكى كوش * [ كه 
  ] دى گذشت و دوش\r\nشاها خدا يگانا * بآفرين شاهى \r\n\r\n\r\n","description":"","footnote":"\r\n( 1 ) - رجوع شود به تاريخ سيستان چاپ تهران باهتمام مرحوم مغفور ملك الشعراء بهار استاد فقيد دانشگاه تهران ص 35 - 37\r\n( 2 ) - مجلهء مهر شمارهء 3 سال پنجم ص 219\r\n( 3 ) - افروخته\r\n( 4 ) - مشهور\r\n( 5 ) - روان ، جان\r\n( 6 ) - بذآگوش : بآغوش\r\n","page_name":" 147 ","page_number":173},
  {"content":"\r\n\r\nچنان كه ازين ابيات معلومست اولا در آنها قافيهء كامل وجود دارد و ثانيا وزن همهء آنها شش هجايى و از حيث برخورد با گوش با اشعارى كه بعدها پيدا شده همسانست .\r\n2 - شعر يزيد بن مفرّغ . يزيد بن مفرّغ شاعرى تازىنژادست كه در آغاز عهد اموى در ايران ميزيسته و در خوزستان بدخترى تعلّق خاطر داشته است . وى بر اثر هجو عباد بن زياد برادر عبيد اللّه بن زياد مورد خشم عبيد اللّه قرار گرفت و مدتى در بصره محبوس بود . روزى عبيد اللّه فرمان داد او را نبيد شيرين و شبرم « 1 » نوشانيدند و خوك و گربه‌يى را باوى بيك ريسمان بستند و در شهر بصره گرداندند و او پليد و مست ميرفت و چند كودك فارسىزبان دنبال او به راه افتادند و ميگفتند : اين چيست ! . . .\r\nاين چيست ! . . . و يزيد در پاسخ آنان ميگفت :\r\n آبست و نبيذ است * عصارات زبيب است\r\nسُمَيّه « 2 » روسبيذ است « 3 » \r\nاين سه مصراع شعر هفت هجايى و داراى قافيهء ناقص است و مسلما يزيد كه بر اثر زيستن در ايران و معاشرت با ايرانيان بصره و خوزستان و خراسان با زبان آن سامان و اشعارشان آشنايى يافته بود ، از آن بابت كه كودكان فارسىزبان او را مورد مخاطبه قرار داده بودند ، در جواب آنان بشعر پارسى مترنم شده و چنين گفته بوده است .\r\n3 - شعر بلخيان . اين هم يكى از اشعار كهن است كه از لهجهء درى باقى مانده و نتيجهء يك واقعهء تاريخى است . توضيح اين سخن آنست كه اسد بن عبد اللّه حاكم خراسان در سال 108 براى جنگ با امير ختلان و خاقان ترك بدان سامان رفت و شكست خورده ببلخ بازگشت . بلخيان او را هجو كردند و كودكان بلخ آن هجو را ميخواندند :\r\n\r\n\r\n","description":"","footnote":"\r\n( 1 ) - گياهى زهرآگين و اسهال‌انگيز .\r\n( 2 ) - نام مادر زياد بن ابيه ، جدهء عبيد اللّه و عباد كه بفساد مشهور بود\r\n( 3 ) - اين روايت محمد بن جرير الطبرى در تاريخ الرسل و الملوك : و ابو الفرج اصفهانى در كتاب الاغانى طبع بولاق ج 17 ص 51 - 73 ؛ و جاحظ در البيان و التبيين چاپ مصر ( ج 1 ص 109 ) است . در تاريخ سيستان اين داستان با اختلافاتى آمده و پيش از مصراع سوم يك مصراع ديگر هم دارد بدين نحو : و دنبهء فربه و پى است ( ص 96 )\r\n","page_name":" 148 ","page_number":174},
  {"content":"\r\n\r\n از ختلان آمذيه * برُو تباه آمذيه\r\nآوار باز آمذيه * بيدل فراز آمذيه « 1 » \r\nچنان كه ديده مىشود اين شعر هشت هجايى داراى قافيهء ناقص است و قرابت وزنى آن با اشعار درى در قرنهاى بعد آشكار مىباشد .\r\n4 - شعر ابو الينبغى - ابو الينبغى عباس بن طرخان يكى از شاعران ايرانست كه به زبان عربى شعر ميساخته و در خدمت آل برمك ميزيسته است . از او دو بيت شعر در تأسف بر خرابى سمرقند در كتاب المسالك و الممالك ابن خرداذبه نقل شده است :\r\n سمرقند كَندمَند * بذينت كى افگند\r\nاز چاچ ته بهى * هميشه ته خَهى « 2 » \r\nاز اين قطعه هرچهار مصراع شش هجاييست « 3 » .\r\nاينها چند نمونه از اشعاريست كه در پاره‌يى از نواحى ايران در سه قرن اول هجرى و در فاصلهء ميان سقوط حكومت ساسانى و آغاز ادب فارسى درى سروده شده است .\r\nغير از اين اشعار اشاراتى چند باسم شعرا يا باشعارى در نواحى مختلف ايران شده است كه در اين سه قرن وجود داشته مثلا در تاريخ بخارا بسرودهايى كه مردم بخارا در عشق سعيد بن عثمان سردار عرب بملكهء بخارا بلهجهء بخارى ساخته بود « 4 » ، و سرودهايى كه اهل همان شهر در ماتم سياوش داشتند كه مطربان آنها را « كين سياوش » « 5 » ميگفتند ، اشاره شده و باز در تاريخ طبرى نام شاعرى آمده است بنام محمد بن البعيث بن حبيس كه در سال 235 درگذشته و پيران مراغه اشعار فارسى او را ميخوانده‌اند و شاعرى ديگر\r\n\r\n\r\n","description":"","footnote":"\r\n( 1 ) - تاريخ طبرى طبع قاهره ص 190 - 191 . معنى چنين است :\r\n از ختلان آمده است * با روى تباه آمده است\r\nآواره بازآمده است * بيدل فراز آمده است \r\n( 2 ) - معنى چنين است : سمرقند آبادان - كه ترا بدين حال افگند ؟ - تو از چاچ بهترى - هميشه تو خوبى .\r\n( 3 ) - راجع بابو الينبغى و احوال و اشعار او رجوع شود بمقالهء : ابو الينبغى العباس بن طرخان بقلم مرحوم مغفور عباس اقبال آشتيانى استاد فقيد دانشگاه تهران مجلهء مهر سال اول شمارهء 10\r\n( 4 ) - تاريخ بخارا ص 48\r\n( 5 ) - ايضا تاريخ بخارا ص 20\r\n","page_name":" 149 ","page_number":175},
  {"content":"\r\n\r\nباسم ابو الاشعث قمى در اوايل قرن سوم ميزيسته و ذكر او در معجم الادباء ياقوت آمده است . گذشته ازين اشعار محلى كه در همهء لهجات وجود داشته در آن روزگاران نيز متداول و شايد غالب آنها هم از سرودهاى محلى رايج در دورهء ساسانى بوده است . اين اشعار در ولايات ساحلى بحر خزر و آذربايجان و قسمت غربى ايران بسيار معمول بوده است و در قرن چهارم از شعراى متعددى كه از اين گونه اشعار ميساخته‌اند مردانى از قبيل استاد على پيروزه و مسته مرد ملقب به « ديواره‌وز » و اصفهبد مرزبان بن رستم ابن شروين صاحب مرزبان‌نامه ( كه ديوانى به زبان طبرى داشت بنام نيكىنامه ) از مازندران مشهورند « 1 » :\r\nاهميت اين اشعار در آنست كه تحوّل لهجات ايرانى را از دورهء ساسانى تا اواخر قرن سوم كم‌وبيش نشان ميدهد و على الخصوص ثابت مىكند كه اوزان فارسى چگونه در دنبال تحوّل و تكامل شعر پهلوى به صورتى كه قابل تطبيق بر شعر عروضى عرب است نزديك ميشد .\r\nنكتهء قابل ذكر آنست كه در خلال همان احوال كه در ايران ساختن اشعار بلهجه‌هاى محلى و باوزان هجايى ادامه داشت برخى از شاعران ايرانى هم كه به عربى شعر ميساخته‌اند در اشعار خود گاه كلماتى از لهجهء ايرانى خود از راه تفنّن وارد ميكرده‌اند .\r\nاز ميان اين شاعران مهمتر از همه ابو نواس شاعر مشهورست كه در اشعار خود كلمات و حتى تركيبات و عبارات فارسى بسيار آورده است چنان كه در اين ابيات مىبينيم « 2 » .\r\n و المهرجان المدار * لوقته الكرّار\r\nوالنو كروز الكبار * و جشن گاهنبار\r\nو آبسال الوهار * و خرّه ايرانشار \r\n\r\n\r\n","description":"","footnote":"\r\n( 1 ) - راجع به اين هرسه شاعر رجوع شود به تاريخ طبرستان ابن اسفنديار ص 137 - 139\r\n( 2 ) - درين‌باره رجوع شود بمقالهء آقاى مجتبى مينوى استاد دانشگاه تهران بعنوان يكى از فارسيات ابو نواس در مجلهء دانشكدهء ادبيات شمارهء 3 سال اول و بمقالهء شعر در ايران از مرحوم ملك الشعراء بهار در مجلهء مهر سال پنجم .\r\n","page_name":" 150 ","page_number":176},
  {"content":"\r\n\r\nتا آنجا كه ميگويد .\r\n يا نرجسى و بهارى * بده مرا يك بارى . . . \r\nو همچنين در ابيات ذيل كه شاعر خطاب بمعشوقى زردشتى ، « بهروز » نام كرده و گفته است :\r\n باسفهر و ناهيد و تير * و حقّ الماه و المهر الرّئيس\r\nو حقّ الآذر الخوراء « 1 » نور * من المينو الكر زمان « 2 » النّفيس\r\nو بالجهبار « 3 » فى الخرن « 4 » البزرج * بدور الكأس كأس الخندريس « 5 »\r\nبحقّ المهرجان و نو كروز * و فرّ خروز ابسال « 6 » الكبيس\r\nبما يتلون فى البستاق رمزا * كتاب زرذّش داعى المجوس\r\nو ما يتلون فى شروين دستبى « 7 » * و فر جردات رامين و ويس\r\nلما كلّمتنى ورددت نفسى * فانّى من جفائك فى رسيس « 8 » \r\n\r\nورود لغات عربى\r\nبا مطالعه در سطور فوق اين نكته روشن مىشود كه لهجات ايرانى همچنانكه در ايام پيش از اسلام در نواحى مختلف ايران وجود داشته و بعد از قرن سوم تا روزگار ما متداول\r\n\r\n\r\n","description":"","footnote":"\r\n( 1 ) - آذر الخوراء - آذرخرّه : يكى از آتشهاى بزرگ ايران كه مورد پرستش عموم بود .\r\n( 2 ) - كر زمان : عرش - عليين .\r\n( 3 ) - جهبار : دعوت عمومى . معرب گاهنبار .\r\n( 4 ) - خرن : مجلس شراب ، مجلس مهمانى و پذيرايى .\r\n( 5 ) - خندريس : شراب كهنه .\r\n( 6 ) - آبسال : جشنى در آغاز بهار .\r\n( 7 ) - شروين دستبى : داستانى مشهور در ادب پهلوى بود كه خلاصهء آن را حمزة بن الحسن اصفهانى در تاريخ سنى ملوك الارض و دينورى در اخبار الطوال و مؤلف كتاب مجمل التواريخ و القصص آورده‌اند .\r\nشروين قهرمان اين داستان از اهل دستبى بوده است و دستبى معرب دشتبى يا دشتوه نام ناحيهء وسيعى بود بين رى و همدان كه شهر قزوين در آن ساخته شده است .\r\n( 8 ) - رسّ و رسيس : دخول و ثبوت عشق در قلب - بقيه و اثر عشق در قلب .\r\n","page_name":" 151 ","page_number":177},
  {"content":"\r\n\r\nاست در سه قرن اول هجرى هم متداول بوده است . منتهى با غلبهء عرب و رواج زبان عربى اندك‌اندك آثارى از آن در لهجات محلى ايران برجاى ماند . در اين اوان نفوذ لغات عربى در لهجات ايرانى بيشتر از دو جهت صورت گرفته است : نخست در مواردى كه يك كلمهء عربى ساده‌تر از يك كلمهء كهنهء ايرانى به نظر ميآمد و يا كلمات ساده‌يى بود كه استعمال آن مايهء گشايشى در زبان فارسى ميگرديد . دوم در مواردى كه در قبال يك كلمهء عربى معادلى يافته نميشد و استعمال آن هم لازم به نظر ميرسيد . در جزء نوع دوم كلمات و اصطلاحات دينى و پاره‌يى از اصطلاحات سياسى و ديوانى و اصطلاحات علمى قرار دارد و گاه بعضى از اين اصطلاحات از ريشهء ايرانى گرفته شده و بعد به صورت معرّب در لهجات رسوخ يافته است . گذشته از اين دو مورد تأثير لغات عربى در لهجات ايرانى سه قرن اول بسيار كم بود و هرچه بغلبهء عرب نزديكتر شويم طبعا تأثير آن را كمتر مىيابيم و هرچه از آن بقرون متأخّر توجّه كنيم اثر زبان عربى را در عموم لهجات ايرانى و على الخصوص در زبان ادبى فارسى بيشتر مىبينيم . از لغات نوع دوم عربى ميتوان اينها را ذكر كرد : صلوة ، حج ، صوم ، ايمان ، كفر ، كافر ، جهاد ، مؤمن ، قرآن ، فرقان ، منافق ، فاسق ، قبله ، كعبه ، سجود ، ركوع ، سجده ، مسجد ، اسلام ، مسلم ، لوح ، قلم ، عرش ، طلاق ، عقد ، محرّم ، صفر ( و بقيهء ماهها ) ، خطبه ، خطيب ، حرب ، امير ، حاكم ، خليفه ، قاضى ، فقه ، فقيه ، بيت المال ، زكات ، خمس ، شرع ، شريعت ، رسول ، نبى ، امام ، امت ، و . . .\r\nاز انواع لغتهاى عربى كه درين سه قرن در لهجه‌هاى ايران رايج بود نميتوان سندى داد مگر آنچه در اشعار سه قرن اول هجرى آمده و بجاى بعضى از لغات فارسى به كار رفته است مانند : خطر ، عزّ ، نعمت ، مجمر ، عمر ، باب ، طعام ، فخر ، آدم ، حوّا ، معجز ، عهد ، حرم ، عرب ، عجم و جز آنها .\r\nپيداست كه تمام مفرداتى كه در اشعار اوايل قرن چهارم هجرى به كار رفته است بايد از نوع كلماتى دانسته شود كه در اواخر قرن سوم در لهجات ايرانى راه جسته بود منتهى استعمال آنها در شعر بيشتر و رايج‌تر بود تا در لهجهء تخاطب و زبان نثر .\r\nاين نكته قابل ذكرست كه لغات و اصطلاحات عربى با تغييرات مختلفى در\r\n\r\n","description":"","footnote":"","page_name":" 152 ","page_number":178},
  {"content":"\r\n\r\nلهجات ايرانى پذيرفته شده و بعبارت ديگر قواعد و اصول لهجات ايرانى درين مورد تسلّط خود را حفظ كرده است . مثلا همهء مخارج حروف عربى در لهجات ايرانى متروك ماند مگر آنها كه با مخارج حروف فارسى يكسان بود - و از اول و آخر بعضى از كلمات اجزائى حذف شد - و عده‌يى از كلمات در لهجات ايرانى تغيير معنى داد - و پاره‌يى از افعال بمعنى وصفى يا اسمى معمول گشت - و بسيارى از صيغه‌هاى جمع عربى در فارسى مانند كلمات مفرد محسوب شد و يك بار ديگر با علامت جمع به كار رفت « 1 » - و نزديك بهمهء لغات از حيث مورد استعمال با اصل عربى خود تفاوت يافت - و حتى ايرانيان قرنهاى نخستين اسمهاى عربى را هم با تغييراتى در لهجات خود به كار ميبردند مثلا اهل رى على و حسن و احمد را « علكا » و « حمكا » و « حسكا » ميگفتند و اهل همدان احمد و محمد و عيسى را « احمدلا » و « محمدلا » و « عيشلا » تلفظ ميكردند و در ساوه به آخر كنيه‌ها و اسامى الف و نونى كه گويا الف و نون نسبت فارسى بود ميافزودند و ميگفتند « ابو العباسان » و « حسنان » و « جعفران » « 2 » . در لهجهء غورى تصرّف در الفاظ از اين هم افزونتر بود و ادامهء اين وضع هم از بسيارى نواحى بيشتر بوده است و مثلا محمد را در لهجهء غورى « حمد » ميگفتند و « حمدى » يعنى محمدى « 3 » .\r\nبا تصرفاتى كه ايرانيان در ظواهر مفردات عربى و معانى آنها كردند وضعى پيش آمد كه لغات غربى را كه در لهجات ايرانى راه يافت اندك‌اندك به صورتى غير از آنچه بوده است درآورد چنان كه غالب آنها را جز در ريشه نميتوان عربى دانست . البته در اين مورد بايد متوجه باشيم كه روش دسته‌يى از افراطكاران را مانند بعضى از مترسلان و شاعران قرن ششم و هفتم در استعمال عدهء بسيارى از لغات عربى هيچگاه نميتوان اساس تحقيق در چگونگى تأثير زبان عربى در زبان فارسى قرار داد .\r\n\r\n\r\n","description":"","footnote":"\r\n( 1 ) - مانند : مواليان ، عجايبها ، اوانيها ، ملوكان ، معانيها ، الحانها ، منازلها ، ابدالان ، حوران و امثال اينها .\r\n( 2 ) - رجوع شود به احسن التقاسيم .\r\n( 3 ) - طبقات ناصرى چاپ كابل ج 1 ص 383 - هنوز هم در لهجهء كردى اورامان محمد را « حمكل » ميگويند .\r\n","page_name":" 153 ","page_number":179},
  {"content":"\r\n\r\nاز علل عمدهء رواج زبان عربى ميان ايرانيان و تأثير آن در لهجات ايرانى يكى آنست كه اين زبان با تسلّط اسلام جاى لهجهء پهلوى را گرفت به اين معنى كه در مراجع دينى ( براى مسلمانان ) و سياسى متداول گشت و كسانى كه قصد ورود در امور سياسى و اجتماعى داشتند ميبايست اين زبان را فراگيرند و از رموز تكلّم و كتابت آن آگهى يابند . به همين سبب اندك‌اندك زبان عربى در ميان ايرانيان رواج يافت . در همين حال گروه بزرگى از ايرانيان شروع بنويسندگى و شاعرى به زبان عربى كردند و با اين مقدمات در همان حال كه لهجات محلى بقوّت خود باقى بود و لهجه و خط پهلوى تدريجا راه فراموشى ميسپرد زبان و خط عربى توسعه و رواج مىيافت و در ميان ايرانيان معمول ميگشت . از طرف ديگر چون علوم اسلامى اعم از علوم دينى و ادبى و عقلى همه به زبان عربى تدوين شد براى آموختن اين علوم همواره زبان عربى مورد حاجت بود و اين خود وسيلهء بزرگى در ترويج زبان عربى در ايران گشت على الخصوص از وقتى كه مدارس در ايران پديد آمد و جز علوم دينى و ادبى چيزى در آنها تدريس نشد . از علل ديگر تأثير زبان عربى در لهجات ايرانى لشكركشيهاى تازيان در ايران و توقف سربازان عرب در نواحى مختلف اين كشور و آميختن آنان با ايرانيانست و ديگر مهاجرتهايى كه بعضى از قبايل عرب بايران كرده و در برخى از نواحى اين كشور على الخصوص نواحى مركزى و شرقى آن سكونت اختيار نموده و با ايرانيان آميزش يافته‌اند .\r\nاز قرن ششم ببعد بر اثر توجّه نويسندگان و مترسلان ايرانى بنثر مصنوع استعمال مفردات و تركيبات عربى در نثر فارسى بشدت رواج يافت و همين كار در نزد شاعران نيز كم‌وبيش معمول شد . بر اثر اين توجّه بسيارى از كلمات و عبارات غير لازم عربى به زبان ادبى و از آن بلهجات محلى ايرانى راه يافت .\r\n\r\nاستعمال خط عربى\r\nاز وقتى كه زبان عربى با سپاهيان عرب بايران نفوذ كرد خط عربى نيز با آن همراه بود . خط عربى به نحوى كه در دورهء اسلامى معمول بود در زمانى قريب باسلام از دو قوم اخذ شد .\r\nنخست از قوم نبطى در جانب حوران و دوم از سريانيان از طريق حيره ( نزديك كوفه ) .\r\n\r\n","description":"","footnote":"","page_name":" 154 ","page_number":180},
  {"content":"\r\n\r\nاين هردو خط از خطوط سامى و براى عرب كاملا قابل تقليد بود . خط نخستين منشاء خط نسخ و خط دومين مبداء خط كوفى شد . توضيح آنكه متكلّمين به زبان سريانى در عراق چند قلم از خط سريانى مينوشتند كه از آنها « السطر نجيلى » بود و چنان كه از نام آن برميآيد براى كتابت اسفار كتب مقدس به كار ميرفت . اين خط را تازيان در قرن اول قبل از اسلام اقتباس كردند . ميگويند اين خط نخست در شهر انبار اقتباس و از آنجا بحجاز برده شد و مورد تعليم قرار گرفت چنان كه هنگام بعثت عده‌يى از قريش كتابت به اين خط را ميدانستند . اين خط را در آغاز خطّ حيرى و حجازى ميگفتند و بعد به كوفى معروف شد .\r\nدو خط نسخ و كوفى هردو بعد از غلبهء اسلام ميان مسلمانان باقى ماند و ظاهرا اين هردو خط را باهم به كار ميبردند . خط نسخ بيشتر براى كتابت نامه‌ها و امثال اين مورد به كار ميرفت و خط كوفى مانند خط سطر نجيلى بيشتر به كار كتابت مصاحف ميآمد و بعدها در تزيين مساجد و سكه‌ها نيز مورد استفاده قرار گرفت .\r\nخط عربى در آغاز امر بىنقطه و بىشكل بود ولى بنابر مشهور نخستين واضعين علم نحو يعنى ابو الاسود الدؤلى و نصر بن عاصم اشكال و اعجام را در آن وارد كردند .\r\nتا اواخر عهد اموى انواع مهمى در خط عربى پديد نيامد ولى در دورهء بنى العباس كه عهد ورود كاتبان ايرانى در دستگاههاى دولتى است ، قلمهاى متعددى در خط ظهور كرد و خطّاطان مشهورى پديد آمدند و انواع مختلفى در خط بوجود آوردند مثلا ابراهيم الشّجرى از كاتبان اواخر قرن دوم قلم ثلثين و برادرش يوسف قلم‌رئاسى را كه باسم ذو الرياستين فضل بن سهل وزير مأمون مشهور شده و عبارت از قلم توقيع است بوجود آورد . شاگرد ابراهم يعنى احول محرّر كه از پروردگان برامكه بود چند نوع از خط را مثل نصف و خفيف و ثلث و مسلسل و رقاع و غيره اختراع كرد . از شاگردان احول ابو على محمد بن مقله ( م . 328 ) و برادرش ابو عبد اللّه حسن ( م . 338 ) هستند كه خط عربى بدست هردو كامل شد .\r\nچون خط عربى با همهء اشكالات خود از خط پهلوى آسانترست به زودى بوسيلهء ايرانيان مسلمان يا كسانى كه با زبان عربى به نحوى از انحاء آشنايى مىيافتند قبول شد بخصوص كه اين خط از جهات مختلف مورد حاجت عامه بود . البته اين خط در ايران\r\n\r\n","description":"","footnote":"","page_name":" 155 ","page_number":181},
  {"content":"\r\n\r\nو بوسيلهء خطّاطان ايرانى تكامل يافت و بتدريج مستعد تحرير فارسى درى يعنى لهجهء رسمى و كتابتى ايران دورهء اسلامى گرديد .\r\nرواج خط عربى در ايران از پاره‌يى جهات بلهجات ايرانى صدماتى وارد آورد زيرا چنان كه ميدانيم اعراب جزء حروف عربى نيست و از اينروى تلفظ بسيارى از كلمات فارسى در طول زمان دستخوش بىاطلاعى اين و آن گرديد و بصورتهاى غير اصلى مشهور شد مثلا نياكان كه بايد با كاف باشد با گاف فارسى معمول شد و برنا كه بايد بضمّ اول باشد بفتح اول در فرهنگ‌ها ضبط شده و برزويه كه بايد بضمّ اول ضبط شود بفتح اول هم ضبط گرديده است و « اسپنديات » ( - اسپنددات ) كه ميبايست در فارسى اسفندياد شود به اسفنديار تبديل گشت و برين قياس كن ! . . .\r\nدر تمام مواردى كه حرف خو  ( xua )  از اصوات كهن ايرانى در كلمات به كار برده مىشود ، از آنجا كه شكلى براى آن در خط عربى وجود ندارد ، ايرانيان دو حرف « خ » و « و » را با يكديگر به كار بردند و مثلا نوشتند خواب ، خواهر ، خوارزم ، خور . در طول زمان و در نتيجهء بىخبرى متأخّران و ايرانيان بعد از قرن هفتم و هشتم تلفظ اصلى اين نوع كلمات فراموش شد چنان كه « خ » در پاره‌يى از اين گونه كلمات مفتوح و در بعضى موارد مضموم گرديد و در همهء آنها واو غير ملفوظ ماند و به همين سبب اكنون بواو معدوله مشهورست . و نيز در تمام مواردى كه در آخر كلمات قديم ايرانى كاف يا گاف به كار برده ميشد مثل : نامگ ، بندگ ، گربگ و امثال آنها ، چون اين گاف در لهجات متأخّر حذف شد و نوشتن حرف ما قبل گاف با حركت فتحه دشوار بود ، ناگزير براى بيان حركت « ه » به آخر آنها اضافه كردند و نوشتند نامه ، بنده ، گربه و همين عمل در قرنهاى بعد اشكالاتى در نوشتن اين‌گونه كلمات هنگام اتصال ياء نسبت و الف و نون جمع و امثال اين موارد ايجاد نمود و حتى تلفظ آنها را نيز مختل ساخت ؛ چنان كه اكنون در پاره‌يى از نواحى ايران على الخصوص در تهران كه زبان پارسى در آن دچار اختلالاتى شده است ، اين گونه كلمات را معمولا بكسر آخر ميخوانند يعنى حرف ما قبل هاء حركت را بكسر تلفظ ميكنند و اين غلطى آشكارست .\r\n\r\n","description":"","footnote":"","page_name":" 156 ","page_number":182},
  {"content":"\r\n\r\n\r\n3 - لهجهء درى\r\nاز لهجه‌هايى كه با شرائط مذكور در مباحث پيشين در دورهء اسلامى باقى ماند و بتحوّل و تكامل طبيعى و آميزش با زبان عربى به نحوى كه ديده‌ايم ادامه داد لهجهء مشترك مشرق ايرانست كه آن را « درى » يا « پارسى درى » يا « فارسى » و « پارسى » ميخوانيم .\r\nوجه تسميهء اين زبان به درى تعلق آن بدربار شاهانست زيرا اين قاعده از قديم معمول بوده است كه زبان مورد تكلّم در دربار و دستگاه دولتى و مراكز پادشاهى را « درى » ميگفتند يعنى منسوب به « در » ( - دربار - درگاه ) . مثلا ابن النديم از قول ابن المقفع گفته است كه در دورهء ساسانيان لغت معمول در شهرهاى مداين را درى ميگفتند : « اما الدرية فلغة مدن المدائن و بها كان يتكلّم من بباب الملك و هى منسوبة الى حاضرة الباب . . . » « 1 » و همين نكته را حمزة بن الحسن اصفهانى چنان كه گفتيم در كتاب التنبيه آورده و ياقوت حموى در ذيل اسم فهلو در معجم البلدان خود نقل كرده است .\r\nالمقدسى در احسن التقاسيم بنحو روشن‌ترى معنى درى را بگونه‌يى كه آورده‌ايم بيان مىكند و آن در مورد زبان اهل بخاراست كه دربارهء آن چنين ميگويد : « در زبان مردم بخارا تكرارى وجود دارد ، مگر نمىبينى كه چگونه ميگويند : يكى ادرمى ، و ديدم يكى مردى و بخشيدم ادرمى و بر اين قياس كن ؛ و در ميان كلام خود بسيار ميگويند : دانستى ، بىآنكه فايده‌يى در آن باشد ، جز آنكه اين زبان درى است و زبانهايى از قبيل آن را از آنجهت درى گويند كه زبانيست كه نامه‌هاى پادشاه بدان نوشته مىشود و عريضه‌هايى كه به او تقديم ميدارند به آن زبانست و اشتقاق آن از در است و آن بمعنى باب است يعنى آنكه زبان درى زبانيست كه اهل باب ( يعنى اهل درگاه پادشاه ) بدان سخن ميگويند . » « 2 » *\r\n\r\n\r\n","description":"","footnote":"\r\n( 1 ) - الفهرست ص 19\r\n( 2 ) - احسن التقاسيم ص 335 ( براى اطلاع از توضيحى كه دربارهء علامت * داده مىشود بصحيفهء بعد رجوع كنيد ) .\r\n","page_name":" 157 ","page_number":183},
  {"content":"\r\n\r\nدرين نكته اكنون بحثى نيست كه در دورهء اسلامى هنگامى كه سخن از زبان درى يا پارسى درى ميرود مراد زبان مردم خراسان و ماوراء النهرست و اين حقيقت را شواهد مختلف ثابت مىكند . لهجات خراسان و بيشتر از بلاد ماوراء النهر هم به يكديگر نزديك و از يك دسته لهجه‌هاى متقارب بودند . بهترين شاهد درين باب قول المقدسى است در احسن التقاسيم كه هنگام تحقيق در جغرافياى خراسان و ماوراء النهر در ذكر السنهء اهالى اين نواحى گفته است « 1 » : « زبانهاى مردم اين نواحى مختلف است ، زبان مردم نيشابور فصيح و مفهوم است مگر آنكه اوائل كلمات را كسره ميدهند و حرف « يا » بر آنها ميافزايند و ميگويند « بيگو » و « بيشو » ، و سين بيفايده‌يى بر كلمات اضافه ميكنند مثل بخوردستى و بگفتستى و بخفتستى و مانند اينها و در آن زبان سستى و لجاجى است . و زبان اهل طوس و نسا بهترست و در كلام مردم سيستان تكلّف و خشونتى وجود دارد چنان كه كلمات را از سينه برميآورند و بلند ادا ميكنند و لسان بست بهترست\r\n\r\n\r\n","description":"","footnote":"\r\n- * در وجه تسميهء درى بانواع ديگر نيز سخن گفته‌اند و براى نمونه آنچه را كه در لغت برهان قاطع ذيل كلمهء درى آمده است در اينجا نقل ميكنيم : « درى بفتح اول بر وزن پرى لغت پارسى باستانى است و وجه تسميهء آن را بعضى بفصيح تعبير كرده‌اند و هرلغتى كه در آن نقصانى نباشد درى ميگويند همچو اشكم و شكم و بگوى و گوى و بشنود و شنود و امثال آنها ؛ پس اشكم و بگوى و بشنود درى باشد و جمعى گويند لغت ساكنان چند شهر بوده كه آن بلخ و بخارا و بدخشان و مرو است و بعضى گويند درى زبان اهل بهشتست كه رسول صلى اللّه عليه و آله فرموده‌اند كه « لسان اهل الجنة عربى او فارسى درى » و ملائكهء آسمان چهارم بلغت درى تكلم ميكنند . و طايفه‌يى برآنند كه مردمان درگاه كيان بدان متكلم ميشده‌اند و گروهى گويند كه در زمان بهمن اسفنديار چون مردم از اطراف عالم بدرگاه او مىآمدند و زبان يكديگر را نمىفهميدند بهمن فرمود تا دانشمندان زبان فارسى را وضع كردند و آن را درى نام نهادند يعنى زبانيكه بدرگاه پادشاهان تكلم كنند ، و حكم كرد تا در تمام ممالك به اين زبان سخن گويند و جماعتى برآنند كه وضع اين زبان در زمان جمشيد شده و بعضى ديگر گويند در زمان بهرام . و درى بدان سبب خوانند كه هركس از خانهء خود بيرون آيد به اين زبان متكلم شود و اين وجه خوبى نيست چه بر هرتقدير كه فرض كنند آن را واضعى ميبايد و وضع آن را سببى در كار است . و منسوب بدرهء كوه را نيز گويند همچو كبك درى و اين باعتبار خوش‌خوانى هم ميتواند بود كه باشد زيرا كه بهترين لغات فارسى زبان درى است .\r\n( 1 ) - احسن التقاسيم ص 334 - 335\r\n","page_name":" 158 ","page_number":184},
  {"content":"\r\n\r\nو زبان اهالى دو مرو ( يعنى مرورود و مرو شاهجان ) را عيبى نيست مگر آنكه در آنها تكلّف و درازكشى و كششى در اواخر كلماتست . مگر نمىبينى كه اهل نيشابور ميگويند « براى اين » و آنان ( يعنى اهل دو مرو ) ميگويند بتراى « 1 » اين « يعنى من اجل هذا » و يك حرف افزوده‌اند ؟ در اين تأمل كن و مانند آن بسيار خواهى يافت . و زبان مردم بلخ بهترين زبانهاست جز آنكه مردم آنجا را در اين زبان كلمات زشتى است ؛ و زبان هرويان وحشى است و آنانرا مىبينى كه كلمات را بد ادا مىكنند و تكلف و تحامل رواميدارند . . . و زبان طوس و نسا نزديك به زبان نيشابورى است و زبان سرخس و ابيورد نزديك به زبان مرو و زبان غرج‌شار « 2 » بين زبان هرات و مرو است و زبان گوزگانان بين زبان مروزى و بلخى است و زبان باميان و طخارستان نزديك به زبان بلخى است جز آنكه مغلق است و زبان خوارزم قابل فهم نيست « 3 » و در زبان بخاراييان تكرارى است . . . « 4 » و اهل سمرقند حرفى بين كاف و قاف استعمال ميكنند و ميگويند بكرد كم و بكفتكم و مانند اين و درين زبان سردى و خنكى است و زبان چاچ بهترين زبان هيطل است و مردم سغد را زبانى جداگانه است كه زبان روستاهاى بخارا بدان نزديك است كه خود جدا مختلف و نزد مردم آنروستاها مفهوم است و من امام جليل محمد بن الفضل را ديدم كه بيشتر بدان زبان سخن ميگويد و از ميان شهرهاييكه ياد كرده‌ايم كمتر شهرى است كه در روستاهاى آن به زبان ديگر سخن نگويند . » « 5 »\r\nاين بحث مفيد و ذى قيمت را كلام ابن حوقل « 6 » بدين نحو تكميل مىكند كه « زبان مردم بخارا همان زبان اهل سغداست جز آنكه بعضى از كلمات را تحريف ميكنند و آنانرا\r\n\r\n\r\n","description":"","footnote":"\r\n( 1 ) - در اصل بترون ، تصحيح قياسى است .\r\n( 2 ) - مراد غرجستان است كه امراى محلى آنجا را بلقب شار ميخواندند .\r\n( 3 ) - زيرا لهجهء خوارزمى به صورت كهن‌ترى در آن ولايت باقى مانده بود و با لهجهء درى يعنى لهجهء خراسان و بخارا و سمرقند و غيره اختلاف داشت .\r\n( 4 ) - اين قسمت قبلا نقل شده است رجوع شود بصفحهء 157 ازين كتاب\r\n( 5 ) - مراد لهجه‌هاى روستايى است كه طبعا با لهجه‌هاى شهرى اختلاف دارند .\r\n( 6 ) - صورة الارض ص 490\r\n","page_name":" 159 ","page_number":185},
  {"content":"\r\n\r\nزبان درى است . » « 1 » .\r\nوقتى در مجموعهء اين اقوال دقت كنيم مىبينيم كه اين لهجه‌ها كه يكى از آنها را از باب تداول در درگاه سلطان « درى » گفته‌اند همه به يكديگر نزديك و در اصل و ريشه همان زبانى است كه در آثار شاعران و نويسندگان ماوراء النهر و خراسان در قرن سوم و چهارم به كار رفته است . پس وقتى در دورهء اسلامى نامى از زبان درى مىبرند مراد زبان ادبى مشرق و شمال شرقى ايران كهن است و علت آنست كه دولتهاى ايرانى در دورهء اسلامى نخست از همين ناحيه برخاسته و چون لهجهء منتخب اين دربارها لهجهء شرقى يعنى لهجهء محلى مورد فهم امراى اين نواحى و رجال دستگاه حكومتى آنان بوده است آن را زبان درى گفته‌اند و هروجه تسميهء ديگرى كه براى زبان درى درست شده مصنوع و بىارزش است .\r\nاكنون ميرسيم به اين نكته كه عبد اللّه بن المقفع گفت زبان درى زبان تكلم شهرهاى مدائن بود و كسانى كه در درگاه پادشاه بوده‌اند بدان سخن ميگفته‌اند . چون به ظاهر اين كلام توجه شود اين اشكال پيش ميآيد كه اگر لهجهء درى زبان مردم مشرق بود پس چگونه در شهرهاى مدائن و در درگاه سلاطين ساسانى براى تكلم به كار ميرفت ؟ ممكن است براى رفع اين اشكال يكى از اين دو پاسخ را داد كه : علت تسميهء لهجهء تخاطب مدائن به « درى » انتساب آن به درگاه سلاطين ساسانى است نه از آنروى كه آن لهجه همان لهجهء مشرق است كه بعدها « درى » خوانده شد ؛ ديگر آنكه شايد لهجهء معمول در مدائن همان باشد كه از عهد اشكانيان و بر اثر تسلط قوم شرقى « پرتو » در تيسفون متداول شده و در دورهء ساسانيان هم برجاى مانده و بعنوان لهجهء تخاطب ، نه لهجهء رسمى كتابت و تأليف و تدوين ، به كار رفته باشد و اين حدس را تتمهء كلام ابن المقفع تأييد مىكند كه گفته است : « و الغالب عليها من لغة اهل خراسان و المشرق لغة اهل بلخ » و اين نكته خود گواهى است بر آنكه لهجهء اهل شرق خاصه لهجهء بلخيان در لهجهء درى شهرهاى مدائن غلبه داشت .\r\nاز آنچه گفته‌ايم اين خلاصه بدست ميآيد كه : لغت درى يعنى لهجهء متداول\r\n\r\n\r\n","description":"","footnote":"\r\n( 1 ) - همين قول عينا در مسالك الممالك اصطخرى آمده است ص 314\r\n","page_name":" 160 ","page_number":186},
  {"content":"\r\n\r\nدر مشرق ايران كه از باب انتساب به در ( - درگاه سلاطين ) بدين نام خوانده شد ، چنان كه بعضى انديشيده‌اند هيچ نسبتى بدره و در ( باب البيت ) ندارد . وقتى مسلم شود كه لهجهء درى زبان اهل مشرق خاصه خراسان و ماوراء النهر بوده است قبول اين اصل هم بر اثر آن لازم مىشود كه لهجهء مذكور دنبالهء لهجهء پهلوى شمالى يا پهلوى اشكانى است كه بر اثر گذشت زمان و تحوّل و تكامل و آميزش با لهجهء عربى به صورتى كه آثار آن را در قرن سوم و چهارم مىبينيم درآمده است .\r\nاز قرن سوم و چهارم ببعد اين لهجه را كه پس از تشكيل دربارهاى مشرق در عهد اسلامى به صورت زبان رسمى درآمد باسامى مختلفى مانند : درى ، پارسى درى ، پارسى ، فارسى خوانده و آن را در برابر عربى ( - تازى ) و پهلوى ( - پهلوانى ) قرار داده‌اند .\r\nاين « پارسى » كه در تسميهء فوق به كار رفته است غير از پارسيك بمعنى پهلوى عهد ساسانى و پارسى يا فارسى بمعنى لهجهء متداول در فارس است ( كه از قديم الايام بدين‌نام خوانده ميشد ) . در اينجا پارسى بيشتر براى مقابله با عربى ( - تازى ) و تركى به كار رفته و بمعنى اعمّ « ايرانى » است « 1 » نه براى انتساب به قبيله و قبايل معينى از ايرانيان .\r\nمثلا در ترجمهء تفسير طبرى كه بامر منصور بن نوح سامانى از تازى بپارسى گردانده شده است ، مىبينيم كه : « اين كتاب تفسير بزرگست از روايت محمد بن جرير الطبرى رحمة اللّه عليه ، ترجمه كرده به زبان پارسى درى راه راست . . . » و چند سطر بعد چنين آمده است :\r\n« پس دشخوار آمذبروى خواندن اين كتاب و عبارت كردن به زبان تازى و چنان خواست كى مر اين را ترجمه كنند به زبان پارسى » و صاحب تاريخ سيستان شعر محمد بن وصيف و معاصران او را كه دربارهء يعقوب گفته‌اند « پارسى » ناميده است « 2 » و فردوسى زبانى را كه كليله و دمنهء عبد اللّه بن المقفع بامر نصر بن احمد بدان درآمد « پارسى درى » خوانده :\r\n بتازى همى بود تا گاه نصر * بدانگه كه شد در جهان شاه نصر\r\nبفرمود تا پارسى درى * نبشتند و كوتاه شد داورى \r\n\r\n\r\n","description":"","footnote":"\r\n( 1 ) - در عرف مسلمين فارس و فارسى بمعنى اعم ايرانى به كار مىرفته است . رجوع شود به احسن التقاسيم ص 448 - 449\r\n( 2 ) - تاريخ سيستان ص 210\r\n","page_name":" 161 ","page_number":187},
  {"content":"\r\n\r\nو زبان همين ترجمه را ابو منصور المعمرى در مقدمهء شاهنامهء خود « پارسى » گفته است در مقابل پهلوى و تازى : « مأمون آن نامه بخواست و آن نامه بديذ ، فرموذ دبير خويش را تا از زبان پهلوى به زبان تازى گردانيذ ، پس امير سعيد نصر بن احمد اين سخن بشنيد ، خوش آمذش ، دستور خويش را ، خواجه بلعمى ، بر آن داشت تا از زبان تازى به زبان پارسى گردانيذ . » « 1 » و باز فردوسى زبان خود را در شاهنامه پارسى گفته است :\r\n بسى رنج بردم در اين سال سى * عجم زنده كردم بدين پارسى \r\nو در مواردى « پارسى » يا « درى » را در برابر « پهلوى » ( - پهلوانى ) آورده است :\r\n همان بيوَرسپش همى خواندند * چنين نام بر پهلوى راندند\r\nكجا بيوَر از پهلوانى شمار * بود در زبان درى ده هزار\r\nنگر آنكه گفتار او بشنوى * اگر پارسى گويد ار پهلوى \r\nو شاعران ديگر قرنهاى نخستين هجرى همه جا اشعار و الفاظ خود را درى و گاه پارسى گفته‌اند :\r\n دل بدان يافتى از من كه نكودانى خواند * مدحت خواجهء آزاده بالفاظ درى\r\nخاصه آن بنده كه مانندهء من بنده بود * مدح گوينده و دانندهء الفاظ درى \r\n( فرّخى )\r\n من آنم كه در پاى خوكان نريزم * مر اين قيمتى درّ لفظ درى را \r\n( ناصرخسرو )\r\n صفات روى وى آسان بود مرا گفتن * گهى بلفظ درى و گهى بشعر درى \r\n( سوزنى )\r\n اما صِحا بتازيست و من همى * بپارسى كنم اما صِحاى او \r\nو همين معنى در آثار نويسندگان اين قرون بوفور يافته مىشود « 2 » .\r\n\r\n\r\n","description":"","footnote":"\r\n( 1 ) - مقدمهء شاهنامهء ابو منصورى منقول از بيست مقالهء مرحوم قزوينى ج 2 ص 22\r\n( 2 ) - دوست فاضلم آقاى دكتر محمد معين بسيارى از اين شواهد را در مقدمهء ج 1 برهان قاطع ص سى و يك - سى و شش جمع كرده است . بدانجا مراجعه شود .\r\n","page_name":" 162 ","page_number":188},
  {"content":"\r\n\r\nزبان درى يا پارسى يا پارسى درى ، يعنى حد وسط لهجه‌هاى مشرق ( على الخصوص شهرهاى خراسان و پاره‌يى از بلاد ماوراء النهر ) و وجه مشترك همهء آنها ، بعد از آنكه حكومت‌هاى مستقل ايرانى در خراسان و ماوراء النهر بوجود آمد ، به تفصيلى كه خواهيم ديد ، جنبهء دربارى و ادارى يافت و زبان شعر و نثر آن نواحى شد و اندك‌اندك شاعران و نويسندگانى بدين زبان شروع بشاعرى و نويسندگى كردند و چندى نگذشت كه استادان مسلّمى مانند رودكى و دقيقى و فردوسى و كسائى و ديگران در قرن چهارم ظهور كردند و بدين لهجه آثار گرانبها پديد آوردند و كتاب‌هاى بزرگ بنثر در همين لهجه پرداختند و منتشر شد و بعد از آنكه در نواحى ديگر ايران شاعران و نويسندگانى خواستند بپارسى شعر گويند و كتاب بنويسند از همين لهجهء آماده و مهيا كه صورت يك زبان رسمى يافته بود استفاده كردند و با مطالعهء دواوين و كتبى كه بدان لهجه فراهم آمده بود خود را آمادهء گويندگى و نويسندگى بدان لهجه ساختند .\r\nپيداست كه لهجهء درى بعد از آنكه بعنوان يك لهجهء رسمى سياسى و ادبى در همهء ايران انتشار يافت به همان وضع اصلى و ابتدائى خود باقى نماند و شعراى نواحى مركز و مغرب و شمال و جنوب ايران هريك مقدارى از مفردات و تركيبات لهجات محلى خود را در آن وارد كردند و از طرفى ديگر بنا بعلل و جهاتى كه خواهيم ديد تأثير زبان عربى در آن به همان نحو كه از آغاز غلبهء اسلام شروع شده بود ، ادامه يافت و بتدريج بسيارى از تركيبات و مفردات و برخى از اصول صرف و اشتقاق زبان عربى در آن راه جست و لهجه‌يى كه در قرون متأخّر معمول شده است از اين راه پديد آمد .\r\n\r\n4 - آغاز ادب فارسى\r\nبا مطالعهء صحايف پيشين و دقت در متون تواريخ و آثارى كه از ادوار پيش از اسلام بما رسيده است سابقهء ادبى قوم ايرانى كاملا روشن و آشكار مىشود ؛ و نيز اين نكته بتحقيق پيوسته است كه ايرانيان با سقوط حكومت ساسانى و از دست دادن استقلال خويش دست از ادامهء فعاليت علمى خود نكشيدند و چنان كه ديده‌ايم در نخستين قرن هاى هجرى چه بلهجه‌هاى پهلوى و سغدى و خوارزمى و چه به زبان عربى ، آثار فراوان\r\n\r\n","description":"","footnote":"","page_name":" 163 ","page_number":189},
  {"content":"\r\n\r\nبوجود آوردند ليكن در اين مبحث مراد ما تنها آثاريست كه بلهجهء پارسى درى پديد آمده و در صحايف كتب ثبت شده و بنام اولين اشعار و آثار زبان فارسى بما رسيده است .\r\nپيش از آنكه لهجهء پارسى درى بعنوان يك زبان رسمى در دربارها معمول شود ، چون حكّام معمولا عرب و يا از ايرانيانى بوده‌اند كه با زبان عربى آشنايى داشته و از جميع جهات تابع حكومت عربى بوده‌اند ، طبعا در مكاتبات رسمى و تهنيتهاى اعياد و فتوح جز زبان عربى معمول نبود و اگر يك ايرانى مطلبى را به زبان خود مينوشت ناگزير از لهجهء پهلوى كه بازماندهء زبان رسمى عهد پيش از عرب بود استفاده ميكرد و اگر در مشرق ايران يا ساير نواحى اين كشور شعرى وجود داشت يا بوجود ميآمد ، بعنوان يك اثر ادبى كه قابل توجه عموم ايرانيان باشد تلقى نميشد و حتى امروز هم نميتوانيم آن آثار را از قبيل آثار ادبى يك لهجهء رسمى بشمار آوريم مگر آنكه آن را از جملهء آثار ادبى محلى محسوب داريم .\r\nپديد آمدن يك لهجهء ادبى و رسميت يافتن آن بعنوان زبان ادبى و سياسى و علمى از وقتى امكان يافت كه دولت نيم مستقل طاهرى و دولتهاى مستقل صفارى و ساسانى و بويى و حكومتهاى جزء قرن چهارم كه تابع حكومتهاى بزرگ مذكور بوده‌اند ، بوجود آمدند . نسبت بطاهريان هيچ قرينهء تاريخى در دست نيست كه قصد برانداختن زبان رسمى عربى و روى كار آوردن لهجهء مشرق بعنوان زبان رسمى دربارى داشته‌اند و حتى چنان كه خواهيم ديد رواياتى در دست است « 1 » كه جانشينان طاهر ذو اليمينين از نشر كتب پهلوى هم پيش‌گيرى ميكردند و « ايشان را در پارسى و لغت درى اعتقادى نبود ، در آن عصر شعرا درين فن كمتر خوض كردند » « 2 » ليكن برعكس آن سلسلهء آل ليث حامى جدّى زبان فارسى بود .\r\nبا اطلاعى كه از احوال و افكار يعقوب بن ليث داريم ميدانيم كه او به قصد ايجاد يك دولت مستقل ايرانى و برانداختن يا ضعيف كردن حكومت بغداد شروع بفعاليت كرد و همچنانكه از شعر المتوكلى ، كه از قول او براى معتمد خليفه فرستاده شده است\r\n\r\n\r\n","description":"","footnote":"\r\n( 1 ) - رجوع شود به تذكرهء دولتشاه سمرقندى چاپ هند ص 2\r\n( 2 ) - لباب الالباب چاپ ليدن ج 2 ص 2\r\n","page_name":" 164 ","page_number":190},
  {"content":"\r\n\r\nبرميآيد ، بر آن بود كه در سايهء درفش كاويان بر همهء امم سيادت جويد و بر سرير ملوك عجم برآيد و رسوم كهن را تجديد كند . به همين سبب ، يا از آنروى كه با زبان عربى آشنايى نداشت ، بشعر و ادب عرب توجهى نميكرد و شاعران عربى زبان را نمىنواخت بلكه علاقه‌مند بود زبانى را كه خود ميفهمد و بدان سخن ميگويد زبان ادبى قرار دهد و شعر شعرا را بدان زبان بشنود و همين علاقهء اوست كه باعث شد لهجهء درى بعنوان زبان رسمى و ادبى در دربار او تلقى گردد و معمول شود و حتى بروايتى بر اثر همين امر است كه سرودن شعر بلهجهء درى معمول گشت .\r\n\r\nنخستين شاعر پارسىگوى\r\nپس بحث در رسمى شدن لهجهء پارسى درى توأم است با بحث دربارهء نخستين شاعران پارسىگوى يعنى كسانى كه بنابر اطلاعات و اسناد و مدارك موجود اولين‌بار شروع بشاعرى به زبان درى كرده‌اند .\r\nرواياتى كه در باب نخستين شاعران پارسىگوى داريم مختلف و غالبا باور نكردنى است . قديمترين روايتى كه در اين‌باره بدست ميتوان آورد قول صاحب تاريخ سيستان است كه مؤلف يا مؤلفان آن معلوم نيستند ولى قسمت نخستين يعنى قسمت قديمتر آن چنان كه از سبك تحرير آن آشكارست بايد در قرن چهارم يا اوايل قرن پنجم نوشته شده باشد . ساير روايات اگرچه بعيد نيست كه از مآخذ قديم نشأت كرده باشد در كتبى ديده مىشود كه از اوايل قرن هفتم ببعد نوشته شده است و ما اينك بذكر قسمتى از اين روايات و نقد و تحليل آنها ميپردازيم :\r\nروايت تاريخ سيستان : صاحب تاريخ سيستان هنگام بحث در فتوحات يعقوب در خراسان و گشودن هرات و پوشنگ و گرفتن منشور سيستان و كابل و كرمان و فارس از محمد بن طاهر و تارومار كردن خوارج ميگويد : « پس شعرا او را شعر گفتندى بتازى\r\n قد اكرم اللّه اهل المصر و البلد * بملك يعقوب ذي الافضال و العدد \r\nچون اين شعر برخواندند او عالم نبود درنيافت ، محمد بن وصيف حاضر بود و دبير رسايل او بود و ادب نيكو دانست و بدان روزگار نامهء پارسى نبود ، پس يعقوب گفت\r\n\r\n","description":"","footnote":"","page_name":" 165 ","page_number":191},
  {"content":"\r\n\r\nچيزى كه من اندر نيابم چرا بايد گفت ؟ محمد وصيف پس شعر پارسى گفتن گرفت و اول شعر پارسى اندر عجم او گفت و پيش ازو كسى نگفته بود كه تا پارسيان بودند سخن پيش ايشان برود باز گفتندى بر طريق خسروانى ، و چون عجم بركنده شدند و عرب آمدند شعر ميان ايشان بتازى بود و همگانرا علم و معرفت شعر تازى بود و اندر عجم كسى برنيامد كه او را بزرگى آن بود پيش از يعقوب كه اندرو شعر گفتندى مگر حمزة بن عبد اللّه الشارى و او عالم بود و تازى دانست ، شعراء او تازى گفتند و سپاه او بيشتر عرب بودند و تازيان بودند ، چون يعقوب زنبيل و عمّار خارجى را بكشت و هرى بگرفت و كرمان و فارس او را دادند محمد بن وصيف اين شعر بگفت ، شعر : « 1 »\r\n اى اميرى كه اميران جهان خاصه و عام * بنده و چاكر و مولاى و سگ بند و غلام\r\nازلى خطى در لوح كه ملكى بدهيد * بابى يوسف يعقوب بن الليث همام\r\nبلتام آمد زنبيل و لتى خورد بلنك « 2 » * لتره « 3 » شد لشكر زنبيل و هبا گشت كنام\r\nلمن الملك بخواندى تو اميرا بيقين * با قليل الفئة « 4 » كت زاد در آن لشكر كام\r\nعمر عمّار ترا خواست و زو گشت برى * تيغ تو كرد ميانجى بميان دد و دام\r\nعمر او نزد تو آمد كه تو چون نوح بزى * دَرِ آكار « 5 » تنِ او سر او باب طعام « 6 » \r\nاين شعر دراز است اما اندكى ياد كرديم و بسّام كورد از آن خوارج بود كه به صلح نزد يعقوب آمده بودند ، چون طريق [ پسر 
  ] وصيف بديد اندر شعر ، شعرها گفتن گرفت و اديب بود و حديث عمّار اندر شعرى ياد كند ؛ شعر :\r\n هركه نبود او بدل متهم * بر اثر دعوت تو كرد نعم\r\nعمر ز عمار بدان شد برى * كاوى خلاف آورد تا لاجرم \r\n\r\n\r\n","description":"","footnote":"\r\n( 1 ) - اين ابيات را به صورت تصحيح‌شده نقل مىكنيم نه آنچنانكه در متن تاريخ سيستان آمده است .\r\n( 2 ) - كذا فى الاصل و شايد لتام اسم محلى بوده است . . . ولت هم بمعنى ضرب دست و هم بمعنى گرز است ( حواشى مرحوم بهار )\r\n( 3 ) - لتره : پاره‌پاره ، از هم گسيخته\r\n( 4 ) - اشاره است به : كم من فئة قليلة غلبت فئة كثيرة\r\n( 5 ) - باب آكار يكى از دروازهاى شهر زرنج سيستان بود\r\n( 6 ) - باب الطعام نام يكى از دروازهاى ديگر زرنج سيستان بود\r\n","page_name":" 166 ","page_number":192},
  {"content":"\r\n\r\n ديد بلا بر تن و بر جان خويش * گشت بعالم تن او در الَم\r\nمكه حرم كرد عرب را خداى * عهد ترا كرد حرم در عجم\r\nهركه درآمد همه باقى شدند * باز فنا شد كه نديد اين حرم \r\nباز محمد بن مخلّد هم سگزى بود ، مردى فاضل بود و شاعر ، نيز پارسى گفتن گرفت و اين شعر را بگفت ، نظم :\r\n جز تو نزاد حوّا ، و آدم نكِشت * شير نهادى بدل و بر مَنِشت « 1 »\r\nمعجز پيغمبر مكى تويى * بكنش و بمنش و بگُوِشت\r\nفخر كند عمار روزى « 2 » بزرگ « 3 » * كو همانم من كه يعقوب كُشت \r\nپس از آن هركسى طريق شعر گفتن برگرفتند اما ابتدا اينان بودند و كس به زبان پارسى شعر ياد نكرده بود الابونواس ميان شعر خويش سخن پارسى طنز را ياد كرده بود « 4 » » .\r\nاين مفصلترين و قديمترين اشاره‌ييست كه راجع بآغاز شعر و ادب پارسى در كتب تاريخ آمده و ساير اشارات ، اگرچه بزمانى قديمتر از دورهء يعقوب متوجه باشد ، از قول صاحب تاريخ سيستان متأخّرترست .\r\nبا توجه به شرحى كه نقل شده است محمد بن وصيف از دبيران يعقوب بن ليث است كه از اوايل عهد قدرت يعقوب با او بوده است و چنان كه خواهيم ديد دورهء امراى بعد از يعقوب را هم درك كرده و تا حدود سال 296 - 297 هجرى هم آثارى ازو داريم . نخستين شعر او ظاهرا بعد از سال 251 ساخته شده است زيرا از فحواى عبارت وى و اشعارى كه مقلّدان او ساخته‌اند معلوم است كه واقعهء عمار موضوع اساسى اشعار آنانست و عمار خارجى در جمادى الآخر سال 251 كشته شد « 5 » . بنابرين اگر قول\r\n\r\n\r\n","description":"","footnote":"\r\n( 1 ) - معادل منشن پهلوى و منش فارسى نو و اين تاء بجاى نون پهلوى است كه هنوز در لهجهء عامه باقى مانده است چنان كه در فرمايشت و خورشت و برشت ميگويند .\r\n( 2 ) - ياء علامت كسره است\r\n( 3 ) - روز بزرگ يعنى روز رستاخيز\r\n( 4 ) - تاريخ سيستان ص 209 - 212\r\n( 5 ) - تاريخ سيستان ص 207\r\n","page_name":" 167 ","page_number":193},
  {"content":"\r\n\r\nصاحب تاريخ سيستان را باور داريم نخستين شعر پارسى درى كه بتقليد از قصايد و اشعار عربى ساخته شده باشد ، منسوبست به منتصف قرن سوم هجرى .\r\nمحمد بن وصيف غير از قصيده‌يى كه صاحب تاريخ سيستان چند بيت آن را آورده و باقى را بسبب درازى منظومه رها كرده است ، اشعار ديگرى نيز داشت و از آن جمله است قطعه‌يى كه بسبب شكست رافع بن هرثمه و قتل او در سال 283 گفته است « 1 » و قطعه‌يى ديگر كه بعد از گرفتارى عمرو بن ليث بدست اسمعيل سامانى ( 287 هجرى ) ساخته و نزد او فرستاده است :\r\n كوشش بنده سبب از بخشش است * كار قضا بود و ترا عيب نيست\r\nبودونبود از صفت ايزدست * بندهء درماندهء بيچاره كيست\r\nاول مخلوق چه باشد زوال * كار جهان اول و آخر يكيست\r\nقول خداوند بخوان فاستقم * معتقدى شو و بر آن بربايست « 2 » \r\nو قصيدهء ديگرى كه بر اثر وقايع سال 296 - 297 و گرفتارى طاهر و يعقوب پسران محمد بن عمرو بن ليث بدست سبكرى گفته است :\r\n مملكتى بود شده بىقياس * عمرو بر آن ملك شده بود راس\r\nاز حد هند تا به حد چين و ترك * از حد زنگ تا به حد روم و گاس « 3 »\r\nرأس ذنب گشت و بشد مملكت * زرّ زده شد ز نحوست نحاس\r\nدولت يعقوب دريغا برفت * ماند عقوبت به عقب بر حواس\r\nاى غمّا كآمد و شادى گذشت * بود دلم دايم ازين پرهراس\r\nهرچه بكرديم بخواهيم ديد * سود ندارد ز قضا احتراس\r\nناس شدند نسناس آنگه همه * آن همهء نسناس گشتند ناس\r\nملك ابا هزل نكرد انتساب * نور ز ظلمت نكند اقتباس \r\n\r\n\r\n","description":"","footnote":"\r\n( 1 ) - تاريخ سيستان ص 253\r\n( 2 ) - تاريخ سيستان ص 260\r\n( 3 ) - ظاهرا مراد « مملكة السرير » است كه كشور مستقلى بود در قفقاز شمالى ( حواشى مرحوم بهار )\r\n","page_name":" 168 ","page_number":194},
  {"content":"\r\n\r\n جهد وجِدِ يعقوب بايد همى * تا كه ز جده بدر آيد اياس « 1 » \r\nاما از دو شاعر ديگر معاصر محمد بن وصيف ، يعنى بسّام كورد و محمد بن مخلّد ، اثرى علاوه بر آنچه نقل كرده‌ايم ديده نشده است .\r\nروايت تاريخ سيستان در اينكه محمد بن وصيف اقدم شعراييست كه بوزنهاى معمول در ادب فارسى ( كه تا حدى نزديك باوزان عروضى عربست ) شروع بساختن شعر كرده ، به نظر ما صحيح‌تر از ساير اقوالست و در اولين قصيدهء او و مقلدان وى از حيث لفظ و معنى و صعوبتى كه در گنجانيدن الفاظ عربى ديده مىشود و اشكالى كه براى تطبيق كلمات و تركيبات فارسى با اوزان مورد انتخاب به نظر ميرسد ، آثار ابتدائى بودن شعر فارسى آشكارست و عجب در آنست كه در آخرين قصيده‌يى كه از محمد بن وصيف در دست داريم با نخستين قصيدهء او از حيث روانى و سهولت الفاظ و انطباق آنها با اوزان منتخب فرق عمده‌يى مشهود مىباشد . با اينحال چون غير از قول صاحب تاريخ سيستان اقوال ديگرى هم در ذكر نخستين شاعر فارسىزبان موجودست در اينجا بنقل و نقد برخى از آنها مبادرت ميجوييم .\r\nقول عوفى : نور الدين محمد بن محمد عوفى البخارى صاحب كتاب مشهور لباب الالباب كه آن را در حدود 617 - 625 بنام ناصر الدين قباجه تأليف نموده است « 2 » در اين‌باره بحثى منشيانه دارد « 3 » كه ما بذكر خلاصه‌يى از آن قناعت مىكنيم : « اول كسى كه شعر پارسى گفت بهرام گور بود . . . در آن وقت كه از ملك مرويرا انزعاجى افتاد از راه ضرورت بباديه رفت و نشو و نماء او در ميان اعراب اتفاق افتاد و بر دقايق لغت عرب واقف و عارف گشت . . . و او را شعر تازيست بغايت بليغ و اشعار او مدوّن است و بنده در كتاب‌خانهء سر پل بازارچهء بخارا ديوان او ديده است و در مطالعه درآورده است و از\r\n\r\n\r\n","description":"","footnote":"\r\n( 1 ) - ظاهرا مراد اياس بن عبد اللّه مهتر عرب باشد كه يعقوب و عمرو را خدمت كرده بود و از طاهر كناره گرفت ( از حواشى مرحوم بهار ) - تاريخ سيستان ص 286 - 287\r\n( 2 ) - رجوع شود بمقدمهء مرحوم ميرزا محمد خان قزوينى بر كتاب لباب الالباب ص : يح - يط\r\n( 3 ) - لباب الالباب چاپ ليدن ص 19 - 21\r\n","page_name":" 169 ","page_number":195},
  {"content":"\r\n\r\nآنجا اشعار نوشته و ياد گرفته « 1 » . . . وقتى آن پادشاه در مقام نشاط و موقف انبساط اين چند كلمهء موزون بلفظ راند :\r\n منم آن شير گله منم آن پيل يله * نام من بهرام گور كنيتم بوجبله « 2 » \r\nپس اول كسى كه سخن پارسى را منظوم گفت او بود . در عهد پرويز نواى خسروانى كه آن را باربد در صوت آورده است بسيار است فاما از وزن شعر و قافيت و مراعات نظاير آن دورست بدان سبب تعرّض بيان آن كرده نيامد تا نوبت بدور آخر زمان رسيد و آفتاب ملت حنيفى و دين محمدى سايه بر ديار عجم انداخت و لطيف‌طبعان فرس را با فضلاء عرب اتفاق محاوره پديد آمد و از انوار فضايل ايشان اقتباس كردند و بر اساليب لغت عرب وقوف گرفتند و اشعار مطبوع آبدار حفظ كردند و بغور آن فرورفتند و بر دقايق بحور و دواير آن اطلاع يافتند . . . و در آن وقت كه رايت دولت مأمون رضى اللّه عنه . . . بمرو آمد در سنهء ثلث و تسعين و مائة در شهر مرو خواجه‌زادهء بود نام عباس با فضلى بىقياس ، در علم شعر او را مهارتى كامل و در دقايق هردو لغت او را بصارتى شامل ، در مدح امير المؤمنين مأمون بپارسى شعر گفته بود و مطلع آن قصيده اينست ، شعر :\r\n اى رسانيده بدولت فرق خود تا فرقدين * گسترانيده بجود و فضل در عالم يدين\r\nمر خلافت را تو شايسته چو مردم ديده را * دين يزدان را تو بايسته چو رخ را هردو عين \r\nو در اثناء اين قصيده ميگويد :\r\n كس برين منوال پيش از من چنين شعرى نگفت * مرزبان پارسى را هست با اين نوع بين\r\nليك زان گفتم من اين مدحت ترا تا اين لغت * گيرد از مدح و ثناء حضرت تو زيب و زين \r\n\r\n\r\n","description":"","footnote":"\r\n( 1 ) - بعد از اين بذكر حكايتى و دو قطعهء عربى از بهرام گور مبادرت كرده است .\r\n( 2 ) - در اصل نام من بهرام گور و . . . ولى با توجه بمصراع اول معلوم است كه واو عطف در مصراع دوم زائد است .\r\n","page_name":" 170 ","page_number":196},
  {"content":"\r\n\r\nچون اين قصيده در حضرت خلافت روايت كردند امير المؤمنين او را بنواخت و هزار دينار عين مرويرا صلت فرمود و بمزيد عنايت و عاطفت مخصوص گردانيد و چون فضلا آن بديدند هركس طبيعت برو برگماشت و بقلم بيان بر صفحهء زمان نقش فضلى نگاشت ، بعد از وى كس شعر پارسى نگفت تا در نوبت آل طاهر و آل ليث شاعرى چند معدود خاستند و چون نوبت دولت آل سامان درآمد رايت سخن بالا گرفت و شعراء بزرگ پيدا آمدند و بساط فضايل را بسيط كردند و عالم نظم را نظامى دادند و شاعرى را شعار ساختند . »\r\nقول عوفى در اينجا بپايان رسيد ولى پيش از آنكه بنقد آن پرداخته شود بهتر آنست برخى از اقوال ديگر را هم كه در اين‌باره موجودست بياوريم :\r\nقول شمس قيس : شمس الدين محمد بن قيس الرازى نويسندهء كتاب المعجم فى معايير اشعار العجم كه در اوايل قرن هفتم هجرى تأليف كرده است گويد « 1 » :\r\n« . . . و همچنين ابتداء شعر پارسى به بهرام گور نسبت مىكنند و در قصص ملوك عجم آورده‌اند كى يزدگرد شاپور را كى پدر بهرام بوذ هرفرزند كى مىآمذ هم در مبادى طفوليت درمىگذشت . چون بهرام چهار ساله شذ و اميذ بقاء او پديذ آمذ . . .\r\nيزدگرد منذر بن عمرو بن عدى لخمى را كى از دست او بر حيره پاذشاه بوذ بخواند و بهرام را بذو سپرد و چند بزرگ را از اركان دولت با وى بحيره فرستاذ تا در ميان عرب پرورش يافت و فصيح و شاعر و مبارز و مردانه خاست و بعضى مىگويند ملك حيره در آن‌وقت نعمان بن منذر بن عمرو بن منذر بن عمرو بن عدى بوذ . . . و حمّاد بن ابى ليلى كه مدار روايت بيشتر اشعار عرب بروست چند قطعهء تازى از اشعار بهرام مشتمل بر تفاخر و تكاثر از اهل حيره روايت مىكند و آنچ عجم آن را اول اشعار پارسى نهاده‌اند و بوى نسبت كرده اينست :\r\n منم آن پيل دمان و منم آن شير يله * نام من بهرام گور و كنيتم بوجبله \r\nو در بعضى كتب فرس ديذه‌ام كى علماء عصر بهرام هيچ‌چيز از اخلاق و احوال او\r\n\r\n\r\n","description":"","footnote":"\r\n( 1 ) - المعجم چاپ تهران ص 148 - 151\r\n","page_name":" 171 ","page_number":197},
  {"content":"\r\n\r\nمستهجن نديذند الاقول شعر . پس چون نوبت پاذشاهى بذو رسيذ و ملك بر وى قرار گرفت آذرباذ زرادشتان « 1 » حكيم پيش وى آمذ و در معرض نصيحت گفت اى پاذشاه بدانك انشاء شعر از كبار معايب ملوك و دنىّ عادات پادشاهانست . . . بهرام گور از آن بازگشت و بعد از آن شعر نگفت و نشنوذ و فرزندان و اقارب خويش را از آن منع كرد و همانا از اين افتاذه است كى باربذ جهرمى كى استاذ بربطى بوذ بناء لحون و اغانى خويش در مجلس خسرو كى آن را خسروانى خوانند با آنك سربسر مدح و آفرين خسروست بر نثر نهاده است و هيچ از كلام منظوم در آن به كار نداشته « 2 » . و بعضى ميگويند كى اول شعر پارسى ابو حفص حكيم بن احوص سغدى گفته است از سغد سمرقند و او در صناعت موسيقى دستى تمام داشته است ، ابو نصر فارابى در كتاب خويش ذكر او آورده است و صورت آلتى موسيقارى نام آن شهرود كه بعد از بو حفص هيچ‌كس آن را در عمل نتوانست آورد بركشيذه و مىگويذ او در سنهء ثلثمائهء هجرى بوذه است « 3 » و شعرى كى بوى نسبت ميكنند اينست :\r\n آهوى كوهى در دشت چگونه دوذا * چو ندارذ يار بىيار چگونه روذا « 4 » » \r\nقول علاء الدين دده : در كتاب محاضرة الاوايل و مسامرة الاواخر « 5 » گويد : « اول من نظم الشعر الفارسى ابو العباس حنوذ المروزى ذكره السيوطى و غيره فى طبقات العجم » و باز همين نويسنده در جاى ديگر آن كتاب ميگويد : « اول من تكلّم بالعراق فى بلدة مرو فى احوال الصوفية و كان فقيها محدّثا اماما ابو العباس المروزى شيخ التصوّف فى زمانه مات سنة ثلثمائة : اوايل السيوطى . »\r\nقول احمد بن يحيى الهروى : شيخ الاسلام احمد بن يحيى بن محمد الحفيد الهروى الشافعى ( م . 906 ) گفته است « 6 » :\r\n\r\n\r\n","description":"","footnote":"\r\n( 1 ) - در اصل : آذربادين زرادستان . تصحيح قياسى است\r\n( 2 ) - اين قول نتيجهء جهلى است كه قدماء نسبت بوجود شعر هجايى در ايران پيش از اسلام داشته‌اند\r\n( 3 ) - در نسخه بدل صفحهء 151 : ثلاث و مائة\r\n( 4 ) - در اصل : ندارد يار بىيار چگونه روذا ، و صورت فوق در حاشيهء نسخهء المعجم است\r\n( 5 ) - منقول از احوال و اشعار رودكى تأليف آقاى سعيد نفيسى ج 3 ص 1151\r\n( 6 ) - احوال و اشعار رودكى ص 1151\r\n","page_name":" 172 ","page_number":198},
  {"content":"\r\n\r\n« اول من قال الشعر الفارسى بهرام بن يزدجرد بن سابور حيث قال :\r\n منم آن پيل دمان و منم آن شير گله * نام من بهرام گور و كنيتم بوجبله \r\nو قيل الاول ابو حفص بن احوص من سغد سمرقند كان فى سنة ثلثمائة و الشعر هذا :\r\n آهوى كوهى در دشت چگونه دودا * يار ندارد چگونه دودا ( كذا ) \r\nقول دولتشاه : دولتشاه بن علاء الدولهء سمرقندى در تذكرة الشعراء خود كه در حدود سال 892 تأليف شده است مينويسد : « علماء و فضلاء به زبان فارسى قبل از اسلام شعر نيافته‌اند و ذكر اسامى شعرا را نيافته‌اند اما در افواه افتاده كه اول كسى كه شعر گفت به زبان فارسى بهرام گور بود و سبب آن بود كه او را محبوبهء بود كه وى را دل‌آرام چنگى ميگفته‌اند . . . و بهرام به دو عاشق بود و آن كنيزك را دائم بتماشاى شكارگاه بردى و دوست‌كامى و عشرت بهم كردى . روزى بهرام بحضور دل‌آرام در بيشه بشيرى درآويخت و آن شير را دو گوش گرفته بر هم بست و از غايت تفاخر بر زبان بهرام گذشت كه :\r\n « منم آن پيل دمان و منم آن شير يله » \r\nو هرسخنى كه از بهرام واقع شدى دل‌آرام مناسب آن جوابى گفتى . بهرام گفت جواب اين دارى ؟ دلارام مناسب اين بگفت :\r\n « نام بهرام ترا و پدرت بوجبله » \r\nپادشاه را آن طرز كلام بمذاق موافق افتاد ، بحكما اين سخن را عرض كرد ، در نظم قانونى پيدا كردند فامّا از يك بيت زياده نگفتندى . ابو طاهر خاتونى « 1 » گفته كه بعهد عضد الدوله ديلمى هنوز قصر شيرين كه بنواحى خانقين است بالكل ويران نشده بود و در كتابهء آن قصر نوشتهء يافتند كه بدستور فارسى قديم است ، اين است :\r\n هژبرا بگيهان انوشه بزى * جهانرا بديدار توشه بذى \r\nپس برين تقدير معلوم شد كه پيش از اسلام شعر فارسى نيز ميگفتند اما چون ملك\r\n\r\n\r\n","description":"","footnote":"\r\n( 1 ) - موفق الدوله ابو طاهر خاتونى مستوفى گوهر خاتون زوجهء سلطان محمد بن ملكشاه و مردى شاعر و نويسنده بود . كتاب او قديمترين كتابى بوده است كه به زبان فارسى در تذكرهء شعرا نوشته شده و مناقب الشعرا نام داشته است . رجوع شود به مقدمهء لباب الالباب ص : و - ز\r\n","page_name":" 173 ","page_number":199},
  {"content":"\r\n\r\nاكاسرهء عجم بدست عرب افتاد و آن قوم مبارك بدين اسلام و ظاهر كردن شريعت ميكوشيدند و راه و رسم عجم را ميپوشيدند ميشايد كه منع شعر نيز كرده باشند و يا از جهت قراءت شعر مجهول شده باشد و در زمان بنى اميه و خلفاى بنى عباس كه خود حكّام اين ديار عرب بوده‌اند شعر و انشاء امثله به زبان عرب بوده و خواجه نظام الملك در سير الملوك « 1 » حكايت كند كه از زمان خلفاى راشدين تا بوقت سلطان محمود غزنوى قانون و دفاتر و امثله و مناشير از درگاه سلاطين به عربى مينوشته‌اند و به فارسى از درگاه سلاطين امثله نوشتن عيب بود و چون وقت وزارت عميد الملك ابو نصر كندرى رسيد كه او وزير الب‌ارسلان بن چغرى بيك سلجوقى بود از كم‌بضاعتى خود فرمود تا آن قاعده را بر طرف ساختند و امثله را از دواوين سلاطين به فارسى نوشتند « 2 » و نيز حكايت كنند كه امير عبد اللّه بن طاهر كه بروزگار خلفاى عباسى امير خراسان بود روزى در نيشابور نشسته بود شخصى كتابى آورد بتحفه پيش او نهاد ، پرسيد كه اين چه كتابست ؟\r\nگفت اين قصهء وامق و عذراست و خوب حكايتى است كه حكما بنام انوشيروان جمع كرده‌اند . امير عبد اللّه فرمود كه ما مردم قرآن خوانيم و به غير از قرآن و شريعت پيغمبر ما را از اين نوع كتاب در كار نيست و اين كتاب تأليف مغانست و پيش ما مردود است و فرمود تا آن كتاب را در آب انداختند و حكم كرد كه در قلمرو [ او 
  ] هرجا از تصانيف و مقال عجم كتابى باشد جمله را بسوزند از اين جهت تا روز آل سامان اشعار عجم را نديده‌اند اگر احيانا نيز شعرى گفته باشند مدوّن نكرده‌اند . حكايت كنند كه يعقوب ابن ليث صفار كه در ديار عجم اول كسى كه بر خلفاى بنى عباس خروج كرد او بود ، پسرى داشت و [ يعقوب 
  ] ليث او را دوست ميداشت ، روز عيد آن كودك با كودكان ديگر جوز ميباخت ، امير بسر كوى رسيد و بتماشاى فرزند ساعتى بايستاد ، فرزندش جوز\r\n\r\n\r\n","description":"","footnote":"\r\n( 1 ) - مراد كتاب سياستنامه است .\r\n( 2 ) - اقدامى كه دولتشاه به عميد الملك نسبت داده و آن را نتيجهء كم‌بضاعتى او دانسته است در حقيقت از عميد الملك نيست بلكه عتبى در تاريخ يمينى آن را به ابو العباس فضل بن احمد اسفراينى وزير معروف سلطان محمود نسبت داده است كه اولين‌بار دستور داد دواوين را از عربى به فارسى بگردانند يعنى درست عكس عملى را انجام داد كه صالح بن عبد الرحمن كرد . ليكن اين فرمان ابو العباس بعد ازو بامر خواجه احمد بن حسن ميمندى نقض شد .\r\n","page_name":" 174 ","page_number":200},
  {"content":"\r\n\r\nميباخت و هفت جوز بگو افتاد و يكى بيرون جست ، اميرزاده نااميد شد پس از لمحهء آن جوز بر سبيل رجع القهقرى بجانب گو غلطان شد ، اميرزاده مسرور گشت و از غايت ابتهاج بر زبانش گذشت ، ع\r\n غلطان غلطان هميرود تا لب گَو \r\nيعقوب را اين كلام بمذاق خوش آمد ، ندما و وزرا را حاضر گردانيدند ، گفتند از جنس شعرست و ابو دلف عجلى و الكعب باتفاق بتحقيق و تقطيع مشغول شدند ، اين مصراع را نوعى از هزج يافتند ، مصرعى ديگر بتقطيع موافق اين مصرع افزودند و يك بيت ديگر موافق آن ساختند و دوبيتى نام كردند . چند گاهى دوبيتى ميگفتند تا آنكه لفظ دوبيتى نيكو نديدند ، گفتند كه اين چهار مصراعى است ، رباعى ميشايد گفتن و چندگاه اهالى فضايل برباعى مشغول بودند و خوش خوش باصناف سخنورى مشغول شدند . . . »\r\nقول هدايت : رضا قليخان هدايت در كتاب مجمع الفصحاء آورده است : « 1 »\r\n« . . . در تواريخ كهن از شعراى زمان باستان سخنان موزون ذكر كرده‌اند و بعضى گفته‌اند كه اول كسى كه زبان بسخن موزون برگشاد هوشنگ دوم پادشاه قديم عجم بود و شعر بهرام گور خود مشهورست و همچنين شعر ابو حفص سغدى سمرقندى كه گفته ، بيت :\r\n آهوى كوهى در دشت چگونه بودا * او ندارد يار بىيار چگونه دودا \r\nو قبل از زمان ملوك عجم و غيره نيز از حضرت آدم ابو البشر در مرثيهء هابيل شعر نقل كرده‌اند « 2 » . . . و نيز اشعار عربى از شعراى عرب كه در زمان ظهور حضرت نبوى صلى اللّه عليه و إله و سلم گفته‌اند بسيار در ميانست و چگونه ميتواند شد كه عرب بلغت خود سخن موزون راند و عجم نتواند . پس ظاهرست كه اشعار قديم شعراى عجم بسبب غلبهء عرب از ميان\r\n\r\n\r\n","description":"","footnote":"\r\n( 1 ) - ج 1 مقدمه .\r\n( 2 ) - مراد اين دو بيت منسوب بآدم ابو البشر است :\r\n تغيّرت البلاد و من عليها * و وجه الارض مغبّر قبيح\r\nتغيّر كل طعم و كل لون * و قلّ بشاشة الوجه الصبيح \r\n","page_name":" 175 ","page_number":201},
  {"content":"\r\n\r\nرفته چنان كه مشهورست كه تمام كتب و تواريخ عجميان را اعراب سوختند . . . « 1 » چون مردم را قدغن بليغ نمودند قاعدهء سخن فارسى و شعر متروك شد تا مدتى گذشت و اوضاع بنوعى ديگر گشت . باز فضلا و بلغا تجديد شعر و شاعرى كردند چنان كه در زمان خلافت مأمون در خراسان فضلا او را مدايح گفتندى و صله‌ها گرفتندى از جمله خواجه ابو العباس مروزى در سنهء يكصد و هفتاد و سه از هجرت شعرى فارسى آميخته به عربى بمدح مأمون بر او بخواند و مأمونرا خوش آمده و مبلغ يكهزار دينار زرعين بجهة خواجه وظيفه مقرّر كرد . گفته‌اند كه پس از بهرام و ابو حفص حكيم سغدى سمرقندى در نظم فارسى كسى بر خواجهء مذكور تقدّم نداشته و بعد از وى در روزگار دولت آل طاهر و آل ليث حكيم حنظلهء بادغيسى و ابو شكور بلخى و محمود دورّاق و فيروز مشرقى و جمعى ديگر از فضلا به گفتن شعر فارسى مبادرت جستند . . . »\r\n* * * اينست نمونه‌يى از روايات متقدّمان و متأخّران در باب نخستين كسانى كه شعر فارسى گفته‌اند .\r\nاز مجموع اين روايات چنين برميآيد كه اولين گويندگان شعر فارسى عبارتند از : بهرام گور ، عباس يا ابو العباس مروزى ، پسر يعقوب بن ليث ، ابو حفص سغدى سمرقندى و چند تن ديگر كه بعد از اين طبقه در عهد دولت آل طاهر و آل ليث ظهور كرده‌اند . بايد ديد صحّت اين سخنان تا چه پايه است .\r\nبهرام گور - پادشاه معروف ساسانى است كه در تاريخ به بهرام پنجم مشهور است و از 420 تا 438 ميلادى سلطنت كرده است : از زندگى پر از تنعّم و جنگاوريها و خوشگذرانيهاى او داستانهاى بسيار در كتب عربى و فارسى گرد آمده كه قسمت بزرگى از آنها از كتب پهلوى نقل شده است و انتساب شعر عربى و يك بيت فارسى سرودست شكسته به او هم مانند رفتن بحيره و فراگرفتن زبان عربى از قبيل همان افسانهاست .\r\nشعر فارسى كه به چند روايت از بهرام گور نقل شده است بصورتيست كه از اصلى\r\n\r\n\r\n","description":"","footnote":"\r\n( 1 ) - در اينجا همان قول دولتشاه راجع بعبد اللّه بن طاهر و قصهء وامق و عذرا تكرار شده است .\r\n","page_name":" 176 ","page_number":202},
  {"content":"\r\n\r\nبرداشته شده و وزن و كلمات آن بتدريج تكامل يافته و اصلاح شده و به وزن عروضى درآمده است ، بدين نحو :\r\n منم آن شير گله * منم آن پيل يله\r\nنام من بهرام گور * كنيتم بوجبله \r\nو در روايت ديگر :\r\n منم آن پيل دمان و منم آن شير يله * نام بهرام ترا و پدرت بوجبله \r\nو در چند روايت ديگر :\r\n منم آن پيل دمان و منم آن شير ( ببر ) يله ( گله ) * نام من بهرام گور و پدرم ( كنيتم ) بوجبله \r\nدر صورت نخستين شعر بهرام گور چهار مصراع هفت هجايى مقفّى است و در دو صورت ديگر يك بيت بر وزن « فعلاتن فعلاتن فعلاتن فعلن » در مصراع اول و « فاعلاتن فاعلاتن فعلاتن فعلن » در مصراع دوم و از متفرّعات بحر رمل مثمن است و معلومست كه در ظرف چند قرن از صورت اول به صورت دوم درآمده و كلمات آن هم در ضمن اين اصلاح وزن تغيير يافته و حتى كلماتى جديد بر آن افزوده شده است . پس استبعادى ندارد كه صورت اول هم از اصل ديگرى برداشته شده باشد و آن اصل نيز طبعا بايد بلهجه‌يى ديگر و بدون آميزش با زبان عربى باشد ، يعنى لهجهء پهلوى . اتفاقا اين نتيجه را اشاره‌يى از ابن خرداذبه تأييد مىكند كه او هنگام ذكر « شلنبه » گويد :\r\n« و شهر دماوند شلنبه است ، بهرام گور گفته است :\r\n منم شير شَلَنبه * وُ منم ببر يله » « 1 » \r\nاين شعر دو مصراع هفت هجايى پهلوى است كه فقط از حيث بلندى و كوتاهى هجاها و نه از جهت تعداد هجاها با شعر منسوب ببهرام گور در روايت عوفى تفاوت دارد و معلومست كه آن روايت نزديكست باولين وقتى كه ازين شعر پهلوى منسوب ببهرام گور خواسته‌اند يك شعر فارسى درى مخلوط به زبان عربى بوجود آورند . بنابرين\r\n\r\n\r\n","description":"","footnote":"\r\n( 1 ) - ابن خرداذبه : المسالك و الممالك چاپ ليدن ص 118\r\n","page_name":" 177 ","page_number":203},
  {"content":"\r\n\r\nشعر منسوب ببهرام گور اگر هم ازو باشد اصلا از اشعار پهلويست نه شعر فارسى درى كه وزن آن باوزان عروضى عرب نزديك باشد .\r\nعباس مروزى يا ابو العباس مروزى يا ابو العباس بن حنوذ المروزى بروايت سيوطى مردى فقيه و محدّث و شيخ تصوّف در زمان خود بود و بسال 300 هجرى درگذشت . اگر روايت سيوطى و همچنين روايت همهء كسانى كه قصيدهء « اى رسانيده . . . » را به او منسوب داشته‌اند درست باشد ، بايد اين قصيده در اواخر قرن سوم سروده شده باشد و بنابرين ابو العباس نمىتواند نخستين شاعر فارسى درى باشد . قبول روايت عوفى و روايت هدايت كه او اين قصيده را در سال 193 يا 173 يا 170 « 1 » هنگام خلافت مأمون ساخته است ، هم با ساير روايات تاريخى مباينت دارد زيرا اين هردو سال مقدّم بر دورهء خلافت مأمونست . علاوه برين بنابر هيچيك از اين روايات نميتوان قصيدهء منسوب بابو العباس را اصلى و غير مجعول دانست زيرا اين قصيده با سبك سخن و صنايع شعرى از قبيل ترصيع و مماثله و تركيبات پخته و كامل عيار خود نميتواند شعر قرن دوم و سوم باشد و حتى در قرن چهارم و پنجم هجرى هم يك شاعر خراسانى و ماوراء النهرى اين گونه شعر نميساخت و نسبت دادن اين قصيده بقرن ششم خيلى عاقلانه‌تر است از آنكه آن را متعلّق بقرن دوم يا سوم بدانيم و اگر تصوّر كنيم كه عباس يا ابو العباس نامى در قرن دوم شعرى ساخته و در آن مأمون را مدح كرده باشد بايد شعر او غير از اين و از قبيل شعر ابو الينبغى و شعر كودكان بلخ و امثال آن بوده باشد .\r\nابو حفص حكيم بن احوص سغدى سمرقندى كه برخى او را اولين شاعر فارسىگوى دانسته « 2 » و شعر او را بروايتهاى مختلف ( در مصراع دوم ) ضبط كرده‌اند بهيچروى نميتواند نخستين شاعر فارسىگوى باشد . اين « ابو حفص حكيم بن احوص »\r\n\r\n\r\n","description":"","footnote":"\r\n( 1 ) - هدايت در مقدمهء جلد اول مجمع الفصحا گفته است كه ابو العباس در سال 173 هنگام ورود مأمون بخراسان قصيدهء خود را بنام او ساخت و در ص 64 از همان مجلد اين واقعه را بسال 170 هجرى نسبت داده و هردو باطل است .\r\n( 2 ) - هدايت گفته است كه : « در نظم پارسى پس از بهرام گور مقدم فارسىگويان و در مائه اولى بوده » مجمع الفصحا ج 1 ص 64\r\n","page_name":" 178 ","page_number":204},
  {"content":"\r\n\r\nمشهور به « ابن الاحوص » از موسيقيدانان مشهور بود و شهرود از مخترعات اوست كه على الظاهر در اوايل قرن چهارم پديد آورده است چنان كه ابو عبد اللّه محمد بن احمد خوارزمى اختراع آن آلت را بدست حكيم بن احوص در سال 300 هجرى دانسته است « 1 » و شمس قيس چنان كه ديده‌ايم از فارابى نقل كرده است كه ابو حفص شهرود را در تاريخ سيصد هجرى اختراع كرده و صفى الدين ارموى در رسالهء شرفيهء خود اختراع آلت مذكور را بدست ابن الاحوص در سال 306 هجرى دانسته است « 2 » .\r\nپس ابو حفص حكيم بن احوص سغدى سمرقندى موسيقيدان و شاعرى در اواخر قرن سوم و اوايل قرن چهارم بوده است نه بقول هدايت مقدّم شعراى فارسىزبان .\r\nمصراع منسوب به پسر يعقوب ليث كه مبناى وزن و نوع رباعى شده و دولتشاه آن را جزو نخستين اشعار فارسى ذكر كرده مأخوذ از افسانه‌ييست كه راجع به پيدا شدن وزن رباعى وجود داشته و شمس قيس آن را بتفصيل آورده است « 3 » .\r\nبا توجه بروايات منقول و بحث‌ها و نقدهايى كه راجع به آنها شده معلوم مىشود كه روايت صاحب تاريخ سيستان از ساير روايات صحيح‌تر است اما اين صحت نسبى است و هيچگاه دليل آن نميشود كه محمد بن وصيف و دو شاعر معاصر او را واقعا اقدم شعراى فارسىگوى بدانيم چه در كتب ادب و تراجم نام شعراى ديگرى هم آمده است كه در اوايل و اواسط قرن سوم ميزيسته‌اند مانند حنظلهء بادغيسى و محمود دورّاق هروى ، و گويندگانى ديگر را هم نام برده‌اند كه در نيمهء دوم قرن سوم ميزيسته‌اند مانند فيروز مشرقى و ابو سليك گرگانى . پس لازم است كه در ذيل اين مقدّمه اشاره‌يى باحوال و اشعار آنان نيز كنيم :\r\nحنظلهء بادغيسى - صاحبان كتب ادب و تراجم او را از معاصران دولت آل طاهر شمرده‌اند و عوفى اين دو بيت را ازو ذكر كرده است « 4 » :\r\n\r\n\r\n","description":"","footnote":"\r\n( 1 ) - مفاتيح العلوم خوارزمى چاپ قاهره ص 137\r\n( 2 ) - استاد محترم آقاى سعيد نفيسى همهء اين اقوال را در كتاب احوال و اشعار رودكى ج 3 ص 1150 - 1154 گرد آورده‌اند .\r\n( 3 ) - المعجم فى معايير اشعار العجم چاپ تهران ص 83 - 85\r\n( 4 ) - لباب الالباب ج 2 ص 2\r\n","page_name":" 179 ","page_number":205},
  {"content":"\r\n\r\n يارم سپند اگرچه بر آتش همى فگند * از بهر چشم تا نرسد مرو را گزند\r\nاو را سپند و آتش نايد همى به كار * با روى همچو آتش و با خال چون سپند \r\nو نظامى عروضى « 1 » گفته است كه احمد بن عبد اللّه الخجستانى روزى در بادغيس اين دو بيت را در ديوان حنظلهء بادغيسى خواند :\r\n مهترى گر بكام شير درست * شو خطر كن ز كام شير بجوى\r\nيا بزرگى و عزّ و نعمت و جاه * يا چو مردانت مرگ روباروى \r\nاين احمد بن عبد اللّه الخجستانى از امراى آل طاهر بود كه بعد از انقراض آن سلسله به خدمت امراى صفارى رفت و در خراسان مقامات عاليه يافت تا در سال 262 بدست غلامان خود كشته شد « 2 » . نسبت استماع دو بيت اخير را به جدّ سامانيان هم داده‌اند « 3 » هدايت گفته است « 4 » كه ظهور حنظلهء بادغيسى در سدهء دوم از هجرت بود و وفاتش در سنهء 219 اتفاق افتاد . سال وفات او در شاهد صادق 220 ذكر شده است و قبول هريك ازين دو تاريخ براى وفات شاعر بسيار دشوارست ولى از روى قرائن مختلف ميتوان بتحقيق گفت كه حنظله در نيمهء اول قرن سوم هجرى ميزيست و اگر چنين باشد زمان شاعرى او مقدّم بر عهد شعراى دربار يعقوب بن ليث بوده است . اما ابياتى كه بحنظله نسبت داده‌اند در انسجام و فصاحت بدرجه‌يى است كه آنها را با قياس باشعار اواخر قرن سوم و اوايل قرن چهارم نميتوان از جملهء اقدم اشعار فارسى درى شمرد مگر آنكه ابيات منسوب به اين شاعر بعد ازو بنابر رسم معهود اصلاح شده باشد . هدايت حنظله را معاصر فيروز مشرقى و وفات فيروز را در 283 دانسته و بنابرين خود قول خويش را نقض كرده است .\r\nمحمود ورّاق هروى - هدايت او را « معاصر ملوك طاهريه و صفاريه » دانسته و گفته است « تاريخى نيكو قلمى نموده گويند كنيزكى داشته صاحب حسن صورت و محمد بن طاهر طالب آن شده با دو هميان زر بخانهء او اندر آمده چون معلوم نمود كه\r\n\r\n\r\n","description":"","footnote":"\r\n( 1 ) - چهار مقاله چاپ ليدن ص 26\r\n( 2 ) - كامل التواريخ حوادث 262\r\n( 3 ) - تاريخ گزيده ص 20\r\n( 4 ) - مجمع الفصحا ج 1 ص 199\r\n","page_name":" 180 ","page_number":206},
  {"content":"\r\n\r\nخواجه و كنيزك را به يكديگر تعلّق خاطرست آن خواهش را عين بىانصافى دانسته زرها را بخواجه بخشيده بيرون آمد ! از اشعار او چيزى در ميان نيست الا اين دو بيت .\r\nوفاتش در سنهء 221 [ بوده است 
  ] .\r\n نگارينا بنقد جانت ندهم * گرانى در بها ارزانت ندهم\r\nگرفتستم بجان دامان وصلت * نهم جان از كف و دامانت ندهم » « 1 » \r\nدربارهء سال وفات و شعر روان و منسجم اين شاعر هم همان اعتراض در ميانست كه دربارهء حنظلهء بادغيسى داشتيم .\r\nفيروز مشرقى - تذكره‌نويسان او را معاصر عمرو بن ليث ( 265 - 287 ) دانسته و وفات او را در سال 283 نوشته و اين دو بيت را از او نقل كرده‌اند :\r\n مرغيست خدنگ اى عجب ديدى * مرغى كه شكار او همه جانا\r\nداده پر خويش كركسش هديه * تا نه بچه‌اش برد بمهمانا « 2 » \r\n* * *\r\n سرو سيمين ترا در مشك تر * زلف مشكين تو سرتاپا گرفت \r\nو اين ابيات را نيز بنام او در لغت فرس و المعجم يافته‌ايم :\r\n بخطّ و آن لب و دندانش بنگر * كه همواره مرا دارند در تاب\r\nيكى همچون پَرَن بر اوج خورشيد * يكى چون شايْوَرْدْ از گرد مهتاب « 3 » \r\n* * *\r\n نوحه‌گر كرده زبان چنگ حزين از غم گل * موى بگشاده و بر روى زنان ناخونا\r\nگه قنينه بسجود افتد از بهر دعا * گه ز غم برفگند يك دهن از دل خونا « 4 » \r\nابو سليك گرگانى - عوفى او را معاصر عمرو بن ليث شمرده است و بنابرين\r\n\r\n\r\n","description":"","footnote":"\r\n( 1 ) - مجمع الفصحا ج 1 ص 511\r\n( 2 ) - اين مصراع را همه جا\r\n « تا بچه‌اش را برد بمهمانا » \r\nضبط كرده‌اند و صورت منتخب در فوق صحيح است .\r\n( 3 ) - لغت فرس اسدى چاپ تهران ص 87\r\n( 4 ) - المعجم چاپ تهران ص 224\r\n","page_name":" 181 ","page_number":207},
  {"content":"\r\n\r\nمعاصر فيروز مشرقى بود . منوچهرى او را در شمار شعراى قديم خراسان ذكر كرده و نام ويرا همرديف استادان بزرگ پيش از خود آورده است « 1 » . ابيات ذيل در تذكره‌ها بنام او ضبط است :\r\n خون خود را گر بريزى بر زمين * به كه آبِ روى ريزى در كنار\r\nبت‌پرستنده به از مردم‌پرست * پند گير و كار بند و گوش دار \r\n* * *\r\n بمژه دل ز من بدزديدى * اى بلب قاضى و بمژگان دزد\r\nمزد خواهى كه دل ز من ببرى * اين شگفتى كه ديد دزد به مزد \r\n\r\n5 - نثر و نظم عربى در ايران\r\nهنگام ذكر وضع ادبيات در ايران از ابتداى غلبهء عرب تا پايان قرن سوم هجرى مطالعهء وضع نثر و نظم عربى در ايران هم همچنان لازم است كه مطالعه و تحقيق در وضع ادبى زبانهاى پهلوى و درى و لهجات محلى ايران . زيرا در اين سه قرن بسيارى از ايرانيان بنابر علل و جهاتى كه پيش از اين گفتيم سرگرم زبان و ادب عربى بوده‌اند ، بسا كتاب پهلوى كه در اين سه قرن به عربى درآمد و بسا كتاب عربى كه نويسندگان ايرانى در اين سه قرن به عربى نگاشته‌اند و بسا قطعات بليغ عربى كه آنها را شاعران ايرانى متعصّب بنژاد و قوميت خود سروده‌اند . بعبارت ديگر زبان عربى در اين ايام همان رواج و توسعه‌يى را در ايران داشت كه زبان و ادب سريانى پيش از غلبهء عرب داشته است و بدين سبب هنگام بحث در وضع ادبى ايران در سه قرن اول هجرى و بطور كلّى پيش از غلبهء تاتار و سقوط دولت عربى بغداد ناگزيريم كه سخن از نثر و نظم عربى هم بميان آوريم و نويسندگان و شعرايى را كه از ميان ايرانيان برخاسته و بادب عربى سرگرم شده‌اند بشناسيم .\r\n\r\nنثر عربى\r\nنثر عربى كه در آغاز امر بسيار ابتدائى و ساده بود در اواخر اين عهد بمراحل قابل توجهى از كمال رسيد . مثل اعلاى نثر عربى در دورهء اسلامى قرآن كريم است و مسلمانان از روش\r\n\r\n\r\n","description":"","footnote":"\r\n( 1 ) -\r\n بو العلاء و بو العباس و بو سليك و بو مثل * و آنكه آمد از نوايح و آنكه آمد ازهرى \r\n","page_name":" 182 ","page_number":208},
  {"content":"\r\n\r\nآن در ايجاز و ايراد كلمات و جمل فوايد بىشمار برگرفته‌اند و حتى از آيات آن بنحو مثل يا بطريق استشهاد همواره استفادهء بسيار كرده‌اند ، خواه در نثر عربى و خواه در نثر پارسى . اما مراد ما از نثر عربى بيشتر دو قسمت از آنست : يكى رسائل ديوانى و اخوانى و ديگر كتب و رسالات ادبى كه متضمّن بحث‌هايى در ادب و حاوى حكايات و امثال و قصص و بحث‌هاى اخلاقى و اشارات تاريخى و نظاير اين مطالب است . بر رويهم اين ابواب را ميتوان تحت عنوان كتابة الانشائية ذكر كرد .\r\nكتابت رسائل در صدر اسلام و قسمت اعظم از دورهء بنى اميه در نهايت اختصار و در كمال ايجاز بود و اين ايجاز در حقيقت اصل فصاحت شمرده ميشد و اين بيشتر نتيجهء تقليد از روش نثر كهّان و خطابهاى پيش از اسلام و يا صدر اسلام و همچنين قرآنست كه در آنها سعى ميشد معانى بسيار در كلمات كم آيد تا حفظ آنها آسان باشد و بكتابت كه عرب از آن بهرهء وافى نداشت كمتر حاجت افتد . در تمام اين مدت عربان جز در سالهاى نخستين بر اثر حاجتى كه بموالى داشتند ناگزير از آنان براى ادارهء ديوانهاى خود يارى مىطلبيدند و على الخصوص كتّاب خراج از موالى بودند يعنى در هراقليم از كتّاب محلّى استفاده ميشد چنان كه در ايران و عراق ديوانهاى خراج به پهلوى نوشته ميشد تا به شرحى كه آمده است « 1 » بدست يكى از ايرانيان به عربى نقل شد .\r\nاز هنگامى كه نتايج آميزش عرب با شهرنشينان غير عرب آشكار گشت و على - الخصوص از آن‌وقت كه اختلاط تمدّن و تشكيلات ايرانى با تمدّن اسلامى آغاز شد و نويسندگان ايرانىنژاد كه معمولا با تربيت اصلى ايرانى خود از زبان عربى هم اطلاع داشتند در دستگاههاى ادارى و دربارى نفوذ بيشترى يافتند ، در روش انشاء عربى و علم الادب تحوّل و تكاملى ايجاد كردند و آن را بروشى كه متناسب با اطلاعات آنان بود درآوردند .\r\nاز جملهء نخستين كسانى كه نظام و رسومى براى كتابت رسائل ايجاد كردند يكى جبلة بن سالم بن عبد العزيز مولى و كاتب هشام بن عبد الملك ( م . 125 ) است . وى استاد عبد الحميد كاتب مشهور ايرانيست و از قديمترين كسانيست كه بنقل و ترجمهء پاره‌يى\r\n\r\n\r\n","description":"","footnote":"\r\n( 1 ) - صفحه 131 از همين كتاب\r\n","page_name":" 183 ","page_number":209},
  {"content":"\r\n\r\nاز كتب ادبى و تاريخى پهلوى به عربى مبادرت كرد . از آن جمله ابن النديم در الفهرست ترجمهء داستان بهرام چوبين و ترجمهء كتاب رستم و اسفنديار را از پهلوى به عربى به او نسبت داده است « 1 » . شاگرد او عبد الحميد بن يحيى از موالى بنى عامر و از نژاد ايرانى بوده و كتابت مروان بن محمد را در عهد حكومت ارمنستان و خلافت عهده‌دار بوده است . بعد از قتل مروان در سال 132 عبد الحميد چندى نزد دوست خود عبد اللّه بن المقفع كاتب مشهور ايرانى پنهان بود تا مأموران عباسى بر او دست يافتند و او را در سال 132 كشتند . عبد الحميد نخستين استاد بزرگ در ترسّل شمرده شد و اولين كسى است كه كتابت رسائل را بر ميزان صحيح نهاده و آن را از ايجاز بيرون آورده و در بعض موارد باطالهء كلام پرداخته و در پاره‌يى موارد راه اختصار را نشان داده و تحميدات را در صدرنامه‌ها با صور خاصى معمول ساخته است . مرتبهء عبد الحميد در كتابت بدرجه‌يى است كه ناقدان سخن ابتداء كتابت عربى را به او دانسته‌اند .\r\nراهى كه عبد الحميد در كتابت پيش گرفت بعد ازو در دورهء عباسى توسعه و امتداد يافت و كتّاب بزرگ عرب كه نزديك به همه از نژاد ايرانى بوده‌اند پديد آمدند .\r\nكاتبان اين عهد كه معمولا از ميان ايرانيان انتخاب ميشدند طبقهء خاصى را تشكيل ميدادند و همه از اصول و قواعد ايرانى تقليد مىكردند و موظف بودند همان روشى را پيروى كنند كه ايرانيان داشتند . حسن بن سهل سرخسى وزير مأمون ميگفت :\r\n« نويسندگان عصر ما بايد بدانند كه آداب و رسوم نويسندگى ده چيز است : سه رسم از آنها شهرگانى و سه آيين ديگر انوشيروانى و سه آيين عربى است و يكى ديگر كه از همهء آنها برتر است . اما شهرگانى نواختن عود و بازى شطرنج و چوگان ، و نوشيروانى طبّ و هندسه و سوارى ، و عربى شعر و نسب و ايام ناس مىباشد ، و آنكه از همه برتر است مقطعات حديث و حكايات و مطالبى است كه در مجالس گفته شود . » « 2 » عبد الحميد كاتب يكى از لوازم نويسندگى را اطلاع از تاريخ ايران شمرده و آن را مساوى با حفظ اشعار و لغت عرب دانسته است .\r\n\r\n\r\n","description":"","footnote":"\r\n( 1 ) - الفهرست چاپ مصر ص 424\r\n( 2 ) - ضحى الاسلام چاپ دوم ص 178 - 179\r\n","page_name":" 184 ","page_number":210},
  {"content":"\r\n\r\nبا اين گونه نظرها بود كه در عصر اول عباسى براى كتابت رسائل و كتب ادبى علاوه بر ادب عربى ، اطلاع از ادب پهلوى هم لازم شمرده ميشد و مثلا كاتب مىبايست از حكم بزرگمهر و اردشير و اقوال انوشيروان و شاپور و پرويز و علوم و اطلاعات ايرانيان هم مطلع باشد .\r\nنتيجهء اين عمل آن شد كه ادب در عصر اول عباسى مستلزم اطلاعات وسيع از مسائل مختلف گرديد و همين فكرست كه سبب ايجاد اين تعريف شد كه : « انّ الادب هو الاخذ من كل شىء به طرف . »\r\nامرى كه بانتشار اين فكر ياورى بسيار ميكرد ترجمهء كتب مختلف از منابع گوناگون قديم و از آن جمله از پهلوى به عربى بوده است . كتب پهلوى بيشتر در مسائل ادبى و تاريخى بوده و غالب آنها با توجه باصول بلاغت نگاشته شده بود از قبيل آيين‌نامه و خداينامه و كليله و دمنه و غيره . نقل و ترجمهء اين كتب باعث ايجاد تحوّل عظيمى در ادب عربى كه مقصور بخطب و اشعار و رسائل كوتاه بود ، گرديد . يكى از مهمترين وجوه اين تأثير از ميان رفتن ايجاز و سجع و ديگر ايجاد توسّع در الفاظ و مفاهيم و ديگر پديد آمدن سبك ساده و مرسل در نثر عربى است كه مهمترين مرحلهء تكامل نثر عربى و وسيلهء بزرگ ترقى و آمادگى آن براى بيان مفاهيم علمى و ادبى شد .\r\nكسى كه بيش از همه و نخستين‌بار مايهء ايجاد اين تحوّل عظيم در نثر عربى شد و تأليف كتب ادبى را به زبان تازى متداول كرد نويسندهء بزرگ ايرانى روزبه پسر دادويه معروف به عبد الله بن المقفع است كه بادبيّات پهلوى و عربى بنيكى آگاه بوده و در بصره يعنى يكى از دو مركز مهمّ ادبى زبان عربى بسر ميبرده است . وى بترجمهء كتب معتبرى از پهلوى به عربى مبادرت كرد از قبيل گاهنامه ، آيين‌نامه ، كليله و دمنه ، خداينامه ( سير الملوك ، سيرة ملوك الفرس ) ، كتاب مزدك ، كتاب التاج و عدهء زيادى از كتب و رسالات ديگر . اين آثار همه با مهارت بسيار به زبان عربى درآمد و ازينروى بسرعت مورد توجه مسلمين قرار گرفت و فصاحت و جزالت كلام و بلاغت روزبه به نحوى مورد قبول شد كه آثار او را همواره مثل اعلاى بلاغت دانسته‌اند . پدر روزبه يعنى دادويه ملقب به المقفع از اهل جور فارس و از عمال خراج امويان در عراق بود و پسرش\r\n\r\n","description":"","footnote":"","page_name":" 185 ","page_number":211},
  {"content":"\r\n\r\nدر حدود سال 106 ولادت يافت و در بصره تربيت شد و بعد از شهرت در كتابت مدّتى كاتب داود بن يوسف يكى از ولات بنى اميه در عراق بود و بعد از زوال دولت بنى اميه در خدمت عيسى بن على عمّ خليفه ابو جعفر منصور در ايامى كه ولايت كرمان داشت درآمد و بدست او اسلام آورد و بعبد اللّه موسوم شد و كنيهء ابو محمد يافت ( پيش از قبول اسلام كنيهء ابو عمرو داشت ) . سپس از خدمت عيسى بن على به خدمت برادرش اسمعيل بن على رفت و معلّم اولاد او گشت و گويا در همين اوقات با ابو جعفر منصور آشنايى يافت و براى او بترجمهء كتب علمى و ادبى به پهلوى مبادرت كرد تا در 142 بدست سفيان بن معاويه عامل بنى العباس در بصره باتهام زندقه كشته شد . اهميت عبد اللّه بن المقفع در آنست كه كلام سهل و خالى از اشكالى دارد و معتقد بوده است كه كاتب بايد الفاظ ساده را انتخاب كند ولى از الفاظ پست و غير فصيح دورى جويد . وى تالى عبد الحميد در تمهيد اصول كتابت به زبان عربى و مكمّل طريقهء اوست و روشى كه او بنيان گذاشت مدتها در ميان نويسندگان عربىزبان متداول بود . تفاوت ابن المقفع با عبد الحميد در آنست كه اين در تنسيق اصول كتابت رسائل و آن در تمهيد طريق انشاء كتب و بعبارت ديگر در كتابة التصنيف و التدوين پيشرو نويسندگان عربى است .\r\nبعد از جبلة بن سالم و عبد اللّه بن المقفع تا اواخر قرن سوم و اوايل قرن چهارم مترجمان ديگرى نيز بنقل كتب ادبى پهلوى به عربى مبادرت كرده‌اند كه نام آنانرا پيش ازين آورده‌ايم .\r\nبا نقل و ترجمهء اين كتب كه در مسائل مختلف تاريخى و ادبى و حكم و امثال و نصايح و عهود و نظاير اينها بوده است ، ادبيات بىسرمايهء عربى سرمايهء وافرى از حكم و امثال و مباحث ادبى و اخلاقى و اجتماعى پيدا كرد و كتب ادب عرب بر اثر همين سرمايهء غزير بوجود آمد .\r\nدر رأس همهء اين كتب سه اثر معروف ابن المقفع بنام الادب الكبير مشهور بالدرة اليتيمة ، الادب الصغير و رسالة الصحابة قرار دارد . على الظاهر ابن المقفع اين سه كتاب را مستقيما از يك متن پهلوى ترجمه نكرد بلكه اين هرسه كتاب از جملهء تأليفات شخصى اوست منتهى در تأليف آنها و خصوصا در تدوين كتاب نخستين از مآخذ پهلوى\r\n\r\n","description":"","footnote":"","page_name":" 186 ","page_number":212},
  {"content":"\r\n\r\nاستفادهء بسيار كرد . دو كتاب الادب الكبير و الادب الصغير ابن المقفع همواره در ميان نويسندگان كتب ادب مشهور و مورد استفادهء آنان بوده است چنان كه ابن قتيبه در كتاب عيون الاخبار از آنها بارها استفاده كرده و اسم برده است . در اين هردو كتاب اثر تمدّن و فرهنگ ايرانى بشدت آشكارست مثلا به « عهد اردشير » براى مقررات مربوط بوليعهد ، و باقوال حكماى ايرانى در چند مورد استشهاد نموده و از كتاب كليله و دمنه در مواردى استفاده كرده است . در كتاب اليتيمة برخى از بحث‌هاى فلسفى مانند بحث در مورد لذت و تفضيل لذائذ عقلى و معنوى بر لذتهاى جسمانى هم آمده است .\r\nبعد از ابن المقفع از مهمترين مؤلفان ادب على بن عبيدة الريحانى معاصر مشهور مأمون عباسى و از مشاهير بلغاى ايرانيست كه در تصنيفات خود طريق حكمت مىپيمود و به همين سبب متهم بزندقه بود . وى نيز در آثار خود تحت تأثير روايات و فرهنگ ايرانى قرار داشت .\r\nديگر سهل بن هارون دشت ميشانى از شعوبىمذهبان متعصب ايرانى است كه فصاحت او مورد تصديق جاحظ بصرى اديب و دانشمند بزرگ بود . از آثار وى كتاب ديوان الرسائل و كتاب تدبير الملك و السياسة و چند داستان ادبى را ميتوان ذكر كرد .\r\nدر اواسط قرن سوم چند نويسندهء بزرگ بوده‌اند كه در رأس آنان ابو حنيفهء دينورى و ابن قتيبهء دينورى و ابو عثمان جاحظ را بايد ذكر كرد .\r\nابو حنيفه احمد بن داود بن ونند دينورى از دانشمندان بزرگ و در نحو و لغت و ادب و هندسه و حساب و نجوم و روايت استاد بوده است . وفاتش را در حدود 281 نوشته‌اند . بعضى از ناقدان سخن او و جاحظ و ابو زيد البلخى ( از نويسندگان و حكماى اواخر قرن سوم و اوايل قرن چهارم ) را در بلاغت بىنظير دانسته‌اند « 1 » . ابو حنيفه در مسائل مختلف تأليفاتى دارد و از مهمترين آثار او كتاب الشعر و الشعراء ، كتاب الفصاحة ، كتاب النبات ، كتاب الاخبار الطوال و كتاب الوصاياست . با آنكه كتاب النبات ابو حنيفه در ميان ادباى بعد ازو شهرت وافرى داشت نسخهء آن باقى نمانده است ولى از آن در كتب ديگر مانند المخصص ابن سيده و مفردات ابن البيطار نقل شده است . ابو حنيفه در علوم\r\n\r\n\r\n","description":"","footnote":"\r\n( 1 ) - معجم الادبا ج 3 ص 27 - 28\r\n","page_name":" 187 ","page_number":213},
  {"content":"\r\n\r\nرياضى نيز تأليفاتى داشته است .\r\nمعاصر ابو حنيفه يعنى ابن قتيبه ابو عبد الله محمد بن مسلم الكوفى المروزى الدينورى است ( 213 - 276 ) . علت انتساب او بكوفه ولادت وى در آنشهر و سبب نسبت بمرو ولادت پدرش در آنجا و جهت اشتهارش بدينورى داشتن سمت قضا در آن ديار بوده است . وى از كبار مؤلفان و از دانشمندان بزرگ در علوم ادبى و دينى بوده است . مصنّفات ابن قتيبه مانند مؤلفات ساير معاصران او در قرن سوم جامع جميع معارف و اطلاعات عصر بوده است . از مهمترين كتب ادبى او يكى كتاب ادب الكاتب و كتاب معانى الشعر ( يا ابيات المعانى ) در دوازده جزء و كتاب عيون الاخبار در ده جزء و كتاب الشعر است . غير ازين كتب ابن قتيبه چند كتاب ديگر در علوم حديث و قرآن و كلام هم دارد . ابن قتيبه در مقدّمهء ادب الكاتب ميگويد كه چون ديد كتّاب عهد او شيفتهء مطالعه و نظر در نجوم و منطق و فلسفه و مباحث كون و فساد و سمع الكيان و كيفيت و كميّت و جوهر و عرض و مباحث هندسى شده و از تحقيق در علوم مربوط به زبان عربى غفلت ورزيده‌اند ، او كتابى در اين مورد تأليف كرده است تا آنچه از لغت و نحو و صرف و املاء مورد حاجت كاتب است در آن ذكر شود . كتاب عيون الاخبار ابن قتبه محتوى نمونه‌هايى از مصنفات ادبى عصر در مسائل مختلف است كه هردسته تحت عنوانى نقل شده و با نظر مؤلف در مورد آنها درآميخته است . درين كتاب بسيارى از روايات ايرانى آمده و از كتب مشهور پهلوى كه به عربى ترجمه شده بود ، مانند كتاب آيين‌نامه ، موارد متعدد نقل شده است . علاوه برين ابن قتيبه بعقايد و ثقافات عرب و هند هم در اين كتاب نظر داشته است .\r\nسومين نويسندهء مشهور كه معاصر اين دو نويسندهء بزرگ بود ابو عثمان عمرو بن بحر جاحظ بصرى ( 159 - 255 ) است كه اگرچه از نژاد ايرانى نيست ولى اثر فرهنگ ايرانى در آثار او آشكار و همراه و همعنان فرهنگ اسلامى و ساير فرهنگهايى است كه در تمدّن اسلامى راه جسته بود . وى از متكلمين بزرگ و از پيشوايان معتزله و مؤسس فرقه‌يى از آن مذهب بنام جاحظيه است ليكن اهميت او براى ما در تأليفات مشهور ادبى اوست كه در رأس آنها كتاب البيان و التبيين ، كتاب البخلاء ، كتاب الحيوان\r\n\r\n","description":"","footnote":"","page_name":" 188 ","page_number":214},
  {"content":"\r\n\r\nو دو كتاب منسوب بوى بنام التاج فى اخلاق الملوك و المحاسن و الاضداد قرار دارد .\r\nسادگى انشاء و فصاحت و بلاغت او و تأثير سخنش در ميان تمام ناقدان سخن عرب مشهورست و او علاوه بر كتب ادبى در موضوعات كلامى هم كتبى از قبيل خلق القرآن و كتاب فى الردّ على المشبّهه و كتاب فى الردّ على النصارى و كتاب الاعتزال و كتاب الامامة داشته و در موضوعات متفرّق ديگر هم تأليفاتى ازو ذكر شده است .\r\nجاحظ در همهء كتب خود علم و ادب و جدّ و هزل و حكم و ظرائف را با هم درميآميزد و با زبان سادهء بليغ خود همهء آن مطالب را بوضعى دلچسب بيان مىكند به نحوى كه خوانندهء او دچار ملالت نشود . از ميان تمام آثار او از لحاظ ادبى كتاب البيان و التبيين از همه بيشتر اهميت دارد و آن عبارتست از مختاراتى از ادب و آيات قرآنى و احاديث و اشعار و حكمت و خطب كه با آراء و عقايد نويسنده آميخته شده و مباحث ممتّعى در مسائل ادبى از قبيل اختلاف عرب در استعمال الفاظ و عيوب لسان و بيان و بلاغت و شعر و خطب و اسجاع و اسماء خطبا و بلغا و كهّان و امثال اين مطالب با آنها همراه شده است .\r\nاز جملهء فنون ادب كه ذكر آن در اينجا لازم است و بسيارى از نويسندگان بزرگ ايرانىنژاد عربىزبان در سه قرن اول در اين رشته بتأليف و تصنيف اشتغال داشته‌اند فن تاريخ است . در اين فن نيز ايرانيان بيش از همهء ملل اسلامى سهم دارند زيرا كتب تاريخ را بمعنى واقعى خود نخست نويسندگان اين قوم تأليف كردند مانند تاريخ الخلفاء و كتاب اخبار الطوال ابو حنيفهء دينورى و عيون الاخبار از ابن قتيبهء دينورى و كتاب تاريخ الرسل و الملوك از محمد بن جرير الطبرى ( م . 310 ) . كتاب تاريخ طبرى كه بوسيلهء ابو على محمد بن ابو الفضل بلعمى به فارسى ترجمه شده است به ترتيب سنوات تا سال 302 تأليف شده و بعد فرغانى تا حوادث سال 312 ذيلى بر آن نوشته است . پيش ازين كتب تاريخ كه جنبهء تواريخ عمومى دارد و در آنها از مآخذ مختلف استفاده شده ، بين مسلمانان تأليف كتبى در سير و مغازى معمول بوده است مانند كتاب الفتوح تأليف واقدى ( ابو عبد اللّه محمد بن عمر بن واقد مولى بنى هاشم م . 207 ) و مدائنى ( ابو الحسن على بن عبد اللّه م 225 ) . علاوه بر اينها در فن طبقات رجال ، نسب ، اخبار عرب و ايام آن ، قصص انبياء نيز كتبى در اين سه قرن تأليف شد .\r\n\r\n","description":"","footnote":"","page_name":" 189 ","page_number":215},
  {"content":"\r\n\r\n\r\nشعر عربى\r\nشعر عربى در صدر اسلام از لحاظ تصوّرات و تخيّلات شعرى و زبان با شعر دورهء جاهلى تفاوتى ندارد و همان اختصاصات و خشونتهاى بدوى را كه در اشعار جاهلى مىبينيم در اين اشعار هم كم‌وبيش ملاحظه مىكنيم و اين وضع تا اواخر قرن اول امتداد داشت .\r\nدر اين دوره شعر عربى خاص گويندگان تازى بوده است و ديگر اقوام در آن دخالتى نداشته‌اند . اما از اوايل قرن دوم يعنى اواخر عهد بنى اميه و اوايل دورهء بنى العباس آثار نفوذ تمدّنهاى غير عرب در شعر آشكار شد . زيرا چنان كه ميدانيم تمدّنهاى ملل مذكور بعد از آنكه مسلمانان در حدود يك قرن با آنان مجاورت و معاشرت داشتند در ايشان مؤثر واقع شد و به همين سبب است كه مىبينيم از اوايل قرن دوم مسلمانان شروع بدنبال گرفتن همان امورى كردند كه ملل مغلوب مذكور مقارن ظهور اسلام سرگرم آنها بودند . مهمترين عنصرى كه بتمدّن اسلامى جلوهء تازه و ترقى و كمالى بخشيد عنصر ايرانى است كه با روى كار آوردن دولت عباسى در همهء شؤون آن تمدن و از آن جمله در ادب عربى دخالت كرد و اثر اين دخالت در شعر به همان حد آشكارست كه در نثر . از اوايل قرن دوم شعر عربى با معانى دقيق و دقت در افكار كه خاص متمدنين و مردم شهرنشين و آشنا با مسائل علمى و فلسفى است همراه شد و جاى مضامين خشن بدوى را مضمون‌هاى لطيف غنائى و اوصاف جميل بساتين و ازهار و جوارى و غلمان گرفت و حجت و برهان و قياس و تمثيل در سخن شعرا راه يافت و بهرحال شعر عرب از خشكى و يكنواختى و مضامين محدود صحراگردان و اهل عصبه و تفاخر بيرون آمد و الفاظ و اساليب و افكار جديدى در آن راه يافت و علاوه بر همهء اين تحولات توجّه بسادگى الفاظ رونق و جلوه‌يى خاص بشعر داد . از موضوعاتى كه در اين اوان در ميان شاعران عربىزبان كه غالبا ايرانىنژاد بوده‌اند راه يافت ذكر مفاخرات نژادى و ملّى است .\r\nشعراى ايرانى اين دوره تفاخر بگذشتگان خود و ذكر سلاطين بزرگ ايران و شكوه و جلال آنانرا در شعر مورد توجّه بسيار قرار ميداده و شعراى شعوبى مذهب در اين راه و در تحقير عرب مبالغات شديد ميكرده‌اند . وارد كردن تمام مضامين و موضوعاتى كه متناسب با زندگى ايرانيان بوده است در شعر اين عصر يعنى قرن دوم و سوم بوفور\r\n\r\n","description":"","footnote":"","page_name":" 190 ","page_number":216},
  {"content":"\r\n\r\nملاحظه مىشود .\r\nاز جملهء قديمترين شعراء ايرانى كه شروع بسرودن شعر به زبان عربى كردند يكى زياد الاعجم است كه اصل و منشاء او اصفهان بود و از آنجا بخراسان رفت و در همانجا بود تا درگذشت . او را از آنروى اعجم ميگفتند كه كلمات عربى را بلهجهء ايرانى ادا ميكرد و در تركيبات و اشعار مرتكب لحن ميشد . مثلا صاد را مانند سين تلفظ ميكرد و يكى از ابيات او چنين است :\r\n اذا قلت قد اقبلت ادبرت * كمن ليس غاد و لا رائح \r\nو حال آنكه مىبايست بگويد : « غاديا و لا رائحا » .\r\nديگر از مشاهير شعراى ايرانى كه به زبان عربى آغاز شاعرى كرده‌اند خاندان يساراند . اسمعيل و ابراهيم و محمد پسران يسار از اهل نساى خراسان و هرسه شاعرانى ميهن‌پرست و متفاخر باصل و نسب ايرانى خود بودند و از آن ميان اشعار اسمعيل مشهورست « 1 » .\r\nديگر ازين شعرا ابو العباس اعمى و موسى شهوات را بايد نام برد كه هردو از مردم آذربايجان بوده‌اند .\r\nاز جملهء بزرگترين شعراى ايرانى كه در تغيير سبك شعر عربى اثر بيّن و آشكارى دارد بشّار بن برد ( م . 167 ) از شاهزادگان تخارستان است كه در كودكى باسارت بميان بنى عقيل بن كعب آمد و در ميان آنان تربيت شد . وى كه پيشرو شعراى محدثين شمرده مىشود در تفاخر بنسب خود و تحقير عرب و وصف جوارى و كنيزكان و اظهار بزندقه و هجو و آوردن تشبيهات و استعارات دقيق و حكم و امثال مشهورست .\r\nشاعر مشهور ديگر ايرانى اين عهد ابو نواس حسن بن هانى ( 145 - 199 ) از مردم خوزستانست كه قصائد خمريه و غزلهاى او مشهورست و همچنين ملمعات او كه در آن از طريق تلميح كلمات فارسى را با عربى درميآميخته است .\r\nاز معاصران بشار و ابو نواس يك شاعر ايرانى را مىشناسيم بنام ابو العتاهيه\r\n\r\n\r\n","description":"","footnote":"\r\n( 1 ) - رجوع شود به همين كتاب ص 20\r\n","page_name":" 191 ","page_number":217},
  {"content":"\r\n\r\nاسمعيل بن قاسم ( م . 211 ) كه از موالى ايرانى « 1 » و از مقدّمان مولدين و در شعر عربى مانند دو شاعر مذكور داراى اثر بزرگ بوده است . وى در مدح و غزل و وعظ استاد است و از كسانيست كه در توسعهء مفاهيم و مضامين شعر عرب بسيار مؤثر بود .\r\nديگر المتوكلى ابو اسحق ابراهيم بن ممشاذ اصفهانى است . وى از جى اصفهان بود و مدتى سمت كتابت متوكل را داشت و در كتابت عربى در عهد خود بىنظير و در فصاحت مثل بوده است . ابراهيم بن ممشاد بعد از متوكل از مصاحبت اولاد او كناره گرفت و بيعقوب بن ليث صفار پيوست و بعضى گفته‌اند كه در ايام معتمد بعنوان رسالت نزد يعقوب رفت و يعقوب ليث او را نزد خود نگاهداشت و بنابر مشهور المتوكلى از جانب يعقوب قطعهء مشهور « انا ابن الاكارم من نسل جم . . . » را براى خليفه فرستاد « 2 » .\r\nاز گويندگان ديگر عربى كه تعلّقى بنژاد ايرانى داشته ابان بن عبد الحميد ابن لاحق است كه بعضى از كتب منقول از پهلوى به عربى را مانند كتاب كليله و دمنه ، بلوهر و بوذاسف ، سندبادنامه و كتاب مزدك بشعر عربى درآورد .\r\nبر شاعران ايرانىنژاد اين عهد بايد شعرائى را كه از نژاد عرب بوده ولى در محيط ايرانى تربيت شده‌اند افزود . اينان كسانى بودند كه در ايران و عراق زندگى ميكردند و با ايرانيان معاشرت داشته يا تحت تأثير آثار منقول ايرانى و تمدن اين قوم واقع بوده‌اند مانند طرمّاح و كميت و ابو النجم الراجز و جرير و فرزدق و بحترى « 3 »\r\n\r\n\r\n","description":"","footnote":"\r\n( 1 ) - وى از موالى عنزة بن اسد بن ربيعه بود . از اين شعر وى موالات و انتساب بعجم آشكار است :\r\n ادالب انت فى العرب * كمثل الشيص فى الرطب\r\nهلمّ الى الموالى الص * يد فى سعة و فى رحب\r\nفانت بنا لعمر الل * ه اشبه منك بالعرب \r\nشيص : خرماى پست . اصيد : كسى كه سر از كبر برافرازد\r\n( 2 ) - رجوع شود به همين كتاب ص 28\r\n( 3 ) - با آنكه بحترى نژاد ايرانى ندارد قصيدهء سينيهء وى در مدح نژاد ايرانى و تأسف بر خرابى مداين است : -\r\n","page_name":" 192 ","page_number":218},
  {"content":"\r\n\r\nو ابو تمّام طائى كه در عراق سكونت داشتند و نهار بن توسعه و ابن مفرّغ الحميرى و مغيرة بن حبناء و غيره كه مدتى در خراسان بسر ميبرده‌اند .\r\n\r\n\r\n","description":"","footnote":"\r\n-\r\n و هو ينبيك عن عجائب قوم * لا يشاب البيان فيهم بلبس\r\nذاك عندى و ليست الدار دارى * باقتراب منها و لا الجنس جنسى\r\nغير نعمى لاهلها عند اهلى * غرسوا من ذكائها خير غرس\r\nايّدوا ملكنا و شدرّا قواه * بكماة تحت السنّور حمس \r\nكمّى : شجاع - لابس السلاح . ج كماة .\r\nسنّور - مجموع پوششهاى جنگى از قبيل زره و خفتان .\r\n","page_name":" 193 ","page_number":219},
  {"content":"\r\n . \r\n","description":"","footnote":"","page_name":" 194 ","page_number":220},
  {"content":"\r\n\r\n\r\n[ باب دوم 
  ] 2 وضع سياسى و اجتماعى و علمى و ادبى ايران در قرن چهارم و نيمه اوّل قرن پنجم هجرى\r\n\r\n","description":"","footnote":"","page_name":" 195 ","page_number":221},
  {"content":"\r\n . \r\n","description":"","footnote":"","page_name":" 196 ","page_number":222},
  {"content":"\r\n\r\n\r\nفصل اول وضع سياسى و اجتماعى ايران در قرن چهارم و نيمهء اوّل قرن پنجم\r\nدوره‌يى كه اكنون مورد تحقيق و بحث ما قرار ميگيرد دوره‌ييست كه در حقيقت بايد آن را عهد حكومتهاى ايرانى در ايران دانست . اين دوره عصر طلايى تمدّن اسلامى ايران و دورهء شكوه و جلال امارتهاى ايرانى و ظهور علما و شعراى بزرگ و تأليف و تدوين كتب بيشمارست . در قسمت بزرگى از اين عهد دولت سامانى با احياء رسوم قديم بر ماوراء النهر و خراسان و سيستان و رى و گرگان فرمانروايى داشت و آل بويه و آل زيار و پادشاهان محلّى ديگر هم در همين عهد تمام ايرانرا از قبضهء طاعت خلفا بيرون آوردند و در پايان اين دوره يعنى قسمتى از اواخر قرن چهارم و نيمهء اول قرن پنجم اگرچه جاى دولت سامانى و برخى از امارتهاى ايرانى ديگر را حكومت غزنوى گرفته و قسمتى از ايران هم بدست امراى آل افراسياب افتاده بود ليكن چون غزنويان سنّت سامانيان را تعقيب ميكردند و آل افراسياب نيز در تشكيلات عهد سامانى تغييرات عمده‌يى ندادند نميتوان نتايجى كه با تمدّن ايرانى آن عهد مغايرت داشته باشد از تسلّط آنان گرفت و على الخصوص دولت غزنوى را نميتوان در رديف دولتهاى ترك درآورد مگر از پاره‌يى جهات كه بعد از اين خواهيم گفت .\r\nايران اگرچه در اين دوره استقلال داشت ليكن رابطهء ميان آن و بغداد از همه حيث برقرار بود و وضع آنشهر خواه از باب سياست و خواه از حيث علم و ادب در همهء\r\n\r\n","description":"","footnote":"","page_name":" 197 ","page_number":223},
  {"content":"\r\n\r\nممالك اسلامى و از آن جمله در ايران اثر داشت و از اينجاست كه بايد هنگام تحقيق در هريك از مسائل مربوط به اين عهد بغداد را نيز از نظر دور نداريم .\r\n\r\n1 - وضع بغداد و خلفا تا تسلّط طغرل بيگ ( 447 هجرى )\r\nقرن چهارم عهد ضعف دستگاه حكومت عباسى و غلبهء غلامان ترك و ايرانيان برآنست . مقدّمات غلبهء غلامان ترك بر دستگاه حكومت عباسى از عهد خلافت المعتصم آغاز شد و بعد ازو در عهد خلفايى كه از اواسط قرن سوم ببعد ميزيستند « 1 » روزبروز تزايد يافت . از عهد المتوكل آثار تسلّط ترك آشكارتر گرديد و با توجّه اين خليفه باهل حديث و سختگيرى نسبت باهل اعتزال و جلوگيرى مردم از بحثها و مناقشات عقلى ببهانهء احياء سنّت و آزار علويان و برافروختن نايرهء تعصّب ، محيط بغداد رونقى را كه در دورهء تسلّط عنصر ايرانى داشت از دست داد . علاوه برين از عهد همين خليفه دخالتهاى بىوجه غلامان امارت‌يافتهء ترك در امور حكومت شدّت عجيب يافت چنان كه عزل و نصب خلفا در دست آنان افتاد و حبس و مصادرهء رجال و صاحب ثروتان بوسيلهء آن قوم امرى معمول و معتاد گشت .\r\nبر اثر تسلّط تركان و ضعف شديدى كه در دستگاه حكومت ايجاد گرديده بود ايرانيان به نحوى كه ديده‌ايم از اواخر قرن سوم شروع بتهيهء مقدّمات استقلال خود كردند و تجزيهء رسمى نواحى ايران از ممالك تابعهء حكومت مركزى اسلام از همين ايام آغاز شد چنان كه از اواسط قرن سوم تا آغاز قرن چهارم حكومت‌هاى نيرومند سادات طالبيه در مازندران و آل ليث در سيستان و قسمت بزرگى از ايران و آل سامان در ماوراء النهر پديد آمد و همين حكومتها هستند كه در قرن چهارم با حكومتهاى\r\n\r\n\r\n","description":"","footnote":"\r\n( 1 ) - خلفائى كه بعد از معتصم تا اوايل قرن چهارم خلافت كرده‌اند عبارتند از : واثق ( م . 232 ) متوكل ( م . 247 ) منتصر ( م . 248 ) مستعين ( م . 251 ) معتز ( م . 255 ) مهتدى ( م . 256 ) معتمد ( م . 279 ) معتضد ( م . 289 ) مكتفى ( م . 295 ) مقتدر ( م . 320 )\r\n","page_name":" 198 ","page_number":224},
  {"content":"\r\n\r\nديگرى كه در آن قرن ظهور كردند بر ايران تسلّط داشتند . در بغداد هم بر اثر ضعف شديد خلفا و سلب اختيارات از آنان ادارهء امور بدست تركانى كه لقب امير الامراء مىيافتند افتاد چنان كه براى خلافت تنها نام و نشانى باقى ماند و اگرچه خليفه از همهء ممالك پهناور اسلامى جز بغداد و نواحى اطراف آن چيزى نداشت ، آن هم مورد نزاع مدعيان امارت بود چنان كه مثلا در عهد الراضى باللّه ( 322 - 329 ) بقول ابن اثير وضع ممالك اسلامى بدين منوال بود : بصره در دست ابن رائق بود ، خوزستان در دست بريدى ، فارس در دست عماد الدولة بن بويه ، كرمان در دست ابو على محمد بن الياس ، رى و اصفهان و جبل در دست ركن الدولة بن بويه و وشمگير برادر مرداويج كه با يكديگر نزاع ميكردند ، موصل و دياربكر و مضر و ربيعة در دست بنى حمدان ، مصر و شام در دست محمد بن طغج ، مغرب و افريقا در دست عبد الرحمن بن محمد ملقّب به الناصر الاموى ، خراسان و ماوراء النهر در دست نصر بن احمد سامانى ، طبرستان و گرگان در دست ديالمه ، بحرين و يمامه در دست ابو طاهر جنّابى قرمطى .\r\nدر عهد خلافت المتقى ( 329 - 333 ) و المستكفى ( 333 - 334 ) وضع خلافت از اين هم بدتر بود و مبارزات مدعيان امارت همچنان ادامه داشت و كار اين مبارزات بجايى كشيده بود كه مردم بغداد دائما در اضطراب و بىنظمى و فقر و گرسنگى روزگار مىگذراندند و بسيارى از ساكنان آنشهر ناگزير به ترك ديار شدند و بساير بلاد اسلامى روى آوردند .\r\nوضع دينى بغداد از اين دشوارتر بود زيرا متعصبان قوم خاصه پيروان احمد بن حنبل چنان قدرت يافتند كه بخانهاى امراء ميرفتند و خمهاى شراب و آلات موسيقى را ميشكستند و مغنيان را ميزدند و بغلامان و كنيزكان اهانت ميكردند و چون خليفه قدرتى نداشت و امرا هم مشغول جنگ با يكديگر بودند كسى نميتوانست از اين طبقات پيش‌گيرى كند . ادبار و محنت خليفه در اين ايام بدرجه‌يى رسيده بود كه ناگزير براى رهايى خود از آل بويه ياورى خواست و بر اثر اين استعانت از اين هنگام ( سال 334 هجرى ) تا سال 447 يعنى تا عهد تسلّط سلاجقه بغداد بتصرّف آل بويه درآمد و بدين‌طريق دورهء جديدى از غلبهء عنصر ايرانى شروع شد . اين امراء كه از معز الدوله\r\n\r\n","description":"","footnote":"","page_name":" 199 ","page_number":225},
  {"content":"\r\n\r\nابو الحسن احمد ببعد بر بغداد حكومت كردند در عهد سلطنت ابو نصر خسرو الملك الرحيم بدست طغرل بيك سلجوقى از ميان رفتند ( 447 ) . آل بويه بر خلفاء عباسى تسلّط بسيار داشتند چنان كه حتى عزل و نصب آنان هم بدست ايشان انجام ميگرفت . فرق عمدهء دورهء تسلّط آنان با دورهء امارت تركان آن بوده است كه بغداد در عهد آنان رونق ديرين را از سر گرفت و بيمارستانها و مرصدها و بناهاى بسيار ديگر در آن ساخته شد و تمدّن و فرهنگ ترقى كرد و آرامش و امن كه حكم سيمرغ و كيميا يافته بود دوباره براى مردم حاصل شد .\r\nرفتار آل بويه با خلفا بحدّى شديد بود كه مثلا معز الدوله مستكفى را كور كرد و المطيع را بجايش نشاند ( 334 - 363 ) و او بمثابهء بازيچه‌يى در دست معز الدوله بود و كار استخفاف او بجايى كشيد كه جز كاتبى براى حساب اقطاعات و مخارج خود نداشت .\r\nعلت اساسى اين وضع آن بود كه آل بويه شيعه بودند و آل عباس را غاصب مقام خلافت ميشمردند و براى اطاعت از آنان بلزوم دينى قائل نبودند و حتى معز الدوله در نظر گرفته بود كه خليفه را عزل كند و براى المعز لدين اللّه علوى بيعت بستاند ولى يكى از خواص او را منع كرد و گفت اكنون كه خليفهء غاصبى بر مسند خلافت نشسته است هر وقت ميتوان او را خلع كرد يا كشت اما اگر خليفه‌يى از علويان بخلافت بنشيند ديگر بر او تحكّم نميتوان كرد و ميان اطرافيان تو كسانى هستند كه اگر فرمان قتل ترا بدهد از او اطاعت خواهند كرد و اين امر سبب شد كه معز الدوله از انتخاب علويان بخلافت منصرف گردد ليكن اين انصراف مانع از آن نشد كه آل بويه بداعيان فاطميه اجازهء تبليغ در بلاد تابعهء خود دهند و خود نيز بترويج تشيّع مبادرت جويند و همهء مردم حتى اهل تسنّن را مجبور كنند كه در مراسم ايام مشهوره با شيعه شركت ورزند و اين طرفدارى سخت از شيعه و مخالفت شديد با اهل سنّت باعث انقلابات و اضطرابات سختى در عراق شد . در سال 351 معز الدوله امر كرد كه در مساجد بغداد لعن معاويه و غاصبين حقّ فاطمه ( فدك ) و كسانى كه على عليه السلام را از خلافت محروم كرده بودند ، نوشته شود و چون خليفه محكوم رأى او بود نميتوانست ويرا از اين كار بازدارد . معز الدوله در روز عاشوراى سال 352 مردم را مجبور ببستن بازار كرد و خواليگران را از طبخ بازداشت\r\n\r\n","description":"","footnote":"","page_name":" 200 ","page_number":226},
  {"content":"\r\n\r\nو زنان را بر آن داشت تا از خانها بيرون آيند و موى پريشان سازند و لطمه بر سر و صورت زنند و بر قتل حسين بن على عليه السلام شيون كنند و اين اولين‌بار بود كه در ملاء عام در بغداد بر حسين بن على نوحه كردند و اينحال شصت سال دوام داشت .\r\nعز الدوله بختيار هم المطيع را بكناره‌گيرى از خلافت واداشت و پسر او الطائع را جانشن وى كرد ( 363 ) ليكن بر اثر سوء تدبير عز الدوله الطائع با غلام و حاجب وى يعنى سبكتكين همدست شد و او را امير الامرا كرد و بجنگ عز الدوله در واسط رفت .\r\nعضد الدوله بدرخواست عز الدوله به يارى او شتافت و بدين طريق باز غلبه با آل بويه شد و چون عز الدوله قدرت حكومت نداشت پسر عمش عضد الدوله حكومت را بدست گرفت و قدرتى فراوان در بغداد حاصل كرد .\r\nالطائع باللّه از اين هنگام ببعد بهريك از امراى ديلمى كه بر بغداد تسلّط مىيافتند بامارت سلام ميكرد تا در سال 381 بفرمان بهاء الدوله خلع شد و القادر باللّه را بجاى وى نشاندند و او تا سال 422 با اطاعت از امراى بويى و كشاكش با برخى از آنان خلافت كرد و آخرين خليفهء عباسى كه تا تسلّط طغرل بيك بر بغداد اسير دست بويهيان بود القائم بامر اللّه است ( 422 - 467 ) كه در اواخر ايام آل بويه و ظهور ضعف در دستگاه آنان طغرل بيك را ببغداد خواند تا بحكومت آل بويه در عراق خاتمه بخشد ( 447 ) .\r\nدر اواخر ايام آل بويه غلامان ترك آنان قدرت بسيار حاصل كرده بودند و مثلا يكى از آنان بنام ارسلان معروف بابو الحارث البساسيرى چنان نيرو يافته بود كه قدرت الملك الرحيم بويى و القائم را تحت شعاع قرار داد و نفوذ او يكى از علل ناامنى بغداد و تسريع شكست آل بويه از طغرل سلجوقى گشت .\r\nآل بويه در اواخر كار خود فى الواقع قدرتى نداشتند و حتى از ادارهء بغداد هم عاجز بودند و خلفا نيز از اين ضعف آنان استفاده كردند و بر اثر بينونت مذهبى كه با آن قوم داشتند با مخالفان ايشان از در يگانگى درآمدند و دعوت طغرل ببغداد بيشتر در نتيجهء همين فكر بوده است .\r\nاز اواسط قرن سوم ببعد بر اثر بروز ضعف شديد در دستگاه خلافت عباسى تجزيهء ممالك اسلامى آغاز گشت چنان كه دولت طولونيان ( 254 - 292 ) بدست احمد بن طولون در مصر و دولت فاطميان بدست عبيد اللّه مهدى در مصر ( 362 - 567 ) و دولت\r\n\r\n","description":"","footnote":"","page_name":" 201 ","page_number":227},
  {"content":"\r\n\r\nحمدانيه در موصل و حلب ( 317 - 394 ) بدست ناصر الدوله ابو محمد الحسن در موصل و سيف الدوله ابو الحسن على در حلب ؛ و دولت اخشيديه در مصر و شام ( 323 - 358 ) بدست محمد الاخشيد ابن طغج تشكيل شد و در مشرق نيز دولتهاى بزرگى پديد آمد كه بعضى از آنها كاملا از خلافت بغداد منتزع بودند و بعضى تنها اطاعت ظاهرى و اسمى از خلفا داشتند مانند حكومت طاهرى ( 205 - 259 ) و حكومت صفارى ( 254 - 393 ) و دولت سامانى ( 266 - 389 ) و دولت غزنوى ( 366 - 579 ) و آل بويه ( 334 - 447 ) و آل زيار ( 316 - 434 ) و خانيه يا آل افراسياب ( از 389 ببعد ) و خوارزمشاهيهء آل عراق و دولت مأمونيه كه در سال 408 بدست سلطان محمود غزنوى منقرض شد .\r\nدر همين اوان هم حكومت اموى اندلس كه بسال 138 بدست عبد الرحمن ناصر در اندلس تأسيس شده بود ، و دولت ادارسه كه بسال 172 بدست ادريس بن عبد اللّه بن الحسن ابن الحسن بن على در مغرب الاقصى بوجود آمده بود و دولت اغالبه كه از سال 184 بدست ابراهيم بن الاغلب در تونس تشكيل يافته بود ، هم بتسلّط خود ادامه مىدادند .\r\nضعف دستگاه خلافت بدولت روم شرقى نيز فرصت داد كه شروع بتاخت‌وتاز در ممالك اسلامى كند چنان كه سپاهيان آن دولت بسيارى از بلاد آسياى صغير را غارت كردند و فتوحات آنان تا داخلهء سوريه امتداد يافت و از نهر فرات هم گذشت و ببلاد مهمى مانند رها و ميافارقين و نصيبين رسيد .\r\nدر ذيل اين ملاحظات بايد متذكر بود كه اگرچه ظهور دولتهاى مختلفى كه گفته‌ايم باعث ضعف حكومت مركزى اسلام گرديد ولى بترقى ادب و فرهنگ و صنايع اسلامى كمك بسيار نمود زيرا دولتهاى مذكور هريك از طريق رقابت با دولت بغداد شروع بجمع‌آورى ادبا و علما و اهل ذوق و هنر در دربار خود كردند و هرپايتختى جداگانه قبلهء اهل علم و ادب و هنر گرديد .\r\n\r\n2 - حكومتهاى ايران از آغاز قرن چهارم تا تسلّط سلجوقيان\r\nقرن چهارم همچنانكه از حيث علم و ادب اهميت وافر دارد از لحاظ سياسى هم\r\n\r\n","description":"","footnote":"","page_name":" 202 ","page_number":228},
  {"content":"\r\n\r\nدر تاريخ ايران حائز اهميت و ارزش است زيرا اين قرن دورهء استحصال ايرانيان از قيامها و مجاهداتى است كه در قرن دوم و سوم كرده بودند و به همين سبب در تمام اين قرن پادشاهان ايرانى بر نواحى مختلف ايران حكومت ميكردند .\r\n\r\nدنبالهء حكومت صفاريان\r\nاز كيفيت تشكيل حكومت صفارى كه دنبالهء قدرت آن بقرن چهارم كشيد در فصل پيشين سخن گفته‌ايم . بعد از شكست و اسارت عمرو بن ليث در سال 287 از اسمعيل بن احمد سامانى ، حكومت وسيع صفارى از رونق و شكوه افتاد و ميان اخلاف عمرو مدتى بر سر حكومت سيستان نزاع بود و غالبا امراى سامانى بر آن ولايت حكومت مىيافتند تا آنكه دور حكومت بامير ابو جعفر احمد بن محمد معروف به بانويه رسيد ( 311 - 352 ) . وى مردى دانشمند بود و بمجالست با حكما ميلى وافر و از علوم عهد خود اطلاع داشت . با حكومت امير ابو جعفر دولت صفارى از نو رونقى يافت ليكن در دورهء حكومت پسرش خلف ( 352 - 393 ) با آنكه مردى دانشمند بود بر اثر سوء تدبير و خشونتى كه داشت عصبيت و خلاف در سيستان بروز كرد و اين امر خود منجر بغلبهء سلطان محمود غزنوى بر آن سرزمين گرديد . خلف بن احمد مردى اديب و دانشمند و حامى ادبا و علما بوده است . در ترجمهء تاريخ يمينى چنين آمده است : « امير خلف از اكابر ملوك جهان بود معروف بغزارت كرم و سخاوت طبع و كمال فضل و وفور مجد و جلال ، و انعام او دربارهء اهل علم و ارباب هنر شايع و مستفيض بود ، افاضل زمان و شعراى جهان بمدح و اطراى او زبان گشاده و ذكر فضائل و مآثر او در افواه خاص و عام افتاده ، علماى عصر و فضلاى دهر را جمع كرد تا در تفسير قرآن مجيد و كلام مخلوق بارى جلّ جلاله و عظم قدرته و كماله تصنيفى مستوفى كردند مشتمل بر اقاويل مفسّران و تآويل متقدّمان و متأخّران و بيان وجوه قراآت و علل نحو و اشتقاق لغات ، مشحون بشواهد امثال و ابيات و موشح بايراد اخبار و احاديث ، و از ثقات حضرت او ميگفتند كه بيست هزار دينار بر مراعات مؤلفان و مصنّفان اين كتاب خرج افتاده بود و نسخهء اين تفسير در مدرسهء صابونيهء نيشابور مخزون بود تا حادثهء غز افتاد در شهور سنهء ثمان و اربعين و خمسمائة و اين نسخه امروز به تمام و كمال باصفهانست در ميان كتب آل خجند . . .\r\n\r\n","description":"","footnote":"","page_name":" 203 ","page_number":229},
  {"content":"\r\n\r\nو اين كتاب صد مجلّد است كه عمرى تمام در استنساخ آن مستغرق شود و تحصيل آن جز بسالهاى دراز ممكن نگردد و الا بمعاونت نساخ و كتبهء امين بخطوط مختلف ميسّر نشود . . . « 1 » » و تشويق او از شعرا و فضلا و صلات و انعام جزيل او به اين طايفه مشهورست .\r\n\r\nسامانيان\r\nدولت سامانى سومين دولت مقتدر و موروث ايرانى دورهء اسلامى است كه در مدتى قليل علاوه بر ماوراء النهر سيستان و خراسان را تا حدود رى زير نگين آورد . جدّ اين سلسله سامان خدا در عهد امويان بر بلخ تسلّط داشت و در دورهء حكومت اسد بن عبد اللّه القسرى حاكم بنى اميه در خراسان بسال 116 بر اثر انقلابى كه در بلخ رخ داده بود باسد پناه برد و اسد با وى نيكويى كرد و او را بامارت بلخ بازگردانيد و ازينروى سامان خدا باسد بن عبد اللّه ارادت پيدا كرد و بعد از فوت اسد به ياد او يكى از فرزندان خود را بنام وى موسوم كرد . سامان خدا در آغاز امر آيين زرتشتى داشت و سپس قبول اسلام كرد .\r\nنسبت اين مرد بنابر استوارترين روايات ببهرام چوبين سردار بزرگ عهد ساسانى ميرسيد .\r\nفرزندان اسد بن سامان خدا در اواخر عهد هارون بر اثر كمكى كه بدرخواست مأمون در رفع فتنهء خراسان كردند شهرت و اعتبارى يافتند و در عهد خلافت مأمون بفرمان او هريك بحكومت يكى از نواحى خراسان رسيدند چنان كه نوح بن اسد بر سمرقند ولايت يافت ( 204 هجرى ) و احمد بن اسد بر فرغانه و يحيى بن اسد بر چاچ و اشروسنه و الياس بن اسد بر هرات . طاهر بن حسين نيز بعد از آنكه بر خراسان امارت يافت فرزندان اسد را در حكومت سابق مستقر داشت .\r\nبعد از وفات نوح سمرقند بفرمانروايى برادر او احمد ضميمه شد و چون احمد درگذشت از ميان هفت پسر او نصر جانشين وى گشت ( 250 ) و در سال 266 بفرمان معتضد عباسى امارت همهء ماوراء النهر بر عهدهء او نهاده شد .\r\nدر اين اوان يعقوب ليث در خراسان و سيستان ظهور كرده و بر اثر آشوب و تغيير حكومت خراسان وضع بخارا آشفته شده بود . به همين سبب فقيه بزرگ بخارا بنام ابو عبد اللّه بن ابو حفص از نصر درخواست تا حاكمى براى آنشهر معين كند و او برادر خود\r\n\r\n\r\n","description":"","footnote":"\r\n( 1 ) - ترجمهء تاريخ يمينى ص 252 - 253\r\n","page_name":" 204 ","page_number":230},
  {"content":"\r\n\r\nاسمعيل را كه مردى مدبّر و شجاع بود به اين سمت برگزيد . بعد از وفات نصر در سال 279 اسمعيل صاحب همهء ماوراء النهر گرديد و از معتضد منشور امارت گرفت و بعد از آنكه در جنگ با عمرو بن ليث فاتح شد ( 287 ) خراسان نيز ضميمهء حكومت او گشت و كار حكومت سامانى از اين هنگام بالا گرفت . در جنگهايى كه اسمعيل بعد از آن با محمد بن زيد كه در طبرستان بر خليفه طغيان كرده و حكومت مستقلى چنان كه خواهيم ديد پديد آورده و بخراسان چشم دوخته بود ، كرد تا رى و قزوين پيش راند و در جنگ ديگرى نيز كه با تركان كرد حدود شرقى ايرانرا از خطر استيلاى طوايف زردپوست رهايى بخشيد و بدين ترتيب در سال 295 كه وفات يافت حكومتى مستقل و نيرومند بوجود آورده بود كه بر قسمت بزرگى از ايران تسلّط داشت و جانشينان اسمعيل تا سال 389 بر خراسان و ماوراء النهر تا كرمان و رى حكومت كردند « 1 » .\r\nعلت زوال دولت آل سامان اختلاف شديدى بود كه على الخصوص از عهد امير نوح بن منصور ميان امراء دولت سامانى پديد آمد چنان كه پادشاهان را در اواخر امر مستأصل كرد و بر اثر همين استيصال بود كه نوح بن منصور در سال 384 از سبكتكين امير غزنه يارى خواست و سيمجوريان و ابو الحسن فائق را كه در خراسان خروج كرده بودند از آن سامان بيرون راند و محمود پسر سبكتكين را با لقب سيف الدوله بامارت خراسان گماشت و به سبكتكين لقب ناصر الدين داد .\r\nبعد از فوت نوح بن منصور بغراخان بر سمرقند مستولى شد و از طرفى ديگر ميان محمود و منصور بن نوح از آنجا كه منصور بكتوزون را بر خراسان امارت داده بود نزاع درگرفت ولى چيزى از حكومت منصور نگذشت كه بكتوزون و فائق او را كور كردند و بزندان افگندند و برادر خردسالش عبد الملك بن نوح را بسلطنت نشاندند\r\n\r\n\r\n","description":"","footnote":"\r\n( 1 ) - پادشاهان سامانى بعد از امير ماضى اسمعيل به ترتيب عبارتند از :\r\nامير شهيد احمد بن اسمعيل ( 295 - 301 ) . امير سعيد نصر بن احمد ( 301 - 331 ) . امير حميد نوح بن نصر ( 331 - 343 ) . امير رشيد عبد الملك بن نوح ( 343 - 350 ) . امير سديد ابو صالح منصور بن نوح بن نصر ( 350 - 366 ) . امير رضى ابو القاسم نوح بن منصور ( 366 - 387 ) . منصور بن نوح ( 387 - 389 ) . عبد الملك بن نوح ( 389 ) .\r\n","page_name":" 205 ","page_number":231},
  {"content":"\r\n\r\nولى محمود بن سبكتكين براى استرداد حكومت خراسان بجنگ فائق و بكتوزون و سيمجوريان شتافت و آنان را نزديك مرو شكست داد ( 389 ) و بر خراسان مستولى شد و حكومت سامانيان را از آنجا برافگند . ايلك بغراخان نيز به ظاهر با عبد الملك بن نوح از در دوستى درآمد و ببخارا رفت ولى اندكى بعد امراى سامانى و سپس عبد الملك را با بزرگان آن سامان مقيّد و محبوس ساخت و دورهء حكومت سامانى را بپايان رسانيد ( 389 ) .\r\nهمهء مورخان متفقند كه صغر سنّ شاهان اخير سامانى و اختلاف امرا و وزرا و دخالت تركان و زنان در امور مملكتى مايهء ضعف حكومت سامانى و زوال آن گرديد .\r\nاهميت امراى سامانى اولا از آنجهت است كه چون از يك خاندان قديم ايرانى بودند بمليت خود علاقهء بسيار داشتند و به همين سبب بسيارى از رسوم و آداب قديم ايرانى را كه در خراسان و ماوراء النهر باقى مانده بود حفظ كردند و طبقات قديم مانند دهقانان و آزادان و اهل بيوتات را همواره مورد اكرام خود قرار ميدادند و اين امر مايهء تثبيت بسيارى از رسوم قديم گرديد و چون غزنويان نيز تربيت يافتهء آنان بودند اغلب آن رسوم و قواعد را نگاه داشتند .\r\nتوجه به زبان و ادب پارسى هم از خدمات مهم شاهان سامانى است . شاهان سامانى و همهء افراد اين خاندان علاقهء شديد به زبان فارسى و نظم و نثر آن داشته‌اند و ازينروى شعرا را مورد تشويق و انعام قرار ميدادند و با اغلب آنان به مهر و احترام رفتار ميكردند و نويسندگان را بترجمهء كتب معتبرى مانند تاريخ طبرى و تفسير جامع البيان طبرى و كليله و دمنهء عبد اللّه بن المقفع بنثر فارسى تشويق ميكردند . اين توجه سامانيان به زبان و ادب فارسى باعث شد كه ادبيات پارسى كه از عهد طاهريان و صفاريان بوجود آمده بود با سرعتى عجيب طريق كمال گيرد و شاعران و نويسندگان بزرگى بوجود آيند و بنياد ادب فارسى به نحوى نهاده شود كه اسباب استقلال ادبى ايران ببهترين وضعى فراهم گردد .\r\nبعضى از امراى دورهء سامانى خود نيز از جملهء شعرا بوده‌اند مانند امير ابو الحسن على بن الياس آغاجى كه برخى باشتباه او را پسر الياس بن اسحق بن احمد سامانى دانسته‌اند و در بخارا و بلخ ميزيست ؛ و امير ابو ابراهيم منتصر كه پس از زوال حكومت سامانى مدتى\r\n\r\n","description":"","footnote":"","page_name":" 206 ","page_number":232},
  {"content":"\r\n\r\nدر خراسان براى بازيافتن دولت از دست رفته تكاپو ميكرد .\r\nموضوع ديگرى كه در حكومت سامانى بايد مورد توجه ما باشد عدم مزاحمت آنانست نسبت بفرق و مذاهب مختلف چنان كه غالبا اتفاق ميافتاد كه در دربار شاهان سامانى افرادى از مذاهب گوناگون مانند مذاهب اهل سنّت و شيعه و دين زردشتى و عيسوى با نهايت آزادى عقيده و مصونيت زندگى و كار ميكرده‌اند و هيچكس از حيث اظهار عقايد علمى و دينى و مذهبى دچار تضييقاتى كه در دورهء غزنوى و سلجوقى پيش آمد ، نبوده است و اين امر چنان كه ميدانيم از مهمترين اسباب رواج علم و نظر و اشاعهء حكمت و علوم عقلى ميتواند باشد و از اينجاست كه ميتوان گفت دورهء سامانى دورهء رونق ادب و علم و عصر آزادى افكار و كمال تمدّن اسلامى در ايرانست .\r\n\r\nحكومتهاى تابع سامانيان\r\nدر دوره‌يى كه سامانيان قسمت بزرگ ماوراء النهر و خراسان و نواحى ديگر را در اختيار داشتند حكومتها و امرايى هم در ظلّ عنايات آنان مستقلا در مشرق بسر ميبردند مانند امراى چغانيان و خوارزمشاهان آل عراق و مأمونيه و خاندان سيمجوريه و احمد بن سهل و ابو منصور و محمد بن عبد الرزاق و نظاير آنان كه بپاس خدمات مهم ايشان بعلم و ادب از ذكر نام آنان خوددارى نميتوان كرد :\r\nآل عراق از سلسله‌هاى قديم سلاطين خوارزم بوده‌اند كه در قسمتى از دورهء سامانيان نيز در خوارزم حكومت كرده‌اند . اين سلسله از ايام پيش از اسلام در خوارزم حكومت داشته‌اند و از آخرين افراد اين سلسله يكى ابو سعيد احمد بن محمد بن عراق است كه تقويم خوارزم را اصلاح كرد و ديگر ابو عبد اللّه محمد بن احمد بن محمد بن عراق كه بعد از قتل وى بدست مأمون بن محمد در سال 385 سلسلهء آل عراق بپايان رسيد .\r\nپايتخت اين سلسله شهر كاث از بلاد شرقى جيحون در خوارزم بوده است . از اطلاعات محدودى كه از اين سلسله در دست است معلوم مىشود كه بعلم و ادب توجهى داشتند و ابو ريحان از آنان نيكىهاى بسيار ديده و از افراد اين خاندان يكى بنام ابو نصر منصور ابن على بن عراق از رياضىدانان و منجّمان بزرگ عصر خود بوده و كتابهاى متعددى تأليف كرده است .\r\n\r\n","description":"","footnote":"","page_name":" 207 ","page_number":233},
  {"content":"\r\n\r\nبعد از خوارزمشاهان آل عراق از يك دستهء ديگر خوارزمشاهان اطلاع داريم بنام سلسلهء مأمونيه كه در عهد سامانيان و قسمتى از دورهء غزنويان در خوارزم استقلالى داشتند . از ابتداى كار اين سلسله اطلاع كافى در دست نيست و از چند سال آخر قرن چهارم ببعد اسامى ايشان در تاريخ ايران ديده مىشود . از جملهء سلاطين اين سلسله مأمون بن محمد خوارزمشاه است كه در گرگانج حكومت داشت و در 385 ابو عبد اللّه محمد خوارزمشاه را بقتل رسانيد و ممالك او را به تصرف درآورد و خوارزمشاه شد .\r\nبعد ازو على بن مأمون بن محمد جانشين وى شد و اوست كه در دربار خود همواره عده‌يى از بزرگان علم و ادب را مانند ابو ريحان و ابو نصر عراق و ابو سهل مسيحى و ابو على سينا نگاه مىداشت - ديگر ابو العباس مأمون بن مأمون بن محمد كه مانند برادر مشوّق دانشمندان بود . وى پس از آنكه به خواهش محمود خطبه و سكه بنام او كرد بدست سران خوارزم كشته شد و برادرزاده‌اش ابو الحارث محمد بن على بن مأمون بدست امرا بر تخت نشست ولى محمود غزنوى لشكر بخوارزم كشيد و مأمونيان را اسير كرد و سلسلهء مأمونيهء خوارزمشاهى را برانداخت ( 408 هجرى ) و آلتون تاش حاجب را در آن ديار بحكومت گماشت و خوارزمشاهى داد .\r\nدر همين مواقع در غرجستان ( واقع در مشرق هرات و مغرب غور و شمال غزنين ) نيز امرايى با لقب شار ميزيسته‌اند . شاران غرجستان در دورهء سامانيان نسبت به آنان اظهار طاعت ميكردند و برخى از اين قوم مانند ابو نصر محمد بن اسد خود به كار علم و ادب اشتغال ميورزيدند و افاضل جهان بجانب ايشان روى ميآوردند . پايتخت غرجستان غالبا « بلكيان » و گاه « پشين » بود . پس از استيلاى محمود ميان شار غرجستان ( محمد شار شاه ) و محمود خلاف افتاد و بفرمان محمود ارسلان جاذب و آلتون تاش غرجستان را فتح كردند و محمد شار شاه و پدرش ابو نصر محمد بن اسد را كه عزلت اختيار كرده بود بغزنين بردند و اين خاندان ايرانى نيز بدست محمود برافتاد .\r\nديگر از سلسله‌هاى مهم عهد سامانى و عهد غزنوى امراى آل محتاج يا امراى چغانى بوده‌اند . آل محتاح از اعقاب يكى از سرداران بزرگ سامانى هستند بنام ابو بكر محمد بن المظفر بن محتاج چغانى كه در سال 321 سپهسالارى خراسان از جانب امير\r\n\r\n","description":"","footnote":"","page_name":" 208 ","page_number":234},
  {"content":"\r\n\r\nنصر بن احمد به دو مفوّض گشت ( م . 329 ) و پس از او پسرش ابو على احمد منصب پدر يافت و رى و طبرستان و جبال و گرگان را براى سامانيان فتح كرد و بعد ميان او و نوح بن نصر خلاف افتاد چنان كه ابو على چندبار نوح را شكست داد و مدتى بر خراسان مستولى بود تا در سال 344 در رى درگذشت .\r\nاز اين خاندان افراد دانشمند و شاعر دوستى برخاسته‌اند مانند : ابو على ابو المظفر ( يا ابو يحيى ) طاهر بن فضل كه مردى بغايت فاضل و هنرپرور بود و خود شعر ميگفت و شاعران را دوست ميداشت ( م . 377 ) ؛ و فخر الدوله ابو المظفر احمد بن محمد كه ممدوح دقيقى و فرّخى ، و در شاعردوستى شهرهء عصر خويش بوده است . با استيلاى محمود اين سلسلهء ادب‌پرور و علم‌دوست ايرانى هم برافتاد .\r\nاز خاندانهاى بزرگ دورهء سامانى كه با استيلاى محمود بر خراسان از ميان رفت خاندان سيمجورى است . نخستين كسى از اين خاندان كه نام او را در تاريخ سامانيان مىبينيم ابو عمران سيمجور دواتى غلام اسمعيل بن احمد و سردار پسرش احمد و نواده‌اش امير نصر بوده و بعد ازو ابراهيم بن سيمجور جاى پدر را گرفت و پس از عزل ابو على محتاج از جانب امير نوح بن نصر بسپهسالارى خراسان برگزيده شد . پسر ابراهيم ابو الحسن محمد و پسران محمد ابو على و ابو القاسم و پسر ابو على ابو الحسن همه از بزرگان دولت سامانى بوده‌اند . سيمجوريان بشعر و ادب توجهى داشته‌اند و از جملهء شعراء معروف آنان ابو الفرج سگزى است كه برخى او را استاد عنصرى دانسته‌اند .\r\n\r\nامراى طبرستان\r\nدر اين دوره كه مورد مطالعهء ماست در گرگان و طبرستان و رويان نيز حكومتهايى بوده است كه سابقهء بعضى از آنها بپيش از اسلام ميرسيد مانند آل باوند و آل قارن و غيره . در عهد خلافت المستعين ( مخلوع بسال 253 ) يكى از اخلاف على بن ابى طالب بنام حسن بن زيد ابن اسمعيل حالب الحجاره ملقب بداعى كه در رى اقامت داشت بدعوت اهل رويان بدانجا رفت و حكومتى تشكيل داد ( 250 هجرى ) و چون هيچيك از ملوك و اسپهبدان طبرستان با حكّام عرب بر سر دوستى و مهر نبودند به زودى جانب او را گرفتند و ويرا تقويت كردند چنان كه حاكم خليفه يعنى محمد بن اوس ازو شكست يافت و به زودى همهء\r\n\r\n","description":"","footnote":"","page_name":" 209 ","page_number":235},
  {"content":"\r\n\r\nمازندران و گرگان در قبضهء اطاعت او درآمد و او خود در سال 270 درگذشت و بعد ازو محمد بن زيد ( 270 - 287 ) معروف به « داعى كبير » هفده سال حكومت كرد و در جنگ با سپاهيان اسمعيل بن احمد كشته شد و گرگان و طبرستان جزء متصرفات سامانيان درآمد و تا سال 301 كه سال غلبهء يكى ديگر از سادات طالبيه موسوم بابو محمد حسن بن على الاطروش ملقب به الناصر الكبير است حكّام و عمّال سامانى در طبرستان و گرگان حكومت ميكردند و الناصر الكبير در اين مدت در گيلان مشغول مجاهدت بود و در سال 301 بطبرستان تاخت و پس از جنگ سختى با محمد بن صعلوك حاكم سامانى مدتى بر گيلان و طبرستان و قسمتى از گرگان حكومت راند تا در سال 304 درگذشت و بعد از او الداعى الصغير حسن بن القاسم جانشين وى شد و تا سال 316 حكومت ميكرد تا بدست سپاهيان اسفار پسر شيرويه كشته شد و در همان حال كه او بر قسمتى از طبرستان حكومت داشت فرزندان و نوادگان ناصر كبير يعنى ابو الحسين ( متوفى بسال 311 ) و ابو القاسم ( متوفى بسال 312 ) پسران ناصر و ابو على الناصر محمد بن احمد بن حسن و ابو جعفر بن احمد بن حسن بر قسمتهاى ديگر طبرستان و گرگان فرمانروايى ميكردند .\r\nدر دستگاه فرزندان الناصر الكبير چند تن از سران طبرستان و گرگان و ديلم بسر ميبردند بنام اسفار بن شيرويه و على بن خورشيد و ماكان بن كاكى كه با داعى صغير سخت مخالفت داشتند و مايهء آشفتگى كار داعى در اواخر امر اينان بوده‌اند .\r\nماكان بن كاكى از سران ديالمه بود كه در آغاز امر نزد ابو الحسن ناصر در گرگان بسر ميبرد و از جملهء سرداران و متنفذين بزرگ پيشگاه او بود و مدتى از جانب وى بر تميشه حكومت ميكرد . در دورهء اولاد ناصر نفوذ ماكان فزونى يافت چنان كه مدتى بر طبرستان و رويان استيلا داشت و ولايت رى را نيز بتصرّف درآورد و از آن پس بر اثر كشاكش با اسفار و آل بويه و آل زيار و سامانيان گاه در رى و گاه در طبرستان و گاه در گرگان و گاه در خراسان بسر ميبرد تا در سال 329 كه بر رى و گرگان مسلّط بود در عهد سلطنت نصر بن احمد ميان او و سپاه سامانى بسردارى ابو على احمد بن محتاج جنگى سخت درگرفت و ماكان كشته شد .\r\nيكى ديگر از رجال متنفذ دستگاه فرزندان ناصر كبير اسفار پسر شيرويه است\r\n\r\n","description":"","footnote":"","page_name":" 210 ","page_number":236},
  {"content":"\r\n\r\nكه مردى سفاك و سخت‌گير و شجاع بود و به زودى در گرگان و طبرستان دستگاهى يافت و سپس گرگان را از سيد ابو جعفر منتزع ساخت و مازندران را فتح كرد و مدتى ميان او و ماكان بر سر طبرستان و گرگان زدوخورد داير بود تا در سال 315 شكست يافت و بخراسان گريخت و چندى بعد بهمراهى يكى از سرداران خود ابو الحجاج مرداويج بن زيار بطبرستان تاخت و درين جنگ داعى بدست مرداويج كشته شد و گرگان و طبرستان بار ديگر اسفار را مسلم شد و او از آنجا برى حمله برد و ماكان را از آن ديار بيرون راند و بر قزوين و قم و زنجان نيز تسلّط يافت و سپس چون قزوينيان عامل او را كشته بودند بدان شهر تاخت و آن را غارت كرد . در همين هنگام مرداويج با او دل ناخوش شد و از قزوين بزنجان كه اقطاع او بود رفت و از آنجا لشكرى گرد آورد و بر قزوين تاخت . اسفار ازو بگريخت و برى و قومس و از آنجا بطبس پناه برد و چون دشمن او ، ماكان ، در اين هنگام در خراسان بود از آنجا به قصد ديلمان بازگشت ليكن در طالقان گرفتار لشكريان مرداويج شد و بقتل رسيد ( 318 بروايت ابن اسفنديار و 316 بروايت ابن اثير . )\r\n\r\nديالمهء آل زيار\r\nمرداويج پسر زيار ازين پس در مازندران و گرگان و رى و ساير متصرفات اسفار استقلال يافت و كار او بزرگ شد . وى مردى شجاع و مانند اسفار سخت‌گير و همچون همهء ديلميان در ميهن‌پرستى و برپاداشتن رسوم و آداب ملّى متعصب بود . پس از آنكه بر متصرفات اسفار مستولى شد ماكان با او از در صلح درآمد و طبرستان را به دو بازگذاشت و مرداويج چون قوّت گرفت شروع بتسخير نواحى جديد كرد چنان كه در سال 319 بر همدان مستولى شد و سپس بجنگ هارون بن الغريب سردار المقتدر باللّه خليفهء عباسى كه براى قلع و قمع او آمده بود رفت و وى را بشكست و آنگاه باصفهان لشكر كشيد و آن را فتح كرد و از آنجا سردارانى بفتح خوزستان فرستاد و آن را بر متصرفات خود افزود و خود در اصفهان توقف كرد تا پس از اجراى مراسم جشن سدهء سال 323 بجانب بغداد لشكر كشد و كارى را كه بر اثر مرگ يعقوب ناتمام مانده بود بپايان رساند و در مداين بر رسم سلاطين ساسانى بر تخت نشيند و به همين قصد نيز بسرداران خود در خوزستان\r\n\r\n","description":"","footnote":"","page_name":" 211 ","page_number":237},
  {"content":"\r\n\r\nفرمان داد تا كاخ مداين را آباد كنند و به وضع پيشين بازگردانند ولى در سال 323 در حمام بدست غلامان ترك خويش كشته شد .\r\nپس از وى برادرش وشمگير كه از جانب برادر حاكم رى بود بسلطنت نشست ولى گرفتار زدوخورد با آل بويه و آل سامان شد و رى و گرگان و اصفهان غير از طبرستان از دست او بيرون رفت و اگرچه از سامانيان كمك گرفت تا با آل بويه بجنگد ولى كارى از پيش نبرد و در سال 356 درگذشت و پسرش بيستون ( 356 - 366 ) و پسر ديگرش قابوس ( 366 - 403 ) نيز بر اثر زدوخورد با آل بويه نتوانستند كارى از پيش ببرند و حتى قابوس بر اثر شكست از مؤيد الدولهء ديلمى از سال 371 تا 388 بخراسان پناه برد و با وجود مساعدت نوح بن منصور موفقيتى نيافت تا مجددا در سال 388 بر گرگان و طبرستان و گيلان مسلّط شد و تا سال 403 حكومت كرد و درين سال بتوطئهء بعضى از سرداران خود اسير و مقتول شد و پسرش فلك المعالى منوچهر جاى او را گرفت ( 403 - 420 ) و بعد از او انوشيروان ( دارا ؟ ) ( 420 - 434 ) سلطنت كرد و ازين پس اگرچه چندگاه يعنى تا اواسط قرن پنجم نامى از امراى آل زيار در ميانست ليكن از قرائن امر چنين برميآيد كه با تسلّط سلجوقيان بر ايران قدرت اين سلسله از ميان رفت\r\nغالب افراد آل زيار مردمى فاضل و دانش‌دوست و ادب‌پرور بوده‌اند و از ميان آنان خصوصا قابوس بن وشمگير از جملهء دانشمندان و نويسندگان و شاعران بزرگ است و كتاب كمال البلاغة نشانهء كمال اطلاع او بر ادب و حكمت و قدرت وى در انشاء عربى است و اشعار تازى و پارسى هم كه از وى باقى مانده مهارت او را در شعر نشان ميدهد . وى از بزرگداشت علماء و شعرا نيز غفلت نمىكرد چنان كه خسروى سرخسى در دستگاه او راتبهء خاص داشت و ابو ريحان بيرونى كتاب الآثار الباقيه را در 391 بنام وى تأليف كرد و ابو الفرج على بن حسين بن هندو اديب و حكيم بزرگ ( م . 420 ) چندى در خدمت او باعزاز و اكرام ميزيست . عنصر المعالى كيكاوس صاحب قابوسنامه نيز از مردان دانشمند اين طايفه است و كتاب قابوس‌نامهء او از امّهات كتب فارسى و نشانهء احاطهء اين مرد بر فنون و علوم مختلف است و او علاوه‌برين شعر پارسى و طبرى نيز مىسرود .\r\n\r\n","description":"","footnote":"","page_name":" 212 ","page_number":238},
  {"content":"\r\n\r\n\r\nديالمهء آل بويه\r\nدر همان ايام كه ماكان و اسفار در خدمت پسران ناصر كبير در گرگان و طبرستان بسر ميبردند يكى از اهالى ديلم بنام على بن بويه نيز در جزء آنان بود و در يكى از جنگهاى ابو الحسين بن ناصر كبير و داعى صغير با سيمجور دواتى كه در سال 310 اتفاق افتاد نام او را در شمار كسانى مىيابيم كه با داعى صغير از چنگ سيمجور رهايى يافتند .\r\nابو الحسن على يكى از فرزندان ابو شجاع بوية بن فنّاخسرو بود . بويه خود را از اعقاب سلاطين قديم ايران ميشمرد و غير از على دو پسر ديگر داشت بنام ابو على حسن و ابو الحسين احمد . بعد از آنكه كار اين سه برادر بالا گرفت و احمد بر بغداد مسلّط شد على لقب عماد الدوله و حسن لقب ركن الدوله و احمد لقب معزّ الدوله يافت .\r\nقدرت پسران بويه از عهد مرداويج آغاز شد چنان كه على ابتدا از جانب او حكومت كرج ابو دلف يافت و از آنجا باصفهان تاخت و چون مرداويج در تعقيب او قصد اصفهان كرد على از آن شهر بيرون رفت و بر ارجان مستولى شد ( 319 يا 320 ) و از آنجا بشيراز تاخت و عامل خليفه را از آنجا راند ( 322 ) و بر خزائن او دست يافت و سپس از خليفه منشور گرفت .\r\nدر سال 334 احمد برادر كوچك على بعد از فتوحات خود در خوزستان ببغداد حمله برد و آن را تصرّف كرد و براى خود و برادران از خليفه لقب گرفت و علاوه برين عنوان امير الامرائى را نيز براى خويش تحصيل كرد و ازين پس چنان كه ديده‌ايم تا سال 447 كه سال فتح بغداد بدست طغرل است آل بويه بر بغداد تسلّط داشتند . برادر ديگر على يعنى ركن الدوله حسن نيز نخست اصفهان و سپس رى را از وشمگير بن زيار گرفت و بر همهء جبال مستولى شد و چنان كه ديده‌ايم گاه حدود متصرفات آل بويه تا طبرستان و گرگان هم بسط مىيافت و بر اثر هم‌مرز بودن با دولت سامانى غالبا ميان اين دو سلسله كشاكش و اختلاف وجود داشت و اين اختلاف چنان كه گفته‌ايم يكى از اسباب ضعف اين هردو دولت ايرانى گرديد .\r\nبعد از معز الدوله پسرش عز الدوله بختيار از عهدهء ادارهء امور برنيامد و پسرعمش عضد الدوله بر بغداد استيلا يافت و به زودى همهء ممالك آل بويه بفرمان او درآمد ولى\r\n\r\n","description":"","footnote":"","page_name":" 213 ","page_number":239},
  {"content":"\r\n\r\nبعد از آنكه عضد الدوله در 372 و مؤيد الدوله در 373 درگذشت حكومت عراق و فارس بفرزندان عضد الدوله و حكومت رى و جبال بفخر الدوله و اعقاب وى اختصاص يافت .\r\nاعقاب عضد الدوله تا سال 447 و اعقاب فخر الدوله تا سال 420 حكومت داشتند .\r\n\r\nديالمهء اصفهان\r\nاز جملهء حكومتهاى ديلمى قرن چهارم و اوايل قرن پنجم كه بعد از ضعف ديالمهء آل بويه در قلمرو تسلّط آنان ظهور كردند ديالمهء اصفهان هستند . ما اين نام را بر علاء الدولهء كاكويه و جانشينان او مىنهيم . علاء الدوله اسفهسالار ابو جعفر محمد بن ابو العباس دشمنزار كاكو معروف به علاء الدولهء كاكويهء پسردائى شيرين دختر اسپهبد شروين معروف به سيده ( مادر مجد الدوله و شمس الدولهء ديلمى ) و در آغاز امر از سرداران و سپهسالاران امراى بويهى در عراق و جبال بود . نخستين‌بار در حدود سال 398 از جانب سيده بامارت اصفهان انتخاب شد و سپس در بسيارى از حوادث عراق و جبال دخالت كرد و در سال 414 بر همدان مستولى گشت و آن را از دست سماء الدوله پسر شمس الدولة بن فخر الدوله بيرون آورد و سپاهيان وى تا حدود حلوان پيش رفتند و او غير از هفت سال از دورهء سلطنت مسعود بن محمود غزنوى ( 421 - 432 ) كه با لشكريان خراسان در نزاع و غالبا در حال فرار يا محاصره يا لشكركشى بود ، تا سال 433 برين نواحى وسيع حكومت ميراند . فرزندان او نيز تا سال 443 بر همدان و اصفهان و يزد و نهاوند تسلّط داشتند و درين سال استقلال آنان بدست سلاجقه از ميان رفت ولى بر اثر مصاهرت اين خاندان و خاندان سلجوقى ولايت يزد و ابرقوه در اختيار آنان گذاشته شد و نفوذ آنان تا مدتى در دورهء سلجوقى برقرار بود .\r\n\r\nدورهء اول حكومت غزنوى\r\nدر اواخر عهد سامانيان بر اثر تسلّط غلامان ترك‌نژاد در دستگاه دولتى و بروز اختلاف در ميان امرا و وزراء و صغر سنّ شاهان و ضعف و عدم تدبير آنان و فشارهاى پياپى آل بويه بر خراسان زمام ادارهء ممالك وسيع از دست اولياى آن دولت بيرون رفت چنان كه خراسان و ماوراء النهر را مدتى دراز جنگ و اختلاف و خونريزى و نفاق فراگرفته و حالتى پيش آمده بود كه درين بيت فردوسى كه خود ناظر بر همين اوضاع\r\n\r\n","description":"","footnote":"","page_name":" 214 ","page_number":240},
  {"content":"\r\n\r\nبود خلاصه مىشود :\r\n زمانه سراسر پر از جنگ بود * بجويندگان بر جهان تنگ بود \r\nوقت امراى دولت سامانى از وسط قرن چهارم ببعد بسعايت و كشتن يكديگر و عصيان بر پادشاهان ميگذشت و از آن جمله است وضعى كه بر اثر سعايت امرا ميان منصور بن نوح ( 350 - 366 ) و البتكين حاجب از غلامان سامانيان كه بمرتبهء سپهسالارى خراسان رسيده و پيش از سلطنت منصور يعنى در عهد حكومت عبد الملك اين سمت را داشته بود ، پديد آمد و او را ناگزير كرد با غلامان خود و دسته‌يى سپاه مجهز از خراسان بيرون رود و حكومتى در خارج از قلمرو سلطنت سامانيان در شهر عزنه تشكيل دهد ( 351 هجرى ) . ليكن هنوز چندى از استقرار او در آن ديار نگذشته بود كه درگذشت و جانشينان او تا حدود سال 366 كارى از پيش نبردند . درين سال يكى از غلامان البتكين بنام سبكتكين كه در دستگاه البتكين بمراتب عاليه ارتقاء جسته و داماد او شده بود جاى خداوند خود را گرفت . ازين هنگام حكومت غزنوى از مشرق و مغرب توسعه يافت چنان كه ناصر الّدين سبكتكين در ولايت سند شروع بفتوحاتى كرد و از سال 384 هم بدرخواست نوح بن منصور براى اطفاء نايرهء طغيان آل سيمجور و فائق بر خراسان تاخت و آن را تصرف كرد و سپهسالارى آن را با لقب سيف الدوله براى پسر خود محمود گرفت ليكن بپيروى از سيرت البتكين نسبت بامراى سامانى حق‌ناشناسى نكرد و اطاعت ظاهرى خود را همچنان محفوظ داشت و بعد از فوت او ( 387 هجرى ) محمود نيز كه در سپهسالارى خراسان باقى مانده بود همچنان در ظاهر نسبت بامراى آل سامان راه اطاعت ميسپرد تا در سال 389 هجرى به نحوى كه پيش ازين ديده‌ايم « 1 » از اطاعت آنان بيرون آمد و مقارن همين اوقات امراى آل افراسياب حكومت سامانى را در ماوراء - النهر برانداختند و محمود رسما خراسان و خوارزم را بر متصرفات خود افزود .\r\nمحمود از پادشاهان بزرگ ايران و يكى از فاتحان مشهور تاريخ اسلامى و از مردانيست كه در تاريخ ايران و اسلام مقام بسيار بزرگى را حائز شده است . او بعد از آنكه برادر خود اسمعيل ( 387 - 388 ) را كه به وصيت پدر جانشين او بود ، از امارت\r\n\r\n\r\n","description":"","footnote":"\r\n( 1 ) - رجوع شود به همين كتاب ص 206\r\n","page_name":" 215 ","page_number":241},
  {"content":"\r\n\r\nمعزول كرد ، همهء متصرفات غزنويان را در دست گرفت و بر اثر شجاعت و تدبير بفتوحات پياپى در ايران و هند توفيق يافت چنان كه در سال 421 كه سال فوت او بود از حدود رى و اصفهان تا خوارزم و ولايت گجرات و سواحل عمان در هندوستان در تصرف او بود .\r\nاو نخستين كسى است كه از ميان پادشاهان عنوان سلطنت بر وى نهاده شد و اين از لفظ امير خلف بانو بود « 1 » . محمود مردى جنگجو و مدبّر و باسياست و در همانحال متعصب و سختگير و علاقه‌مند بجمع مال بود . بعد ازو پسرش محمد چند ماهى حكومت كرد ولى مسعود كه هنگام فوت پدر در عراق بود بخراسان لشكر كشيد و سران سپاه غزنوى محمد را اسير كردند و بر مسعود بجاى پدر بسلطنت سلام گفتند و او تا سال 432 سلطنت ميراند و اگرچه مردى شجاع بود ولى شرابخوارگى و عياشى و سوء تدبير سلطنت او را از ميان برد و مايهء غلبهء آل سلجوق بر ايران شد و دورهء اول غزنوى با شكست او از سلجوقيان در نزديك حصار دندانقان مرو ( 431 ) و قتل او بدست غلامانش هنگام فرار از غزنين ( 432 ) بپايان رسيد . راجع بدورهء دوم حكومت غزنويان در بابى ديگر سخن خواهيم گفت .\r\nدربار غزنويان در دورهء اول حكومت آنان مشحون بود بوجود شاعران بزرگ زيرا دورهء آنان از وجود كسانى برخوردار بود كه در اواخر عهد سامانى تربيت شده و در آغاز قرن پنجم شهرت يافته بودند مانند فردوسى و عنصرى و فرخى و جز آنان .\r\n\r\nحكومتهاى مغرب\r\nاز اواخر قرن سوم تا اوايل قرن پنجم هجرى چند خاندان در نواحى مغرب و شمال غرب ايران حكومت داشتند كه اهمّ آنها عبارتند از :\r\nبنى دلف كه در قرن سوم بر كردستان حكومت داشتند . مؤسس اين سلسله ابو دلف عجلى از سرداران عربىنژاد مأمون بود كه در حدود سال 210 هجرى بحكومت همدان منصوب گرديد و او همانست كه شهر كرج را واقع در كنار « كره‌رود » نزديك شهر اراك امروزى بوى منسوب ميدارند . بعد از ابى دلف حكومت او به ارث در خاندانش باقى ماند و اين خاندان با همان شرايطى كه طاهريان در مشرق ايران حكومت ميراندند\r\n\r\n\r\n","description":"","footnote":"\r\n( 1 ) - مجمل التواريخ و القصص ص 406\r\n","page_name":" 216 ","page_number":242},
  {"content":"\r\n\r\nتا حدود سال 285 بر كردستان و گاه تا حدود اصفهان و نهاوند نفوذ داشتند و با اطاعت از بنى العباس در آن نواحى فرمانروايى ميكردند .\r\nبنى ساج از فرزندان يوسف بن ابى الساج ديوداد از سال 276 تا سال 319 در آذربايجان و گاه ارمنستان و زمانى تا حدود رى حكومت ميكردند .\r\nخاندان حسنويه از سال 348 تا حدود سال 406 در كردستان و دينور و همدان و نهاوند حكومت ميكردند و اين خاندان را سلاطين آل بويه از ميان بردند « 1 » .\r\n\r\n3 - وضع اجتماعى ايران در قرن چهارم و اوايل قرن پنجم\r\n\r\nحكومتهاى ايرانى\r\nدوره‌يى كه وضع سياسى آن را باختصار مورد مطالعه قرار داده‌ايم ، يعنى قرن چهارم و قسمتى از آغاز قرن پنجم كه بتسلّط سلاجقه بر ايران منتهى شد ، دوره‌ييست كه در آن\r\n\r\n\r\n","description":"","footnote":"\r\n( 1 ) - در نگارش اين فصل بموارد مختلفى از مآخذ ذيل مراجعه شده است :\r\nتاريخ الاسلام السياسى و الدينى و الثقافى و الاجتماعى تأليف حسن ابراهيم حسن چاپ مصر ، ج 3 ظهر الاسلام تأليف مرحوم احمد امين چاپ مصر\r\nكامل التواريخ ابن الاثير\r\nتاريخ سيستان چاپ تهران\r\nتاريخ بخاراى نرشخى چاپ تهران\r\nترجمهء تاريخ يمينى از ابو الشرف ناصح بن ظفر جرفاذقانى\r\nتاريخ ابو الفضل بيهقى چاپ مرحوم دكتر غنى و آقاى دكتر فياض\r\nتاريخ طبرستان ابن اسفنديار چاپ تهران بتصحيح مرحوم عباس اقبال\r\nزين الاخبار گرديزى چاپ تهران\r\nمجمل التواريخ و القصص چاپ تهران بتصحيح مرحوم ملك الشعراء بهار\r\nروضة الصفا . جلد چهارم\r\nطبقات سلاطين اسلام ترجمهء فارسى بقلم مرحوم عباس اقبال آشتيانى چهار مقالهء نظامى عروضى و حواشى آن از مرحوم محمد قزوينى\r\nتجارب الامم ابو على مسكويه چاپ مار گوليوث\r\nطبقات ناصرى منهاج سراج مجلد اول چاپ آقاى عبد الحى حبيبى\r\n","page_name":" 217 ","page_number":243},
  {"content":"\r\n\r\nغلبه با عنصر ايرانى بود و حكومت ايران تقريبا در همهء آن دوره در دست ايرانيان بود مگر مدتى كه غلامان ترك غزنوى و مهاجمان ترك‌نژاد ايلك خانى در مشرق ايران قدرت يافتند و شروع ببرانداختن خاندانهاى ايرانى كردند ولى در همان مدت مركز و شمال و جنوب و مغرب ايران و عراق عرب در دست امراى ايرانى بود و تاريخ قطعى تسلّط حكومتهاى ترك‌نژاد از تسلّط سلجوقيان در سال 431 بر خراسان آغاز شد .\r\nدر اين دوره ملت ايران بر اثر مجاهداتى كه از اواخر قرن اول هجرى آغاز كرده و در قرنهاى دوم و سوم بنهايت شدت رسانيده بود ، توانست استقلال از دست رفتهء ايرانرا تجديد كند و زبان فارسى را چون زبانى مستقل با ادبيات پرثروت آن بوجود آورد و آداب و رسوم ايرانرا از خطر نابود شدن رهايى بخشد . اين دوره عهد مفاخرت بنژاد و مليت ايران و آزادى افكار و عقايد فرق مختلف و عدم تعصب امرا و حفظ سياست ملى و نژادى ايرانيان شمرده مىشود و به همين سبب خواهيم ديد كه پايه و بنياد حماسه‌ها و داستانهاى ملى ما در اين دوره گذاشته شده است . اين عهد را بايد دورهء كمال تمدن اسلامى در ايران و عصر ظهور افكار و آراء مختلف علمى و فلسفى شمرد . خاصيت نژادى ايرانى در اين عهد به حد كمال بود و به همين سبب در سياست افرادى نظير اسمعيل و مرداويج و عماد الدوله و معز الدوله و جيهانيان و بلعميان و ابن عميد و صاحب بن عباد و فضل بن احمد اسفراينى و احمد بن حسن ميمندى و نظاير آنان ، و در علم افراد بزرگ و نامبردارى چون على بن ربّن و محمد بن جرير و محمد بن زكريا و ابو نصر فارابى و ابو على سينا و ابو نصر عراق و ابو ريحان بيرونى و ابن مسكويه و نظاير ايشان ، و در ادب فارسى افرادى از قبيل رودكى و دقيقى و فردوسى و امثال آنان داشت كه از طرفى غالبا بىشائبهء تعصب دينى و با جستجوى حقيقت و طلب دانش براى نفس علم مشغول كار و كوشش بودند و از طرفى ديگر در طريق سربلندى ملت و تحكيم بنياد افتخارات ملى مجاهدت ميكردند و اين احوال درست متناقض با اوضاعى است كه از اوايل قرن پنجم ببعد در ايران ايجاد شد و بر اثر آن تمسّك بمليت و افتخارات قومى و توجّه بحرّيت عقايد و آزادى آراء از قيود تعصب و تقشف متروك ماند و دوره‌يى كه با تحديد دايرهء افكار و ابتكارات علمى و تعصب در مذاهب و عدم توجّه بمليت و فراموش كردن گذشته‌هاى پرافتخار و احيانا تحريم\r\n\r\n","description":"","footnote":"","page_name":" 218 ","page_number":244},
  {"content":"\r\n\r\nفلسفه و علوم توأم بود آغاز شد و آن دوره‌ييست كه با تسلّط غلامان ترك در قلمرو حكومت سامانيان و نفوذ قبايل ترك بر اثر آن ، شروع مىشود .\r\n\r\nخاندانهاى قديم ايرانى\r\nدر قرن چهارم هنوز برخى از خاندانهاى قديم ايرانى باهميت خود باقى بودند و اين خاندانها نه تنها در امور سياسى بلكه در امور ديوانى و علمى وارد ميشده و شهرتى بدست ميآورده‌اند .\r\nجغرافيانويسان از عادات خوب فارسيان احترام باهل بيوتات قديم را شمرده و گفته‌اند در فارس خاندانهايى است كه اعمال ديوانى را از قديم الى يومنا هذا به ارث مىبرند مثل آل حبيب و آل ابى صفيّه و آل مرزبان بن زادبه كه بعضى از آنان در خدمت يعقوب ليث و عمرو ليث و آل فريغون « 1 » در گوزگانان هم وارد شدند « 2 » .\r\nاصطخرى در شمار بيوتات قديم آل جلندى و آل ابى زهير و آل حنظله و خاندانهاى كرد فارس را نيز اسم برده است « 3 » .\r\nبر اثر احترام اين قبيل خاندانها نگاهدارى سلسلهء انساب و اثبات شرف نسبى در ميان ايرانيان اين دوره اهميت داشت و برخى از خاندانها ميكوشيدند نسب خود را چنان كه بوده يا ادعا ميكرده‌اند حفظ كنند و على الخصوص رعايت نسب براى پادشاهان و امرا ضرورى بود چنان كه هيچيك از سلاطين و مدعيان سلطنت ايران در قرن سوم و چهارم نبوده‌اند كه نسب خود را بنوعى بشاهان و پهلوانان قديم نرسانند مثلا يعقوب بن ليث نسب خود را بساسانيان ميرسانيد « 4 » ؛ و سامانيان مدعى بودند كه نسب ايشان ببهرام چوبين و ازو بمنوچهر پادشاه پيشدادى ميرسد « 5 » ؛ و احمد بن سهل از امراى بزرگ\r\n\r\n\r\n","description":"","footnote":"\r\n( 1 ) - آل فريغون يا فريغونيان يكى از سلسله‌هاى جزء امراء قرن چهارم در گوزگانان بوده‌اند كه بدست سلطان محمود غزنوى از ميان رفتند .\r\n( 2 ) - صورة الارض چاپ دوم ص 292 - 294 . مسالك الممالك 147 - 148\r\n( 3 ) - مسالك الممالك ص 141 و 144 - 145\r\n( 4 ) - تاريخ سيستان ص 200 - 201\r\n( 5 ) - زين الاخبار گرديزى چاپ تهران ص 13 . تاريخ بخارا چاپ تهران ص 70 . مسالك الممالك ص 143 . صورة الارض ص 468 - 469 و 472 . احسن التقاسيم ص 338 . مجمل التواريخ و القصص ص 386 .\r\n","page_name":" 219 ","page_number":245},
  {"content":"\r\n\r\nاوايل دورهء سامانى كه دعوى امارت داشت و در مرو ساكن بود نسب خود را بيزدگرد شهريار ميرسانيد « 1 » ؛ و ابو منصور محمد بن عبد الرزاق سپهسالار خراسان كه او نيز داعيهء امارت داشت خود را از تخمهء سپهبدان ايران مىدانست « 2 » و نسب خود را بگيو پسر گودرز كشوادكان و ازو بمنوچهر و فريدون و جمشيد ميكشانيد « 3 » ؛ و وزير او ابو منصور المعمرى نيز درين امر از مخدوم خود پيروى ميكرد « 4 » ؛ و پسران بويهء ماهيگير چون بامارت و سلطنت رسيدند بجعل نسب‌نامه‌يى براى خود ناگزير شدند و نژاد خويش را ببهرام گور رسانيدند « 5 » ؛ و آل زيار نژاد خود را به آغش و هادان مىكشانيدند « 6 » و كار غلوّ در اين موضوع بجايى كشيده بود كه غلامان نوخاستهء ترك و مهاجمان زردپوست اوايل قرن پنجم هم بجعل نسب براى خود مبادرت ميكردند مثلا آل سبكتكين نسبت خود را بيزدگرد شهريار ميرسانيدند و سلجوقيان مدعى بودند كه نژادشان بافراسياب ميكشد « 7 » . جعل اين نسب‌نامه‌ها كه مورد اعتراض برخى از محققان آن عصر مانند ابو ريحان بيرونى قرار مىگرفته دليل قاطعى است بر آنكه ملت ايران در قرن چهارم بموضوع اصالت نژادى اهميت ميداد و كسانى را سزاوار سرورى ميشمرد كه از تخمهء بزرگان و آزادگان باشند .\r\nغير از امرا و مدعيان امارت بسيارى از خاندانهاى قديم ايرانى از قبيل خاندان هايى كه قبلا گفته‌ايم هنوز در قرن چهارم باقى بوده‌اند و از اين ميان على الخصوص دهقانان را بايد ذكر كرد كه در قرن چهارم بوفور در ماوراء النهر و خراسان بسر ميبرده و از ميان آنان افراد مشهورى از قبيل ابو منصور محمد بن عبد الرزاق و احمد بن سهل و فردوسى و امثال آنان برخاسته و در تاريخ ايران شهرت يافته‌اند .\r\n\r\n\r\n","description":"","footnote":"\r\n( 1 ) - زين الاخبار ص 20\r\n( 2 ) - مقدمهء قديم شاهنامه . بيست مقالهء قزوينى جزء دوم چاپ تهران ص 23\r\n( 3 ) - ايضا ص 52 - 56\r\n( 4 ) - همان كتاب ص 57\r\n( 5 ) - الآثار الباقيه چاپ لايپزيگ ص 38 . مجمل التواريخ و القصص ص 390 - 391\r\n( 6 ) - مجمل التواريخ و القصص ص 388 - قابوسنامه چاپ اصفهان ص 2 ( ارغش فرهادان )\r\n( 7 ) - سياستنامه چاپ مرحوم عباس اقبال ص 4\r\n","page_name":" 220 ","page_number":246},
  {"content":"\r\n\r\n\r\nرسوم و آداب ايرانى و آبادانى و ثروت\r\nقسمت بزرگى از رسوم و آيينهاى ايرانى قديم در قرن چهارم همچنان بقوّت باقى بود . بازماندهء اصول طبقاتى ايران قديم در برخى از دربارها هنوز رعايت ميشد « 1 » و اعياد و رسوم ملّى خواه در دربارهاى سلاطين و خواه در ميان عامهء مردم متداول بود و اگرچه آن رسوم و اعياد را مسلمانان ديگر نواحى ممالك اسلامى در زمرهء آداب و عادات كفّار ميشمردند ، ايرانيان از اقامهء آن رسوم خوددارى نميورزيدند ، از ميان امراء اين دوره كسى كه در اقامهء رسوم اعياد ايرانى مبالغات شديد مينمود مرداويج بن زيار ديلمى است « 2 » و اقامهء رسوم اعياد حتى در ميان امراى ترك هم در قرن پنجم بپيروى از خاندانهاى ايرانى قرن چهارم معمول بود « 3 » .\r\nجغرافيانويسانى كه در قرن چهارم راجع بايران مطالبى نوشته و يا اقاويل آنان معوّل است بر آثار راحلان آن قرن ، راجع بتداول رسوم مجوس و اعياد قديم و هم‌آهنگى مسلمين با زرتشتيان در بعض از مسائل اشاراتى دارند « 4 » .\r\nاگرچه با غلبهء مسلمين گاه شمارى عرب به حكم احتياج در ايران معمول شده بود ليكن در اين قرن هنوز در بسيارى از نواحى ايران گاه‌شمارى ايران يعنى تقويم اوستايى معمول بود اعم از خوارزم و سغد و ساير نقاط ماوراء النهر و خراسان و فارس و جز آنها و حساب اعياد نيز برسم اواخر عهد ساسانى نگاه داشته ميشد و نسبت بايام هم همان عقايد معمول در عهد ساسانى هنوز رواج داشت مانند حرمت روز اورمزد يعنى نخستين روز از هرماه كه از ايام متبرّك است در بيت ذيل :\r\n\r\n\r\n","description":"","footnote":"\r\n( 1 ) - مثل حرمتى كه سامانيان براى « آزادان » ( - حرّان ) و دهقانان قائل بوده و در ايام بار آنانرا در شمار بزرگان كشور مىپذيرفته‌اند ، بنابراين بيت از رودكى از قصيده‌يى كه در آن وصف مجلس امير نصر بن احمد و مدح ابو جعفر احمد بن محمد كرده است :\r\n يك صف ميران و بلعمى بنشسته * يك صف حرّان و پير صالح دهقان \r\n( 2 ) - تجارب الامم ابن مسكويه چاپ مصر 1914 ميلادى ج 1 ص 310 - 311\r\n( 3 ) - براى مثال رجوع شود به تاريخ بيهقى چاپ مرحوم اديب ص 275 - 276 و 516 و 539 و 601 و قصائد شعراى عهد اول غزنوى و سلجوقى .\r\n( 4 ) - احسن التقاسيم ص 429 ، 441\r\n","page_name":" 221 ","page_number":247},
  {"content":"\r\n\r\n روز ارمَزدست شاها شاد زى * بر كَت « 1 » شاهى نشين و باده خور \r\n( بوشكور )\r\nو درين بند از مسمط منوچهرى :\r\n بوستان بانا حال و خبر بستان چيست * وندرين بستان چندين طرب مستان چيست\r\nاين نواها به گل از بلبل پردستان چيست * گل سَرِدستان بنمود در آن دستان چيست\r\nدرِ سروستان بازست بسروستان چيست * اورمزدست خجسته سر سال و سر ماه \r\nاز مهمترين خصائص قرن چهارم آبادانى و وسعت بلاد و كثرت قراء و قصبات و نواحى آباد و فزونى جمعيت و ساكنان آنها و ثروت سرشار اهالى و وجود خاندانهاى ثروتمند قديم در آنها بوده است و اين معنى على الخصوص از كتب جغرافيا و تاريخ كه در اين قرن يا نزديك به آن قرن و از روى مدارك مربوط بآندوره نوشته شده است به خوبى برميآيد چنان كه در وصف كمتر شهر و ديارى است كه سخن از فراوانى نعمت و كثرت جمعيت و رواج و رونق تجارت و فلاحت آن نرود و از قصور و كهندژها و قلاع متعدد بحث نشود .\r\nثروت شاهان و امرا نيز به همين نسبت بوده است مثلا بروايت ابن حوقل با آنكه سامانيان در اخذ ماليات رعايت كمال عدل و انصاف را ميكرده‌اند در حال عادى چهل ميليون درهم عوايد داشته‌اند كه برسم ايران قديم دوبار در سال هربار بيست ميليون درهم جمع‌آورى ميشد « 2 » و ابن حوقل تصريح مىكند كه مملكت آل سامان بوفور نعمت و ثروت بسيار معروف بوده است .\r\n\r\nبردگى و بردگان\r\nدرين قرن بنابر رسم تمدن اسلامى انواع بنده و برده در نواحى ايران زندگى ميكرده‌اند و اينها معمولا اسيرانى بودند كه در غزوها و حملات سرحدى هند و سند و اصقاع ترك و روم و حبشستان و زنگ بدست مسلمانان ميافتادند و در داخلهء ممالك اسلامى بعد از آنكه تربيت مىيافتند بمعرض بيع‌وشرى درميآمدند . در دستگاه سامانيان و ديالمه غلامان\r\n\r\n\r\n","description":"","footnote":"\r\n( 1 ) - كت : تخت\r\n( 2 ) - صورة الارض ص 469 - 470\r\n","page_name":" 222 ","page_number":248},
  {"content":"\r\n\r\nو كنيزكان ترك بسيار بوده‌اند و از اسباب اهميت اين بندگان خاصه تركان آن بوده است كه كنيزكانشان در حسن و غلامانشان در شجاعت و جنگاورى شهرت داشتند .\r\nابن حوقل ميگويد « 1 » بندگان ترك در جهان نظير ندارند و در بها و زيبايى هيچيك را با آنها ياراى همسرى نيست و من غلامى را ديده‌ام كه در خراسان بسه هزار دينار فروخته شد و قيمت كنيزك ترك در ميان خراسانيان بسه هزار دينار ميرسد و من در هيچ جاى جهان نديده‌ام كه غلام و كنيزكى از رومى و مولد بچنين قيمت گران فروخته شود و ازين جنس در دستگاه آل سامان و بزرگان و قوّاد خراسانى بسيارست . غالب غلامان صقلابى و خزرى و ديگر طوايف ترك را تجار خوارزم و سمرقند ميفروخته‌اند « 2 » و در آن نواحى تربيت بردگان بسيار متداول بود . در رسم برده خريدن و انواع بردگان و نژادهاى مختلف آنان و خدمات گوناگون كه بايشان واگذار ميشد آداب خاصى معمول بود و اصولا اين كار خود علمى خاص تلقى ميشد « 3 » .\r\n\r\nغلامان و كنيزكان ترك\r\nاهميت غلامان ترك كه در دستگاه‌هاى امراى ايرانى قرن چهارم بسر ميبرده‌اند بيشتر در آنست كه براى امور لشكرى خريده و تربيت ميشدند . نظام الملك « 4 » چگونگى تربيت غلامان را براى سپاهيگرى بتفصيل توضيح داده و گفته است كه « هنوز در عهد سامانيان اين قاعده برجاى بوده است كه بتدريج بر اندازهء خدمت و هنر و شايستگى غلامان را درجه مىافزودند چنان كه غلامى را كه خريدندى يك سال او را پياده خدمت فرمودندى و در ركاب با قباى زندنيجى « 5 » شدى و اين غلام را فرمان نبودى كه پنهان و آشكارا درين يك سال بر اسب نشستى و اگر معلوم شدى مالش دادندى و چون يكسال خدمت كردى و شاق باشى « 6 » با حاجب بگفتى و حاجب معلوم\r\n\r\n\r\n","description":"","footnote":"\r\n( 1 ) - صورة الارض ص 452\r\n( 2 ) - ايضا ص 368 و 481 - 482\r\n( 3 ) - قابوسنامه چاپ اصفهان 1341 قمرى 76 - 82\r\n( 4 ) - سياستنامه چاپ مرحوم عباس اقبال آشتيانى ص 129 - 130\r\n( 5 ) - زندنيج نوعى كرباس بود كه در زندنيج بخارا بافته ميشد\r\n( 6 ) - غلام باشى\r\n","page_name":" 223 ","page_number":249},
  {"content":"\r\n\r\nكردى ، آنگه او را قبايى و اسبى تركى بدادندى بازينكى در خام گرفته و لگامى از دوال ساده ، و چون يك سال با اسب و تازيانه خدمت كردى ديگر او را قراجورى « 1 » دادندى تا بر ميان بستى و سال چهارم كيش و قربان فرمودندى تا وقت برنشستن ببستى و سال پنجم زينى بهتر و لگام مكوكب و قباى روى دارى « 2 » و دبوسى كه در دبوس حلقه آويختى ، و سال ششم ساقيى فرمودندى با اسب دارى و قدحى از ميان درآويختى و سال هفتم و سال هشتم خيمهء شانزده ميخى بدادندى و سه غلامكى نو خريده بدادندى و در خيل او كردندى و او را و شاق باشى لقب كردندى و كلاهى نمدين سيم كشيده و قبايى گنجهء در او پوشيده و هرسال جاه و تجمّل و خيل و مرتبت او مىافزودندى تا خيل باشى شدى پس حاجب شدى ، اگر شايستگى و هنر او همه‌جا معلوم شدى و كار بزرگ از دست او برآمدى و مردم‌دار و خداونددوست بودى . آنگه تا سى و پنج ساله نشدى او را اميرى ندادندى و ولايت نامزد نكردندى و البتكين كه بنده و پروردهء سامانيان بود بسى و پنجسالگى سپهسالارى خراسان يافت . »\r\nدر اواخر عهد سامانيان عده‌يى از اين غلامان كه بمراتب عاليه رسيده بودند در دستگاه دولتى بسر مىبردند و قسمتى از اغتشاشات اواخر عهد سامانى مولود دسايس همينان بود و اين غلامان هم ممكن بود بعد از وصول بمراتب بزرگ خود غلامانى بخرند چنان كه البتكين هنگامى كه از خراسان بيرون ميرفت دو هزار و هفتصد غلام ترك داشت « 3 » .\r\nرفتار بعضى از امراى ايرانى با غلامان ترك بسيار خشن بود على الخصوص احمد ابن اسمعيل « 4 » و بيشتر ازو مرداويج بن زيار كه نسبت بغلامان ترك خود اهانتهاى عجيب روا ميداشت « 5 » .\r\n\r\n\r\n","description":"","footnote":"\r\n( 1 ) - قراجور : شمشير سركج يا كمر شمشير\r\n( 2 ) - دارى : نوعى از پارچه و شايد پارچهء دارائى\r\n( 3 ) - سياستنامه ص 130\r\n( 4 ) - مجمل التواريخ ص 387\r\n( 5 ) - كامل التواريخ ابن اثير حوادث سال 323\r\n","page_name":" 224 ","page_number":250},
  {"content":"\r\n\r\nغلامان ترك به همان نحو كه در بغداد از اوايل عهد تسلّط خود شروع بآزار و قتل خلفا كرده بودند در ايران نيز هرگاه فرصتى يافتند خداوندان خود را بقتل رسانيدند يا بر آنان خروج كردند چنان كه احمد بن اسمعيل و مرداويج « 1 » و مسعود بن محمود « 2 » بدست غلامان خود كشته شدند و البتكين و فائق و بكتوزون و بساسيرى و بسيارى ديگر از غلامان سامانيان و آل بويه در اواخر عهد آن دو سلسله نسبت بپادشاهان ساسانى و بويى طريق عصيان پيش گرفتند و بخلع و حبس آنان مبادرت كردند مثلا منصور بن نوح را امراى ترك او كور كردند و از سلطنت برداشتند و برادر او عبد الملك را بر تخت نشاندند « 3 » و سلطان الدولة بن بهاء الدوله را غلامان ترك او هنگامى كه از بغداد بيرون رفته بود از سلطنت خلع كردند و برادرش ابو على بن بهاء الدوله را بجاى او بسلطنت برگزيدند « 4 » .\r\nپيش‌آمدن اين اوضاع را نتيجهء خبطى بايد دانست كه امراى ايرانى بپيروى از معتصم و جانشينان او مرتكب شدند و بيگانگان فزونىجوى را در دستگاه خود راه دادند تا چون شمارهء آنان بسيار شد بنياد حكومتهاى ايرانى را برانداختند .\r\nكنيزكان ترك و سند و هند هم در دستگاه امرا و رجال و مردم ثروتمند و در حرمسراى آنان بسر ميبردند و طبعا از آميزش مردم ايران با آنان اختلاطى در نسل حاصل مىشد چنان كه مثلا عضد الدوله پسر ركن الدوله و برادرش ابو منصور بن ركن - الدوله هردو ترك‌زاد بوده‌اند « 5 » و از همين قبيل‌اند بسيارى از شاهزادگان و فرزندان خلفا و امرا . اين حال بمذاق ايرانيانى كه بحفظ نژاد علاقه داشته‌اند خوش نمىآمد چنان كه جاعلان نامهء رستم فرّخزاد ازين وضع خشمگين بوده و نژادى را كه ازين راه پديد ميآمده نژادى نامناسب دانسته‌اند و علاوه برين در همين نامه از مفاسدى كه نتيجهء ورود غلامان ترك در امور ادارى و اجتماعى بود اظهار ناخرسندى شده است و اين نامه\r\n\r\n\r\n","description":"","footnote":"\r\n( 1 ) - رجوع شود به مجمل التواريخ ص 387 ؛ و كامل التواريخ حوادث 323 .\r\n( 2 ) - مجمل التواريخ ص 406\r\n( 3 ) - مجمل التواريخ ص 388\r\n( 4 ) - ايضا ص 402\r\n( 5 ) - ايضا ص 391\r\n","page_name":" 225 ","page_number":251},
  {"content":"\r\n\r\nنشانهء كاملى است از تأثرى كه نژادگان ايران در قرن چهارم از ظهور آثار حملهء عرب و غلبه و تسلّط عنصر ترك در ايران احساس ميكردند « 1 » .\r\nبر اثر زيبايى كنيزكان ترك اثر آنان در ادب فارسى بسيارست و على الخصوص از وقتى كه شعرا بر اثر كثرت صلات امرا صاحب نعمت شدند و غلامان و كنيزكانى در دستگاه برخى از آنان جمع آمدند معاشقات شعراء فارسىزبان و حتى امراء ايرانى « 2 » با آنان فزونى گرفت منتهى چون معاملهء شعرا و امرا در مورد آنان معمولا معاملهء مالك و مملوك بوده و عشق شاعران با حرمان و سوز همراه نبوده است ، در سخنان عاشقانهء آنان گيرندگى اشعار عاشقانهء روزگاران بعد ديده نميشود و بيشتر تغزلات در ذكر اوصاف معشوقگان است و در اشعار گويندگان قديم ايران تا شعراى قرن پنجم اين وضع به نحوى روشن آشكار مىباشد « 3 » و به همين سبب است كه در زبان فارسى از قرن\r\n\r\n\r\n","description":"","footnote":"\r\n( 1 ) -\r\n شود بندهء بىهنر شهريار * نژاد و بزرگى نيايد به كار\r\nبگيتى كسى را نماند وفا * روان و زبانها شود پرجفا\r\nز ايران و از ترك و از تازيان * نژادى پديد آيد اندر ميان\r\nنه دهقان نه ترك و نه تازى بود * سخن‌ها بكردار بازى بود\r\nهمه گنجها زير دامن نهند * بكوشند و كوشش بدشمن دهند\r\nچنان فاش گردد غم و رنج و شور * كه شادى بهنگام بهرام گور\r\nنه جشن و نه رامش نه كوشش نه كام * همه چاره و تنبل و ساز و دام\r\nزيان كسان از پى سود خويش * بجويند و دين اندر آرند پيش\r\nچو بسيار ازين داستان بگذرد * كسى سوى آزادگان ننگرد\r\nبريزند خون از پى خواسته * شود روزگار مهان كاسته \r\n( 2 ) - قابوسنامه چاپ اصفهان ص 58 - 59\r\n( 3 ) - در شعر محمود ورّاق ( همين كتاب ص 181 ) چنان كه تذكره‌نويسان نيز تصريح كرده‌اند سخن از نفروختن مملوك است و در بيت ذيل از دقيقى سخن از خريدن معشوق مملوك و بيعانه دادن :\r\n اى خريدار من ترا به دو چيز * بدل و جان و مهر داده ربون \r\nو اگرچه ممكن است اين بيت بمعشوق غير مملوك خطاب شده باشد اما اثر معاملهء مماليك از آن مشهودست . در ابيات ذيل كه از رودكى است تأسف شاعر از فروختن معشوق مملوك مندرج است :\r\n چون گُسى كردمت بدستك خويش * گنه خويش بر تو افگندم \r\n-\r\n","page_name":" 226 ","page_number":252},
  {"content":"\r\n\r\nچهارم ترك بمعنى معشوق و شاهد استعمال شده است « 1 » .\r\n\r\n\r\n","description":"","footnote":"\r\n-\r\n خانه از روى تو تهى كردم * ديده از خون دل بيا گندم\r\nعجب آيد مرا ز كردهء خويش * كز در گريه‌ام همى خندم \r\nو در ابيات ذيل رودكى غلامان پيشگاه را وصف مىكند :\r\n خسرو بر تخت پيشگاه نشسته * شاه ملوك جهان امير خراسان\r\nترك هزاران بپاى پيش صف اندر * هريك چون ماه بر دو هفته درخشان\r\nهريك بر سر بساك مورد نهاده * لبش مى سرخ و زلف و جعدش ريحان\r\nباده‌دهنده بتى بديع ز خوبان * بچهء خاتون ترك و بچهء خاقان . . . \r\nو درين بيت معشوق مورد فرمان عاشق قرار ميگيرد زيرا مملوك اوست :\r\n گل بهارى بت تتارى * نبيد دارى چرا نيارى ؟ \r\n( رودكى )\r\n مكن اى روى نكو زشتى با عاشق خويش * كز نكورويى زشتى نبود فرزاما \r\n( دقيقى )\r\n اى ترك دگر خيره غم روز ندارى * كز كوه برون آمد آن عيد حصارى . . .\r\n. . . آن ماه ندانى كه ترا دوش چه گفتست * گفتست كه ايماه چرا باده نيارى\r\nمه گفت و نكو گفت من از تو نپسندم * گر تو سخن ماه نكو گوش ندارى\r\nبرخيز و فراز آى و قدح پر كن و پيش آر * ز آن باده كه تا بنده شود زو شب تارى . . . \r\n( فرخى )\r\n هنگام گلست اى بدورخ چون گل خودروى * همرنگ رخ خويش بباغ اندر گل جوى\r\n. . . مجلس بلب جوى براى شمسهء خوبان * كز گل چو بناگوش تو گشتست لب جوى\r\nاز مجلس ما مردم دو روى برون كن * پيش آرمل سرخ و برافگن گل دو روى \r\n« فرخى »\r\nدر اشعار شعراى آغاز قرن پنجم آثار عشق‌بازى با غلامان و كنيزكان ترك با شدت بيشترى مشهودست و در ادبيات عربى قرن چهارم و پنجم هم وصف تركان بسيار معمول بوده است . رجوع شود به ظهر الاسلام چاپ قاهره ج 1 ص 36 ببعد و 136 ببعد\r\n( 1 ) -\r\n بگه رفتن كآن ترك من اندر زين شد * دل من ز آن زين آتشكدهء برزين شد \r\n( بوشكور )\r\n ترك من بر دل من كامروا گشت و رواست * از همه تركان چون ترك من امروز كجاست \r\n( فرخى )\r\n مكن اى ترك مكن قدر چنين روز بدان * چو شد اين‌روز درين روز رسيدن نتوان \r\n( فرخى )\r\n","page_name":" 227 ","page_number":253},
  {"content":"\r\n\r\n\r\nمبارزات نژادى ايران و ترك\r\nبا ورود غلامان ترك در دستگاههاى دولتى و نفوذ و تسلّط آنان بر امور و آزار و ايذائى كه نسبت بمردم در بغداد و ساير نواحى اسلامى و در خراسان از اواخر قرن چهارم روا ميداشتند ، كشاكش بين عناصر ايرانى و عربى با آنان آغاز شد و در آثار ادبى مسلمانان از قرن چهارم ببعد منعكس گرديد . انعكاس اين وضع از آنروزگار در شعر و نثر عربى آغاز شد كه تركان در بغداد شروع بقتل و آزار و سيطره و تسلّط عجيب خود كردند .\r\nدر همين اوانست كه جاحظ رسالهء معروف خود را در ذكر مناقب ترك بدستور فتح بن خاقان التركى نوشت تا مگر دلايل و شواهدى براى تفضيل ترك بر عجم و عرب فراهم آيد ليكن اين مجاهدت به هيچ روى مانع آن نشد كه هردو نژاد مذكور بذكر مساوى تركان مبادرت جويند و قطعاتى در هجو و بيان مثالب آن قوم پديد آورند و اين قول دعبل خزاعى را مىتوان نمونه‌يى از افكار مردم دربارهء اين غلامان دانست :\r\n لقد ضاع امر الناس حيث يسوسهم * و صيف و اشناس و قد عظم الخطب \r\nو يا اين دو بيت نشانه‌يى است از تأثر مردم در سختگيرى امراى ترك نسبت بخلفا :\r\n خليفة فى قفص * بين وصيف و بغا\r\nيقول ما قالاله * كما يقول الببغا \r\nبر اثر همين فكرست كه مسلمانان شروع بجعل احاديثى دربارهء تركان و ذمّ آنان كردند و مثلا اين حديث از ابن العباس روايت شده است كه : « ليكوننّ الملك فى ولدى حتى يغلب على عزّهم الحمر الوجوه الذين كاّن وجوههم المجانّ المطرّقة » و اين روايت از ابى هريرة نقل شده است كه : « لا تقوم الساعة حتى يجىء قوم عراض الوجوه صغار الاعين فطس الانوف حتى يربطوا خيولهم بشاطىء دجلة » .\r\nشدت مبارزهء نژادى ايرانيان با تركان در حماسه‌هاى ملى قرن چهارم و آغاز قرن پنجم آشكارست چنان كه در كمتر مورديست كه سخن تركان بميان آيد و از آنان به نحوى كه از ديوان و ديوپرستان و سحره و جادوان سخن ميرود ياد نشده باشد على الخصوص در گشتاسپنامهء دقيقى و شاهنامهء استاد ابو القاسم فردوسى .\r\n\r\n","description":"","footnote":"","page_name":" 228 ","page_number":254},
  {"content":"\r\n\r\nدر كتب تاريخ هرگاه كه مورّخى غير دربارى سخن از غلبهء غلامان ترك بميان آورده آن را با تاثر و تلهّف تلقّى كرده است مثلا در تاريخ سيستان بعد از ذكر غلبهء سلطان محمود بر خلف چنين آمده است :\r\n« و چون بر منبر اسلام بنام تركان خطبه كردند ابتداء محنت سيستان آن روز بود و سيستان را هنوز هيچ آسيبى نرسيده بود تا اين وقت . . . كه امير خلف را از سيستان ببردند بخلاف كه مردمان برو كردند تا ديدند آنچه ديدند و هنوز مىبينند » « 1 » .\r\n\r\nنتايج تسلّط غلامان\r\nاز نتايج تسلّط غلامان ترك يكى برافتادن خاندانهاى قديم ايرانيست چنان كه آل سبكتكين بتنهايى تمام خاندانهاى مشرق از قبيل صفاريان و فريغونيان و خوارزمشاهان و امراى چغانى و غيره را از ميان بردند و غلامان قدرت‌يافتهء ترك در دولت آل بويه آنها را بنهايت ضعف دچار ساختند و مستعدّ فنا و اضمحلال نمودند .\r\nاثر ديگر غلامان در حكومت‌هاى اسلامى و ايران آن بود كه اينان بر اثر طمع شديد بجمع و ادّخار مال دائما در حال مصادرهء اموال مردم بودند و حتى بتهمت‌هايى از قبيل تهمت « بددينى » هم آنانرا وادار بتسليم اموال خود ميكردند . نتيجهء اين امر آن شد كه اعتماد مردم از دولتها سلب شود و فساد و سوء رفتار زورمندان بر عامه فزونى گيرد و توجه بعلم و ورع در مشاغل از دستگاههاى حكّام و امرا رخت بربندد . ازين گذشته تسلّط اين قوم مايهء رواج مقدار زيادى از اسامى تركى مانند بغا ، طولون ، بكتوزون ، بجكم ، اشناس ، ايتاخ ، سنقر ، انوشتكين ، البتكين ، سبكتكين و جز آنها و همچنين عده‌يى از لغات تركى در زبان فارسى گرديد و اين وضع مخصوصا با هجوم سلجوقيان و طوايف ترك ديگر در قرن پنجم شدت گرفت .\r\nاثر ديگر تسلّط غلامان رواج تعصب دينى و ضعف بعضى از مذاهب و قوّت برخى ديگر است كه بموقع راجع به آن سخن خواهيم گفت .\r\nذكر اين نكته در اينجا لازمست كه چون تسلّط غلامان در ايران ديرتر از بغداد ميسّر شد طبعا اثر اين واقعه در بغداد زودتر و در ايران ديرتر آشكار گشت چنان كه بايد ببيش از يك قرن اختلاف بين ايران و بغداد درين مورد قائل بود .\r\n\r\n\r\n","description":"","footnote":"\r\n( 1 ) - تاريخ سيستان ص 354\r\n","page_name":" 229 ","page_number":255},
  {"content":"\r\n\r\n\r\nفصل دوم عقايد و اديان و مذاهب در قرن چهارم و آغاز قرن پنجم\r\n\r\nبقاياى اديان قديم\r\nدر ايران قرن چهارم اديان قديم هنوز قوّت و انتشار داشت چنان كه در بسيارى از نواحى ايران دين عيسوى و يهودى و زرتشتى منتشر بود « 1 » و ازين ميان آيين زرتشتى بيش از ساير اديان رواج داشت چنان كه در شهرها و قصبات فارس درين قرن دسته‌هاى بزرگى از معتقدان به اين آيين ميزيستند « 2 » و در طبرستان و خراسان و ماوراء النهر و سيستان و خوزستان به نحوى كه از اشارات مورخان مشهودست پيروان آيين مجوس فراوان بودند . در برخى از نواحى مانند ولايت غور عدد غير مسلمانان به حدى بود كه جغرافيا نويسان قرن چهارم آنجا را « دار الكفر » ناميده‌اند « 3 » . در ماوراء النهر و حتى در اقصى نواحى آن اجتماعات بزرگى از گبركان و مانويان بسر ميبردند « 4 » . زرتشتيان و ساير ملل در اجراى مراسم خود آزادى داشتند و حتى رسوم آنان در ميان عامهء مردم بعض\r\n\r\n\r\n","description":"","footnote":"\r\n( 1 ) - رجوع شود به : صورة الارض ص 344 . اسرار التوحيد بتصحيح نگارنده ، چاپ تهران 1332 ص 141 و 142 - 143 و 266 و غيره . مسالك الممالك ص 139 . تاريخ سيستان ص 299 ، 369\r\n( 2 ) - صورة الارض ص : 264 ، 265 . مسالك الممالك ص 119 ، 139\r\n( 3 ) - صورة الارض ص 444\r\n( 4 ) - حدود العالم چاپ تهران ص 66 و 72\r\n","page_name":" 230 ","page_number":256},
  {"content":"\r\n\r\nنواحى هم مستعمل بود « 1 » و در « اعياد كفر » ( مراد اعياد ايرانى قديم يعنى اعياد زرتشتى بود ) بازارها را تزيين ميكردند و در نوروز و مهرگان با مجوس عيد ميگرفتند و عدد شهور و ايامشان مانند زرتشتيان بود « 2 » . آتشكدهاى زرتشتيان هم درين ايام بسيار بود و از اين آتشكدها در كتب جغرافيا و تاريخ در قرن چهارم بسيار نشان داده شده است چنان كه شمارش همهء آنها مايهء ملالت است « 3 » و بررويهم زرتشتيان در فارس بيش از همه جاى ديگر ممالك اسلامى زندگى ميكردند و بيشتر كتب زرتشتى و آتشكدهاى ايشان تا آن روزگار محفوظ بوده « 4 » و خلاف بغداد غيار نداشته‌اند « 5 » . با اينحال گاه تصادماتى ميان زرتشتيان و مسلمانان در آن ديار رخ ميداد چنان كه در سال 369 فتنهء بزرگى بين عامهء اهل شيراز و زرتشتيان رخ داد و مسلمين آن شهر خانهاى زرتشتيان را غارت كردند و گروهى از آنها را كشتند و چون عضد الدوله از اين واقعه خبر يافت كسانى را كه درين كار دست داشتند جمع كرد و در تأديب آنان مبالغه نمود « 6 » . بنابر نقل مورخان در بيابانى كه در مشرق فارس واقع بود شهر قرينين قرار داشت كه همهء مردم آن دين زرتشتى داشته و هنوز قبول اسلام نكرده بودند « 7 » . در عراق نيز عدد مجوس بسيار بود « 8 » ولى در آنجا غيار داشته‌اند .\r\nاز مذاهب ايرانى ديگر دنبالهء آيين مزدكى با مذاهبى كه از آن بازمانده بود درين عهد رواج داشت و در بعضى از قراء دوردست پيروان آن بعنوان اباحيه بادامهء آيين خود سرگرم بودند . ابن حوقل بوجود اين قوم در شمال آذربايجان اشاره كرده و گفته\r\n\r\n\r\n","description":"","footnote":"\r\n( 1 ) - احسن التقاسيم ص 429\r\n( 2 ) - احسن التقاسيم ص 439 - 441\r\n( 3 ) - رجوع شود به صورة الارض ص : 264 ، 265 ، 273 . مسالك الممالك ص 118 - 119 و 139\r\n( 4 ) - مسالك الممالك ص 139\r\n( 5 ) - احسن التقاسيم ص 439\r\n( 6 ) - كامل التواريخ حوادث سال 369\r\n( 7 ) - الحضارة الاسلامية فى القرن الرابع الهجرى ترجمه از تأليف آدام متز  Adam Mez  بوسيلهء محمد عبد الهادى ابو ريده چاپ قاهره سال 1930 ميلادى ج 1 ص 64\r\n( 8 ) - احسن التقاسيم ص 126\r\n","page_name":" 231 ","page_number":257},
  {"content":"\r\n\r\nاست كه خرّميه از اتباع بابكند و قرآن ميخوانند ولى در باطن اعتقادى باسلام ندارند « 1 » .\r\nالبغدادى صاحب كتاب الفرق بين الفرق كه بسال 429 درگذشته است از مذهب خرّميه كه شعبه‌يى از آيين مزدكى بود و رسومى كه در جبال خود داشته‌اند سخن ميگويد و مدعيست كه اين قوم تظاهر باسلام ميكنند ولى در سرّ نماز نميخوانند و روزه نمىگيرند و بجهاد با كفّار عقيده ندارند و راجع بمازياريه اتباع مازيار بن قارن هم همين قول را دارد « 2 » . نظام الملك هم در اشاره‌يى كه بخرّم دينان كرده به نحوى سخن گفته است كه معلوم ميدارد آن قوم در اواخر قرن پنجم باقى بوده‌اند « 3 » و همچنين محمد بن عبد الكريم شهرستانى كه در اوايل قرن ششم ميزيسته بوجود خرّميه و مزدكيه و سنباديه در عراق و ماوراء النهر و آذربايجان اشاره كرده است « 4 » .\r\nشمارهء يهوديان هم در ايران قرن چهارم و آغاز قرن پنجم بسيار بود چنان كه بنابر بعضى از اقوال در همدان تقريبا 30000 و در اصفهان 15000 و در شيراز 10000 و در غزنين 8000 و در سمرقند 30000 يهودى زندگى ميكردند « 5 » . المقدسى ميگويد در خراسان يهودى بسيار و نصارى كم‌اند « 6 » و در جبل هم عدد يهود از نصارى بيشترست « 7 » .\r\nبه همين نحو هم در خوزستان عدد يهود و مجوس بر نصارى برترى داشت « 8 » و معمولا رئيس يهوديان را در طرف مشرق ممالك اسلامى « رأس الجالوت » ميناميدند كه در بغداد سكونت داشت « 9 » .\r\nاز دورهء خلافت متوكل به نحوى كه خواهيم گفت براى پوشش اهل ذمّه شرائط\r\n\r\n\r\n","description":"","footnote":"\r\n( 1 ) - صورة الارض ص 372\r\n( 2 ) - الفرق بين الفرق چاپ دوم ص 161\r\n( 3 ) - سياست‌نامه چاپ مرحوم عباس اقبال ص 287 - 288\r\n( 4 ) - الملل و النحل چاپ تهران ص 80 - 81 و 124\r\n( 5 ) - الحضارة الاسلامية فى القرن الرابع ج 1 ص 62\r\n( 6 ) - احسن التقاسيم ص 323\r\n( 7 ) - ايضا ص 394\r\n( 8 ) - ايضا ص 414\r\n( 9 ) - الحضارة الاسلامية ج 1 ص 61\r\n","page_name":" 232 ","page_number":258},
  {"content":"\r\n\r\nخاص معلوم شد تا از مسلمانان ممتاز باشند و باز همين خليفه فرمان داد كه اهل ذمّه نبايد كارهايى را عهده‌دار باشند كه مستلزم فرمانروايى بر مسلمين باشد « 1 » و مقتدر در سال 296 فرمان داد كه بنصارى و يهود جز شغل طبّ و جمع ماليات واگذار نشود « 2 » ليكن بايد دانست كه اين فرمانها غالبا اجرا نميشد و موارد متعددى از خلاف با فرمان اخير در تاريخ ديده شده است « 3 » مثلا على بن بويه براى خود كاتبى نصرانى از اهل رى انتخاب كرد « 4 » و منصب وزارت عزّ الدوله را مدتى ابو العلاء صاعد بن ثابت النصرانى داشت و عضد الدوله وزيرى نصرانى باسم نصر بن هارون اختيار كرد كه با اجازهء شاهنشاه كليساها و ديرهاى عيسويان را مرمت و تعمير كرده بود و با اين حال درين دوره غالبا مناقشات و فتنه‌هايى بين مسلمين و نصارى درميگرفت « 5 » .\r\nبا وجود غلبهء اسلام نصارى درين ايام بيش از دو قرن مقدّم سرگرم تأليف كتب به زبان عربى در اثبات اصول آيين مسيح بوده‌اند و ازين كتب اكنون مقدار كثيرى در دست است « 6 » .\r\n\r\nمذاهب اسلامى\r\nمذاهب اسلامى ايران در قرن چهارم و اوايل قرن پنجم دنبالهء مذاهب دو قرن پيش بوده است . پيداست كه نهضت‌هاى مذهبى پياپى و مستمرّى كه در قرن دوم و سوم رخ ميداد در اين عهد كمتر واقع مىشد زيرا بررويهم اين دوره زمان استقرار وضع مذاهب و انتخاب بعضى و ترك بعضى ديگر بوده است . جغرافيانويسان و صاحبان كتب ملل و نحل و كتب تاريخ و ادب از مذاهب اسلامى معمول در قرن چهارم و آغاز قرن پنجم بيشتر بغلبهء اين مذاهب\r\n\r\n\r\n","description":"","footnote":"\r\n( 1 ) - الحضارة الاسلامية ج 1 ص 61 ، 84 ، 85\r\n( 2 ) - الحضارة الاسلامية ج 1 ص 61 ، 84 ، 85\r\n( 3 ) - الحضارة الاسلامية ج 1 ص 61 ، 84 ، 85\r\n( 4 ) - تجارب الامم ابن مسكويه ج 1 ص 299 و 300\r\n( 5 ) - الحضارة الاسلامية ص 88 - 89\r\n( 6 ) - رجوع كنيد بفهرست نسخ خطى عربى كتابخانهء ملى پاريس تأليف بارون دواسلان\r\n Cutalogue orientale , Manuscrits du fonds arabe par le Baron de Slan , Paris \r\n883  I  . و ضميمهء فهرست نسخ خطى عربى كتابخانهء موزهء بريتانيا تأليف ريو\r\n Supplement to the Catalogue of the Arabic Manuscripts in the British Museum , by Charles Rieu . London I 894 . \r\n","page_name":" 233 ","page_number":259},
  {"content":"\r\n\r\nدر نواحى مختلف اشاره كرده‌اند « 1 » : شافعيه ، حنفيه ، حنبليه ، نجّاريه ، ظاهريه ( داوديه ) ، ثوريه ، شيعهء اثنى عشرى ، اسمعيليه ، شيعهء غاليه ، قرامطه ، خوارج ، اصحاب حديث ، معتزله ، كرّاميه ، صوفيه ، سپيدجامگان ( بيض الثياب ) ، جهميه ، قدريه .\r\n\r\nعصبيات مذهبى\r\nبر رويهم در ايران قرن چهارم و آغاز قرن پنجم غير از آن قسمت كه دچار تسلّط محمود غزنوى شده بود تعصب در اديان شديد نبود . البته در پاره‌يى از نواحى ايرانى نشانهايى از آثار تعصب مذهبى مردم داده شده است كه كار آن‌گاه بنزاع و جدال و سفك دماء مىكشيد . از مراكز مهم عصبيات مذهبى يكى نيشابور بود كه بين شيعه و كرّاميه اختلافات سخت بروز ميكرد « 2 » و همچنين بين فقها با صوفيه كه گاه كار بتهديد قتل ميانجاميد « 3 » و در سيستان عصبيات بين سمكيه « 4 » و صدقيه « 5 » بشدت دائر بود چنان كه خونها درين راه ريخته ميشد و گاه حكومت وقت ناگزير دخالت ميكرد و در سرخس همين دشمنى ميان عروسيه « 6 » و اهليه « 7 » دائر بود و در هرات ميان عمليه و كرّاميه و در مرو ميان مدنيين و سوق العتيق ، و همچنين بود در نسا و ابيورد و بلخ چنان كه كمتر جايى از مشرق بود كه ازينگونه عصبيات خالى باشد « 8 » و در نواحى ديگر ايران نيز نظاير اين عصبيات ديده مىشد مثلا در رى عصبياتى در باب اعتقاد بخلق قرآن درمىگرفت و همچنين\r\n\r\n\r\n","description":"","footnote":"\r\n( 1 ) - رجوع شود به الاصطخرى ص 139 ، 148 ، 292 . ابن حوقل ص : 254 ، 292 ، 294 ، 295 ، 296 ، 349 ، 361 ، 369 . اسرار التوحيد چاپ نگارندهء اين اوراق ص 77 ، 188 . احسن التقاسيم ص 323 ، 339 ، 365 ، 379 ، 395 ، 414 - 415 ، 439 - 440 ، 469\r\n( 2 ) - احسن التقاسيم ص 336\r\n( 3 ) - اسرار التوحيد چاپ نگارندهء اين سطور ص 77 - 82\r\n( 4 ) - اسمى است كه در سيستان بپيروان ابو حنيفه ميدادند .\r\n( 5 ) - اسم شافعيه در سيستان\r\n( 6 ) - اسم اصحاب ابو حنيفه در سرخس\r\n( 7 ) - عنوان اصحاب شافعى در سرخس\r\n( 8 ) - احسن التقاسيم ص 336\r\n","page_name":" 234 ","page_number":260},
  {"content":"\r\n\r\nبود در قزوين « 1 » و گاه بپيروى از اهل مذاهب عصبيت‌هاى غير مذهبى هم در برخى از بلاد بميان ميآمد و اين يكى از آثار تمدّن عربى در ايران بود زيرا چنان كه ميدانيم ميان قبايل عرب كه از قديم الايام بعصبيت خو گرفته بودند در قرن دوم دشمنى و اختلاف سخت مخصوصا در خراسان بروز كرده بود و بعيد نيست كه عصبيت ميان دسته‌هايى از ايرانيان كه در بلاد مختلف بسر ميبردند از همينجا نشأت كرده باشد .\r\nحسن كار در آن بود كه در قرن چهارم حكومتها درين عصبيات وارد نمىشده‌اند بلكه معمولا از شدت اختلافات جلوگيرى مىكردند ليكن از قرن پنجم ببعد تدريجا شاهان و رجال مملكت خود در اين گونه عصبيات وارد شدند « 2 » و بسخت‌گيرى نسبت به مذاهبى كه با آنها نظر مساعدى نداشتند مبادرت كردند و علما و فقها نيز درين كار با آنان همداستان گرديدند .\r\nدر بغداد از عهدى كه متوكل قصد تجديد سنّت كرد رواج بازار تعصب و غلبهء متعصبين آغاز گرديد . متوكل نخستين خليفه‌ييست كه مردم را از قول بخلق قرآن بازداشت و بحث و جدل را ممنوع ساخت و عامه را بتسليم و تقليد فرمان داد و شيوخ محدّثين را به تحديث و اظهار سنّت و جماعت امر كرد « 3 » و نسبت بمعتزله آغاز سخت‌گيرى نمود و آنانرا از كارها بر كنار داشت . سختگيرى نسبت بمعتزله از همين وقت در ممالك اسلامى آغاز شد منتهى در ايران تا آل بويه و آل سامان قدرت داشتند يعنى در تمام قرن چهارم ، معتزله مشغول نشر مقالات خود بودند و على الخصوص در قلمرو تسلّط آل بويه و در بلاد فارس و جبال و خوزستان انتشار مذهب اعتزال بيش از جايهاى ديگر بود زيرا آل بويه آن فرقه را حمايت ميكردند و از ميان رجال آن دولت بعضى خود معتزلى مذهب و پراگنندهء عقايد آنان بودند چنان كه صاحب بن عباد وزير مشهور بمذهب بهشميه اعتقاد داشت و آن را ترويج مىكرد .\r\nهمين كه تركان در ايران نفوذ يافتند بپيروى از رفتار سخت خلفا و امراى ترك\r\n\r\n\r\n","description":"","footnote":"\r\n( 1 ) - احسن التقاسيم ص 396\r\n( 2 ) - رجوع شود بصحائف بعد در باب رفتار محمود نسبت باهل مذاهب مختلف\r\n( 3 ) - مروج الذهب چاپ مصر ج 4 ص 37 و 246\r\n","page_name":" 235 ","page_number":261},
  {"content":"\r\n\r\nبغداد اذيت و آزار معتزله شروع شد . محمود در نامه‌يى كه پس از فتح رى به القادر خليفهء عباسى نگاشت چنين گفت : « سلام بر سيّد و مولاى ما امام القادر باللّه امير المؤمنين .\r\nنامهء اين بنده از لشكرگاه او به ظاهر شهر رى صادر شده است در غرّهء جمادى الاولى سال 420 ، خداوند دست ستمكارانرا ازين بقعه كوتاه كرده و آن را از لوث باطنيان سترده است . حقيقت سعى و مجاهدت بندهء درگاه در پيشگاه خليفه از بابت غزو با اهل كفر و ضلالت و قمع دسته‌هاى باطنيه آشكارست ، اينان رى را پناهگاهى براى خود ساخته و در آنجا كفر خود را آشكار كرده بودند و با معتزله و روافض درآميخته و بشتم صحابه تجاهر نموده و كفر و مذهب اباحة را ظاهر كرده بودند . پيشواى ايشان رستم بن على الديلمى بود و اين بنده با سپاهيان بر سر او تاختم . . . و ديالمه در حالى كه بگناهان خود معترف و بكفر و رفض خود مقرّ بودند تسليم شدند و من كار ايشانرا بفقها بازگذاشتم و آنان چنين فتوى دادند كه اين قوم از دايرهء طاعت احكام الهى قدم بيرون نهاده و بفساد روى آورده‌اند و قتل و قطع و نفى آنان بمراتب جناياتشان واجب است مگر آنكه از اهل الحاد نبوده باشند و اين چگونه ممكن است در صورتى كه اعتقاد اين قوم از تشيّع و رفض و باطن خالى نيست . فقها گفته‌اند كه اين قوم نماز نمىگزارند و زكات نمىدهند و بشرائط دين معترف نيستند و بقذف و شتم صحابه تجاهر مىكنند و بهترين ايشان معتقدين بمذهب اعتزال و باطنيه‌اند و اينان خود به خدا و روزشمار اعتقادى ندارند . . . اين بقعه از دعاة باطنيه و اعيان روافض خالى شده و اهل سنّت را نصرت يار گشته است » « 1 » .\r\nوصف آزار بىمنتهايى را كه محمود و حاجب وى بفرمان او در رى كرده‌اند فرّخى در مدح محمود در قصيده‌يى بمطلع ذيل آورده است :\r\n اى مَلِك گيتى گيتى تراست * حكم تو بر هرچه تو گويى رواست\r\nمُلك رى از قرمطيان بستدى * ميل تو اكنون بمنا و صفاست\r\nدار فروبردى بارى دويست * گفتى كاين درخور خوى شماست \r\n\r\n\r\n","description":"","footnote":"\r\n( 1 ) - تاريخ الاسلام السياسى و الدينى و الثقافى و الاجتماعى تأليف حسن ابراهيم حسن چاپ مصر ج 3 ص 168 - 169 نقل از تاريخ الاسلام ذهبى .\r\n","page_name":" 236 ","page_number":262},
  {"content":"\r\n\r\n هركه ازيشان بهوى كار كرد * بر سر چوبى خشك اندر هواست\r\nبسكه ببينند و بگويند كاين * دار فلان مهتر و به همان كياست . . . \r\nو همين شرح را صاحب كتاب مجمل التواريخ و القصص روشن‌تر آورده است « 1 » آنجا كه از تغلّب ديلمان بر امور جبال در آخر كار آل بويه سخن گفته : « . . . و خون ريختن از حدّ گذشت و مذهب رافضى و باطنى آشكارا كردند و فلسفه « 2 » ، و مسلمانى را پيش ايشان هيچ وقعى نماند تا خداى تعالى سلطان محمود بن سبكتكين را رحمه اللّه بر ايشان گماشت و برى آمد با سپاه و روز دوشنبه تاسع جمادى الاولى سنهء عشرين و اربعمائه ، ايشانرا جمله قبض كرد و چندان خواسته از هرنوع بجاى آمد كه آن را حد و كرانه نبود و تفصيل آن در فتح‌نامه نوشتست كه سلطان محمود بخليفه القادر باللّه فرستاد و بسيار دارها بفرمود زدن و بزرگان ديلم را بر درخت كشيدند و بهرى را در پوست گاو دوخت و بغزنين فرستاد و مقدار پنجاه خروار دفتر روافض و باطنيان و فلاسفه از سرايهاى ايشان بيرون آورد و زير درختهاى آويختگان بفرمود سوختن ، خواندم در نسخت‌نامه‌يى كه سلطان محمود فرمود نوشتن سوى خليفه بتازى كه پنجاه زن آزاد اندر سراى مهتر ايشان بود ، رستم ابن على ، و سى فرزند داشت ازين زنان و بمسلمانى اندر بيشتر از چهار زن رخصت نيست . . . و اين معامله سلطان محمود آن‌وقت كرد با ايشان كه همهء علما و ائمهء شهر حاضر كرد و بدمذهبى و بدسيرتى ايشان درست گشت و به زبان خود معترف شدند . »\r\nنظام الملك هم در يكى از حكايات تاريخى خود در سياستنامه در اين باب ميگويد :\r\n« مرا بعراق آمدن نه مقصود گرفتن عراق بود كه من پيوسته بهندوستان بغزو مشغول بودم ليكن از بس‌كه متواتر نبشتها به من ميرسيد كه ديلمان در عراق فساد و ظلم و بدعت آشكارا كرده‌اند و بر راه گذرها ساباطها كرده‌اند وزن و فرزند مسلمانان را بتغلّب در سراى مىبرند و با ايشان فساد مىكنند . . . و عايشهء صديقه را زانيه ميدانند و جملهء ياران رسول خدايرا بد ميدانند . . . و پادشاهى كه او را مجد الدوله خوانند بدان قانع\r\n\r\n\r\n","description":"","footnote":"\r\n( 1 ) - مجمل التواريخ ص 403 - 404\r\n( 2 ) - مراد همان مذهب اعتزال است كه مباحث آن آميخته با مباحث فلسفى بود .\r\n","page_name":" 237 ","page_number":263},
  {"content":"\r\n\r\nشده است كه او را شاهنشاه گويند ، نه زن دارد همه بنكاح ، و با رعيت هر جاى در شهرها و نواحى مذاهب زنادقه و بواطنه آشكارا مىكنند و رسول را ناسزا گويند و نفى صانع برملا مىكنند و نماز و روزه و حج و زكات را منكرند . . . چون اين حال بدرستى معلوم گشت اين مهم را بر غزاى هند اختيار كردم و روى بعراق آوردم و لشكر ترك را كه مسلمان و پاك دين و حنفىاند بر ديلمان و زنادقه و بواطنه گماشتم تا تخم ايشان از بيخ بركندند و بعضى از ايشان بشمشير كشته شدند و بعضى گرفتار بند و زندان گشتند و بعضى در جهان پراگنده شدند و شغل و عمل همه خواجگان خراسان را فرمودم كه پاكيزه مذهبند و يا حنفى و يا شافعىاند و هردو طايفه دشمن خوارج و باطنىاند و رضا ندادم كه دبير عراقى قلم بر كاغذ نهد از آنكه دانستم كه دبيران عراق بيشتر از ايشان‌اند و كار بر تركان شوريده دارند ، تا باندك روزگار زمين عراق از بدمذهبان پاك كردم بتوفيق خداى عزّ و جلّ « 1 » . »\r\nرفتارى كه محمود با فردوسى طوسى كرد از همين قبيل است . نظامى عروضى گويد كه چون فردوسى شاهنامه تمام كرد و بر محمود عرضه داشت سلطان با رجال دستگاه خود « تدبير كرد كه فردوسى را چه دهيم ؟ گفتند پنجاه هزار درم و اين خود بسيار باشد كه او مردى رافضى است و معتزلى مذهب . . . و سلطان محمود مردى متعصب بود ، درو اين تخليط بگرفت و مسموع افتاد » « 2 » و اين سختگيرى تركان نسبت به شيعه و معتزله و اهل بحث و استدلال امرى بود كه از همان آغاز تسلّط بر بغداد آشكار شد و هرجا كه تسلّط يافتند اين سيرت نكوهيده را معمول داشتند .\r\nطبيعى است كه اين وضع از طرف اهل تشيّع از همان آغاز كار با مقاومت روبرو شد چنان كه زد و خورد شيعه و اهل سنّت هرجا كه فرصتى مىيافتند امرى عادى بود و از اينجاست كه ديالمه چون بر بغداد مستولى شده و بتقويت شيعه پرداختند ميان اهل سنّت و تشيّع دائما نزاع در ميگرفت .\r\nعين اين تعصّب و سخت‌گيرى نسبت بفرق ديگر و مخصوصا اهل اديان خارجى\r\n\r\n\r\n","description":"","footnote":"\r\n( 1 ) - سياستنامه چاپ مرحوم عباس اقبال ص 77\r\n( 2 ) - چهار مقاله چاپ ليدن ص 49\r\n","page_name":" 238 ","page_number":264},
  {"content":"\r\n\r\nمانند يهود و نصارى و مجوس نخست در بغداد و بعد از چندى در ساير بلاد و نواحى معمول گشت . چنان كه در آغاز همهء اهل ذمّهء بغداد مجبور شدند لباس عسلى بپوشند و بر زينهاى چوبين سوار شوند و كلاهى خلاف رنگ كلاه مسلمانان بر سر نهند يا بجاى لباس عسلى دوپاره غيار عسلىرنگ يكى بر روى سينه و يكى بر پشت بدوزند كه هر يك به قدر چهار انگشت باشد و هركس كه عمامه بر سر نهد برنگ عسلى باشد « 1 » . با اينحال در قرن چهارم هنوز در بسيارى از نواحى ايران مردم غير مسلمان خاصه زرتشتيان غيار نداشته‌اند « 2 » و اين امر از قرن پنجم ببعد در ايران شيوع يافت .\r\nبا اين كيفيت وضع معتزله از دوره‌يى كه تركان در بغداد و بعد از آن در ساير نواحى بر سر كار آمدند به خوبى روشن مىشود و نيز معلومست كه چگونه اهل سنّت و حديث و مشبّهه كه مقالاتشان نزديك بسليقهء متعصبين بود غلبه يافتند و بآزار مخالفان خود خاصه معتزله برخاستند و درين كار مخصوصا امام احمد بن حنبل پيش قدم بود كه فتوىهاى سخت بر ضد آنان ميداد و قدرت او به حدى در بغداد زياد شد كه مدتها بعد از وى باقى ماند . داستان تفتيش منازل بدست حنابله و شكستن خمهاى شراب و آلات طرب و ضرب و شتم جوارى و مغنّيات مشهورست . به همين سبب معتزله كمتر قدرت داشتند كه تظاهر باعتزال كنند مگر در قلمرو تسلّط آل بويه . در خراسان و ماوراء النهر نيز از عهد تركان حال بر همين منوال بود چنان كه معتقدان باعتزال را سخت تحت تعقيب قرار ميدادند و به آنان انواع تهمت‌ها را وارد ميكردند .\r\nشكست معتزله براى تمدّن اسلامى بسيار زيان‌آور بود زيرا غالب ائمّهء اين فرقه پيشروان تفكّر و تعقّل و معتقدان به اختيار و تنزيه و دوستداران فلسفه و علوم نظرى و اثباتى بودند و با حكومت و غلبهء آنان علوم عقلى توسعه و كمال مىيافت در صورتى كه شكست آنان وسيلهء غلبهء تعصّب و تقشّف در ميان مسلمين و شكست عقل و استدلال و نظر و مقدّمهء انحطاط تمدّن اسلامى گرديد .\r\nبعد ازين عهد بحث و نظر در علوم دينى و غير دينى متروك شد و تسليم و تقليد\r\n\r\n\r\n","description":"","footnote":"\r\n( 1 ) - ظهر الاسلام تأليف مرحوم احمد امين چاپ قاهره 1945 ، ص 43\r\n( 2 ) - احسن التقاسيم ص 439\r\n","page_name":" 239 ","page_number":265},
  {"content":"\r\n\r\nامرى معتاد گشت ، تسليم به قضا و قدر و تقليد از اسلاف بدون آوردن نظر جديد ! از اين پس تمام كتب و آثار يا عبارتست از نقل اقوال و عقايد پيشينيان در صورتى كه مقبول عقايد متعصبانه باشد ، و يا عبارتست از اثبات اقوال آنان لاغير ، و از بدبختى اين فكر حتى بفلاسفه و علما هم سرايت كرد . ضربت عظيم اهل حديث و سنّت بتمدن و علوم در آن بود كه تفكّر را در اصول دين و عقايد و احكام و احاديث و آيات و تميز خطا را از صواب بوسيلهء عقل و نظاير آنها امرى زائد و نزديك بكفر و جسارت دانستند و در حقيقت آن را تحريم كردند و داستان مخالفتهاى شديد گروهى از پيشروان مذاهب اسلامى و فقها با علوم اوائل و حكما و علما از همين اوان در تاريخ تمدن اسلامى پديد آمده است كه قوّت آن على الخصوص در قرن پنجم و ششم بود « 1 » .\r\n\r\nمذهب اشعرى\r\nيكى از علل بزرگ ضعف معتزله پيدا شدن مذهب اشعريه است ابو الحسن على بن اسمعيل الاشعرى از اعقاب ابو موسى اشعرى است كه بسال 260 هجرى ، دوازده سال پيش از قتل متوكل ، ولادت يافت . وى شاگرد ابو على جبّائى بود و بدين‌ترتيب در ميان معتزله تربيت شد و مانند آنان بسلاح منطق و فلسفه مسلّح گرديد و در حدود چهل سالگى از طريقهء معتزله دست برداشت و باقى حيات را در مبارزه با آنان گذراند و كتب بسيار در اثبات روش خود تأليف كرد .\r\nابن خلّكان « 2 » ميگويد كه اشعرى در آغاز امر معتزلى بود سپس روز آدينه‌يى در مسجد جامع بصره آشكارا از قول بعدل و خلق قرآن توبه كرد و بر تختى رفت و با صوت بلند چنين گفت : « . . . تاكنون معتقد بخلق قرآن بوده‌ام و مىگفتم كه خداوند به چشم ديده نميشود و فاعل افعال بد منم « 3 » و اكنون توبه كردم و اين اعتقاد را از خويش مسلوب ساختم و معتقد بردّ بر معتزله‌ام و از فضائح و معايب آنان دورى جسته‌ام . »\r\n\r\n\r\n","description":"","footnote":"\r\n( 1 ) - براى اطلاع از كيفيت اين مخالفتها رجوع شود به تاريخ علوم عقلى در تمدن اسلامى ج 1 چاپ اول ص 138 - 151\r\n( 2 ) - وفيات الاعيان چاپ مصر ج 1 ص 464\r\n( 3 ) - كنايه است از مسألهء اختيار كه از اصول عقايد معتزله بود .\r\n","page_name":" 240 ","page_number":266},
  {"content":"\r\n\r\nشهرستانى در ذكر عقايد اشعرى چنين ميگويد : مذهب او در وعد و وعيد و اسماء و احكام و سمع و عقل از هرحيث مخالف معتزله است . او گفته است :\r\nايمان عبارتست از تصديق بقلب ، اما قول بلسان و عمل باركان از فروع آنست و كسى كه بقلب تصديق كرد يعنى بوحدانيت خداى تعالى اقرار آورد و بپيغامبران و آنچه از خداوند برسالت آورده‌اند از روى قلب اعتراف كرد ، ايمان او درست است و اگر هم در همان حال بميرد مؤمن و رستگار شمرده مىشود و مؤمن جز بانكار ايمان و لوازم آن از ايمان خارج نميگردد .\r\nصاحب گناه كبيره اگر بدون توبه بميرد حكم او با خداوند است ، يا او را برحمت خود ميآمرزد و يا بشفاعت پيغامبر مىبخشد و يا به مقدار جرمش عذاب مىكند .\r\nو اما اگر توبه كند آمرزيدن او بر خداوند واجب نيست زيرا خداوند موجب است و چيزى بر او واجب نميشود و اعتقاد بقبول توبه تنها مبتنى بر سمع است .\r\nخداوند مالك خلق خود است ، آنچه ميخواهد مىكند و بهرچه اراده كرد فرمان ميدهد ، اگر همهء خلق جهانرا ببهشت برد مرتكب حيفى نشده است و اگر همه را به آتش افگند ظلمى نكرده است چه ظلم عبارتست از تصرّف در آنچه ما يملك متصرّف نيست ، يا عبارتست از وضع شىء در غير موضع خود ، در صورتى كه خداوند مالك مطلق است و ازينروى نه ظلمى بر او متصوّر است و نه جورى به دو منسوب .\r\nراجع برؤيت خداوند گفته است كه هرچه موجود باشد مرئيست و چون بارى تعالى موجودست پس مرئى خواهد بود . قال اللّه تعالى وجوه يومئذ ناضرة الى ربّها ناظرة .\r\nدر اثبات سمع و بصر و يدو وجه براى خداوند گويد : اين جمله صفات جبريست كه چون سمع به آن ورود يافته اقرار به آن واجب باشد به آن طريق كه شرع به آن وارد است ، و باريتعالى عالم است بعلم و قادرست بقدرت و حىّ است بحيات و مريدست باراده و متكلّم است بكلام و سميع است بسمع و بصيرست ببصر و همهء اين صفات هم قديم است .\r\nبعقيدهء او موجد امور « به غير از واجب الوجود نتواند بود بحقيقت و غير واجب الوجود از اسباب معدّات باشد قبول وجود را نه آنكه احداث حقيقت وجود كند » .\r\n\r\n","description":"","footnote":"","page_name":" 241 ","page_number":267},
  {"content":"\r\n\r\nتوفيق پيش اشعرى خلق قدرتست بر طاعت و خذلان خلق قدرتست بر معصيت .\r\nآنچه در سمع واردست از اخبار امور غايبه ، مثل لوح و عرش و كرسى و جنّت و نار ، اعتقاد به آن بر ظاهر چنان كه آمده واجبست و آنچه راجع بامور مستقبله در آخرت ورود يافته از قبيل سؤال قبر و ثواب و عقاب و ميزان و حساب و صراط و انقسام فريقين ببهشتى و دوزخى ، اعتقاد به آن نيز واجبست .\r\nامامت باتفاق و اختيار نه بنصّ و تعيين ثابت مىشود و به اين ترتيب طريقهء اهل سنّت را تأييد مىكند .\r\nراجع به قرآن اشعريه خلاف قول معتزله معتقد بقدم آنند و قول بخلق قرآنرا از فضايح اعتقادات معتزله مىشمرند .\r\nاين قوم علّيت و عدالت هردو را انكار مىكنند تا با بطلان نخستين معجزات را به نحوى كه ورود يافته اثبات كنند و با بطلان اصل دوم پايهء اعتقاد به اختيار راسست نمايند .\r\nبر رويهم ميتوان چنين نتيجه گرفت كه اشعريه در اصول عقايد خود پيرو همان مسائلى هستند كه اصحاب حديث بر آن ميرفته‌اند مانند قدم كلام اللّه ، جبر ، اكتفا بظواهر آيات و اخبار به نحوى كه ورود يافته است ، عدم تأويل ، تعبّد و تقليد و عدم توسّل بعقل ، رؤيت بارى تعالى ، زائد بودن صفات بر ذات و قديم بودن هريك ، و امثال اينها .\r\nنقص عمدهء اين مذهب در اعتماد مطلق آن بورود اخبار و سنن است بدون اعتقاد بتعقّل و تصرّف و تأويل . اعتقاد شديد اشعرى باحمد بن حنبل ميزان دقيقى است براى سنجش افكار و عقايد او و با نقل قول ذيل مىتوان بكنه انديشهء اين مرد پى برد . اشعرى گفته است : « ديانت من تمسّك بكلام اللّه و سنّت پيغامبر است و آنچه از اصحاب او و ائمهء حديث و تابعين روايت شده است ، و من چنگ در اين حقايق زده‌ام و على الخصوص بدانچه احمد بن حنبل نضّر اللّه وجهه و رفع درجته و اجزل مثوبته ، گفته است و من با مخالفان قول او اختلاف ميورزم زيرا احمد امام فاضل و رئيس كاملى بود كه خداوند بوسيلهء او حقّ را در حين ظهور باطل آشكار ساخت . » « 1 »\r\nاشعرى در مخالفت با همهء اصول معتزله بشدّت اصرار ميورزيد و با دقت در عقايد\r\n\r\n\r\n","description":"","footnote":"\r\n( 1 ) - الحضارة الاسلامية فى القرن الرابع ج 1 ص 338\r\n","page_name":" 242 ","page_number":268},
  {"content":"\r\n\r\nاو معلوم مىشود كه او همه‌جا كوشيده است عكس اقوال و قضاياى آنانرا ثابت كند .\r\nاصرار در اثبات جبر و انكار اختيار و تأييد تسليم را هم بايد از اصول مؤثر عقايد اشعرى در قرون بعد دانست .\r\n\r\nنتايج نفوذ اصحاب حديث و اشاعره\r\nبا غلبهء اشاعره و اهل حديث و سنّت طبعا فرق مشبهّه و مجسمه در اين عهد قوّت يافتند و بر اثر نفوذ اين دسته‌ها كار تعصب بالا گرفت و آزار مخالفان اين فرق از قبيل معتزله و صوفيه و شيعه و فلاسفه و حكما شروع شد و بر اثر شيوع تعبّد و تقليد و اكتفا باقوال و سنن گذشتگان تعقّل و استدلال و بحث و تحقيق طريق انحطاط سپرد و به همين سبب است كه بعد از نيمهء اول قرن پنجم شعلهء ذوق و استعداد علمى و تحقيق مسلمين و از آن جمله ايرانيان فرونشست و اندك‌اندك بازار كسانى رونق گرفت كه علوم عقلى را تحريم كردند و كتب فلسفى و رياضى را سوختند و علما و حكما را بجرم آنكه مذهب تعطيل دارند كشتند و برخى از مشايخ عاليقدر صوفيه را بتهمت الحاد حلال الدم شمردند و از ميان بردند .\r\nبا خلافت القادر باللّه ( 381 - 422 ) كه بزهد و تقوى مشهور بوده و او را « راهب بنى العباس » « 1 » گفته‌اند ، پيروى از معتقدات اصحاب حديث و جانبدارى از اشاعره و مخالفت با معتزله شدت يافت چنان كه سلطان محمود در ايران بامتثال امر خليفه شروع بنفى و حبس و قتل مخالفان مذهبى خود خاصه معتزله و فرق شيعه كرد و فرمان داد كه آنانرا بر منابر لعن كنند .\r\nالقادر باللّه كتابى در اصول تأليف كرده و فضائل صحابه را بنابر مذهب اهل حديث در آن آورده بود و در آن كتاب معتزله و قائلين بخلق قرآن را تكفير كرد و اين كتاب در هرروز جمعه در حلقهء اصحاب حديث خوانده مىشد و مردم براى استماع آن حاضر مىشدند « 2 » . خليفه القادر در اين كتاب و نيز در اعتقاد القادرى معتزله را از ادامهء تبليغات خود منع كرده و در آنها حدود ايمان و مبانى اعتقادى را بتفصيل آورده بود و اين آثار\r\n\r\n\r\n","description":"","footnote":"\r\n( 1 ) - تجارب الامم ج 3 ص 207 حوادث سال 381\r\n( 2 ) - تاريخ بغداد ج 4 ص 38\r\n","page_name":" 243 ","page_number":269},
  {"content":"\r\n\r\nاولين متن‌هاى رسمى در مسائل اعتقادى بود كه بوسيلهء خلفا فراهم شده و بر روش اهل حديث و مخالف مقالات معتزله و شيعه و بسيارى از فرق ديگر بوده است « 1 » .\r\nاين گونه توجهات كه از جانب خلفا و امرا نسبت بمذهب اصحاب حديث ميشد وسيلهء مؤثرى براى رواج آن مذهب و مذاهب متمايل به آن و توجه كلى مردم بامور دينى گرديد چنان كه بعد از قرن پنجم دورهء نفوذ شديد فقها پيش آمد و آن قوم نه‌تنها مرجع امور شرعى بودند بلكه در امور سياسى و كلّى نيز دخالت كردند و سخن آنان در نزد شاهان و وزراء و حكّام تأثير بسيار يافت چنان كه حتى توانستند بتغيير دادن مذاهب شاهان هم مبادرت كنند .\r\nمعروفست كه ابو بكر عبد اللّه بن احمد مروزى معروف به قفّال ( 327 - 417 ) از فقهاى بزرگ شافعى در نزد محمود غزنوى راجع بتفاوتهاى دو مذهب شافعى و حنفى سخنانى گفت و نماز را بر هردو مذهب در خدمت او گزارد و ترتيبى داد تا سلطان دست از مذهب حنفى كشيد و بمذهب شافعى گراييد . ابن خلّكان ميگويد : سلطان محمود بر آيين حنفى بود و بعلم حديث و لوعى داشت و در حضور او بحث در احاديث و علم حديث معمول بود و خود از احاديث استفسار مىكرد و چون غالب احاديث را موافق مذهب شافعى يافت فقهاء فريقين را در مرو گرد آورد و ازيشان دليل رجحان يكى از اين دو مذهب را بر ديگرى خواستار شد و قرار بر آن نهادند كه در خدمت او دو ركعت نماز بر سنّت شافعى و دو ركعت بر سنّت حنفى بگزارند تا سلطان بنگرد و تفكّر كند و هريك را كه بهتر يافت برگزيند امام قفّال مروزى شافعى عهده‌دار اين امر شد و سلطان بعد از آن بمذهب شافعى گرويد .\r\n\r\nوضع شيعه\r\nوضع شيعه در قرن چهارم و اوايل قرن پنجم از ميان ساير قرون ممتازست زيرا درين دوره بر اثر غلبهء سادات طالبيه و امراى آنان از قبيل اسفار و ماكان و مرداويج و آل بويه قسمت بزرگى از ايران تحت تسلّط دولت‌هاى طرفدار تشيّع يا دولت‌هاى غير مزاحم نسبت به شيعه قرار داشت . آل سامان هم بر اثر بىآزارى خود نسبت باهل اديان و مذاهب مختلف\r\n\r\n\r\n","description":"","footnote":"\r\n( 1 ) - خصوصا رجوع شود به الحضارة الاسلامية فى القرن الرابع الهجرى ج 1 ص 340 - 343\r\n","page_name":" 244 ","page_number":270},
  {"content":"\r\n\r\nبا شيعه از در مخالفت در نمىآمدند و تنها چنان كه خواهيم ديد يكچندى با دعات اسمعيليه مخالفت ميكردند و با اينحال نصر بن احمد خود در شمار طرفداران آنان درآمد و گروهى از درباريان او هم بفاطميين متمايل شدند و گويا رودكى شاعر نيز يكى از آنان بود چنان كه معروفى بلخى دربارهء او گفته است :\r\n از رودكى شنيدم استاد شاعران * كاندر جهان بكس مگر و جز بفاطمى \r\nو مراد او از فاطمى خليفهء قاهره است .\r\nدر بغداد و ممالك تابعهء آل بويه شيعه در اقامهء مراسم مذهبى خود آزاد بودند و حتى در لعن و سبّ مخالفان خاندان رسالت و غاصبان حقّ و قتلهء آنان جنبهء افراط مىپيمودند و همين امر هم غالبا ببروز مناقشات و مجادلات سخت ميان فرق اهل سنّت و آنان منجر مىشد .\r\nبعد از غلبهء سلطان محمود بر خراسان و عراق و تسلّط سلاجقه بر ايران ، شيعه دچار مخالفت سخت دولتها گرديدند و محمود بنابر آنچه پيش ازين گفته‌ايم در آزار اين فرقه راه افراط مىپيمود .\r\nقرن چهارم مصادف است با دورهء غيبت امام منتظر و اين امر از چند جهت در عالم تشيّع مؤثر واقع شد نخست از آن باب كه از ادامهء تشعّب شيعيان جلوگيرى كرد و دوم از آنروى كه با غيبت امام مسألهء اجتهاد و موضوع انتخاب كسى از ميان علماى شيعه كه اعلم و اتقى از ديگران باشد بعنوان نايب امام به پيش آمد و همين امر باعث تكامل علوم مذهبى شيعه از قبيل حديث و فقه و كلام شد چنان كه بزرگترين علماى شيعه يعنى ابو يعقوب كلينى و شيخ صدوق و شيخ ابو جعفر محمد بن حسن طوسى بعد ازين تاريخ ظهور كردند و اهمّ كتب مذهبى شيعه يعنى اصول كافى و من لا يحضره الفقيه و تهذيب و استبصار را بوجود آوردند .\r\n\r\nفرقهء اسمعيليه\r\nاز ميان فرق شيعه در اين عهد فرقهء اسمعيليه از باب تأثيرى كه در اوضاع دورهء مذكور دارند بايد بيش از ديگران مورد توجه باشند . ظهور اين فرقه اصلا نتيجهء اختلاف در امامت اسمعيل بن جعفر الصادق با برادر او موسى بن جعفر بوده است . قائلين به حفظ امامت در\r\n\r\n","description":"","footnote":"","page_name":" 245 ","page_number":271},
  {"content":"\r\n\r\nخاندان اسمعيل به اسمعيليه يا باطنيه مشهورند و اينان معتقدند كه بعد از رحلت امام جعفر چون پسرش اسمعيل پيش از پدر درگذشته بود امامت بمحمد بن اسمعيل منتقل شد كه سابع تام است و دور هفت به دو تمام مىشود و بعد از او امامت در خاندان وى باقى ماند . ائمهء بعد از محمد به دو دسته تقسيم شدند كه دسته‌يى ائمهء مستور بودند و پنهانى در شهرها مىگشتند در صورتى كه دعات ايشان آشكارا مشغول دعوت بودند و بعد از ائمهء مستور دور به عبيد اللّه مهدى رسيد كه دعوت خود را آشكار كرد و بعد از او اولادش نصّا بعد نص امامند و هركه در مخالفت با آنان بميرد « مات ميتة جاهلية » .\r\nاز ميان دعاتى كه در غيبت امام مشغول فعاليت بوده و به پىافگندن مبانى اين مذهب مبادرت كرده است بعقيدهء اسمعيليه ميمون بن ديصان اهوازى معروف به القدّاح است كه او و فرزندانش مدتى در خوزستان و عراق و شام مشغول فعاليت بودند و دعاتشان در يمن و بلاد مغرب بنشر دعوت اسمعيلى اشتغال داشتند . از بين اين دعات ابو عبد اللّه حسن بن احمد بن محمد بن زكريا معروف به ابو عبد الله الشيعى در بلاد مغرب قدرت بسيار يافت و دولت اغالبه را در آن سامان از ميان برد و ابو محمد عبيد الله المهدى را كه در سجلماسه محبوس بود آزاد كرد و گفت او همان مهدى منتظر از آل على است و امامت از آن ويست و بدين‌طريق دولت فاطميه در شمال افريقا تشكيل شد ( 297 هجرى ) .\r\nنسب اين عبيد اللّه مهدى بنابر بعض روايات بمحمد بن اسمعيل و بروايت ديگر بعبد اللّه بن ميمون القدّاح اهوازى ميرسيد . عبيد اللّه بعد از استقرار در قيروان مدعى خلافت اسلام شد و او و فرزندانش بتوسعهء متصرفات خود و نشر دعوت اسمعيليه پرداختند تا در سال 358 مصر را در عهد المعز لدين اللّه به تصرف درآوردند و پايتخت خود را بقاهره انتقال دادند .\r\nدعوت فاطميين بسرعت در يمن و بحرين و شام و فلسطين و ايران و شمال افريقا انتشار يافت . نشر اين مذهب در ايران از ايام عبد اللّه بن ميمون القدّاح شروع شد . وى يكى از دعات خود را بنام خلف به رى و قم و كاشان و طبرستان فرستاد و او فرقه‌يى از اسمعيليه را بنام خلفيّه ايجاد كرد و بر اثر دعوت او و دعات وى گروهى از بزرگان\r\n\r\n","description":"","footnote":"","page_name":" 246 ","page_number":272},
  {"content":"\r\n\r\nبمذهب اسمعيلى درآمدند و از آن جمله ابو حاتم الرازى ( متوفى بسال 322 ) بود كه دعوت خلفيّه را در عراق پراگند . وى از مهمترين دعات اسمعيليه در ايرانست كه مخصوصا در ديلم و طبرستان و اصفهان و رى مشغول فعاليت بود و اسفار بن شيرويه و سردار او مرداويج بن زيار ديلمى و بسى ديگر از كبار رجال سياسى و نظامى اين حدود را بمذهب اسمعيلى درآورد و يوسف بن ابى الساج عامل رى را چنان فريفتهء خليفهء فاطمى كرد كه تصميم داشت خلع طاعت عباسى و قبول طاعت فاطمى كند .\r\nمرداويج زيار هم براى عبيد اللّه مهدى هدايا و اموال بسيار فرستاد و رغبت خود را بدخول در اطاعت او اظهار كرد .\r\nيكى ديگر از دعات بسيار مشهور اسمعيليه در ايران محمد بن احمد النسفى ( متوفى بسال 331 ) است كه مردى عالم و اديب و مشهور بحرّيت فكر بود و توانست در جلب نصر بن احمد سامانى موفقيت بسيار يابد و چون نصر قبلا حسين بن على مرورودى را حبس كرده و در حبس او مرده بود محمد بن احمد النسفى او را وادار بپرداخت ديه كرد بدين قرار كه يكصد و نوزده دينار بپردازد و بازاء هردينار هزار دينار بدهد و اين مال را به صاحب مغرب و « قيّم الأمر » ارسال دارد . اين واقعه در حوالى سال 330 رخ داد و نصر اندكى بعد درگذشت « 1 » و از اينجا درجهء اخلاص نصر بن احمد نسبت بخليفهء فاطمى معلوم مىشود و نيز يك قسمت از حكايت خواجه نظام الملك در اينكه چون نصر بمذهب اسمعيلى درآمده بود قوّادش بر او شوريدند و او ناگزير شد حكومت را بپسر خود نوح واگذار كند تا حدّى بحقيقت نزديك مىشود اما باقى توضيحات و اشارات نظام الملك در تواريخ به نحوى كه او آورده ثبت نشده است . گويا نصر بن احمد بعد از قبول مذهب فاطمى بخليفهء فاطمى نوشته بود كه من با پنجاه هزار مملوك براى اطاعت امر امام آماده‌ام « 2 » .\r\nديگر از مبلّغين بزرگ اسمعيليه در ايران ابو معين ناصر بن خسرو القباديانى ( م . 481 ) است كه فعاليت او در آغاز عهد سلجوقى صورت ميگرفته است .\r\n\r\n\r\n","description":"","footnote":"\r\n( 1 ) - الفهرست ص 266\r\n( 2 ) - تاريخ الاسلام السياسى . . . ج 3 ص 157\r\n","page_name":" 247 ","page_number":273},
  {"content":"\r\n\r\nفاطميين در ممالكى هم كه تسلّط سياسى و نظامى مىيافتند بنشر دعوت خود از طريق تبليغ مبادرت مىكردند و كسى را به زور بقبول عقايد خود الزام نمىنمودند .\r\nالبته امرى كه بايد در يادداشت آنست كه آل بويه با وجود اعتقاد بتشيّع و آزار اهل سنّت چون غلبهء فاطميين را بر بغداد سبب زوال قدرت خود مىشمردند از نفوذ آنان در عراق جلوگيرى ميكردند و مخصوصا قرامطه را بر ضد آنان تحريك مىنمودند تا مانعى براى پيشرفت آنان بجانب عراق باشند ليكن خلفاى فاطمى از جلب آل بويه مأيوس نمىشدند چنان كه مثلا به خدمت عضد الدولة چندين رسول و مبلّغ فرستادند تا او را به خود متمايل سازند ليكن عضد الدولة در اواخر عهد خود تصميم گرفته بود كه مصر را فتح كند و خلافت فاطمى را از ميان ببرد و تجهيزاتى نيز به اين قصد تهيه كرد و مجلسى هم براى انكار نسب خلفاى فاطمى از كبار علويين ترتيب داد و با اين عمل ترتيب مجالس و محاضرى در قرن پنجم براى انكار انتساب « عبيديين » به على و فاطمه از طرف خلفاى عباسى معمول شد . معهذا گاه آل بويه براى ضعيف ساختن بنى عباس با خلفاى فاطمى نزديك مىشده و آنانرا تقويت ميكرده‌اند .\r\nيكى از شعب مهم اسمعيليه درزيه هستند كه معتقد بودند باينكه روح خدا در على و العزيز و سپس در پسرش الحاكم حلول كرد و رؤساى آنان همه ايرانى بودند يعنى حمزة بن على الزوزنى - حسن بن حيدرة الفرغانى معروف به اخرم - محمد ابن اسمعيل انوشتكين البخارى الدرزى « 1 » .\r\nاسمعيليه در دعوت خود مراحل خاصى را رعايت مىكردند و دعات آنان برحسب درجات معين مىشدند و آخرين مرتبهء معتقدين به اين مذهب مرتبهء حجت بود كه از بين دعات عدهء معدودى توانستند حائز آن رتبه شوند و از ميان دعات ايرانى ناصر بن خسرو قباديانى و حسن صباح اين رتبه را داشتند . اسمعيليه در مراحل عالى دعوت خود فلسفه و دين را مكمّل يكديگر مىشمردند و حتى فلاسفهء بزرگ را همرديف انبياء قرار ميدادند چنان كه ميگفتند پيامبران سياست عامه را تنسيق مىكنند و فلاسفه حكمت خاصه را . به همين سبب بود كه اسمعيليه در دعوت خود از آغاز كار ذهن پيروان خويش\r\n\r\n\r\n","description":"","footnote":"\r\n( 1 ) - رجوع شود به تاريخ الاسلام السياسى . . . ج 3 ص 364 ببعد\r\n","page_name":" 248 ","page_number":274},
  {"content":"\r\n\r\nرا با اجزاء حكمت يونانى آشنا مىكردند و ازين بابت در تمدّن اسلامى حائز رتبهء مهمى هستند . دعات اسمعيليه براى هرامام دوازده حجت تعيين مىكردند كه در دوازده جزيره ( - ناحيه ) بنشر دعوت مشغول بودند و در دعوت خود بعدد هفت و عدد دوازده اهميت ميدادند . براى تمام دعات اسمعيلى رئيسى بنام داعى الدعات در دستگاه خليفهء فاطمى بسر ميبرد كه در ايام معينى از هفته مجالس دعوت براى مردان و زنان تشكيل ميداد و اين مجالس دعوت نمونه‌يى بود براى تمام مجالس دعوت و يا مجالس بحث و مناظره كه اسمعيليه در نواحى مختلف ممالك اسلامى داشتند .\r\nفرقهء اسمعيليه از آن جهت كه ببحث و استدلال و فلسفه و علوم عقلى توجه داشتند در عالم اسلامى اهميت بسيار دارند و چون نشر دعوت آنان با دورهء تعصب و غلبهء فقها و محدثين بر اهل علم و استدلال مصادف بود وجود ايشان در حفظ علوم عقلى تأثير فراوان داشت . بر اثر تشكيل مجالس بحث و مناظره كه ميان اسمعيليان امرى معتاد بود افكار پيروان اين مذهب با علوم عقلى آشنايى مىيافت . يكى از كسانى كه در آغاز عمر خود بر اثر حضور در همين جلسات خصوصى و استماع سخنانى راجع بعلوم عقلى متوجه علوم شد ابو على سيناست كه بنابر اشارهء خود در سرگذشت خويش از پدر و برادر بزرگش ذكر فلسفه و حساب هندو سخن از نفس و عقل شنيده بود و پدر اسمعيلى مذهب او بر اثر اعتقاد بفلسفهء يونان او را وادار بآموختن فلسفه و علوم عقلى كرد .\r\nاسمعيليه معتقد بودند كه ظواهر دين را بواطنى هست كه تنها امام بر آنها واقفست و بايد از او و يا از كسانى كه از وى تعليم گرفته‌اند آموخت و همين امر خود موجب آن بود كه اين قوم از قشر دين بحقيقت و لبّ آن متوجه شوند و چون اين بواطن احكام را از طريق تأويلهاى عقلى و فلسفى پيدا مىكردند طبعا با تفكّر و استدلال خو ميگرفتند و از آنجا كه استفاده از اصول فلسفهء يونان را در دعوت خود جائز مىشمردند طبعا به تحصيل علوم فلسفى راغب و حامى حكما و علما بودند .\r\nاسمعيليه در ادب فارسى اهميت بسيار دارند و آن توجّه شديد آنانست به تأليف كتب و رسالات متعدد به زبان فارسى . چون اساس پيشرفت اين فرقه بر تبليغ و دعوت بود ناگزير مقاصد خود را به زبان مردم ناحيه نشر ميدادند و از اينجاست كه بتأليف\r\n\r\n","description":"","footnote":"","page_name":" 249 ","page_number":275},
  {"content":"\r\n\r\nكتب و رسالات و سرودن اشعار به زبان فارسى توجّه بسيار كردند و از قرن چهارم ببعد رسالات و كتب و اشعارى از دعات و حجج اسمعيلى به زبان فارسى در دست داريم .\r\nبزرگترين شاعر و نويسندهء اسمعيلى ناصرخسرو است كه دورهء دعوت و تبليغ و تأليف و شاعرى او نيمهء دوم قرن پنجم بوده است « 1 » .\r\nپيش از آنكه بمقاصد ملى ايرانيان در ايجاد مذاهب باطنيه بپردازيم لازم است بذكر قرامطه كه يكى از شعب مهم اين مذهب و خود مذهب خاصى است كه در قرن چهارم اهميت بسيار يافته بود ، مبادرت جوييم :\r\n\r\nقرامطه\r\nاز وقتى كه نخستين دعات اسمعيلى در اهواز مستقر شدند و آغاز دعوت براى امامت محمد بن اسمعيل و اولاد او كردند يكى از مبلغين خود را بنام حسين اهوازى بسواد كوفه فرستادند .\r\nوى در آنجا با مردى بنام حمدان الاشعث معروف به قرمط ملاقات كرد ، حمدان به زودى دعوت باطنيه را پذيرفت و درين راه بحسين اهوازى ياورى كرد و چندان درين كار كوشش نمود كه حسين اهوازى امر دعوت را در سواد عراق به او واگذاشت و او\r\n\r\n\r\n","description":"","footnote":"\r\n( 1 ) - راجع باسمعيليه رجوع شود به :\r\nدائرة المعارف اسلامى ذيل كلمهء اسمعيليه .\r\nنهاية الارب فى فنون الادب نويرى ج 23 .\r\nتاريخ الاسلام السياسى و الدينى و الثقافى و الاجتماعى ج 3 ص 320 - 372 .\r\nعبيد اللّه المهدى تأليف حسن ابراهيم حسن و طه احمد شرف ، مصر 1947 .\r\nسياستنامه خواجه نظام الملك ، چاپ مرحوم عباس اقبال ص 260 - 277 .\r\nالفرق بين الفرق البغدادى ، چاپ دوم ص 169 - 188 .\r\nتبصرة العوام چاپ طهران ص 181 - 185 .\r\nمقدمهء ديوان ناصرخسرو بقلم آقاى سيد حسن تقىزاده ص مو - ن .\r\nزاد المسافرين و جامع الحكمتين و وجه دين و ديوان و رسائل ناصرخسرو .\r\nكشف المحجوب ابو يعقوب سجستانى بتصحيح آقاى هانرى كربن و دكتر معين چاپ طهران .\r\nجهانگشاى جوينى چاپ آقاى سيد جلال الدين طهرانى ج 3 ص 82 - 97 .\r\nخطط مقريزى ج 1 .\r\nالفهرست ابن النديم ص 264 - 269\r\n","page_name":" 250 ","page_number":276},
  {"content":"\r\n\r\n« كلواذا » يكى از توابع بغداد را مركز دعوت خود نمود و دعوت وى چنان بسرعت انتشار يافت كه در سال 276 هجرى توانست بخريد اسلحه و تشكيل دسته‌يى از جنگجويان پردازد . اينان به زودى شروع بخونريزى و قتل مخالفان خود كردند و رعبى عظيم از آنان در دل مسلمانان عراق افتاد و بسيارى از مردم از بيم جان دعوت ايشانرا پذيرفتند .\r\nقرامطهء عراق در سال 277 قلعهء استوارى در سواد كوفه بنام « دار الهجرة » براى خود ترتيب دادند . حمدان ازين پس به وضع مقررات مالى و نظامات اجتماعى متقنى براى اتباع خود مبادرت جست و هريك را موظف بخريد سلاح براى خود كرد .\r\nداماد حمدان بنام عبدان الكاتب يكى از دعات چيره‌دست او بود كه مردم را به « الامام من آل رسول اللّه » دعوت ميكرد و او توانست دو تن از بزرگترين ناشران دعوت قرامطه را بنام ابو سعيد جنّابى و زكروية بن مهرويه كه هردو ايرانى بوده‌اند به اين مذهب درآورد .\r\nاز حدود سال 280 ميان حمدان و عبدان الكاتب با مركز دعوت اسمعيلى در اهواز اختلاف حاصل شد و ازينراه مذهب جديدى بنام قرمطى كه از شعب مذهب اسمعيلى محسوب مىشود بوجود آمد .\r\nزكرويه پسر مهرويه و پسرانش يحيى و حسين در شمال عراق و بلاد شام شروع بنشر عقايد قرامطه كردند و مدتى دمشق را در محاصره گرفتند و قوافل حاج را غارت نمودند و فتنهء آنان تا سال 294 بقوّت خود ادامه داشت .\r\nابو سعيد جنّابى ( حسين پسر بهرام ) از اهالى جنّابهء فارس بود كه دعوت خود را در بحرين و يمامه و فارس پراگند و سپاهيان خليفه را منهزم ساخت و رعب و هراسى عجيب ميان مسلمانان افگند تا در سال 301 بدست يكى از غلامان خود كشته شد « 1 » و بعد ازو پسرش ابو طاهر باشاعهء دعوت قرامطه و قتل و غارت بلاد عرب و عراق عرب و كشتن قوافل حاج اشتغال داشت و اعقابش تا سال 367 حكومت ميكردند .\r\nوجه تسميهء اين فرقه به قرمطى انتساب آنانست به حمدان الاشعث ملقب به قرمط .\r\nراجع بمعنى كلمهء قرمط اقوال مختلفى است . قرمطة در لغت يعنى ريز بودن خط\r\n\r\n\r\n","description":"","footnote":"\r\n( 1 ) - تجارب الامم ج 1 ص 33\r\n","page_name":" 251 ","page_number":277},
  {"content":"\r\n\r\nو نزديكى كلمات و خطوط به يكديگر و ميگويند چون حمدان الاشعث كوتاه بود و پاهاى خود را هنگام حركت نزديك يكديگر مينهاد به اين لقب خوانده شده و بازميگويند كه لفظ قرمط از باب انتساب قرامطه است به محمد الورّاق كه خط مقرمط را خوب مىنوشت و دعوت فرقهء اسمعيلى بدست او در ميان قرامطه بكمال رسيد . با تمام اين احوال چنين به نظر ميرسد كه كلمهء قرمطى از لغت نبطى « كرميته » به معنى سرخ‌چشم است « 1 » .\r\nقرامطه ميگفتند محمد بن اسمعيل امام هفتم و صاحب الزمان است و معتقد بقيام بسيف و قتل و حرق مخالفان خود از ساير مذاهب اسلامى بودند . زيارت قبور و بوسيدن سنگ كعبه و اعتقاد بظواهر در مذهب آنان حرام بود و در احكام شريعت قائل بتأويل بودند و شعارشان مانند اسمعيليه رايت سفيد بوده است .\r\nبعضى از مورّخان و نويسندگان فرق باطنيه را اعم از اسمعيليه و قرامطه و غيره متهم بخروج از دين و تظاهر باسلام براى نابود كردن آن و تجديد رسوم مجوس كرده‌اند .\r\nاگر اين دعوى درست باشد ظهور اين مذهب در ايران با منظور و مقصود ملّى همراه بوده است . البغدادى شواهد متعددى براى اثبات اين نظر داده و آغاز دعوت اين قوم را از زمان معتصم دانسته است كه بابك و مازيار براى تجديد آيين‌هاى قديم قيام كرده بودند .\r\nوى ميگويد اصحاب تواريخ گفته‌اند كه واضعين اساس مذهب باطنيه از اولاد مجوس و مائل بدين اسلاف خود بوده‌اند و چون جرأت نمىكردند اين عقيده را بصراحت اظهار كنند دعوت خود را در لباس مذهب باطنى انتشار دادند . اساس معتقدات اين قوم بنا بر تصريح البغدادى بر ثنويت است يعنى ميگويند كه خداوند نفس را خلق كرد و خدا ( إله الاول ) و نفس ( إله الثانى ) مشتركا امور عالم را بتدبير كواكب سبعه ( - هفت امشاسپند ) و طبائع الاول ( - ايزدان ) اداره ميكنند . همچنين باطنيه معتقد ببرافروختن آتش در مساجد بودند و ميگفتند بايد در هرمسجد آتشدانى باشد كه دائما در آن عود بسوزد .\r\nو نيز باطنيه شروع بتأويل احكام شريعت كردند بوجهى كه منجر به احكام مجوس بشود مثلا براى اتباع خود نكاح با محارم و شرب خمر را جايز شمردند و امير قرمطى احساء بعد از ابو طاهر جنّابى يعنى ابن زكريا فرمان داد كه اگر كسى آتش را خاموش\r\n\r\n\r\n","description":"","footnote":"\r\n( 1 ) - در باب اين وجه تسميه رجوع شود بتاريخ الاسلام السياسى ج 3 ص 325\r\n","page_name":" 252 ","page_number":278},
  {"content":"\r\n\r\nكند دستش را ببرند و اگر كسى آن را بدم خويش بميراند زبانش را ببرند . در ميان باطنيه مردى بنام ابو عبد اللّه العردى بود كه از علم نجوم خبر داشت و نسبت بزرتشتيان تعصب ميورزيد . وى با اتكاء بقول منسوب بجاماسپ حكيم پيش‌بينى كرده بود كه در وقتى مقارن ايام مكتفى و مقتدر حكومت از دست عرب بيرون ميرود و بدست عجم ميافتد به همين سبب قرامطه منتظر موعودى در همان ايام بوده‌اند و چند تن از ميان آنان هم به همين دعوى قيام كرده و از آن جمله سليمان بن الحسن در احساء قيام نمود و بكعبه حمله برد و بسيارى از مردم و حجاج را كشت و كعبه را غارت كرد و چون شكست يافت بمستقرّ خود يعنى شهر « هجر » بازگشت و قصيده‌يى براى مسلمين فرستاد و در آن قصيده خود را موعودى دانست كه ميگفتند به زودى ظهور خواهد كرد و شرق و غرب زمين را در اختيار خواهد گرفت « 1 » .\r\nبسبب همين قصد ملّى دعوت باطنيه در ايران قرن سوم و چهارم رواج بسيار يافت و اين مذهب بر بسيارى از مشاهير رجال عرضه شد كه بعضى پذيرفتند و برخى رد كردند .\r\nمثلا ابو حاتم احمد بن حمدان الورسنانى الرازى از دعات اسمعيليه چنان كه ديديم گروهى از ديلميان را بمذهب باطنى درآورد و در خراسان و ماوراء النهر هم كسانى مانند ابو سعيد الشعرانى و حسين بن على مروزى و محمد بن احمد النسفى و ابو يعقوب سجستانى معروف به « بندانه » مشغول نشر دعوت اسمعيلى در قرن چهارم بودند و گروهى از مشاهير رجال و از آن جمله نصر بن احمد سامانى را با بسيارى از رجال بخارا بمذهب اسمعيلى درآوردند . عضد الدوله چنان كه گفتيم در اواخر حيات خود قصد حملهء بمصر داشت ولى ناگهان درگذشت و بعد از مرگ او خليفهء فاطمى عده‌يى از سلاطين و امراى\r\n\r\n\r\n","description":"","footnote":"\r\n( 1 ) - اشاره است به اين ابيات :\r\n اغرّكم منى رجوعى الى هجر * و عما قليل سوف يأتيكم الخبر\r\nاذا طلع المريخ فى ارض بابل * و قارنه النجمان فالحذر الحذر\r\nالست انا المذكور فى الكتب كلها * الست انا المبعوث فى سورة الزمر\r\nساملك اهل الارض شرقا و مغربا * الى قيروان الروم و الترك و الخزر \r\nرجوع شود به الفرق بين الفرق چاپ دوم ص 173\r\n","page_name":" 253 ","page_number":279},
  {"content":"\r\n\r\nايران را بمذاهب فاطمى دعوت كرد . بعضى ازين قوم مانند پادشاه مأمونيهء خوارزم دعوت او را پذيرفتند ولى برخى ديگر ازين كار امتناع ورزيدند . با اينحال در اواخر قرن چهارم بعضى از رجال خراسان مذهب باطنى را قبول كردند مانند ابو على سيمجورى كه بدست ابو القاسم حسن بن على ملقب به « دانشمند » قبول اين دعوت كرده بود و مثل اميرك طوسى .\r\nعلّت عدم پيشرفت قطعى اسمعيليه در اين دعوات آنست كه همين كه قدرت و رواجى در كارشان حاصل شد مصادف با غلبهء تركان و نفوذ آنان شدند و تركان كه بر مذهب سنّت بودند و عقايدشان مقرون با تعصب كامل بود و ضمنا نسبت بايران و حفظ رسوم آن تعصب مخالف داشتند با اسمعيليه و قرامطه و دعاتشان همكارى نكردند بلكه با تمام قوا در اضمحلال آنان كوشيدند .\r\nاز اواخر قرن چهارم و اوايل قرن پنجم مبارزهء شديدى در عراق و ايران با اسمعيليه و قرامطه شروع شد و با ظهور محمود سبكتكين كه بقتل شيعه و معتزله و اسمعيليه و قرامطه و لوعى تمام داشت ، بر شدت اين مبارزه افزوده شد و اندك‌اندك انتساب بمذهب باطنى وسيله‌يى براى اتهام مردم شد چنان كه هرگاه قصد مصادرهء اموال يا شكنجه و آزار و قتل كسى در ميان بود او را بقرامطه منسوب ميداشتند « 1 » و محمود خود ميگفت كه « من از بهر عبّاسيان انگشت در كرده‌ام در همهء جهان و قرمطى مىجويم و آنچه يافته آيد و درست گردد بردار مىكشند » « 2 » و بهرحال بعضى از نويسندگان قرن چهارم و پنجم قرامطه و باطنيه را از هرفرقهء ديگر حتى از يهود و نصارى و مجوس هم براى اسلام زيان‌آورتر و خطرناكتر مىشمردند . « 3 »\r\n\r\n\r\n","description":"","footnote":"\r\n( 1 ) - تاريخ بيهقى چاپ مرحوم دكتر غنى و آقاى دكتر فياض ص 180 ، 183 ، 184 ، 185\r\n( 2 ) - تاريخ بيهقى ص 183\r\n( 3 ) - براى اطلاع از احوال قرامطه و عقايد آنان رجوع كنيد به : الفرق بين الفرق چاپ دوم ص 169 - 188 . صورة الارض ص 295 - 296 . تجارب الامم ابن مسكويه ج 1 ص 33 - 34 كامل التواريخ ذيل حوادث سال 278 . سياستنامه چاپ مرحوم عباس اقبال ص 277 - 282 . تاريخ الاسلام السياسى ج 3 ص 324 - 330 و 338 . تبصرة العوام ص 184 . جهانگشاى جوينى ج 3 ص 87 .\r\nالحضاره الاسلامية فى القرن الرابع ج 2 ص 53 - 58\r\n","page_name":" 254 ","page_number":280},
  {"content":"\r\n\r\n\r\nصوفيه\r\nقرن چهارم و آغاز قرن پنجم در تاريخ تصوّف يكى از ادوار مهم شمرده مىشود و درين عصر از ايران مردان بزرگى در اين راه برخاسته و در نواحى مختلف اين كشور بنشر مقالات فرقهء مذكور مبادرت كرده‌اند .\r\nدر قرن سوم عدهء بزرگى از مشايخ عالىمقام تصوّف در خراسان ميزيسته‌اند از قبيل : يحيى بن معاذ الرازى ( م . 258 ) و احمد بن خضرويهء بلخى و ابو تراب نخشبى ( م . 245 ) و بايزيد بسطامى ( م . 261 ) « 1 » و ابو حفص حداد نيشابورى ( م . 264 ) و حمدون قصّار نيشابورى ناشر طريقهء ملامتيه در نيشابور ( م . 271 ) و ابو عثمان النيسابورى ( م 298 ) .\r\nدر قرن چهارم دنبالهء تعليمات اين مشايخ ادامه داشت و مردان بزرگى از ميان صوفيه در خراسان و ساير نواحى ايران بسر ميبردند مانند ابو مزاحم شيرازى ( م . 345 ) در فارس و ابو يعقوب يوسف بن الحسين الرازى ( م . 303 يا 304 ) در رى و جبال و ابو بكر ورّاق ترمذى شاگرد احمد بن خضرويه در بلخ و ابو القاسم حكيم سمرقندى ( م . 342 ) و حسين بن منصور البيضاوى ( مقتول بسال 309 ) كه در بغداد بسر ميبرد و موسى الانصارى از شاگردان سرّى سقطى كه در حدود سال 320 فوت كرده و در مرو بنشر تعاليم خود مشغول بوده است و ابو على محمد بن عبد الوهاب ثقفى ( م . 328 ) كه در نيشابور بوده است و ابو محمد عبد الله بن محمد المرتعش نيشابورى كه شيخ وقت خود در بغداد بود ( م . 328 ) و ابو الحسن بندار بن الحسين شيرازى كه ساكن ارجان بود ( م . 353 ) و ابو عبد الله محمد بن خفيف شيرازى كه در شيراز بنشر تعاليم اشتغال داشت ( م . 371 يا 391 ) و شيخ ابو الفضل بن حسن السرخسى پير شيخ ابو سعيد ابو الخير در سرخس و شيخ ابو العباس القصاب الآملى پير شيخ ابو سعيد ابو الخير در آمل و شيخ ابو على دقّاق نيشابورى ( م . 405 ) در نيشابور و ابو الحسن على بن جعفر خرقانى ( م . 425 ) در خرقان و ابو سعيد فضل الله بن ابى الخير ميهنى ( م . 440 ) در ميهنه و نيشابور و شيخ ابو على عبد الرحمن سلّمى نيشابورى ( م . 412 ) و شيخ ابو القاسم\r\n\r\n\r\n","description":"","footnote":"\r\n( 1 ) - و بقولى 304 رجوع شود به نفحات الانس چاپ هند 59\r\n","page_name":" 255 ","page_number":281},
  {"content":"\r\n\r\nعبد الكريم قشيرى از دانشمندان و مشايخ بزرگ صوفيه ( م . 465 ) در نيشابور .\r\nاينان كه برشمرده‌ايم عدهء معدودى از مشايخ بزرگ تصوّف در قرن چهارم و اوايل قرن پنجم بوده‌اند و اگر كسى بخواهد از كثرت عدد مشايخ صوفيه در آن روزگار آگاه شود بايد اين قول جلابى هجويرى را مطالعه كند كه گفته است در عهد او سيصد تن از مشايخ بزرگ صوفيه تنها در خراسان بوده‌اند كه هريك را مشرب خاصى در تصوّف بود « 1 » و در همين روزگار المقدسى گروهى از صوفيه را در شيراز نشان داده است « 2 » .\r\nدر اين ايام در ممالك اسلامى و على الخصوص در ايران خانقاههاى بسيار بود و در كتاب اسرار التوحيد تنها در نيشابور بنام چند خانقاه در اوايل قرن پنجم بازميخوريم .\r\nضمنا كرّاميه هم خانقاههاى متعددى در خراسان و ماوراء النهر داشتند كه زهاد پشمينه پوش آن طايفه در آنها بسر ميبردند « 3 »\r\nدر خانقانهاى صوفيه همواره گروه بزرگى از اهل تصوّف مشغول كسب تعليمات در نزد پيران بودند . از مسائلى كه در قرن چهارم و اوايل قرن پنجم در بعضى از خانقانها زياد معمول شده بود سماع اغانى صوفيانه و عاشقانه و رقص بود و البته دسته‌يى از صوفيه نسبت به اين امر انكارى داشته‌اند .\r\nبر روى هم صوفيهء قرن چهارم و آغاز قرن پنجم بر اثر زهد و نيكورفتارى و نظم خانقانها مورد توجه بسيار قرار گرفته بودند چنان كه در شهرهاى خراسان و عراق و فارس دسته‌هاى بزرگى از آنان در خانقانها برميبردند و ميان عامه مردم نفوذ داشتند .\r\nمنتهى بين فقهاى مذاهب مختلف و آنان غالبا اختلافاتى بروز ميكرد و گاه كار اين انكار بتهديد قتل و آزار و ايذاء مىكشيد .\r\nدر احوال ابو سعيد ابو الخير از توطئهء بزرگى كه در نيشابور بدست ائمهء فقه آن شهر بر ضد او ترتيب يافته بود شرح مفصلى آمده است « 4 » و در حدود يكقرن پيشتر ازين\r\n\r\n\r\n","description":"","footnote":"\r\n( 1 ) - كشف المحجوب ص 174 ، 216\r\n( 2 ) - احسن التقاسيم ص 439\r\n( 3 ) - الحضارة الاسلاميه ج 2 ص 20 - 21\r\n( 4 ) - اسرار التوحيد چاپ دكتر صفا ص 77 - 82\r\n","page_name":" 256 ","page_number":282},
  {"content":"\r\n\r\nواقعه در بغداد كار آن انكار و اختلاف بقتل يكى از بزرگترين مشايخ تصوّف يعنى حسين بن منصور حلّاج بوضعى فجيع منجر شد . اين قتل به فتواى فقها و بامر خليفه صورت گرفت و بكتاب‌فروشان فرمان داده شد كه از خريد و فروش كتب حلّاج خوددارى كنند « 1 » .\r\nعلّت اصلى اختلاف ائمهء دين با حسين بن منصور امرى اساسى بود و آن اشاعهء فكر وحدت وجودست بوسيلهء دسته‌يى از صوفيان اين عهد . نتيجهء اين فكر غالبا به اين ميكشيد كه برخى از مشايخ صوفيه سخنانى كه دالّ بر ظهور و جلوهء حقّ در همه چيز و از آن جمله در خود آنانست بر زبان آورند . تفوّه به اين اصل معمولا سبب تكفير آنان بود و حلّاج هم يكى از آن قوم است كه گرفتار تعصب فقهاء بغداد و خليفهء عباسى شد و در سال 309 بقتل رسيد و قتل ابو جعفر محمد بن على الشلمغانى « 2 » در سال 322 هم بر اثر چنين جريانى بوده است « 3 » .\r\nتأليف كتب در مقامات صوفيه با شرح مبانى تصوّف هم از قرن چهارم شروع شد چنان كه در همين دوره است كه كتب معتبرى مانند كتاب الّتعرّف كه ابو بكر بن ابو اسحق البخارى نوشته و بعد بدست ابو ابراهيم مستملى بخارى بپارسى گردانده شد ، و كتاب قوت القلوب از ابو طالب مكّى ( م . 386 ) ، و كتاب الّلمع از ابو نصر سرّاج طوسى ( م . 378 ) نوشته شد و اين ابو نصر سراج را « طاوس الفقرا گفته‌اند و او را تصانيف است در علم طريقت و حقيقت و مسكن وى طوس بوده است و خاكش آنجاست « 4 » . »\r\nبحث و تحقيق در اصول عقايد صوفيه و تعليل كرامات آنان هم در قرن چهارم شيوع يافت و نتيجهء مباحثى كه در اين باب درگرفته بود به ابن سينا منجر شد . وى در دو نمط اخير از كتاب الاشارات و التنبيهات خود بحث دقيقى در اصول عقايد عرفا و تعريف زاهد\r\n\r\n\r\n","description":"","footnote":"\r\n( 1 ) - رجوع شود به صورة الارض ص 294 . تجارب الامم ج 1 ص 76 - 82 . تاريخ الاسلام السياسى ج 3 ص 388 - 393 . الحضارة الاسلامية ج 2 ص 43 - 51\r\n( 2 ) - منسوب بشلمغان يكى از قراء واسط .\r\n( 3 ) - كامل التواريخ ابن الاثير حوادث سال 322\r\n( 4 ) - اسرار التوحيد چاپ دكتر صفا ، تهران 1332 ، ص 27\r\n","page_name":" 257 ","page_number":283},
  {"content":"\r\n\r\nو عارف و كيفيت اتصال نفوس بعقل فعّال و اطلاع بحقايق ازين طريق ، و مراحل كمال و سير روحى عرفا ، و موضوع كشف و شهود و كرامت اولياء آورده و باتكاء بر مبانى فلسفى خود اين امور را اثبات كرده است و ازين گذشته در قسمتى از رسالات خود اشارات و رموز و تحقيقاتى در مسائل مربوط بتصوّف دارد و از اين رسالاتست : حثّ الذكر ، ماهيّة الحزن ، حىّ بن يقظان ، الخلوة ، الدعا ، الزهد ، الصلاة و ماهيتها . رسالة الطير ، رسالة فى العشق ، العلم اللدنّى ، رسالهء سلامان و ابسال ، رسالة فى كلمات الصوفيه ، فى مخاطبات الارواح بعد مفارقة الاشباح ، بيان المعجزات و الكرامات ، مواقع الالهام .\r\nصوفيه بر اثر عدم اعتقاد بعلوم ظاهر و كافى ندانستن آن براى وصول به حضرت حقّ ، نسبت بفقها و متكلّمين و فلاسفه حالت انكار داشتند و همين حال است كه از بيم رجعت به علم قال ( قالت ) و دور ماندن از علم حال ( حالت ) منجر بنابود كردن كتب در ميان صوفيه مىشد . از همينجاست كه صوفيه علم ظاهر را چون « مطلّقه » محسوب ميداشتند و ميگفتند « بدا من هذا الامر كسر المحابر و خرق الدفاتر و نسيان العلوم » « 1 » .\r\n\r\n\r\n","description":"","footnote":"\r\n( 1 ) - راجع بكيفيت مخالفت صوفيهء قرن چهارم با علوم ظاهر و از ميان بردن كتب رجوع شود به اسرار التوحيد چاپ دكتر صفا ص : 47 - 50\r\n","page_name":" 258 ","page_number":284},
  {"content":"\r\n\r\n\r\nفصل سوم وضع علوم در قرن چهارم و نيمهء اول قرن پنجم\r\nدوره‌يى كه مورد مطالعهء ماست از حيث تكامل علوم و ظهور علماى بزرگ مهمترين دورهء اسلامى است . در اين قرن بزرگترين علماى دورهء اسلامى در هريك از شعب علوم عقلى و نقلى ظهور كردند و در حقيقت حاصل زحمات مسلمانان در قرن دوم و سوم در اين دوره برداشته شده است و اگرچه مقدمات انحطاط علوم عقلى خاصه الهيات و رياضيات در همين دوره فراهم آمد ليكن اثر آن در دورهء بعد يعنى نيمهء دوم قرن پنجم و قرن ششم كه دورهء تسلّط تركان و قدرت فقهاست آشكار شد . اينست كه در اين دوره شاهد جريانهاى مختلفى در عالم اسلامى نسبت بعلوم ، خاصّه كلام و فلسفه و فروع آن هستيم . در اين دوره از طرفى مخالفان اين علوم متدرجا تحصيل قدرت ميكردند و از جانبى علماى بزرگ اسلامى كاملترين آثار را در علوم پديد ميآوردند و چون ازين عهد بگذريم بتحقيق و تعمّق علما و اتقان عمل آنها كمتر بازميخوريم .\r\n\r\nرواج علم\r\nراجع برواج علم در ايران دورهء مذكور اشارات متعدد در دست داريم و على الخصوص جغرافيانويسان قرن مذكور از چگونگى حال علم و علما در بلاد مهم از قبيل شيراز و رى و اصفهان و دينور و نيشابور و بخارا و جز آنها اطلاعاتى داده‌اند كه همهء آنها دليل بر رواج علم و ادب\r\n\r\n","description":"","footnote":"","page_name":" 259 ","page_number":285},
  {"content":"\r\n\r\nو احترام علما و ادباست و غالب كتب رجال هم ناطق به همين حقيقت است .\r\nپادشاهان ايرانى اين عهد غالبا مردمى دانشمند و دانش‌دوست بودند و وزراء آنان نيز كمتر از حليهء علم و ادب عارى و بيشتر از مشاهير علما و بلغاء عصر خود محسوب مىشده‌اند مانند ابن العميد و صاحب بن عباد و المهلبى و شاپور بن اردشير و ابن سعدان و ابو على بن سينا كه همه از وزراء مشهور آل بويه و هريك در يكى از فنون و علوم سرآمد اقران بوده‌اند و مانند بلعمى و جيهانى و عتبى در دولت سامانى و ابو الحسن السهلى ( يا السهيلى ) در دولت خوارزمشاهان كه چراغهاى درخشندهء علم و ادب در مشرق محسوب مىشدند و همين حال را در غالب شاهان نيز مىتوان مشاهده كرد چنان كه از ميان پادشاهان بويى ، عضد الدوله و عز الدوله ابو منصور بختيار ، و تاج الدوله پسر عضد الدوله علاوه بر تشويق علما و ادبا خود هم از علم و ادب اطلاعات وافر داشته‌اند .\r\n\r\nرواج كتب\r\nاز خوشبختيهاى علماى اين عصر رواج كتب و وجود مقدار زيادى از آنها در بازارهاى ورّاقان ( كتابفروشان ) هرشهر بود .\r\nبعضى از بازارهاى ورّاقان مثل بازار بغداد علاوه بر آنكه محل تمركز كتب بسيار از انواع مختلف بود محلى هم براى اجتماع علما و حكما و بحث و نظر آنها بوده است و از آن جمله اجتماعى است از ابو سليمان منطقى سجستانى و فلاسفهء معروف بغداد كه در بازار ورّاقان بغداد نزديك دروازهء بصره تشكيل ميدادند و اشخاص مشهورى مانند ابو زكرياى صيمرى و ابو الفتح نوشجانى و ابو بكر قومسى و يحيى بن عدى و جز آنان در آن اجتماع مىنمودند و ببحث و نظر و تحقيق در مسائل مختلف فلسفى مبادرت ميكردند و ابو حيّان توحيدى اشاراتى باينگونه اجتماعات در كتاب خود بنام المقابسات دارد .\r\n\r\nكتابخانها\r\nدر اين قرن در هريك از جوامع بزرگ كتابخانه‌يى موجود بود كه كتب آنها از راه وقف بدست ميآمد و مخصوصا پادشاهان را بجمع كتب و تشكيل كتابخانهاى بزرگ ولع شديد بود چنان كه در بغداد و رى و بخارا و غيره خلفا و پادشاهان بويى و سامانى كتابخانهاى عظيم داشتند . در مغرب هم خلفاى اموى اندلس و خليفهء فاطمى مصر كتابخانهاى بزرگ\r\n\r\n","description":"","footnote":"","page_name":" 260 ","page_number":286},
  {"content":"\r\n\r\nداشتند مثلا فهرست كتابخانهء الحكم اموى صاحب اندلس ( م . 366 ) از چهل و چهار دفتر ترتيب مىيافت كه هريك حاوى بيست ورق بود و در آنها جز اسماء كتب چيزى وجود نداشت و با اينحال خليفهء اموى براى خريدارى كتب كسانى ببلاد مشرق ميفرستاد ، ميگويند كتابخانهء الحكم شامل 400000 مجلّد كتاب بود . كتابخانهء بزرگ قاهره در قصر خلفاى فاطمى مزيّن بكتب فراوان بود چنان كه شمارهء آنها را تا 1600000 گفته‌اند و ازين ميان شمارهء كتب مربوط بعلوم اوائل 18000 بود « 1 » .\r\nدر بغداد هم كتابخانهاى عظيم دائر بود . كتابخانهء مشهور « بيت الحكمة » يا « خزانة الحكمة » مهمترين مركز تجمّع دانشمندان ، كه از دورهء هارون ايجاد شده و در عهد خلافت مأمون توسعه يافته بود ، در قرن چهارم دائر بوده است زيرا ابن النديم الورّاق مؤلف الفهرست ( م . 385 ) آن را وصف كرده است و بعد از آن تاريخ هم گويا تا زمان غلبهء تاتار بر بغداد ( 656 هجرى ) همچنان داير بوده است « 2 » .\r\nدر همين عصر در ايران نيز كتابخانهاى بزرگ بوده است . المقدسى كتابخانهء عضد الدولهء ديلمى را در شيراز ديده و دربارهء آن گفته است هيچ كتابى تا عهد عضد الدوله در انواع علوم تأليف نشده بود مگر آنكه در آن كتابخانه جمع شده باشد و كتب مربوط بهريك از انواع علوم در اتاقهاى معينى جمع آمده بود و اين كتابخانه فهرست‌هايى داشت كه اسامى كتب در آنها ثبت شده بود « 3 » . ابو الفضل بن العميد وزير معروف آل بويه نيز كتابخانهء بزرگى حاوى صدبار كتاب در علوم مختلف و انواع حكم و آداب داشت كه نزد او از همهء اموالش عزيزتر بود و خازن آنها ابو على بن مسكويه اديب و مورخ و حكيم بزرگ ايرانى بوده است « 4 » .\r\nشاگرد و جانشين ابن العميد يعنى صاحب كافى اسمعيل بن عبّاد ( م . 384 ) هم\r\n\r\n\r\n","description":"","footnote":"\r\n( 1 ) - رجوع شود به تاريخ علوم عقلى در تمدن اسلامى ، دكتر صفا ، ج 1 چاپ اول ، ص 154 - 155 .\r\nخطط مقريزى ج 1 ص 409 و 458 و ج 2 ص 342 . الحضارة الاسلامية فى القرن الرابع الهجرى ج 1 ص 286 - 287\r\n( 2 ) - راجع به بيت الحكمة رجوع شود بتاريخ علوم عقلى در تمدن اسلامى ج 1 چاپ اول ، ص 48 - 50\r\n( 3 ) - احسن التقاسيم ص 449\r\n( 4 ) - راجع به اين كتابخانه رجوع شود به جلد سوم از تجارب الامم ابن مسكويه\r\n","page_name":" 261 ","page_number":287},
  {"content":"\r\n\r\nدرين امر از استاد خود پيروى كرده بود چنان كه وقتى نوح بن منصور سامانى او را بوزارت خود دعوت كرد از عذرهايى كه آورده بود يكى آن بود كه حمل اموالش براى او دشوارست زيرا فقط از كتب علم چهار صدبار شتر يا بيشتر دارد . فهرست كتب او در ده مجلّد بود و اين كتابخانهء عظيم بعد از صاحب بن عباد هم باقى ماند چنان كه وقتى محمود غزنوى رى را تصاحب كرد از آن خزانهء كتب تمام كتب مربوط بكلام را بيرون كشيد و آتش زد و باز در حوادث مربوط بغلبهء سلطان محمود بر شهر رى نوشته‌اند كه او از كتابخانهء بزرگ شهر رى تمام كتب فلاسفه و مؤلفان معتزله و كتب نجوم را سوخت و از بازماندهء كتب صدبار كتاب از رى بغزنين برد « 1 » .\r\nدر سال 383 ابو نصر شاپور بن اردشير وزير صمصام الدوله و بهاء الدولهء ديلمى دار العلمى در بغداد تأسيس كرد و اين دار العلم كتابخانهء عظيمى داشت كه بعد از تسلّط سلاجقه بر بغداد در سال 447 دچار نهب و حرق شد و عدد كتب اين كتابخانه از ده هزار متجاوز بود « 2 »\r\nهنگاميكه ابو يوسف قزوينى معتزلى ( م . 488 ) وارد بغداد ميشد ده بار شتر كتاب با خود داشت « 3 » .\r\nيكى از كتّاب عضد الدولهء ديلمى بنام ابو على بن سوار كتابخانه‌يى در شهر رامهرمز و كتابخانهء ديگرى در بصره ايجاد كرد و براى كسانى كه به آن كتابخانها مراجعه و از آنها استفاده ميكرده‌اند مواجبى مقرر نمود و در كتابخانهء رامهرمز يكى از شيوخ معتزله همواره مشغول تدريس كلام بر روش معتزله بود « 4 » .\r\nدر بخارا شاهان سامانى كتابخانهء عظيمى داشتند حاوى انواع كتب كه ابو على ابن سينا از آن استفاده كرد . وى دربارهء اين كتابخانه گفته است كه اتاقهاى بسيار داشت و در هريك صندوقهايى از كتب بود ، در اتاقى كتب عربى و شعر و در ديگرى\r\n\r\n\r\n","description":"","footnote":"\r\n( 1 ) - تاريخ الخلفاء سيوطى و الكامل ابن الاثير حوادث سال 420\r\n( 2 ) - كامل التواريخ ابن الاثير حوادث سال 383\r\n( 3 ) - طبقات الشافعيهء سبكى ج 3 ص 320\r\n( 4 ) - احسن التقاسيم ص 413 . الفهرست ص 139\r\n","page_name":" 262 ","page_number":288},
  {"content":"\r\n\r\nفقه و همچنين در هريك از اتاقها كتبى در يكى از ابواب علم موجود بود و من فهرست كتب اوائل را خواندم و بهرچه حاجت داشتم مراجعه كردم و كتابهايى ديدم كه بسيارى از مردم اسم آنها را هم هرگز نشنيده بودند و من نيز پيش ازين آنها را نديده بودم و پس از آن هم نيافتم « 1 » و همين كتابخانه چنان كه ابو على گفته است اندكى بعد از استفادهء او دچار حريق شد .\r\nبعد از قرن چهارم و آغاز قرن پنجم بسيارى ازين كتابخانها باقى بود و مثلا ياقوت حموى كه اندكى پيش از حملهء مغول در خراسان و ماوراء النهر بوده است در مرو دوازده كتابخانه ديده بود كه در يكى از آنها نزديك دوازده هزار مجلّد كتاب وجود داشت و اين خزائن بقول ياقوت « سهلة التناول » بود چنان كه خانهء ياقوت هيچگاه از دويست مجلّد يا بيشتر از كتب آنها خالى نبود بدون آنكه گرو بدهد و حال آنكه قيمت آنها به دويست دينار ميرسيد .\r\nاين خزائن كتب كه ياد كرده‌ايم قسمتى از آنهاست كه از نامشان اطلاع حاصل شده است « 2 » و حال آنكه درين دورهء پرثروت كه مزيّن بوده است بوجود دانشمندان بىشمار و امراى دوستدار علم و رجال و ثروتمندان دانش‌دوست ، كتابخانهاى خصوصى و عمومى و كتابخانهاى متعددى كه وقف مدارس و جوامع بوده شماره نداشت و اگر در شرح احوال رجال علم و ادب قرن چهارم و پنجم پژوهش كنيم بنام بسيارى ازينگونه خزائن بازخواهيم خورد .\r\n\r\nمراكز تعليم\r\nنخستين مركز تعليم مسلمانان مساجد بود . مسجد از آغاز دورهء هجرت مركز تجمّع مسلمين و اخذ تصميمات سياسى و تعليمات دينى بود و سنّتى كه از عهد پيغامبر و خلفاى راشدين ايجاد شد بعد از آنان ديرگاهى در ميان مسلمانان باقى ماند « 3 » . در ايران دورهء اسلامى\r\n\r\n\r\n","description":"","footnote":"\r\n( 1 ) - طبقات الاطباء ابن ابى اصيبعه چاپ مصر ج 2 ص 4 ( رسالهء سرگذشت ابو على كه در آن كتاب نقل شده است )\r\n( 2 ) - براى اطلاع بيشتر رجوع شود به الحضارة الاسلامية ج 1 ص 286 ببعد\r\n( 3 ) - رجوع شود بمقالهء : آموزشگاههاى ايران اسلامى بقلم نگارندهء اين اوراق در مجلهء آموزش و پرورش سال يازدهم شمارهء پنجم و ششم\r\n","page_name":" 263 ","page_number":289},
  {"content":"\r\n\r\nهم اين سنّت از قرن دوم و سوم ببعد معمول بود و در بسيارى از مساجد كه در بلاد اين كشور ايجاد شد بنابر اطلاعات و شواهدى كه در دست داريم حوزه‌هاى تدريس داير بود و از آن جمله است در سيستان « 1 » و بخارا « 2 » و بلخ و هرات و فارس و غيره « 3 » . در نيشابور كه تا حملهء مغول از امّهات بلاد اسلامى بود ازينگونه مساجد بزرگ كه مركزيت تعليم داشته باشد بسيار وجود داشت مانند مسجد مطرزى « 4 » و مسجد قديم نيشابور و جامع منيعى . جامع منيعى نيشابور كه آن را ابو على حسّان بن سعد از بزرگان نيشابور ( م . 463 ) ساخته بود ، كتابخانهء معتبرى داشت كه در سال 548 در حملهء غزان بغارت رفت و دانشمندان بزرگى در آنجا تدريس ميكردند مانند اسعد بن مسعود العتبى نيشابورى متولد بسال 404 كه در آن مسجد مجلس املاء داشت و درين مجلس محدّثين و ائمهء وقت حاضر ميشدند « 5 » و مانند مسجد عقيل كه كتابخانهء بزرگى داشت « 6 » .\r\nهريك از استادان درين مساجد حلقه‌هايى تشكيل ميدادند و در آنها بتعليم علومى از قبيل حديث و قراءت قرآن و علوم ادبى و فقه مبادرت ميشد و اين رسم همهء مساجد اسلامى بود كه در آنها حلقه‌هايى براى تعليم و املاء احاديث و علوم از طرف دانشمندان و ائمهء مشهور تشكيل مىشد . اهميت اين حلقه‌ها بسته بمقام استاد و ارزش موضوع درس بود چنان كه گاه بعضى از حلقات بىاندازه وسعت مىيافت و قسمت بزرگى از مساجد را شامل مىگرديد .\r\nدر ايران هم وضع به همين منوال بود و در مساجد و جوامعى كه در شهرهاى معروف موجود بود ازينگونه حلقات تشكيل مىيافت و در آنها فقها و محدّثان و مفسّران و قرّاء بزرگ تدريس ميكردند . مثلا شيخ ابو محمد عبد اللّه الجوينى پدر امام الحرمين جوينى\r\n\r\n\r\n","description":"","footnote":"\r\n( 1 ) - تاريخ سيستان ص 89\r\n( 2 ) - تاريخ بخارا ص 67 و 69\r\n( 3 ) - دائرة المعارف اسلامى ج 3 ص 401\r\n( 4 ) - راحة الصدور چاپ ليدن ص 180\r\n( 5 ) - معجم الادبا ج 2 ص 97 - 98\r\n( 6 ) - تاريخ بيهق ص 21\r\n","page_name":" 264 ","page_number":290},
  {"content":"\r\n\r\nمتوفى بسال 438 در نيشابور مجلس مناظره و تعليم خاص داشت و ابو تراب عبد الباقى المراغى در يكى از مساجد همين شهر حلقهء درس داشت و ابو عبد اللّه الخبّازى در مسجدى كه بنام او مشهور بود تدريس مينمود و حتى گاه ممكن بود دانشمندان مشهورى كه از شهرها مىگذشتند از طرف سلاطين مأمور تشكيل حلقه‌هايى در جوامع شوند چنان كه امام عبد اللّه الحليمى فقيه معروف ( م . 403 ) وقتى بنيشابور رسيد از جانب پادشاه غزنه مأمور تشكيل حلقه‌يى در نيشابور گرديد و او در تمام مدت اقامت خود در نيشابور در حلقهء خويش مشغول املاء حديث بود « 1 » .\r\nغير از مساجد كه مدتها از مراكز مهم تعليم بود در قرن چهارم على الخصوص ايجاد اماكن خاصّى براى تعليم علوم دينى و ادبى بنام مدارس معمول شد و ايرانيان در ايجاد اين مدارس از ميان همهء ملل اسلامى سمت تقدّم دارند . از جملهء مدارس قديم ايران يكى مدارسى است كه حسن بن قاسم معروف بداعى صغير ( مقتول بسال 316 ) در آمل ايجاد كرد « 2 » . در طابران از اعمال طوس براى الحاتمى ( م . 396 ) دانشمند بزرگ قرن چهارم مدرسه‌يى ايجاد شد كه در آن بتدريس مشغول بود و در نيشابور هم چند مدرسه وجود داشت ، از آن جمله است مدرسه‌يى كه اهل نيشابور براى ابن فورك الاصفهانى ( م . 406 ) ساخته و او را از اصفهان بنيشابور آورده بودند تا در آنجا تدريس كند و نيز مدرسه‌يى كه براى ركن الدين الاسفراينى ( م . 418 ) ساخته شد « 3 » .\r\nغير ازين مدارس كه گفته‌ايم در نيمهء اول قرن چهارم در نيشابور چند مدرسه مشهور بود از آن جمله است مدرسهء بيهقيّه كه امام ابو الحسن محمد بن شعيب البيهقى فقيه شافعى ( م . 324 ) در كوى سيّار نيشابور ايجاد كرده و اسعد بن مسعود عتبى نيشابورى فقيه مشهور در آنجا ساكن بوده است « 4 » . اين مدرسه را مدرسهء كوى سيّار نيشابور هم ميگفته‌اند و امام ابو الحسن على بن الحسين بيهقى چندى بعد در همين مدرسه تدريس مىنمود .\r\n\r\n\r\n","description":"","footnote":"\r\n( 1 ) - در باب اين موارد مختلف رجوع كنيد به طبقات الشافعيهء سبكى چاپ مصر ج 3 ص 208 و 219 و 252 و 254 و 147 و غيره\r\n( 2 ) - تاريخ اولياء اللّه آملى چاپ تهران ص 81\r\n( 3 ) - دائرة المعارف اسلامى ج 3 ذيل كلمهء مسجد\r\n( 4 ) - تاريخ بيهق ص 158\r\n","page_name":" 265 ","page_number":291},
  {"content":"\r\n\r\nوى اوقات طلاب اين مدرسه را بسه قسمت كرد يك قسمت براى تدريس و يك قسمت براى املاى حديث و يك قسمت براى تذكير و وعظ مسلمانان « 1 » ، و همين مدرسه را امام جمال الاسلام حسين بن محمد بن حسن الفوران ( م . 519 ) يك بار تعمير كرد و در آنجا مدفون شد « 2 » و امام الحرمين ابو المعالى عبد الملك بن عبد اللّه جوينى ( م . 478 ) استاد غزّالى در همين مدرسه نزد ابو القاسم الاسكاف الاسفراينى اصول ميآموخت « 3 » .\r\nديگر از مدارس مشهور نشابور كه تا اواخر قرن ششم از آبادى آن اطلاع داريم مدرسهء صاعديّه است كه جدّ ابو الحسن على بن قاسم بيهقى مؤلف تاريخ بيهق ( م . 565 ) يعنى ابو سليمان فندق بن ايوب در آن فقه تدريس ميكرد « 4 » و گويا اين همان مدرسه باشد كه نصر بن ناصر الدين سبكتكين ، سپهسالار خراسان از قبل محمود بن سبكتكين ، در سال 389 آن را در جوار قاضى ابو العلاء صاعد بن محمد ساخت و در بعض مآخذ نام آن « سعديه » هم ضبط شده است « 5 » . ديگر مدرسهء صابونيّه كه پيش از حملهء غز بخراسان معمور بود « 6 » و ديگر مدرسهء سرّاجان كه از اوايل قرن پنجم دائر بوده است « 7 » .\r\nعلاوه بر اينها در اوايل قرن پنجم در نيشابور چهار مدرسهء بزرگ براى چهار طايفهء كرّامى و شيعى و حنفى و شافعى وجود داشت كه يكى از مشاهير ناحيهء بيهق در قرن چهارم و پنجم بنام ابو القاسم على بن محمد بن حسين بن عمرو يا ابو القاسم عمرو ساخته بود نخست بنام امام ابو القاسم عبد العزيز بن يوسف بيهقى جدّ ابو الحسن بيهقى دانشمند معروف قرن ششم براى فرقهء حنفيه كه تا اواخر قرن ششم از آبادى آن خبر داده‌اند .\r\nدوم براى شافعيه بنام ابو الحسن حنّانى واعظ نيشابورى ( م . 416 ) در نوكوى نيشابور\r\n\r\n\r\n","description":"","footnote":"\r\n( 1 ) - تاريخ بيهق ص 172\r\n( 2 ) - ايضا ص 236\r\n( 3 ) - طبقات الشافعيهء سبكى ج 3 ص 252 و 254\r\n( 4 ) - تاريخ بيهق ص 186\r\n( 5 ) - ترجمهء تاريخ يمينى چاپ تهران ص 441\r\n( 6 ) - ترجمهء تاريخ يمينى ص 203\r\n( 7 ) - اسرار التوحيد چاپ دكتر صفا تهران 1332 شمسى ص 128\r\n","page_name":" 266 ","page_number":292},
  {"content":"\r\n\r\nكه آن هم در قرن ششم آباد و قبر حنّانى در آن واقع بود . سوم براى طايفهء كرّاميه بنام ابو عسكر عبد اللّه و ابو سهل پسران ابو ذر محمد بن محمد المطوعى ( م . 401 ) در كوى شادراه نشابور كه در قرن ششم ويران شده بود . چهارم براى سادات و اتباع ايشان يعنى شيعه و عدليه ( معتزله ) و زيديه بنام امام على بن عبد اللّه بن احمد نيشابورى معروف به ابن ابى الطيب ( م . 418 ) در كوى اسفريس نشابور « 1 » . معروفست وقتى كه ابو القاسم عمرو اين كار را كرد « صاحب بريد بسلطان محمود انهاء كرد ، سلطان غلام فرستاد و او را به حضرت غزنى بردند فى جمادى الاولى سنة اربع عشرة و اربعمائه . چون به حضرت غزنى رسيد سلطان با وى عتاب كرد كه چرا يك مذهب را كه معتقد تست نصرت نكنى و ائمهء آن طايفه را مدرسه بنا ننهى ؟ جملهء طوايف را چون يك شخص مدرسه سازد و تربيت كند بر خلاف معتقد خويش كارى كرده باشد و هركه بر خلاف معتقد خويش كارى كند ريا و سمعه را بود نه تقرّب را بحقّ تعالى . پس شفعا مراسم شفاعت اقامت كردند تا خلاص يافت ! » « 2 » . براى امام ابو القاسم قشيرى هم در سال 437 مدرسه‌يى در نيشابور ساخته شد .\r\nدر شهرهاى ديگر ايران هم تا اوايل قرن پنجم چند مدرسه ساخته شد مثلا در سبزوار خواجه اميرك از بزرگان قرن چهارم مدرسه‌يى ساخت كه در قرن پنجم داير بود و امام احمد بن على بيهقى خسرو گردى فقيه معروف بامر نظام الملك از خسرو گرد ( در ناحيهء بيهق ) بسبزوار منتقل شد و در آن مدرسه مأوى ساخت « 3 » . ابو العباس فضل بن احمد اسفراينى كه تا سال 401 وزير محمود غزنوى بود در بلخ مدرسه‌يى بنا كرد « 4 » .\r\nهنگامى كه سلطان محمود ( متوفى بسال 421 ) از فتح قنّوج بازميگشت ( 409 ) مسجد جامعى در غزنين بنا كرد و « در جوار اين مسجد مدرسه‌يى بنا نهاد و آن را بنفائس كتب و غرائب تصانيف ائمه مشحون كرد مكتوب بخطوط پاكيزه و مقيّد بتصحيح علما و فقها ،\r\n\r\n\r\n","description":"","footnote":"\r\n( 1 ) - رجوع شود به تاريخ بيهق ص 194 - 195 و صحائف 185 و 205 و 220 - 221\r\n( 2 ) - تاريخ بيهق ص 194 - 195\r\n( 3 ) - تاريخ بيهق ص 207\r\n( 4 ) - جوامع الحكايات و لوامع الروايات عوفى\r\n","page_name":" 267 ","page_number":293},
  {"content":"\r\n\r\nو ائمهء فقه و طلبهء علم روى بدان نهادند و به تحصيل علم مشغول شدند و از اوقاف مدرسه وجوه رواتب و مواجب ايشان موظّف ميگشت « 1 » » . حمد اللّه مستوفى نيز از وجود مدرسه‌يى در غزنين بعهد سلطان محمود خبر داده است « 2 » .\r\nچنان كه ازين شرح برميآيد شمارهء مدارس قرن چهارم با آنكه هنوز ابتداى تأسيس آنها در ممالك اسلامى بوده است ، قابل توجهست و اينكه برخى از محققان قديم گفته‌اند كه نظام الملك نخستين بانى مدارس است متوجّه وجود اين مدارس پيش از عهد نظام الملك نبوده‌اند .\r\nاز خصائص اين مدارس يكى آن بود كه معمولا هريك از آنها براى فرقهء معيّنى از فرق اسلامى تأسيس مىشد و پيروان فرق ديگر را در آن اجازهء ورود نمىدادند و فقط مباحث فقهى و كلامى آن فرقهء معين را در آنجا تدريس ميكردند . هريك ازين مدارس مدرّسان مخصوص داشت و در بعضى از آنها براى مدرّسان و محصّلان راتبهء خاص معين ميشد . تعليم علوم حكمى در اين مدارس ممنوع بود زيرا واقفان اين مدارس به قصد اجر اخروى بتأسيس مدارس مذكور قيام ميكردند و طبعا بتعليم علوم اوايل كه مكروه و ممنوع بوده در آنها رضا نميدادند . پس اين مدارس وسيلهء نشر علوم دينى و علوم لسانى و ادبى عرب ، كه لازمهء علوم دينى بوده است ، مىشد و از رواج علوم حكمى ميكاست و در همانحال وسيلهء مؤثرى براى ترويج زبان و ادب عربى در ايران بود .\r\nبراى تعليم علوم عقلى معمولا مراكز رسمى و عمومى وجود نداشت و اين‌گونه حوزه‌هاى درس اختصاصى بود مگر تعليم فنّ طب كه بيشتر در بيمارستانها صورت ميگرفت . اينك ميپردازيم بذكر هريك از علوم درين عهد :\r\n\r\n1 - علوم شرعيّه\r\nعلوم شرعيه دنبالهء ترقيات قرنهاى دوم و سوم را درين عهد طى ميكرد .\r\nدر علم قراءت قرآن از اوايل اين عهد دسته‌يى مانند ابو الحسن محمد بن احمد\r\n\r\n\r\n","description":"","footnote":"\r\n( 1 ) - ترجمهء تاريخ يمينى ص 422 - 423\r\n( 2 ) - تاريخ گزيده ص 401\r\n","page_name":" 268 ","page_number":294},
  {"content":"\r\n\r\nابن ايوب بن شنبوذ ( م . 328 ) و ابو الفرج محمد بن احمد بن ابراهيم الشنبوذى ( م . 388 ) و ابو بكر العطار المقرى ( م . 354 ) ظهور كرده و بآوردن اقوال شاذّى مبادرت جسته بودند . ليكن رجال دولت عباسى براى آنكه از اختلاف كلمه در باب قرآن جلوگيرى كنند با آنان به سختى رفتار ميكردند چنان كه ابو على مقله ، ابن شنبوذ را چوب زد و از راه تهديد از او خطى مبنى بر توبه گرفت و از ابو بكر العطار هم خطى مبنى بر همين معنى گرفتند . نتيجهء اين امر آن شد كه در قرن چهارم جلو ادامهء اختلاف در قراءت قرآن گرفته شد چنان كه اعتقاد بقول قرّاء سبع درين دوره تسجيل گرديد و در همهء بلاد ايران چنان كه از قول المقدسى برميآيد قراءت‌هاى مشهور معمول و مقبول بود .\r\nتفسير قرآن هم درين دوره مانند قرن سوم در حال پيشرفت بود . در آغاز اين قرن بزرگترين مفسّر قرآن در قرون اوليهء هجرت ميزيست و او محمد بن جرير الطبرى است كه پيش ازين راجع بكتاب او سخن گفته‌ايم . وى كسى است كه در تفسير خود بين رواية و دراية را جمع كرد و با اين حال از ميان اين دو بيشتر جانب رواية را گرفت و بدين سبب كتاب تفسير وى مقبول مسلمين شد . طبرى معتقد بود كه در تفسير قرآن رأى دخالتى ندارد مگر در مورد تفسير لغوى . اصولا تفسير مبنى بر رأى مقبول نظر مسلمين نبود و با اينحال از موقعى كه جهميّه در عالم اسلام ظهور كردند تأويل در آيات قرآن شروع شد و در قرن چهارم دسته‌هايى مانند معتزله و اسمعيليه و صوفيه جدا اين فكر را دنبال ميكردند . از جملهء بزرگترين مفسّران معتزله ابو على جبّائى است و اشعرى شاگرد و خصم او دربارهء تفسير او ميگفت در اين تفسير حرف واحدى هم از مفسّران قديم روايت نشد و ابو على درين كار بوسوسه‌هاى شيطانى اعتماد كرد « 1 » . و همچنين ابو بكر نقّاش معتزلى ( م . 351 ) التفسير الكبير را كه دوازده هزار ورق داشت تأليف كرد « 2 » . و تنها كسى از ميان معتزليان كه توانست درين كار ازو پيشى گيرد عبد السلام قزوينى شيخ معتزلهء بغداد بود كه تفسيرى در سيصد مجلّد و بقول سبكى « 3 »\r\n\r\n\r\n","description":"","footnote":"\r\n( 1 ) - الحضارة الاسلامية ج 1 ص 325\r\n( 2 ) - الفهرست ابن النديم ص 50\r\n( 3 ) - طبقات الشافعيه ج 3 ص 32\r\n","page_name":" 269 ","page_number":295},
  {"content":"\r\n\r\nدر هفتصد مجلّد پرداخت . علت تفصيل بىسابقهء تفسيرهاى معتزله آن بود كه اين قوم در تفاسير خود طريق تأويل مىگرفتند و در هرمورد توضيحات مفصّل بنابر رأى خود ميدادند و درين كار بيشتر باثبات نظرهاى خود توجّه داشتند .\r\nروش صوفيه در تأويل مانند معتزله بود يعنى اينان نيز هنگام تفسير آيات توجّه خاص بتأويل آنها براى اثبات طريقت خود داشتند و به همين سبب تفاسير آنان نيز گاه در عظمت دست‌كم از تفاسير معتزله نداشت . تفسيرهاى مهمّ صوفيه در ايران از حدود قرن پنجم ببعد پيدا شد مانند تفسيرى كه خواجه عبد اللّه انصارى صوفى مشهور قرن پنجم نوشت و همين تفسيرست كه در قرن ششم مورد نظر مؤلف كشف الاسرار و عدة الابرار يعنى ابو الفضل رشيد الدين الميبدى قرار گرفته و او تفسير عظيم خود را در بيش از دو هزار صحيفه نوشت « 1 » . براى آنكه از روش صوفيه در تفسير قرآن اطلاعى حاصل شود مختصرى در طريقهء تأليف اين كتاب سخن ميگوييم : ميبدى در تأليف اين كتاب نخست هر آيه از آيات قرآن را بپارسى ساده و روان ترجمه كرد و آنگاه تفسير آيه و وجوه معانى و قراآت مشهوره و سبب نزول و بيان احكام و ذكر اخبار و آثار و نوادرى را كه تعلّق به آن آيه دارد آورد و بعد از آن بذكر رموز عارفان و اشارات صوفيان و لطايف مذكّران در باب آن آيه پرداخت . هنگام ذكر رموز عارفان و اشارات صوفيان تأويلات بسيار و توضيحات خارج از حدود لزوم در كتاب آمده و آن را بعظمتى كه مىبينيم درآورده است .\r\nمشايخ صوفيه هريك ضمن مجالس خود آيات قرآن را خواه بر اثر پرسش حاضران و مريدان و خواه بتناسب كلام تأويل ميكردند و اين تأويلات را در كتب مقامات صوفيه بسيار ميتوان ديد « 2 » .\r\nشيعه نيز ازينگونه تأويلات داشته‌اند و مخصوصا اسمعيليه و قرامطه بسبب اعتقاد به باطن براى احكام و آيات آنها را بشدت تأويل ميكردند و ازينروى مورد طعن\r\n\r\n\r\n","description":"","footnote":"\r\n( 1 ) - كاملترين نسخه‌يى كه ازين كتاب موجودست شامل 2343 صحيفه است\r\n( 2 ) - براى نمونه رجوع شود به اسرار التوحيد فى مقامات الشيخ ابى سعيد موارد متعدد مختلف از آن كتاب\r\n","page_name":" 270 ","page_number":296},
  {"content":"\r\n\r\nو ملامت بسيارى از فرق ديگر اسلامى بودند .\r\nاز جملهء همين تأويلاتست تفسيرهاى حكما . ابو على سينا در پايان اين دوره تفسيرهايى بر بعضى از سور قرآن كريم دارد كه فى الواقع يكى از انواع كارهاى اوست در تطبيق اصول عقايد فلسفى بر مبانى دين اسلام و از آن جمله است تفسير ثمّ استوى الى السماء و هى دخان ، تفسير سورة الاخلاص ، تفسير سورة الاعلى ، تفسير سورة الفلق معروف به المعوّذة الاولى ، تفسير سورة الناس معروف به المعوّذة الثانية .\r\nدر مقابل اين دسته‌ها كه گفته‌ايم دسته‌هاى ديگر اسلامى همچنان به كار خود در تفسير قرآن بتفصيل يا باختصار بر روش قدما ادامه ميدادند . دربارهء خلف بن احمد صفّارى نوشته‌اند كه بيست هزار دينار براى تأليف تفسير بزرگى از قرآن بر روش علما صرف كرده بود . اين تفسير مشتمل بود بر اقاويل مفسّران و تآويل متقدّمان و متأخّران و بيان وجوه قراآت و علل نحو و اشتقاق لغات و اخبار و احاديث ، و نسخهء آن تا قرن هفتم وجود داشت . كتاب مذكور در صد مجلّد بود و استنساخ آن جز بمعاونت نساخ امكان نداشت « 1 » . عظمت اين كتاب و تفاسير ديگرى كه گفتيم مىرساند كه تفصيل و اطناب دربارهء تفسير قرآن كريم در قرن چهارم و پنجم امرى عمومى شده بود .\r\nتوجّه شاهان و امراى قرن چهارم بتهيهء تفاسير متقن منحصر به همين يك مورد نيست چه نظير همين عمل را منصور بن نوح پادشاه سامانى براى نقل تفسير كبير طبرى از عربى به فارسى بدست علماى مختلف در خراسان انجام داد و ما شرح آن را بعد ازين خواهيم ديد .\r\nاز جملهء مفسّران بزرگ قرن چهارم ابو زيد البلخى ( م . 322 ) متكلّم و فيلسوف و نويسندهء بزرگ ايرانى قرن چهارمست كه شاگرد كندى و استاد ابو بكر محمد بن زكرياى رازى بوده است . روش او در تفسير آن بود كه از تأويلات بعيده خوددارى ميكرد و فقط بظواهر آيات و تأويلات اكتفا مينمود و اين روش خود را در كتاب نظم القرآن به كار برد « 2 » .\r\nاز جملهء تفسيرهاى فارسى قرآن در قرن چهارم غير از آنكه از تفسير طبرى\r\n\r\n\r\n","description":"","footnote":"\r\n( 1 ) - ترجمهء تاريخ يمينى ص 252 - 253\r\n( 2 ) - معجم الادباء ياقوت حموى چاپ مصر ج 3 ص 29\r\n","page_name":" 271 ","page_number":297},
  {"content":"\r\n\r\nترجمه شده بود تفسير جبّائى ( م . 303 ) را به فارسى ذكر كرده‌اند « 1 » .\r\nيكى از مسائلى كه در كتب تفسير قرن چهارم بسيار مورد تحقيق و مطالعه قرار ميگرفت قصص قرآنست كه خود ميدانى براى اختلاف فرق گرديده بود . برخى از مفسّران در اين باب به همان روش قدما اكتفا ميكردند يعنى تحقيقات خود را متّكى بر روايات مفسّران اوّلى مينمودند ولى برخى ديگر در باب اين قصص و همچنين در باب معجزات مذكور در قرآن بتأويلات عجيب مىپرداختند « 2 » .\r\nعلم الحديث در قرن چهارم همان رواج و اهميت سه قرن پيشين را داشت زيرا اين علم از مبانى مهمّ استخراج احكام و وسيلهء بزرگ اطلاع از سنن نبوى و آموختن آن مانند آموختن قرآن و علوم وابستهء به آن لازم بوده است . در باب اول ديديم كه در قرن سوم مسلمين چگونه بپيشرفتهاى اساسى در علم حديث نائل شدند . در قرن چهارم دنبالهء كار ائمهء حديث در اواخر قرن سوم گرفته شد چنان كه يكى از كتب ستّهء حديث يعنى كتاب السنن را ابو عبد الرحمن النسائى كه در آغاز قرن چهارم در گذشته تأليف كرده است . روش كار در علم مذكور تا اوايل قرن چهارم آن بود كه هرمحدّثى با رحلت در بلاد و مراكز مختلف تجمّع احاديث و ملاقات محدّثين احاديث را گرد ميآورد و سلسلهء روايت را چنان كه دريافته بود حفظ ميكرد . نتيجهء اين امر آن بود كه يك حديث بروايات مكرّر و با اختلافات جزئى چندبار تكرار ميشد و گرد آوردن احاديث براى هركس مستلزم صرف وقت بسيار بود و تدوين و تبويب آنها بصور مختلف كمتر تيسير مىپذيرفت . اما از قرن چهارم روش ديگرى در علم الحديث معمول شد و آن عبارتست از روايت حديث بدون ملاقات رجال آن علم و بدون اجازهء مكتوب از محدّثين . نتيجهء اين روش آن بود كه علماى علم حديث بجاى تحمّل شدائد اسفار با مطالعهء كتب حديث ازين علم بهره‌مند ميشدند و اشكالى نداشت كه ازين راه هم ائمهء بزرگى در حديث پديد آيند كه جاى اصحاب اين علم را در قرون متقدّم بگيرند مثلا ابن يونس ابو سعيد عبد الرحمن بن احمد ( 281 - 347 ) بدون آنكه اقدام برحلت\r\n\r\n\r\n","description":"","footnote":"\r\n( 1 ) - الحضارة الاسلامية ج 1 ص 332\r\n( 2 ) - در اين باب رجوع شود به الحضارة الاسلامية ج 1 از صحيفهء 327 ببعد .\r\n","page_name":" 272 ","page_number":298},
  {"content":"\r\n\r\nدر بلاد كند امام متيقّظ و حافظ حديث شد « 1 » . البته مرسوم شدن اين روش دليلى براى از ميان رفتن روش قدما در جمع‌آورى حديث نبود چنان كه يكى از رحّالان بزرگ در اواخر قرن چهارم فوت شده و او ابن منده ( م . 395 ) است كه بعد از رحلت متمادى با مقدار كثيرى از كتب حديث و احاديثى كه جمع كرده بود بموطن خود بازگشت و ابو حاتم محمد بن حبان سمرقندى ( م . 354 ) گفته است : « شايد ما علم حديث را از هزار استاد ميان چاچ و اسكندريه اخذ كرده باشيم » . او مدتى در سمرقند سمت قضا داشت و عدهء زيادى براى اخذ علم از وى بدانشهر رفتند « 2 » ، و ابو يعقوب القراب السرخى ( م . 429 ) هم بروش فوق بيشتر از يكهزار و دويست استاد را براى اخذ حديث ملاقات كرد « 3 » .\r\nبنابرين دو روش متضاد در قرن چهارم براى جمع احاديث در ميان بود و به همين سبب ميان علما درين باب اختلافى وجود داشت . مثلا نسبت بابو الفرج اصفهانى كه الدار قطنى محدّث مشهور ازو استماع حديث كرده است اين عيب را گرفته‌اند كه معمولا وارد سوق الورّاقين ( بازار كتابفروشان ) كه دكان‌هاى آن مملو از كتب مختلف بود ، مىشد و مقدار زيادى كتاب ميخريد و به خانه ميبرد و همهء روايات خود را از آنها استفاده مىكرد « 4 » .\r\nبا تمام اين احوال معمول شدن مطالعهء احاديث در كتب مشهور حديث باعث شد كه حفّاظ بزرگى در قرن چهارم براى احاديث پيدا شوند و سرعت در تعلّم علم حديث فزونى گيرد « 5 » .\r\nاز بزرگترين محدّثين قرن چهارم و اوايل قرن پنجم غير از آنان كه ذكر كرده‌ايم رجال ذيل را در بغداد و شهرهاى ايران ميتوان نام برد :\r\n\r\n\r\n","description":"","footnote":"\r\n( 1 ) - حسن المحاضرة از سيوطى ج 2 ص 164 نقل از الحضارة الاسلامية\r\n( 2 ) - طبقات الشافعيهء سبكى ج 2 ص 141\r\n( 3 ) - ايضا ج 3 ص 114\r\n( 4 ) - الحضارة الاسلامية ج 2 ص 316\r\n( 5 ) - ايضا ص 317 - 318\r\n","page_name":" 273 ","page_number":299},
  {"content":"\r\n\r\nابو الحسن على بن عمر البغدادى الدار قطنى « 1 » محدّث بزرگ و فقيه مشهور شافعى و عالم باختلاف الفقها ، صاحب كتب بسيار در فقه و حديث بود و بسال 385 درگذشت .\r\nابو بكر محمد بن منذر النيسابورى از ائمهء بزرگ حديث متوفى بسال 316\r\nابو بكر احمد بن الحسين البيهقى مصنّف بزرگ در حديث و فقه و مؤلف السنن الكبير و السنن الصغير ( م . 458 )\r\nمحدثين قرن چهارم در اصلاح تصحيفات احاديث و تبويب و جرح و تعديل آنها كوشش بسيار كردند . تحقيق در باب رجال حديث و جدا كردن محدثين ثقه و ضعيف از يكديگر و تأليف كتب طبقات در قرن چهارم معمول بود و حتى طبقات محدثين هريك از بلاد را هم مورد مطالعه قرار ميداده‌اند . مثلا ابى نعيم احمد بن عبد الله اصفهانى ( م . 430 ) در كتاب « ذكر اخبار اصبهان » « 2 » و خطيب بغدادى ( م . 463 ) صاحب تاريخ بغداد طبقات محدثين مربوط به اين دو شهر را در نهايت استقصاء آورده‌اند . از جملهء اين گونه كتب در اوايل قرن پنجم يكى طبقات الفقهاء ابو اسحق شيرازى ( م . 476 ) است .\r\nعلم فقه در قرن چهارم بيشتر به طرف توقف و تسجيل رفته و كمتر متوجه ابتكار بوده است . دورهء ابتكار در تشريع دورهء پيش ازين عهد بوده و عهدى كه در آن مشغول مطالعه‌ايم دورهء اعتقاد بفقهاى بزرگ قديم و بحث در احوال و احكام و عقايد آنان و قبول روش برخى و ترك روش بعضى ديگر بوده است .\r\nدرين قرن در شهرهاى ايران مذاهب مختلفى وجود داشت كه برخى به طرف ضعف و فراموشى ميرفتند و بعضى قوّت مىيافتند . المقدسى راجع بمذاهب مردم ايران در هرناحيه توضيحات و اطلاعاتى داده است . از اوايل قرن چهارم مقارن فوت محمد بن جرير الطبرى ( 310 ) حنابله در بغداد قوّت بسيار يافته بودند و اين تنها مذهب اهل حديث است كه درين قرن قوّت يافته بود زيرا ساير مذاهب اهل حديث مانند مذهب\r\n\r\n\r\n","description":"","footnote":"\r\n( 1 ) - منسوب بدارقطن يا دار القطن نام محله‌يى از بغداد . رجوع شود به معجم البلدان ياقوت\r\n( 2 ) - براى اطلاع از احوال او رجوع شود به طبقات الشافعيهء سبكى ج ص 7 - 11\r\n","page_name":" 274 ","page_number":300},
  {"content":"\r\n\r\nثوريه راه انحطاط گرفت و با آنكه در اواسط قرن چهارم در شهرهايى از قبيل اصفهان و دينور معتقدين بمذهب ثوريه بسيار بوده‌اند « 1 » اما در آغاز قرن پنجم آثار ضعف در آن آشكار شد چنان كه بعد از فوت عبد الغافر بن عبد الرحمن الدينورى فقيه بزرگ ثوريه در بغداد كسى از پيروان آن مذهب نبود كه شايستهء جانشينى او باشد .\r\nاز مذاهب ديگر فقهى كه در قسمتى ازين دوره در ايران رائج بود مذهب داوديه است كه در اصفهان معتقدين كثير داشت و حتى بسيارى از كارهاى بزرگ را در فارس علماى اين مذهب در دست داشتند زيرا عضد الدوله خود از دوستداران اين مذهب بوده است « 2 » .\r\nدر اوايل قرن چهارم محمد بن جرير الطبرى مذهب مشهور طبريه را در فقه آورد و مذهب او مدتى بعد از وى باقى بود .\r\nاز مذاهبى كه در اين دوره رواج روزافزون مىيافت مذهب شافعى بود . مخصوصا اين مذهب ميان صوفيه توسعه پيدا ميكرد و براى صحت آن استدلالاتى مىشد « 3 » .\r\nاز كسانى كه مذهب شافعى را در مشرق ايران رواج دادند امام قفّال است كه مذهب شافعى را در ماوراء النهر و خراسان پراگند و بر روى هم درين عهد در چاچ و ايلاق و طوس و نسا و ابيورد و طراز و سواد بخارا و دندانقان و اسفراين و كرمان و بعضى بلاد ديگر شافعيه غلبه داشتند و در باقى بلاد مشرق غلبه با حنفيه بود معهذا در شهرهاى ديگر شرق هم شافعيه گاه داراى مشاغل مهم منبر و مسند قضاء بودند « 4 » و در غالب اين بلاد و نيز در بلاد جبال بين پيروان اين دو مذهب مهم به همان نحو كه گفته‌ايم عصبياتى رخ ميداد « 5 » . مردم قومس و جرجان و بعضى از مردم طبرستان حنفى مذهب بودند « 6 » ،\r\n\r\n\r\n","description":"","footnote":"\r\n( 1 ) - احسن التقاسيم ص 395\r\n( 2 ) - ايضا ص 439\r\n( 3 ) - اسرار التوحيد فى مقامات الشيخ ابى سعيد چاپ دكتر صفا ص 20 - 22\r\n( 4 ) - احسن التقاسيم ص 468 و 469 و 323\r\n( 5 ) - رجوع شود به همين كتاب ص 234 - 235\r\n( 6 ) - احسن التقاسيم ص 365\r\n","page_name":" 275 ","page_number":301},
  {"content":"\r\n\r\nدر آذربايجان مذهب حنفى و حنبلى « 1 » و در رى علاوه بر مذهب شيعه‌مذهب حنفى و شافعى معمول بوده است . مذهب شيعه در قلمرو حكومت آل بويه خصوصا در بلاد جبال و فارس و طبرستان رواج بسيار داشت .\r\nاز بغداد گرفته تا شهرهاى مهم خراسان و ماوراء النهر همه جا درين عهد بنام فقهاى بزرگ بازميخوريم . از جملهء فقهاى مشهور اين دوره در خراسان و ماوراء النهر يكى محمد بن على قفّال چاچى است كه ناشر مذهب شافعى در ماوراء النهر بود .\r\nوى از طرفداران اعتزال و صاحب تأليفات بسيار در فقه و اصول است . وفاتش در سال 365 اتفاق افتاد و ديگر ابو الليث محمد السمرقندى ملقّب به امام الهدى ( م . 373 ) و ابو الحسن عبيد الله الكرخى ( م . 340 ) رئيس حنفيهء عراق و ابو بكر الجصّاص البغدادى ( م . 370 ) جانشين ابو الحسن عبيد اللّه كه از تأليفات او كتاب احكام القرآن در دست است و ابو الحسن على بن احمد البغدادى مشهور به ابن القصّار ( م . 398 ) رئيس مالكيهء عراق كه قضاء آن شهر را برعهده داشت .\r\nاز مشاهير فقهاى شافعى اين عهدند : ابو على حسن بن قاسم طبرى مؤلف كتاب المحرّر در علم خلاف و كتاب الافصاح در علم فقه ( م . 305 ) و احمد بن عمر بن سريج كه مدتى قضاء شيراز را برعهده داشت و شمارهء تأليفات او به چهار صد ميرسيد ( م . 306 ) و ابو اسحق مروزى كه مدتها در عراق مشغول نشر مذهب شافعى بود ( م . 340 ) و ابو الحسن على بن محمد الماوردى مؤلف كتاب الحاوى كه از مهمترين كتب فقه شافعى است ، و كتاب الاحكام السلطانية كه در آن مناصب دولتى را از لحاظ مذهبى شرح داد مانند امامت و شرائط آن و وزارت و اقسام آن و قضاء و حسبت و تصدى خراج و غيره ، و كتاب ادب الدين و الدنيا در اخلاق بنابر اصول دينيه ، و كتاب الاقناع در فقه ، و دلايل النبوّة ، و قانون الوزارة . وفاتش در سال 450 در بغداد اتفاق افتاد « 2 » .\r\nاز جملهء مشاهير ائمهء حنابله عبد الله بن داود سجستانى ( م . 316 ) و ابو القاسم عمر بن حسين خرقى صاحب كتاب المختصر در فقه حنابله ( م . 334 ) را ميتوان نام برد .\r\n\r\n\r\n","description":"","footnote":"\r\n( 1 ) - احسن التقاسيم ص 379\r\n( 2 ) - براى اطلاع از احوال او رجوع شود به طبقات الشافعيه ج 3 ص 303 - 314\r\n","page_name":" 276 ","page_number":302},
  {"content":"\r\n\r\n\r\nعلم كلام\r\nعلم كلام در قرن چهارم و اوايل قرن پنجم از آن باب كه آخرين ائمهء مشهور معتزله و نخستين متكلّمين مشهور اشعرى مشغول مبارزه با يكديگر بودند اهميت بسيار داشت . علاوه برين قرن چهارم عهد ظهور فلاسفهء بزرگ و دورهء تأليف كتب معتبر در شعب حكمت بود و طبعا اين امر در ظهور متكلمين بزرگ هم مؤثر واقع ميشد . ائمهء بزرگ كلام در ميان معتزله ايرانيانى بودند كه در شهرهاى ايران ميزيستند و يا از بلاد ايران ببغداد مهاجرت ميكرده و در آنجا ميمانده‌اند . عمدهء مباحث معتزله در قرن چهارم بحث در توحيد و صفات خدا بود و اين اثر مستقيم فلسفهء يونانى در آنانست . المقدسى دربارهء معتزله قولى دارد كه نمايندهء فكر بسيارى از مردم قرن چهارم نسبت به اين قوم است .\r\nوى ضمن برشمردن صفات هريك از فرق مذهبى قرن چهارم راجع به اين قوم ميگويد :\r\nكمتر ديده‌ام كه معتزله از چهار چيز خالى باشند : « اللطافة و الدراية و الفسق و السخرية » « 1 » .\r\nو درين قرن واقعا معتزله با اين گونه افكار و با اكراه و بغض اكثر اهل سنّت و حديث مواجه بودند و علت عمدهء انكار كافّهء مسلمين نسبت به آنان توجه عمدهء اين قوم بفلسفهء يونان و انكار برخى از معتقدات مسلمين از قبيل كرامات و معجزات ، و تأويلات بعيدهء آنان در آيات و امثال اينها بوده است . شايد همين اختلاف شديد ميان اهل حديث و دستهء بزرگى از مسلمين با معتزله بود كه فكر ايجاد يك مذهب كلامى را كه حدّ وسط باشد بميان آورد و ابو الحسن اشعرى را بر آن داشت تا بين عقل و مذهب سنّت موافقتى ايجاد كند .\r\nاشعرى تمسّك بكتاب و سنّت و آنچه را كه از صحابه و تابعين و ائمهء حديث نقل شده بود ديانت خود اعلام كرد و گفت من قائل به همان عقايدى هستم كه احمد بن حنبل بود « 2 » . با اينحال حنابله در آغاز امر با اشعرى مخالفت داشتند و اشاعره با همهء نزديكى خود با اهل سنّت و حديث و مذاهب ظاهرى مدتها دچار مخالفت حنابله و كرّاميه و امثال آنها بودند و مخالفت معتزله با آنان خود در تمام قرن چهارم ادامه داشت تا به نحوى\r\n\r\n\r\n","description":"","footnote":"\r\n( 1 ) - احسن التقاسيم ص 41\r\n( 2 ) - رجوع شود به همين كتاب ص 242\r\n","page_name":" 277 ","page_number":303},
  {"content":"\r\n\r\nكه ديده‌ايم از اوايل قرن پنجم شكست در كار آنان افتاد . از مشاهير ائمهء اشاعره در اين عهد كه مبانى آن مذهب را استوار كرده‌اند يكى ابو حامد اسفراينى است كه از سال 370 تا 406 در بغداد مشغول تدريس بود و در سال اخير بدرود حيات گفت .\r\nديگر امام ابو بكر محمد بن الطيب الباقلانى ( م . 403 ) است كه در علم كلام تصانيف متعدد داشت و بقوّهء جدل مشهور بود ، از آثار معروف او كتاب التمهيد فى الردّ على الملحدة و المعطلة و الرافضة و الخوارج و المعتزلة است ( چاپ قاهره 1947 ميلادى ) و ابو بكر بن فورك اصفهانى كه اصولى و متكلّم بزرگ بود و بر اثر مخالفتى كه در رى با او مىشده بنيشابور رفت و در آنجا مدرسه‌يى براى او پىافگندند و در همانجا بود تا در سال 406 درگذشت . وى در حدود صد تأليف داشت و از كبار متكلمين اشاعره محسوب مىشود .\r\nائمهء معتزله درين عهد بسيارند و على الخصوص در قلمرو حكومت آل بويه غلبه و شهرتى داشتند و نظر بتوجهى كه بعضى از آنان مانند ابو زيد البلخى و ابو القاسم الكعبى بمباحث دقيق فلسفى داشته‌اند بيشتر بفلسفه مشهور شده‌اند . از كبار ائمهء معتزله در اوايل اين عهد عبد الرحيم بن محمد بن عثمان الخياط پيشواى فرقهء « خياطيه » است كه در اواخر قرن سوم و اوايل قرن چهارم ميزيسته است . وى استاد ابو القاسم الكعبى و مؤلّف كتاب الانتصارست ( طبع قاهره 1914 ميلادى ) . ديگر از مشاهير ائمهء معتزله در آن دوره ابو على محمد بن عبد الوهاب جبّائى ( م . 303 ) از جبّاى خوزستان و رئيس فرقهء جبّائيه و استاد ابو الحسن الاشعرى است . پسر ابو على يعنى ابو هاشم جبّائى رئيس فرقهء بهشميه نيز از بزرگان ائمهء معتزله درين عهدست كه در ميان معتزلهء قرن چهارم و پنجم اثر بسيار داشته و مذهب او درين عهد رائج بوده است . وفاتش در سال 429 اتفاق افتاد .\r\nاز مشاهير متكلمين معتزله در مشرق ابو زيد احمد بن سهل البلخى ( م . 322 ) است كه فلسفه و علوم شرعيه و ادب را جمع كرده بود . وى شاگرد كندى و استاد محمد بن زكرياى رازى است و در علم كلام چنان شهرت داشت كه او را تالى جاحظ دانسته و « جاحظ خراسان » لقب داده‌اند . اهميت او بيشتر در آنست كه حكمت و شريعت\r\n\r\n","description":"","footnote":"","page_name":" 278 ","page_number":304},
  {"content":"\r\n\r\nرا وفق داده بود . وى در حدود شصت كتاب تأليف كرد كه از آن جمله بود اقسام العلوم و شرائع الاديان و كتاب السياسة الكبير و الصغير .\r\nابو القاسم عبد الله بن احمد الكعبى البلخى ( م . 319 ) هم از متبحّرين در علم كلام و از بزرگان معتزله بود و فرقهء خاصى درين مذهب بنام كعبيّه پديد آورد . وى در عهد خود رئيس معتزلهء بغداد بود و او و محمد بن زكرياى رازى رسالاتى در ردّ يكديگر نوشته‌اند .\r\nابو عبد الله حسين بن على الكاغدى ( 308 - 399 ) هم از بزرگان معتزله بود و رسالاتى در ردّ محمد بن زكرياى رازى و كتبى در مسائل كلامى داشت .\r\nقاضى عبد الجبّار متكلم بزرگ معاصر صاحب بن عبّاد و قاضى القضاة رى هم از بزرگان ائمهء معتزله است . وى در آغاز امر مذهب اشعرى داشت و بعد بعقايد معتزله گرويده و تا آخر عمر خود ( 415 هجرى ) در اين مذهب باقى بوده است .\r\nيكى از مذاهب كلامى كه در اين قرن نشأت كرد مذهب ماتريديه است كه مؤسس آن امام ابو منصور ماتريدى ( م . 333 ) « 1 » از كبار ائمهء حنفيهء ماوراء النهر بود .\r\nاو را بسبب انتساب به ماتريد سمرقند « ماتريدى » گفته‌اند . مذهب ماتريدى در اصول بمذهب اشعرى نزديك و با آن متشابه بود و هردو در مخالفت با معتزله با يكديگر اشتراك داشتند . با اينحال بين اشعريه و ماتريديه نزاع برقرار بود . از تأليفات مهم ماتريدى كتاب التوحيد ، اوهام المعتزلة ، مآخذ الشرائع بوده است .\r\n\r\n2 - علوم عقلى\r\n\r\nوضع عمومى علوم عقلى\r\nقرن چهارم و نيمهء اول قرن پنجم از حيث علوم عقلى مهمترين قرن دورهء اسلامى و از جملهء قرنهاى طلايى تاريخ علوم در جهان شمرده مىشود . در اوايل و اواسط اين عهد دانشمندانى از قبيل محمد بن زكرياى رازى و ابو نصر فارابى و على بن عباس مجوسى اهوازى ، و در پايان اين دوره رجال بزرگى مانند ابو على سينا و ابو ريحان\r\n\r\n\r\n","description":"","footnote":"\r\n( 1 ) - براى اطلاع از احوال او رجوع شود به معجم الادباء ياقوت حموى ج 3 ص 64 - 86\r\n","page_name":" 279 ","page_number":305},
  {"content":"\r\n\r\nبيرونى و ابو سهل مسيحى و جز آنان زندگى ميكرده‌اند . در رشته‌هاى مختلف علوم عقلى در اين عهد تأليف كتب مهم صورت گرفته و بعضى از آن كتابها بدرجه‌يى از اهميت رسيده كه در تمام دورهء اسلامى بعنوان بهترين و كاملترين كتب مورد مطالعه و تحقيق و شرح و تفسير علماى اسلامى قرار گرفته است .\r\nاگرچه مقدمات تضييق علما و مخالفت با علوم عقلى و آزار حكما از همين دوره شروع شده و ليكن جريان شديد اين افكار در قرن پنجم و ششم بوده است و در همان عهدست كه مىبينيم ديگر دانشمندان بزرگ و نامبردارى در نواحى مشرق ظهور نكرده‌اند .\r\nاز علل عمدهء پيشرفت و ترقى علوم عقلى درين دوره يكى وجود عده‌يى از امرا و وزراى مشوّق علم است در نواحى مختلف ايران ، يعنى غالب امرا و وزراى آل سامان و آل بويه و آل زيار و امراء تابع آنان و بعضى از خلفاء عباسى كه در اوايل اين عهد ميزيسته‌اند . غالبا اتفاق ميافتاده است كه رجال اين عهد در حضور خود مجالسى براى بحث و مناظره ترتيب ميدادند و علماى بزرگ را در آن گرد ميآوردند و گاه خود در اين امر شركت ميكردند و بكسب اطلاعات از ندماى دانشمند خود مبادرت مىجستند و بزرگان علم و حكمت را از راههاى مختلف به كار علم و تأليف و تدوين و تحقيق تشويق مىكردند و براى تأليفات آنان صلات گران ميدادند يا وسائل كار و زندگى مرفّه براى آنان در دستگاه خود فراهم ميآوردند « 1 » . نتيجهء اين تشويق و ترغيب آن بود كه علما با قوّت قلب به كار علم توجه كنند و بترجمه و تأليف كتب مشغول باشند و بازار علم رونق و رواج داشته باشد . در اوائل قرن پنجم همچنانكه گفته‌ايم آزار علما و حكما و ائمهء معتزله كه دوستداران علم و حكمت بودند آغاز گرديد و ازين وقتست كه كساد بازار\r\n\r\n\r\n","description":"","footnote":"\r\n( 1 ) - براى آنكه نمونه‌يى از مجموع آنچه گفته‌ايم بدست آيد رجوع كنيد به : كتاب جشن‌نامهء ابن سينا تأليف دكتر صفا ج 1 ص 13 - 14 و ص 32 . تاريخ علوم عقلى در تمدن اسلامى تأليف دكتر صفا چاپ اول ج 1 ص 127 - 128 و ص 130 . مروج الذهب چاپ مصر ج 4 ص 30 و 31 ببعد و ص 36 . تاريخ الاسلام السياسى ج 3 ص 518 ببعد . ظهر الاسلام ص 229 - 231 و جز آنها .\r\n","page_name":" 280 ","page_number":306},
  {"content":"\r\n\r\nعلم شروع شد و هنگامى كه نظير سياست سلطان محمود غزنوى در همهء ايران و عراق معمول گشت طبعا از رغبت طالبان علم به تحصيل علوم عقلى كاسته و بر ميل و رغبت آنان به تحصيل علوم دينى افزوده شد .\r\n\r\nمترجمان كتب علمى\r\nدر قرن چهارم و اوايل قرن پنجم هنوز دنبالهء ترجمه و نقل كتب علمى از زبانهاى مختلف و على الخصوص زبان يونانى و هندى و سريانى منقطع نشده بود و درين عهد هم بنام عده‌يى از مترجمان بزرگ بازميخوريم و از آنجمله‌اند :\r\nابو بشر متّى بن يونس القنّائى ( م . 328 ) از مشاهير مترجمان و دانشمندان اوائل قرن چهارم ، استاد ابو نصر فارابى است . از جملهء آثار منقول او كتب ذيل باقى مانده است : ترجمهء كتاب الشعر ( ابو طيقا ) - ترجمهء كتاب انالوطيقاى ثانى از ارسطو . غير از اينها ابو بشر متّى ترجمه‌هاى متعدد ديگرى از آثار ارسطو يا شارحان او داشته است . « 1 »\r\nابو زكريا يحيى بن عدى ( م . 364 ) از حكما و مترجمان بزرگ عهد خود بود و از جملهء ترجمه‌هاى او نقلى از سوفسطيقاى ارسطو كه ابو زكريا آن را از سريانى به عربى درآورده بود موجودست و غير ازين نيز ترجمه‌ها و تأليفاتى داشت « 2 » .\r\nابو على بن زرعة ( م . 398 ) از ملازمان يحيى بن عدى بود كه چندين كتاب از آثار فلاسفهء يونان را از سريانى به عربى نقل كرد و ازو ترجمهء سوفسطيقاى ارسطو در دست است و خود نيز تأليفاتى دارد « 3 » .\r\nابو الخير بن الخمّار حسن بن سوار بن بابا ابن بهرام از نصرانيان ايران و از اطبا و حكما و از مترجمان بزرگ سريانى به عربى بوده و كتب بسيار از آن زبان نقل كرده است . ولادتش بسال 331 و وفاتش در اوايل قرن پنجم بعد از فتح خوارزم بدست سلطان محمود سبكتكين ( 408 هجرى ) اتفاق افتاده است و چون مدتى در خدمت سلطان محمود بسر ميبرده ناچار چندى بعد از 408 نيز زنده بود و از آنجا كه خدمت پادشاه ديگرى\r\n\r\n\r\n","description":"","footnote":"\r\n( 1 ) - رجوع شود به تاريخ علوم عقلى در تمدن اسلامى ج 1 ص 83 و 358 - 359\r\n( 2 ) - ايضا ص 83 - 84 و 359\r\n( 3 ) - ايضا همان كتاب ص 84 و 360 - 361\r\n","page_name":" 281 ","page_number":307},
  {"content":"\r\n\r\nرا بعد از سلطان محمود به او نسبت نداده‌اند يقينا پيش از سال 421 كه سال فوت آن پادشاهست درگذشته . ابو الخير بعد از براعت در علوم مدتى در خدمت ابو العباس مأمون بن مأمون بن محمد خوارزمشاه ميزيسته و بعد از قتل او و فتح خوارزم بدست سلطان محمود بغزنين رفته است و از جملهء ترجمه‌هاى موجود او يكى « الآثار المتخيلة فى الجوّ » است از سريانى به عربى و غير از آن نيز بعضى از كتب فلسفى را به عربى نقل كرده بود . ابو الخير نسخه‌يى از منطقيات ارسطو بترجمه‌هاى مختلف براى خود ترتيب داده و توضيحات و تعليقاتى بر آن افزوده بود و اكنون نسخه‌يى كه از آن برداشته شده در دست است « 1 » .\r\nنظيف القس از پزشكان معاصر عضد الدولهء ديلمى و از چهار طبيبى بود كه آن پادشاه آنانرا در بيمارستان خود در بغداد به كار معالجه گماشت . از ترجمه‌هاى موجود او ترجمهء اضافاتى بر اشكال مقالهء دهم از كتاب اقليدس است .\r\nابو الحسن الحرّانى الصابى ، ثابت بن ابراهيم بن زهرون ( م . 369 ) معاصر امير عزّ الدولهء بختيار ( 356 - 367 ) و عضد الدولهء ديلمى بوده است . وى از پزشكان و مترجمان بزرگ بود و علاوه بر تأليفات مهم خود ترجمه‌هايى در طب از پزشكان قديم داشت .\r\nابو ريحان محمد بن احمد بيرونى خوارزمى ( 362 - 440 ) دانشمند جليل القدر قرن چهارم و آغاز قرن پنجم از جملهء مترجمان كتب مختلف هندى به زبان عربى و از ناقلان برخى از داستانهاى ايرانى بعربيست . آشنايى او با زبان سانسكريت بر اثر سفرهاى ممتد او بسرزمين هند و معاشرت با دانشمندان آن سامان صورت گرفته است .\r\nاز جملهء ترجمه‌هاى او يكى ترجمهء قسمتى از سيدهانتا در طرق حساب هند است و ديگر ترجمهء كتاب المواليد الصغير از واراهاميهيرا « 2 » منجم و رياضىدان بزرگ هند كه در اوايل قرن ششم ميلادى ميزيسته است . ديگر ترجمهء كتاب ( كلب‌ياره ) كه كتابى هندى در باب امراض عفونى بوده است . از جملهء ترجمه‌هايى كه ابو ريحان ظاهرا\r\n\r\n\r\n","description":"","footnote":"\r\n( 1 ) - رجوع شود به طبقات الاطبا ج 1 ص 322 - 323 . الفهرست ابن النديم ص 370 . تتمة صوان الحكمة ص 12 - 14 . تاريخ علوم عقلى در تمدن اسلامى ج 1 ص 84 - 85 و 382\r\n( 2 ) -  Varahamihira \r\n","page_name":" 282 ","page_number":308},
  {"content":"\r\n\r\nاز زبان فارسى به عربى كرده است اين كتب را ، اگرچه ربطى بعلوم ندارد ، ذكر ميتوان كرد : حديث قسيم السرور ( - شادبهر ) و عين الحيوة - حديث اورمزديار و مهريار - حديث صنمى الباميان ( - سرخ‌بت و خنگ‌بت ) - حديث دادمه و گرامىدخت « 1 » .\r\n\r\nسير علوم حكمى تا قرن پنجم\r\nقرن چهارم دورهء نضج علوم عقلى در تمدن اسلامى است .\r\nمجاهدات علماى ممالك اسلامى در قرنهاى دوم و سوم براى نقل علوم عقلى به زبان عربى اگرچه كوششى مداوم و پرحاصل بوده ليكن بيشتر حكم مقدمه‌يى براى ظهور واقعى علماى بزرگ تمدن اسلامى در قرن چهارم داشته است . تا دوره‌يى كه ابو على سينا فيلسوف بزرگ پايان قرن چهارم شروع بتحصيلات و مطالعات خود ميكرد ، يعنى تا اواخر قرن چهارم هنوز غالب كتب تحصيلى متعلّمان حكمت و فنون مختلف علمى عبارت بوده است از ترجمه‌هايى كه از آثار علماى آتن و اسكندريه يا شارحان آنان به زبان عربى صورت گرفته و يا تأليفات پراگنده‌يى كه در ابواب علوم اوائل شده بود ، ولى اين تأليفات در تمام انواع علوم پديد نيامده و چنان كه بايد كامل نبوده است و اگر متعلّمى آرزوى اطلاع از جميع ابواب حكمت و علوم داشت مىبايست از آثار مؤلّفان متعدد استمداد كند و كتب گوناگون را مطالعه نمايد . عيب ديگر كار در تحصيل علوم اوائل آن بوده است كه غالب كتب تحصيلى منقول از آثار متقدمان بترجمه‌هاى نارسا بود زيرا اولا بعض مترجمان آن كتب خود از اهل فن نبودند و ثانيا زبان عربى كه كتب مذكور را بدان نقل مىكرده‌اند هنوز چنان كه ميبايست آمادهء قبول مطالب مختلف علمى نشده بود . اين امر باعث مىشد كه غالب متعلّمان هنگام مطالعهء كتب مذكور در فهم آنها درمانند و چنان كه بايد بكنه مقاصد فلاسفه و علماى پيشين نرسند . غالبا هم از يك كتاب مشهور چند ترجمه با اختلافاتى بسيار وجود داشت و متعلّم مىبايست براى درك همهء مطالب آن كتاب چند ترجمه را ببيند و مدتى وقت درين راه صرف كند . مثلا از المجسطى بطلميوس كه شامل اطلاعات وسيع در نجوم و رياضيات است ترجمه‌هايى\r\n\r\n\r\n","description":"","footnote":"\r\n( 1 ) - راجع به اين ترجمه‌هاى مختلف رجوع شود به : رسالة للبيرونى فى فهرست كتب محمد بن زكرياء الرازى بتصحيح پول كراوس  ( Paul Kraus )  پاريس 1936\r\n","page_name":" 283 ","page_number":309},
  {"content":"\r\n\r\nاز ابو حيّان و سلم صاحب بيت الحكمهء هارون و مأمون و حجّاج بن مطر و اسحق بن حنين و نقل قديم ديگرى باصلاح ثابت بن قره وجود داشت « 1 » و همچنين از كتب ارسطو كه از غالب آنها ترجمه‌ها و تفسيرهايى چند موجود بود « 2 » .\r\nمطالعهء اين‌همه كتب با آنهمه اشكال متعلّم را خسته و غالبا از درك جميع علوم مأيوس و منصرف ميكرد . مثلا نسخه‌يى از كتاب النفس منسوب بارسطو را يافتند كه مكتوبى از فارابى در آن بود كه نوشت اين كتاب را صدبار خوانده‌ام . و ابو على بن سينا براى آنكه بمقاصد ارسطو در كتاب مابعد الطبيعه رسد چهل بار ترجمهء آن را خواند و درنيافت و آخر از فهم آن مأيوس شد تا آخر كار اشكال خود را بعد از يافتن كتاب ابو نصر فارابى رفع كرد « 3 » .\r\nاين اشكال تنها بهمت كسانى از قبيل ابن طيّب جاثليق و ابو نصر فارابى و ابو على سينا كه شروح و تفاسير و تأليفاتى در باب حكمت مشاء داشته‌اند و آنها را با زبان روشن و بعد از فهم كامل مقاصد فلاسفهء متقدّم نوشتند ، مرتفع شد چنان كه از اواخر قرن چهارم و اوايل قرن پنجم مشكلات مذكور براى متعلّمين منطق و حكمت تقريبا از ميان رفت .\r\nاكنون بايد ديد كيفيت تلقّى مسلمين نسبت بحكمت يونانى چه بوده و چگونه عقايد و آراء حكماى آتن و اسكندريه و بلاد ديگر بعد از ترجمهء كتب فلسفى آنان به عربى در ميان مسلمين پذيرفته شد . اين نكته قابل دقت است كه آيا حكمت افلاطون و ارسطو به همان نحو اصلى خود بدست مسلمين رسيد و يا به نحوى كه شارحان آن دو استاد براى آن ايجاد كرده بودند و يا بهر دو صورت ، و تأثير حكماى اسكندريه و بلاد خاور نزديك در آن تا چه ميزان بود ؟\r\nچنان كه پيش ازين گفته‌ايم « 4 » بعد از تشكيل مركز علمى اسكندريه با آميختن عقايد افلاطون و ارسطو و همچنين آراء فلسفى و دينى يونانى با عقايد دينى و فلسفى\r\n\r\n\r\n","description":"","footnote":"\r\n( 1 ) - الفهرست ص 374\r\n( 2 ) - ايضا ص 347 - 352\r\n( 3 ) - طبقات الاطبا ج 2 ص 3 . تتمة صوان الحكمة ص 16 - 17\r\n( 4 ) - رجوع شود به همين كتاب ص 92 - 93\r\n","page_name":" 284 ","page_number":310},
  {"content":"\r\n\r\nيهود و نصرانى ، روشهاى جديدى در فلسفه ظهور كرد مانند روش افلاطونى جديد و فيثاغورى جديد . افلاطونيان جديد غالبا در شرح كتب ارسطو عقايد خود را با آراء آن فيلسوف يونانى درآميختند و حتى كار اين آميزش بجايى كشيد كه برخى از آن آثار مانند كتاب اثولوجيا « 1 » كه از روى قسمتى از كتاب تاسوعات فلوطين فراهم آمده بود و كتاب العلّة « 2 » كه مأخوذ از كتاب الربوبيه « 3 » ابرقلس « 4 » فيلسوف نوافلاطونى بزرگ قرن پنجم ميلادى بود ، بنام ارسطو شهرت يافت .\r\nمترجمان دورهء اسلامى ضمن ترجمهء كتب حكماى يونان بنقل اين كتب و غالب شروح معروف افلاطونيان جديد و همچنين بنقل كتبى كه بعضى از علماى مسيحى آسياى صغير و مراكز علمى شمال بين النهرين با توجّه بمكتب ارسطو براى اثبات عقايد دينى خود نوشته بودند ، مبادرت كردند و نتيجهء اين امر آن شد كه : اولا مسلمانان عقايد افلاطون و ارسطو را بيشتر از لحاظ شارحان مذكور و با اختلاط بعقايد آنان بشناسند و ثانيا بسيارى از بحث‌هاى آنانرا بعنوان مباحث واقعى حكمت مشاء در تمدن اسلامى تعقيب كنند .\r\nتأثير اين مباحث را در عقايد معتزله و در آثار حكمايى مانند الكندى و الفارابى و اخوان الصفا بنيكى ميتوان احساس كرد و از عجايب امور آنست كه فارابى تحت تأثير همين آثار و مباحث كتاب معروف خود را در وحدت عقايد حكيمين يعنى افلاطون و ارسطو بنام « الجمع بين الرأيى الحكيمين » نگاشت .\r\nاز طرفى ديگر ميدانيم كه تا پايان قرن چهارم بر اثر امتزاج علوم و حكمت يونانى با اطلاعات ملل ديگرى مانند ايرانيان و هندوان و نبطيان و افزوده شدن همهء آن مطالب بر حاصل كار عده‌يى از دانشمندان وضع جديدى در فلسفه بوجود آمده بود و معلّمان و متعلّمان اواخر قرن چهارم مىبايست در مطالعهء علوم عقلى اين وضع را نيز از نظر دور\r\n\r\n\r\n","description":"","footnote":"\r\n( 1 ) -  Theologia \r\n( 2 ) -  de Causis \r\n( 3 ) -  les Elements de Theologie \r\n( 4 ) -  Proclus \r\n","page_name":" 285 ","page_number":311},
  {"content":"\r\n\r\nندارند . بسيارى از حكماى تمدن اسلامى تا اواخر قرن چهارم در تطبيق بسى از اصول حكمت يونانى بر مبانى اسلامى كوشش كرده بودند و از مشاهير آنان يكى يعقوب ابن اسحق الكندى و ديگر ابو زيد البلخى و ديگر ابو نصر الفارابى و ديگر اخوان الصفا و ديگر ابو على بن سينا بوده‌اند .\r\nدر همان حال كه يك دسته به اين نحو مشغول كار بودند بعضى ديگر مانند محمد بن زكرياى رازى در عين توجّه بفلاسفهء يونان از مآخذ ديگر فلسفه خاصه مآخذ ايرانى استفاده برده و ازين طريق و نيز با مخالفت‌هاى سختى كه با مسألهء نبوّت نموده و يا آنكه در بسيارى از موارد خلاف روش فلاسفهء اسلامى اظهارنظر كرده بودند گرفتار عصبيت و عناد گروهى از معاصران و آيندگان شدند .\r\nدستهء ديگرى از آشنايان با فلسفهء يونانى هم تا اوايل قرن پنجم مشغول استفاده از ترجمه‌هاى آثار فلاسفه بودند و آنان معتزله‌اند كه غايت مقصودشان درآوردن اصول دين بيك صورت علمى و منطقى و بحث در ذات و صفات واجب الوجود و احوال ممكنات از مبداء و معاد بر وفق شريعت اسلام بوده است و فعاليت علمى اين فرقه از قرن دوم هجرى آغاز شد و با آنكه مصدر خدمات ذيقيمتى باسلام گرديدند بجرم استفاده از مبانى فلسفى يونانيان و ايرانيان و هندوان چندى مورد بغض و نفرت بودند و آخر نيز با غلبهء اهل حديث و فقها و متشرّعان و اصحاب علوم دينى راه زوال گرفتند .\r\nبه همان نحو كه از اوايل قرن پنجم ضعف معتزله آشكار ميشد به همان طريق هم فلسفه و اصحاب آن مورد بغض و تحقير مسلمانان قرار ميگرفتند تا بجايى كه بعد از نيمهء اول قرن پنجم يعنى بعد از غلبهء سلاجقه و از ميان رفتن خاندان‌هاى ايرانى و تسلّط فقها و اهل حديث عهد تحريم فلسفه و تكفير فلاسفه و حكما فرارسيد و حتى كسانى از قبيل فارابى و ابن سينا كه در نزديك كردن مبانى دين اسلام با حكمت يونانى كوششها كرده بودند متّهم بالحاد گرديدند .\r\nاين نكته هم قابل ذكرست كه گاه بعضى از اهل اعتزال با حكما از در مخالفت درميآمدند مثلا ابو حيّان توحيدى دانشمند مشهور معاصر صاحب بن عباد راجع به او گفته است كه بر « صاحب » كلام متكلّمين معتزله غلبه داشت و خود با اهل حكمت و ناظران\r\n\r\n","description":"","footnote":"","page_name":" 286 ","page_number":312},
  {"content":"\r\n\r\nدر اجزاء فلسفه مانند هندسه و طب و نجوم و موسيقى و منطق و عدد دشمنى شديد داشت و او را از جزء الهى خبرى نبود « 1 » .\r\nدرين عهد ميان حكما بحثها و مشاجرات بسيار جريان داشت زيرا مسلمين بر اثر ترجمهء كتب مختلف از علما و حكماى قديم با روشهاى گوناگون آشنايى يافتند و غالبا در قبول اين روشها با يكديگر وارد مشاجره و بحث ميشدند و اختلاف محمد بن زكرياى رازى با غالب متفكّران عهد خود بيشتر در نتيجهء همين امرست . گاه ممكن بود بعضى از اهل تحقيق از چندين روش متأثر باشند چنان كه اخوان الصفا در پاره‌يى از موارد از روش حكماء مشاء و گاه از فيثاغوريون و زمانى از حكماى نوافلاطونى و گاه هم از مبانى مذهبى قبول اثر كردند . آوردن نظرهاى جديد در برخى از موارد ، و بحث در ردّ يا قبول آنها هم گاه موجب بحث و مشاجرهء حكما با يكديگر ميشد و اين وضع تا اوايل قرن پنجم جريان داشت .\r\nميان حكما و معتزله و اهل ادب هم اين گونه بحث‌ها و مشاجرات وجود داشت مانند بحثى كه ميان متّى بن يونس و سيرافى و ميان محمد زكرياى رازى و ابو حاتم رازى داعى اسمعيليه درگرفت « 2 » كه در نخستين منظور تفضيل نحو عربى بر منطق و در ثانوى مقصود اثبات نبوّت و مخالفت با يكى از اصول معتقدات رازى يعنى انكار مسألهء نبوّت بوده است .\r\nاگرچه دسته‌يى از فيلسوفان مانند محمد بن زكرياى رازى و ابو سليمان منطقى سيستانى بشدت از نزديك شدن فلسفه با دين ممانعت ميكردند ولى بر رويهم يك جريان اساسى در ميان حكماى اسلامى از عهد كندى و ائمهء بزرگ معتزله وجود يافته و آن انطباق برخى از اصول فلسفهء يونانى و حكمت مشاء ( كه قويترين جريان فلسفى در تمدّن اسلاميست ) بر مبانى دين اسلام بوده است . تمام بحث‌هايى كه براى اثبات توحيد و نبوّت و امامت و معاد درگرفته است بر اثر همين فكر بوده است و كسانى كه توانسته‌اند درين زمينه روشن‌ترين بحثهاى فلسفى را تا آغاز قرن پنجم بكنند ابو نصر فارابى\r\n\r\n\r\n","description":"","footnote":"\r\n( 1 ) - معجم الادبا ج 6 ص 174 - 175\r\n( 2 ) - تاريخ علوم عقلى در تمدن اسلامى ج 1 ص 175\r\n","page_name":" 287 ","page_number":313},
  {"content":"\r\n\r\nو اخوان الصفا و ابو على سينا هستند و حتى بعضى از فلاسفه در تطبيق اصول دين بر فلسفه تعمّد و اصرارى داشتند و ازينروى در تأويلاتى كه از آيات قرآنى و اخبار و احاديث نبوى ميكردند بنحو عجيبى معانى آنها را بمقاصد فلسفى ميگرداندند .\r\nدر قرن چهارم شمارهء فيلسوفان و مشتغلان بحكمت و فروع آن بسيار بود چنان كه تنها ابو حيان توحيدى عدهء كثيرى از حكماى بزرگ را در كتب معروف خود مانند « الامتاع » و « المقابسات » ذكر مىكند كه خود يا ابو سليمان استاد او با آنان حشر داشته و مجالسى براى بحث و مناظره ترتيب ميداده‌اند .\r\nخلاف آنچه بعد از قرن پنجم و على الخصوص از اوايل قرن ششم ببعد پيش آمد ، چون هنوز در قرن چهارم حكمت مشاء بعنوان يك روش قطعى فلسفه در ميان مسلمانان پذيرفته نشده بود ، حكماى اين عهد در بسيارى از مسائل فلسفى كه خارج از حدود و قيود كتب درسى باشد وارد ميشده و نسبت به آنها نظر ميداده‌اند و نمونه‌هاى خوبى ازين گونه بحث‌ها در كتابهاى « الشوامل » و « الامتاع » و « المقابسات » ابو حيان توحيدى ديده مىشود .\r\nحكمت مشاء به نحوى كه پيش ازين گفته‌ايم در اوايل اين عهد بوسيلهء شاگردان كندى و ابو نصر فارابى « م . 339 » و در اواخر اين دوره بدست خاتم حكماى بزرگ مشرق يعنى ابو على بن سينا ( م . 428 ) به نحوى مدوّن و مرتب گشت و با افكار و حوائج معنوى مسلمين تطبيق داده شد كه ميتوان اين عهد را دورهء تسلّط روش مذكور و پابرجا شدن آن به صورت طريقهء رسمى و عمومى حكماى اسلامى دانست .\r\n\r\nحكماء بزرگ ايران در قرن چهارم و اوائل قرن پنجم\r\n\r\nابو زيد بلخى\r\nدر آغاز قرن چهارم از شاگردان مشهور كندى ، ابو زيد احمد ابن سهل البلخى متكلّم و فيلسوف بزرگ خراسان زندگى ميكرد ( م . 322 ) . وى گذشته از كتبى كه در كلام تأليف كرد كتابهاى معتبرى هم در فلسفه و علوم داشت از قبيل حدود الفلسفه ، ما يصح من احكام النجوم ، كتاب اخلاق الامم و كتاب مشهور صور الاقاليم در جغرافيا .\r\n\r\n","description":"","footnote":"","page_name":" 288 ","page_number":314},
  {"content":"\r\n\r\n\r\nمحمد بن زكرياء رازى\r\nدر همان اوان كه خراسان بوجود ابو زيد بلخى آراسته بود فيلسوف بزرگ ديگرى در رى روزگار ميگذرانيد بنام ابو بكر محمد بن زكرياء بن يحيى الرازى كه در طب و طبيعيات نيز مقام شامخى داشته و از مشاهير علماى جهان و يكى از نوابغ روزگار قديم است . ولادت او در غرّهء شعبان سال 251 در رى اتفاق افتاد و در همين شهر بتحصيلات ژرف خود در فلسفه و رياضيات و نجوم و ادبيات مبادرت كرد و بعيد نيست كه توجّه او به تحصيل علم كيميا نيز در ايام جوانى صورت گرفته باشد .\r\nتوجّه و اشتغال وى بعلم طب بعد از سنين جوانى و بقول ابو ريحان بيرونى پس از مطالعات و تجارب آن استاد در كيميا صورت گرفت و نتيجهء عارضه‌يى بود كه در چشم وى از تجارب كيميا وى پديد آمد . معلّم او را در علم طب على بن ربّن الطبرى دانسته‌اند و اين مطلقا نادرست به نظر ميآيد زيرا ابن ربّن تا سال 224 هجرى كه سال اسارت مازيار بن قارنست دبير او بود و بعد از آن ببغداد رفت و ميان اين تاريخ و تاريخ ولادت محمد بن زكريا 27 سال است و چون رازى بتصريح ابو ريحان و ابن ابى اصيبعه طب را در سنين كبر فراگرفت بايد بر اين بيست و هفت سال دست‌كم بيست و پنج سال ديگر بيفزاييم و بسيار بعيد به نظر ميرسد كه على بن ربّن تا اين غايت كه مصادف با اواسط نيمهء دوم قرن سوم ميشده زنده مانده باشد . معلّم رازى در فلسفه نيز بدرستى معلوم نيست . ابن النديم گفته است « 1 » مردى معروف به « البلخى » كه در بلاد مختلف ميگشت استاد رازى در فلسفه بوده و مدعى است كه كتبى را در علوم مختلف به خط او ديده و در عهد او آثار بلخى در خراسان شهرت فراوان داشته است . ظاهرا مراد ازين « البلخى » كه در خراسان شهرت بسيار داشته همان ابو زيد احمد بن سهل البلخى فيلسوف بزرگ خراسان و شاگرد كندى است كه ذكر او گذشت . ناصر بن خسرو قباديانى سمت استادى رازى را در فلسفه به مردى مشهور به « ايرانشهرى » داده و آورده است كه رازى سخنان او را كه استاد و مقدّم وى بود بالفاظ زشت ملحدانه بازگفته است « 2 » . بهرحال رازى پس از شهرت در طب به خدمت ابو صالح\r\n\r\n\r\n","description":"","footnote":"\r\n( 1 ) - الفهرست ص 416\r\n( 2 ) - زاد المسافرين چاپ برلين ص 98\r\n","page_name":" 289 ","page_number":315},
  {"content":"\r\n\r\nمنصور بن اسحق سامانى حاكم رى درآمد و به زودى رياست بيمارستانى را كه در آنشهر تأسيس شده بود برعهده گرفت و بعدها چندى در بغداد به همين شغل اشتغال داشت ليكن مدت توقف او در آنشهر بدرستى معلوم نيست زيرا چون او بزرگترين طبيب عهد شناخته شده بود غالبا مورد دعوت امراى عصر خويش بود ولى مسلما در هيچيك از دربارها نماند و قسمت بزرگى از حيات خود را در رى گذراند و در همين شهر نيز پنج روز گذشته از شعبان سال 313 وفات يافت « 1 » و عمرش در اين وقت بتاريخ قمرى شصت و دو سال و پنج روز و بتاريخ شمسى شصت سال و دو ماه بود . رازى در اواخر عمر بر اثر كثرت مطالعه و تحرير و تجارب كيمياوى بآب‌ريزى چشم و سپس بكورى دچار شد .\r\nذكر آثار طبى رازى بعد ازين خواهد آمد اما از آثار فلسفى او كه متعدد و قابل توجّه بود و تمامى در فهرست كتب محمد بن زكريا كه ابو ريحان بيرونى ترتيب داده است آمده ، اكنون مقدار قليلى در دست است و از آن جمله است : القوانين الطبيعية فى الحكمة الفلسفية - الطب الروحانى - السيرة الفلسفية - مقالة فى ما بعد الطبيعة - قطعاتى از كتاب اللذة - العلم الالهى - القول فى القدماء الخمسة - القول فى الهيولى - القول فى الزمان و المكان - القول فى النفس و العالم .\r\nپول كراوس « 2 » از آثار محمد بن زكريا مجموعه‌يى بنام « رسائل فلسفية لابى بكر محمد بن زكرياء الرازى » ترتيب داده است .\r\nاهميت رازى در فلسفه بيشتر از آن جهت است كه او خلاف بسيارى از معاصران خود در فلسفه عقايد خاصى كه غالبا مخالف با آراء ارسطو بود ، داشته است . قاضى صاعد اندلسى ميگويد « 3 » « جماعتى از متأخّران كتبى بر مذهب فيثاغورس و پيروان او نگاشته و در آنها فلسفهء طبيعيهء قديم را تأييد كرده‌اند و از كسانى كه درين باب تأليفى دارد ابو بكر محمد بن زكرياء الرازى است كه از رأى ارسطاطاليس شديدا منحرف بود و او را بسبب جدا شدن از غالب آراء معلم خود افلاطون و ديگر فلاسفهء مقدّم بر او\r\n\r\n\r\n","description":"","footnote":"\r\n( 1 ) - رسالة للبيرونى فى فهرست كتب محمد بن زكرياء الرازى ص 6\r\n( 2 ) -  Paul Kraus \r\n( 3 ) - طبقات الامم چاپ بيروت ص 33\r\n","page_name":" 290 ","page_number":316},
  {"content":"\r\n\r\nعيب ميكرد و مىپنداشت كه او فلسفه را تباه كرده و بسيارى از اصول آن را تغيير داده است . . . » ابو ريحان بيرونى ميگويد « 1 » « من كتاب محمد بن زكرياء الرازى را در علم الهى خوانده‌ام و او در آن تحت تأثير كتب مانى و خاصه كتاب او موسوم به سفر الاسرارست » .\r\nرازى در ما بعد الطبيعه معتقد بوجود پنج قديم بود يعنى : خالق ، نفس كلّى ، هيولى اولى ، مكان مطلق يا خلاء ، زمان مطلق يا دهر ؛ و ظاهرا رازى اين عقيده را از ايرانيان گرفته بود زيرا حكماى ايران هم به پنج قديم معتقد بودند كه عبارتست از :\r\nاورمزد و اهرمن ( - خالق ) ، گاه ( - زمان ) ، جاى ( - مكان ) ، توم ( - جوهر يا هيولى يا سرشت و خميره ) ، خلاء .\r\nازين پنج قديم بعقيدهء رازى دو قديم حىّ و فاعلند و آن دو خالق و نفس كلّىاند و يكى فاقد حيات و منفعل و آن هيولى اولى است و دو قديم ديگر يعنى خلاء و دهر نه حىّ و نه فاعل‌اند و نه منفعل .\r\nخالق تام الحكمة و عقل تام و محض است و سهو و غفلت بر او راه نمىيابد و حيات ازو چون نور از قرص خورشيد فيضان مىكند . از نفس كلى نيز حيات مانند نور پراگنده مىشود و او بنا بخواست صانع بهيولى تعلّق جست و بر اثر اين تعلّق بصورتهاى گوناگون با او تركيب شد و ازين انواع تراكيب سموات و عناصر و اجسام حيوانات بوجه اكمل پديد آمدند . سپس خالق بر نفس افاضهء عقل كرد و عقل را از جوهر الهيت خود سوى مردم عالم فرستاد تا نفس را در هيكل آدمى از خواب گران برانگيزد و به دو بنمايد كه اين عالم جاى وى نيست و تا در عالم هيولانى است رهايى از آلام متصوّر نميباشد و چون نفس ازين حقيقت آگهى يافت و دانست كه در عالم خاص خويش يعنى عالم علوى براحت بازرسد بدان مشتاق و ازين جهان برحذر خواهد شد و بعد از مفارقت سوى آن جهان عروج خواهد كرد و ابد الآباد در آن باقى خواهد ماند . اما نفس بدين مقام نرسد مگر از طريق فلسفه و هركس فلسفه بياموزد و عالم خويش را بشناسد و كم آزار باشد و دانش آموزد ازين شدت رهايى يابد و ديگر نفوس درين عالم چندان باقى مانند ، تا هرنفسى در هيكل مردى فلسفى سمت تهذيب يابد و قصد عالم خويش كند و چون\r\n\r\n\r\n","description":"","footnote":"\r\n( 1 ) - فهرست كتب محمد بن زكريا ص 3\r\n","page_name":" 291 ","page_number":317},
  {"content":"\r\n\r\nتمام نفوس بشرى بدين مرحله رسيدند و همه بنفس كلّى بازشدند عالم امكان راه نيستى گيرد و هيولى از بند صورت گشاده شود و بدان حال بازگردد كه در روز ازل بوده است .\r\nبعقيدهء رازى عالم محدث است و هيولى مطلق از اجزاء لايتجزى پديد آمده است كه قابل تقسيم و مركّب نيستند . هيولى بسيط و مادهء جسم است و تركيب اجسام از اجزاء لايتجزا و جوهر خلاء است و اختلاف اجسام در چگونگيها ( كيفيات ) بسبب اندكى يا فزونى خلاء در تركيب با اجزاء است .\r\nرازى در اخلاق معتقد بزهد و ترك دنيا و انزوا نيست و ميگويد فرد بايد در حيات اجتماعى شركت جويد و از فرورفتن در شهوات خوددارى كند و از هرچيز به مقدارى كه حاجت جم است و ايجاد المى بيشتر از لذّت حاصل از آن نكند ، بهره برگيرد . لذت بعقيدهء رازى امرى وجودى نيست و عبارتست از بازگشت به حالت طبيعى بعد از خروج از آن و يارهايى از الم . رازى معتقدست كه بايد از لذّات جسمانى بيش از آنكه حاجت جسم بدانهاست چشم بپوشيم و بايد همّ خود را مصروف تشبّه به خداوند از طريق علم و عدل كنيم و سيرت فاضله‌يى كه بايد مورد اتّباع هرجويندهء كمال باشد آنست كه با مردم بعدل و عفّت و رحمت رفتار كند و در حفظ منافع عموم مگر بدكاران و ظالمان بكوشد تا جالب صلح و سلامت اكثر آنان گردد و محبت آنانرا برانگيزد .\r\nرازى راجع به نبوّت ميگفت چون خداوند عادل است همهء بندگان خود را مساوى خلق كرده و هيچكس را بر ديگرى برترى نداده است و حكمت بالغهء او براى راهنمايى خلق چنين اقتضا مىكند كه همه را بمنافع و مضارّ خود آشنا كند و درين باب بميانجى حاجت ندارد و حتى عدل او اقتضا نميكند كه ازين طريق ايجاد تفرقه ميان خلق نمايد و پيروان هرپيامبرى را با ديگران بجنگ و ستيز وادار سازد و معجزات مدعيان نبوّت را نيز خدعه و نيرنگ ميدانست . همين فكر رازى و مخالفت‌هاى او با فكر ارسطو موجب مناقشات سخت متكلّمين و اهل اديان با او گرديده است چنان كه او را ملحد و نادان و جاهل و غافل خوانده‌اند و بسيارى از حكما و متكلّمين بزرگ مثل ابو القاسم كعبى و ابن حزم اندلسى ( م . 456 ) و ابن هيثم ( م . 430 ) و ابو نصر فارابى ( م . 339 ) و ابو على سينا ( م . 428 ) و ناصرخسرو ( م . 481 ) و ابو الحسن شهيد بلخى ( م . 325 ) هريك\r\n\r\n","description":"","footnote":"","page_name":" 292 ","page_number":318},
  {"content":"\r\n\r\nبطريقى با عقايد او بمخالفت برخاستند .\r\n\r\nفارابى\r\nبعد از رازى بزرگترين فيلسوف مسلمين ابو نصر محمد بن محمد الفارابى است . وى از فاراب ماوراء النهر بوده است و در نژاد او بحث است چنان كه صاحبان تراجم اصل او را از تركان دانسته‌اند ولى در همان حال گفته‌اند « كان ابوه قائد جيش و هو فارسى المنتسب » « 1 » و شهر زورى در تاريخ الحكما آورده است كه پدرش از سرداران سپاه سامانى و فارابى از سلالهء فارسى بود و ابن النديم كه معاصر آن فيلسوف بوده اصلا به ترك بودن وى اشاره‌يى ندارد بلكه تصريح به ترك بودن فارابى در آثار قرن ششم هجرى و بعد از آن ديده شده است .\r\nفارابى از ماوراء النهر به قصد تحصيل علوم ببغداد رفت و بعد از كسب مهارت در عربيت در حلقهء درس ابو بشر متّى بن يونس حضور يافت و چندى بعد از بغداد بحرّان رفت و از يوحنّا بن حيلان قسمتى از منطق را آموخت و باز ببغداد برگشت و علوم فلسفى را آنجا فراگرفت و همهء كتب ارسطو را مطالعه كرد و بر معانى آنها واقف شد . پس از بغداد بمصر رفت و آنگاه به خدمت سيف الدوله ابو الحسن على بن عبد اللّه بن حمدان التغلبى ( 333 - 356 ) درآمد و نزد او در حلب و دمشق ماند و بتأليف و تعليم مشتغل بود تا در سال 339 درگذشت و درين هنگام هشتاد سال داشت و بنابرين ولادت او در حدود سال‌هاى 259 يا 260 اتفاق افتاد .\r\nاهميت فارابى بيشتر در شرح‌هاى اوست بر آثار ارسطو و بسبب همين شروح هم او را « المعلّم الثانى » خوانده و در مقام بعد از ارسطو قرار داده‌اند . بقول القفطى او كتب منطقيه را شرح نمود و مشكلات آنها را توضيح داد و اسرار آنها را كشف كرد و از مسائل منطقى هرچه مورد حاجت است در كتب صحيح العبارة گرد آورد و آنچه را كه از نظر الكندى و جز او فوت شده بود بيان كرد و درين باب كتب او در نهايت اتقان و كمال است . بايد گفت به همان نحو كه حنين بن اسحق و شاگردان او با نقل و تلخيص آثار جالينوس او را نزد مسلمين بعنوان طبيب مطلق و لازم الاتّباع معرفى كردند فارابى\r\n\r\n\r\n","description":"","footnote":"\r\n( 1 ) - طبقات الاطباء ، ج 2 ص 134\r\n","page_name":" 293 ","page_number":319},
  {"content":"\r\n\r\nهم از جهت تفسير و توضيح قسمت اعظم آثار ارسطو در منطق و فلسفه او را بنهايت سيطره در ميدان فلسفه رسانيد و نزد مسلمين بزرگترين استاد اين فن معرفى كرد . وى قاطيغورياس و بارى ارمينياس و انالوطيقاى اول و انالوطيقاى ثانى و طوبيقا و سوفسطيقا و ريطوريقا و بوطيقاى ارسطو يعنى تمام منطقيات آن استاد را شرح كرد و برين مجموعهء منطقيات يعنى « ارغنون » « 1 » تفسير ايساغوجى فرفوريوس را بيفزود . از خلقيات ارسطو هم فارابى كتاب ايثيقون نيقوماخس « 2 » و در علم النفس كتاب النفس الاسكندر الافروديسى ( منسوب بارسطو ) و در مسائل علمى السماع الطبيعى و الآثار العلوية و السماء و العالم و كتاب الحروف ارسطو و المجسطى بطليموس را تفسير كرد و به اين ترتيب جاى شارحان بزرگ اسكندريه را گرفت و خاطرهء آنانرا تجديد كرد . اما فعاليت علمى اين فيلسوف به همين حد محدود نماند بلكه خود نيز آثار مهمى ابداع كرد كه قسمت مهمى از آنها در دست است و بسيارى تاكنون طبع يا بزبانهاى مختلف ترجمه شده و از آن جمله است :\r\nرسالة فى مبادى آراء اهل المدينة الفاضلة كه بدست فردريك ديتريسى « 3 » بآلمانى ترجمه شد - الجمع بين رأيى الحكيمين افلاطون الالهى و ارسطو - فى اغراض الحكيم فى كل مقالة من الكتاب الموسوم بالحروف معروف به اغراض ما بعد الطبيعة - مقالة فى معانى العقل - رسالة فى ما ينبغى ان يقدّم قبل تعلّم الفلسفة - عيون المسائل - فصوص الحكم - فى ما يصح و ما لا يصح من احكام النجوم - رسالة فى السياسة - المسائل الفلسفية - احصاء العلوم . كتاب احصاء العلوم فارابى راژراردوس كرموننسيس « 4 » و يوحنا هيسپالنسيس « 5 » و دومى نيكوس گونديسالوى « 6 » در قرون وسطى به لاتينى ترجمه كرده‌اند . گونديسالوى كتاب مراتب العلوم فارابى را هم كه اصل عربى آن مفقود است به لاتينى درآورد .\r\n\r\n\r\n","description":"","footnote":"\r\n( 1 ) -  Organon \r\n( 2 ) -  Ethique de Nicomaque \r\n( 3 ) -  Friedrich Dieterici \r\n( 4 ) -  Gerardus Cremonensis \r\n( 5 ) -  Johannes Hispalensis \r\n( 6 ) -  Dominicus Gundisalvi \r\n","page_name":" 294 ","page_number":320},
  {"content":"\r\n\r\nديگر از كتب موجود فارابى اينهاست : فى اثبات المفارقات - فى ماهية الانسان - الدعاوى الفلسفية - الالفاظ اليونانية و تقويم سياسة الملوكية و الاخلاق - رسالة فى العلم الاعلى - تعاليق فى الحكمة - كتاب الطبيعيات - رسالة فى الماهية و الهوية - رسالة فى علم الفراسة - رسالة فى مبادى التى بها قوام الاجسام و الاعراض - كتاب القياس كه تفسيرى است از انالوطيقاى ارسطو - شرح كتاب المقولات ( قاطيغورياس ) ارسطو - شرح كتاب الشعر ارسطو .\r\nبفارابى اشعارى پارسى نسبت داده‌اند و رضا قلى خان هدايت « 1 » اين دو رباعى را از او ياد كرده است :\r\n اسرار وجود خام و ناپخته بماند * و آن گوهر بس شريف ناسفته بماند\r\nهركس بدليل عقل چيزى گفتند * آن نكته كه اصل بود ناگفته بماند \r\n* * *\r\n اى آنكه شما پير و جوان ديداريد * ازرق‌پوشان اين كهن ديواريد\r\nطفلى ز شما در بر ما محبوس است * او را بخلاص همتى بگماريد \r\nفارابى مانند بسيارى از فلاسفهء اسكندريه و خاور نزديك كه ميكوشيدند بين عقايد افلاطون و ارسطو را التيام دهند ، در كتبى كه ببحث در اتفاق آراء افلاطون و ارسطو اختصاص داده سعى بليغ درين راه به كار برده است . علت اين امر آن بود كه فلاسفهء اسلامى معتقد به صحت عقايد و استحكام دلايل اين دو فيلسوف بودند و حقايق فلسفه را منحصر بسخنان آن دو حكيم ميشمردند و چون اختلاف عقايد اين دو متفكّر را مايهء اخلال در صحت مبانى فلسفه مىيافتند در تطبيق عقايد آن دو كوشش ميكردند .\r\n« كتاب الجمع بين رأيى الحكيمين افلاطون الالهى و ارسطو طاليس » از كتبى است كه فارابى در آن كوشيده است عقايد اين دو فيلسوف را بهم نزديك كند و در موارد متعددى نزديكى قول افلاطون و ارسطو را با يكديگر ثابت كرده است مانند موضوع نفس ، ثواب و عقاب ، طبع و عادت ، قدم و حدوث عالم و امثال اينها . در تمام اين مسائل خلاف بين ارسطو و استادش شديد و معتقدات آن دو ناقض هم و متضاد با يكديگرند و نزديك\r\n\r\n\r\n","description":"","footnote":"\r\n( 1 ) - مجمع الفصحا ج 1 ص 82 - 83\r\n","page_name":" 295 ","page_number":321},
  {"content":"\r\n\r\nكردن آراء آن دو جز از طريق تأويل و توجيه عقايد آنان امكان‌پذير نيست و امرى كه فارابى را برين كار محال داشته آنست كه او آراء افلاطون و ارسطو را دور از شوائب آراء و مذاهب اسكندرانيان و خالى از اشتباهات مترجمان نشناخته است چنان كه همهء متفلسفين اسلامى به همين نقص دچار بودند . در حقيقت بايد گفت كه فارابى عقايد افلاطون و ارسطو را با يكديگر وفق نداده بلكه در اكثر اين امور بين آراء نوافلاطونيانى كه عقايد افلاطون را بسليقهء خود تعبير و تفسير كرده و نوافلاطونيانى كه بتأويل عقايد ارسطو به نظر خود پرداخته بودند ، وفق داده است .\r\nدر رسالهء فصوص الحكم فارابى براى اثبات توحيد بيشتر باصول و عقايد نو افلاطونيان و عرفا نزديك شده و در رسالهء آراء اهل المدينة الفاضلة تحت تأثير افلاطون قرار گرفته و سعادت بشر را در ايجاد اجتماع كاملى دانسته است كه همانند اجتماع روحانى باشد .\r\nفارابى مانند همهء دانشمندانى كه در تمدن اسلامى عنوان فيلسوف داشته‌اند از سراسر علوم عهد خود مطّلع و در آنها صاحب تصانيف بوده است . اطلاعات وى در رياضيات و موسيقى خوب ولى در طب متوسط بوده است . روش فلسفى او را بايد فى الحقيقة يك روش نوافلاطونى اسلامى ناميد و اين همان روشى است كه پيش از فارابى بوسيلهء كندى شروع شد و بعد ازو از طرفى در آثار اخوان الصفا و از طرفى ديگر در كتب ابو على ابن سينا بمرحلهء كمال رسيد . معذلك فارابى در بعضى موارد با كندى و بو على سينا اختلاف دارد و همچنين چون آثار او تحت تأثير سه روش عمدهء افلاطون و ارسطو و فلوطينس واقع است گاه موارد اختلافى در آنها مشاهده مىشود و وجه اشتراك همهء اين آثار با يكديگر عبارتست از تركيب عقايد مذكور با اصول دينى اسلام و فلسفه‌يى كه بدين طريق پديد آيد .\r\nاز طرفى ديگر ميدانيم كه فارابى با عقايد فلسفى گروهى از فلاسفه و متكلّمين معاصر خود مخالف بود و از آن جمله ردّى بر رازى نوشت زيرا روش قياسى و عقلى فارابى كه براساس يك منطق نظرى استوارست با روش استقرائى و تجربى رازى كه متوجه امور و مسائل محقّق محسوس بوده سازگارى نداشت اما در عقايد فارابى و ابن سينا\r\n\r\n","description":"","footnote":"","page_name":" 296 ","page_number":322},
  {"content":"\r\n\r\nاين اختلاف بيشتر در پذيرفتن اصول عقايد عرفاست . ابو على سينا اصول عقايد عرفا را مانند ذيلى بر كتاب خود افزوده است . اما در آثار فارابى اصول عرفانى در اصل عقايد راه جسته است و اصطلاحات صوفيه در غالب موارد كتب او ديده مىشود .\r\nغايت و غرض از فلسفه در نظر فارابى معرفت خالق است كه عالم را بطريق فيض و اشراق خلق كرد بدين طريق كه نخست عقل اول ازو افاضه شد و از عقل اول فلك اعلى و عقل دوم بوجود آمد و بدين ترتيب عقول افلاك كه همه مجرّد از ماده‌اند بوجود گراييدند تا عقل فعّال كه سبب وجود نفوس ارضيه و اركان و صورت و هيولى گرديده است . نفس ناطقه كه از عقل فعّال مدد ميگيرد حقيقت وجود آدمى است و بعد از فناى جسم باقى ميماند . نفوس زكيّه بعد از فناى جسم بعقل فعّال متصل ميگردند و اين اتصال بعقل فعّال تنها در نتيجهء رياضت نفسانى ميسر است و مقدمهء وصول به اين كمال تهذيب اخلاق و روح است . نفس داراى قوائى است كه عبارتند از قوهء غاذيه و قوّهء حاسه و قوّهء مخيّله و قوّهء ناطقه . اگر مخيّلهء فردى از آحاد انسان به حدى قوى و كامل باشد كه بتواند بنقل محسوسات از اعضاء حاسه بدماغ مبادرت جويد و با ذكريات و خيالات خود در وقت واحد و در حال بيدارى بازى كند ، درين حال ميتواند اشيائى را كه تخيّل مىكند بدرجات مختلفى از وضوح و مراتب متفاوتى از كمال و نقص يا جمال و قبح توهّم نمايد .\r\nوى گاه اشياء غريب و عجيبى را كه رؤيت آنها براى هيچيك از موجودات ممكن نيست مىبيند . هنگامى كه قوّهء متخيّله بنهايت كمال رسيد براى انسان امتناعى ندارد كه در حال بيدارى از عقل فعّال جزئيات امور حاضر و مستقبل و يا نظاير آنها را از محسوسات و معقولات مفارق قبول كند و ببيند و بوسيلهء آنچه در نفس او پذيرفته شد از مسائل و احكام الهى خبر دهد ( نبوّت ) و اين كامل‌ترين مرتبه‌ييست كه قوهء مخيّله ميتواند بدان برسد .\r\nانسان براى بلوغ بمراتب كمال محتاج اجتماع و تعاونست ، اجتماعات از حيث كمال و نقص متفاوتند . اجتماعات كامل بر سه نوعست : عظمى ، وسطى ، صغرى .\r\nعظمى اجتماع جماعتى بزرگ بتمامى در معمورهء ارض و وسطى اجتماع يك امّت در جزئى از معمورهء ارض و صغرى اجتماع اهل قريه و اهل محله و اهل يك كوى و اجتماع\r\n\r\n","description":"","footnote":"","page_name":" 297 ","page_number":323},
  {"content":"\r\n\r\nدر منزل است . هرچه وسعت اجتماع بيشتر باشد بكمال نزديكتر و مادون آن خادم آنست . در مدينهء فاضله مراد از اجتماع تعاون افراد در اموريست كه بوسيلهء آن ميتوان بسعادت واقعى نايل شد . مدينهء فاضله شبيه به بدن تام و صحيحى است كه تمام اعضاء آن براى تكميل حيات حيوانى و حفظ آن به يكديگر كمك كنند و همچنانكه در جسم اعضاء متفاوت از حيث قوّت و عمل وجود دارند و تنها يك عضو در آن رئيس و آن قلب است و باقى اعضاء قلب را خدمت ميكنند و همچنان اعضاء ديگرى خادم اعضاء ما فوق خودند تا باعضائى برسيم كه مادونى ندارند ، به همين نحو نيز در اجتماع درجات مختلف موجودست و فردى در آن رياست دارد و دسته‌يى براى اجراء اوامر رئيس بر گرد او هستند و زيردست آنان افراد ديگر . . . تا برسيم باشخاصى كه فقط خدمت ميكنند و رياستى ندارند و فى الواقع در ادنى مراتبند . تفاوتى كه ميان اعضاء بدن و اعضاء جامعه مىباشد در آنست كه اعمال اعضاء بدن طبيعى ليكن اعمال اعضاء اجتماع ارادى است .\r\nرئيس كاملترين افراد جامعه و سبب وجود نظم آن و رياست او مشروط است بشرائطى .\r\nرئيس حقيقى امام و رئيس اول مدينهء فاضله و رئيس امّت فاضل و رئيس معمورهء ارض است و وصول به اين مرتبه ممكن نيست مگر بداشتن دوازده خصلت كه مفطور بر آن باشد و آن چنانست كه : 1 ) تام الاعضاء باشد و 2 ) آنچه را درك كند و ببيند و بشنود و تعقّل كند به خوبى در حفظ نگاه دارد و 3 ) باهوش و زيرك باشد و 4 ) نيكو عبارت و 5 ) دوستدار تعليم و 6 ) ميانه‌رو و 7 ) دوستدار راستى و دشمن دروغ و 8 ) بزرگ‌منش و دوستدار كرامت و 9 ) دور از حبّ دنيا و 10 ) دوستدار عادلان و دشمن ظالمان و 11 ) دادگر و نرم و 12 ) قوى اراده و شجاع در برابر حقّ باشد و اگر همهء اين صفات در يكى از رؤساى مدينهء فاضله جمع نباشد بايد اكثر آنها در او گرد آيد .\r\nسعادت و عظمت مقام فيلسوف در ترك علائق و تجرّد و گوشه‌گيرى است . به نظر فارابى حاصل علم و مقدمهء سعادت اخلاق است و عالمى كه از مبانى اخلاق پيروى نكند از سعادت و كمال برخوردار نيست . به همين سبب فيلسوف نبايد آداب نيكان را از دست دهد و بايد علم شرع و قرآن و لغت آموزد و عفيف و راستگو باشد و غدّار و حيله‌گر و خائن نباشد و بمصالح زندگى و اداى وظائف شرعى توجّه كند و هيچيك از آداب\r\n\r\n","description":"","footnote":"","page_name":" 298 ","page_number":324},
  {"content":"\r\n\r\nو اركان شريعت را ترك نگويد و فلسفه را حرفهء خود قرار ندهد .\r\nاثر فارابى در فلاسفهء بعد از خود بسيار بوده است و با اينحال از انتقادات برخى مانند ابن رشد آسوده نمانده است . ابن رشد در چند مورد از كتاب تهافت التهافت بر فارابى تاخته و او را در شمار متكلّمان قرار داده است نه در زمرهء فيلسوفان و گفته است فارابى كلام ارسطو را خاصه در كيفيت صدور عالم متعدد الصور و متكثّر الموجودات از موجود اول نفهميده است و ضمنا خطاهاى او را منبعث از خطاياى مترجمان و ناقلان شمرده و گفته است مترجمانى كه فلسفهء يونانى را بلغت عربى درآوردند اشتباه كرده و فارابى را گمراه ساخته‌اند « 1 » . ابن طفيل هم نسبت بفارابى نظر خوبى نداشته و فلسفهء او را پر از شكوك و تناقض دانسته است « 2 » .\r\nابو الحسن شهيد بن حسين بلخى ( م . 325 ) كه شرح او را در ذكر شعراى پارسى زبان اين عهد خواهيم آورد نيز از متكلّمان و حكماى بزرگ اين دوره و داراى رسالاتى در ردّ رازى بوده است .\r\nيكى از شاگردان بزرگ ابو بشر متّى بن يونس ابو زكريا يحيى بن عدىّ المنطقى از مسيحيان يعقوبى شهر تكريت ( در ساحل دجله ) و ساكن بغداد بود . وى مدتى نيز نزد فارابى تلمّذ كرد و تصانيف بسيار در منطق و فلسفه داشت و مخصوصا در اثبات اصول آيين مسيح و تحقيق در كلام عيسويان كتب و رسالات متعددى نگاشت .\r\nيحيى از مترجمان بزرگ عهد خود نيز بوده است . وفاتش بسال 364 اتفاق افتاد « 3 » .\r\n\r\nابو سليمان منطقى\r\nديگر از شاگردان بزرگ متّى بن يونس كه مدتى هم در خدمت يحيى بن عدى تلمّذ كرد ابو سليمان محمد بن طاهر بن\r\n\r\n\r\n","description":"","footnote":"\r\n( 1 ) - تهافت التهافت چاپ بيروت مطبعهء كاتوليكى ، 1930 ص 54 و 179 - 180 و 371 - 372\r\n( 2 ) - حى بن يقظان چاپ دمشق 1354 - ص 15 - 16\r\nبراى اطلاع كامل از احوال و عقايد و آثار فارابى رجوع شود بتاريخ علوم عقلى در تمدن اسلامى ج 1 چاپ اول ص 179 - 194 و 374 - 375\r\n( 3 ) - تاريخ علوم عقلى در تمدن اسلامى ج 1 چاپ اول ص 194 - 195\r\n","page_name":" 299 ","page_number":325},
  {"content":"\r\n\r\nبهرام السجستانى المنطقى فيلسوف و منطقى بزرگ قرن چهارم است . وى با عضد الدوله و صمصام الدوله معاصر و از اقبال و توجّه امرا و وزراء آل بويه برخوردار بوده است . وفاتش بعد از سال 391 اتفاق افتاده است و از احوال او چنين برميآيد كه در عين كورى و خانه نشينى از حكماى مشهور عصر خود و خانهء او مجمع دانشمندان بوده و در محضر وى مسائل مختلف علمى مطرح ميشده است . عضد الدوله به دو توجّه و اقبالى بزرگ داشت و او رسائلى بنام امير بويى در شرح فنون مختلف حكمت و تفسير كتب ارسطو نوشته بود .\r\nاشعارى نيز به عربى ازو نقل شده است . از آثار او رسالة فى المحرّك الاول و مقالهء طبيعت اجرام علوى و مقالة فى الكمال الخاص بنوع الانسان و اختصارى از كتاب صوان الحكمة كه بدست فخر الدين ابو اسحق ابراهيم بن محمد در حدود 692 هجرى ترتيب يافته است وجود دارد . ابو سليمان خلاف برخى از فلاسفهء عهد خود و على الخصوص اخوان الصفا به هيچ روى معتقد بآميختن فلسفه و دين نبود و تمام كوششهاى اخوان الصفا را درين مورد بىحاصل ميدانست . بعضى از عقايد و آراء ابو سليمان را شاگرد او ابو حيّان در « الامتاع » و « المقابسات » آورده و از آن ميان خصوصا آراء او راجع بنفس و فعل باريتعالى و فكر و الهام و قدم و حدوث عالم اهميت بيشترى از ساير اقوال وى دارد « 1 » .\r\nاز ميان شاگردان ابو سليمان منطقى على بن محمد بن العبّاس معروف به ابو حيّان التوحيدى معتزلى مشهور ايران ( م . 400 ) شهرت بسيار دارد و نام او را در شمار نويسندگان اين عهد خواهيم آورد .\r\n\r\nابن مسكويه\r\nاز مشاهير حكما و نويسندگان اين عهد يكى ابو على الخازن احمد بن محمد بن يعقوب معروف به ابن مسكويه است .\r\nبنابر نقل مورّخان وى يا پدر او در آغاز امر زردشتى بودند\r\n\r\n\r\n","description":"","footnote":"\r\n( 1 ) - راجع به ابو سليمان و عقايد و آراء او رجوع شود به : الفهرست ص 369 . اخبار الحكماء قفطى ص 185 - 186 . طبقات الاطبا ج 1 در چند مورد . تتمة صوان الحكمة ص 74 - 75 .\r\nرسالهء ابو سليمان منطقى سجستانى تأليف مرحوم ميرزا محمد خان قزوينى چاپ شالون سورسون  Chalon Sur - Saone  1352 قمرى ( 1933 ميلادى ) . المقابسات و الامتاع و المؤانسهء ابو حيان توحيدى موارد مختلف . تاريخ علوم عقلى در تمدن اسلامى ، دكتر صفا ج 1 چاپ اول ص 195 - 198\r\n","page_name":" 300 ","page_number":326},
  {"content":"\r\n\r\nو بعد اسلام آوردند . ابو على نخست در خدمت ابو محمد المهلّبى وزير معزّ الدوله ( م . 352 ) بسر ميبرد و بعد از آن نزد ابن العميد رفت و خازن كتب او بود و بعد از وفات ابن العميد چندى در خدمت عضد الدولهء ديلمى و صمصام الدوله گذراند . ابو على بعلوم اوائل معرفت بسيار داشت و از آن جمله بفلسفه و طب و كيميا بيش از همه مايل بود . وى از نويسندگان بزرگ و از مورّخان مشهور اسلامى محسوب مىشود . وفاتش در سال 421 هجرى اتفاق افتاد و از جملهء آثار فلسفى او آنچه در دست است اين كتب را ذكر ميكنيم : الطهارة فى علم الاخلاق - كتاب فى جواب المسائل الثلث ( در سه مسأله : اول در اثبات صانع . دوم در نفس و احوال آن . سوم در نبوّات ) - تهذيب الاخلاق كه چندبار بطبع رسيد - آداب العرب و الفرس كه ترجمهء فارسى آن در عهد سلطنت جهانگير پادشاه گوركانى هند بدست محمد بن محمد الارجانى ترتيب داده شد و بطبع رسيد - جاويدان خرد ( - جاودان خرد ) كه آن نيز بطبع رسيده است - كتاب العادة - تجارب الامم در تاريخ . ابن مسكويه در ماوراء الطبيعه سه مسأله اثبات وجود صانع و نفس و نبوّت را با روش تازه‌يى مورد مطالعه قرار داده است . وى اثبات صانع را از لحاظى آسان و از جهتى دشوار ميداند .\r\nسهولت آن در وضوح وجود الهى و صعوبت آن در ضعف عقول انسانى و عجز آن از درك حقايق امورست . با اينحال معتقدست كه هركسى ارادهء وصول بحقيقتى كرد به آن خواهد رسيد بدان شرط كه در كار خود صابر و پاىبرجاى باشد و مشكلات آن را آسان گيرد .\r\nاينست كه انسان با اثبات و استدلال ميتواند وجود واجب را بشناسد و ثابت كند . كمال نفس را سعادت گويند و سعادت براى انسان آنست كه او را بكمال انسانيت برساند و آن سعادتى است كه صاحب علم يا صناعت فاضله‌يى بدان ميرسد و بر هرفرد از آدميانست كه بحسب طبقه و مرتبهء خود سعادتى را كه خاص اوست بكاملترين وجه و بالاترين حدّ امكان و تا آنجا كه در توانايى اوست بدست آورد . اگرچه سعادت بسيار و از انواع مختلف است ليكن سعيد واقعى آنست كه جميع اجزاء فلسفه را تحصيل كرده و همهء صناعات را فهميده و از حكمت بهره كامل برده باشد . كسى كه بسعادت قصوى رسيده باشد همواره شادمان و خرّم ، گشاده آرزو ، اميدوار و آسوده‌خاطرست ، بامور دنيوى جز به مقدار كم توجّه نمىكند ، با مردمان در ظاهر مناسبات و نزديكى و ارتباط دارد اما\r\n\r\n","description":"","footnote":"","page_name":" 301 ","page_number":327},
  {"content":"\r\n\r\nباطن او با آنان مباين است و او در حقيقت با نفس خود سرگرم و بدان خوشدل است نه به غير آن و اين حال ملازم ويست و تغيير نمىپذيرد . پس مبناى نظر ابن مسكويه در اخلاق وصول بكمال معنى آدميت است « 1 » .\r\n\r\nابن طيّب\r\nاز مشاهير حكماى اين عهد ابو الفرج عبد الله بن الطيّب الجاثليق ( م . 435 ) است كه ميان او و ابو على سينا معارضاتى جريان داشته است . اهميت او بيشتر در شروح مفصلى بود كه بر كتب ارسطو و جالينوس نوشت و ازين طريق بنشر افكار و آثار آنان در ميان مسلمين ياورى بسيار كرد تا بجايى كه القفطى ميگويد ، « ابو الفرج هرچه را از علوم قديم فراموش شده و پنهان گرديده بود زنده و آشكار كرد » . از كتب او تفسير مقولات ارسطو طاليس و چند رساله در مباحث كلام مسيحيان باقيست .\r\n\r\nابن هندو\r\nاز حكماى معروف قرن چهارم و اوايل قرن پنجم ابو الفرج على بن حسين ابن هندو است كه مردى اديب و حكيم و كاتب و شاعر بوده و در علوم اوايل اطلاعات بسيار داشته است . ويرا برخى اهل رى دانسته‌اند و ابن اسفنديار گفته است اگرچه پدران او قمى بوده‌اند اما مولد و منشاء او طبرستان بود و مضجع و مرقد باستراباد بسرايى كه ملك او بوده است .\r\nابن هندو علوم اوايل را در خدمت ابو الحسن الوائلى در نيشابور و پس از آن در محضر ابو الخير بن الخمّار فراگرفت و بعد از آنكه مدتى در بغداد گذراند بگرگان روى نهاد و آنجا در خدمت شمس المعالى قابوس بن وشمگير ( 366 - 403 ) و پسر او فلك المعالى منوچهر ( 403 - 420 ) بسر ميبرد و بعهد منوچهر از دستگاه او گريخت و بنيشابور رفت و بعد از آن بسال 410 يا 420 فوت كرد « 2 » . از آثار او در حكمت كتب ذيل در دست\r\n\r\n\r\n","description":"","footnote":"\r\n( 1 ) - براى اطلاع از احوال و آثار ابو على مسكويه رجوع شود به : اخبار الحكماء ص : 217 - 218 . معجم الادباء ياقوت ج 5 ص 5 - 19 . دائرة المعارف اسلامى ذيل عنوان ابن مسكويه . تاريخ علوم عقلى در تمدن اسلامى ، دكتر صفا ، ج 1 چاپ اول ص 200 - 202 و 378 - 381 .\r\n( 2 ) - براى اطلاع از احوال او رجوع شود به طبقات الاطبا ج 1 ص 323 - 327 . تتمة صوان الحكمة ص 85 - 88 . معجم الادباء ج 13 ص 136 - 146 . كشف الظنون ذيل اسم مفتاح الطب . تاريخ طبرستان ابن اسفنديار ص 125 - 138 . تاريخ علوم عقلى در تمدن اسلامى ج 1 چاپ اول ، ص 321\r\n","page_name":" 302 ","page_number":328},
  {"content":"\r\n\r\nاست : الكلم الروحانية - الرسالة المشوّقة فى المدخل الى علم الفلسفة - كتاب النفس .\r\n\r\nابن سينا « 1 »\r\nحجّة الحق شيخ الرئيس شرف الملك ابو على حسين بن عبد اللّه ابن سينا فيلسوف و طبيب و نويسنده و وزير مشهور ايرانى و خاتم حكماى مشرق و از جملهء بزرگترين حكماى اسلام و يكى از اجلّهء علماى عالمست كه در اواخر اين عهد ميزيست . پدرش عبد اللّه از اهل بلخ و از عمّال دولت سامانى بود كه بعهد سلطنت نوح بن منصور ( 366 - 387 ) ببخارا منتقل شد و عمل قريه‌يى بنام خرميثن ( - خورميثن ) از قراء بخارا يافت و زنى را از قريهء افشنه بنام ستاره بخواست و ازو در ماه صفر 370 فرزندى آورد بنام حسين عبد اللّه چندى بعد از ولادت حسين با فرزندان خود على و حسين و محمود ببخارا رفت و در آنجا اسباب تعلّم و تحصيل فرزندان خود را فراهم آورد و حسين مدتى بتعلّم قرآن و علوم ادب و فقه و حساب هندى مشغول بود تا ابو عبد اللّه ابراهيم بن حسين الناتلى از مشاهير رجال قرن چهارم ببخارا وارد شد و به خواهش عبد اللّه در خانهء او فرود آمد و بتربيت حسين همّت گماشت و او بسرعت كتب منطق و اقليدس و المجسطى را بعضى نزد استاد و برخى از طريق مطالعهء شخصى فراگرفت تا ناتلى از بخارا بخوارزم رفت . آنگاه ابو على تنها بتحقيق و مطالعه در علم الهى و طبيعى و طب و رياضى پرداخت و در همهء اين علوم استوار شد و سپس بر اثر معالجهء پادشاه سامانى بدستگاه سامانيان راه يافت و از كتابخانهء معتبر سامانى استفادهء بسيار كرد و چون به هجده سالگى رسيد ( - 387 هجرى ) از تعلّم همهء علوم فارغ شده بود و بعدها گفت كه درين هنگام از حيث حفظ از ايام بعد پيشتر ولى بعد از آن در پختگى و اتقان برتر بوده است و الا در مقدار علم وى بعد از آن تاريخ تفاوتى حاصل نشد . سپس از بيست و يك سالگى شروع بتأليف كرد و در بيست و دو سالگى\r\n\r\n\r\n","description":"","footnote":"\r\n( 1 ) - شرح احوال و آثار و عقايد او را بتفصيل تمام در كتاب جشن‌نامهء ابن سينا ( مجلد اول ، سرگذشت و تأليفات و اشعار و آراء ابن سينا ، تهران 1331 شمسى ) و تاريخ علوم عقلى در تمدن اسلامى ج 1 چاپ اول ص 206 - 281 آورده‌ام و اگر كسى طالب تفصيل درين باب و خواهان اطلاع از مآخذ و اسناد براى تحقيق در احوال ابن سينا باشد به آن دو كتاب مراجعه كند و آنچه اينجا مىآورم خلاصه‌ييست از آن دو مأخذ .\r\n","page_name":" 303 ","page_number":329},
  {"content":"\r\n\r\nاو پدرش درگذشت و او چندى در بخارا متقلّد شغل پدر بود و چون درين اوان بر اثر غلبهء آل افراسياب بر بخارا كار آن سامان آشفته بود ابو على از بخارا به قصد گرگانج پايتخت امراء مأمونيهء خوارزم بيرون رفت و به خدمت خوارزمشاه على بن مأمون بن محمد رسيد و نزد او و وزيرش ابو الحسين احمد بن محمد السهلى ( يا السهيلى ) متوفى بسال 418 كه خود از اكابر فضلاى عصر بود قربت يافت و چندى در آن ديار بسر برد و برخى از كتب خود را در آنجا تأليف كرد . بعد از آن در نتيجهء نفوذ محمود بن سبكتكين در خوارزم و بر اثر دعوت محمود از فضلاى دربار آل مأمون و وحشت از تعصب آن پادشاه بهمراهى ابو سهل مسيحى پيش از سال 403 از راه بيابان خوارزم از گرگانج بيرون رفت و از راه نسا و ابيورد و طوس و سمنگان و شقان و جاجرم بگرگان روى نهاد و قصد او از سفر گرگان وصول بدرگاه شمس المعالى قابوس بود ليكن اين تاريخ مصادف بود با حبس و قتل قابوس وشمگير ( سال 403 ) . پس بو على از گرگان بدهستان رفت و از آنجا بگرگان بازگشت و چندى در آنجا ماند و بعضى از كتب خود را در آنجا تأليف كرد و مقارن سال 405 برى رفت و مجد الدوله ابو طالب رستم بن فخر الدولهء ديلمى ( 387 - 420 ) را معالجه كرد و در همين شهر بتأليف كتاب المعاد مشغول شد و در اواخر سال 405 يا اوايل سال 406 از رى بقزوين و همدان رهسپار شد و مدتى دراز ظاهرا حدود نه سال در شهر اخير بماند و همانجا بعد از سال 406 و قبل از سال 411 وزارت شمس الدوله ابو طاهر شاه خسرو ديلمى پسر فخر الدولهء ديلمى كه از سال 387 تا 412 در همدان و جبال سلطنت ميكرد بوى داده شد . ولى در وزارت او سپاهيان شمس الدوله طغيان كردند و عزل ابو على را خواستار شدند و او چهل روز در خانهء ابو سعد بن دخدوك پنهان بود تا بار ديگر بوزارت منصوب شد و در همانحال بتأليف طبيعيات كتاب الشفا مبادرت كرد و از تدريس نيز فارغ نبود و اين حال همچنان ادامه داشت تا شمس الدوله در سال 412 درگذشت و سلطنت بپسرش سماء الدوله رسيد و باز تكليف وزارت بابو على شد ليكن او بدين كار تن نداد و با تمام قسمت طبيعيات و الهيات شفا همّت گماشت و شروع بتحرير علم منطق از آن كتاب كرد . درين هنگام تاج الملك وزير سماء الدوله ابو على را متهم بمكاتبه با علاء الدولهء كاكويه كرد و بفرمان سماء الدوله او را در قلعهء\r\n\r\n","description":"","footnote":"","page_name":" 304 ","page_number":330},
  {"content":"\r\n\r\nفردجان ( واقع در ناحيهء فراهان كنونى ) محبوس ساخت و او چهار ماه در آن قلعه مقيّد بود و در آنجا كتاب الهداية و رسالهء حىّ بن يقظان و كتاب القولنج را تأليف نمود و بعد از رهايى از حبس باز مدتى در همدان بود تا متنكّروار با شاگرد خود ابو عبيد جوزجانى و برادر و دو غلام خود در جامهء صوفيان از همدان بيرون شتافت و باصفهان نزد علاء - الدولهء كاكويه رفت و در خدمت آن پادشاه با حرمت بسيار پذيرفته شد و همواره در سفر و حضر و در جنگ و صلح با او بود و بتأليف و تصنيف و تعليم اشتغال داشت تا در سال 428 كه با علاء الدوله بهمدان ميرفت بيمار شد و در آن شهر درگذشت و همانجا مدفون گشت و اينك نيز قبر او آنجاست .\r\nابو على مردى نيرومند و زيباروى و ظريف و از حيث قواى جسمانى بكمال بود .\r\nبر اثر نيرومندى فراوان از كار احساس خستگى نمىكرد و ازينجاست كه وزارت و منادمت سلاطين و تحمّل رنج سفر را با تأليف و تصنيف و تعليم همراه ميكرد و شبها تا ديرگاه بتحرير كتب و رسالات اشتغال ميورزيد و درين كار افراط مينمود و در عين حال از صرف قواى جسمانى هم امتناعى نداشت . از حدّت ذهن و ذكاى او نيز داستانهاى عجيب نقل شده و همين حدّت ذهن است كه او را در هجده سالگى قادر بفراغ از علوم عصر خود كرده و در طب بمعالجات عجيب و كشف طرق جديد نايل ساخته بود . نقص عمدهء ابو على درين بود كه از گفتار زشت و سخنان تند نسبت بفضلاى معاصر خود و حتى نسبت بگذشتگانى از قبيل افلاطون و رازى هم خوددارى نمىكرد . ابو الحسن على بن زيد البيهقى دانشمند مشهور قرن ششم مؤلف كتاب تتمة صوان الحكمة اين عادت ويرا نكوهيده و چند جا از آن بزشتى ياد كرده است « 1 » .\r\nابو على بن سينا با بسيارى از معاريف عهد خود از طريق معاشرت و مكاتبت يا ردّ و ايراد كتب آنان رابطه داشته است مانند ابو بكر احمد بن محمد البرقى الخوارزمى كه ابو على سينا رسالهء اضحويّه را بنام او نوشته است - ابو سهل عيسى بن يحيى المسيحى الجرجانى كه ابو على با او از خوارزم به قصد گرگان بيرون آمد و ابو سهل در بيابان خوارزم بدرود حيات گفت ( حوالى 403 ) - ابو منصور حسن بن نوح القمرى البخارايى از اطّباء\r\n\r\n\r\n","description":"","footnote":"\r\n( 1 ) - تتمة صوان الحكمة ص 27 و 30 و 33\r\n","page_name":" 305 ","page_number":331},
  {"content":"\r\n\r\nاوايل قرن چهارم كه ميگويند ابو على چندى در خدمت او تحصيل فنّ طبّ ميكرد - ابو سعيد فضل اللّه بن ابى الخير صوفى مشهور قرن پنجم ( 357 - 440 ) كه گويا شيخ هنگام عبور از خراسان با وى ملاقات و خلوتى داشت و اين ملاقات او در اعتقاد شيخ بمبانى تصوّف و كرامات صوفيه مؤثر بود - ابو على بن مسكويه دانشمند بزرگ قرن چهارم و پنجم - ابو الفرج عبد اللّه بن الطيّب الجاثليق كه شيخ بعضى از رسالات او را ردّ كرد - ابو القاسم الكرمانى كه ميان او و ابن سينا مناظره‌يى وجود داشت - ابو نصر منصور بن على بن عراق رياضىدان معروف قرن چهارم كه مدتى با شيخ در دستگاه خوارزمشاهان آل مأمون بسر ميبرد - ابو الخير حسن بن سوّار معروف بابن الخمّار كه او نيز مدتى با ابو على در دربار خوارزمشاه بسر ميبرده است - ابو ريحان محمد بن احمد البيرونى الخوارزمى ( م . 440 ) كه در وقت توقف ابو ريحان در غزنين و ابو على در اصفهان ميان آن دو از طريق سؤال و جواب مشاجراتى وجود داشت كه بسوء الادب منجر گشت - ارتباط ابو على را با شاهان و وزراء عهد خود هم پيش ازين بيان داشته‌ايم . اسامى شاگردان بو على را بعد ازين مذكور خواهيم داشت .\r\nابن سينا نه‌تنها در علوم مرد ذى فنونى بود كه در هريك چون عالمى ذى فن وارد ميشد و بحث و تحقيق ميكرد ، بلكه مقام ادبى او نيز در فارسى و عربى از ديرباز مورد توجّه و دقت بوده است . قدرت او در زبان عربى و مهارتى كه در بيان مطالب داشت باعث شده است نثر او روشن و وافى به مقصود و در عين اظهار مقاصد علمى از حيث ادبى داراى ارزش و مرتبه‌يى شامخ باشد . با آنكه در قرن چهارم و پنجم نوشتن كتب علمى به زبان فارسى درى تازه آغاز شده و هنوز اين زبان چنان كه بايد آمادهء بيان مقاصد علمى نگرديده بود ابن سينا از تأليف و تصنيف درين زبان هم غافل نمانده و در جمع‌آورى و احيانا ايجاد اصطلاحات فلسفى و علمى به زبان مادرى خود پيشرو نويسندگان بعدى ايران گرديده است . ازين گذشته ابن سينا در يكى ديگر از فنون ادب يعنى شعر هم وارد شده و تا آنجا كه از مردى كثير التأليف كه غالب اوقات او در مشاغل سياسى و ادارى ميگذشت ، انتظار ميتوان داشت ، از عهده برآمده و اشعارى بتازى و پارسى از خود باقى گذاشته است ، از جملهء آثار منظوم او منظومه‌هايى است كه در مسائل علمى ساخته است و غير از آن\r\n\r\n","description":"","footnote":"","page_name":" 306 ","page_number":332},
  {"content":"\r\n\r\nارجوزه‌ها و قصائد علمى ، ابو على چند قطعه و رباعى و قصيده به فارسى و عربى دارد كه در كتب تراجم و كرّاسه‌ها و سفينه‌ها پراگنده است و از برخى جزوه‌هاى خاصى ترتيب داده شد و بعضى بر اثر اهميتى كه پيدا كردند چندبار تفسير شده‌اند .\r\nاشعار فارسى منسوب بابن سينا جمعا بيست و دو قطعه و رباعى و عدد ابيات همهء آنها مجموعا شصت و پنج است « 1 » كه در سفاين و مجموعه‌ها و بعض كتب مانند تذكرهء آتشكدهء آذر و تذكرهء محمد صادق ناظم تبريزى و مجمع الفصحاء و رياض العارفين هدايت و مجالس المؤمنين قاضى نور اللّه و نامهء دانشوران و غيره بنام ابو على بن سينا مذكور و انتساب غالب آنها بشيخ مورد ترديدست و ما اينك بذكر بعضى از مشهورترين آنها مبادرت ميكنيم :\r\n غذاى روح بود بادهء رحيق الحق * كه رنگ و بوش كند رنگ و بوى گل رادَقّ\r\nبرنگ زنگ زدايد ز جان اندُهگين * هماى گردد اگر جرعه‌يى بنوشد بَق\r\nبطعم تلخ چو پند پدر و ليك مفيد * بپيش مبطل باطل بنزد دانا حقّ\r\nمى از جهالت جهّال شد بشرع حرام * چو مه كه از سبب منكران دين شد شقّ\r\nحلال گشته به فتواى عقل بر دانا * حرام گشته به احكام شرع بر احمق\r\nشراب را چه گنه ز آنكه ابلهى نوشد * زبان بهرزه گشايد دهد ز دست ورق\r\nحلال بر عقلا و حرام بر جُهّال * كه مى محك بود و خير و شرّ ازو مشتقّ\r\nغلام آن مى صافم كزو رخ خوبان * بيك دو جرعه برآرد هزارگونه عرق\r\nچو بو على مى ناب ار خورى حكيمانه * بحقّ حقّ كه وجودت شود بحقّ ملحق \r\n\r\n\r\n","description":"","footnote":"\r\n( 1 ) - مجموعه‌يى از اشعار پارسى ابن سينا مورخ بتاريخ 994 هجرى در كتابخانهء ولى الدين استانبول موجودست .\r\nآقاى سعيد نفيسى استاد دانشگاه تهران همهء اين اشعار را از تذكره‌ها و سفاين و كتب مختلف گرد آورده و در شمارهء 12 از سال چهارم مجلهء مهر در مقالهء « آثار فارسى ابن سينا » نقل كرده است .\r\nادوارد برون ترجمهء اشعار پارسى شيخ را در كتاب تاريخ ادبيات ايران آورده است رجوع شود به :\r\n E . Browne : A Literary History of Persia , II , p . I 08 sqq . \r\n","page_name":" 307 ","page_number":333},
  {"content":"\r\n\r\n* * *\r\n دل گرچه درين باديه بسيار شتافت * يك موى ندانست ولى موى شكافت\r\nاندر دل من هزار خورشيد بتافت * و آخر بكمال ذرّه‌يى راه نيافت \r\n* * *\r\n تا بادهء عشق در قدح ريخته‌اند * وندر پى عشق عاشق انگيخته‌اند\r\nبا جان و روان بو على مهرِ على * چون شير و شكر بهم برآميخته‌اند \r\n* * *\r\n كفر چو منى گزاف و آسان نبود * محكم‌تر از ايمانِ من ايمان نبود\r\nدر دهر چو من يكى و او هم كافر * پس در همه دهر يك مسلمان نبود \r\n* * *\r\n از قعر گل سياه تا اوج زحل * كردم همه مشكلات گيتى را حلّ\r\nبيرون جستم ز قيد هرمكر و حيل * هربند گشاده شد مگر بند اجل \r\n* * *\r\n ايكاش بدانمى كه من كيستمى * سرگشته بعالم از پى چيستمى\r\nگر مقبلم آسوده و خوش زيستمى * ورنه بهزار ديده بگريستمى \r\n* * *\r\n رفت آن گهرى كه بود پيرايهء عمر * و آورد زمانه طاق سرمايهء عمر\r\nاز موى سپيدم سر پستان اميد * بنگر كه سياه مىكند دايهء عمر \r\n* * *\r\n مائيم بعفوِ تو تولّا كرده * وز طاعت و معصيت تبرّا كرده\r\nآنجا كه عنايت تو باشد ، باشد * ناكرده چو كرده كرده چون ناكرده \r\nاشعار عربى شيخ يا منسوب به دو از اشعار فارسى او بيشترست و در انتساب قسمتى از آنها بابن سينا ترديدى نيست « 1 » . مشهورترين اين اشعار عبارتند از :\r\n\r\n\r\n","description":"","footnote":"\r\n( 1 ) - بيشتر آثار عربى ابن سينا و يا منسوب باورا ابن ابى اصيبعه ( طبقات الاطبا ج 2 ص 10 - 18 ) -\r\n","page_name":" 308 ","page_number":334},
  {"content":"\r\n\r\n1 - قصيدهء عينيهء روحيهء شيخ . اين قصيده مهمترين قصائد عربى ابن سيناست كه در آن كيفيت هبوط روح و حلول آن در جسم و عود آن بعالم مجرّد روحانى با بيانى شيوا آمده است . مجموع ابيات آن در طبقات الاطّبا ( ج 2 ص 10 - 11 ) بيست و در پاره‌يى از نسخ بيست و يك است . نسخ جداگانهء اين قصيده بعنوان : « القصيدة العينية الروحية فى النفس » در كتابخانهء ملى ايران و كتابخانهاى برلين و منچستر و سلطان احمد سوم و حميديه و غيره موجودست و اخيرا به خط ثلث در جدار درونى گنبد مقبرهء ابن سينا كتيبه شده است .\r\nشروح متعددى ازين قصيده در دست است مانند شرح شاگرد شيخ يعنى ابو عبيد عبد الواحد بن محمد الجوزجانى ؛ و شرح عفيف الدين التلمسانى ( متوفى بسال 690 هجرى ) بنام الكشف و البيان فى علم معرفة الانسان ؛ و شرح سليمان الماحوزى البحرانى ؛ و شرح داود الانطاكى ؛ و شرح سديد الدين المنانى ؛ و شرح محيى الدين بن العربى ؛ و شرح مير سيّد شريف جرجانى ؛ و شروح ديگرى از متأخّرين « 1 » .\r\nاين قصيده در طبقات الاطّباء ابن ابى اصيبعه ( ج 2 ص 10 - 11 ) و نامهء دانشوران و كشكول شيخ بهائى « 2 » چاپ شده است و « كارادوو » « 3 » آن را در مجلهء آسيايى ( دورهء نهم ج 4 ص 157 - 173 ) طبع و به زبان فرانسوى ترجمه كرده است . ترجمهء تركى اين قصيده از « حريمى » در دست است و همچنين ترجمه‌يى فارسى موجود مىباشد كه بدان اشاره خواهد شد و اينك عين قصيدهء عينيه « 4 » :\r\n\r\n\r\n","description":"","footnote":"\r\n- آورده است . دو نسخه از اشعار عربى شيخ هم در كتابخانهء اياصوفيه موجودست و علاوه بر آن مجموعهء اشعار عربى ابو على در پايان منطق المشرقيين طبع قاهره 1938 چاپ شده است .\r\n( 1 ) - رجوع شود به مؤلفات ابن سينا تأليف الاب جرج شحاته قنواتى ، چاپ مصر ص 153 - 154 و به مصنّفات ابن سينا تأليف آقاى دكتر يحيى مهدوى استاد دانشگاه تهران ص 195 - 197\r\n( 2 ) - طبع مصر ص 186\r\n( 3 ) -  Baron Carra de Vaux \r\n( 4 ) - درين نقل بضبط ابن ابى اصيبعه در طبقات الاطبا و شيخ بهاء الدين عاملى در كشكول اعتماد شده است .\r\n","page_name":" 309 ","page_number":335},
  {"content":"\r\n\r\n هبطت اليك من المحلّ الارفع * و رقاء ذات تعزّز « 1 » و تمنّع « 2 »\r\nمحجوبة عن كلّ مقلة عارف * و هى الّتى سفرت « 3 » و لم تتبرقع « 4 »\r\nوصلت على كره اليك و ربّما * كرهت فراقك و هى ذات تفجّع « 5 »\r\nانفت « 6 » و ما سكنت فلمّا و اصلت * الفت مجاورة الخراب البلقع « 7 »\r\nفاظنّها نسيت عهودا بالحمى « 8 » * و منازلا بفراقها لم تقنع\r\nحتّى اذا اتّصلت بهاء هبوطها * عن ميم مركزها بذات الاجرع « 9 »\r\nعلقت « 10 » بها ثاء الثقيل فاصبحت * بين المعالم « 11 » و الطّلول « 12 » الخضّع « 13 »\r\nتبكى اذا ذكرت عهودا بالحمى * بمدامع تهمى « 14 » و لم تتقطّع \r\n\r\n\r\n","description":"","footnote":"\r\n( 1 ) - تعزز - عزيزى نمودن ، برتر و بالاتر از دسترس بودن\r\n( 2 ) - تمنع - دشوار دست دادن ، دشخوار بدست آمدن\r\n( 3 ) - سفرت - پرده برداشت\r\n( 4 ) - تبرقع - نقاب افگندن\r\n( 5 ) - تفجع - دردناك بودن\r\n( 6 ) - انافت - از كسى ننگ داشتن\r\n( 7 ) - بلقع - زمين خالى از آدميان\r\n( 8 ) - حمى - روز گذشته . نام موضعى ، و درينجا معنى دوم مراد است يعنى موضع اصلى روح كه عوالم ملكوت باشد\r\n( 9 ) - اجرع - ريگ هموار و زمين درشت كه بريگ ماند و ريگ توده‌يى كه هيچ‌چيز بر وى نرويد\r\n( 10 ) - علقه - بسته بودن ، تعلق داشتن\r\n( 11 ) - معلم - نشان\r\n( 12 ) - طلل - نشان خانه و خرابهء آن\r\n( 13 ) - خضع - جمع خاضع بمعنى فروتن است\r\n( 14 ) - همى و هميان - فروريختن اشك\r\n","page_name":" 310 ","page_number":336},
  {"content":"\r\n\r\n و تظلّ ساجمة « 1 » على الّدمن « 2 » الّتى * درست « 3 » بتكرار الرياح الاربع « 4 »\r\nاذعاقها « 5 » الشّرك « 6 » الكثيف و صدّها « 7 » * قفس عن الاوج الفسيح « 8 » المربع « 9 »\r\nحتّى اذا قرب المسير الى الحمى * و دنا الرّحيل « 10 » الى الفضاء الاوسع\r\nوغدت مفارقة لكلّ مخلّف « 11 » * عنها حليف « 12 » التّرب غير مشيّع « 13 »\r\nهجعت « 14 » و قد كشف الغطاء فابصرت * ما ليس يدرك بالعيون الهجّع « 15 »\r\nو بدت تغرّد « 16 » فوق دوح شاهق « 17 » * و العلم يرفع كلّ من لم يرفع \r\n\r\n\r\n","description":"","footnote":"\r\n( 1 ) - ساجمة - ابر بارنده : تظل ساجمة يعنى در گريستن ايستاد ، شروع بباريدن اشك كرد\r\n( 2 ) - دمن - جمع دمنة : نشان سراى بعد از خرابى آن\r\n( 3 ) - درس و دروس - كهنه شدن\r\n( 4 ) - رياح الاربع - يعنى چهار باد صبا و دبور و شمال و جنوب\r\n( 5 ) - عوق - بازايستادن\r\n( 6 ) - شرك - دام . مراد قيد جسم است\r\n( 7 ) - صدّ - گردانيدن\r\n( 8 ) - فسحت - گشادگى . فسيح - گشاده\r\n( 9 ) - مربع - بلند\r\n( 10 ) - رحيل - كوچ كردن\r\n( 11 ) - مخلف - بازپس‌مانده\r\n( 12 ) - حليف - هم‌پيمان . هم‌نشين - حليف الترب - هم‌نشين خاك\r\n( 13 ) - غير مشيع - مشايعت نشده\r\n( 14 ) - هجوع - خقتن\r\n( 15 ) - عيون الهجع - چشمان خواب‌آلود\r\n( 16 ) - تغرد - آواز خواندن\r\n( 17 ) - شاهق - بلند\r\n","page_name":" 311 ","page_number":337},
  {"content":"\r\n\r\n ان كان ارسلها الاله لحكمة * طويت « 1 » عن النّدب « 2 » اللبيب « 3 » الاروع « 4 »\r\nفهبوطها ان كان ضربة لازب « 5 » * لتكون سامعة لمالم تسمع\r\nو تعود عالمة بكلّ خفيّة * فى العالمين فخرقها « 6 » لم يرقع « 7 »\r\nو هى التى قطع الزمان طريقها * حتّى اذا غربت به غير المطلع « 8 »\r\nفكانّها برق تألّق « 9 » بالحمى * ثمّ انطوى « 10 » فكانّه لم يلمع « 11 » \r\nازين قصيده شرحى خوب و خوش‌عبارت در حدود قرن هفتم هجرى بپارسى شده است كه مرحوم عبّاس اقبال استاد فقيد دانشگاه تهران آن را در شمارهء چهارم سال اول مجلهء دانشكدهء ادبيات منتشر ساخته است .\r\nدر پايان مجموعه‌يى از كتابخانهء ملّى ايران بشمارهء 884 ( شامل رسالهء حىّ بن يقظان و تفسير آن از ابى منصور بن زيله به خط غلامحسين طبيب كه در 1299 بپايان رسيده ) شرحى از قصيدهء عينيهء شيخ هست بعنوان : « هذا شرح مختصر على القصيدة الروحية للشيخ الرئيس رحمة اللّه عليه » كه در پايان آن چنين آمده : « تمت شرح الرسالة الروحية المباركة التى هى للشيخ الرئيس ابى على الحسين بن عبد اللّه بن سينا على يد اضعف عباد اللّه اقلّ الطلبة غلامحسين الطبيب فى شهر شعبان المعظم من شهور تسع و تسعين و مأتين بعد الالف\r\n\r\n\r\n","description":"","footnote":"\r\n( 1 ) - طى - درنورديدن\r\n( 2 ) - ندب - عقل ، خرد\r\n( 3 ) - لبيب - عاقل\r\n( 4 ) - اروع - زيرك ، شگفت‌انگيز\r\n( 5 ) - لازب - لازم\r\n( 6 ) - خرق - دريدن\r\n( 7 ) - رقع - پاره دوختن\r\n( 8 ) - غروب - فرورفتن ، غروب كردن . غير المطلع - آنجا كه محل برآمدن آفتاب نباشد\r\n( 9 ) - تألق - درخشيدن\r\n( 10 ) - انطوى - درنورديده شدن\r\n( 11 ) - لمعان - درخشيدن\r\n","page_name":" 312 ","page_number":338},
  {"content":"\r\n\r\nمن الهجرة النبويّة المصطفوية عليه السلام » . درين شرح نخست هربيت از ابيات قصيدهء عينيه و سپس ترجمهء همان بيت بشعر فارسى آمده و برخى از آن ابيات به نحوى كه در نسخهء مذكور ديده مىشود سست و عارى از لوازم فصاحت است . قصيدهء مذكور بدين بيت شروع مىشود :\r\n نزول كرد بنزدت ز عالمِ بالا * ز آشيانهء عزّت كبوتر ورقا . . . \r\n2 - قصيده‌يى در شانزده بيت در پيرى و حكمت و زهد كه بدين بيت آغاز مىشود :\r\n اما اصبحت عن ليل التصابى * و قد اصبحت عن ليل الشباب \r\n3 - قصيده‌يى شكوائيه در چهل و سه بيت بمطلع ذيل :\r\n يا ربع نكّرك الاحداث و القدم * فصار عينك كالآثار تتهم \r\n4 - قصيده‌يى در نوزده بيت بمطلع :\r\n هو الشيب لابدّ من و خطه * فقرّضه و اخضبه او غطّه \r\n5 - قصيده‌يى در بيست و پنج بيت كه بدين بيت آغاز مىشود :\r\n قفا نجزى معاهد هم قليلا * نغيث بد معنا الربع المحيلا \r\n6 - قصيده‌يى در جواب ابو طالب العلوى وزير كه از شيخ دستورى براى رفع جوشهاى پيشانى خود خواسته بود ، كه نخستين بيت آن چنين است :\r\n اللّه يشفى و ينفى ما بجبهته * من الاذى و يعافيه برحمته \r\n7 - قصيده‌يى بزرگ در 53 بيت بعنوان « قصيدة فيما يحدث من الامور و الاحوال عند قران المشترى و زحل فى برج الجدى » كه بدين بيت آغاز مىشود :\r\n احذر بنى من القران العاشر * و انفر بنفسك قبل نفر النافر \r\nاين قصيده شامل پيشگوييهايى از حملهء مغول و ويران كردن خوارزم و خراسان و ديلمان و رى و فوت سلطان محمد خوارزمشاه در آبسكون و ذلّت خاندان او و ظهور جلال الدين خوارزمشاه و شكست وى و ويرانى آذربايجان و بلاد الجزيره و قتل خليفهء عبّاسى تا شكست مغول بدست الملك المظفّر است . هرچه درين قصيده آمده مطابق با وقايع تاريخيست و نوشته‌اند كه در نظم آن بكتاب جفر امير المؤمنين على عليه السلام اعتماد شد . ابن ابى اصيبعه در انتساب اين قصيده بابو على ترديد دارد و ترديد او بجاست .\r\n\r\n","description":"","footnote":"","page_name":" 313 ","page_number":339},
  {"content":"\r\n\r\nحقّ آنست كه آن را از شاعرى از اهالى مغرب يا حدود شام و فلسطين بدانيم كه قصيده را در اوايل قرن هفتم مقارن تأليف كتاب عيون الانباء ( 643 هجرى ) ساخت . ازين قصيده نسخى در كتابخانهاى اسعد استانبول و برلين موجودست و تمام آن در عيون الانباء ( ج 2 ص 16 - 18 ) چاپ شده است .\r\nاز شيخ علاوه برين اشعار سيزده قطعهء ديگر عربى در كتاب طبقات الاطّبا نقل شده است و قصيدهء ديگرى بمطلع ذيل :\r\n بربّك ايّها الفلك المدار * اقصد ذا المسير ام اضطرار \r\nدر دست است كه در نسخهء موجود در كتابخانهء برلين بابو على نسبت داده شده ليكن ابن ابى اصيبعه « 1 » انتساب آن را بابو على مورد ترديد قرار داده و آن را از ابو على الحسين بن عبد اللّه بن يوسف بن شبل معروف به ابن الشبل بغدادى ( متوفى بسال 474 ) دانسته است .\r\nگويا اشتراك ابن سينا و ابن الشبل در كنيه و اسم و اسم پدر علت چنين اشتباهى شده باشد .\r\nآثار ابو على سينا و آنچه به دو منسوب گرديده بسيارست و بحدود 238 كتاب و رساله و نامه بالغ مىشود و او تنها حكيم بزرگيست كه نزديك بهمهء آثارش باقى مانده و بسيارى از آنها بطبع رسيده و برخى بزبانهاى مختلف ترجمه شده است .\r\nاز كتب و رسالات عرفانى و نيز از تفاسير شيخ پيش ازين سخن گفته‌ايم « 2 » و كتب رياضى و طب و طبيعى او و همچنين كتب فارسى او را بعد ازين مذكور خواهيم داشت و درينجا تنها بذكر آثار مشهور وى در منطق و حكمت مبادرت ميجوييم « 3 » :\r\nالاشارات و التنبيهات حاوى خلاصهء جامعى از مقاصد شيخ در حكمت است كه در منطق و علم طبيعى و الهى نوشته و از مهمترين شروح آن شرح خواجه نصير الدين طوسى ( م . 672 ) بنام حلّ مشكلات الاشاراتست .\r\nالانصاف از جملهء بزرگترين كتابهاى شيخ بود و در آن بعد از تحقيق در اقوال\r\n\r\n\r\n","description":"","footnote":"\r\n( 1 ) - طبقات الاطبا ج 1 ص 247\r\n( 2 ) - رجوع شود به همين كتاب صفحات 257 - 258 و 271\r\n( 3 ) - شرح جامعى از تمام آثار حكيم در كتاب جشن‌نامهء ابن سينا تأليف دكتر صفا ، مجلد اول ص 75 - 107 آمده است ، به آنجا مراجعه كنيد .\r\n","page_name":" 314 ","page_number":340},
  {"content":"\r\n\r\nمشرقيين ( يعنى شارحان كتب ارسطو در بغداد و ممالك شرقى اسلامى ) و مغربيين ( يعنى شارحان كتب ارسطو در اسكندريه و ساير مراكز زبان يونانى ) در شرح حكمت ارسطو ، بانصاف ميان آنان مبادرت كرده بود . ازين كتاب قسمتهايى باقى مانده است مثل شرح مقالة اللام از كتاب الحروف ارسطو و شرح اثولوجيا منسوب بارسطو و التعليقات على حواشى كتاب النفس لارسطاطاليس .\r\nالتعليقات يا ابحاث فى الحكمة شامل منطق و طبيعيات و الهيات .\r\nرسالة الحدود شامل هفتاد اصطلاح در اقسام فلسفه .\r\nالحكمة العروضية كه ابو على سينا آن را در بيست و يكسالگى باسم ابو الحسين احمد ابن عبد اللّه العروضى همسايهء خود در بخارا نوشت .\r\nالحكمة المشرقية يا الفلسفة المشرقية كه منطق آن در دست است و بانضمام مجموعهء اشعار عربى شيخ در قاهره طبع شده .\r\nكتاب الشفا مهمترين كتاب ابن سينا در حكمت و شامل چهار قسمت منطق و طبيعيات و رياضيات و الهياتست و هريك ازين قسمت‌ها خود بفنون و مقالات و فصولى تقسيم مىشود و از آن يا اجزائش ترجمه‌هايى بعبرى و آلمانى و لاتين و فرانسوى و فارسى در دست است .\r\nعيون الحكمة در منطق و طبيعى و الهى كه امام فخر رازى حكيم مشهور قرن ششم و آغاز قرن هفتم آن را شرح كرده است .\r\nالمباحثات مجموعه‌ييست از جوابهاى شيخ بر سؤالاتى كه غالب آنها از شاگرد او بهمنيار بن مرزبان و باقى از ابو منصور بن زيله و غيره است و به همين سبب درين كتاب از مطالب متفرّق فلسفى بحث شده است .\r\nكتاب النجاة خلاصه‌ييست از شفا كه شيخ ترتيب داده و بدين سبب حاوى خلاصهء جامعى از اطلاعات و عقايد شيخ در منطق و فلسفه است . قسمت رياضى اين كتاب را ابو عبيد عبد الواحد بن محمد جوزجانى شاگرد شيخ از قسمت رياضى كتاب الشفا تلخيص كرده و بر آن افزوده است .\r\nاحوال النفس با كتاب حال المعاد يا رسالة فى علم النفس - اختلاف الناس فى امر\r\n\r\n","description":"","footnote":"","page_name":" 315 ","page_number":341},
  {"content":"\r\n\r\nالنفس - مقالة فى النفس - فى معرفة النفس الناطقة - المبداء الاول - حقايق علم التوحيد - سرّ القدر - المبداء و المعاد - رسالة الاضحويّة فى امر المعاد - اثبات النبوّة - الاخلاق و الانفعالات النفسانية - السياسة و جز آنها . . .\r\nآراء ابن سينا - اهميت ابن سينا در تاريخ فلسفهء اسلامى بيشتر از آنجهتست كه او نخستين كسى است كه توانسته است تمامى اجزاء حكمت را كه در آن روزگار حكم دائرة المعارفى از همهء علوم معقول داشت در كتب متعدد با سبك روشن بتمامى مورد بحث و تحقيق قرار دهد . وى در شرح بعضى از كتب قدما خاصه ارسطو هم كتبى پرداخته و در برخى از آثار خويش مانند الانصاف بمقايسهء اقوال قدماء يونان و اسكندريه با حكماى مشرق در شرح حكمت مشّاء توجّه كرده است .\r\nابن سينا تنها بروش خاصى از حكماى قديم مقيّد نبود بلكه هرچه را از قدما پسنديد و بر او ثابت شد در روش خود گنجانيد . وى با همهء تعلّق خود بارسطو و پيروان او از تأثير افلاطونيان جديد نيز بر كنار نمانده و از فارابى هم در منطق بسيار قبول اثر كرده است .\r\nابن سينا در تكميل و توضيح منطق ارسطو به زبان عربى مرتبت بزرگى دارد زيرا با علاقه‌يى كه ببحث‌هاى منظّم در مسائل داشت و با توجّهى كه بتنظيم مباحث مختلف فلسفه ميكرد توانست در منطق نيز نظم و ترتيب كاملى ايجاد كند و درين راه از همهء متقدمان پيشى جويد . مهمترين كارى كه ابو على در تحكيم بنيان منطق كرد آراستن آن در چشم مسلمين بود به نحوى كه در همهء علوم بتوان از آن فايده برد . وى اين علم را بمنزلهء ترازويى معرفى كرد كه براى سختن هردانشى به كار رود و آلتى كه ذهن را از خطا و اشتباه در آنچه تصوّر و تصديق ميكنيم بازدارد و وسايلى بدست دهد و طريقى اراءه كند كه همه را در وصول به حق ياورى نمايد . بنابرين علم منطق در هردانشى به كار ميآيد و براى فلسفه حكم مدخلى دارد كه جويندگان حقايق براى آماده كردن فكر باثبات و استدلال و تمييز خطا از صواب بدان نيازمندند .\r\nابن سينا در جميع ابواب حكمت نظرى و عملى داراى تأليف و نظرهاى مهم است .\r\nمنظور غائى از حكمت عملى در نظر او وصول بخير است و نتيجهء نهائى از حكمت نظرى\r\n\r\n","description":"","footnote":"","page_name":" 316 ","page_number":342},
  {"content":"\r\n\r\nرسيدن بحقيقت احوال اعيان موجودات . در حكمت نظرى رياضيات را على الرسم منقسم ميدارد به چهار قسم : علم العدد و علم الهندسة و علم الهيئة و علم الموسيقى ؛ و طبيعيات و الهيات را دو علم مربوط و وابستهء به يكديگر در بسيارى از مسائل قرار ميدهد . موضوع علم طبيعى اجسام موجود با توجّه بتغيّرات و تبدّلات و دقت در انحاء حركت و سكون آنها و مباحث اساسى آن اجسام و عالم و نفس با توجّه به تمام احوال آنهاست .\r\nابن سينا در تمام اين مباحث دنبالهء كارهاى ارسطو را گرفته و كوشيده است كه مسائل مورد بحث و مذاكرهء او را بميان آورد و تقسيم علم طبيعى را هم بر همين زمينه انجام داده است . وى در بحث‌هاى طبيعى خود از اخسّ مراحل وجود تا اعلى درجات آن را در موجودات از مدّنظر تحقيق ميگذراند و از مادّه تا نفس ناطقه همه را مورد بحث و تدقيق قرار ميدهد و در مجموعهء آثار خويش فروع اين علم را هم مانند طب و تعبير و كيميا و غيره تحت مطالعه و تحقيق درميآورد .\r\nموضوع علم الهى وجود مطلق و لواحقيست كه لذاته دارد و همچنين مبادى آن .\r\nمسائلى كه درين علم مورد نظرست اقسام وجود يعنى واحد و كثير و لواحق آن و علت و معلول و قديم و حادث و تامّ و ناقص و فعل و قوّه و تحقيق مقولات عشرست .\r\nدر كيفيت صدور عالم متكثّر از واحد يعنى واجب الوجود و خلق عقول و نفوس و افلاك و اركان و ساير ممكنات ، ابن سينا همان نظرى را تعقيب كرده است كه اسلاف او داشته‌اند منتهى ابن سينا اين نظر را بنحو كامل و با روش متقن و نظم و ترتيب فكرى خاصى مورد مطالعه درآورده است و راجع بنفس ناطقه و احوال آن و كيفيت اتصال آن بعقل فعّال نيز روش او به نظر فارابى نزديكست و نبوّت و معجزات انبياء و كرامات اوليا را از طريق اتصال نفوس جزئيه بعقل فعّال كه مدبّر مادون كرهء قمرست ثابت مىكند و همچنين است در اثبات اصول تصوّف و كشف و شهود . بعقيدهء ابن سينا معاد عبارتست از بازگشت نفوس بجواهر عاليه كه لذّت و جمال و بهاء واقعى خاص آنهاست و انقطاع از عالمى كه پيش از مفارقت بدن در آن بود . اين حال براى نفوس منزّه حاصل مىشود كه سعادت مطلق اخروى خواهند داشت ، باقى نفوس به نسبت درجاتى كه دارند در شقاوت ابدى يا حالتى بين سعادت و شقاوت خواهند بود .\r\n\r\n","description":"","footnote":"","page_name":" 317 ","page_number":343},
  {"content":"\r\n\r\nحكمت عملى ابن سينا براساس سياست مدن و تدبير منزل و تهذيب نفس قرار دارد .\r\nفايدهء اين علم آنست كه فضائل و طريق كسب آنها و رذائل و راه اجتناب از آنها را بما ميآموزد و ما را از كمالات انسانى برخوردار ميسازد . ابو على سينا در حكمت عملى كيفيت تشكيل اجتماعات و مراتب اجتماعى و چگونگى روابط مختلف اجتماع را اعم از اجتماعات بزرگ ( مدن ) و كوچك ( منزل ) و وظايفى كه هريك از افراد اين اجتماعات دارند توضيح ميدهد و نظر او درين مورد دور از تصوّرات غير عمليست بلكه چون خود وارد در اجتماع و مشاغل عمومى بود جنبهء عمل را بيشتر از ساير حكما رعايت كرده است .\r\n\r\nشاگردان ابن سينا\r\nاز خوشبختىهاى ابن سينا يكى آنست كه چند شاگرد مبرّز و دانشمند در زيردست خود تربيت كرد كه بعد از وى آثار و عقايد او را نشر دادند و هريك از مشاهير دانشمندان عهد خود بشمار آمدند و از آنجمله‌اند :\r\nابو عبيد عبد الواحد بن محمد الجوزجانى كه از سال 403 هنگامى كه ابو على از دهستان بجرجان ميرفت به خدمت او پيوست و تا پايان حيات آن استاد در خدمتش بسر ميبرد و از خواص او و محرّض وى در تصنيف كتب و گردآورندهء تأليفات شيخ بعد از وفات او بود . اختصاص ابو عبيد بيشتر در رياضيات بوده است و از جملهء كارهاى او يكى تكميل قسمت رياضيات از كتاب نجات ابو على است كه آن را از كتب رياضى شيخ تلخيص كرد و علاوه بر آن قسمت رياضى و موسيقى از كتاب دانشنامهء علائى را به همين سياق بر آن كتاب افزود . ديگر از آثار او تتمهء سرگذشت ابن سيناست كه قسمت نخستين آن بقلم خود شيخ است و ابو عبيد حوادث حيات شيخ را بعد از سال 403 بر آن افزود . ديگر از تأليفات او را شرح رسالهء حىّ بن يقظان نوشته‌اند .\r\nشاگرد بسيار معروف ابن سينا ابو الحسن بهمنيار بن مرزبان است كه از زردشتيان آذربايجان بود و كتاب المباحثات شيخ بيشتر در جواب سؤالات اوست . وفات او را در سال 458 نوشته‌اند و از جملهء آثار اوست : التحصيل يا التحصيلات در منطق و طبيعيات و الهيات كه آن را بنام خال خود ابو منصور بهرام بن خورشيد بن يزديار نوشت و در ترتيب و تنظيم آن از روش شيخ در دانشنامهء علايى پيروى كرد و از غالب تصنيفات\r\n\r\n","description":"","footnote":"","page_name":" 318 ","page_number":344},
  {"content":"\r\n\r\nشيخ و محاوراتى كه ميان آن دو جارى بود باضافهء مطالبى كه براى خود او حاصل شده بود در تأليف اين كتاب استفاده برد . كتاب التحصيل در قرن پنجم و ششم در رديف كتب مهمّ فلسفى مورد استفادهء طالبان علوم عقلى بوده و مانند نجات و شفا اساس مطالعه و تحصيل قرار ميگرفته است . ديگر از آثار او « رسالة فى مراتب الموجودات » است كه پوپر « 1 » آن را با ترجمهء آلمانى بطبع رسانيد . ديگر رساله‌ييست بعنوان « فى موضوع العلم المعروف بما بعد الطبيعة » كه آن نيز با ترجمهء آلمانى همراه مراتب الموجودات طبع شد . ديگر « كتاب المفارقات و النفوس » و ديگر كتاب « فى اثبات العقول الفعّالة و الدلالة على عددها و اثبات النفوس السماوية » باضافهء منتخباتى از مراسلات او با استاد خود ابن سينا .\r\nديگر از شاگردان ابو على سينا ابو منصور حسين بن طاهر بن زيلة اصفهانى است كه در علوم رياضى مهارت داشت . از تصنيفات او « الاختصار من طبيعيات الشفا » و شرح رسالهء حىّ بن يقظان و الكافى فى الموسيقى است . وفاتش در سال 440 اتفاق افتاد .\r\nابو عبد الله محمد بن احمد المعصومى يكى ديگر از شاگردان نامبردار پسر سيناست . ابو على رسالة العشق خود را باسم اين شاگرد و به خواهش او نوشت . ردّ اعتراضات ابو ريحان را بر جوابهاى ابو على بوى نسبت داده‌اند . وفات او را بعضى در رى دانسته و گفته‌اند به حكم محمود كشته شد و اين واقعه در صورت صحّت ميبايست مقارن فتح رى بدست محمود و قتل عام حكما و ائمهء معتزله در آنشهر رخ داده باشد يعنى سال 420 هجرى و درين صورت او مدتى پيش از فوت ابو على ( 428 ) درگذشته بود . از تأليفات مهمّ او يكى « كتاب المفارقات و اعداد العقول و الافلاك و ترتيب المبدعات » يا « رسالة فى اثبات المفارقات » است كه در قرن پنجم و ششم شهرت و اهميت بسيار داشت .\r\n\r\nاخوان الصفا\r\nاخوان الصفا و خلّان الوفا طبقه‌يى از حكماى ايرانى قرن چهارمند كه خواسته‌اند در نزديك كردن حكمت يونانى و دين اسلام استوارترين قدم‌ها را بردارند . چنان كه گفتيم در قرن چهارم متعصبان در بغداد و برخى ديگر از بلاد اسلامى شروع بمخالفت با اصحاب\r\n\r\n\r\n","description":"","footnote":"\r\n( 1 ) -  Popper \r\n","page_name":" 319 ","page_number":345},
  {"content":"\r\n\r\nعلوم اوايل و اهل نظر و تحقيق و بحث و استدلال كردند و چندى ازين مقدّمه نگذشت كه در قرن پنجم و ششم تكفير فلاسفه و حكما آغاز شد و نسبت دادن الحاد و تعطيل و زندقه بدانان رايج گشت . در قرن چهارم بر اثر شروع اين مخالفت از طرفى و مخالفت شديدى كه نسبت بآميختن دين عربى و فلسفهء يونانى با يكديگر اظهار ميشد ، بعضى به اين فكر افتادند كه براى نشر علوم عقلى و نزديك كردن دين و حكمت با يكديگر و مطّلع ساختن عامّه از مبانى حكمت نظرى و عملى رسالات مختصر و ساده‌يى بىآنكه نام مؤلّف آن آشكار باشد بنويسند و انتشار دهند . براى تعقيب اين مقصود يك دستهء سرّى از ميان مسلمانان بوجود آمد كه چندى با فعاليت تمام مشغول نشر عقايد و اطلاعات خود بودند و خود را : « اخوان الصفا و خلّان الوفا » ميناميدند . غالب محققان تصوّر كرده‌اند كه اين دسته از شعب شيعه و باحتمال قوى از فرقهء اسمعيليه‌اند ليكن تعلّق اين دسته بيك فرقهء خاص محقق نيست و تنها اين نكته مسلّمست كه جماعت مذكور براى توجيه معتقدات دينى مسلمين آنها را با اقوال حكما منطبق ميكرده و يا در شرح برخى از مسائل مذهبى بروش فلاسفه متوسّل ميشده و براى تزكيهء باطن و صعود بمدارج كمال علاوه بر توسّل بفلسفه معتقد تمسّك بدين نيز بوده و از پاره‌يى جهات بمتكلّمين معتزله و اسمعيليه شباهت داشته‌اند با اين تفاوت كه اين دو دستهء اخير ميكوشيده‌اند كه دين را با فلسفه وفق دهند و در توجيه اصول و عقايد خود با استفاده از عقايد حكماء يونان سخن گويند و حال آنكه اخوان الصفا سعى داشتند اصول حكمت و فلسفه را با مبانى دين اسلام سازش دهند و فاصله‌يى را كه ميان حكما و اهل دين پديد آمده بود از ميان بردارند .\r\nاينان معتقد بودند كه به يارى علم و اعتقاد بدين ميتوان بتصفيهء باطن نائل شد و بمرحله‌يى از كمال كه غايت شرايع و اديانست رسيد و حقايق آنها را بهتر فهميد و بر اثر اعتقاد بمبانى دين اسلام و اصول عقايد افلاطونيان و فيثاغوريان جديد و صوفيه با فلاسفهء مادّى اختلاف نظر داشتند و اقوال آنانرا رد مىكردند و براى آنكه بتوانند فارغ از مخالفت اهل دين و فلسفه بنشر عقايد خود موفق شوند ، رسالاتى بىذكر نام مؤلّف مينوشتند . درين رسائل تمايل اخوان الصفا بيشتر بعقلاى يونان و بفلسفهء ايران و هند\r\n\r\n","description":"","footnote":"","page_name":" 320 ","page_number":346},
  {"content":"\r\n\r\nاست . نام هرمس و فيثاغورس و سقراط و افلاطون و ارسطو غالبا درين رسائل آمده و نسبت به آنان رعايت بزرگداشت و اكرام شده ليكن قبول مذهب محض ارسطو توسط مؤلّفان اين جماعت صورت عمل نگرفته و حتى بايد گفت جز در منطق آشنايى آنان با ارسطو بيشتر از طريق كتبى مانند اثولوجياى منسوب بارسطو و كتاب التفّاحة « 1 » است نه از طريق عقايد واقعى او و حتى از مشّائين اسلامى مقدّم بر خود هم كمتر چيزى پذيرفته‌اند .\r\nالقفطى « 2 » رسائل اخوان الصفا را مقالات مشوّقه‌يى كه فاقد ادلّه و احتجاجات ظاهريست تلقّى كرده و راجع به مصنّفين اين رسالات گفته است كه چون اسم خود را پنهان ميداشتند مردم در باب آنان اختلاف دارند و هركس بطريق حدس چيزى گفته است مثلا برخى گفته‌اند كه اين رسالات از يكى از ائمه از نسل على بن ابى طالب است و در اسم اين امام هم اختلاف كرده‌اند و بعضى آنها را تصنيف يكى از ائمهء معتزله در آغاز كار اين فرقه دانسته‌اند ولى او خود در كلام ابو حيّان توحيدى كه در حدود 373 در پاسخ ابن سعدان « 3 » وزير صمصام الدوله پسر عضد الدوله گفته بود ، چنين يافت كه نويسندگان اين رسالات ابو سليمان محمد بن معشر البستى « 4 » معروف به المقدسى ؛ و ابو الحسن على بن هارون الزنجانى « 5 » ؛ و ابو احمد المهرجانى « 6 » ؛ و ابو الحسن على بن راميناس العوفى « 7 » ؛ و زيد بن رفاعه بوده‌اند و اين قوم با يكديگر بصداقت و قدس و طهارت و يكرنگى\r\n\r\n\r\n","description":"","footnote":"\r\n( 1 ) -  Livre de la pomme  از كتب منسوب بارسطوست . ترجمهء فارسى آن از افضل الدين كاشانى در دست است .\r\n( 2 ) - اخبار الحكما از ص 58 ببعد\r\n( 3 ) - وى ابو عبد اللّه حسين بن احمد بن سعدان وزير صمصام الدولة بن عضد الدولهء ديلمى است كه از سال 373 بوزارت اين پادشاه منصوب شده بود .\r\n( 4 ) - تتمة صوان الحكمة ص 21 : ابو سليمان محمد بن مسعر البستى و يعرف بالمقدسى . درّة الاخبار و لمعة الانوار چاپ تهران ص 2 : ابو سليمان محمد مشعر البستى المقدسى .\r\n( 5 ) - تتمة ص 21 : ابو الحسن على بى زهرون الريحانى .\r\n( 6 ) - تتمة ص 21 : ابو احمد النهرجورى .\r\n( 7 ) - تتمة ص 64 : الحكيم ابو الحسن على بن رامساس العوفى ، له رسالة لطيفة فى تفسير اقسام -\r\n","page_name":" 321 ","page_number":347},
  {"content":"\r\n\r\nبسر ميبردند و بين خود مذهبى پديد آوردند و گمان كردند بوسيلهء آن خشنودى خداى را كسب كرده‌اند و چنين پنداشتند كه شريعت بنادانيها و گمراهيها آلوده شده و براى پاك كردن آن راهى جز فلسفه نيست و اگر فلسفهء يونانى و شريعت عربى را به يكديگر آميزند كمال حاصل خواهد شد و پنجاه رساله در همهء اجزاء فلسفهء علمى و عملى نوشتند و براى آن رسالات فهرستى ترتيب دادند و آنها را رسائل اخوان الصفا ناميدند و نامهاى خويش را پنهان داشتند و رساله‌ها را ميان كتابفروشان پراگندند و درين رسائل كلمات دينى و امثال شرعى و سخنان محتمل و راههاى دروغ آوردند .\r\nاين رسائل در فنون مختلف و بر طريق اختصار و در آنها خرافات و كنايات و تلفيقات بسيارست . رسائل مذكور بر ابو سليمان منطقى سيستانى عرضه شد و او مخصوصا از باب نزديك كردن فلسفه و اجزاء آن با شريعت بر اخوان اعتراض كرد و اين را غير ممكن دانست از آنروى كه در شريعت چون‌وچرا نيست و اهل ديانات را مطلقا بفلسفه حاجتى نباشد و حتى توجّه آنان بدين مقولات مايهء انشعاب و باعث تشتّت و افتراق ايشان مىگردد . »\r\nرسائل اخوان الصفا شامل كليهء مسائل علوم منطقى و رياضى و طبيعى و الهى و حكمت عملى است و با دقت در مطالب آنها دريافته مىشود كه نويسندگان اين رسائل پس از تدقيق و امعان نظر در مسائل فوق و با علم وافر به نوشتن آنها دست زده و در بسيارى از موارد بتطبيق عقايد و اصطلاحات فلاسفه با اصطلاحات و اصول دينى و تأويلاتى در آنها مبادرت كرده‌اند . اين رسائل به چهار قسمت شده است :\r\n1 - رسائل رياضيهء تعليميه شامل چهارده رساله .\r\n2 - رسائل جسمانيهء طبيعيه شامل هفده رساله .\r\n3 - رسائل نفسانيهء عقليه شامل ده رساله .\r\n4 - رسائل ناموسيهء الهيه و شرعيهء دينيه شامل يازده رساله .\r\n\r\n\r\n","description":"","footnote":"\r\n- الموجودات ، و تصانيف لطيفة - كشف الظنون ( طبع استانبول ص 541 ) : رسالة فى تفسير الموجودات ، و تفسيرها لابى الحسن العوفى و هو من اصحاب اخوان الصفا و هى رسالة لطيفة ذكرها الشهر زورى فى تاريخ الحكماء .\r\n","page_name":" 322 ","page_number":348},
  {"content":"\r\n\r\nدر پايان اين رسالات يك رساله كه جامع تمام مسائل مذكور در رسالات فوقست آمده و در مقدمهء آنها هم يك رساله در شرح مطالب هررساله و دسته‌بندى و غرض از تأليف آنها قرار داده شده است و بنابرين مجموع همهء اين رسالات به 54 ميرسد و مجموع رسالات اصلى كتاب 52 است اما قفطى عدد آنها را 51 ذكر كرده « 1 » .\r\nاز رسائل اخوان الصفا نسخ خطى متعدد باقيست و بسبب توجّهى كه از قديم بدان ميشد تلخيص‌هايى از آن صورت گرفته است . از آن جمله خلاصه‌يى به فارسى است كه نسخهء خطى آن در كتابخانهء مجلس موجودست « 2 » و تلخيصى ديگر از آن بتازى تهيه شده است در رياضيات و منطقيات و طبيعيات و الهيات بنام مجمل الحكمة كه ترجمهء فارسى آن در دست است « 3 » و بنا باشارهء حاجى خليفه آن را از فارسى بتركى نقل كرده‌اند « 4 » .\r\n\r\n\r\n","description":"","footnote":"\r\n( 1 ) - اخبار الحكما ص 58\r\n( 2 ) - فهرست كتابخانهء مجلس ج 2 ص 52\r\n( 3 ) - ايضا ج 2 ص 57 و فهرست نسخ خطى شرقى برون ، كامبريج 1932 ، ص 152 .\r\nچنان كه از مقدمهء ترجمهء فارسى مجمل الحكمة برميآيد اين كتاب در عهد تيمور گوركان و بدستور او ترجمه و تلخيص شده و پيش از آن هم ترجمه‌هايى از مجمل الحكمة صورت گرفته بود . غرض مترجم از كار خود آن بود كه : « هرچه حشو است ازو دور كند و هرآنچه مرموز آشكارا كند و آنچه رمز تصريح كند »\r\n( 4 ) - كشف الظنون چاپ تركيه ، 1943 ص 1604 . درين چاپ بجاى تركى درى نوشته .\r\n* ترجمه تمام رسائل اخوان الصفا به زبان فارسى در سال 1301 هجرى ( مطابق 1884 ميلادى ) در بمبئى چاپ شده است . متن عربى اين رسائل يك بار در بمبئى بسال 1305 - 1306 قمرى و انتخاب آن در لندن بسال 1830 و اختصارى ديگر از آن در لايپزيك بسال 1883 و چاپهاى ديگرى از تمام رسائل در كلكته بسالهاى 1812 و 1846 ميلادى و در مصر بسال‌هاى 1306 و 1318 و 1331 و 1347 فراهم شده است . فردريك ديه تريسى  ( Fr . Dieterici )  در سال 1886 كتابى بنام « خلاصة الوفا فى اختصار رسائل اخوان الصفا » تصحيح و منتشر كرد . اسم جامع و ملخص اين رساله معلوم نشده . وى درين تلخيص نظم اصلى رسائل اخوان الصفا را تغيير داده و نظم جديدى بدان بخشيده است .\r\nفردريك ديه تريسى ترجمهء آلمانى همين كتاب را بسال 1886 ميلادى در لايپزيك طبع كرد . ترجمهء ديگرى نيز از رسائل مربوط بحيوانات بدست گارسن دوتاسى  ( Garcin de Tassy )  بفرانسوى صورت گرفت و آن از روى ترجمهء هندى بوسيلهء مولوى على بود كه بسال 1861 در لندن چاپ شد .\r\n","page_name":" 323 ","page_number":349},
  {"content":"\r\n\r\nاخوان الصفا در تحرير هريك از رسالات خود غرضى خاص داشته‌اند مثلا غرض از رسالهء عدد را رياضت نفس متعلّمين براى تعلّم فلسفه بيان كرده‌اند ؛ و مقصود از رسالهء هندسه را راهنمايى نفوس از محسوسات بمعقولات و از جسمانيات بروحيات ؛ و مراد از رسالهء موسيقى را بيان اينكه نغمات و الحان موزون داراى همان تأثير در نفوس مستمعين هستند كه ادويه و اشربه و ترياقات در اجسام حيوانى دارند و اينكه افلاك را در حركات و گردش‌ها و برخورد بعضى ببعض ديگر نغمات طرب‌انگيز و الحان نيكوى مطبوعى مانند نغمات اوتار عود و طنبور و نايهاست ، و مقصود از آن تشويق نفوس ناطقهء انسانى ملكى در صعود به اين مدارج بعد از ترك اجساد يعنى بعد از حالتيست كه مرگ مينامند زيرا به همين مدار جست كه ارواح پيامبران و راستگويان و شهيدان و نيكوكاران عروج داده مىشود چنان كه خداوند گفته است : « انّ كتاب الابرار لفى علّيين و ما ادراك ما علّيون كتاب مرقوم » ؛ و قصد از تأليف رسالهء « بيان اختلاف الاخلاق » تهذيب نفوس و اصلاح اخلاق براى وصول ببقاء دائم و سعادت ابدى در دنيا و آخرت . . .\r\nهمهء اين رسالات با مقدمهء مختصرى شروع مىشود در اينكه قصد از تحرير آن چيست و درين باب قبلا چه گفته‌اند يا در رسائل ديگر چه خواهند گفت و يا براى تكميل مطالب آن بكداميك از رسائل بايد مراجعه كرد . . . با اينحال بسيارى از مطالب درين رسالات مكرّرست . گاه اين موارد مكمّل يكديگرند و گاه موردى از مورد يا موارد ديگر تلخيص شده و همين امر باعث است كه براى اطلاع از مقاصد اخوان در مسأله‌يى خاص بايد بهمهء اين موارد مراجعه و در آنها دقت كرد . بر رويهم نظرهاى مخالف در مسألهء واحد كمتر در رسائل اخوان ملاحظه مىشود . علّت آنست كه اگرچه محرّران اين رسائل متعدد بودند ليكن اولا با يكديگر روابط نزديك داشتند و ثانيا از حيث تصحيح الفاظ و تهذيب آنها يك تن يعنى المقدسى نظارت داشته است « 1 » . با اين حال گاه در مسألهء واحد اثر نظريه‌هاى مختلف درين رسائل آشكارست مثلا در موضوع ترتيب مخلوقات دو نظريهء فيثاغورى و افلاطونى در دو مورد آورده شده است .\r\nاشكال عمده درين رسالات پراگندگى مطالب در آنهاست چنان كه جمع‌آورى\r\n\r\n\r\n","description":"","footnote":"\r\n( 1 ) - تتمة صوان الحكمة ص 21\r\n","page_name":" 324 ","page_number":350},
  {"content":"\r\n\r\nعقايد آنان و ترتيب خلاصهء جامعى را از آنها دشوار ميسازد . غالب اين مسائل را اخوان در نهايت تفصيل بيان داشته‌اند . البته اين تفصيل در اصل موضوع نيست بلكه در كيفيت توضيح آنست و اخوان براى آنكه هرموضوع فلسفى را از غموض و ابهامى كه خاص كتب فلسفى است بيرون آورند آن را با شاخ و برگ و تمثيلات فراوان بيان كرده‌اند و از طرفى ديگر چون قصد آنان همه‌جا نزديك كردن مسائل فلسفى با اصول اديان و اشارات دينيست غالبا بنقل آيات و اخبار و تمثّل به قرآن و تورات و اشارهء باقوال انبياء و حكماى الهى مبادرت جسته‌اند . اگر از رسائل رياضى و منطقى بگذريم همه‌جا اول يك مطلب كوچك مذكور افتاده و بعد مثالهاى متعدد براى توضيح آورده شده و علاوه بر حكاياتى كه از كتب دينى و يا از قصض و روايات منقول پهلوى به عربى گرفته‌اند خود هم حكايات كوچكى را از طريق تمثيل بيان كرده و بر اثر توجّه به اين مسائل گاه به حدى طريق اطناب سپرده‌اند كه اصل مطلب در تضاعيف توضيحات گم شده است و همين امرست كه تلخيص رسائل اخوان الصفا را غالبا مورد توجّه و علاقه قرار ميداده است .\r\nاين فرقه بر اثر مشكلاتى كه براى اهل حكمت و علوم عقلى در برابر متعصبان احساس ميكردند دارندگان رسائل را بحفظ آنها از نااهل يا كسى كه رغبتى بدانها ندارد توصيه مينمودند و ميگفتند بايد آنها را به مستحق رساند و از كسى كه در راه رشد و سداد و در طلب علم و حقيقت باشد پنهان نكرد و در حفظ و حراست آنها نهايت مراقبت را به كار برد « 1 » .\r\nبراى تعليم پيروان اين گروه علاوه بر رسائل مذكور ، در بلاد مختلف مجالس خاصى وجود داشت كه مواقع معيّن در آنها گرد ميآمدند و كسى جز آنان درين مجالس حاضر نميشد . درين محافل علوم خود را مورد مذاكره قرار ميدادند و اسرار خويش را در معرض محاوره و بحث درمىآوردند . درين مباحث بغالب علوم خاصه الهى كه غرض اقصاى اخوان بود توجّه مىشد و شرط عمدهء كار ايشان آن بود كه نسبت بهيچيك از علوم دشمنى نكنند و هيچ كتاب را به چشم بىاعتنايى ننگرند و نسبت بهيچيك از مذاهب تعصّب نورزند زيرا ميگفتند « رأينا و مذهبنا يستغرق المذاهب كلّها و يجمع العلوم\r\n\r\n\r\n","description":"","footnote":"\r\n( 1 ) - رسائل اخوان الصفا چاپ مصر سال 1347 ج 1 ص 21\r\n","page_name":" 325 ","page_number":351},
  {"content":"\r\n\r\nجميعها » « 1 » و چون يكى از اخوان ميخواست دوستى انتخاب كند مىبايست در احوال او دقت نمايد و اخبار وى را بدست آرد و اخلاق او را آزمايش كند و مذهب و اعتقاد او را بشناسد تا بداند كه سزاوار دوستى و برادريست يا نه و چون كسى را برين صفت يافت بهيچروى ازو دست بازندارد و از بذل مال و جان دربارهء او خوددارى نكند و با وى چون نفس واحد در اجسام متعدد باشد و در حفظ مراعات كار و اداء حقوق او بكوشد و چون احسانى دربارهء صديق خود كرد منّتى ازين باب بر او ننهد و چون بدى از وى ديد نرمد و او را بر جميع نزديكان و دوستان و همسايگان برترى نهد چه چنين دوستى از پسر و برادر و همسر بهترست .\r\nسعادت هريك از اخوان در آنست كه معلّمى هوشيار و خوش‌قريحه و روشن‌ضمير و دوستدار كه نسبت بهيچيك از آثار و مذاهب تعصبى نداشته باشد برگزيند و از كسانى كه از كودكى باز بآراء فاسد و عادات پست و اخلاق نامأنوس عادت كرده‌اند دورى جويد و كسانى از اخوان كه از مال يا علم برخوردارند بايد برادران را نيز از آنها برخوردار دارند و در دوستى و صداقت از انساب صرف‌نظر كنند و در طلب صلاح دين و دنيا با اخوان ياورى نمايند .\r\nاخوان از لحاظ قوّت نفوس و مراتب معنوى بر چهار دسته بودند : اخوان الابرار و الرحماء ( بعد از پانزده سالگى ) - اخوان الاخيار و الفضلاء ( بعد از سى سالگى ) - اخوان الفضلاء الكرام ( بعد از چهل سالگى ) . بعد ازين درجه بمرتبهء كسانى ميرسيم كه با تسليم و قبول تأييدات سماوى بمشاهدهء حقّ رسيدند و اين قوّهء ملكى بعد از پنجاه سالگى حاصل مىشود و با اين قوّه است كه مفارقت از هيولى و معراج و صعود بملكوت آسمان و شهود احوال قيامت و بعث و نشر و حشر و حساب و ميزان و عبور از صراط و مجاورت خدا و نظاير اين احوال حاصل ميگردد « 2 » .\r\nاخوان الصفا نوشته‌اند « 3 » كه در ميان بزرگان و فضلاء طرفدارانى دارند كه بعضى\r\n\r\n\r\n","description":"","footnote":"\r\n( 1 ) - رسائل اخوان ج 4 ص 105\r\n( 2 ) - رسائل اخوان الصفا ج 4 ص 215\r\n( 3 ) - ايضا ج 4 از ص 105 ببعد\r\n","page_name":" 326 ","page_number":352},
  {"content":"\r\n\r\nاز اولاد ملوك و امرا و وزرا و عمّال و كتّاب و برخى از فرزندان اشراف و دهقانان « 1 » و بازرگانان و دسته‌يى از اولاد علما و ادبا و فقها و علماى دينى و طايفه‌يى از اولاد صنعتگران و اهل حرفند . رسم اخوان آن بود كه نماينده‌يى نزد هريك ازين فرق در شهرها داشته‌اند تا در راهنمايى آنان از طريق نصيحت و رفق و شفقت و مهربانى بكوشد و اسرارى را كه از اخوان دريافته است با آنان در ميان نهد و ايشان را از خواب غفلت و جهالت بيدار كند و اگر از آن ميان كسى را از ديگران باهوش‌تر و پرعلاقه‌تر يافت باخوان اطلاع دهد تا او را ياورى كنند و همچنين هريك از اخوان موظف بود در هرطبقه‌يى كه باشد به نسبت قدرت و توانايى خويش از حيث مال و مكنت ساير برادران را ياورى دهد . اخوان الصفا مدعى بودند كه علّت كتمان اسرار ايشان نه از بيم پادشاهان و يا از ترس آشوب و غوغاى عامّه بلكه از باب صيانت مواهب خداوندست به همان نحو كه عيسى مسيح وصايت كرد كه : « لا تضعوا الحكمة عند غير اهلها فتظلموها و لا تمنعوها اهلها فتظلموهم » .\r\nاينان مىگفتند كه ما قصد رقابت با پادشاهان و تحصيل مراتب اهل دنيا را نداريم « 2 » ، ما سلطنت آسمانى و مراتب فرشتگان را طلب مىكنيم زيرا جوهر ما جوهرى آسمانى و عالم ما عالمى علوى است و ما درين جهان حكم اسيران غريبى داريم و بسبب جنايتى كه از پدر ما آدم اول سر زد در درياى هيولى غرقه‌ايم . بنابرين برادران بايد در امر دين و طلب آخرت يكديگر را يارى دهند منتهى از هيچ برادرى نميتوان توقع معاونت در امر دين داشت مگر آنكه قبلا وى را در امر دنيا يارى كرد و او را فارغ البال ساخت . اخوان الصفا ميگفتند « 3 » كه با هيچيك از علوم و هيچيك از مذاهب دشمنى ندارند و هيچيك از كتب حكما و فلاسفه را كه در فنون علم نوشته‌اند ترك نميگويند ليكن\r\n\r\n\r\n","description":"","footnote":"\r\n( 1 ) - ايضا ج 4 از ص 214 ببعد .\r\nراجع بطبقهء دهقانان رجوع كنيد بمقالهء دكتر صفا ، به همين عنوان در مجلهء آموزش و پرورش سال 22 شمارهء 1 ص 39 - 43 و كتاب حماسه‌سرايى در ايران تأليف دكتر صفا ، چاپ اول ص 59 - 61\r\n( 2 ) - اين توضيح صريح سخن كسانى را كه از اخوان الصفا يك فرقهء سياسى مىسازند رد مىكند .\r\n( 3 ) - رسائل اخوان ج 4 ص 216\r\n","page_name":" 327 ","page_number":353},
  {"content":"\r\n\r\nاعتماد ايشان بيشتر بكتب انبيا و مسائليست كه ملائكه از طريق الهام و وحى بدانان القاء كرده‌اند « 1 » . از كتب علمى كه بنابر ادعاى آنان تا آنوقت به خوبى مورد استفاده قرار نگرفته بود ، فايده ميبردند و ميگفتند « ما را كتابى ديگرست كه در آن هيچ‌كس با ما شريك نيست و كسى جز ما آن را نمىفهمد و آن معرفت جواهر نفوس و مراتب مقامات آنها و استيلاء برخى بر برخى ديگر و تنوع قوا و تأثيرات افعال آنهاست در اجسام از افلاك و كواكب گرفته تا اركان و معادن و نبات و حيوان و طبقات مردم از انبياء و حكما و شاهان و عمّال ملوك و بازاريان و يارانشان ، و اگر تو اى برادر نيكوكار رحيم ، آهنگ خواندن آن كتاب دارى تا از آنچه در آنست آگهى يا بى و معانى آن را دريابى و اسرار آن را بشناسى ، روى بمجلس اخوان فاضل و صديقان كريم خود نه تا سخنان ايشان را بشنوى و شمائل آنانرا ببينى و خود ايشان را بشناسى تا مگر خوى آنان پذيرى و به يارى آداب ايشان مهذّب گردى و نفس خود را از خواب غفلت و جهالت بيدار كنى ، سينهء تو باز و ذهنت روشن و دلت آگاه گردد ، آنگاه آنچه را كه آنان به چشم دل ديده و بصفاى جواهر نفوس خود مشاهده كرده‌اند خواهى ديد و بر آنچه بنور عقل نگريسته‌اند نظرخواهى افگند . . . »\r\nچنان كه ديديم بعضى كوشيده‌اند كه اخوان الصفا را بفرقه‌يى خاص مثلا شيعهء اثنى عشرى ، يا شيعهء اسمعيلى يا معتزله و جز آنان منتسب دارند . حقيقت امر آنست كه اين دسته لااقل در ذكر عقايد فلسفى خود بدستهء خاصى بستگى ندارند . بلكه عقايد آنان از مجموعهء استفاداتى كه از روشهاى مختلف فلسفى كرده‌اند پديد آمده است .\r\nاين جماعت از طرفى بروش فيثاغوريان و افلاطونيان جديد و مبانى فلسفهء اشراقى و از طرفى ديگر باصول عقايد ايرانيان و هندوان و عبرانيان و تا حدى هم بطريقهء معتزله و اسمعيليه و مبانى نظريه‌هاى صوفيه « 2 » و در موارد لزوم خاصه در منطقيات و طبيعيات\r\n\r\n\r\n","description":"","footnote":"\r\n( 1 ) - اين اشارات تعلّق اخوان الصفا را بيك مذهب خاص چنان كه برخى انديشيده‌اند مردود مىسازد .\r\n( 2 ) - در آغاز رسالهء فهرست رسائل اخوان الصفا تعلق اين فرقه بصوفيه بتصريح آمده است بدين نحو ؛ هذه فهرست رسائل اخوان الصفا و خلّان الوفا و اهل العدل و ابناء الحمد ، بجمل معانيها -\r\n","page_name":" 328 ","page_number":354},
  {"content":"\r\n\r\nبحكمت مشّاء توجّه داشتند و اعتقادات خود را با استفاده ازين مبانى مختلف توضيح ميدادند . بر روى هم آراء و مسائل مورد بحث اين دسته غالبا مأخوذست از مؤلّفات مترجمان قرن دوم و سوم و اوايل قرن چهارم هجرى كه از منابع هندى و پهلوى و يونانى و سريانى كتب متعدد در فلسفه و تمثيلات و قصص و روايات ادبى و تاريخى و موضوعات گوناگون علمى ترجمه ميكرده و از آن آثار مختلف بطريق انتخاب و تأليف مسائلى را مىپذيرفته و با توجّه بمبانى دينى اسلام ( در مواردى كه لازم ميديده‌اند ) انشاء مىنموده‌اند .\r\nعلوم اخوان الصفا از چهار دسته كتب دينى و رياضى و طبيعى و الهى اخذ شده است « 1 » و اين قوم در اخذ علوم و اطلاعات خود بهمهء كتب دينى متوسل ميشده و جملهء آنها را از تورات و انجيل و قرآن و يا آثار علماى مختلف مانند هرمس و سقراط و افلاطون و ارسطو و ديگران بيك نظر مينگريسته و با اينحال سقراط و افلاطون را بر ارسطو ترجيح ميداده‌اند . در تمثيلات و استشهادات خود هم ميان ابراهيم و يوسف و مسيح و محمد و سقراط و فيثاغورس و هرمس و بلوهر « 2 » و حكماى ايرانى فرقى نمىنهاده و همه را بيك چشم مىنگريسته‌اند .\r\nفلسفه در نظر اخوان همان معنى عمومى را دارد كه نزد حكما داشت و ميگفتند « آغاز فلسفه محبت علوم و ميان آن معرفت حقائق موجودات بحسب طاقت انسانى و پايان آن گفتار و كردار موافق با دانش است » « 3 » و مذهب علمى خود را نظر در جميع علوم موجودات عالم از جواهر و اعراض و بسائط و مجرّدات و مفردات و مركّبات و\r\n\r\n\r\n","description":"","footnote":"\r\n- و ماهية اغراضهم فيها و هى اثنتان و خمسون رسالة فى فنون العلم و غرائب الحكم و طرائف الآداب و حقائق المعانى عن كلام الخلصاء الصوفيه صان اللّه قدرهم و حرسهم حيث كانوا فى البلاد . ( رسائل اخوان الصفا ج 1 ص 1 )\r\n( 1 ) - رسائل اخوان ج 4 ص 106\r\n( 2 ) - رسائل اخوان ج 4 ص 120 . قول بلوهر را از كتاب معروف بلوهر و بوذاسف منقول از سانسكريت به پهلوى و عربى نقل كرده‌اند .\r\n( 3 ) - رسائل اخوان ج 1 ص 23\r\n","page_name":" 329 ","page_number":355},
  {"content":"\r\n\r\nجست‌وجوى مبادى و كميّت اجناس و انواع و خواص و ترتيب و نظام هريك چنان كه هستند ، و كيفيت حدوث و نشوء آنها از علّت واحد ، ميدانسته و براى شرح و توضيح آنها علاوه بر بيان واضح و روشن در غالب موارد توسل بامثال و تشبيهات و حكايات را هم جايز مىشمرده‌اند .\r\nعلوم در نظر اخوان الصفا بر دو دستهء اصلى منقسم مىشود نخست صنايع علمى دوم صنايع عملى . مراد از صنايع علمى علوم نظريست و درين مورد صورتى را كه در فكر داريم به صورت هيولانى مصنوع در نميآوريم و اين علوم بر سه دسته است : 1 ) علوم رياضيه 2 ) علوم شرعيهء وضعيه 3 ) علوم فلسفيهء حقيقيه .\r\nعلوم رياضيه علم بآدابيست كه غالبا براى طلب معاش و صلاح كار زندگى وضع شده و بر نه قسمست : نوشتن و خواندن ، علم لغت و نحو ، علم حساب و معاملات ، علم شعر و عروض ، علم زجر و فال ، علم سحر و عزائم و كيميا و حيل ، علم پيشه‌ها و صنايع ، علم خريد و فروش و بازرگانى و زراعت ، علم سير و اخبار .\r\nعلوم شرعيه كه براى درمان روانها و طلب آخرت وضع شده بر شش نوع است :\r\nعلم تنزيل ، علم تأويل ، علم روايات و اخبار ، علم فقه و سنن و احكام ، علم تذكار و مواعظ و زهد و تصوّف ، گزارش خواب‌ها . علماى تنزيل قرّاء و حافظان قرآنند و علماى تأويل ائمه و خلفاء انبياء و علماى روايات اصحاب حديث و علماى احكام و سنن فقها و علماى تذكار و مواعظ عبّاد و زهّاد و راهبان و نظاير ايشان و علماى گزارش خوابها خوابگزاران .\r\nعلوم فلسفيه بر چهار نوعست : رياضيات ، منطقيات ، طبيعيات و الهيات . رياضيات .\r\nخود بر چهار نوع ارثماطيقى ( حساب ) و جومطريا ( هندسه ) و اسطرنوميا ( نجوم ) و موسيقى تقسيم مىشود و منطقيات به انواع قاطيغورياس و بارى ارمينياس و انالوطيقا و ريطوريقا و طوبيقا و بوطيقا و سوفسطيقا باضافهء مدخل ( ايساغوجى ) منقسم ميگردد .\r\nعلوم طبيعيه بر هفت نوعست : 1 - علم مبادى جسمانى يعنى معرفت هيولى و صورت و زمان و مكان و حركت . 2 - السماء و العالم يعنى معرفت جواهر افلاك و كواكب و كميّت و كيفيت تركيب و علّت دوران آنها و اينكه آيا آنها هم مانند اركان اربعه كه دون فلك قمرند قبول كون و فساد مىكنند يا نه ، و همچنين علّت حركات كواكب\r\n\r\n","description":"","footnote":"","page_name":" 330 ","page_number":356},
  {"content":"\r\n\r\nو اختلاف سرعت و بطؤ آنها و علّت حركت افلاك و سكون زمين در وسط فلك و اينكه آيا در خارج اين عالم جسم ديگرى هست و در عالم موضع فارغى كه چيزى در آن نباشد وجود دارد يا نه ؟ . 3 - علم كون و فساد يا معرفت و ماهيت جواهر اركان اربعه و كيفيت استحالهء آنها به يكديگر در نتيجهء تأثير اشخاص عاليه و كائناتى كه ازين راه بنام معادن و نبات و حيوان پديد ميآيد . 4 - علم حوادث جوّ يعنى معرفت كيفيت تغييرات هوا .\r\n5 - علم معادن يعنى معرفت جواهر معدنى . 6 - علم نبات كه معرفت هررستنى است كه بر زمين و كوهها و در درياها و رودها برويد . 7 - علم حيوان و آن معرفت هرجسمى است كه تغذيه و نمو كند و حس و حركت داشته باشد .\r\nعلوم الهيه بر پنج نوعست : اول معرفت بارى جلّ جلاله و صفت وحدانيت او و بحث در كيفيت صدور مخلوقات ازو و غيره . دوم علم روحانيات يعنى معرفت جواهر بسيطى كه ملائكهء خداوند و صور مجرّد از هيولى هستند . سوم علم نفسانيات كه عبارتست از معرفت نفوس و ارواح ساريه در اجسام فلكى و طبيعى ، از فلك محيط تا مركز زمين و اينكه چگونه افلاك را به حركت ميآورند و حيوان و نبات را تربيت ميكنند و در جثّهء حيوانات راه ميجويند و بعد از موت جسم از آن برميخيزند . چهارم علم سياست و آن منقسم است بر : سياست نبوّيه ، سياست ملوكيه ، سياست عاميه ، سياست خاصيه .\r\nپنجم علم معاد « 1 » .\r\nدومين دستهء علوم كه مورد توجّه بشرست صنايع عملى نام دارد و مراد ازين علم آنست كه چگونه صورتى را كه در فكر داريم به صورت هيولانى مصنوع خود درآوريم .\r\nهر مصنوع مركّبست از هيولى و صورت ، و مصنوعات بر چهار دستهء بشرى ( مثل آنچه صانعين ميسازند ) و طبيعى ( مثل هياكل حيوانات ) و نفسانى ( مثل تركيب افلاك و نظام صورت كلّى عالم ) و الهى ( مثل صور مجرّد از هيولى ) منقسمند و مراد از علم صنايع عملى علميست كه پديد آوردن مصنوعات بشرى را بما آموزد « 2 » .\r\nاخوان الصفا در بيان اين علوم مختلف هم بتوضيحات علمى و منطقى ، با زبان ساده ،\r\n\r\n\r\n","description":"","footnote":"\r\n( 1 ) - رسائل اخوان ج 1 ص 202 - 209\r\n( 2 ) - ايضا ج 1 ص 210 ببعد\r\n","page_name":" 331 ","page_number":357},
  {"content":"\r\n\r\nمتوسل ميشده‌اند و هم بتمثيل و گاهى اساس رساله و توضيح يك موضوع غامض علمى را بر تمثيل و بيان حكايات مفصّل مىنهاده‌اند و درين مورد از كتب قصص و روايات خاصه از كتب پهلوى ( منقول به عربى ) بشدت متأثر بوده‌اند و از آن جمله است داستان آغاز آفرينش و اختلاف انس و جان « 1 » كه حتى غالب اسامى خاص موجود در آن ايرانى است مانند بيراست « 2 » ملقّب به مردانشاه پادشاه جزيرهء مردان و وزير او بيراز ، و با اينحال آميختگى اين داستان با عناصر سامى از نظر مكتوم نيست « 3 » و بهرحال نويسندهء اين داستان كه موضوع آن بحث در خواص و محاسن و فوايد انواع حيوانات و طبقات آدميانست از چند منبع مختلف و همچنين از اطلاعات علمى خود در تحرير رساله استفاده كرده است . در ساير موارد هم نظير اين حال مشهودست و گاه حكايتى كوتاه يا چند حكايت كوتاه براى اثبات مسأله‌يى واحد بميان ميآيد « 4 » .\r\nاخوان الصفا ضمن تمثّل باشعار در رسائل خود ابياتى از شعر فارسى آورده‌اند كه از اشعار فصيح و دل‌انگيز قرن چهارمست و از آن ميان اين قطعه را درينجا نقل ميكنيم :\r\n وقت شبگير بانگ نالهء زير * خوشتر آيد بگوشم از تكبير\r\nزارى زير و اين مدار شگفت * گر ز دشت اندر آورد نخچير\r\nتن او تير نه ، زمان به زمان * بدل اندر همىگذارد تير\r\nگاه گريان و گه بنالد زار * بامدادان و روز تا شبگير\r\nآن زبان آور و زبانش نه * خبر عاشقان كند تفسير\r\nگاه ديوانه را كند هشيار * گه بهشيار برنهد زنجير \r\n\r\n\r\n","description":"","footnote":"\r\n( 1 ) - رسائل اخوان ج 2 از ص 173 ببعد\r\n( 2 ) - ظ : بيراسب\r\n( 3 ) - ج 2 از ص 193 ببعد\r\n( 4 ) - براى بحث در اصول عقايد فلسفى اخوان الصفا رجوع شود به رسالهء اخوان الصفا تأليف دكتر صفا : تهران 1330 شمسى ص 17 - 26\r\n","page_name":" 332 ","page_number":358},
  {"content":"\r\n\r\n\r\nعلوم رياضى در قرن چهارم و اوايل قرن پنجم\r\nرياضيات در قرن چهارم و آغاز قرن پنجم مانند ساير علوم عقلى در مراحل سريع كمال پيش ميرفت . در اوايل اين قرن منجّمين و رياضيون بزرگ اواخر قرن سوم بتأليف و تدوين كتب و تعليم شاگردان سرگرم بودند و تعليم‌يافتگان همين استادان تا اواخر قرن پنجم مهمترين آثار را در فنون رياضى پديد آورده‌اند .\r\nعلت عمدهء ترقى علوم رياضى خاصّه علم نجوم و علم حساب و هندسه حاجت مبرم مسلمانان به آنها بوده است . اعتقاد شديد ملل اسلامى بتأثير حركات كواكب و حالتهاى مختلف آنها در احوال آدميان و اعمال آنان ، باعث ورود منجّمان در دستگاههاى خلفا و امرا و رجال بزرگ بود ؛ و حاجتى كه بعلم حساب و هندسه در امور مختلف داشتند باعث توجّه شديد آنان بعلوم رياضى ميشد و با آنكه بعضى از فقها و متعصبان در مكروه شمردن اين علوم كوشش بسيار كردند ليكن حاجت و اعتقاد مردم تا حدّى از شدت تأثير اين حملات كاست مگر از اواسط قرن پنجم ببعد كه اين علوم همراه ساير علوم عقليه راه انحطاط گرفتند و فترتى در آنها حاصل شد . توجّه برصد كواكب درين عهد بسيار بود چنان كه شرف الدولة بن عضد الدولة ( 376 - 379 ) رصدخانه‌يى در بغداد بنا كرد و ابو سهل كوهى در آن مرصد كواكب سبعه را رصد نمود « 1 » و بنى الاعلم باسم خود رصدخانه‌يى بسال 425 در بغداد بنا كردند « 2 » و ابو على سينا از جانب علاء الدولهء كاكويه مأمور شد رصدخانه‌يى در اصفهان ترتيب دهد و او بهمراهى شاگرد خود ابو عبيد جوزجانى بدين كار مبادرت كرد و در جانب مغرب نيز مراصدى در دمشق و قاهره احداث شد .\r\nاين نكته قابل ذكرست كه مسلمين راجع به بطلان احكام نجوم بحث‌هاى متعدد داشتند و حتى برخى از حكما درين‌باره تأليفاتى پديد آورده‌اند و اين فكر بشعرا هم سرايت كرد .\r\nاز ساير علوم رياضى علم حساب و علم جبر در ميان مسلمانان ترقيات بسيار كرد .\r\n\r\n\r\n","description":"","footnote":"\r\n( 1 ) - مختصر الدول ص 307\r\n( 2 ) - تاريخ التمدن الاسلامى ج 3 طبع چهارم ص 189 - 190\r\n","page_name":" 333 ","page_number":359},
  {"content":"\r\n\r\nعلت آن بود كه مسلمانان از اطلاعات يونانيان و ايرانيان و هندوان در باب اين علوم استفاده كردند و مستنبطات و مكتشفات خود را بر آنها افزودند و ازين طريق تكاملى در علوم مذكور ايجاد نمودند و اين ترقيات بيشتر در قرن سوم و اوايل قرن چهارم حاصل شد . در علم موسيقى كه از اصول علم رياضى است در آغاز اين قرن بزرگترين و مهمترين كتاب بدست ابو نصر فارابى فيلسوف بزرگ تدوين شد كه بعدها همواره شهرت و اهميت خود را حفظ كرد .\r\nاز مشاهير رياضيون اين عهد بذكر اسامى چند تن اكتفا ميكنيم :\r\nابو الوفا محمد بن محمد بن يحيى بن اسمعيل بن العباس البوزجانى ( 328 - 387 ) از بوزجان نيشابورست . وى تحصيلات رياضى خود را در نيشابور نزد عمّ و خال خود انجام داد و در بيست سالگى ( - 348 ) بعراق رفت و در آنجا بتأليفات مهم خود پرداخت . وى از مترجمان مشهور كتب رياضى از يونانى به عربى و از جملهء مؤلّفان بزرگ عهد خودست و اختصاصش بيشتر در هندسه و نجوم بود و درين هردو علم در معاصران خود اثر بسيار داشت « 1 » . ابو الوفا كتب متعدد و متنوعى در رياضيات تأليف كرده و آثار برخى از رياضيون قديم را مانند ذيوفنطس « 2 » و ابرخس « 3 » و بطلميوس و خوارزمى شرح و تفسير كرده است . از جملهء آثار موجود اوست : كتاب المجسطى شامل هفت جزء . كتاب فى ما يحتاج اليه الكتّاب و العمّال من علم الحساب . كتاب الكامل .\r\nكتاب الهندسة .\r\nابو الفتح محمود بن محمد بن قاسم الاصفهانى از مشاهير مترجمان و رياضى دانان قرن چهارمست كه ترجمهء كتاب المخروطات « 4 » ابو لونيوس « 5 » را كه هلال بن ابى هلال الحمصى ( كتابهاى 1 - 4 ) و ثابت بن قرّه ( كتابهاى 5 - 7 ) آن را ترجمه كرده بودند تكميل\r\n\r\n\r\n","description":"","footnote":"\r\n( 1 ) - الفهرست ابن النديم ص 394 -  La Science arabe  تأليف  Aldo Mieli  چاپ ليدن ص 108 - مختصر الدول ص 315\r\n( 2 ) -  Diophantos d , Alexandreia \r\n( 3 ) -  Hipparchos de NiReia \r\n( 4 ) -  les Coniques \r\n( 5 ) -  Apollonius de Perga \r\n","page_name":" 334 ","page_number":360},
  {"content":"\r\n\r\nنمود و سه كتاب اخير آن را به عربى درآورد و تفسير گرانبهايى بر آن كتاب نوشت كه چند ترجمه از آن بلاتينى و انگليسى شده است « 1 » .\r\nابو جعفر الخازن خراسانى كه در اواسط قرن چهارم ( بين سالهاى 349 - 360 ) درگذشت . وى تأليفات متعدد در مسائل نجومى و رياضى داشت و از جملهء آثار موجود او كتاب الآلات العجيبة الرصدية است كه در آن آلات مختلف رصدى را شرح داده است . ديگر تفسير مقالهء دهم از كتاب الاصول « 2 » اقليدس است .\r\nابو سهل و يجن بن رستم الكوهى كه از جبال طبرستان بوده و بنابر رسم آن ولايت به « كوهى » مشهور شده است . وى در حدود سال 377 كه شرف الدوله رصدخانهء خود را تأسيس ميكرد منجّم مشهورى بود و در آن مرصد برصد كواكب پرداخت .\r\n« وپكه » بعضى از آثار او را در مقدمهء كتاب جبر خيّام نقل و بفرانسه ترجمه كرده است « 3 » و از آن جمله است « مراكز الدواير المتماسة على الخطوط بطريق التحليل » و « كتاب اخراج الخطين من نقطة على زاوية معلومة بطريق التحليل » . ابن النديم چندين تأليف را به او نسبت داده است « 4 » .\r\nابو سعيد احمد بن محمد بن عبد الجليل السجزى منجّم و رياضىدان بزرگ و مشهور قرن چهارم است ( م . 414 ) كه با ابو جعفر احمد بن محمد صفّارى و عضد الدولهء ديلمى معاصر بوده و با آنان ارتباط داشته است . از جملهء آثار او كه اكنون در دست داريم اينها را ذكر ميتوان كرد : نامه‌يى كه در جواب ابو جعفر احمد بن محمد صفّارى در باب « انقسام خط مستقيم ذى نهاية بنصفين » به او نوشته است - و رساله‌يى كه براى نظيف بن يمن « فى عمل مثلث حادى الزوايا من خطين مستقيمين مختلفين » نوشت و رساله‌يى ديگر بعنوان « خواص الشكل المجسم الحادث من ادارة القطع الزايد و المكافى » و رساله‌يى در حلّ ده مسأله كه يكى از رياضيون شيراز از وى پرسيده بود و « كتاب فى\r\n\r\n\r\n","description":"","footnote":"\r\n( 1 ) - رجوع شود به :  Aldo Mieli : La Science arabe , p . 111 \r\n( 2 ) -  les Elemetns de geometrie \r\n( 3 ) -\r\n Fr . WoepcRe : l Algebre d Omar AlRhayyami , Paris , I 85 I \r\n( 4 ) - الفهرست چاپ مصر ، ص 395\r\n","page_name":" 335 ","page_number":361},
  {"content":"\r\n\r\nمساحة الاكر » و « رسالة فى اخراج الخطوط فى الدواير الموضوعة من النقط المعطاة » و « تحصيل القوانين الهندسية المحدودة » و « رسالة فى الجواب عن المسائل التى سئل فى حلّ الاشكال المأخوذة من كتاب المأخوذات لارشميدس » و « الجامع الشاهى » كه آن را بنام عضد الدولهء ديلمى نوشت ، كتاب المدخل در نجوم بنام ابو جعفر احمد بن محمد صفّارى ، « تحصيل القوانين » راجع بقوانينى كه منجّم در استنباط قضاياى نجومى بدان حاجت دارد . منتخب كتاب المواليد كه اختصار و انتخابيست از كتاب المواليد ابو معشر ، زايجات الكواكب ، كتاب الاختيار . منتخب من كتاب الالوف كه از كتاب الالوف ابو معشر بلخى انتخاب شده است ، كتاب المعانى فى احكام النجوم ، كتاب الدلائل فى احكام النجوم و غيره .\r\nابو الحسين عبد الرحمن بن عمر الصوفى الرازى ( 291 - 376 ) معلّم عضد - الدوله « 1 » و مؤلّف كتاب صور الكواكبست كه راجع بچهل و هشت صورت از صور فلك البروج نگارش يافته و بعضد الدوله تقديم گرديده است . اين كتاب باسم « الصور السمائية » و « كواكب الثابتة » نيز مشهور و ترجمهء فارسى آن موجودست . ديگر رساله‌يى راجع باصطرلاب .\r\nپسر همين رياضىدان يعنى ابو على بن ابى الحسين الصوفى ارجوزه‌يى راجع بكواكب ثابته دارد كه آن هم مصوّر و نسخى از آن موجودست .\r\nابو الحسن كوشيار بن لبان باشهرى گيلى از اجلّهء رياضيون و منجّمان قرن چهارم و آغاز قرن پنجم است . از آثار او كتب ذيل باقيست : كتاب الاصطرلاب - عيون الحقايق در علم احكام نجوم - مجمل الاصول « 2 » .\r\nابو نصر حسن بن على القمى از منجّمان قرن چهارم معاصر فخر الدولهء بويى ( 366 - 387 ) است . از جملهء كتب او المدخل الى احكام النجوم در دست است كه بنابر رأى حاج خليفه در 357 هجرى تأليف شد « 3 » .\r\n\r\n\r\n","description":"","footnote":"\r\n( 1 ) - مختصر الدول ص 304\r\n( 2 ) - براى اطلاع از احوال او رجوع شود به حواشى چهار مقاله چاپ ليدن ص 202 - 203\r\n( 3 ) - كشف الظنون ص 1642\r\n","page_name":" 336 ","page_number":362},
  {"content":"\r\n\r\nابو العباس احمد بن محمد السرخسى از منجّمان و اطّباء قرن چهارمست كه بسال 346 درگذشت . از تأليفات او كتاب المدخل الى علم النجومست « 1 » .\r\nابو الحسن على بن احمد نسوى يكى از علماى بزرگ رياضى است كه در حدود سال 420 كتابى در علم حساب بپارسى نوشته و همان كتاب را بنام « المغنى فى الحساب الهندى » به زبان عربى درآورده و علاوه بر آن كتب ديگرى نيز در علم رياضى به عربى نوشته است مانند كتاب الاشباع كه ويدمن « 2 » آن را بآلمانى ترجمه كرد .\r\nابو ريحان محمد بن احمد بيرونى خوارزمى بزرگترين عالم رياضى آخر قرن چهارم و نيمهء اول قرن پنجم است . ولادت او بسال 362 در خوارزم اتفاق افتاد و بسال 440 هجرى در غزنه درگذشته است « 3 » . تحصيلات او در خوارزم صورت گرفت و در خدمت آل عراق بسر ميبرد و مخصوصا از اصطناع و تربيت ابو نصر منصور بن على بن عراق رياضىدان بزرگ اواخر قرن چهارم و آغاز قرن پنجم برخوردار بوده است و بعد از آن چندى بدربار شمس المعالى قابوس وشمگير رفته و مورد توجّه و اقبال فراوان آن پادشاه دانشمند قرار گرفته و كتاب الآثار الباقيهء خود را بنام او در سال 391 تأليف كرده است .\r\nبعد از مدتى توقف در گرگان و عراق ابو ريحان دوباره آهنگ خوارزم كرد و در خدمت خوارزمشاهان آل مأمون درآمد و در دستگاه آنان مرتبت بزرگ و حرمت وافر يافت و چندان در شهر گرگانج باقى ماند تا محمود بر آن سامان دست يافت و ابو ريحان را بغزنين برد و در دستگاه خود نگاه داشت . ابو ريحان از زندگى در دربار محمود و اولاد او استفادهء بزرگى كرد و آن شركت در سفرهاى جنگى محمود بهندوستان و مسافرتهاى ممتد به آن ديار و معاشرت با دانشمندان آن سامان و كسب اطلاعات ژرف از زبان\r\n\r\n\r\n","description":"","footnote":"\r\n( 1 ) - كشف الظنون ص 1642\r\n( 2 ) -  Wiedemann \r\n( 3 ) - ياقوت حموى وفات او را در سال 403 نوشته است ( ج 17 ص 186 ) و در جاى ديگر گفته است كه در سال فوت سلطان محمود زنده بوده است ( ج 17 ص 180 ) و خود تأليفات خويش را تا سال 427 تقويم كرده است ( رسالة للبيرونى فى فهرست كتب محمد بن زكريا ص 29 ) و چون ميگويد كه درين سال از عمر او 65 سال گذشته بنابرين ولادتش بسال 362 بوده است .\r\n","page_name":" 337 ","page_number":363},
  {"content":"\r\n\r\nسانسكريت و علوم و عقايد هندوان بوده است و همين آشنايى با فرهنگ هنديست كه او را در تأليف كتاب ذيقيمت ماللهند و ترجمهء چندين كتاب از زبان سانسكريت به عربى ياورى كرد . اگرچه رفتار محمود غزنوى با ابو ريحان چندان متناسب با مقام ارجمند آن نابغهء بزرگ نبود ليكن مسعود غزنوى بنابر نقل ياقوت با او در كمال رأفت و مهربانى رفتار ميكرد و او چند كتاب خود از آن جمله قانون مسعودى را باسم آن سلطان تأليف كرد . شهاب الدوله ابو الفتح مودود بن مسعود ( 432 - 440 ) هم نسبت بابو ريحان رفتار معقولى داشت و ابو ريحان كتاب « الدستور » خود را باسم او نوشت « 1 » و نيز كتاب الجماهر فى معرفة الجواهر باسم مودود تأليف شده است . از جملهء آثار اوست : التفهيم لاوائل صناعة التنجيم كه در دو نسخهء عربى و فارسى در علم حساب و هندسه و هيئت و نجوم نوشته شد . ابو ريحان اين كتاب را در سال 420 بنام ريحانه دختر حسين خوارزمى نگاشت - مقاليد علم الهيئة كه آن را بنام ابو العباس مرزبان بن رستم بن شروين اسپهبد طبرستان تأليف كرد - الاستيعاب فى صنعة الاسطرلاب در ذكر بهترين طريقهء ساختن اسطرلاب .\r\nتأليف اين كتاب پيش از تأليف الآثار الباقية صورت گرفته و نام آن در كتاب اخير آمده است - القانون المسعودى فى الهيئة و النجوم شامل يازده باب كه هرباب بفصول متعدد تقسيم مىشود . اين كتاب حكم دائرة المعارف بزرگى از هيئت و نجوم دارد و در آن نسبت به اطلاعات قدما اضافات بسيار موجودست . ابو ريحان كتاب مذكور را بسلطان محمود غزنوى تقديم كرد - از جملهء نخستين آثار ابو ريجان كتاب الآثار الباقيهء اوست در ذكر تواريخ و اعياد و ايام مشهورهء امم مختلف و كيفيت اختلاف تقويمها و بعضى از اصطلاحات نجومى و غيره . اين كتاب از اهمّ كتب اسلامى و از جملهء اسناد معتبر مؤلّفان اسلاميست - ديگر « كتاب ماللهند من مقولة مقبولة فى العقل او مرذولة » كه ابو ريحان آن را در ذكر عقايد و آراء هندوان در باب مسائل فلسفه و نجوم و هيئت و عقايد و قوانين دينى و اجتماعى نوشت . اين اطلاعات براى ابو ريحان در سفرهاى هند و معاشرت و مجالست با علماى آن ديار و ترجمهء كتب مختلف هندوان حتى كتاب بيد ( - ويد - ودا ) و امثال آنها فراهم آمده است - « كتاب الاستخراج الاوتار فى الدائرة » و « كتاب التسطيح\r\n\r\n\r\n","description":"","footnote":"\r\n( 1 ) - معجم الادبا ج 17 ص 184 - 185\r\n","page_name":" 338 ","page_number":364},
  {"content":"\r\n\r\nو تبطيح الكور » در مسائل رياضيست - « كتاب الجماهر فى معرفة الجواهر » از كتب ذيقيمت قديم در تحقيق فيزيكى نسبت بجواهر مختلف است و اوزان مخصوص مواد مختلف كه ابو ريحان درين كتاب تعيين كرده است به حدى دقيق است كه با آخرين تحقيقات دربارهء آنها منطبق يا بسيار نزديك بدانهاست « 1 » .\r\nابو ريحان صورتى از مؤلّفات خود را تا سال 427 كه مصادف با شصت و پنجمين سال زندگانى او بوده داده و آن شامل يكصد و سيزده كتابست . اين كتب در مسائل مختلف از قبيل هيئت و طبّ و حكمت و حساب و مباحث فيزيكى و عمل آلات مختلف ، ازمنه و اوقات ، آثار العلوية ، احكام نجوم ، اسمار و احاديث ، تاريخ ، جغرافيا و داروشناسى و عقايدست « 2 » .\r\nابو ريحان بيرونى از افراديست كه در دنياى قديم كمتر نظير دارند و او را بحقّ ميتوان در رديف محمد بن زكرياى رازى و ابو نصر فارابى و ابو على سينا قرار داد . روش او در تحقيق به حدى دقيق و اقوال وى تا بدرجه‌يى موثق است كه هيچگاه ارزش علمى خود را از دست نخواهد داد . اين مرد دقيق النظر دقت و اصابت نظر خود را بواقع مديون مطالعات فلسفى خويش است امّا او در فلسفه پيرو روش متعارف عهد خود يعنى آن روش كه بوسيلهء كندى و فارابى و نظاير آنان تحكيم و تدوين شده بود ، نيست بلكه بعقائد خاص و روش جداگانه و شكوك و ايرادات خود بر ارسطو ممتازست . فكر دقيق رياضى او در فلسفه خواهان حقايقى فارغ از شكوك و اوهام و بعبارت ديگر حقايقى است كه مانند اصول رياضى مسلّم و غير قابل انكار باشد . به همين سبب است كه ابو ريحان تنها بمطالعهء روش ارسطو و پيروان او يا ديگر حكماى يونانى اكتفا نكرد و بعقايد فلسفى ساير ملل هم توجّه نمود . وى از آثار فلسفى هندوان كتبى بتازى درآورده بود مانند « كتاب شامل » در باب موجودات محسوس و معقول و خود نيز در كليات مسائل علمى تأليفاتى داشت و در كتابى كه براى ذكر فهرست آثار محمد بن زكريا و آثار خود اختصاص داده شمّه‌يى از مطالعات خويش را در فلسفه بيان داشته است و سؤالاتى كه\r\n\r\n\r\n","description":"","footnote":"\r\n( 1 ) - رجوع شود به :  La Science arabe Leiden I 939 , p . 101 \r\n( 2 ) - رجوع شود به رسالة للبيرونى فى فهرست كتب محمد بن زكرياء الرازى ص 29 - 43\r\n","page_name":" 339 ","page_number":365},
  {"content":"\r\n\r\nابو على كرده و ايراداتى كه بر جوابهاى آن سؤالات وارد دانسته است نيز نتايجى از مطالعات فلسفى او را نشان ميدهد و ما بعد درين باب سخن خواهيم گفت . از مسائلى كه در تحقيق عقايد ابو ريحان مهم است توجّه او بآثار محمد بن زكريا و مطالعات او در كتب مانويه و تحقيق در عقايد آنانست ولى ابو ريحان بعد از مطالعهء برخى از كتب مانى از قبول آراء او امتناع ورزيد « 1 » . وى علاوه بر اصول عقايد مانويه بنظرهاى ساير فرق مانند يهود و نصارى و هندوان و صابئين توجّه كرده و آنها را تحت مطالعه و مداقه درآورده است و گذشته ازين با علماى فرق مختلف هم مذاكرات و مباحثاتى داشته و ازين تلاشهاى ذهنى اطلاعات عميق و گرانبهايى از اصول عقايد فرق و اديان مختلف براى وى حاصل شد كه در كتب ذيقيمت او ديده مىشود . در مباحثاتى كه با ابو على پيش گرفت عمق اطلاعات فلسفى استاد و عدم توقف او در برابر روش فلسفى معمول زمان بنيكى آشكارست . درين سؤالهاى ابو ريحان و جوابهاى ابو على و ايرادات ابو ريحان بر آنها كه نسخ متعدد به صورت رسالهء خاص از آن در دست داريم ، ابو ريحان نخست ده ايراد بر ارسطو وارد دانست و آن ايرادات را بطريق سؤال براى ابو على فرستاد . خلاصهء اين سؤالات ابو ريحان چنين است :\r\n1 - ارسطو بدليل آنكه فلك نه از مركز حركتى دارد و نه بسوى مركز ، آن را نه خفيف دانسته است و نه ثقيل . در صورتى كه خفّت يا ثقل فلك دور از امكان نيست و همچنين است امكان حركت مستقيم آن بالذات و بالطبع و حركت مستدير آن بالقسر و بالعرض .\r\n2 - چرا ارسطو سخن پيشينيان را در باب فلك پذيرفته و بر آن اعتماد روا داشته است با آنكه در بطلان عقائد آنان كه همواره اعتماد بر ظاهر كرده‌اند ترديد نيست ؟\r\n3 - ارسطو بشش جهت معتقدست با آنكه در مكعّب بيش از شش جهت مىيابيم و باز چرا شش جهت براى هرجسم تصوّر كرده است و حال آنكه در كره سطح واحدى هست و سطح واحد جهات متعدد ندارد .\r\n4 - چرا ارسطو جزء لايتجزّا را انكار كرده و جسم را متصل واحد دانسته است\r\n\r\n\r\n","description":"","footnote":"\r\n( 1 ) - رسالة للبيرونى ص 3 - 4\r\n","page_name":" 340 ","page_number":366},
  {"content":"\r\n\r\nو اگرچه عقيدهء قائلين بجزء لا يتجزّا خود خالى از نقص نيست ليكن عقيدهء حكما ( مراد مشّائين است ) از آن فضيح‌ترست .\r\n5 - با آنكه گروهى از حكما وجود عالمى را غير از عالم محسوس ما ممكن دانسته‌اند چرا ارسطو آن را رد كرده و جز همين عالم محسوس وجود عالمى ديگر را ممتنع شمرده است و حال آنكه اطلاع ما بر وجود اين عالم از طريق حواس است و اين امر دليل آن نميشود كه وجود هرعالمى را غير از عالم محسوس خود انكار كنيم .\r\n6 - ارسطو گويد بيضى و عدسى در حركت مستدير بخلاء حاجت دارند و كره حاجتى بخلاء ندارد و اين حكم صاحب منطق ( يعنى ارسطو ) نسبت ببيضى و عدسى درست نيست .\r\n7 - ارسطو يمين ( راست ) را مبداء حركت و مبداء حركت كواكب را مشرق معلوم كرده است از آنجهت كه يمين است و با اين كيفيت در تعريف مشرق دچار برهان دورى ميشويم .\r\n8 - ارسطو شكل كرهء هوا و كرهء اثير را كروى ميداند و ميگويد كه در حال حركت حرارتى حاصل مىكند و ما ميدانيم كه هرچه حركت سريعتر باشد حرارت بيشتر و هرچه كندتر باشد حرارت كمترست و اينرا نيز ميدانيم كه سريعترين حركات در جسم فلك حركت دايرهء معدّل النهار و بطىءترين آنها مواضعى است كه نزديك دو قطب باشد پس بايد غلظت و حرارت متكوّن از هوا در اطراف دايرهء معدّل النهار بيشتر باشد و هرچه بقطبين نزديكتر شويم كمتر گردد و عنصر نارى ضعيفتر باشد .\r\n9 - اگر حرارت از مركز به طرف محيط متصاعد مىشود پس چرا حرارت از خورشيد و شعاعات آن بما ميرسد يعنى از محيط به طرف مركز ميآيد ؟ حقيقت شعاعات چيست ، اجسامند يا اعراض يا غير آنها ؟\r\n10 - چرا انقلاب و استحاله از بعض اشياء و عناصر ببعض ديگر دست ميدهد ، آيا انقلاب و استحاله بر سبيل مجاورت حاصل مىشود يا از راه تداخل در خلل و فرج يكديگر ؟\r\nابو ريحان علاوه‌برين ده سؤال هشت سؤال ديگر كرد در :\r\n\r\n","description":"","footnote":"","page_name":" 341 ","page_number":367},
  {"content":"\r\n\r\n1 ) علت سريان حرارت در آب\r\n2 ) چگونگى حركات عناصر اربعه به طرف مركز يا به طرف محيط\r\n3 ) چگونگى ادراك باصره\r\n4 ) علّت مسكون بودن ربع شمالى زمين و نامسكون بودن سه ربع ديگر\r\n5 ) جهات سطوح و كيفيت تماس آنها با يكديگر\r\n6 ) وجود يا عدم خلاء\r\n7 ) شكستن اشياء در برابر حرارت و برودت شديد\r\n8 ) باقى ماندن يخ بر روى آب\r\nتمام اين سؤالات ابو ريحان نمودار دقت ذهن علمى او و نشانهء متوقف نبودن در برابر افكار گذشتگان است و اين معنى از غالب آثار او بنيكى لايحست .\r\nابو على در پاسخ اين سؤالات جوابهايى نگاشت كه بيشتر براى اثبات سخنان ارسطو بود نه تحقيق و پىجويى در حقايق امور . چون اين جوابها در نظر ابو ريحان قانع‌كننده نبود اعتراضاتى بر آنها نوشت و بابو على فرستاد . ارزش اين اعتراضات در آنست كه ميتوان از روى آنها ببعضى از نظرهاى خاص ابو ريحان پىبرد مثلا او بر خلاف غالب فلاسفهء معاصر خود معتقد نيست كه هريك از عناصر محل طبيعى خاصى دارند و يا عقيده ندارد بر آنكه مبداء حركت چنان كه ارسطو گفته طرف راست و بالنتيجه مبداء حركت كرات از مشرق است . و همچنين نظر او راجع به نور با ارسطو و ابو على فرق دارد چنان كه ابو على آن را كمال جسم شفاف و از جملهء لوازم و ذاتيات آن ميداند و ابو ريحان آن را جسم مىشمارد .\r\nشيخ الرئيس ابو على سينا كه نام او را در شمار حكماى بزرگ اين عهد آورده‌ايم در علم رياضى مانند ساير علوم حكمى تأليفات متعدد دارد و درين فن چنان كه شاگرد او ابو عبيد گفته است مطالبى تازه و مسائلى نو داشته است . وى بر هريك از اختصارات اقليدس و ارثماطيقى ( حساب ) و موسيقى كه در كتاب شفا گنجانيده زياداتى آورده است و در المجسطى ده شكل در اختلاف منظر ايجاد نموده و در علم هيئت در آخر المجسطى مطالبى كه پيش ازو ديده نشده بود ذكر كرده و در ارثماطيقى خواصى نيكو و در موسيقى\r\n\r\n","description":"","footnote":"","page_name":" 342 ","page_number":368},
  {"content":"\r\n\r\nاصولى كه پيشينيان از آن غفلت ورزيده بودند ، آورده است . به همين جهات مهمترين آثار او را در ابواب علوم رياضى بايد همان دانست كه در كتاب الشفا ( جزء سوم شامل :\r\nالارثماطيقى - علم الموسيقى - علم الهيئة ) مىبينيم . با اينحال ابو على را رسالات جداگانه‌يى هم در اصول و فروع علم رياضى هست مانند : الزاوية يا تحقيق مبادئ الهندسة - رؤية الكواكب بالليل لا بالنهار - رسالة فى الموسيقى - الفلك و المنازل يا المختصر فى علم الهيئة - فى سبب قيام الارض فى وسط السماء - ابطال احكام النجوم - فى ابعاد الظاهرة للاجرام السماوية .\r\n\r\nعلم طب\r\nچنان كه از مطالعهء فصول پيشين دريافته مىشود علم طب در ميان مسلمين نخست بهمت پزشكان گنديشاپور و سپس با ترجمه‌ها و تعليمات دسته‌يى از طبيبان كه از زبان يونانى اطلاع داشتند و يا كتب منقولهء از يونانى بسريانى را به عربى درميآوردند ، بنيان گذاشته شد . اين مترجمان بيشتر بنقل كتب طبيبان مشهور دنياى قديم مانند ابقراط و روفوس « 1 » و جالينوس و اوريباسيوس « 2 » و جز آنان ، و شروح و جوامع آنها به عربى ، اشتغال داشتند و بدست آنان صدها كتاب و رساله و كنّاش از يونانى و سريانى به عربى درآمد و اساس كار پزشكان ممالك اسلامى قرار گرفت . علاوه برين مسلمين با ترجمهء آثار برخى از طبيبان هندى از تجارب پزشكان آن سرزمين نيز اطلاع يافته بودند « 3 » ، از مدرسهء گنديشاپور هم ( كه خود چنان كه ديده‌ايم در پزشكى پيشرفتهاى بسيار حاصل كرده و حتى در برخى از موارد از مراكز يونانى هم پيش افتاده بود ) مسلمانان طبعا استفاده‌هاى بسيارى بوسيلهء اطّباء نخستين ايرانى مانند آل بختيشوع و آل ماسويه و غيره كردند .\r\nبدين‌ترتيب كتب بسيار از منابع مختلف يونانى و ايرانى و هندى براى مسلمانان فراهم آمد و طب اسلامى بر همين مبانى استوار نهاده شد و بسرعت پيش رفت . تأليف و تدوين در علم طب چنان كه در همين كتاب ديده‌ايم از قرن دوم هجرى آغاز شد و در قرن سوم\r\n\r\n\r\n","description":"","footnote":"\r\n( 1 ) -  Rufus d'Ephese  طبيب مشهور اواخر قرن اول و اوايل قرن دوم ميلادى\r\n( 2 ) -  Oribasios  طبيب يونانى مشهور قرن چهارم ميلادى\r\n( 3 ) - رجوع شود به الفهرست ابن النديم ص 342 و 378 و 421\r\n","page_name":" 343 ","page_number":369},
  {"content":"\r\n\r\nهجرى يكى از مهمترين كتب طب عربى يعنى فردوس الحكمة بدست دانشمند مشهور على بن ربّن الطبرى تأليف شد .\r\nدر اواخر قرن سوم و اوايل قرن چهارم يكى از بزرگترين اطباء جهان كه او را به حق جانشين جالينوس دانسته و « جالينوس العرب » لقب داده‌اند ، يعنى محمد بن زكرياى رازى كه شرح احوال و عقايد فلسفى او را پيش ازين گفته‌ايم ، شروع بتأليف كتب مهمّ طبّى خود كرد . تأليفات طبّى او متعدد و بنابر صورتى كه ابو ريحان از كتب او ذكر كرده متجاوز از پنجاه و شش كتاب بزرگ و كوچك بوده است .\r\nمهمترين تأليف طبّى او كتاب الحاوى است كه از قرن چهارم ببعد همواره از امّهات كتب طب شمرده ميشده است . اين كتاب حكم دائرة المعارف بسيار مفصّلى از علم طب دارد و بسبب تفصيل بسيار از تمام اجزاء آن‌كه بسى ميرسيد نسخى در دست نيست بلكه مجموعهء آنچه از متن عربى آن در دست است در حدود نصف آن كتابست و حال آنكه اجزاء ترجمه شدهء به لاتين ازين كتاب به 25 ميرسد . اين كتاب را شاگردان رازى بعد ازو بدستور ابن العميد از روى يادداشتهاى استاد خود مرتّب و از مسوده خارج كردند . اهميت اين كتاب علاوه بر تفصيل و اشتمال بر انواع شعب و فنون علم طب و دربرداشتن كاملترين اطلاعاتى كه تا عهد مؤلّف آن وجود داشته است ، در آنست كه رازى بسيارى از تجارب شخصى و يادداشتهايى را كه در مدت عمل و معالجات خود فراهم آورده بود در آن گنجانده و جنبهء تجربى خاصى به آن بخشيده است و اين صفت نه‌تنها در ميان كتب طبّى ساير مؤلّفان اسلامى بلكه در ديگر آثار رازى هم كمتر ديده مىشود . ترجمه‌ها و تحقيقاتى كه اروپائيان راجع به اين كتاب كرده‌اند بسيارست و فرصت ذكر آنها درينجا نيست « 1 » .\r\nديگر از كتب مشهور رازى در طب كتاب المنصورى يا الطب المنصورى است كه بنام منصور بن اسحق سامانى حاكم رى نوشته شده و نسبت بكتاب الحاوى كتابى مختصر ولى جزء كتب مهمّ طب است كه از قديم الايام همواره طرف توجّه بوده است . اين كتاب در ده جزء\r\n\r\n\r\n","description":"","footnote":"\r\n( 1 ) - رجوع شود به :  La Science arabe p . 91 - 92  و به :\r\n E . Browne : La Medecine arabe , trad , francaise par Renaud p . 54 - 59 \r\n","page_name":" 344 ","page_number":370},
  {"content":"\r\n\r\nتأليف شده و در قرون وسطى چندبار به زبان لاتين درآمده و بعد بدفعات متعدد چاپ شده است . غير ازين چندين رسالهء كوچك او هم در قرون وسطى بدست مترجمان لاتينى به آن زبان درآمده و بعد از اختراع چاپ بطبع رسيده است . از كتب معروف ديگر رازى كتاب الشكوك اوست كه در آن ايرادانى بر جالينوس وارد دانسته است « 1 » .\r\nو ديگر كتاب من لا يحضره الطبيب كه بقول ابن ابى اصيبعه به « طبّ الفقراء » مشهور بوده است زيرا درين كتاب دستورهاى سهل الوصولى براى علاجست كه بىحاجت بطبيب ميتوان از آن استفاده كرد . ديگر از كتب قابل توجّه رازى كتاب « برء الساعة » است كه متضمّن معالجات سريع براى امراض است . ديگر الفاخر فى الطبّ و ديگر دفع مضار - الاغذية و ديگر المدخل الصغير ، و الفصول فى الطبّ است كه به مرشد محمد زكرياى رازى معروف بود .\r\nديگر از اجلّهء اطّباء قرن چهارم ابو الحسن احمد بن محمد الطبرى طبيب ركن الدولهء ديلمى است كه از كتاب مشهورش بنام « المعالجة البقراطية » نسخى در دست است . اين كتاب در ده جزء و حاوى معالجات انواع امراض در اعضاء مختلف آدمى است و علاوه بر بحث در امراض و كيفيت علاج آنها بتشريح اعضاء هم در آن توجّه شده و اين رسم در جميع كتب بزرگ طبّى اسلامى مراعات گرديده است . ظاهرا اين كتاب اصلا به فارسى تأليف و بعد از آن به عربى گردانده شده باشد « 2 » .\r\nابو منصور حسن بن نوح القمرى البخارى از اطّباء بسيار معروف اوائل قرن چهارم بوده است « 3 » كه شيخوخت او مصادف بود با جوانى ابو على و نوشته‌اند كه ابن سينا چندى در خدمت او علما و عملا بتعلّم علم طبّ اشتغال داشت « 4 » . ازو كتابى بنام غنى و منى در سه مقاله در دست است ( مقالهء اول : فى امراض الحادثة من الفرق الى القدم . مقالهء دوم :\r\n\r\n\r\n","description":"","footnote":"\r\n( 1 ) - راجع به اين كتاب و كيفيت شكوك رازى بر جالينوس رجوع شود به تاريخ ادبيات تأليف آقاى بديع الزمان فروزانفر ص 43 - 45\r\n( 2 ) -  La Science arabe , p . 120 \r\n( 3 ) - رجوع شود به طبقات الاطبا ج 1 ص 327\r\n( 4 ) - نامهء دانشوران ج 1 ص 55 و 381\r\n","page_name":" 345 ","page_number":371},
  {"content":"\r\n\r\nفى العلل الظاهرة . مقالهء سوم : فى الحمّيات ) .\r\nبزرگترين طبيب اسلامى بعد از رازى على بن عباس مجوسى اهوازى طبيب عضد الدوله است . وى شاگرد پزشك بزرگ ايرانى ابو ماهر موسى بن سيّار قمى بوده است . وفات او در سال 384 بوده و چون بر دين زردشتى بود او را مجوسى گفته‌اند . از كتاب مشهور او كامل الصناعة فى الطبّ معروف به الطبّ الملكى و كنّاش عضدى نسخ بسيار در دست است و چندبار بطبع رسيده . اين كتاب بيست مقاله دارد كه در تمام ابواب علم طب بتفصيل نوشته شده و پيش از قانون كاملترين كتاب در فنّ طب شمرده ميشد و بعد از تأليف كتاب قانون هم همواره جزو كتب مهمّ مورد مطالعه و استفادهء اهل فنّ بوده است . اين كتاب بلاتينى ترجمه شده و آن ترجمه چندبار بطبع رسيده است .\r\nابو سهل عيسى بن يحيى المسيحى الجرجانى طبيب بزرگ معاصر ابن سينا است كه بقولى يكى از استادان او در طبّ بوده و در دربار آل مأمون در خوارزم زندگى ميكرده است تا در حدود سال 403 هنگامى كه بهمراهى ابن سينا از بيابان خوارزم بجانب خراسان ميرفته در آن بيابان درگذشت . كتاب مشهور او « المائة فى الصناعة الطبية » است كه كتاب بزرگى حاوى تمام ابواب طبّ است و ازو علاوه برين كتاب چند رسالهء ديگر نيز در دست است . ابو سهل در مسائل ديگرى از قبيل هندسه و نجوم و حكمت نيز آثارى داشته است « 1 » .\r\nابو على بن سينا طبيب بسيار بزرگ آخر قرن چهارم و آغاز قرن پنجم و كسى است كه طبّ اسلامى را بمنتهاى كمال رسانيده و به آن نظم منطقى و جنبهء علمى كامل داده است . از ابن سينا رسالات و ارجوزه‌ها و كتب متعدد در مسائل مختلف طبّ در دست است مانند : الادوية القلبية ، ارجوزة فى التشريح ، ارجوزة فى المجزّبات فى الطب ، ارجوزة فى الوصايا الطبية ، الاقراباذين ، فى حفظ الصحة ، دفع المضار الكليه من الابدان الانسانية ، سياسة البدن ، الفصد ، فصول فى الطب ، المسائل الطبية ، منافع الاعضاء ، فى بيان النبض ، فى الهندباء ، رسالهء نبض ( به فارسى ) ، تشريح الاعضاء ( به فارسى ) ، رسالهء جوديه ( به فارسى ) ، كتاب القانون و غيره . القانون مهمترين كتاب ابو على سينا در طبّ\r\n\r\n\r\n","description":"","footnote":"\r\n( 1 ) - رسالة للبيرونى فى فهرست كتب محمد بن زكريا ص 45\r\n","page_name":" 346 ","page_number":372},
  {"content":"\r\n\r\nو از جملهء مهمترين كتب اسلامى و از اركان اين علم در دنياى قديم است . القانون در پنج كتاب است :\r\n1 ) در امور كلى علم طبّ شامل چهار فنّ 2 ) ادويهء مفرده شامل دو جمله 3 ) امراض جزئيهء اعضاء انسان شامل بيست و دو فنّ 4 ) امراض جزئيه‌يى كه اختصاص باعضاء معينى ندارد شامل هفت فنّ 5 ) در ادويهء مركّبه ( اقراباذين ) شامل چند مقاله و دو جمله .\r\nازين كتاب نسخ متعدد در دست است و چندبار بطبع رسيده و از آن بتمامى يا باجزاء ترجمه‌هاى متعدد بلاتينى و ساير السنه شده كه چندين بار بطبع رسيده است .\r\nاين كتاب بسبب اهميت و اعتبارى كه در طب اسلامى دارد از آغاز تأليف مورد توجّه علماى اسلامى واقع شد و به همين جهت شروح متعدد بر آن نگاشتند و مختصراتى از آن ترتيب دادند و باز آن مختصرات را شرح كردند و يا حواشى متعدد بر آن نوشتند « 1 » .\r\n\r\nصيدنه و ساير اقسام علوم طبيعى\r\nدر ساير علوم طبيعى از قبيل صيدنه ( داروشناسى ) و بيطره ( ستور پزشكى ) و علم الحشائش ( گياه‌شناسى ) و علم الحيوان و علم المعادن نيز تا اواخر اين عهد پيشرفتهاى بسيار حاصل شد زيرا همهء اين علوم در علم طبّ به كار ميآمد و از دانستن آنها براى تكميل فنّ طبّ چاره نبود . در علم الكيميا دنبال زحماتى كه يونانيان كشيده بودند در تمدن اسلامى گرفته شد و در همين عهد علم مذكور بمراحلى از ترقى رسيد و بعد از آن كار مهمى در آن صورت نگرفت .\r\nعلم داروشناسى در غالب كنّاش‌ها و كتب بزرگ طب يك يا دو باب از ابواب بزرگ آنها را ترتيب ميداد يعنى گاه ادويهء مفرده و مركّبه را جدا از يكديگر و گاه در يك باب مورد مطالعه قرار ميدادند و با اينحال ترتيب كتابهاى عليحده به اين منظور هم ميان مسلمين معمول بوده است .\r\nاز جملهء كتب مهمى كه درين فن ترتيب يافته و در بيمارستانها و دكانهاى داروفروشان مورد استفاده بود كتاب شاپور بن سهل گنديشاپورى ( م . 255 ) است كه بقول ابن النديم\r\n\r\n\r\n","description":"","footnote":"\r\n( 1 ) - رجوع شود بجشن‌نامهء ابن سينا ، دكتر صفا ، ج 1 ص 101 و به فهرست نسخه‌هاى مصنفات ابن سينا ، دكتر يحيى مهدوى ص 189 - 195\r\n","page_name":" 347 ","page_number":373},
  {"content":"\r\n\r\nصاحب بيمارستان گنديشاپور بود و كتاب مشهور او موسوم به « كتاب الاقراباذين » در بيست و دو باب بوده است « 1 » . اين كتاب در اواخر قرن سوم و تمام قرن چهارم و پنجم و قسمتى از قرن ششم در دكانهاى داروفروشان و بيمارستانهاى بغداد مورد استفاده بود تا اقراباذين ابن التلميذ ( م . 560 ) جاى آن را گرفت در همين اوان كتابهاى مشهور ديگرى هم درين فن پديد آمد كه از لحاظ ما مهمتر از همه كتاب الابنية عن حقائق الادوية است كه ابو منصور موفق بن على هروى در قرن چهارم يا پنجم ( ؟ ) به زبان فارسى تأليف كرد .\r\nراجع به اين كتاب كه نام 585 داروى مختلف در آن آمده است بعد ازين سخن خواهيم گفت .\r\nاز همين اوان كتاب مشهورى در معرفت حيوان در دست است . از ابو سعيد عبيد الله ( يا عبد اللّه ) بن جبرائيل بن عبيد الله بن بختيشوع ( متوفى در حدود 449 يا 450 ) باسم « طبايع الحيوان و خواصها و منافع اعضائها » . از روى همين كتاب و كتاب نعت الحيوان ارسطو كتاب ديگرى بنام ( نعت الحيوان و منافعه » ترتيب داده شده است كه نسخهء آن هم در دست است . از عبيد اللّه كتاب معتبرى در طبّ بنام « الروضة الطبيعيّة » در دست داريم .\r\nكتاب مشهورى كه در معرفت جواهر و معادن نوشته شده كتاب الجماهر فى معرفة الجواهرست از ابو ريحان بيرونى كه مخصوصا از لحاظ اطلاعات فيزيكى و كيمياوى داراى اهميت فراوانست و معلوم ميدارد كه در اواخر اين عهد علوم مذكور بكدام مرتبه از ترقى رسيد .\r\nعلم كيميا ( - شيمى ) بقولى از عهد بنى اميّه بوسيلهء خالد بن يزيد و بتحقيق از عهدى كه نقل كتب علمى به زبان عربى معمول شد ، يعنى از اواسط قرن دوم هجرى ميان مسلمانان رائج گشت ، و از نخستين علماى اين علم در ميان مسلمانان يكى جابر بن حيّان است كه در وجود تاريخى او ترديد دارند ولى رسائل متعددى در كيميا باسم او مشهور است . بزرگترين كيميادان قديم كه در تمدن اسلامى از ذكر نام او چاره‌يى نيست ابو بكر محمد بن زكرياى رازى است . تحقيقات و مطالعات و تجارب رازى در علم كيميا بحدّى علمى و دقيقست كه بايد او را بزرگتر از همهء كسانى دانست كه در تمدّن\r\n\r\n\r\n","description":"","footnote":"\r\n( 1 ) - الفهرست ص 413\r\n","page_name":" 348 ","page_number":374},
  {"content":"\r\n\r\nاسلامى درين باب با نظر علمى دقيق وارد شده و كتاب تأليف كرده‌اند . از جملهء كتبى كه ابو ريحان بيرونى در كيميا برازى نسبت داده اين كتابها را ذكر ميكنيم : المدخل التعليمى ، علل المعادن ، اثبات الصناعة ، كتاب الحجر ، كتاب التدبير ، كتاب الاكسير ، كتاب شرف الصناعة ، كتاب الترتيب ، كتاب الشواهد ، كتاب السرّ ، كتاب سرّ الحكما و غيره . از نتايج تجارب و تحقيقات رازى در علم كيميا كشف جوهر گوگرد ( - زيت الزاج ) و كشف الكل ( - الكحل ، الكحول ) است .\r\nديگر از مؤلّفين كتب كيميا در ايران قاضى ابو الحسن عبد الجبّار بن احمد الهمدانى ( م . 415 ) را ذكر كرده‌اند . وى در عهد خود از مشاهير شيوخ معتزله بود . كتابى كه بنام رسالة فى علم الكيميا به دو نسبت داده‌اند مشهورست .\r\nديگر ابو الحاكم محمد بن عبد الملك الصالحى الخوارزمى الكاثى ساكن بغدادست كه در حدود سال 425 هجرى رساله‌يى بنام عين الصنعة و عون الصناعة نوشت .\r\nازين رساله اصل عربى و ترجمهء فارسى و ترجمهء انگليسى آن بطبع رسيده است .\r\nديگر ابو على بن سيناست كه چند رساله در كيميا ازو باقى مانده و يا به او نسبت يافته است مانند : الاكسير ، يا امر مستور الصنعة ، يا الكيميا ، الدرّ المكنون و الجواهر المصون ، رسالة فى الصناعة العالية .\r\n\r\nجغرافيا\r\nاز علومى كه ميان مسلمانان تا پايان اين عهد ترقيات شگرف كرده علم جغرافياست و سهم عمده و اساسى در پيشرفت اين علم با ايرانيانست . علم جغرافيا در ميان مسلمانان بر اثر ترجمهء كتاب جغرافياى بطلميوس و آشنايى با اصول آن معمول شد و با استفاده از اطلاعاتى كه مسلمانان از مسالك و ممالك براى مقاصد جنگى و ادارى و ديوانى و نظاير اين امور فراهم آورده بودند راه تكامل پيمود چنان كه از اوايل قرن چهارم تا عهد تسلّط سلاجقه علماى بزرگى درين فن ظهور كردند و كتب معتبرى پديد آوردند كه از جهات مختلف مانند شرح مسائل طبيعى و اقتصادى و اجتماعى و سياسى ممالك و نواحى و توجّه باصول رياضى اين علم و ترسيم نقشه‌ها و بيان مسافات و غيره مورد توجّه است .\r\nاولين جغرافيانويس بزرگ كه در تمدن اسلامى ظهور كرد ابو القاسم محمد بن\r\n\r\n","description":"","footnote":"","page_name":" 349 ","page_number":375},
  {"content":"\r\n\r\nخرداذبه است كه كتاب مشهور او بنام « كتاب المسالك و الممالك » در حوالى سنهء 232 هجرى تأليف شده . وى در بيان حدود ارض و مسالك و ممالك آن بر كتاب بطلميوس اعتماد كرد .\r\nدر اواخر قرن سوم و اوايل قرن چهارم چند كتاب مهم ديگر در جغرافيا تأليف شد كه از آن جمله است كتاب صور الاقاليم از ابو زيد البلخى در بيست جزو در ذكر امّهات مدن و نواحى « 1 » . ازين كتاب كه از امّهات كتب جغرافيا بود نسخه‌يى در دست نيست و اخيرا ترجمهء قسمتى از آن به فارسى بدست آمده كه نسخهء آن از قرن ششم هجريست و چند نقشهء جغرافيايى دارد .\r\nدر اوائل قرن چهارم ابو الحسن على بن الحسين المسعودى مورّخ بزرگ ( م . 346 ) در قسمتى از كتاب ذيقيمت خود بنام مروج الّذهب و معادن الجوهر تحقيقات جغرافيايى دقيق كرده و در آن تحقيقات نسبت بممالك و امم مختلف توصيفاتى آورده و توضيحاتى سودمند و عالمانه داده است .\r\nدر نيمهء دوم قرن چهارم چند عالم جغرافيا ظهور كرده و كتابهايى خاصّ اين علم نوشته‌اند كه بايد آنها را بهترين كتب اسلامى در نوع خود شمرد . ازين ميان نخست بايد نام ابو القاسم محمد بن حوقل بغدادى را ذكر كرد كه معاصر با ابو صالح منصور ابن نوح سامانى ( 350 - 366 ) بوده و در ايام همين پادشاه در ايران سياحت و تحقيق كرده است « 2 » . اطلاعات دقيقى كه ابن حوقل در باب جغرافياى همهء ممالك اسلامى از غرب گرفته تا شرق جمع كرده و نقشه‌هايى كه از جميع معمورهء ارض و ولايات و نواحى مختلف داده و توصيفاتى كه از اقاليم و بلدان و جبايات و خراجات و انهار و بحار و مسافات و مذاهب و اديان و رسوم و آداب و ملوك و امراء و تجارت و زراعت نواحى مختلف كرده بسيار دقيق است و اهميت آن براى ما مخصوصا در ذكر دقيق جغرافياى ايران تا اقصاى ماوراء النهر و سندست . اين كتاب معوّلست بر كتاب المسالك و الممالك ابن خرداذبه و كتاب الخراج قدامة بن جعفر ( م . 310 ) .\r\n\r\n\r\n","description":"","footnote":"\r\n( 1 ) - براى اطلاع از چگونگى اين كتاب رجوع كنيد باحسن التقاسيم ص 4\r\n( 2 ) - صورة الارض ص 472\r\n","page_name":" 350 ","page_number":376},
  {"content":"\r\n\r\nدانشمند بزرگ ديگرى كه درين عهد اثر مشهورى ازو در جغرافيا داريم ابو اسحق ابراهيم بن محمد الفارسى الاصطخرى معروف بكرخى است كه كتاب مسالك الممالك او معوّلست بر كتاب صور الاقاليم ابو زيد بلخى .\r\nدر عهد سامانيان جغرافيانويس ديگرى تمام ايرانرا علاوه بر ساير نواحى ممالك اسلامى سياحت كرد و كتاب معتبرى در جغرافيا بنام احسن التقاسيم فى معرفة الاقاليم نوشت كه مخصوصا از حيث دقت در بيان آداب و عادات و مذاهب و السنهء اقوام و ملل بسيار قابل توجّه است و او شمس الدين ابو عبد الله محمد بن احمد المقدسى معروف به بشّارى است .\r\nدر اواخر قرن چهارم يكى از رجال بزرگ ادب و سياست بنام ابو عبد الله احمد ابن محمد جيهانى ( كه از سال 365 بوزارت ابو صالح منصور بن نوح انتخاب شده « 1 » و در سال 367 از وزارت معزول و عتبى بجاى او منصوب گرديده « 2 » ) كتابى در جغرافيا تأليف نمود بنام كتاب المسالك و الممالك كه المقدسى وصف مفصّلى از آن كرده است و اين كتاب با وجود تفصيل در ذكر راهها از جهات ديگر ناقص بود « 3 » .\r\nدرينجا ذكر يكى از كتب مهم جغرافيا به فارسى بنام حدود العالم من المشرق الى المغرب لازمست كه از امّهات كتب جغرافيا به زبان فارسى است و در عهد سامانيان تأليف شده و ما راجع به آن در ذكر نثر فارسى درين عهد سخن خواهيم گفت .\r\nآخرين كسى كه در عهد مورد مطالعهء ما يك اثر بسيار مهم كه داراى ارزش جغرافيايى بسيارست بيادگار نهاده ، ابو ريحان بيرونى است . كتاب مشهور او بنام ما للهند كه پيش ازين ذكر آن رفته است « 4 » از حيث اشتمال بر اطلاعات مهمى از هندوستان و هندوان در عهد مؤلّف قابل توجّه است . اين كتاب با چنان دقت و با چندان مطالعهء عميق فراهم آمده است كه هنوز هم مورد استفاده و در نوع خود از كتب معتبر عالمست .\r\n\r\n\r\n","description":"","footnote":"\r\n( 1 ) - تاريخ گرديزى چاپ تهران ص 36\r\n( 2 ) - ايضا ص 37\r\n( 3 ) - المسالك و الممالك ص 3 - 4 . كشف الظنون ص 1664\r\n( 4 ) - رجوع شود به همين كتاب ص 338\r\n","page_name":" 351 ","page_number":377},
  {"content":"\r\n\r\n\r\n3 - علوم ادبى\r\nعلوم ادبى مانند ديگر علوم در قرن چهارم و اوايل قرن پنجم بمنتهاى ترقى خود رسيد و به همان نحو كه در ساير علوم بزرگترين عالمان درين عهد پديد آمدند و كتب اساسى درين عهد تأليف شد ، همچنان در علوم ادبيهء عرب هم عمدهء كتب و عمدهء علما درين دوره بوجود آمدند . علوم ادبى در آغاز اين عهد با همان روش قرن سوم مطالعه و تحقيق ميشد بدين معنى كه استادان بزرگ درين فن بيشتر كسانى بودند كه از طريق علم روايت وارد در فنون مختلف ادب ميشدند مثلا كيفيت بحث درين علم چنان بود كه همواره كلام فصحا را مطرح ميكردند و در فوائد لغوى و نحوى آن با استشهاد و استناد باشعار عرب و آيات قرآن و كلام بلغا سخن ميگفتند . استاد بدين طريق مطالب گوناگون را املاء ميكرد و شاگردان استملاء مىنمودند و ازين طريق كتب امالى پديد مىآمد مانند كتاب امالى ابو على قالى و امالى ابو اسحق زجّاج . پيداست كه با اين روش توجّه بجزئيات و صور منفرده و كلمات واحد و جمله‌هاى واحد اساس كار بود نه ابتدا بكليات و ذكر اصول كليه و آوردن جزئيات بعنوان شاهد . استفاده ازين روش باعث بود كه متعلّمين زبان و لغت عرب در كار خود ورزيده شوند و در عين فراگرفتن زبان بقواعد لسانى آن پى برند و اينست يكى از اسرار ظهور نويسندگان و شاعران بزرگ در قرون نخستين هجرت تا اواخر عهدى كه مطالعه مىكنيم . اما در همين عهد بر اثر رواج علوم عقلى و آشنايى ذهن مسلمين با منطق يونانى و پديد آمدن مؤلّفاتى كه نظم منطقى و علمى داشته ، در كيفيت مطالعهء ادبا در علوم ادبى تغييرى حاصل شد و بر اثر آن علم نحو از صورت املاء بيرون آمد و هيأت علم مدوّنى را با قواعد مرتّب و مباحث منظم گرفت .\r\nشايد يكى ديگر از علل تداول اين روش پديد آمدن مدارس معيّن و محصّلان موظف و ثابت و احتياج بداشتن كتب درسى هم بوده است .\r\nدر علم لغت هم وضع بدين منوال بود . تا مدتى از قرن چهارم پيروى از روش علماى لغت در دورهء قبل متداول بود . غالبا مباحث لغوى همراه با مباحث نحوى در ضمن مجالس املاء بميان ميآمد و تدوين كتب لغت هم تا مدتى مديد بر روش كتاب العين خليل صورت\r\n\r\n","description":"","footnote":"","page_name":" 352 ","page_number":378},
  {"content":"\r\n\r\nميگرفت تا در اواخر قرن چهارم با ظهور جوهرى فارابى علم لغت با توجّه بمبانى اشتقاق و نظم ابتثى تكامل يافت و كتب لغت به اين سبك تدوين شد و اين امر را مخصوصا تكامل علم اشتقاق بوسيلهء ابن جنّى ( م . 392 ) و بحث در اشتقاق كلمات از حيث موادّ آنها ، نه از حيث هيأت ظاهرشان ، تسهيل كرد .\r\nاز مشاهير مطلعين از علوم زبان عربى در ايران اين عهد دانشمندان ذيل را اسم ميبريم :\r\nابو بكر محمد بن دريد الازدى البصرى معروف به ابن دريد ( 223 - 321 ) از مشاهير علماى ادبى ، استاد ابو على قالى و ابو سعيد سيرافى . ابو على قالى قصص ادبى مطبوعى ازو در كتاب امالى خود نقل كرده است و چنان كه علماى ادب اشاره كرده‌اند او نخستين كسى است كه مقامه‌نويسى را در ادب عربى معمول كرد . از آثار او كتاب الجمهرة فى اللّغة ، المقصورة و كتاب الاشتقاق است .\r\nاز مشاهير شاگردان او يكى ابو على قالى است كه ذكر او گذشت و ديگر ابو الفرج اصفهانى كه نام او را در شمار نويسندگان خواهيم آورد .\r\nديگر ابو سعيد حسن بن عبد الله سيرافى از ائمّهء مشهور نحو و لغت و فقه و حديث و علوم قرآن و كلامست . پدر او نخست بر دين زرتشتى بود و بعد اسلام آورد و ابو سعيد خود در عربيت و زهد و صلاح و عفاف مشهور بود . از مهمترين آثار او شرح كتاب سيبويه است . وفات او در سال 368 اتفاق افتاد . ابو حيّان توحيدى نويسندهء مشهور در علوم ادبيه شاگرد سيرافى بود . ابو سعيد سيرافى بر اثر شهرتى كه داشت مرجع امرا و علما و افاضل بود و از آن جمله نوح بن نصر سامانى نامه‌يى به او نوشت و چهار صد سؤال كه غالب آنها الفاظ لغويه بود ازو كرد و بلعمى وزير نامه‌يى مشتمل بر سؤالاتى در باب قرآن به دو نوشت و مروان بن محمد ملك ديلم از آذربايجان يكصد و بيست سؤال در باب قرآن و حديث نزد او فرستاد و ابو جعفر احمد بن محمد صفّارى هفتاد سؤال راجع به قرآن و صد سؤال راجع بكلمات عربى و سيصد بيت شعر و چهل مسأله در احكام و سى مسأله در اصول بر طريق متكلّمين ازو كرد و او آنهمه را جواب گفت . سيرافى همان كسى است كه با ابو بشر متّى بن يونس القنّائى مناظرهء بزرگى در رجحان نحو عربى بر منطق يونانى كرد و صورت اين مناظره در كتاب الامتاع و المؤانسة آمده است . از جملهء كتب او كتاب اخبار النحويين البصريين\r\n\r\n","description":"","footnote":"","page_name":" 353 ","page_number":379},
  {"content":"\r\n\r\nدر دست است . سيرافى بيشتر بروش حفظ و روايت متّكى بود ولى شاگرد او ابو على حسن بن احمد فارسى ( 307 - 377 ) بيشتر بقياس اتّكاء داشت . او و شاگردش ابن جنّى ابواب جديدى در نحو و تصريف ابتكار كردند . ابو على در فارس ولادت يافت و همانجا به تحصيل علوم ادبى اشتغال ورزيد و بعد از آن مدتى در حلب نزد سيف الدولهء حمدان بسر برد و در آنجا با متنبّى مناظراتى داشت . سپس بفارس بازگشت و بمصاحبت عضد الدوله نائل گرديد و كتاب الايضاح و التكملة فى النحو را براى او تدوين كرد .\r\nصاحب كافى اسمعيل بن عبّاد ( م . 385 ) وزير مشهور ديلمى و نويسندهء بزرگ از افاضل علماى لغت و نحوست . اثر مشهور او در علوم ادبى كتاب المحيط در لغت عربى است كه از امّهات كتب لغت عرب محسوب مىشود و نام او را در شمار نويسندگان اين عهد هم خواهيم آورد .\r\nابو الحسين احمد بن فارس الّرازى از ائمّهء بزرگ لغت در عهد خود بود و كتاب المجمل در لغت ازوست . وى مدتى در رى و همدان توقف داشت و بديع الزمان همدانى شاگرد اوست . وفاتش بسال 390 در شهر رى اتفاق افتاد . از جملهء كتب او كه اكنون در دست است كتاب الصاحبى است بنام صاحب بن عبّاد . اين كتاب محتوى بحثهاى ذيقيمتى در اصل زبان عربى و خصائص آن و اختلاف لهجات عربى بنابر اختلاف قبايل عربست .\r\nابو منصور محمد بن احمد الازهرى هروى ( م . 370 ) از جملهء بزرگترين علماى ادب درين عهدست . ولادت و وفات او در شهر هرات اتفاق افتاد . وى مدتى در عراق و جزيرة العرب بجمع لغت مشغول بود و چندى هم بدست قرامطه در عربستان اسير شد و در آنجا بر اثر معاشرت با عربان بسيارى از لغات و اصطلاحات حقيقى زبان عرب را فراگرفت . كتاب مشهور او در لغت التهذيب است . ابن منظور صاحب كتاب لسان العرب در مقدمهء كتاب خود كتاب التهذيب ازهرى را از امّهات كتب لغت شمرده است .\r\nاسمعيل بن حمّاد جوهرى فارابى هم مانند سلف خود مدتى براى جمع لغت در ميان قبايل عرب بسر برد و با ذخيرهء سرشارى از لغت بنيشابور رفت و در آنجا بتدريس پرداخت و كتاب الصحاح فى اللغة را كه آن هم از امّهات لغت شمرده شده است تأليف كرد . وفات او در سال 398 اتفاق افتاد .\r\n\r\n","description":"","footnote":"","page_name":" 354 ","page_number":380},
  {"content":"\r\n\r\nديگر از علماى لغت و ادب درين عهد ابو عمرو احمد بن محمد بن ابراهيم زوزنى ( م . 374 ) از زوزن خراسان ميان نيشابور و هراتست . از آثار مشهور او شرح معلّقات سبع است كه دلالت تامّى بر وسعت اطلاع زوزنى در لغت و نحو و تصريف دارد .\r\nبسيارى ديگر از اصحاب علوم ادبى درين عهد بوده‌اند كه بسبب اشتغال بتأليفات ادبى نام آنان در شمار نويسندگان خواهد آمد . در ذيل اين مبحث بايد يادآور شويم كه :\r\nعلوم بلاغت درين قرن مراحل مهمى از ترقى را سير كرد . در شرح قصايد و اشعار كه درين دوره معمول بود و در مجالس درسى كه بطريق املاء صورت ميگرفت ، تحقيقاتى در مسائل بلاغى انجام ميشد ، ليكن كار اساسى را درين علم كسانى انجام دادند كه كتب خاصى وقف بحث در مسائل مذكور نمودند . از جملهء اين بحثها يكى آنست كه صاحب بن عبّاد در انتقاد بر متنبّى در رسالهء خاص خود نوشت . وقتى صاحب رسالهء خود را در اظهار مساوى متنبّى تأليف كرد يكى از ادباى معروف عهد او بنام ابو الحسن على بن عبد العزيز جرجانى ( 290 - 366 ) معاصر صاحب و قاضى رى كتابى بنام كتاب الوساطة بين المتنبّى و خصومه نوشت . بعد از على بن عبد العزيز عبد القاهر ابن عبد الرحمن الجرجانى ( م . 474 ) درين كار از آن استاد پيشى گرفت و بتدوين اصول علم بلاغت پرداخت و دو كتاب خود « دلائل الاعجاز » و « اسرار البلاغة » را تأليف كرد . « 1 »\r\n\r\n\r\n","description":"","footnote":"\r\n( 1 ) براى اطلاع از احوال ادبائى كه ذكر آنان درين مبحث گذشته است رجوع شود به : معجم الادباء ياقوت حموى : ابن دريد ج 18 ص 127 - 143 . ابو سعيد سيرافى ج 8 ص 145 - 232 .\r\nابو على فارسى ج 7 ص 232 - 261 . صاحب بن عبّاد ج 6 ص 168 - 317 . ازهرى هروى ج 17 ص 164 - 167 . جوهرى فارابى ج 6 ص 151 - 165 . على بن عبد العزيز جرجانى ج 14 ص 14 - 35\r\n","page_name":" 355 ","page_number":381},
  {"content":"\r\n\r\n\r\nفصل چهارم وضع ادبى ايران در قرن چهارم و نيمهء اول قرن پنجم\r\n\r\n1 - وضع عمومى زبان و ادب فارسى\r\nدوره‌يى كه مورد مطالعهء ماست يعنى عهدى كه با قدرت شاهان سامانى در ماوراء النهر و خراسان آغاز شده و بتسلّط سلاجقه بر بغداد ختم گرديده است ، با آنكه ابتداى ترقى ادب فارسى است يكى از مهمترين ادوار ادبى ما محسوب ميگردد . در ابتداى اين عهد رودكى استاد شاعران ، و در اواخر اين دوره فردوسى و عنصرى دو استاد مسلّم شعر پارسى زندگى ميكرده‌اند . شاعران ديگرى كه درين دوره بسر ميبردند نيز هريك صاحب شهرت و اهميت خاص در تاريخ ادبيات فارسى هستند . كمتر دوره‌يى از ادوار ادبى فارسى است كه اينهمه شاعر استاد و بزرگ ، آن هم از يك ناحيهء محدود ، در آن زندگى كرده باشند و كمتر عهديست كه فصاحت و جزالت كلام تا اين حدّ فطرى و ملكهء گويندگان آن باشد . كثرت شعر و تعدّد آثار گويندگان چنان كه خواهيم ديد يكى از خصائص عمدهء اين عهدست . علّت عمدهء اين توسعه و رواج روزافزون شعر در عهد مورد مطالعهء ما تشويق بىسابقهء شاهان نسبت بشعرا و نويسندگانست . همهء امرا و شاهان مشرق درين عهد نسبت بگويندگان پارسىزبان و نويسندگان و شعراى\r\n\r\n","description":"","footnote":"","page_name":" 356 ","page_number":382},
  {"content":"\r\n\r\nتازىگوى ايرانى رعايت كمال احترام را ميكرده‌اند و اگر هم اتفاقا واقعه‌يى نظير حادثهء ميان سلطان محمود و فردوسى درين عهد بميان ميآمد معلول جريانات اجتماعى و سياسى خاص بود نه معلول بىحرمتى شعرا و گويندگان در نزد اين سلاطين . صلات گران و نعمتهاى جزيل و اموال كثيرى كه امرا و سلاطين درين دوره در راه تشويق شاعران صرف ميكرده‌اند بحدّى بود كه آنانرا بدرجات بلندى از ثروت و تنعّم ميرسانيد .\r\nدربارهء رودكى گفته‌اند كه بنهء او را چهار صد شتر ميكشيد « 1 » و دربارهء عنصرى گفته شده است كه از نقره ديكدان و از زرآلات خوان ترتيب داد « 2 » و بعضى از شاعران درين عهد چنان ثروتمند ميشدند كه حتى محسود معاصران خويش ميگرديدند « 3 » و گروهى از گويندگان چندان تنعّم و جلال داشتند كه با غلامان سيمين‌كمر و زرّين‌كمر حركت ميكردند « 4 » و در حقيقت مانند شاهان با موكب خاص از معابر ميگذشتند .\r\nاين وضع نتيجهء مستقيم تشويق پادشاهان نسبت بگويندگان مذكور و اعزاز و اكرام آنان بود و اين حال هرگز پديد نميآمد مگر بر اثر علاقهء خاصّ شاهان و اميران و وزيران نسبت بادب و شعر .\r\nدر ميان سلاطين و امرا و وزراى اين عهد بسيار كسان داريم كه يا خود شاعر و نويسنده بوده‌اند ( مانند شمس المعالى قابوس و آغاجى و طاهر بن فضل چغانى و امير ابو المظفّر چغانى و ابن العميد و صاحب بن عبّاد و عتبى و جيهانى و ابو الفضل بلعمى و ابو على بلعمى و نظاير آنان ) و يا از تشويق و بزرگداشت نويسندگان و شاعران پارسىگوى و تازىگوى بهيچروى غفلت نداشتند .\r\n\r\n\r\n","description":"","footnote":"\r\n( 1 ) - چهار مقالهء نظامى عروضى چاپ ليدن ص 33\r\n( 2 ) - اشاره است به اين بيت از خاقانى :\r\n شنيدم كه از نقره زد ديكدان * ز زر ساخت آلان خوان عنصرى \r\n( 3 ) - اشاره است بشعر ابو زراعهء معمرى دربارهء رودكى . رجوع شود بشرح حال رودكى .\r\nو نيز اشاره است به اين بيت فرخى :\r\n محسود بزرگان شدم از خدمت محمود * خدمتگر محمود چنين بايد هموار \r\n( 4 ) - چهار مقاله چاپ ليدن ص 40\r\n","page_name":" 357 ","page_number":383},
  {"content":"\r\n\r\nسامانيان خصوصا بنثر و نظم پارسى توجّه خاص مبذول ميداشتند . بسبب همين توجّه بود كه شاعران را آنهمه تشويق و تكريم ميكردند و مستقيما براى ايجاد منظومهايى مثل شاهنامه يا ترجمهء كتبى مانند كليله و دمنهء ابن المقفّع « 1 » و تاريخ طبرى و تفسير كبير طبرى « 2 » فرمانهايى صادر ميكردند و برخى از وزيران آنان مانند ابو الفضل بلعمى مشوّق شاعران در نظم داستانها و كتبى از قبيل كليله و دمنه ميشدند يا افرادى از قبيل ابو على بلعمى خود بتأليف كتبى به زبان پارسى همّت مىگماشتند .\r\nشايد يكى از علل بزرگ ترويج نثر و نظم پارسى بوسيلهء سامانيان تعقيب فكر استقلال ادبى ايرانيان و دنبال كردن نظر يعقوب بن ليث درين زمينه بوده است و علّت ديگر آنكه سامانيان ميكوشيدند دربار آنان همان مرتبت و مقامى را يابد كه بغداد در زير تسلّط خلفاى عبّاسى دارا بود و گويا اين فكر بود كه شاعران را بسرودن نظير اين بيت برميانگيخته است كه :\r\n امروز بهرحالى بغداد بخاراست * كجا مير خراسانست پيروزى آنجاست \r\nغير از بخارا كه مهمترين مركز ادبى ايران در قرن چهارم بود ، در عهدى كه مورد مطالعهء ماست مراكز مهم ديگرى مانند سيستان و غزنين و گرگان و چغانيان و نيشابور و رى و سمرقند براى ادب فارسى وجود داشت و در مراكز ادبى مشرق رونق شعر و نثر پارسى بيش از ساير مراكز بوده است و بر رويهم در مراكز غربى ايران تا اوايل قرن پنجم شعر و نثر فارسى رونق و رواجى چنان كه بايد نداشت زيرا اولا هنوز زبان و ادبيات درى در آن نواحى كاملا انتشار نيافته بود و ثانيا رقابتى كه ميان امراى بويى و سامانى وجود داشت مانع آن بود كه زبان ادبى دربار آل سامان در قلمرو حكومت آل بويه رونق بسيار يابد و اين امر يعنى توجّه امراى عراق بنثر و نظم درى بيشتر از اوايل قرن پنجم ببعد و على الخصوص اواخر ايام امراى بويى رى و از دربار علاء الدولهء كاكويه در اصفهان آغاز شد و بجاى زبان درى درين نواحى بيشتر لهجه‌هاى محلّى براى\r\n\r\n\r\n","description":"","footnote":"\r\n( 1 ) - مقدمهء شاهنامهء ابو منصورى ( كتاب بيست مقالهء مرحوم قزوينى ج 2 ص 22 )\r\n( 2 ) - در مقدمه هردو ترجمهء اخير شرح فرمان پادشاه سامانى مبنى بر ترجمهء دو كتاب مذكور بتوضيح آمده است .\r\n","page_name":" 358 ","page_number":384},
  {"content":"\r\n\r\nشاعرى معمول بوده است چنان كه در تاريخ ابن اسفنديار بوجود دو شاعر طبرى در دربار عضد الدوله اشاره شده است كه با حرمت بسيار در آنجا بسر ميبرده‌اند « 1 » ، و بندار رازى شاعر مشهور اين عهد در رى بلهجهء محلّى خود شعر ميسرود .\r\nزبان فارسى درى در قرن چهارم و اوايل قرن پنجم بر اثر آميزش بيشتر با زبان عربى و قبول مقدارى از اصطلاحات علمى و ادبى و دينى و سياسى و به كار رفتن آن براى بيان مفاهيم و مضامين مختلف شعرى و مقاصد علمى و غيره نسبت بقرن سوم تكامل و توسعهء بيشترى يافت با اينحال اگر آن را با ادوار ادبى بعد بسنجيم تعداد لغات عربى را به نسبت محسوسى كمتر و غلبهء لغات اصيل پارسى را بيشتر مىبينيم و على الخصوص اين نكته قابل توجّه است كه شاعران و نويسندگان اين عهد كمتر تحت نفوذ قوانين دستورى زبان عربى بودند و رعايت قواعد پارسى را بيشتر ميكردند و مثلا بندرت از اوزان جمع عربى در كلمات تازى اين عهد اثرى مىيابيم و تركيبات عربى را در زبان پارسى نافذ و وارد نمىبينيم . اين نكته قابل ذكرست كه شاعران و نويسندگان اين عهد خلاف آنچه برخى مىانديشند تعمّدى درآوردن كلمات پارسى بجاى عربى نداشتند بلكه چون زبان فارسى درين عهد هنوز به نسبت كمى با زبان عربى آميخته بود و شاعران و نويسندگان هم از لهجهء عمومى در كار خود پيروى ميكردند طبعا لغات عربى را كمتر به كار ميبردند مگر در مواردى كه ضرورت اقتضا ميكرد .\r\n\r\n2 - شعر فارسى و شاعران پارسىگوى در قرن چهارم و نيمهء اول قرن پنجم\r\n\r\nخصائص شعر فارسى\r\nقرن چهارم و نيمهء اول قرن پنجم بوجود شاعران بزرگ و رواج اشعار گوناگون آراسته است . فزونى عدد شاعران يكى از خصائص عمدهء شعر درين عهدست . عدهء گويندگانى كه نام آنان بما رسيده و در جنگها و تذكره‌ها و فرهنگها و كتب\r\n\r\n\r\n","description":"","footnote":"\r\n( 1 ) - رجوع شود به همين كتاب ص 150\r\n","page_name":" 359 ","page_number":385},
  {"content":"\r\n\r\nادب اين عهد يا عهد قريب به آن ثبت شده بسيارست ، با آنكه محيط شعر فارسى درى تقريبا از حدود مشرق ايران تجاوز نمىكرده است و هنوز در سراسر ايران مانند قرن ششم گويندگانى ظهور نكرده بودند .\r\nمهارت گويندگان و قدرت آنان در تلفيق كلام و بيان مضامين و افكار بديع و فصاحت خود از مسائل بسيار مهم و قابل توجّه درين عهدست چنان كه شاعران اين دوره همواره سرمشق سخنوران عهود تاليه بوده‌اند و استادان نام‌آورى كه درين عهد ظهور كرده‌اند مانند رودكى و ابو شكور و دقيقى و فردوسى و عنصرى و فرّخى و منوچهرى هنوز هم افصح و ابلغ شعراى پارسىگوى محسوب ميشوند . علّت عمدهء اين امر را علاوه بر آمادگى محيط براى بيان افكار تازه و بديع و روشنى ذهن و فكر بايد طبيعى بودن زبان براى گويندگان بدانيم يعنى شاعران اين عهد براى آموختن زبان درى و آگاهى از رموز آن به تحصيل و ممارست بسيار كمتر حاجت داشتند و خلاف سخنورانى بودند كه مانند شاعران قرن ششم در عراق و آذربايجان و ديگر نواحى براى اطلاع از دقايق زبان پارسى درى بمطالعه و دقت در ديوانهاى شاعران خراسان و ماوراء النهر حاجت داشته‌اند .\r\nكثرت شعر درين عهد هم از مسائل قابل توجّه است . عدد ابياتى كه برودكى نسبت داده‌اند بقولى يك ميليون و سيصد هزار و بقول معقول‌تر صد هزار بيت بوده و عدد اشعار فردوسى شصت هزار بيت بوده و براى ديگر شاعران اين عهد هم اشعار كثير در تذكره‌ها ياد شده است كه از آن جمله مقدارى بعنوان استشهاد در كتب مختلف نقل شده و برخى هم با اشعار شعراى ديگر درآميخته و مقدار فراوانى از ميان رفته است .\r\nاز علل عمدهء مفقود شدن بيشتر منظومها و اشعار اين عهد يكى كهنه بودن زبان و تركيبات و نامأنوس بودن غالب آنها براى مردم ايران در ادوار متأخرست و ديگر آنكه مراكز عمدهء رواج اين اشعار مانند ماوراء النهر و خراسان دچار مهاجمات پياپى وحشيان زردپوست و قتل و غارت و نهب و تاراج و ويرانى و نابسامانى شد و هزاران كتاب و ديوان و صدها كتابخانه درين گيرودار از ميان رفت و لامحاله بسيارى از ديوانهاى شاعران آن عهد هم در جزو اين اشعار بود . عوفى صاحب لباب الالباب كه اندكى پيش\r\n\r\n","description":"","footnote":"","page_name":" 360 ","page_number":386},
  {"content":"\r\n\r\nاز حملهء تاتار در ماوراء النهر بود گويد ديوان رودكى به صد دفتر برميآيد « 1 » . و چندى پيش ازو رشيدى سمرقندى شاعر دربار خضر خان خاقان سمرقند نسخه يا نسخى از ديوان آن شاعر بزرگ را بتمامى ديده و عدد ابيات آن را بعد از چندبار شمردن در يكى از قطعات خود معلوم كرده بود « 2 » ولى بعد از حملهء مغول اثرى ازين ديوان جز آنچه در كتب ادب از آن نقل شده مشهود نماند و نظير اين سرنوشت را ميتوان براى بسيارى ديگر از شاعران عهد سامانى هم تصوّر كرد .\r\nاز اواخر عهد سامانى تا پايان دورهء اول غزنوى بنام و آثار چند تن از شاعران كثير الشعر و استاد بازميخوريم كه بر اثر شهرت و عظمت مقام و فصاحت و جزالت كلام آثار آنها كمتر از ديگر شعرا دستخوش تطاول زمان شد و از آن قبيل‌اند فردوسى و عنصرى و فرّخى و منوچهرى ، ليكن اين چند تن در برابر شاعران متعدد استاد ديگرى كه مورّخان از وجود ايشان در دربار محمود و مسعود غزنوى خبر داده‌اند كم‌اند و مثل آنست كه تنها چيزى كه توانست ضامن بقاء مقدارى از اشعار شعراى اين عهد در برابر حوادث و مصائب پياپى روزگاران بعد شود ، شهرت و فصاحت و مطبوع بودن كلام در قسمتى از آنها و اقبال و توجّه آيندگان بدانها بوده است . با اينحال آنچه از اشعار اين عهد بما رسيده بسيارست و ما بوسيلهء آن مايه شعر ميتوانيم در سبك و روش اغلب گويندگان بتحقيق و مطالعه پردازيم و بر رويهم از چگونگى حالت شعر و شعرا اطلاعات كافى بدست آوريم .\r\nاز خصائص عمدهء شعر پارسى درين عهد سادگى و روانى كلام و فكر درآنست .\r\nاز تعقيد و ابهام و خيالات باريك دور از ذهن و ذوق در آن كمتر اثرى مىيابيم ، اگر كلمات متروك پارسى درى را كه بتناسب محيط و دوره در اشعار آن عهد آمده و براى مردم مشرق در آن روزگار قابل فهم بوده است ، در نظر نگيريم ، آثار سادگى و روانى كلام را در سراسر اشعار آن دوره مشاهده ميكنيم و كمترين آشنايى با لهجهء كهنهء قرن چهارم و آغاز قرن پنجم ما را در فهم زيبايى و فصاحت معجزه‌آساى اشعار آن عهد ياورى\r\n\r\n\r\n","description":"","footnote":"\r\n( 1 ) - لباب الالباب ج 2 ص 7\r\n( 2 ) - شعر او را برشمردم سيزده ره صد هزار . . .\r\n","page_name":" 361 ","page_number":387},
  {"content":"\r\n\r\nخواهد كرد .\r\nتحوّل اوزان شعرى و تكامل آنها در اشعار فارسى اوايل قرن چهارم نسبت بقرن سوم آشكارست و اين سير تكاملى را در اشعار تمام قرن چهارم و آغاز قرن پنجم مشاهده ميكنيم . بر اثر اين سير تكاملى گنجيدن الفاظ در بحور سهل‌تر گشت و اوزان مطبوعتر و دلنشين‌تر شد . با اينحال درين دوره اوزانى از شعر مىبينيم كه در ادوار بعد متروك ماند ، مانند :\r\n مىآرد شرف مردمى پديد * آزاده‌نژاد از درم خريد \r\n( رودكى )\r\nبر وزن « مفاعيل مفاعيل فاعلان » ( از متفرّعات بحر قريب )\r\n ترك از دَرم درآمد خندانَك * آن خوب‌روى چابك مهمانَك \r\n( رابعه بنت كعب )\r\nبر وزن « مفعول فاع‌لاتن مفعولن » ( از متفرّعات بحر هزج )\r\n چنان دانى كم خواستار نيست * يا شهرِ مرا جز تو يار نيست \r\n( خسروى )\r\nبر وزن « مفاعيلن مفعول فاعلان » ( از متفرّعات بحر قريب )\r\n اى باد ز بهر غريب را * درودى ببر از من حبيب را \r\n( بلحسن اورمزدى )\r\nمفعولن مفاعيلن فاعلن ( از متفرّعات بحر قريب )\r\n مجلس بساز اى بهار پدرام * باده درافگن بيك منى جام \r\n( فرّخى سيستانى )\r\nمستفعلن فع مستفعلن فاع ( از متفرّعات بحر رجز )\r\nو نظاير اين ابيات و اوزان كه در شعر دورهء سامانى و دورهء اول غزنوى كم نيست و در ادوار بعد ميان اشعار شاعران ديده نميشود .\r\nگويا يكى از علل بزرگ وجود اين گونه اوزان در شعر فارسى قرن چهارم و اوايل قرن پنجم آن بوده است كه درين روزگار غالبا اشعار با الحان موسيقى همراه بوده\r\n\r\n","description":"","footnote":"","page_name":" 362 ","page_number":388},
  {"content":"\r\n\r\nو همراه ساخته ميشده است و وجود برخى از روايات اين معنى را تا حدّى روشن ميسازد « 1 » و استفادهء صوفيه از ترانه‌ها و ابيات دل‌انگيز در مجالس سماع بوسيلهء قوّالان خود مشهور است « 2 » و پيداست كه در چنين حال خواندن ابيات بهر وزن خواه سهل و خواه صعب اشكالى نداشت .\r\nديگر از خصائص شعر فارسى درين عهد تازه بودن مضامين و افكار در آنست زيرا شاعران با موضوعات تازه‌يى سروكار داشته‌اند كه پيش از آنان ساخته نشده بود مگر آنچه از ادب عربى اقتباس ميشده است و پيداست كه در چنين حال گوينده ناگزير است بجاى تقليد و متابعت از پيشينيان بابتكار دست زند . اثر روحى اين وضع تقويت قوّهء ابتكار در شاعر و مهيّا كردن اوست براى ورود در موارد و مضايق گوناگون و خروج از آنها بىآنكه دچار ضعف و خطا شود .\r\nهمين تازگى مواضيع و مطالب و مضامين است كه شاعران عهد را قادر بآوردن تشبيهات تازهء بديع كرد و اصولا در قرن چهارم و آغاز قرن پنجم مهارت شاعران در انواع تشبيهات اعمّ از تشبيهات محسوس و معقول و خيالى و وهمى و نظاير آنها بسيارست منتهى شاعران بيشتر كوشيده‌اند كه مواد تشبيه خود را از عالم خارج گيرند و در نتيجه تشبيهات آنان محسوس يا تشبيهات مركّبى شده است كه اساس آنها بر محسوسات نهاده شده باشد . استفاده از موارد جزئى موجود در عالم خارج يا در عرف عادت نيز براى قرار دادن آنها در يكى از طرفين تشبيه على الخصوص در طرف مشبه به بسيار معمول بوده است و همين امورست كه به تشبيهات بيشتر جنبهء وصف بخشيده و يا آنها را توأم با وصف كرده است . براى توضيح موارد مذكور نقل اين ابيات را از عهد سامانى درينجا لازم ميدانيم :\r\n نيكو گلِ دورنگ را نگه كن * دُرّست به زير عقيق ساده\r\nبا عاشق و معشوق روز خلوت * رخساره برخساره برنهاده ( منجيك ) \r\n\r\n\r\n","description":"","footnote":"\r\n( 1 ) - رجوع شود به شرح احوال رودكى ( ص 33 ) و فرخى ( ص 39 ) از چهار مقالهء نظامى عروضى چاپ ليدن .\r\n( 2 ) - مخصوصا رجوع شود به اسرار التوحيد موارد مختلف متعدد از آن كتاب\r\n","page_name":" 363 ","page_number":389},
  {"content":"\r\n\r\n ساقيا مر مرا از آن مى ده * كه غم من به دو گسارده شد\r\nاز قنينه برفت چون مه نو * در پياله مه چهارده شد \r\n( بوشكور )\r\n شاخ بيد سبز گشته روز باد * چون يكى مست نوان سرنگون\r\nلاله برگ لعل بنگر بامداد * چون سرِ شمشير آلوده به خون \r\n( عمارهء مروزى )\r\n نبيدى كه نشناسى از آفتاب * چو با آفتابش كنى مقترَن\r\nچنان تابد از جام گويى كه هست * عقيقِ يمن در سهيلِ يمن \r\n( رونقى بخارى )\r\n بگشاى چشم و ژرف نگه كن بشنبليد * تابان بسانِ گوهر اندر ميان خويد\r\nبرسان عاشقى كه ز شرم رخان خويش * ديباى سبز را برخِ خويش دركشيد \r\n( كسائى مروزى )\r\nدر اواخر اين دوره منوچهرى از ميان گويندگان مختلف عهد خود بداشتن تشبيهات دقيق از انواع مختلف ممتازست و او مخصوصا در آوردن تشبيهات مركّب و خيالى هنرنمايى كرده است مثلا درين ابيات :\r\n همى گرديد گردِ قطب جُدَّى * چو گرد بابزن مرغ مسمّن\r\nبنات النعش گردِ او همى گشت * چو اندر دست مردِ چپ فلاخن\r\nهمى راندم فرس را من بتقريب * چو انگشتانِ مردِ ارغنون‌زن\r\nز صحرا سيلها برخاست هرسو * درازآهنگ و پيچان و زمين‌كن\r\nچو هنگامِ عزايم زى معزّم * بتك خيزند ثعبانان ريمن\r\nپديد آمد هلال از جانبِ كوه * بسان زعفران آلوده محجن\r\nچنان چون دو سر از هم باز كرده * ز زرّ مغربى دست‌آورنجن \r\nملاحظه مىكنيد كه قدرت تصوّر و دقت خيال درين تشبيهات كه همه آميخته با وصف هستند تا كجاست و نظاير اين تشبيهات در اشعار آن شاعر استاد بسيار ديده مىشود .\r\nوصف در شعر فارسى قرن چهارم و آغاز قرن پنجم از مهمترين موارديست كه\r\n\r\n","description":"","footnote":"","page_name":" 364 ","page_number":390},
  {"content":"\r\n\r\nهنرنماييهاى شاعران اين عهد در آن مشهود مىشود ، اشعار اين دوره پر است از توصيفات مطبوع دربارهء ميدانهاى جنگ ، مجالس و محافل سلاطين ، معشوقگان ، جشنها ، مناظر طبيعى ، پهلوانان و جنگاوران و چيزهاى گوناگونى از قبيل اسب و شمشير و زلف معشوق و جز آنها . در هريك ازين مسائل هنرنماييهاى شاعرانى از قبيل رودكى ، لبيبى ، دقيقى ، فردوسى ، فرّخى ، عنصرى و منوچهرى بسيار و گاه بحدّ اعجازست . وصفهاى همهء اين شعرا جاندار و زنده و طبيعى است و بحدّى درين مورد از عالم خارج و واقع تقليد شده است كه حتى در مواردى از قبيل وصف عجايب اعمال رستم و يا بدايع اعمال سلاطينى از قبيل سلطان محمود ، خواننده خود را با عالم غير طبيعى و خارج از حقيقت مواجه نميداند .\r\nاز خصائص اشعار اين عهد يكى آنست كه وضع زندگى شعرا و اوضاع اجتماعى و احوال مختلف اجتماعات و دربارها و جريانات نظامى و سياسى در آن منعكس است و علّت اساسى اين امر همان واقع‌بينى و آشنايى شاعران با محيط مادّى و خارجى و توجّه كمتر بعوالم خيالى و اوهام و خيالاتست . اينست كه بيان لشكركشيهاى سلاطين و سخن از زندگى خصوصى شعرا و افراد و ورود در مسائل مختلف حياتى بيشتر طرف توجّه قرار ميگرفته است تا پيچيدن باوهام و خيالات باريك مگر در اشعار غنائى و غزلى .\r\nدر پايان اين عهد شعرا باستخراج معانى دقيق و آوردن تركيبات تازه و مضامين مبتكر و تشبيهات نادر توجّه خاص كردند و به همين سبب است كه در سبك شعر آنان نسبت بسبك اوايل عهد سامانى تغييراتى حاصل شد و حتى در نزد دسته‌يى از شعرا مانند عنصرى استفاده از افكار علمى براى ايجاد مضامين شعرى هم معمول گرديد .\r\nزندگانى مرفّه غالب گويندگان اين عصر و معاشرت با امرا و وزراء و رجال ثروتمند و خوشگذرانيهاى آنان در مجالس پرشكوه وسيلهء بزرگى شده است براى آنكه در شعر اين عهد همواره صحبت از كامرانيها و عيشها و عشرتها شود و كمتر از ناكامى و نامرادى و يأس و بدبينى و انزوا و انقطاع از خلق و نظاير اين مسائل در آن سخن رود . ازينجاست كه خواننده با قراءت اشعار اين عهد از حالتى مقرون بنشاط بيشتر بهره ميبرد تا از يك رخوت و خلسه كه نتيجهء خواندن اشعار خيال‌انگيز يا غم‌آورست و حتى\r\n\r\n","description":"","footnote":"","page_name":" 365 ","page_number":391},
  {"content":"\r\n\r\nدر مواردى كه سخن از بيوفايى جهان و نامرادى آدميان رود نيز شاعران نتايج مثبت از سخنان خود ميگيرند .\r\n\r\nانواع شعر فارسى و موضوعات آن\r\nشاعران اين عهد در انواع مختلف شعر از مثنوى و قصيده و غزل و مسمط و ترجيع‌بند و رباعى و دوبيتى و قطعه و غيره طبع آزمايى كرده‌اند . بعضى ازين انواع مانند ترجيع‌بند و مسمط را در اواخر اين عهد مىبينيم و مبتكر مسمط منوچهرى شاعر پايان اين دوره است . مواد و مطالب اين اشعار هم خالى از تنوّع نبوده است چنان كه مدح و وعظ و وصف و غزل و حماسه و هجو و هزل و داستان و قصه همگى در اشعار اين دوره بوده و برخى از آنها بما رسيده و برخى نيز از ميان رفته است .\r\nمهمترين دورهء حماسه‌سرايى در ايران همين عهدست . رونق حماسه‌هاى ملّى درين دوره بدرجه‌ييست كه مهمترين آثار حماسى ايران و يكى از بهترين حماسه‌هاى ملّى عالم يعنى شاهنامه در همين دوره بوجود آمده است . در اوايل اين عهد مسعودى مروزى و در اواسط اين دوره دقيقى و در اواخر آن استاد بزرگ ابو القاسم فردوسى سه اثر حماسى خود را پديد آوردند و نظم داستانهاى منثور قهرمانى و ملّى را متداول كردند و بعد از آنان در عصر سلجوقى چندين داستان حماسى ديگر بنظم درآمد .\r\nغزل و اشعار غنائى اين عهد دنباله‌ييست از آنچه در اواخر قرن سوم و اوايل قرن چهارم مىبينيم . در آغاز اين قرن دو غزلسراى مشهور بودند كه شاعران بعد آنانرا باستادى درين نوع شعر ستوده‌اند و از آن دو يكى رودكى و ديگر شهيدست . قدرت رودكى در غزل بدرجه‌يى بود كه عنصرى با همه دقت خيال غزلهاى او را ستوده و خود را از آوردن مضامين دقيق آنها عاجز دانسته است « 1 » . لطف سخن شهيد و رقّت احساسات او و دل‌انگيزى آنها نيز بحدّى بود كه فرّخى با همهء شيرين‌بيانى و دل‌انگيزى كلام آنها را مثل خوبى و دلاويزى شمرده است « 2 » .\r\n\r\n\r\n","description":"","footnote":"\r\n( 1 ) -\r\n غزل رودكىوار نيكو بود * غزلهاى من رودكىوار نيست\r\nاگرچه بكوشم بباريك وهم * بدين پرده اندر مرا بار نيست \r\n( 2 ) -\r\n از دلارامى و نغزى چون غزلهاى شهيد * وز دلاويزى و خوبى چون ترانهء بو طلب \r\n","page_name":" 366 ","page_number":392},
  {"content":"\r\n\r\nتغزلاتى كه در آغاز قصائد اين عهد ديده مىشود نوعى از اشعار غنائى بسيار دل‌انگيزست كه مخصوصا از اواسط عهد سامانى ببعد رائج بود . اولين شاعرى كه توانست از عهدهء سرودن تغزلات شيرين در آغاز قصائد به خوبى برآيد و در ايجاد ارتباط ميان تغزل و مدح مهارت و قدرت نشان دهد دقيقى است و چند غزلى هم كه ازو بدست آمده لطف خاص دارد . تغزلات قصيده‌سرايان ميدان وسيعى براى وصف معاشقات شعرا با معشوقگان خود ايجاد كرده و هريك از گويندگان درين ميدان به نحوى جلوه‌گر شده‌اند و مبالغه نيست اگر بگوييم عاليترين و مطبوعترين تغزلات اين عهد را در قصائد فرّخى سيستانى مىبينيم زيرا او روانى كلام و سادگى فكر و صراحت گفتار خود را با احساسات رقيق طورى آميخته و با چنان ملاحت سخن گفته است كه هرخواننده را در هر عصر و زمان كه باشد مجذوب مىكند و لذّت مىبخشد .\r\nدر اواخر عهدى كه مورد مطالعهء ماست چند شاعر غزلسراى خوب مانند عنصرى و فرّخى داريم . در آثار ديگر شعراى قرن چهارم و پنجم مانند فردوسى و خسروى و رابعه بنت كعب قزدارى و لوكرى و خسروانى و معروفى بلخى و آغاجى بخارايى و نظاير آنان نيز غزل و ابيات غنائى بسيار مىيابيم .\r\nغزلهاى قرن چهارم و آغاز قرن پنجم اگرچه حاوى معانى ساده و دل‌انگيز عاشقانه‌اند اما از كلمات خشن و بعضى تركيبات مطنطن كه بيشتر شايستهء قصايدست خالى نيستند و ذكر نام شاعر در پايان غزل‌ها كمتر معمول است و غزلها معمولا كوتاهست .\r\nمديحه‌سرايى از آغاز ادب فارسى بپيروى از شعر عربى معمول بود . در تمام اين عهد شعراى بزرگ دربارى بمدح پادشاهان و سلاطين و رجال دربارى آنان سرگرم بودند . معمولا هرشاعر مدّاح وظيفه و راتبه‌يى داشت و در برابر آن موظف بود پادشاه را در اعياد و ايام رسمى و فتوحات و غيره مدح گويد . پيداست كه با هرمدحى ممكن بود صلات جديد نيز دريافت دارد . صلات وزرا و امراء بزرگ هم عوايد تازه‌يى براى شاعران تشكيل ميداد . شاهان سامانى و بعد از آنان سلاطين غزنوى با تموّل سرشار خود انعام جزيل و صلات‌گران بمدّاحان خود ميدادند و از ميان آنان خصوصا\r\n\r\n","description":"","footnote":"","page_name":" 367 ","page_number":393},
  {"content":"\r\n\r\nسلطان محمود غزنوى از ثروت بيكرانى كه گرد آورده بود صلت‌هاى بيسابقه بشاعران ميداد . اين نكته هم شايان توجّه است كه يكى از علل بخشيدن مال فراوان در برابر مدايح شعرا علاقه‌يى بود كه شاهان ببقاى نام و كسب شهرت و اهميت در ميان مردم داشتند و نيز درين كار از رسمى كه در دربار خلفا معمول بود پيروى ميكردند . مديحه سرايى در دربار محمود و مسعود غزنوى على الخصوص بوسيلهء سه شاعر تواناى نامبردار يعنى عنصرى و فرّخى و منوچهرى بحدّ كمال رسيد و پيش ازين سه رودكى و دقيقى در عهد سامانيان از ديگر شاعران گوى سبقت ربوده بودند . مدايح شاعران دربار سلطان محمود در برخى از موارد از مدح گذشته و بشعر حماسى نزديك شده است . علّت آنست كه ممدوح آنان بواقع قهرمان عصر خود در كشورگيرى و كشوردارى بود .\r\nميدانهاى بزرگ جنگ ، لشكركشيهاى عظيم و طولانى و فتوحات پياپى سلطان محمود چنان در شاعران عهد او مؤثر افتاده و آنقدر مضمون عالى و تازهء حماسى براى آنان فراهم آورده بود كه شعرا با مختصر استفاده از مبالغات شاعرانه و تصوّرات خود ميتوانستند صحنه‌هاى بديعى از آنها در قصايد خود ترتيب دهند و ازين قبيل صحنه‌ها در قصائد عنصرى و فرّخى و على الخصوص شاعر اخير بسيار ديده مىشود .\r\nنخستين كسى كه ساختن قصائد كامل و تمام را با تشبيب و مدح و دعا معمول كرد رودكى است و ديگران درين باب همه تابع او شمرده ميشوند و او همچنانكه در بسيارى از ابواب شعر پيشواى گويندگان قديم بود درين فن هم راهنماى آنان شمرده شده است .\r\nموضوع ديگرى كه از شعر اين عهد شروع شده و در دورهء سلجوقى تكامل يافته است حكمت و وعظ است . آوردن مواعظ و نصايح از اوايل قرن چهارم در شعر فارسى معمول گرديده و شعرا شروع بسرودن قطعات كوچك و كوتاه درين باب كردند ليكن كسى كه واقعا به اين كار همّت گماشت و قصائد تمام و كامل درين موضوع ساخت كسائى مروزى است و روشى كه او ايجاد كرده بعد ازو طرف تقليد شاعر بزرگ عهد سلجوقى يعنى ناصرخسرو قباديانى قرار گرفته است .\r\nبر روى هم زندگانى مرفّه و خوشگذرانيهاى شعراى اين عهد بيشتر آنانرا به طرف\r\n\r\n","description":"","footnote":"","page_name":" 368 ","page_number":394},
  {"content":"\r\n\r\nلهو و آوردن افكار و مضامينى كه لازمهء آن باشد كشانيده است . ازين روى در اشعار شعراى اين دوره غالبا بقطعات يا تشبيهاتى كه نمايندهء اين فكر باشد بازميخوريم على الخصوص در پاره‌يى از ابيات بازماندهء رودكى و در اشعار منجيك و فرّخى .\r\nداستانسرايى و قصه‌پردازى و آوردن حكايات و امثال هم در اشعار اين عهد معمول بوده است . رودكى غير از منظومهء كليله و دمنه كه نخستين منظومهء حكمى اين عهد و شامل قصص و مواعظ بود شش منظومهء ديگر نيز داشته كه بوزنهاى مختلف مانند متقارت و هزج و خفيف و غيره سروده و معلومست كه برخى از آنها منظومه‌هاى عاشقانه بوده است . غير ازين منظومها ، داستانهاى عاشقانهء منظوم ديگرى هم درين عهد داشته‌ايم كه از برخى تنها ابيات پراگنده‌يى و از برخى ديگر نام و نشانى در دست است مانند مثنوى يوسف و زليخا منسوب بابو المؤيد بلخى و مثنوى آفرين‌نامه از ابو شكور بلخى و مثنويهاى ديگرى ازو ببحر هزج مسدس و بحر خفيف و مثنويهاى « وامق و عذرا » و « شادبهر و عين الحيوة » و « سرخ‌بت و خنگ‌بت » از عنصرى .\r\n* * * اينك براى تتميم فائده بذكر شاعران بزرگ اين دوره و اشعار آنان مبادرت ميجوييم . اگرچه عدد شاعران پارسىگوى درين دوره بسيارست چنان كه ذكر نام و اشعار آنان خود حاجت بتأليف كتابى مفرد دارد ، ليكن ما از ميان شاعران آن دوره بذكر كسانى كه از همه مشهورتر و نام‌آورترند درين مبحث اكتفا ميكنيم :\r\n\r\n1 - مسعودى مروزى\r\nمسعودى مروزى يكى از شاعران اواخر قرن سوم و اوايل قرن چهارم است كه اطلاعات ناقصى از احوال او در دست داريم .\r\nوى نخستين كسى است كه شروع بنظم روايات تاريخى و حماسى ايران كرد و شاهنامهء منظومى پديد آورد . از شاهنامهء او اطلاع زياد در دست نيست . در كتاب « البدء و التأريخ » تأليف مطهّر بن طاهر المقدسى كه از كتب معتبر تاريخ و مؤلّف بسال 355 هجريست دوبار ازين منظومه ياد شده است يكى در پادشاهى گيّومرث بدين عبارت « و قد قال المسعودى فى قصيدته المحبّرة بالفارسية :\r\n\r\n","description":"","footnote":"","page_name":" 369 ","page_number":395},
  {"content":"\r\n\r\n نخستين گَيّومرث آمذ بشاهى * بگيتى درگرفتش پيش گاهى « 1 »\r\nچو سى سالى بگيتى پاذشا بوذ * كى فرمانش بهرجايى روا بوذ \r\nو انما ذكرت هذه الابيات لانّى رأيت الفرس يعظّمون هذه الابيات و القصيدة و يصوّرونها و يرونها كتاريخ لهم « 2 » »\r\nيكجاى ديگر در پايان سلطنت پادشاهان ساسانى گويد : « و انقضى امر ملوك الفرس و اظهر اللّه دينه و انجز وعده . . . و يقول المسعودى فى آخر قصيدته بالفارسية :\r\n سپرى شذ زمان خسروانا * كه كام خويش راندند در جهانا » « 3 » \r\nچنان كه از سخنان منقول مطهّر بن طاهر دريافته‌ايم اين قصيدهء ( يعنى منظومهء ) فارسى منظومه‌يى مزيّن ( - محبّر ) و ممتاز و نزد ايرانيان محترم و عزيز بود زيرا آن را بمنزلهء تاريخ ملّى خويش تصوّر ميكردند و تصاويرى بر آن ميافزودند . وزن اين منظومه ببحر هزج مسدس بود و تاريخ آن را محققا از اوايل قرن چهارم فروتر نميتوان آورد زيرا نام آن در كتاب البدء و التأريخ كه در وسط قرن چهارم تأليف شده ، آمده است و درين هنگام آن منظومه مشهور و طرف توجّه و داراى تصاوير بود . پس گويندهء آن ناگزير در اواخر قرن سوم و اوايل قرن چهارم ميزيسته است و منظومهء خود را در حدود سال 300 يا اندكى بيشتر يا كمتر ساخته و خشونت الفاظ و عدم انسجام و قلّت لطفى كه در برخى از كلمات ابيات سه‌گانهء آن مىبينيم دليل روشنى بر كهنگى اين منظومه و نشانه‌يى از اشكال كار شاعر در تطبيق كامل كلمات پارسى با اوزان عروضى است و بنابرين بايد قبول كرد كه اين اشعار بسيار كهنه و حتى كهنه‌تر از اشعار شعراى دربار نصر بن احمد سامانى و بدين طريق متعلّق باواخر قرن سوم است .\r\nشاهنامهء مسعودى مروزى در اوايل قرن پنجم هم شهرت و اهميت داشت و طرف\r\n\r\n\r\n","description":"","footnote":"\r\n( 1 ) - اين بيت در اصل چنينست :\r\n نخستين كيومرث آمذ بشاهى * كرفتش بكيتى درون بيش كاهى \r\nو تصحيح قياسى است .\r\n( 2 ) - البدء و التأريخ چاپ  Huart  ج 3 ص 138\r\n( 3 ) - ايضا ج 3 ص 173\r\n","page_name":" 370 ","page_number":396},
  {"content":"\r\n\r\nتوجّه بود و نام آن را در يكى از آثار معروف همان دوره يعنى غرر اخبار ملوك الفرس ثعالبى ( كه تأليفش پيش از سال 412 صورت گرفت ) مىبينيم . ثعالبى در شرح سلطنت طهمورث گويد « و زعم المسعودى فى مزدوجته بالفارسية انّ طهمورث بنى قهند زمرو » « 1 » و در شرح سلطنت بهمن پسر اسفنديار و لشكركشى او بسيستان و جنگ با زال گويد :\r\n« فعفا عنه ( اى عن زال ) و امر بردّه الى منزله و الافراج له عن مسكة من مساله و ذكر المسعودى المروزى فى مزدوجته الفارسية انّه قتله و لم يبق على احد من ذويه » « 2 » .\r\n\r\n2 - رودكى\r\nرودكى شاعر استاد آغاز قرن چهارمست كه او را استاد شاعران و مقدّم شعراى عجم خوانده‌اند . كنيه و نام و نسبش در الانساب سمعانى ابو عبد اللّه جعفر بن محمد بن حكيم بن عبد الرحمن بن آدم ياد شده و در تذكرة الشعراء دولتشاه سمرقندى « 3 » و آتشكدهء آذر بيكدلى « 4 » و مجمع الفصحاء هدايت « 5 » ابو الحسن آمده و قول سمعانى را بسبب قدمت صحيح‌تر ميتوان پنداشت .\r\nلقب شاعرى او يعنى « رودكى » مقبول همگنانست و خود نيز چندبار خود را به همين لقب خوانده است « 6 » و معاصران و شعراء قريب العهد بوى نيز او را به همين نام خوانده‌اند « 7 » .\r\nدر وجه اشتهار شاعر به اين لقب برخى بغلط گفته‌اند كه چون رود نيك مىنواخته\r\n\r\n\r\n","description":"","footnote":"\r\n( 1 ) - غرر اخبار ملوك الفرس چاپ پاريس ص 10\r\n( 2 ) - ايضا ص 388\r\n( 3 ) - چاپ هند ص 13\r\n( 4 ) - چاپ بمبئى ص 320\r\n( 5 ) - ج 1 ص 236\r\n( 6 ) - از جمله درين دو بيت :\r\n رودكى چنگ برگرفت و نواخت * باده انداز كاو سرود انداخت\r\nرودكيا بر نورد مدح همه خلق * مدحت او گوى و مهر دولت بستان \r\n( 7 ) - ابو زراعه معمرى گفته است :\r\n اگر بدولت با رودكى نمىمانم * عجب مكن سخن از رودكى نه كم دانم \r\nو كسائى گفته است :\r\n رودكى استاد شاعران جهان بود * صد يك از وى تويى كسائى يرگست \r\n","page_name":" 371 ","page_number":397},
  {"content":"\r\n\r\nرودكى خوانده شد « 1 » . در صورتى كه اگر چنين ميبود ميبايست « رودى » گفته شود نه بتصغير ليكن در برابر اين وجه تسميهء غلط قول درست ديگرى است بر اينكه ويرا بسبب انتساب به رودك سمرقند رودكى گفته‌اند « 2 » .\r\nمولد رودكى در قريهء بنج از قراء رودك سمرقند بود . سمعانى در الانساب يك بار هنگام ذكر نسبت بنجى و بار ديگر هنگام ذكر نسبت روذكى ازين امر سخن گفته است . بنج از قراء بزرگ رودك و مركز آن بوده و به همين سبب به بنج رودك شهرت داشته است . ياقوت حموى نيز در معجم البلدان ازين قريه ياد كرده و رودكى را منسوب بدانجا دانسته است . بنج دو فرسنگ از سمرقند مسافت داشت . نسبت رودكى را برودك سمعانى صراحة در ذكر كلمهء رودكى بيان داشته و گفته است : « الروذكى بضمّ الراء و سكون الواو و فتح الذال المعجمة و فى آخرها الكاف ، هذه النسبة الى روذك و هى ناحية بسمرقند و بها قرية يقال لها بنج و هذه القرية قطب روذك » .\r\nرودكى را شاعران اغلب بنعوتى از قبيل استاد شاعران « 3 » و سلطان شاعران « 4 » ياد كرده‌اند و ذكر اين نعوت تنها از راه احترام و بزرگداشت آن استادست نه طريق ديگر .\r\nولادت رودكى بحدس بايد در اواسط قرن سوم اتفاق افتاده باشد . از آغاز حيات او و كيفيت تحصيلاتش اطلاع دقيق در دست نيست . عوفى گفته است كه « چنان ذكى و تيزفهم بود كه در هشت سالگى قرآن تمامت حفظ كرد و قراءت بياموخت و شعر گفتن گرفت و معانى دقيق ميگفت چنانك خلق بر وى اقبال نمودند و رغبت او زيادت شد و او را آفريدگار تعالى آوازى خوش و صوتى دلكش داده بود و بسبب آواز در مطربى افتاده بود و از ابو العبك بختيار كه در آن صنعت صاحب‌اختيار بود بربط بياموخت و در آن ماهر شد و آوازهء او به اطراف و اكناف عالم برسيد و امير نصر بن احمد سامانى كه امير خراسان بود او را بقربت حضرت خود مخصوص گردانيد و كارش بالا گرفت . . . » « 5 » .\r\n\r\n\r\n","description":"","footnote":"\r\n( 1 ) - اين قول را دولتشاه و آذر و هدايت آورده‌اند . رجوع شود بصحائف مذكور در حاشيهء صفحهء پيشين\r\n( 2 ) - سمعانى در الانساب او را بسبب انتساب برودك « رودكى » دانسته است .\r\n( 3 ) - كسائى در شعر مذكور در حاشيهء صفحه قبل\r\n( 4 ) -\r\n از رودكى شنيدم سلطان شاعران * كاندر جهان بكس مگر و جز بفاطمى \r\n( 5 ) - لباب الالباب ج 2 ص 6 - 7\r\n","page_name":" 372 ","page_number":398},
  {"content":"\r\n\r\nعوفى در مقدمهء همين سخنان نوشته است كه « از مادر نابينا آمده » ليكن سمعانى و نظامى عروضى و صاحب تاريخ سيستان كه هريك سخنانى دربارهء رودكى گفته‌اند هيچيك بكورى او اشارتى ندارند اما از شاعران قريب العهد به او اشارت صريح درين باره در دست است مانند قول ابو زراعه دربارهء او :\r\n اگر بكورى چشم او بيافت گيتى را * ز بهر گيتى من كور بود نتوانم \r\nو مانند اشاره‌يى كه ابو حيّان توحيدى در كتاب الهوامل و الشوامل دربارهء كورى او كرده و گفته است : رودكى را كه اكمه بود و از مادر كور بزاد ، گفتند رنگ در نزد تو چگونه است ؟ گفت : مانند شتر ! « 1 » . از شاعران بعد از رودكى هم اشاراتى بكورى آن استاد داريم مانند :\r\n استاد شهيد زنده بايستى * و آن شاعرِ تيره‌چشم روشن‌بين\r\nتا شاه مرا مديح گفتندى * بالفاظ خوش و معانى رنگين \r\n( دقيقى )\r\n اشعار زهد و پند بسى گفتست * آن تيره‌چشم شاعر روشن‌بين \r\n( ناصرخسرو )\r\nو استاد ابو القاسم فردوسى آنجا كه سخن از نظم كليله و دمنه گفته به نحوى سخن رانده است كه كورى رودكى از گفتار او دريافته مىشود :\r\n گزارنده را پيش بنشاندند * همه نامه بر رودكى خواندند\r\nبپيوست گويا پراگنده را * بسفت اين‌چنين درّ آگنده را \r\nاز طرفى ديگر در اشعار شاعر باشاراتى بازميخوريم كه دلالت بر بينايى او در يك زمان مىكند « 2 » و اين اشارات مايهء حيرت خواننده مىشود چنان كه يا بايد در صحّت نسبت اين ابيات و يا در صحّت نقل آنها ترديد كرد و يا پنداشت كه رودكى در قسمتى از زندگانى خود بينا بود و بعد كور شد . اشارهء محمود بن عمر نجاتى صاحب كتاب بساتين الفضلا\r\n\r\n\r\n","description":"","footnote":"\r\n( 1 ) - الهوامل و الشوامل چاپ قاهره سال 1951 ص 80\r\n( 2 ) -\r\n هميشه چشمش زى زلفكان خوشبو بود * هميشه گوشش زى مردم سخندان بود . . .\r\nچادركى ديدم رنگين بر او * رنگ بسى گونه بر آن چادرا . . . \r\n","page_name":" 373 ","page_number":399},
  {"content":"\r\n\r\nو رياحين العقلا فى شرح تاريخ العتبى ( مؤلّف بسال 709 هجرى ) چنين است كه رودكى در آخر عمر خود كور شد ( و قد سمل فى آخر عمره ) .\r\nرودكى بر اثر تقرّب بامير نصر و صلات و جوائز او و وزيران و رجال دربارش ثروت و مكنت فراوان تحصيل كرد چنان كه بقول نظامى عروضى هنگامى كه همراه نصر بن احمد از هرات ببخارا ميرفت چهار صد شتر زير بنهء او بود « 1 » . اشارات ديگرى نيز كه از شعرا بما رسيده مؤيد اين مدّعاست و چنان كه خواهيم ديد صلاتى كه از امرا ميگرفت گاه بمبالغ هنگفتى بالغ ميشد مثلا در پاداش قصيده‌يى كه بنام امير ابو جعفر احمد بن محمد صفّارى ساخت ده هزار دينار ( ؟ شايد درهم ) گرفت « 2 » و چنان كه خود گفته چهل هزار درهم از امير نصر و پنج هزار درهم از امير ماكان بن كاكى و شصت هزار درم از امراى مختلف دربار سامانى گرفت :\r\n بداد ميرِ خراسانش چل هزار درم * وزو فزونى يك پنج مير ماكان بود . . .\r\nوز اولياش پراگنده نيز شصت هزار * به من رسيد و بدان وقت حال چونان بود \r\nو عوفى گفته است كه « او را دويست غلام بود » « 3 » . ظاهرا اين ثروت رودكى تا پايان عمر شاعر باقى نماند و او در پيرى تهىدست شد و بمؤنت زن و فرزند درماند .\r\nوفات رودكى را هدايت « 4 » بسال 304 نوشته و معلوم نيست اين اشتباه از كجا براى او پيدا شده است زيرا رودكى شهيد را كه در سال 325 درگذشته مرثيت گفت .\r\nسمعانى در الانساب تصريح كرده است كه رودكى بسال 329 هجرى در مولد خود يعنى قريهء بنج درگذشت و همانجا به خاك سپرده شد .\r\nممدوحان رودكى - چنان كه پيش ازين گفتيم رودكى بدربار آل سامان و از ميان سامانيان به امير سعيد نصر بن احمد بن اسمعيل ( 301 - 331 ) اختصاص داشت امّا بعيد نيست كه پيش از امير نصر دربار پادشاه ديگر يعنى مثلا احمد بن اسمعيل ( م . 301 )\r\n\r\n\r\n","description":"","footnote":"\r\n( 1 ) - عوفى نيز همين سخن را تأييد و تكرار كرده است . لباب الالباب ج 2 ص 7\r\n( 2 ) - تاريخ سيستان ص 324\r\n( 3 ) - لباب الالباب ج 2 ص 7\r\n( 4 ) - مجمع الفصحا ج 1 ص 237\r\n","page_name":" 374 ","page_number":400},
  {"content":"\r\n\r\nرا نيز درك كرده باشد . تقرّب رودكى با مير نصر از حكايتى كه نظامى عروضى در چهار مقاله نقل كرده است آشكار مىشود « 1 » ولى برخى از اجزاى آن حكايت على الخصوص توقف چهار سالهء امير نصر در هرات درست به نظر نميآيد « 2 » و گويا قصيدهء : « بوى جوى موليان آيد همى . . . » كه اساس حكايت مذكور شده در بازگشت امير نصر ببخارا از يكى از سفرهاى پياپى و متعدد او سروده شده باشد .\r\nديگر از ممدوحان رودكى امير شهيد ابو جعفر احمد بن محمد بن خلف بن الليث معروف به « بانويه » از امراى صفّارى بود كه از سال 311 تا 352 حكومت ميكرد . وى مردى دانشمند و مطّلع از علوم اوايل و علوم مذهبى و ادبى و از مشوّقان بزرگ علما و ادبا و شعرا در عهد خود بوده است . اين امير بر اثر رفتار نابهنجارى كه ماكان بن كاكى با رسول او كرده بود ، هنگامى كه آن امير ديلمى بعد از قطع روابط خود با امير نصر ابن احمد در كرمان بسر ميبرد ، ناگهان بر او تاخت و او را مقيّد ساخت و بسيستان برد و بعد از چندى رها كرد . امير نصر بعد از استماع اين خبر مجلسى به ياد ابو جعفر بانويه ترتيب داد و هدايايى براى او فرستاد و رودكى همراه آن هدايا قصيده‌يى در وصف مجلس امير خراسان و مدح ابو جعفر فرستاد بدين مطلع :\r\n مادر مى را بكرد بايد قربان * بچهء او را گرفت و كرد بزندان \r\nاين قصيده كه در بعضى از نسخ ديوان ابو منصور قطران تبريزى نيز ثبت شده بتمامى در تاريخ سيستان آمده است « 3 » و وصفى كه شاعر در تشبيب آن قصيده از شراب كرده از زيباترين خمريات شعراى پارسى زبانست .\r\nديگر از ممدوحان رودكى ماكان بن كاكى است كه ذكر او پيش ازين گذشت « 4 » و رودكى چنان كه خود گفته است « 5 » ازو صلات و جوائزى گرفت .\r\n\r\n\r\n","description":"","footnote":"\r\n( 1 ) - چهار مقاله ص 22 - 33\r\n( 2 ) - رجوع شود به تاريخ ادبيات تأليف آقاى فروزانفر ص 12\r\n( 3 ) - تاريخ سيستان ص 317 - 323\r\n( 4 ) - رجوع شود به همين كتاب ص 210 - 211\r\n( 5 ) - همين كتاب ص 374\r\n","page_name":" 375 ","page_number":401},
  {"content":"\r\n\r\nديگر از ممدوحان رودكى ابو الفضل بلعمى وزير معروف سامانيست كه نام او را بعد ازين در ذكر تاريخ بلعمى كه از پسر اوست خواهيم آورد . اين وزير دانشمند برودكى اعتقادى وافر داشت و بنابر وايت سمعانى او را در ميان شاعران عرب و عجم بىنظير ميدانست و صلات و جوايز گرانبها بوى مىبخشيد چنان كه انعام جزيل او برودكى زبانزد شاعران بعد بود « 1 » و ظاهرا مشوّق رودكى در نظم كليله و دمنه همين وزير دانشمند بوده است .\r\nاشعار و آثار رودكى - رودكى يكى از بزرگترين شاعران ايرانست . سمعانى در وصف او گفته است « قيل أنّه اوّل من قال الشعر الجيّد بالفارسية و قال ابو سعد الادريسى الحافظ ، ابو عبد اللّه الروذكى كان مقدّما فى الشعر بالفارسية فى زمانه على اقرانه » و باز گويد « و كان ابو الفضل البلعمى وزير اسمعيل بن احمد والى خراسان يقول ليس للروذكى فى العرب و العجم نظير » . توجّهى كه شعراى بزرگ ايران بسخن رودكى داشته و اغلب بتضمين اشعار او يا ذكر عظمت وى در شاعرى مبادرت ورزيده‌اند ، جملگى مؤيّد سخن سمعانيست .\r\nابو الحسن شهيد بلخى شاعر استاد و معاصر رودكى در باب وى چنين گفته است :\r\n بسخن مانَد شعرِ شعرا * رودكى را سخنش تلونُبيست\r\nشاعرانرا خَه و احسنت مديح * رودكى را خَه و احسنت هجيست \r\nكسائى چنان كه ديده‌ايم او را استاد شاعران شمرده و دقيقى علاوه بر ذكر او و شهيد در دوبيتى كه قبلا نقل شده است در دو بيت ذيل او را ببزرگى ستوده و بر خويشتن ترجيح داده و گفته است :\r\n كرا رودكى گفته باشد مديح ، * امامِ فنونِ سخن بود ور ،\r\nدقيقى مديح آورد پيش او * چو خرما بود برده سوى هَجَر \r\nنظامى عروضى صاحب چهار مقاله وى را صاحبقران شاعرى شمرده است :\r\n اى آنكه طعن كردى در شعر رودكى * اين طعن كردنِ تو ز جهل وز كودكيست\r\nكانكس كه شعر داند داند كه در جهان * صاحبقران شاعرى استاد رودكيست \r\n\r\n\r\n","description":"","footnote":"\r\n( 1 ) -\r\n رودكىوار يكى بيت ز من بشنيدست * بلعمىوار بدان ده صِلتم فرمودست \r\n( سوزنى )\r\n","page_name":" 376 ","page_number":402},
  {"content":"\r\n\r\nو عنصرى با همهء استادى خويش بقصور خود در غزلسرايى نسبت برودكى اعتراف نموده و گفته است :\r\n غزل رودكىوار نيكو بود * غزلهاى من رودكىوار نيست\r\nاگرچه بپيچم بباريك وهم * بدين پرده اندر مرا بار نيست \r\nاستاد على بن جولوغ فرّخى سيستانى يك بيت از اشعار رودكى را به صورت ذيل تضمين نموده است :\r\n يك بيت شعر ياد كنم ز آنكه رودكى * گرچه ترا نگفت سزاوارِ آن توى\r\nجز برترى نجويى گويى كه آتشى * جز راستى نخواهى مانا ترازوى \r\nو سوزنى يك بيت از قصيده‌يى را كه رودكى در مدح ابو الفضل بلعمى سروده بود در يكى از قصائد خويش آورده :\r\n در مدح تو به صورت تضمين ادا كنم * يك بيت رودكى را در حقّ بلعمى\r\nصدرِ جهان جهان همه تاريك شب شدست * از بهر ما سپيدهء صادق همى دمى \r\nو گويا تضمين معروفى بلخى نيز از همين قصيدهء رودكى صورت گرفته باشد درين بيت كه ضمنا دلالت بر تعلّق رودكى بمذهب اسمعيليان مينمايد :\r\n از رودكى شنيدم سلطانِ شاعران * كاندر جهان بكس مگرو جز بفاطمى \r\nابيات ذيل كه يكى از شاعران معاصر استاد رودكى در مرگ او سروده است دليل قاطعى بر علوّ مقام آن شاعر در نزد معاصران و استادان سخن عهد اوست :\r\n رودكى رفت و ماند حكمت اوى * مى بريزد نريزد از مى بوى\r\nشاعرت كو كنون كه شاعر رفت * نبود نيز جاودانه چنوى\r\nخون گشت آب چشم از غمِ وى * ز اندهش موم گشت آهن و روى\r\nنالهء من نگر شگفت مدار * شو بشب زارزار نال بر اوى\r\nچند جويى چنو نيابى باز * از چنو در زمانه دست بشوى « 1 » \r\nاز ابيات و قطعات و قصائد و غزلهاى معدودى كه از رودكى باقى مانده بنيكى ميتوان دريافت كه اين شاعر در فنون مختلف شعر استاد و ماهر بود و سخنان وى در قوّت\r\n\r\n\r\n","description":"","footnote":"\r\n( 1 ) - المعجم فى معايير اشعار العجم چاپ تهران ص 189\r\n","page_name":" 377 ","page_number":403},
  {"content":"\r\n\r\nتشبيه و نزديكى معانى بطبيعت و وصف كم‌نظيرست و لطافت و متانت و انسجام خاصى در ابيات وى مشاهده مىشود كه مايهء تأثير كلام در خواننده و شنونده است . از غالب اشعار او روح طرب و شادى و عدم توجّه به آنچه مايهء اندوه و سستى باشد مشهودست و اين حالت گذشته از اثر محيط زندگى و عصر حيات شاعر نتيجهء سعهء عيش و فراغت بال وى نيز بوده است .\r\nدر كثرت اشعار رودكى بحثى نيست و حدّاقل اشعار او را به صد هزار بيت تخمين زده و برخى تا حدود 1300000 بيت گفته‌اند و اين اختلاف از آنجاست كه دو بيت ذيل از سيّد الشعرا رشيدى سمرقندى از معاصران آل افراسياب را كه عوفى در شرح حال رودكى نقل كرده است به دو گونه معنى كرده‌اند :\r\n گر سرى يابد بعالم كس بنيكو شاعرى * رودكى را بر سر آن شاعران زيبد سرى\r\nشعر او را برشمردم سيزده ره صد هزار * هم فزون آيد اگر چونانكه بايد بشمرى \r\nنجاتى در بساتين الفضلا گفته است « و اشعاره الف الف و ثلثمائة الف بيت كذا قاله الرشيدى فى قصيدة له انشدها فى كتابه الموسوم بسعدنامه ، گرسرى . . . » و عوفى در لباب الالباب گفته است : « و چنين گويند و العهدة على الراوى كه اشعار او صد دفتر برآمده است » « 1 » و اين قول هم دليل بر كثرت اشعار آن استادست اما اكنون از آن‌همه اشعار جز چند قطعه و قصيده كه در كتب قديم نقل شده و بعضى ابيات پراگنده كه در جنگها و كتب لغت و تذكره‌ها آمده است چيزى در دست نيست . مقدارى از اشعار رودكى در ديوان قطران تبريزى راه جسته و ديوانى هم كه از رودكى بطبع رسيده حاوى اشعارى از قطرانست . شايد يكى از علل اين اختلاط آن باشد كه نام ممدوح رودكى ( نصر ) با كنيهء ممدوح قطران ( ابو نصر مملان پسر ابو منصور و هسودان حكمران آذربايجان ) اشتباه شده است .\r\nمهمترين اثر رودكى كه اكنون جز ابيات پراگنده‌يى از آن باقى نمانده كليله و دمنهء منظومست . ترجمهء عربى اين كتاب در عهد امير نصر بن احمد و بفرمان او بدست ابو الفضل محمد بلعمى صورت گرفت . در مقدمهء شاهنامهء ابو منصورى بعد از آنكه از\r\n\r\n\r\n","description":"","footnote":"\r\n( 1 ) - لباب الالباب عوفى ج 2 ص 7\r\n","page_name":" 378 ","page_number":404},
  {"content":"\r\n\r\nداستان ترجمهء كليله و دمنه از پهلوى به عربى سخن رفته چنين آمده است « 1 » : « پس امير سعيد نصر بن احمد اين سخن بشنيذ ، خوش آمذش . دستور خويش را خواجه بلعمى بر آن داشت تا از زبان تازى به زبان پارسى گردانيذ تا اين نامه بدست مردمان اندر افتاذ و هركسى دست بذو اندر زذند و رودكى را فرموذ تا بنظم آورذ و كليله و دمنه اندر زبان خرد و بزرگ افتاذ و نام او بذين زنده گشت و اين نامه ازو ياذگارى بماند . پس چينيان تصاوير اندر افزوذند تا هركسى را خوش آيذ ديذن و خواندن آن » . اگرچه ازين سخن معلومست كه نظم كليله هم بفرمان امير نصر انجام شد ولى گويا ابو الفضل بلعمى درين كار بىتأثير نبود . رودكى هنگام نظم كليله و دمنه مسلما كور بود زيرا چنان كه از گفتار فردوسى برميآيد براى نقل كليله و دمنه بشعر آن را بر رودكى ميخواندند :\r\n بتازى همى بود تا گاهِ نصر * بدانگه كه شد در جهان شاه نصر\r\nگرانمايه بو الفضل دستورِ اوى * كه اندر سخن بود گنجور اوى\r\nبفرمود تا پارسىِ دَرى * بگفتند و كوتاه شد داورى\r\nوزان پس به دو رسم و راى آمدش * بر او بر خرد رهنماى آمدش\r\nهمى خواستى آشكار و نهان * كه زو يادگارى بود در جهان\r\nگزارنده را پيش بنشاندند * همه نامه بر رودكى خواندند\r\nبپيوست گويا پراگنده را * بسفت اين‌چنين در آگنده را \r\nازين منظومه امروز ابيات پراگنده‌يى در فرهنگها ضبط است « 2 » . اين مثنوى ببحر رمل\r\n\r\n\r\n","description":"","footnote":"\r\n( 1 ) - بيست مقالهء قزوينى ج 2 ص 22 - 23\r\n( 2 ) - آقاى سعيد نفيسى غالب آن ابيات را در كتاب احوال و اشعار ابو عبد اللّه جعفر بن محمد رودكى سمرقندى گرد آورده است ( ص 1076 - 1095 ) و قسمتى ديگر نيز در كتاب تحفة الملوك آمده است .\r\n* برخى پنداشته‌اند كه رودكى در پاداش اين خدمت چهل هزار درم از امير نصر گرفت و به اين بيت عنصرى استناد كرده‌اند كه :\r\n چهل هزار درم رودكى ز مهتر خويش * بيافته است بنظم كليله در كشور \r\nولى اولا مصراع دوم از همين بيت عنصرى بنحو ديگرى ضبط شده است « بيافته است بتوزيع ازين -\r\n","page_name":" 379 ","page_number":405},
  {"content":"\r\n\r\nمسدّس سروده شده و از جملهء ابيات خوب آن اين چهار بيت است كه در كتاب تحفة الملوك نقل شده است « 1 » :\r\n تا جهان بود از سرِ آدم فراز * كس نبود از راز دانش بىنياز\r\nمردمانِ بخرد اندر هرزمان * راز دانش را بهرگونه زبان\r\nگرد كردند و گرامى داشتند * تا به سنگ اندر همى بنگاشتند\r\nدانش اندر دل چراغ روشنست * وز همه بد بر تن تو جوشنست \r\nرودكى غير از منظومهء كليله و دمنه مثنويهاى ديگرى نيز داشت و از آن جمله است يك مثنوى ببحر متقارب ( فعولن فعولن فعولن فعول ) و يك مثنوى ببحر خفيف ( فاعلاتن مفاعلن فعلن ) و يك مثنوى ببحر هزج مسدّس ( مفاعيلن مفاعيلن مفاعيل ) و يك مثنوى ديگر ببحر سريع ( مفتعلن مفتعلن فاعلات ) كه از همه ابيات پراگنده‌يى در دست داريم « 2 » .\r\nغير ازين مثنويها رودكى انواع ديگر شعر از قبيل قصيده و قطعه و غزل و رباعى در موضوعات مختلف مدحى و غنائى و هجو و وعظ و هزل و رثاء و غيره داشته است كه همچنان‌كه گفتيم اكنون اندكى از آنها در دست است « 3 » .\r\nاز جملهء اشعار اوست :\r\n آمد بهار خرّم با رنگ و بوى طيب * با صد هزار زينت و آرايش عجيب \r\n\r\n\r\n","description":"","footnote":"\r\n- در و آن در » و ثانيا گفتار رودكى آنجا كه از صلات امير خراسان و اولياء او سخن ميگويد مىرساند كه مجموع صلات آن امير به او چهل هزار درم بوده است نه تنها صلهء نظم كليله و دمنه :\r\n بداد مير خراسانش چل هزار درم * وزو فزونى يك پنج مير ماكان بود \r\nتاريخ نظم كليله و دمنه را قدما از سال 320 تا سال سيصد و سى و اند معلوم كرده‌اند رجوع شود به « شرح احوال و آثار رودكى » حاشيهء ص 1076\r\n( 1 ) - تحفة الملوك چاپ كتابخانهء طهران ، 1317 شمسى ص 12\r\n( 2 ) - شرح احوال و آثار رودكى ص 1096 - 1112\r\n( 3 ) - آقاى سعيد نفيسى تمام اشعار منسوب برودكى و اشعارى را كه واقعا ازوست در ج 3 احوال و آثار رودكى گرد آورده است .\r\n","page_name":" 380 ","page_number":406},
  {"content":"\r\n\r\n شايد كه مرد پير بدين گَه جوان شود * گيتى بَديل يافت شباب از پى مَشيب « 1 »\r\nچرخ بزرگوار يكى لشكرى بكرد * لشكرش ابر تيره و باد صبا نقيب « 2 »\r\nنَفّاط « 3 » برق روشن و تُنْدَرش طبل‌زن * ديدم هزار خيل و نديدم چنين مهيب\r\nآن ابر بين كه گريد چون مردِ سوگوار * و آن رعد بين كه نالد چون عاشق كَئيب « 4 »\r\nخورشيد ز ابر تيره دهد روى گاه‌گاه * چونان حصاريى كه گذر دارد از رقيب « 5 »\r\nيك چند روزگار جهان دردمند بود * بِه شد كه يافت بوى سمن را دواى طيب « 6 »\r\nبارانِ مُشك بوى بباريد نو بنو * وز برف بركشيد يكى حلّهء قصيب\r\nگنجى كه برف پيش همى داشت گُل گرفت * هرجو يكى كه خشك همى بود شد رطيب « 7 »\r\nلاله ميان كشت درخشد همى ز دور * چون پنجهء عروس بحنّا شده خضيب\r\nبلبل همى بخواند در شاخسار بيد * سار از درخت سرو مر او را شده مُجيب\r\nصلصل بسر و بُن بربا نغمهء كهن * بلبل بشاخ گل بربا لحنك غريب\r\nاكنون خوريد باده و اكنون زييد شاد * كاكنون بَرَد نصيب حبيب از برِ حبيب . . . \r\n* * *\r\n گلِ صدبرگ و مشك و عنبر و سيب * ياسمين سپيد و موردِ بزيب\r\nاين‌همه يكسره تمام شدست * نزد تو اى بت ملوك فريب\r\nشب عاشقت ليلة القدرست * چون تو بيرون كنى رخ از جِلبيب « 8 » \r\n* * *\r\n\r\n\r\n","description":"","footnote":"\r\n( 1 ) - مشيب : پيرى\r\n( 2 ) - نقيب : رئيس و بزرگ قوم\r\n( 3 ) - نفّاط : نفت‌انداز\r\n( 4 ) - كئيب : غمگين ، اندوهناك\r\n( 5 ) - رقيب : نگهبان\r\n( 6 ) - در نسخ ديگر : بوى سمن را دوا طبيب\r\n( 7 ) - رطيب : نمناك\r\n( 8 ) - جلباب : روپوش فراخ و جلبيب ممال آنست .\r\n","page_name":" 381 ","page_number":407},
  {"content":"\r\n\r\n اين جهان پاك خواب كردارست * آن شناسد كه دِلش بيدارست\r\nنيكى او بجايگاه بديست * شادى او بجاى تيمارست\r\nچه نشينى بدين جهان هموار * كه همه كارِ او نه هموارست\r\nكنشِ او نه خوب و چهرش خوب * زشت‌كردار و خوب‌ديدارست \r\n* * *\r\n مادرِ مى را بكرد بايد قربان * بچهء او را گرفت و كرد بزندان\r\nبچه او را ازو گرفت ندانى * تاش نكوبى نخست وزو نكشى جان\r\nجز كه نباشد حلال دور بكردن * بچهء كوچك ز شير و مادر و پستان\r\nتا بخورد شير هفت مه بتمامى * از سرِ ارديبهشت تا بنِ آبان\r\nآنگَه شايد ز روى دين و ره داد * بچه بزندان تنگ و مادر قربان\r\nچون بسپارى بحبس بچهء او را * هفت شباروز خيره ماند و حيران\r\nباز چو آيد به هوش و حال ببيند * جوش برآرد بنالد از دل سوزان\r\nگاه زبر زير گردد از غم و گه باز * زيروزبر همچنان ز اندُه جوشان\r\nزرّ بر آتش كجا بخواهى پالود * جوشد ليكن ز غم نجوشد چندان\r\nباز بكردار اشترى كه بود مست * كفك برآرد ز خشم و راند سلطان\r\nمرد حَرَس « 1 » كفكهاش پاك بگيرد * تا بشود تير گيش و گردد رخشان\r\nآخر كآرام گيرد و نچخد « 2 » نيز * درْش كند استوار مرد نگهبان\r\nچون بنشيند تمام و صافى گردد * گونهء ياقوت سرخ گيرد و مرجان\r\nچند « 3 » ازو سرخ چون عقيقِ يمانى * چند ازو لعل چون نگين بدخشان\r\nوَرْش ببويى گمان برى كه گل سرخ * بوى به دو داد و مشك و عنبر بابان « 4 » \r\n\r\n\r\n","description":"","footnote":"\r\n( 1 ) - حرس : نگهبان\r\n( 2 ) - چخيدن : غوغا كردن\r\n( 3 ) - چند : قسمتى ، مقدارى\r\n( 4 ) - بان : مشك بيد\r\n","page_name":" 382 ","page_number":408},
  {"content":"\r\n\r\n هم بخُم اندر همىگذارد « 1 » چونين * تا بگَهِ نوبهار و نيمهء نيسان\r\nآنگه اگر نيم شب درش بگشايى * چشمهء خورشيد را ببينى تابان\r\nور ببلور اندرون ببينى گويى * گوهرِ سُرخست بكفّ موسى عمران\r\nزُفت « 2 » شود رادمرد و سست دلاور * گر بچشد زوى و روىِ زرد گلستان\r\nو آنكْ بشادى يكى قدح بخورد زوى * رنج نبيند از آن فراز « 3 » و نه احزان\r\nبامى چونين كه سالخورده بود چند * جامه بكرده فراز پنجَه خُلقان « 4 »\r\nمجلس بايد بساخته ملكانه * از گل و از ياسمين و خيرى الوان\r\nنعمت فردوس گستريده بهرسو * ساخته كارى كه كس نسازد چونان\r\nجامهء زرّين و فرشهاى نوآيين * شهره رياحين و تختهاى فراوان\r\nيك صف ميران و بلعمى بنشسته * يك صف حُرّان و پير صالح دهقان\r\nخسرو بر تخت پيشگاه نشسته * شاهِ ملوكِ جهان اميرِ خراسان\r\nتُرك هزاران بپاى پيش صف اندر * هريك چون ماهِ بر دو هفته درفشان\r\nهريك بر سر بساكِ « 5 » مورد نهاده * لَبْشْ مى سرخ و زلف و جعدش ريحان\r\nباده‌دهنده بتى بديع ز خوبان * بچهء خاتون ترك و بچهء خاقان\r\nچونش بگردد نبيد چند بشادى * شاه جهان شادمان و خرّم و خندان\r\nاز كف تركى سياه‌چشم پريروى * قامت چون سرو و زلفكانش چوگان\r\nز آن مى خوشبوى ساغرى بستاند * ياد كند روى شهريار سجستان\r\nخود بخورد نوش و اولياش هميدون * گويد هريك چو مى بگيرد شادان\r\nشادى بو جعفر احمد بن محمد « 6 » * آن مِه آزادگان و مفخر ايران \r\n\r\n\r\n","description":"","footnote":"\r\n( 1 ) - گذاردن : بسر بردن\r\n( 2 ) - زفت : لئيم\r\n( 3 ) - از آن فراز : از آن پس\r\n( 4 ) - خلقان ، خلق : كهنه\r\n( 5 ) - بساك : تاجى كه از برگ درختان يا از گل كنند\r\n( 6 ) - مراد ابو جعفر احمد بن محمد معروف به ابو جعفر بانويه پادشاه شجاع و دانشمند -\r\n","page_name":" 383 ","page_number":409},
  {"content":"\r\n\r\n* * *\r\n مىآرد شرف مردمى پديد * و آزاده‌نژاد از درم خريد\r\nمى آزاده برون آرد از بَدْاصل * فراوان هنرست اندرين نبيد\r\nهرآنگَه كه خورى مى خوش آنگهست * خاصه چو گل و ياسمين دميد\r\nبسا حصن بلندا كه مىگشاد * بسا كرهء نوزين كه مىكشيد\r\nبسا دون بخيلا كه مى بخورد * كريمى بجهان در پراگنيد \r\n* * *\r\n مرا بسود و فروريخت آنچه دندان بود * نبود دندان لابل چراغ تابان بود\r\nسپيد سيمِ زده بود و درّ و مرجان بود * ستارهء سحرى بود و قطره باران بود\r\nيكى نماند كنون ز آن همه بسود و بريخت * چه نحس بود همانا كه نحس كيوان بود\r\nنه نحس كيوان بود و نه روزگار دراز * چه بود مَنْتْ بگويم قضاى يزدان بود\r\nجهان هميشه چنينست گِرد گَردانست * هميشه تا بود آيين‌گِرد گَردان بود\r\nهمان‌كه درمان باشد بجاى درد شود * وُ باز درد همان كز نخست درمان بود\r\nكهن كند بزمانى همان كجا نو بود * و نو كند بزمانى همان‌كه خُلقان بود\r\nبسا شكسته بيابان كه باغ خرّم بود * وُ باغ خرّم گشت آن كجا بيابان بود\r\nهمى چه دانى اى ماهروى مشكين‌موى * كه حالِ بنده ازين پيش برچه سامان بود\r\nبزلف چوگان نازش همى كنى تو به دو * نديدى آنگَه او را كه زلف چوگان بود\r\nشد آن‌زمانه كه رويش بسان ديبا بود * شد آن‌زمانه كه مويش بسان قطران بود\r\nچنان كه خوبى مهمان و دوست ، بود عزيز * بشد كه باز نيامد ، عزيز مهمان بود\r\nبسا نگار كه حيران بُدى به دو در چشم * به روى او در چشمم هميشه حيران بود\r\nشد آن‌زمانه كه او شاد بود و خرّم بود * نشاط او بفزون بود و بيم نقصان بود \r\n\r\n\r\n","description":"","footnote":"\r\n- صفارى است . اين قصيده را رودكى در وصف مجلسى ساخت كه امير نصر بن احمد پادشاه سامانى بافتخار غلبهء ابو جعفر بر ماكان كاكى ديلمى ترتيب داد ، در آن مجلس بشادى امير ابو جعفر شراب نوشيد و جامى سر به مهر براى او فرستاد و رودكى اين قصيده را همراه آن جام سر به مهر به خدمت ابو جعفر گسيل داشت .\r\n","page_name":" 384 ","page_number":410},
  {"content":"\r\n\r\n همى خريد و همى سخت بىشمار درم * به شهر هرگَه يك ترك نار پستان بود\r\nبسا كنيزك نيكو كه ميل داشت به دو * بشب زيارى او نزد جمله پنهان بود\r\nبروز چونكه نيارست شد بديدنِ او * نهيب خواجهء او بود و بيم زندان بود\r\nنبيد روشن و ديدار خوب و روى لطيف * اگر گران بُد زى من هميشه ارزان بود\r\nدلم خزانهء پرگنج بود و گنج سخن * نشان نامهء ما مهر و شعر عنوان بود\r\nهميشه شاد و ندانستمى كه غم چه بود * دلم نشاط و طرب را فراخ ميدان بود\r\nبسا دلا كه بسانِ حرير كرده بشعر * از آن سپس كه بكردار سنگ و سندان بود\r\nهميشه چشمم زى زلفكانِ چابك بود * هميشه گوشم زى مردم سخن‌دان بود\r\nعيال نه زن و فرزند نه مؤنت نه * ازين ستم همه آسوده بود و آسان بود\r\nتو رودكى را اى ماهرو كنون بينى * بدان زمانه نديدى كه اين چنينان بود\r\nبدان زمانه نديدى كه در جهان رفتى * سرودگويان گويى هزاردستان بود\r\nشد آن زمان كه به او انس رادمردان بود * شد آن زمانه كه او پيشكارِ ميران بود\r\nهميشه شعر وُرا زى ملوك ديوانست * هميشه شعر وُرا زى ملوك ديوان بود . . . \r\n* * *\r\n روى بمحراب نهادن چه سود * دل ببخارا و بتان طراز\r\nايزدِ ما وسوسهء عاشقى * از تو پذيرد نپذيرد نماز \r\n* * *\r\n شاد زى با سياه چشمان شاد * كه جهان نيست جز فسانه و باد\r\nز آمده تنگدل نبايد بود * وز گذشته نكرد بايد ياد\r\nمن و آن جعد موى غاليه بوى * من و آن ماه‌روى حورنژاد\r\nنيك‌بخت آن كسى كه داد و بخورد * شوربخت آنكه او نخورد و نداد\r\nباد و ابرست اين جهان افسوس * باده پيش‌آر هرچه بادا باد \r\n* * *\r\n زمانه پندى آزادوار داد مرا * زمانه را چو نكو بنگرى همه پندست\r\nبروز نيك كسان گفت تا تو غم نخورى * بسا كساكه بروز تو آرزومندست \r\n\r\n","description":"","footnote":"","page_name":" 385 ","page_number":411},
  {"content":"\r\n\r\n* * *\r\n زندگانى چه كوته و چه دراز * نه به آخر بمرد بايد باز ؟\r\nهم بچنبرگذار خواهد بود * اين رَسَن را اگرچه هست دراز\r\nخواهى اندر عنا و شدّت زى * خواهى اندر امان بنعمت و ناز\r\nخواهى اندك‌تر از جهان بپذير * خواهى از رى بگير تا بطراز\r\nاين‌همه باد و بود تو خوابست * خواب را حكم نى مگر بمجاز\r\nاين‌همه روز مرگ يكسانند * نشناسى ز يكدگرشان باز \r\n* * *\r\n دير زياد آن بزرگوار خداوند * جانِ گرامى بجانش اندر پيوند\r\nدايم بر جان او بلرزم از يراك * مادرِ آزادگان كم آرد فرزند\r\nاز ملكان كس چنو نبود ، جوانى * راد و سخندان و شيرمرد و خردمند\r\nكس نشناسد همى كه كوشش او چون * خلق نداند همى كه بخشش او چند\r\nدست و زبان زرّ و در پراگَنَد او را * نام بگيتى نه از گزاف پراگند\r\nدر دلِ ما شاخ مهربانى بنشاست « 1 » * دل نه بِبازى ز مهر خواسته بركند\r\nهمچو معمّاست فخر و همّت او شرح * همچو ابستاست فضل و سيرتِ او زَند\r\nگرچه بكوشند شاعران زمانه * مدح كسى را كسى نگويد مانند\r\nسيرتِ او تخم گشت و نعمت او آب * خاطرِ مدّاح او زمين بَرومند\r\nسيرتِ او بود وحىنامه بكسرى * چونكه بآئينش پندنامه بياگند\r\nسيرتِ آن شاه پندنامهء اصليست * ز آنكه همى روزگار گيرد ازو پند\r\nهركه سر از پندِ شهريار بپيچد * پاى طرب را بدام گُرم درافگند\r\nكيست بگيتى ؟ خميرمايهء ادبار * آنكه باقبال او نباشد خرسند\r\nهركه نخواهد همى گشايش كارش * گو بشو و دست روزگار فروبند\r\nاى ملك از حال دوستانش همى ناز * اى فلك از حال دشمنانش همى خند\r\nآخر شعر آن كنم كه اول گفتم * دير زياد آن بزرگوار خداوند \r\n\r\n\r\n","description":"","footnote":"\r\n( 1 ) - نشاستن : نشاندن\r\n","page_name":" 386 ","page_number":412},
  {"content":"\r\n\r\n* * *\r\n بسراى سپنج مهمان را * دل نهادن هميشگى نه رواست\r\nزير خاك اندرونت بايد خفت * گرچه اكنونت خواب بر ديباست\r\nبا كسان بودنت چه سود كند * كه بگور اندرون شدن تنهاست\r\nيارِ تو زير خاك مور و مگس * بَدَلِ آنكه گيسوت پيراست\r\nآنكه زلفين و گيسوت پير است * گرچه دينار يا درمش بهاست\r\nچون ترا ديد زردگونه شده * سرد گردد دلش نه نابيناست \r\n* * *\r\n مهترانِ جهان همه مردند * مرگ را سر همه فروكردند\r\nزير خاك اندرون شدند آنان * كه همى كوشكها برآوردند\r\nاز هزاران‌هزار نعمت و ناز * نه به آخر جز از كفن بردند\r\nبود از نعمت آنچه پوشيدند * و آنچه دادند و آنچه را خوردند \r\n* * *\r\n مُرد مرادى « 1 » نه همانا كه مُرد * مرگ چنان خواجه نه كاريست خرد\r\nجان گرامى به پدر باز داد * كالبد تيره بمادر سپرد\r\nآنِ مَلَك با مَلَكى رفت باز * زنده كنون شد كه تو گويى بمرد\r\nكاه نَبُد او كه ببادى پريد * آب نَبُد او كه بسرما فسرد\r\nشانه نبود او كه بمويى شكست * دانه نبود او كه زمينش فشرد\r\nگنج زرى بود درين خاكدان * كو دو جهان را بجوى ميشمرد\r\nقالبِ خاكى سوى خاكى فگند * جان و خرد سوى سموات برد\r\nصاف بُد آميخته با دُرد مى * بر سر خُم رفت و جدا شد ز دُرد\r\nدر سفر افتند بهم اى عزيز * مروزى و رازى و رومى و كُرد \r\n\r\n\r\n","description":"","footnote":"\r\n( 1 ) - ابو الحسين محمد بن محمد مرادى بخارايى از مشاهير شاعران پارسىگوى و تازىگوى معاصر نصر بن احمد بود . رجوع شود به يتيمة الدهر ثعالبى چاپ دمشق ج 4 ص 12 - 13 و شرح احوال و آثار رودكى ج 2 ص 512 - 514\r\n","page_name":" 387 ","page_number":413},
  {"content":"\r\n\r\n خانهء خود باز رود هريكى * اطلس كى باشد همتاى بُرد\r\nخامُش كن چون نقط ايراملك * نام تو از دفتر گفتن سترد \r\n* * *\r\n نگارينا شنيدستم كه گاه محنت و راحت * سه پيراهن سلب بودست يوسف را بعمر اندر\r\nيكى از كَيد شد پرخون دوم شد چاك از تهمت * سوم يعقوب را از بوش روشن گشت چشم‌تر\r\nرخم ماند بدان اوّل دلم ماند بدان ثانى * نصيب من شود در وصل آن پيراهن ديگر \r\n* * *\r\n با آنكه دلم از غم هجرت خونست * شادى بغم توام ز غم افزونست\r\nانديشه كنم هرشب و گويم يا رب * هجرانش چنين است وصالش چونست \r\n* * *\r\n بىروى تو خورشيد جهانسوز مباد * هم بىتو چراغ عالم‌افروز مباد\r\nبا وصل تو كس چون من بدآموز مباد * روزى كه ترا نبينم آن روز مباد \r\n* * *\r\n زلفش بكَشى شب دراز اندازد * ور بگشايى چنگلِ بازاندازد\r\nور پيچ و خمش ز يكدگر بگشايند * دامن دامن مشك طراز اندازد \r\n* * *\r\n چون كشته ببينىام دو لب گشته فراز * از جان تهى اين قالب فرسوده بآز\r\nبر بالينم نشين و مىگوى بناز * كاى كشته ترا من و پشيمان شده باز \r\n* * *\r\n در جستن آن نگار پركينه و جنگ * گشتيم سراپاى جهان با دل تنگ\r\nشد دست ز كار و رفت پا از رفتار * اين بس‌كه بسر زديم و آن بس‌كه به سنگ \r\n* * *\r\n\r\n","description":"","footnote":"","page_name":" 388 ","page_number":414},
  {"content":"\r\n\r\n چون كار دلم ز زلف او ماند گره * بر هررگ جان صد آرزو ماند گره\r\nاميد ز گريه بود افسوس افسوس * كآن هم شب وصل در گلو ماند گره \r\n\r\n3 - شهيد بلخى\r\nابو الحسن شهيد بن حسين جهودانكى بلخى شاعر استاد عهد خود و مورد احترام و اعتقاد رودكى بوده است « 1 » . وى از بزرگان متكلمين و حكماى عهد خود و در علوم اوايل استاد بوده است . ابن النديم گويد ابو الحسن شهيد بن الحسين تأليفاتى دارد و او را با رازى مناظراتى بوده و هريك بر ديگرى نقضى و ردّى داشته است . اسم او را سهيل « 2 » و على « 3 » نيز نگاشته‌اند ولى در همين مآخذ نام و كنيت او را به همان نحوى كه مذكور داشته‌ايم ذكر كرده‌اند . ياقوت حموى نام او را ذيل كلمهء جهوذانك در معجم البلدان ابو [ الحسن 
  ] شهيد بن الحسين البلخى الورّاق المتكلّم ، . و در معجم الادبا « 4 » ابو الحسين شهيد البلخى آورده است . همچنانكه گفتيم شهيد با ابو بكر محمد بن زكرياء رازى در مسائل فلسفى مناظراتى داشت و از آن جمله است در باب لذّت و علم الهى و سكون و حركت و معاد و او درين مسائل نقوضى بر رازى داشت و رازى نيز كتبى در ردّ او نوشت . « 5 » عقيدهء شهيد در لذت در كتاب صوان الحكمة ابو سليمان منطقى آمده بود و در اختصارى كه از آن در دست است نيز نقل شده و آن چنين است « 6 » : « شهيد بن الحسين در كتاب : تفضيل لذّات النفس التى هى لذّات بالحقيقة ، على لذّات البدن التى هى اذا حصلت آلام ، گفته است : نخستين فضيلت لذّات نفسانى بر لذّات جسمانى دوام و اتصال آنهاست زيرا لذّات نفس در نتيجهء مسرّتى كه او با وجود مطلوب خود مانند حكمت و علم بدست ميآورد و بسبب ايقانى كه بفضيلت آن بر امور ديگر دارد ، دائم و متصّل است و سپرى\r\n\r\n\r\n","description":"","footnote":"\r\n( 1 ) -\r\n شاعر شهيد و شهره فرالاوى * و آن ديگران بجمله همه راوى \r\n( 2 ) - الفهرست چاپ مصر ص 418\r\n( 3 ) - طبقات الاطبا ج 1 ص 319 و 320\r\n( 4 ) - معجم الادبا چاپ مصر ج 3 ص 68 و 80\r\n( 5 ) - رسالة للبيرونى فى فهرست كتب محمد بن زكريا الرازى ص 11 و 18 . الفهرست ص 418 - 419 . طبقات الاطبا ج 1 ص 319 و 320\r\n( 6 ) - منقول از : رسائل فلسفية لابى بكر محمد بن زكريا گردآوردهء پول كراوس ج 1 ص 147\r\n","page_name":" 389 ","page_number":415},
  {"content":"\r\n\r\nنميشود و انقطاع نمىپذيرد . امّا لذّت بدن بستگى بوجود قوّت حاسه دارد و به همين سبب منقضى و زائل است و بسرعت تبدّل و استحاله مىپذيرد . دومين فضيلت لذّت نفسانى بر لذّت جسمانى وجود نهايت و غايت براى آنست بدين معنى كه چون نفس در تكاپوى وصول بمطلوب خود برآمد همين كه بدان رسيد سعى او پايان مىپذيرد و عملش بانجام ميرسد و از شغل خود فراغت حاصل مىكند اما بدن هرگاه آرزوى محسوس خود را يافت از آن بهره برميگيرد و باز صاحب او بحالتى كه بود بازميگردد . ازينروى حركت آن دائم و حاجت آن هميشگى است . سومين وجه برترى لذّت نفسانى بر جسمانى قوّت و ازدياد آنست زيرا نفس چون بر فضيلتى از فضائل دست يافت و يا لذّتى از لذّات نفسانى را حاصل كرد بوسيلهء آن نيرومندتر ميگردد و بر آن مىشود كه بر نظير آن دست يابد و لذّتى را كه بالاتر از آنست بر آن بيفزايد اما چون بلذّت محسوس رسيد بر قوّت خويش ميافزايد تا بنظير آن برسد ليكن آنچه بدان ميرسد برتر از لذّت نخستين نيست بلكه در جنس ضعيف‌تر و پست‌تر است . فضيلت چهارم لذّت نفسانى كمال آنست يعنى هرچه نفس بيشتر بلذّات خود نائل شود بيشتر بكمال طبع انسانى نزديك ميگردد ولى بدن هرچه بيشتر در لذّات جسمانى منغمر و منهمك شود بر قوّت بهيمى كه در انسان موجودست بيشتر افزوده ميگردد و او را از كمال طبع انسانى و شرائط آدميت دور تر ميسازد . »\r\nبسبب همين شهرت و تسلّط شهيد در حكمت بوده است كه رودكى او را در شمار خرد از هزاران تن بيشتر ارج مينهاده است « 1 » .\r\nشهيد در خط نيز استاد بوده و فرّخى او را بدين هنر ستوده است :\r\n خط نويسد كه بنشناسند از خط شهيد * شعر گويد كه بنشناسند از شعر جرير \r\nعلاوه برين عوفى نظم اشعار عربى را هم بوى نسبت داده و قطعه‌يى ازو بتازى نقل كرده است :\r\n يا من رأى حرجا عليه رعايتى * لمّا استبان له عظيم كفايتى\r\nايقنت انّى كاذب فى مدحكم * فلذاك لم يعجبك حسن روايتى \r\n\r\n\r\n","description":"","footnote":"\r\n( 1 ) -\r\n از شمار دو چشم يك تن كم * وز شمار خرد هزاران بيش \r\n","page_name":" 390 ","page_number":416},
  {"content":"\r\n\r\n و يسلّيانى انّنى لا التقى * الا الّذى يشكوك مثل شكايتى \r\nبهرحال شهيد چه در عهد خود و چه بعد از خود بوفور دانش و حسن خط و قدرت طبع و لطف ذوق مشهور بوده و در استادى همرديف و همانند رودكى شمرده ميشده و على الخصوص غزلهاى وى شهرت داشته است . ثعالبى او را يكى از چهار تن بزرگانى دانسته است كه از بلخ بيرون آمده و در همه‌جا مشهور بوده‌اند و آن چهار تن عبارتند از ابو القاسم كعبى متكلّم بزرگ معتزلى در كلام ، ابو زيد البلخى در بلاغت و تأليف و شهيد بن حسين در شعر فارسى و محمد بن موسى در شعر عربى .\r\nاز شرح احوال شهيد اطلاع كافى در دست نيست ولى بنابر نقل ياقوت حموى وى با ابو زيد احمد بن سهل بلخى معاصر بوده و با او ارتباط داشته و ابو سهل احمد بن عبيد اللّه ابن احمد كتابى در اخبار ابو زيد بلخى و شهيد بلخى نوشته بود « 1 » . بعد از آنكه شهيد از بلخ بچغانيان نزد ابو على محتاج رفت چند نامه بابو زيد نوشت ليكن ابو زيد جوابى بدانها نداد و شهيد دو بيت ذيل را به دو فرستاد :\r\n امنّى النفس منك جواب كتبى * و اقطعها لتسكن و هي تأبي\r\nاذا ما قلت سوف يجيب قالت * اذا ردّ المنيرّى الجرابا « 2 » \r\nاز جملهء ممدوحان شهيد نصر بن احمد سامانى و ابو عبد اللّه محمد بن احمد جيهانى را ذكر كرده‌اند « 3 » . وفات او در شاهد صادق بسال 325 نوشته شده است و رودكى در مرثيهء او گفت :\r\n كاروان شهيد رفت از پيش * زان ما رفته گير و مىانديش\r\nاز شمار دو چشم يك تن كم * وز شمار خرد هزاران بيش \r\n\r\n\r\n","description":"","footnote":"\r\n( 1 ) - معجم الادبا ج 3 ص 68\r\n( 2 ) - معجم الادبا ج 3 ص 80\r\nجراب بكسر انبان . داستان آنست كه ابو زيد احمد بن سهل در اوايل زندگى كه تهىدست بود از ابو على المنيرى گندم خواست و او موافقت كرد بدان شرط كه انبان بفرستد و ببرد ، ابو زيد انبانى فرستاد ليكن منيرى آن را نزد خود نگاهداشت و بازنفرستاد .\r\n( 3 ) - لباب الالباب ج 2 ص 3 - 4\r\n","page_name":" 391 ","page_number":417},
  {"content":"\r\n\r\nشهيد مانند رودكى نزد شعراى بعد از خود مورد احترام بود و او را معمولا در رديف رودكى قرار ميداده‌اند چنان كه در دو بيت منقول از دقيقى ديده‌ايم و درين بيت فرّخى مىبينيم :\r\n شاعرانت چو رودكى و شهيد * مطربانت چو سركش و سركب \r\nو درين بيت از خاقانى :\r\n گرچه بُدست پيش ازين در عرب و عجم روان * شعر شهيد و رودكى نظم لبيد و بحترى\r\nدر صفت يگانگى آن صف چارگانه را * بنده سه ضربه مىزند در دو زبان شاعرى \r\nاز اشعار شهيد اين ابيات نقل مىشود :\r\n اگر غم را چو آتش دود بودى * جهان تاريك بودى جاودانه\r\nدرين گيتى سراسر گر بگردى * خردمندى نيابى شادمانه \r\n* * *\r\n دانش و خواسته است نرگس و گل * كه بيكجاى نشكفند بهم\r\nهر كرا دانش است خواسته نيست * و آنكه را خواسته است دانش كم \r\n* * *\r\n مرا بجان تو سوگند و صعب سوگندى * كه هرگز از تو نگردم نه بشنوم پندى\r\nدهند پندم و من هيچ پند نپذيرم * كه پند سود ندارد بجاى سوگندى\r\nشنيده‌ام كه بهشت آن كسى تواند يافت * كه آرزو برساند بآرزومندى\r\nهزار كبك ندارد دل يكى شاهين * هزار بنده ندارد دل خداوندى\r\nترا اگر ملك چينيان بديدى روى * نماز بردى و دينار بر پراگندى\r\nترا اگر ملك هندوان بديدى موى * سجود كردى و بتخانهاش بركندى\r\nبمنجنيق عذاب اندرم چو ابراهيم * به آتش حسراتم فگند خواهندى\r\nترا سلامت باد اى گل بهار و بهشت * كه سوى قبلهء رويت نماز خوانندى \r\n* * *\r\n\r\n","description":"","footnote":"","page_name":" 392 ","page_number":418},
  {"content":"\r\n\r\n يرى محنى ثمّ يخفض البصرا * فدته نفسى تراه قد سفرا\r\nداند كز وى به من همى چه رسد * ديگرباره ز عشق بىخبرا\r\nاما يرى و جنتى من عصرة ( ؟ ) * وسايلا كالجمان مبتد را\r\nچو سَدّ يأجوج بايدى دل من * كه باشدى غمزگانش را سَپَرا\r\nفضاع حِلمى و خاننى جَلَدى * و مَن يُطيقُ القضاء و القَدَرا\r\nوگر بدانستمى كه دل بشود * نكردمى بر ره بلا گذرا « 1 » \r\n* * *\r\n عذر با همّت تو نتوان خواست * پيش تو خامش و زبان كوتاه\r\nهمّت شير از آن بلندترست * كه دل‌آزرده باشد از روباه « 2 » \r\n* * *\r\n چند بردارد اين هريوه « 3 » خروش * نشود باده بر سرودش نوش\r\nراست گويى كه در گلوش كسى * پوشَكى « 4 » را همى بمالد گوش « 5 » \r\n\r\n4 - ابو طيّب مصعبى\r\nابو طيّب محمد بن حاتم المصعبى مدتى صاحب ديوان رسالت نصر بن احمد و از كتّاب مشهور بود كه ظاهرا بعد از عزل ابو الفضل بلعمى در سال 326 چندى نيز منصب وزارت داشت و بنقل ثعالبى در يتيمة الدهر بفرمان آن پادشاه كشته شد « 6 » .\r\nوى از شاعران چيره‌دست در عربى و فارسى بود . اين قطعه از اشعار اوست :\r\n جهانا همانا فسوسى و بازى * كه بر كس نپايى و با كس نسازى\r\nچو ماه از نمودن چو خور از شنودن * بگاه ربودن چو شاهين و بازى \r\n\r\n\r\n","description":"","footnote":"\r\n( 1 ) - ترجمان البلاغة ص 107\r\n( 2 ) - ايضا ترجمان البلاغة ص 84\r\n( 3 ) - هريوه : هروى\r\n( 4 ) - پوشك : گربه\r\n( 5 ) - لغت فرس اسدى ص 221\r\n( 6 ) - يتيمة الدهر چاپ دمشق ج 4 ص 15\r\n","page_name":" 393 ","page_number":419},
  {"content":"\r\n\r\n چو زهر از چشيدن چو چنگ از شنيدن * چو باد از بَزيدن چو الماس گازى « 1 »\r\nچو عود قَمارى « 2 » و چون مشك تبّت * چو عنبر سرشتهء يمان و حجازى\r\nبه ظاهر يكى بيت « 3 » پرنقش آزر * به باطن چو خوك پليد و گُرازى\r\nيكى را نعيمى يكى را جحيمى * يكى را نشيبى يكى را فرازى\r\nيكى بوستانى پراگنده نعمت * برين سخت بسته بر آن نيك بازى\r\nهمه آزمايش همه پرنمايش * همه پُردَرايش « 4 » چو گرگ طرازى\r\nچرا زيركانند بس تنگ روزى * چرا ابلهان راست بس بىنيازى\r\nچرا عمر طاوس و درّاج كوته * چرا مار و كركس زيَد در درازى\r\nصد و اند ساله يكى مرد غَرچه * چرا شست و سه زيست آن مرد تازى\r\nاگرنه همه كار تو باژگونه * چرا آنكه ناكس‌تر او را نوازى\r\nجهانا همانا ازين بىنيازى * گُنه‌كار ماييم تو جاى آزى « 5 » \r\n\r\n5 - فرالاوى\r\nعوفى گفته است : « ابو عبد اللّه محمد بن موسى الفرالاوى از شعراى معروف بوده است و بحسن نظم موصوف و او با شهيد در يك قرن بوده‌اند و در يك مرتبه ، رودكى هردو را در يك سلك كشيده است و ذكر هردو بيك‌جا آورده چنان كه ميگويد :\r\n شاعر شهيد و شهره فرالاوى * وين ديگران بجمله همه راوى \r\nذكر ايشان در طبقات شعرا بسيارست اما نظم ايشان بسبب تقادم چون كبريت احمر و ياقوت اصفر كم‌يابست . اين دو بيت از شعر فرالاوى بر خاطر بود تحرير افتاد :\r\n چه شغل باشد واجب‌تر از زيارت آنك * اگرچه نيك بكوشم بواجبش نرسم\r\nهمى شفيع نيابم ازو بعذر گناه * كريم‌طبعى او نزد او شفيع بسم » « 6 » \r\n\r\n\r\n","description":"","footnote":"\r\n( 1 ) - گاز : مقراض\r\n( 2 ) - قمار : بفتح اول نام محلى در هندوستان\r\n( 3 ) - ظاهرا « بت » و البته در اين صورت ضمهء باء را بايد ممدود خواند تا تقطيع دشوار نشود\r\n( 4 ) - درايش : از دراييدن بمعنى بانگ كردن و آواز برآوردن\r\n( 5 ) - تاريخ بيهقى چاپ مرحوم دكتر غنى و آقاى دكتر فياض ، ص 377 - 378\r\n( 6 ) - لباب الالباب ج 2 ص 5\r\n","page_name":" 394 ","page_number":420},
  {"content":"\r\n\r\nهدايت ابيات ديگرى ازو نقل كرده است « 1 » كه از آن جمله اين قطعه را ميآوريم :\r\n جودىّ چنان رفيع اركان * عمان چنان شگرف مايه\r\nاز گريه و آه آتشينم * گاهى پره است و گاه پايه « 2 » \r\n\r\n6 - ابو شعيب هروى\r\nابو شعيب صالح بن محمد هم از شعراى قديم دورهء سامانى بوده است . عوفى او را در رديف شعراى متقدّم آن عهد آورده و هدايت « 3 » گفته است كه او اواخر زمان رودكى را دريافته .\r\nاز اشعار او اين غزل را آورده‌اند :\r\n دوزخى كيشى بهشتى روى و قدّ * آهوچشمى حلقه زلفى لاله خدّ\r\nسلسله جعدى بنفشه عارضى * كش سياوش افدَر « 4 » و پرويز جد\r\nلب چنان كز خامهء نقّاش چين * برچكد از سيم بر شنگرف مدّ\r\nگر ببخشد حُسنِ خود بر زنگيان * تُرك را بيشك ز زنگ آيد حسد\r\nبينيى چون تارَك « 5 » ابريشمين * بسته بر تارَك « 6 » ز ابريشم عقد\r\nاز فروسو گنج و از برسو بهشت * سوزنى سيمين ميان هردو حدّ \r\nعلاوه‌برين غزل ابيات ديگرى نيز از ابو شعيب هروى در فرهنگ‌ها شاهد بعضى از لغات آورده شده است .\r\n\r\n7 - ابو العباس ربنجنى\r\nابو العبّاس فضل بن عبّاس ربنجنى از شاعران استاد عهد سامانى و بنابر نظر عوفى « شعر او در غايت دقّت و نهايت رقّت » بود .\r\nمولد او ربنجن ( يا : ربنجان ) « 7 » از مضافات سمرقند بوده است .\r\nتاريخ ولادت و وفاتش معلوم نيست ولى چون عوفى قطعه‌يى ازو در مرثيت نصر بن احمد\r\n\r\n\r\n","description":"","footnote":"\r\n( 1 ) - مجمع الفصحاء ج 1 ص 65\r\n( 2 ) - پايه : پاياب ، آنجا كه پاى بقعر آب رسد\r\n( 3 ) - مجمع الفصحا ج 1 ص 66\r\n( 4 ) - افدر : عمّ ، مركب است از دو جزء « ا » از ادات نفى و « پدر »\r\n( 5 ) - تارك بفتح راء : مصغر تار\r\n( 6 ) - در اصل لباب الالباب ( ص 5 ) : بينى آن تارى\r\n( 7 ) - احسن التقاسيم ، ليدن 1906 ، ص 266 . اين اسم در معجم البلدان ربيخان ضبط شده است .\r\n","page_name":" 395 ","page_number":421},
  {"content":"\r\n\r\nنقل كرده معلوم مىشود كه از معاصران آن پادشاه و جانشين او نوح بوده و مسلما در سال 331 كه سال فوت نصر بن احمد است حيات داشته . از قصيدهء مشهورى كه در رثاء نصر بن احمد گفته بود چند جا ياد شده است از جمله در قصيدهء فرّخى در تهنيت جلوس امير محمد بمطلع ذيل :\r\n هركه بود از يمين دولت شاد * دل به مهر امين ملّت داد \r\nكه از آن قصيده سه بيت را تضمين كرده است :\r\n سخت خوب آيد اين سه « 1 » بيت مرا * كه شنيدم ز شاعرى استاد :\r\n« پادشاهى گذشت پاك‌نژاد * پادشاهى نشست فرّخ‌زاد\r\nبر گذشته همه جهان غمگين * بر نشسته همه جهان دلشاد\r\nگر چراغى ز ما گرفت جهان * باز شمعى بپيش ما بنهاد » \r\nابو الفضل بيهقى هم همين سه بيت را بتناسب آورده « 2 » و عوفى « 3 » قسمتى از قصيدهء مذكور ابو العبّاس را بدين‌ترتيب نقل كرده است :\r\n پادشاهى گذشت خوب‌نژاد * پادشاهى نشست فرّخ‌زاد\r\nز آن گذشته زمانيان غمگين * زين نشسته جهانيان دلشاد\r\nبنگر اكنون به چشم عقل و بگو * هرچه برما ز ايزد آمد داد\r\nگر چراغى ز پيش ما برداشت * باز شمعى بجاى او بنهاد\r\nور زُحَل نحس خويش پيدا كرد * مشترى نيز داد خويش بداد \r\nعلاوه برين ابيات مقدارى از اشعار ابو العباس ربنجنى در فرهنگها شاهد لغات آورده شده است .\r\n\r\n8 - ابو اسحق جويبارى\r\nابو اسحق ابراهيم بن محمد البخارى الجويبارى بنابر روايت عوفى زرگرى استاد و شاعرى كامل بود و از غزل لطيفى كه\r\n\r\n\r\n","description":"","footnote":"\r\n( 1 ) - در نسخ معمول ديوان فرخى « دو » بجاى « سه » آمده ليكن با مراجعه بابيات بعد معلوم مىشود « سه » درست است .\r\n( 2 ) - تاريخ بيهقى ص 378\r\n( 3 ) - لباب الالباب ج 2 ص 9\r\n","page_name":" 396 ","page_number":422},
  {"content":"\r\n\r\nعوفى به دو نسبت داده لطف طبع و مهارتش درين نوع از شعر آشكار مىشود و آن غزل اينست :\r\n بابر پنهان كرد آفتاب تابان را * بسبزه بنهفت آن لاله برگ خندان را\r\nبه روى « 1 » هردو مهش بر دو شاخ ريحان بود * بشاخ مورد بپيوست « 2 » شاخ ريحان را\r\nبتى كه خسته‌دلان را ببوسه درمانست * دريغ دارد ازين درد ديده درمان را\r\nبابر نيسان مانم كنون من از غم او * سزد كه صنعت خوبست ابر نيسان را\r\nبيك گذر كه سحرگاه بر گلستان كرد * بهشت كرد سراسر همه گلستان را \r\n\r\n9 - ابو زراعهء معمّرى\r\nابو زراعهء معمّرى جرجانى از شاعران قريب العهد رودكى بوده است . گويند كه « امير خراسان او را گفت شعر چون رودكى گويى ؟ او گفت حسن نظم من از آن بيش است اما احسان و بخشش تو در مىبايد ! كه شاعر مرضىّ همگنان آنگاه گردد كه نظر رضاى مخدوم بوى متصّل شود . پس اين سه بيت در آن معنى نظم داد :\r\n اگر بدولت با رودكى نمىمانم * عجب مكن سخن از رودكى نه كم دانم\r\nاگر بكورى چشم او بيافت گيتى را * ز بهر گيتى من كور بود نتوانم\r\nهزار يك ز آن كو يافت از عطاء ملوك * به من دهى سخن آيد هزار چندانم » « 3 » \r\nاز اشعار اوست :\r\n هرآنكسى كه نباشد ز اخترش اقبال * بود همه هنر او بخلق نامقبول\r\nشجاعتش همه ديوانگى ، فصاحت حشو * سخا گزاف و كريمى فساد و فضل فضول \r\n* * *\r\n جهان شناخته گشتم بروزگار دراز * نياز و ناز بديدم درين نشيب‌وفراز\r\nنديدم از پس دين هيچ بهتر از هستى * چنان كه نيست پس از كافرى بتر ز نياز \r\n\r\n\r\n","description":"","footnote":"\r\n( 1 ) - در نسخهء لباب الالباب ، بسوى\r\n( 2 ) - در نسخهء لباب الالباب ، ولى پوست\r\n( 3 ) - لباب الالباب عوفى ج 2 ص 10\r\n","page_name":" 397 ","page_number":423},
  {"content":"\r\n\r\n\r\n10 - خسروانى\r\nابو طاهر طيّب بن محمد خسروانى از شاعران عهد سامانى در خراسان بوده است . محمد عبده ( و بقولى فردوسى ) ازو بيتى را در قطعه‌يى تضمين كرده است :\r\n به ياد جوانى كنون مويه دارم * بر آن بيت بو طاهر خسروانى\r\nجوانى ببيهودگى ياد دارم * دريغا جوانى دريغا جوانى \r\nو تضمين اين شعر ازو مسلّم ميدارد كه شاعر پيش از اواخر نيمهء دوم قرن چهارم ميزيسته است . عوفى گفته است كه او « از اماثل شعراى آل سامان بوده و در دولت ايشان با عيشى تن‌آسان » . از اشعار اوست :\r\n فغان زان درنگت بهنگام صلح * فغان ز آن شتابت بهنگام جنگ\r\nدرنگم براحت همه ز آن شتاب * شتابم به مردن همه ز آن درنگ\r\nنبودست عشق تو بىهجر هيچ * به يكديگر اندر ز دستند چنگ\r\nنهنگى است هجران و درياست عشق * به دريا بود جاودانه نهنگ\r\nرُخَت ديد نتوانم از آب چشم * سخن گفت نتوانم از بس غرنگ « 1 »\r\nرخ تست خورشيد و ، خورشيد خاك * لب تست ياقوت و ، ياقوت سنگ\r\nنه چون خسروانى نه چون تو ، بتا * بت و برهمن ديد مشكوى و گنگ \r\n* * *\r\n عجب آيد مرا ز مردم پير * كه همى ريش را خضاب كند\r\nبخضاب از اجل همى نرهد * خويشتن را همى عذاب كند « 2 » \r\n* * *\r\n تا باز كردم از دل زنگار آز و طَمْع * زى هردرى كه روى نهم در فراز نيست\r\nجاهست و قدر و منفعه آن را كه طمع نيست * عزّست و صدر و مرتبه آن را كه آز نيست \r\n* * *\r\n چهارگونه كس از من بعجز بنشستند * كزان چهار به من ذره‌يى شفا نرسيذ \r\n\r\n\r\n","description":"","footnote":"\r\n( 1 ) - غرنگ : غريو و فرياد\r\n( 2 ) - المعجم ص 343\r\n","page_name":" 398 ","page_number":424},
  {"content":"\r\n\r\n طبيب و زاهد و اخترشناس و افسونگر * بدارو و بدعا و بطالع و تعويذ \r\n* * *\r\n شب وصال تو چون باد بىوصال بود * غم فراق تو گويى هزار سال بود\r\nشب دراز و غمان دراز و جنگ دراز * درين سه كار بگو تا مرا چه حال بود\r\nبسا شبا كه فراق ترا نديم شدم * اميد آنكه مگر با توام وصال بود\r\nخيال تو همه شب زى من آيد اى عجبى * روان من همه شب خادم خيال بود\r\nمرا ز خال سه بوسه تو وعده كرده بُدى * بپاى تا بدهم پيش كت و بال بود\r\nسياه چشما ماها من اين ندانستم * كه ماه چارده را غمزه از غزال بود\r\nترا مطيعم نامردمى مكن صنما * ز خوبرويان نامردمى محال بود\r\nمگر بنامهء عشق اندرون نخوانده بوى * كه خون دلشدگان پيش تو حلال بود\r\nطمع بجان كنى و خيره قيل و قال كنى * چو جان‌ودل به تو دادم چه قيل و قال بود\r\nوفاى و مردمى امروز كن كه دسترسست * بود كه فردا اين حال را زوال بود « 1 » \r\n\r\n11 - شاكر بخارى\r\nشاكر بخارى از شاعران قديم ايرانست كه در اوايل قرن چهارم در ماوراء النهر ميزيست . نام او را رادويانى « 2 » و اسدى طوسى « 3 » و شمس قيس « 4 » گاه « شاكر » و گاه « شاكر بخارى » آورده‌اند .\r\nنزديكترين كسى بوى كه نام او را ذكر كرده ابو طاهر طيّب بن محمد خسروانى شاعر بزرگ قرن چهارمست كه نام او را به صورت سادهء « شاكر » همراه نام دو معاصر ديگر خود بو المثل و جلّاب آورده است درين بيت :\r\n همى حسد كنم و سال و ماه رشك برم * بمرگ بو المَثَل و مرگ شاكر [ و 
  ] جُلّاب « 5 » \r\n\r\n\r\n","description":"","footnote":"\r\n( 1 ) - نقل از مجلهء شرق سال اول ص 136\r\n( 2 ) - ترجمان البلاغة ص 17 ، 29 ، 34\r\n( 3 ) - لغت فرس ص 60 ، 61 ، 66 ، 80 ، 93 ، 132 ، 173 ، 179 ، 205 ، 216 ، 217 ، 287 ، 299 ، 350 ، 363 ، 378 ، 407 ، 441 ، 459 ، 498 ، چاپ مرحوم اقبال .\r\n( 4 ) - المعجم ص 189\r\n( 5 ) - در اصل شاكر جلّاب . لغت فرس چاپ مرحوم عباس اقبال ص 30\r\n","page_name":" 399 ","page_number":425},
  {"content":"\r\n\r\nاگرچه نام اين شاعر در تذكره‌ها نيامده و از احوال او اطلاعى در دست نيست ، ليكن چون خسروانى از مرگ او و جلّاب و بو المثل بخارى در شعر خود سخن گفته و بر آسايشى كه آنان به يارى مرگ از تحمّل اعباء حيات يافته‌اند رشك برده ، معلوم مىشود كه او همزمان خسروانى بوده يعنى در اواسط قرن چهارم يا اوايل نيمهء دوم آن قرن ميزيسته است .\r\nدليل بزرگ شهرت اين شاعر باستادى و اشعار رائع ، ذكر نام وى در كتب بلاغت و لغت و استشهاد اشعار اوست در آنها . با اينحال اشعار وى نيز مانند آثار بسيارى از شاعران بزرگ قرن چهارم در كام حوادث فرورفت و جز اندكى از آن چيزى بما نرسيد .\r\nچون در لغت فرس هنگام آوردن بيت مذكور از ابو طاهر خسروانى « واو » عطف باشتباه از ميان « شاكر » و « جلّاب » افتاده و اسم اين دو شاعر به صورت نام واحدى دنبال اسم بو المثل و در ذيل نام جلّاب بخارى ( شاعر معاصر شاكر ) آورده شده است براى مصحح و ناشر فاضل لغت فرس اين انديشه حاصل شد كه « شاكر جلّاب بخارى » نام يك شاعرست و مسوّد اين اوراق نيز بچنين اشتباهى دچار شده و اين اشتباه در مقالهء دو شاعر گمنام كه در شمارهء 3 از سال 2 مجلهء دانشكدهء ادبيات درج شده ، منعكس گرديده است ؛ ليكن بعد از تأمل كافى معلوم شد كه « جلّاب » نام شاعرى از اهل بخارا و شاكر نام شاعرى ديگر از همان شهرست و اين حدس مخصوصا از آنراه تأييد مىشود كه در مآخذى كه اشعار اين دو گوينده در آنها نقل شده نام جلّاب و ابيات او « مجموعا چهار بيت » جدا و نام شاكر با ابيات او جدا ذكر شده ، حتى در نسخهء چاپى لغت فرس كه اين اشتباه از آنجا ناشى شده است .\r\nاز اشعار موجود شاكر بخاريست :\r\n سردست روزگار و دل از مهر سرد نى * مى سالخورده بايد و ما سالخورد نى\r\nاز صد هزار دوست يكى دوستِ دوست نى * وز صد هزار مرد يكى مردِ مرد نى \r\n* * *\r\n همه عشق وى انجمن گرد من * همه نيكوى گرد وى انجمن \r\n\r\n","description":"","footnote":"","page_name":" 400 ","page_number":426},
  {"content":"\r\n\r\n برادىّ او راد ماند بزُفت * بمردىّ او مرد ماند بزن \r\n* * *\r\n نفرين كنم ز درد فعال زمانه را * كو كبر داد و مرتبت اين كوفشانه « 1 » را\r\nآن را كه با مكوى « 2 » و كلابه « 3 » بود شمار * بربط كجا شناسد و چنگ و چغانه را \r\n* * *\r\n خوشا نبيد غارَجى « 4 » با دوستان يكدله * گيتى بآرام اندرون مجلس ببانگ و ولوله\r\nمجلس پراشيده « 5 » همه ميوه خراشيده همه * نُقل بپاشيده همه بر چاكران كرده يله \r\n* * *\r\n اندام دشمنان تو از تيرِ ناوكى * مانند سوك « 6 » خوشهء جَوباد آژده « 7 »\r\nزيبا نهاده مجلس و عالى گزيده جاى * ساز شراب پيش نهاده رده رده \r\n\r\n12 - ابو المؤيّد بلخى\r\nابو المؤيّد بلخى كه نام او را در شمار نويسندگان قرن چهارم هم خواهيم ديد از شاعران مشهور آن قرن نيز شمرده مىشود .\r\nكنيهء او به همين صورت در لباب الالباب عوفى و مجمع الفصحا و بعضى از كتب قديم مانند ترجمهء تاريخ طبرى و مجمل التواريخ و القصص و تاريخ سيستان و لغت فرس اسدى و قابوسنامه « 8 » و غيره آمده و در تاريخ طبرستان ابن اسفنديار « مؤيد » تنها ذكر شده است . مولد او بلخ است و علاوه بر اشارات تذكره‌نويسان اين بيت از مقدّمهء بعض نسخ منظومهء يوسف و زليخا هم همين دعوى را تأييد مىكند :\r\n\r\n\r\n","description":"","footnote":"\r\n( 1 ) - كوفشانه : جولاهه\r\n( 2 ) - مكوى : افزار جولاهكان كه ماسوره را در ميان آن نصب كنند\r\n( 3 ) - كلابه : از افزارهاى جولاهكان\r\n( 4 ) - غارجى : بامدادى ، صبوحى\r\n( 5 ) - پراشيده : پريشان شده\r\n( 6 ) - سوك : خار خوشهء گندم و جو\r\n( 7 ) - آژدن : چين و موج دادن\r\n( 8 ) - ترجمهء تاريخ طبرى ص 40 . مجمل التواريخ ص 2 . تاريخ سيستان ص 35 .\r\nقابوسنامه ص 2 .\r\n","page_name":" 401 ","page_number":427},
  {"content":"\r\n\r\n يكى بو المؤيد كه از بلخ بود * بدانش همى خويشتن را ستود \r\nهدايت گفته است كه او رونقى تخلّص ميكرده « 1 » و بدين نحو او را با ابو المؤيّد رونقى بخارايى اشتباه كرده است .\r\nاز احوال او اطلاع كاملى در دست نيست و تنها ميدانيم كه چون نامش در تاريخ بلعمى كه مقارن سال 352 تأليف شده است آمده ، ناگزير پيش ازين يعنى در نيمهء اول قرن چهارم زندگى ميكرده است .\r\nابو المؤيّد بلخى داراى آثار منظوم و منثور هردو بوده و او را بايد يكى از شاعران و نويسندگان پركار عهد سامانى دانست . بآثار منثور او بعد ازين اشاره خواهد شد و اينك تحقيق در آثار منظوم او :\r\nدر مقدّمهء بعضى از نسخ منظومهء يوسف و زليخا در ذكر سابقهء نظم اين داستان چنين آمده است :\r\n مر اين قصه را پارسى كرده‌اند * به دو در معانى بگسترده‌اند\r\nباندازهء دانش و طبع خويش * نه كمتر از آن گفته‌اند و نه بيش\r\nدو شاعر كه اين قصه را گفته‌اند * بهرجاى معروف و ننهفته‌اند\r\nيكى بو المؤيد كه از بلخ بود * بدانش همى خويشتن را ستود\r\nنخست او بدين در سخن بافتست * بگفتست ، چون بانگ دريافتست\r\nپس از وى سخن‌باف اين داستان * يكى مرد بُد خوب‌روى و جوان\r\nنهاده ورا بختيارى لقب * گشادى بر اشعار هر جاى لب\r\nبچاره برِ مهتران برشدى * بخواندى ثنا و عطا بستدى . . . \r\nبنابرين محقق مىشود كه ابو المؤيّد بلخى نخستين كسى است كه يوسف و زليخا را بنظم آورده بود ولى معلوم نيست بچه وزن ، و از اشعار يوسف و زليخاى او چيزى در دست نداريم مگر آنكه بيت اخير را كه در فرهنگ شعورى آمده و محققا از منظومه‌يى بوده متعلّق به اين منظومهء او بدانيم :\r\n دليرى كه ترسد ز پيكار شير * زن زاج خوانش نه مرد دلير \r\n\r\n\r\n","description":"","footnote":"\r\n( 1 ) - مجمع الفصحا ج 1 ص 81\r\n","page_name":" 402 ","page_number":428},
  {"content":"\r\n\r\nو در صورت صحّت اين حدس يوسف و زليخاى او نيز ببحر متقارب بوده است .\r\nغير از يوسف و زليخا ابو المؤيّد اشعار ديگرى داشته است كه معدودى از آنها در لباب الالباب و مجمع الفصحاء و لغت فرس اسدى ذكر شده و از آن جمله است :\r\n انگشت را ز خون دل من كند خضاب * كفّى كزو بلاى تن و جان هركس است\r\nعنّاب و سيم اگر نبودمان روا بود * عنّاب بر سبيكهء سيمين او بس است \r\n* * *\r\n نبيدى كه نشناسى از آفتاب * چو با آفتابش كنى مقترَن\r\nچنان تابد از جام گويى كه هست * عقيق يمن در سهيل يمن \r\n* * *\r\n صفراى مرا سود ندارد نِلكا « 1 » * دردِ سرِ من كجا نشاند عِلكا\r\nسوگند خورم بهرچه دارم مِلكا * كز عشق تو بگداخته‌ام چون كِلكا « 2 » \r\n\r\n13 - بوشكور بلخى\r\nنام اين شاعر در هيچيك از مآخذ ذكر نشده و كنيهء او از قديمترين مآخذ يعنى اين بيت منوچهرى :\r\n از حكيمان خراسان كو شهيد و رودكى * بوشكور بلخى و بو الفتح بستى هكذى \r\nگرفته تا لغت فرس اسدى و ترجمان البلاغة و لباب الالباب و المعجم و تذكره‌هاى اخير همه‌جا به همين صورت ثبت شده است .\r\nعصر او محققا مصادف با اواخر عهد رودكى و اوايل عهد فردوسى است و بعبارت ديگر اواخر ايّام حيات شاعر نخستين و اوايل عمر شاعر دوم را درك كرده است زيرا صاحب المعجم ميگويد بوشكور مضمون اين بيت خود :\r\n مگر پيش بنشاندت روزگار * كه به زو نيابى تو آموزگار \r\nرا از بيت ذيل از رودكى :\r\n هركه نامُخت از گذشت روزگار * نيز ناموزد ز هيچ آموزگار \r\n\r\n\r\n","description":"","footnote":"\r\n( 1 ) - نلك : آلوى كوهى\r\n( 2 ) - لغت فرس ص 286\r\n","page_name":" 403 ","page_number":429},
  {"content":"\r\n\r\nگرفته و باصطلاح سلخ كرده است « 1 » و ازينجا معلوم مىشود كه ابو شكور بايد اقلّا اواخر ايّام رودكى را درك كرده و پس از نظم كليله ( حدود سال 325 ) بيت مذكور را گفته باشد و از جانب ديگر چون ميدانيم كه فردوسى مضمون ابيات ذيل :\r\n درختى كه تلخست ويرا سرشت * گرش برنشانى بباغ بهشت . . .\r\nسرانجام گوهر به كار آورد * همان ميوهء تلخ بار آورد \r\nرا از ابيات ذيل ابو شكور اقتباس نموده :\r\n درختى كه تلخش بود گَوْهَرا * اگر چرب و شيرين دهى مرو را\r\nهمان ميوهء تلخ آرد پديد * ازو چرب و شيرين نخواهى مزيد \r\nبايد قبول كرد اين اشعار بوشكور بلخى بايست متعلّق بپيش از نظم شاهنامهء فردوسى باشد كه در حدود سال 370 شروع شده بود . از طرفى چنان كه خواهيم ديد ابو شكور در حدود سال 333 يا 336 بنظم آفرين‌نامه مشغول بوده و بدين طريق مسلّم مىشود كه او محققا در نيمهء اوّل قرن چهارم زندگى ميكرده است .\r\nمولد او چنان كه در همهء مآخذ اشاره شده است بلخ بوده . از احوال وى در آغاز حيات هيچ‌گونه اطلاعى در دست نيست و تنها محقق است كه از موطن خود بلخ در روزگارى ظاهرا ببخارا مهاجرت كرده و درين شهر غريب بوده است و يك بيت از قصيده‌يى كه بشاه سامانى خطاب نموده اين مدّعى را ثابت مىكند :\r\n ادب مگير و فصاحت مگير و شعر مگير * نه من غريبم و شاه جهان غريب‌نواز « 2 » \r\nو از بعض ابيات پراگندهء او چنين برميآيد كه زندگى را بمدح‌گويى مىگذرانده است مانند اين ابيات :\r\n چنان كه مرغ هوا پَرّ و بال برهنجد * تو بر خلايق بَر پَرِ مردمى برهنج\r\nراعى عدل ملك‌پرور او * گرگ را داد منصب نَخراز « 3 » \r\n\r\n\r\n","description":"","footnote":"\r\n( 1 ) - المعجم فى معايير اشعار العجم ص 343\r\n( 2 ) - المعجم ص 330 . اين بيت را بآغاجى هم نسبت داده‌اند\r\n( 3 ) - نخراز : پاسبان\r\n","page_name":" 404 ","page_number":430},
  {"content":"\r\n\r\n چو دينار بايد مرا يا درم * فراز آورم من ز نوك قلم \r\nكه همه دليل برآنست كه شاعر بمدح‌گويى و تحصيل معاش ازين طريق مشغول بوده است .\r\nاز آثار او ابيات پراگنده‌يى موجودست كه بعضى از آنها متعلّق بقصائد ابو شكور بوده و ما بقى اشعاريست ببحر متقارب كه گويا از منظومه‌يى بوده و اين منظومه همانست كه عوفى بنام آفرين‌نامه بابو شكور نسبت داده است .\r\nبنابروايت عوفى آفرين‌نامه در سال 336 بپايان رسيد « 1 » اما در يكى از ابيات ابو شكور بسال 333 اشاره مىشود بدين نحو :\r\n مر اين داستان كش بگفت از فيال « 2 » * ابر سيصد و سى و سه بود سال « 3 » \r\nو بعيد نيست كه اين بيت هم از آفرين‌نامهء او باشد و با قبول اين فرض و نيز با قبول صحّت نسخه و عدم تغيير سى و شش به سى و سه ميتوان چنين پنداشت كه آفرين‌نامه در سال 333 شروع شده و بسال 336 تمام گرديده است و همين امر يعنى ختم آفرين‌نامه در 336 باعث شده است كه هدايت اشتباها ظهور ابو شكور را در حدود 336 تصوّر كند « 4 » . از جملهء اشعار آفرين‌نامه ميتوان ابيات ذيل را ذكر كرد :\r\n بدشمن برت استوارى مباد * كه دشمن درختى است تلخ از نهاد\r\nدرختى كه تلخش بود گَوْهَرا * اگر چرب و شيرين دهى مرو را\r\nهمان ميوهء تلخت آرد پديد * ازو چرب و شيرين نخواهى مزيد\r\nز دشمن گرايد ونكه يا بى شكر * گمان بر كه زهرست هرگز مخور \r\n* * *\r\n خردمند گويد خرد پادشاست * كه بر خاص و بر عام فرمانرواست\r\nخرد را تن آدمى لشكرست * همه شهوت و آرزو چاكرست \r\n\r\n\r\n","description":"","footnote":"\r\n( 1 ) - لباب الالباب ج 2 ص 21\r\n( 2 ) - فيال : ابتدا ، زمينى كه اول بايد بكارند\r\n( 3 ) - لغت فرس اسدى چاپ تهران ص 320\r\n( 4 ) - مجمع الفصحا ج 1 ص 25\r\n","page_name":" 405 ","page_number":431},
  {"content":"\r\n\r\n جهان را بدانش توان يافتن * بدانش توان رشتن و بافتن \r\n* * *\r\n زدن مرد را چوب بر تار خويش * به از بازگشتن ز گفتار خويش\r\nز دانا شنيدم كه پيمان‌شكن * زن جاف جافست « 1 » بل كم ز زن \r\n* * *\r\n سخن گرچه باشد گرانمايه‌تر * فرومايه گردد ز كم پايه‌تر\r\nسخن كز دهان بزرگان رود * چو نيكى بود داستانى شود\r\nنگين بدخشى بر انگشترى * ز كمتر به كمتر خرد مشترى\r\nسخن كاندرو سود نه جز زيان * نبايد كه رانده شود بر زبان\r\nشنيدم كه باشد زبان سخن * چو الماس برّان و تيغ كهن\r\nسخن بفگند منبر و دار را * ز سوراخ بيرون كشد مار را\r\nسخن زهر و پازهر و گرمست و سرد * سخن تلخ و شيرين و درمان و درد\r\nسخن كز دهان ناهمايون جهد * چو ماريست كز خانه بيرون جهد\r\nنگه‌دار خود را ازو چون سزد * كه نزديك‌تر را سبك‌تر گزد \r\n* * *\r\n بدان كوش تا زود دانا شوى * چو دانا شوى زود و الا شوى\r\nنه داناتر آنكس كه والاترست * كه والاترست آنكه داناترست\r\nنبينى ز شاهان كه بر تختگاه * ز دانندگان بازجويند راه\r\nاگرچه بمانند دير و دراز * بدانا بودشان هميشه نياز\r\nنگهبان گنجى تو از دشمنان * وُ دانش نگهبان تو جاودان\r\nبدانش شود مرد پرهيزكار * چنين گفت آن بخرد هوشيار\r\nكه دانش ز تنگى پناه آورد * چو بيراه گردى به راه آورد \r\nغير از مثنوى آفرين‌نامه ابو شكور را ظاهرا مثنويهاى ديگرى نيز بوده است زيرا از ابيات پراگنده‌يى كه در فرهنگها به دو منسوب داشته‌اند ابياتى بر وزن بحر هزج\r\n\r\n\r\n","description":"","footnote":"\r\n( 1 ) - جاف جاف : روسبى ، قحبه\r\n","page_name":" 406 ","page_number":432},
  {"content":"\r\n\r\nمسدّس و بحر خفيف مىيابيم كه ظاهرا از دو منظومهء جداگانه است و اين ابيات نيز غالبا متضمّن وعظ و نصيحت است مانند :\r\n درستىِ عمل گر خواهى اى يار * ز الفنجيدن « 1 » علمست ناچار\r\nز روز واپسين آنكش خبر نيست * جز او رنديدنش « 2 » كار دگر نيست \r\n* * *\r\n ديو بگرفته مر ترا بفسوس * تو خورى بر زيان مال افسوس\r\nهمه دعوى كنى و خايى ژاژ * در همه كارها حقيرى و هاژ « 3 » \r\nابو شكور غير از مثنويهاى خود قطعات و قصايدى داشت كه اكنون بعضى ابيات از آنها باقى مانده و از آن جمله است :\r\n از دور بديدار تو اندر نگرِستم * مجروح شد آن چهرهء پرحُسن و ملاحت\r\nاز غمزهء تو خسته شد آزرده دل من * وين حكم قضاييست جراحت بجراحت \r\n* * *\r\n اى گشته من از غم فراوان تو پست * شد قامت من ز درد هجران تو شست « 4 »\r\nاى شُسته من از فريب و دستان تو دست * خود هيچ‌كسى بسيرت و سان تو هست \r\n* * *\r\n چون بچهء كبوتر منقار سخت كرد * هموار كرد موى و بِيَوْگَند « 5 » موىِ زرد\r\nكابوك « 6 » را نشايد شاخ آرزو كند * وز شاخ سوى بام شود باز گَرد گَرد \r\n* * *\r\n\r\n\r\n","description":"","footnote":"\r\n( 1 ) - الفنجيدن : اندوختن\r\n( 2 ) - اورنديدن : فريفتن و حيله كردن\r\n( 3 ) - هاژ : متحير ، درمانده ، هاج\r\n( 4 ) - شست : خميده ، چفته .\r\n( 5 ) - اوگندن : بفتح اول ، افگندن\r\n( 6 ) - كابوك : جاى مرغ خانگى\r\n","page_name":" 407 ","page_number":433},
  {"content":"\r\n\r\n جان « 1 » راسه گفت هركس وزى من يكيست جان * ورجان گسست باز چه بر برنهد روان « 2 »\r\nجان و روان يكيست بنزديك فيلسوف * ورچه ز راه نام دو آيد روان و جان \r\n* * *\r\n يكى رهيست امير مرا گنه‌كارست * گناه او را با عفو مير پيكارست\r\nگناهِ چيره‌تر از عفو مير زشت بود * كه عفو مير فزون از گناه بسيارست\r\nمر آدمى را ز آدم گناه ميراثست * عجب مدار كه فرزند با پدر يارست\r\nنه من رسولِ گنه‌كارم و نه نيز شفيع * نه مر مرا بچنين جاى جاى گفتارست\r\nو ليكن آن‌كه بجاى امير زَلَّت كرد * بجاى بندهء ميرش هزار كردارست \r\n\r\n14 - دقيقى\r\nاستاد ابو منصور محمد بن احمد « 3 » دقيقى از فحول شعراى عهد سامانى و دومين شاعريست كه بنظم شاهنامه قيام كرد . عوفى گويد : « او را بسبب دقت معانى و رقت الفاظ دقيقى گفتندى » و قبول اين گفتار مستلزم تصوّر اين نكته است كه او پيش از كسب مهارت و وصول بمرتبهء استادى لقب شعرى نداشته و اين تصوّرى باطلست . سال ولادت او را بتحقيق نميتوان معلوم كرد ولى باحتمال اقوى در اواسط نيمهء اول از قرن چهارم بوده است زيرا يكى از ممدوحان او منصور بن نوح بوده كه از 350 تا 365 سلطنت ميكرده\r\n\r\n\r\n","description":"","footnote":"\r\n( 1 ) - جان : نفس\r\n( 2 ) - روان : روح\r\n( 3 ) - لباب الالباب ج 1 ص 11\r\n","page_name":" 408 ","page_number":434},
  {"content":"\r\n\r\nو اگر تصوّر كنيم كه دقيقى مثلا در حدود سال 360 بدربار او راه يافته مىبايست درين تاريخ اقلا سى سال داشته باشد و درين صورت ولادت او باقلّ احتمالات در حدود سال 330 اتفاق افتاده است و از طرفى ديگر چون ميدانيم در جوانى كشته شده و قتل او بعد از سال 365 و پيش از 370 ( چنان كه خواهيم ديد ) اتفاق افتاده است ، نميتوان سال ولادت او را از حدود 320 فراتر برد .\r\nدر مولد او اختلافست . عوفى او را طوسى دانسته و هدايت گفته است : « برخى بلخى و چندى سمرقندى دانندش » « 1 » و لطفعلى بيك آذر ويرا سمرقندى شمرده است و درين‌باره روايات ديگر نيز هست و راجع بهيچيك بصراحت نميتوان رأيى داد .\r\nنكته‌يى كه دربارهء او قابل ذكرست آنكه برخى ويرا همان ابو على محمد بن احمد بلخى شاعر دانسته‌اند كه ابو ريحان به او و شاهنامه‌اش اشاره كرده است « 2 » ولى هيچيك از دلايلى كه درين‌باره گفته شده قانع‌كننده نيست ، مثلا شاعر بودن ابو على بلخى و نوشتن شاهنامه از روى منابع مختلفى كه پيش ازين گفتيم دليل آن نميشود كه او همان دقيقى باشد كه شاهنامهء ابو منصورى را بنظم درآورده و بحثى هم كه ابو ريحان در باب شاهنامهء ابو على كرده معلوم ميدارد كه آن بنثر پارسى بوده است نه نظم .\r\nدقيقى بر آيين زرتشتى بوده و خود برين گفته دلايلى دارد كه ذكر خواهيم كرد .\r\nبرخى بسبب آنكه وى اسم و كنيهء مسلمانى دارد در زرتشتى بودن او ترديد كرده‌اند ليكن اين دليل قاطعى نيست زيرا ما كسانى را در سه چهار قرن اول داريم كه اسم خود و پدرشان اسامى مسلمانى بوده ولى در زرتشتى بودنشان ترديدى نيست مانند على بن عبّاس مجوسى اهوازى طبيب مشهور . چنان كه گفتيم در اشعار شاعر دلايلى بر زرتشتى بودن او موجودست و از آن جمله است :\r\n دقيقى چار خصلت برگزيدست * بگيتى از همه خوبى و زشتى\r\nلب ياقوت‌رنگ و نالهء چنگ * مى خون‌رنگ و كيش زردهشتى \r\n\r\n\r\n","description":"","footnote":"\r\n( 1 ) - مجمع الفصحاء ج 1 ص 214\r\n( 2 ) - آقاى سعيد نفيسى در شرح احوال و آثار رودكى ص 1260 . و همين نظر را در كتاب تاريخ ادبيات از مرحوم فروغى نيز ديده‌ام\r\n","page_name":" 409 ","page_number":435},
  {"content":"\r\n\r\n يكى زردشت وارم آرزويست * كه پيشت زند را برخوانم از بر \r\n* *\r\n بيزدان كه هرگز نبيند بهشت * كسى كاو ندارد ره زردهشت \r\n* *\r\n ببينم آخر روزى بكام دل خود را * گهى ايارده « 1 » خوانم شها گهى خُرده « 2 » \r\n* *\r\n برخيز و برافروز هلا قبلهء زردشت * بنشين و برافگن شكم قاقم بر پشت\r\nبس كس كه ز زردشت بگرديد و دگربار * ناچار كند رو بسوى قبلهء زردشت « 3 » \r\nچنان كه از مطالعه در احوال دقيقى برميآيد اين شاعر در جوانى بشاعرى دست زد و هم در جوانى مقتول شد . فردوسى آنجا كه از موضوع نظم شاهنامهء ابو منصورى سخن گفته او را جوان معرفى كرده است :\r\n جوانى بيامد گشاده زبان * سخن گفتن خوب و طبع روان \r\nچون پرداختن به كار نظم شاهنامه در اواخر عمر دقيقى صورت گرفت و او در آن وقت شاعرى مشهور بود ناگزير بايد قبول كرد كه در آغاز جوانى دست به كار شاعرى زد و قصائد و قطعات و غزلهايى كه مطبوع طبع همگنان بود سرود و ازينجا نبوغ دقيقى در شعر به خوبى آشكار مىشود .\r\nقتل دقيقى در جوانى بدست غلامى صورت گرفت و فردوسى علّت و واقعهء قتل او را چنين ياد مىكند :\r\n جوانيش را خوى بد يار بود * همه ساله تا بُد بپيكار بود\r\nبَرو تاختن كرد ناگاه مرگ * نهادش بسر بر يكى تيره ترگ\r\nبدان خوى بد جان شيرين بداد * نبود از جهان دلش يك روز شاد \r\n\r\n\r\n","description":"","footnote":"\r\n( 1 ) - ايارده : پازند\r\n( 2 ) - خرده : مراد خرده اوستاست\r\n( 3 ) - اين دو بيت با دو بيت ديگر در ديوان سنائى چاپ آقاى مدرس رضوى ص 770 باسم سنائى آمده است .\r\n","page_name":" 410 ","page_number":436},
  {"content":"\r\n\r\n يكايك ازو بخت‌برگشته شد * بدست يكى بنده بركشته شد \r\nاين واقعه محققا پيش از سال 370 - 371 اتفاق افتاد زيرا چنان كه در شرح احوال فردوسى خواهيم ديد استاد طوس در حدود سال 370 يا 371 بنظم شاهنامهء ابو منصورى شروع كرد و درين هنگام چنان كه از سخنان فردوسى برميآيد دقيقى كشته شده بود و فردوسى بر آن بود كه كار ناتمام وى را تمام كند . از طرفى ديگر ميدانيم كه دقيقى نوح بن منصور ( 365 - 387 ) را مدح گفته است و بنابرين در سال 365 زنده بود و باز ميدانيم كه نظم شاهنامه بامر همين نوح بن منصور صورت گرفت و بنابرين به حكم عقل بايد قتل دقيقى را در حدود سالهاى 367 - 369 تصوّر كرد .\r\nدقيقى با امراى سامانى و چغانيان هردو معاصر بوده و آنانرا مدح گفته است و ممدوحان معروف او اينانند :\r\n1 - امير سديد ابو صالح منصور بن نوح سامانى ( 350 - 365 ) كه عوفى در لباب الالباب ابياتى از دقيقى در مدح او ذكر مىكند .\r\n2 - امير رضى ابو القاسم نوح بن منصور بن نوح ( 365 - 387 ) كه باز عوفى ابياتى از دقيقى را در مدح اين امير ذكر كرده است و على الظاهر دقيقى بامر همين نوح بن منصور بنظم شاهنامه دست زده بود .\r\n3 - امير فخر الدولة احمد بن محمد از آل محتاج ، امير چغانيان كه ممدوح منجيك و فرّخى و خود مردى شاعر و شعرشناس بوده است . دقيقى در خدمت آل محتاج تقرّب و حرمت وافر داشت و صلات جزيل ميگرفت . امير معزّى درين باب گويد :\r\n فرخنده بود بر متنبّى بساط سيف * چونانكه بر حكيم دقيقى چغانيان \r\nو فرّخى در قصيده‌يى كه مدح ابو المظفّر در آن آمده است ذكر دقيقى و مدح او را ازين امير نموده است :\r\n تا طرازندهء مديح تو دقيقى درگذشت * ز آفرين تو دل آگنده چنان كز دانه نار\r\nتا بوقت اين زمانه مرو را مدت نماند * زين سبب گر بنگرى ز امروز تا روزشمار\r\nهر نباتى كز سر گورِ دقيقى بر دمد * گر بپرسى ز آفرين تو سخن گويد هزار \r\nو باز در چهار مقاله آمده است كه خواجه عميد اسعد كدخداى ابو المظفّر هنگام معرفى\r\n\r\n","description":"","footnote":"","page_name":" 411 ","page_number":437},
  {"content":"\r\n\r\nفرّخى به آن امير چنين گفته بود : « اى خداوند ترا شاعرى آورده‌ام كه تا دقيقى روى در نقاب خاك كشيده است كس مثل او نديده است . » « 1 »\r\n4 - امير ابو سعد مظفّر كه دقيقى چندجا در اشعار خود بنام او اشاره كرده است و ظاهرا او نيز از امراى چغانى بوده و حتى بعضى او را همان ابو المظفّر احمد بن محمد يا محمد بن محمد پنداشته‌اند « 2 » . قصيدهء معروف دقيقى بمطلع : « پريچهره بتى عيّار و دلبر . . . » در مدح همين اميرست .\r\n5 - ابو نصر كه دقيقى در مرثيهء او دو بيت دارد :\r\n دريغا مير بو نصرا دريغا * كه بس شادى نديدى از جوانى\r\nو ليكن رادمردان جهاندار * چنين باشند كوته زندگانى \r\nو اين مير بو نصر ، امير ابو نصر بن ابو على احمد چغانى است « 3 » .\r\nآثار و اشعار دقيقى : از دقيقى قصائد و غزلها و قطعات و ابيات پراگنده‌يى در كتب تذكره خاصه لباب الالباب و مجمع الفصحا و كتب تاريخ و ادب مانند تاريخ بيهقى و ترجمان البلاغة و حدائق السحر و المعجم و كتب لغت خصوصا لغت فرس اسدى باقى مانده و همهء آنها دلالت تام بر استادى و مهارت و دقت خيال و لطافت معنى و روانى الفاظ اين شاعر استاد مىكند اما اثر جاويد و مهم او گشتاسپنامه يعنى قسمتى از شاهنامه است در شرح سلطنت گشتاسپ و ظهور زردشت و جنگ مذهبى ميان گشتاسپ و ارجاسپ تورانى .\r\nشروع بنظم شاهنامه پس از تأليف شاهنامهء ابو منصورى ( 346 هجرى ) و اشتهار آن صورت گرفت بدين معنى كه على الظاهر اين شاهنامه كه سومين شاهنامهء منثور فارسى و متقن‌تر و جامعتر از همهء آنها بود بتدريج در خراسان مشهور شده و در دربار سامانى طرف توجّه قرار گرفته و فكر نظم آن در ميان بود تا سرانجام در عهد نوح بن منصور كه جلوسش در سال 365 واقع شده است دقيقى عهده‌دار نظم آن گشت و هنوز\r\n\r\n\r\n","description":"","footnote":"\r\n( 1 ) - چهار مقاله چاپ ليدن ص 39\r\n( 2 ) - آقاى تقىزاده در شمارهء 4 و 5 از سال پنجم مجلهء كاوه ص 18\r\n( 3 ) - شرح احوال و آثار رودكى ص 1265\r\n","page_name":" 412 ","page_number":438},
  {"content":"\r\n\r\nهزار بيت نسروده بدست غلام خود كشته شد . فردوسى دنبال داستان گردآورى شاهنامهء ابو منصورى گويد :\r\n چو از دفتر اين داستانها بسى * همى خواند خواننده بر هركسى\r\nجهان دل نهاده برين داستان * همان بخردان و همان راستان\r\nجوانى بيامد گشاده‌زبان * سخن گفتن خوب و طبع روان\r\nبنظم آرم اين نامه را گفت من * ازو شادمان شد دل انجمن\r\nجوانيش را خوى بديار بود * همه‌ساله تا بُد بپيكار بود\r\nبر او تاختن كرد ناگاه مرگ * نهادش بسر بر يكى تيره ترگ\r\nبدان خوى بدجان شيرين بداد * نبود از جهان دِلشْ يك روز شاد\r\nيكايك ازو بخت‌برگشته شد * بدست يكى بنده بركشته شد\r\nز گشتاسپ و ارجاسپ بيتى هزار * بگفت و سرآمد بر او روزگار\r\nبرفت او و اين نامه ناگفته ماند * چنان بخت بيدار او خفته ماند \r\nو باز در آغاز داستان گشتاسپ و ارجاسپ در حكايت خواب خويش از قول دقيقى گفته است :\r\n بدين نامه ار چند بشتافتى * كنون هرچه جستى همه يافتى\r\nازين باره من پيش گفتم سخُن * اگر بازيابى بخيلى مكن\r\nز گشتاسپ و ارجاسپ بيتى هزار * بگفتم سرآمد مرا روزگار \r\nو در پايان گفتار دقيقى پس از نقل هزار بيت او چنين آورده است :\r\n دقيقى رسانيد اينجا سخُن * زمانه برآورد عمرش ببُن\r\nربودش روان از سراى سپنج * از آن پس كه بنمود بسيار رنج\r\nبگيتى نماندست ازو يادگار * مگر اين سخنهاى ناپايدار\r\nنماندى كه بردى بسر نامه را * براندى بر او سربسر خامه را \r\n* * *\r\n يكى نامه ديدم پر از داستان * سخنهاى آن بَر مَنِش راستان\r\nفسانه كهن بود و منثور بود * طبايع ز پيوند او دور بود \r\n\r\n","description":"","footnote":"","page_name":" 413 ","page_number":439},
  {"content":"\r\n\r\n نبردى بپيوند او كس گمان * پرانديشه گشت اين دل شادمان\r\nگذشته بر او ساليان دو هزار * گرايدون كه برتر نيايد شمار\r\nگرفتم بگوينده بر آفرين * كه پيوند را راه داد اندرين\r\nاگرچه نپيوست جز اندكى * ز بزم و ز رزم از هزاران يكى\r\nهم او بود گوينده را راهبر * كه شاهى نشانيد بر گاه بر\r\nستايندهء شهر ياران بُدى * بمدح افسرِ تاجداران بُدى\r\nبنقل اندرون سست گشتش سخن * ازو نو نشد روزگارِ كهن\r\nمن اين نامه فرّخ گرفتم بفال * همى رنج بردم در او ماه و سال \r\nهزار بيت دقيقى ، كه فردوسى در شاهنامهء خود آورده است ، به اين بيت آغاز مىشود :\r\n چو گشتاسپ را داد لهراسپ تخت * فرود آمد از تخت و بربست رخت \r\nو بدين بيت ختام مىپذيرد :\r\n بآواز خسرو نهادند گوش * سپردند او را همه گوش و هوش \r\nرشتهء مطالب دقيقى همينجا يعنى آهنگ ارجاسپ تورانى بجنگ دوم خود و گردآوردن صد هزار سپاهى ، يكباره قطع مىشود و قطع شدن كلام بنحويست كه وقوع حادثه‌يى نامترقب را براى شاعر مىرساند . تنها همّت و جوانمردى استاد بزرگ طوس توانست اين منظومهء ابتر را محفوظ و از دستبرد زمانه ايمن دارد .\r\nمطالب اين هزار بيت جز در بعض موارد همواره منطبق بر كتاب حماسى « اياتكار زريران » است كه ظاهرا هنگام نگارش داستان گشتاسپ در شاهنامهء ابو منصورى از آن استفاده شد و اگرچه ناقدان جديد ايراداتى برين شاعر وارد كرده‌اند ولى حقا گشتاسپنامهء او پس از شاهنامهء فردوسى از بدايع آثار حماسى شمرده مىشود .\r\nعدد ابيات گشتاسپنامه را فردوسى هزار و عوفى بيست هزار « 1 » و حمد اللّه مستوفى سه هزار گفته‌اند و بعيد نيست كه دقيقى غير ازين هزار بيت ابيات ديگرى ببحر متقارب در يك موضوع حماسى و شايد همين شاهنامه سروده باشد زيرا در ميان ابيات پراگندهء او بيتهاى حماسى ببحر متقارب پيدا مىشود كه در هزار بيت گشتاسپنامه نيست .\r\n\r\n\r\n","description":"","footnote":"\r\n( 1 ) - لباب الالباب ج 2 ص 33\r\n","page_name":" 414 ","page_number":440},
  {"content":"\r\n\r\nدقيقى بىترديد يكى از بزرگترين شاعران قرن چهارمست . ورود او در انواع مختلف از شعر و قدرتى كه در همهء ابواب آن نشان داده دليل بارزيست بر فصاحت كلام و روانى طبع و قوّت بيان و دقت ذهن او . تغزّلات بديع و غزلهاى لطيف و مدايح عالى و اوصاف رايع او با معانى باريك و مضامين تازه و دل‌انگيزى كه در همهء آنها به كار برده بشعر او دلاويزى و رونق و جلاى خاص مىبخشد و بيهوده نيست كه فردوسى او را به « گشادگى زبان » و « سخن گفتن خوب » و « روانى طبع » وصف مىكند و ميگويد كه « بمدح افسر تاجداران » بود . وى مخصوصا قصائد مدحى را كمال بخشيد و خود هم متوجّه مهارت خويش درين باب بوده و گفته است :\r\n مديح تا ببرِ من رسيد عريان بود * ز فرّ و زينت من يافت طيلسان و ازار « 1 » \r\nو بعضى از قصائد او بعدها چندين بار مورد استقبال شاعران استاد قرار گرفت مانند قصيده‌يى كه چنين شروع مىشود : « اى كرده چرخ تيغ ترا پاسبان خويش » « 2 »\r\nشاعران بعد ازو هميشه او را در رديف گويندگان بزرگى مانند فرّخى آورده و شعر او را بروانى ستوده‌اند . اديب صابر با همه شيرين‌بيانى و لطافت سخن خود گفته است :\r\n كر نيستم بطبع دقيقى و فرّخى * هستم كنون مقدّمهء كاروان خويش \r\nاز اشعار اوست :\r\n پريچهره بتى عيّار و دلبر * نگارى سروقدّ و ماه‌منظر\r\nسيه‌چشمى كه تا رويش بديدم * سرشكم خون شدست و بَر مُشَجَّر\r\nاگرنه دل همى خواهى سپردن * بدان مژگان زهرآلود منگر \r\n\r\n\r\n","description":"","footnote":"\r\n( 1 ) - ترجمان البلاغة چاپ تركيه 1949 ص 133\r\n( 2 ) - عوفى اين مصراع را چنين نقل كرده :\r\n اى كرده چرخ تيغ ترا پاسبان ملك * وى كرده جود كف ترا پاسبان خويش \r\nليكن اديب صابر كه اين قصيده را استقبال كرده مصراع اول را بدين صورت آورده است :\r\n آن‌كس كه در ستايش ممدوح خويش گفت * « اى كرده چرخ تيغ ترا پاسبان خويش »\r\nز آسيب چرخ اگر برهيدى روان او * كردى بنام تو همه شعر روان خويش \r\n","page_name":" 415 ","page_number":441},
  {"content":"\r\n\r\n و گرنه بر بلا خواهى گذشتن * بر آتش بگذر و بر دَرْش مگذر\r\nبسان آتش تيزست عشقش * چنان چون دو رخش همرنگ آذر\r\nبسان سرو سيمينست قدّش * و ليكن بر سرش ماهِ منوّر\r\nفريش آن روى ديبارنگ چينى * كه رشك آرد بر او گلبرگ تر بر\r\nفريش آن لب كه تا ايدر نيامد * ز خُلد آيين بوسه نامد ايدر\r\nاز آن شكّرلبانست اينكه دايم * گدازانم چو اندر آب شَكَّر\r\nاز آن لاغر ميانست اينكه عشقم * چنين فربى شدست و صبر لاغر\r\nبچهره يوسف ديگر و ليكن * بهجرانش منم يعقوب ديگر\r\nاگر بتگر چنو پيكر نگارد * مريزاد آن خجسته دست بتگر\r\nوگر آزر چنو دانست كردن * درود از جان من بر جان آزر\r\nصنوبر ديدم و هرگز نديدم * درخت سيم‌كش بر سر صنوبر\r\nمرا گويد ز چندين شعر شاهان * وُ چندين عاشقانه شعر دِلبر\r\nكم از شعرى كه سوى ما فرستى * نه‌ام اندر خور گفتار وزدر « 1 » ؟\r\nمگر خود شعر بر من برنزيبد * مگر خود نيستم اى دوست درخور\r\nچرا ننويسيم بارى مديحى * ز مير نامداران شاه مهتر\r\nبه من ده تا بدارم يادگارى * بپردهء چشم بنويسم بعنبر\r\nبحلقهء زلفك خويشش ببندم * چو تَعويذى فروآويزم از بر\r\nچو نام آن نگار آمد بگوشم * فروباريدم از چشم آب احمر\r\nفراقم صورتى شد پيشم اندر * خيالى ديدمش مكروه و منكر\r\nبترسيدم كه ناگاهان كنارم * تهى گرداند از بستان عبهر\r\nچو از من بگسلد كى بينمش باز * كى آيد اين گذشته رنج را بر\r\nفروباريد ابر ديدگانم * بر آن خورشيد كش بالا صنوبر\r\nهمى بگريستم تا ز آب چشمم * چو روى يار من شد روى كشور\r\nچو روى يار من شد دهر گويى * همى عارض بشويد به آب كوثر \r\n\r\n\r\n","description":"","footnote":"\r\n( 1 ) - ازدر : لايق . يعنى آيا لايق گفتار نيستم ؟\r\n","page_name":" 416 ","page_number":442},
  {"content":"\r\n\r\n بكردار درفش كاويانى * بنقش وَشَى و كوفى سراسر\r\nبپوشيده لباس فرودينى * بيفگنده لباس ماه آذر\r\nگل اندر بوستانان بشكفيده * بسان گلبنان باغ پُربَر\r\nتو گويى هريكى حور بهشتيست * بدست هريك از ياقوت مِجْمَر\r\nبه صد گونه نگار آراسته باغ * بنقش وَشّى و نقش مسطّر\r\nبكاخ مير ما ماند به خوبى * گشاده بر همه آزادگان در\r\nسحرگاهان كه باد نرم جنبد * بجنباند درخت سرخ و اصفر\r\nتو پندارى كه از گردون ستاره * همى باريد بر ديباى اخضر\r\nنگار اندر نگار و لون در لون * هزاران در شده پيكر بپيكر\r\nبه زير ديبَهِ سبز اندر اينك * ترنج سبز و زرد از بار بنگر\r\nيكى چون حقه‌يى از زرّ خفچه است * يكى چون بيضه‌يى بينى ز عنبر\r\nدرخت سبز تازه شام و شبگير * كه ماه از بر همىتابد بر او بر\r\nدرفش مير بو سعدست گويى * فروزان بر سرش بر تاج گوهر . . . \r\n* * *\r\n شب سياه بدان زلفكان تو ماند * سپيد روز به پاكى رخان تو ماند\r\nعقيق را چو بسايند نيك سوده‌گران * گر آبدار بود با لبان تو ماند\r\nببوستان ملوكان هزار گشتم بيش * گل شكفته برخساركان تو ماند\r\nدو چشم آهو و دو نرگس شكفته ببار * درست و راست بدان چشمكان تو ماند\r\nكمان بابليان ديدم و طرازى تير * كه بركشيده بود بابروان تو ماند\r\nترا بسرو اين بالا قياس نتوان كرد * كه سرو را قد و بالا بدان تو ماند \r\n* * *\r\n به دو چيز گيرند مر مملكت را * يكى پرنيانى يكى زعفرانى\r\nيكى زَرِّ نام مَلِك برنبشته * دگر آهن آب دادهء يمانى\r\nكرا بويهء وصلت ملك خيزد * يكى جنبشى بايدش آسمانى\r\nزبانى سخنگوى و دستى گشاده * دلى هَمْشْ كينه هَمَش مهربانى \r\n\r\n","description":"","footnote":"","page_name":" 417 ","page_number":443},
  {"content":"\r\n\r\n كه مُلْكَت شكاريست كاو را نگيرد * عقاب پرنده نه شير ژيانى\r\nدو چيزَست كاو را ببند اندر آرد * يكى تيغ هندى دگر زرِّ كانى\r\nبشمشير بايد گرفتن مر او را * بدينار بَسْتَنْش پاى ار توانى\r\nكرا بخت و شمشير و دينار باشد * نبايد تنِ تير و پشت كيانى\r\nخرد بايد آنجا وجود و شجاعت * فلك مملكت كى دهد رايگانى \r\n* * *\r\n برافگند اى صنم ابر بهشتى * زمين را خلعت ارديبهشتى\r\nبهشت عدن را گلزار ماند * درخت آراسته حور بهشتى\r\nزمين برسان خون‌آلوده ديبا * هوا برسان نيل اندوده وَشتى « 1 »\r\nبطعم نوش گشته چشمهء آب * برنگ ديدهء آهوى دشتى\r\nچنان گردد جهان هَزْمان كه گويى * پلنگ آهو نگيرد جز بكشتى\r\nبتى بايد كنون خورشيد چهره * مهى كاو دارد از خورشيد پشتى\r\nبتى رخسار او همرنگ ياقوت * ميى بر گونهء جامهء كنشتى\r\nجهان طاوس‌گونه شد بديدار * بجايى نرمى و جايى درشتى\r\nبدان ماند كه گويى از مى و مشك * مثال دوست بر صحرا نوشتى\r\nز گِل بوى گُلاب آيد بدان‌سان * كه پندارى گُل اندر گِل سرشتى\r\nدقيقى چار خصلت برگزيدست * بگيتى از همه خوبى و زشتى\r\nلبِ ياقوت‌رنگ و نالهء چنگ * مى خون‌رنگ و دين زردهشتى \r\n* * *\r\n كاشكى اندر جهان شب نيستى * تا مرا هجران آن لب نيستى\r\nزَخْمِ عقرب نيستى بر جان من * گرو را زلف مُعَقْرَب نيستى\r\nور نبودى كوكبش در زير لب * مونسم تا روز كوكب نيستى\r\nور مركّب نيستى از نيكوى * جانم از عشقش مركّب نيستى\r\nور مرا بىيار بايد زيستن * زندگانى كاش يا رب نيستى \r\n\r\n\r\n","description":"","footnote":"\r\n( 1 ) - وشتى : وشى . در پاره‌يى نسخ « مشتى » ثبت شده است .\r\n","page_name":" 418 ","page_number":444},
  {"content":"\r\n\r\n* * *\r\n چو يكچندگاهى برآمد برين * درختى پديد آمد اندر زمين\r\nاز ايوان گشتاسپ تا پيش كاخ * درختى كَشَن بيخ و بسيار شاخ\r\nهمه برگ او پند و بارش خرد * كسى كو چنان برخورد كى مِرَد\r\nخجسته پيى نام او زردهشت * كه آهرمن بدكنش را بكشت\r\nبشاه جهان گفت پيغمبرم * ترا سوى يزدان همى رهبرم\r\nيكى مجمر آتش بياورد باز * بگفت از بهشت آوريدم فراز\r\nجهان‌آفرين گفت بپذير اين * نگه كن بدين آسمان و زمين\r\nكه بىخاك و آبش برآورده‌ام * نگه كن به دو تاش چون كرده‌ام\r\nنگر تا تواند چنين كرد كس * مگر من كه هستم جهاندار و بس\r\nگرايد و نكه دانى كه من كردم اين * مرا خواند بايد جهان‌آفرين\r\nز گوينده بپذير بِه دين اوى * بياموز ازو راه و آيين اوى\r\nنگر تا چه گويد برين كار كن * خرد برگزين اين جهان خوار كن\r\nبياموز آيين دين بهى * كه بىدين نه خوبست شاهنشهى\r\nچو بشنيد ازو شاه به دين بِه * پذيرفت ازو دين و آيين بِه\r\nنَبرده برادَرْش فَرّخ زَرير * كجا ژَنده‌پيل آوريدى به زير\r\nپدَرْشْ آن شه پير گشته ببلخ * كه گيتى بدِلش اندرون بود تلخ\r\nسران بزرگ از همه كشوران * پزشكان دانا و گندآوران\r\nهمه سوى شاه زمين آمدند * ببستند كُشتى بدين آمدند\r\nپديد آمد آن فَرَّهِ ايزدى * برفت از دل بدسگالان بدى \r\n\r\n15 - معروفى بلخى\r\nابو عبد اللّه محمّد بن حسن معروفى بلخى از شاعران عهد سامانى بوده و بنقل عوفى « 1 » امير رشيد عبد الملك بن نوح ( 343 - 350 ) را مدح گفته و بنابرين در نيمهء اول قرن چهارم ميزيسته است .\r\nاز اشعار اوست :\r\n\r\n\r\n","description":"","footnote":"\r\n( 1 ) - لباب الالباب ج 2 ص 16\r\n","page_name":" 419 ","page_number":445},
  {"content":"\r\n\r\n اى آنكه مر عدو را صبرى و حنظلى * وى آنكه مرولى را شهدى و شكّرى\r\nآنجا كه پيش‌بينى بايد موفّقى * و آنجا كه پيشدستى بايد مظفّرى \r\n* * *\r\n دوست با قامت چون سرو به من بربگذشت * تازه گشتم چو گل و تازه شد آن مهر قديم\r\nمىّ بر ساعدش از ساتگِنى سايه فگند * گفتى از لاله پشيزستى بر ماهى شيم « 1 »\r\nو آن دو زلفين بر آن عارض او گويى راست * بر گل خيريست از غاليه سرتاسر سيم\r\nكشت پركشت سيه جعد چو عين اندر عين * گشت پرتاب سيه زلف چو جيم اندر جيم\r\nمردمان گويند اين عشق سليم است آرى * به زبان عربى مار گَزيدست سليم\r\nمن همى خندم جايى كه حديث تو كنند * و اندرونِ دل دردى كه هُوَ اللّهُ عليم « 2 » \r\n* * *\r\n اين دل مسكين من اسير هوا شد * پيش هزاران‌هزار گونه بلا شد\r\nجادو كى بند كرد و حيلت بر ما * بندش بر ما برفت و حيله روا شد\r\nحكم قضا بود ، وين قضا بدلم بر * محكم از آن شد كه يار يار قضا شد\r\nهرچه بگويم ز من نگر كه نگيرى * عقل جدا شد ز من كه يار جدا شد « 3 » \r\n\r\n\r\n","description":"","footnote":"\r\n( 1 ) - اين يك بيت در لباب الالباب نيست و از ترجمان البلاغة ( چاپ استانبول 1949 ) ص 44 نقل شده است .\r\n( 2 ) - در لباب الالباب ( ج 2 ص 16 ) : نه اللّه عليم ، تصحيح قياسى است .\r\n( 3 ) - المعجم شمس قيس ص 105\r\n","page_name":" 420 ","page_number":446},
  {"content":"\r\n\r\n\r\n16 - ولوالجى\r\nابو عبد اللّه محمّد بن صالح ولوالجى « 1 » از شاعران مشهور عهد سامانيست - نسبت او را مرحوم قزوينى نوايحى دانسته و استناد كرده است به اين مصراع از منوچهرى : « آنكه آمد از نوايح و آنكه آمد ازهرى » « 2 » ليكن اگر استناد بشعر منوچهرى دليل اين عقيده باشد بهتر است به اين بيت او استناد كنيم كه به دو تن بنام « ولوالجى » اشاره كرده است :\r\n آن دو گرگانى و دو رازى و دو ولوالجى * سه سرخسى و سه كاندر سغد بوده معتكن \r\nكه از آن دو ولوالجى تنها همين ابو عبد اللّه را ميشناسيم و از ديگرى خبر و اثرى در دست نيست . عوفى ميگويد : « در عهد سلطان يمين الدوله محمود جملگى فضلا خواستند كه دو بيت فارسى او را بتازى ترجمه كنند كس را ميسّر نشد تا آنگاه كه خواجه ابو القاسم پسر وزير ابو العبّاس اسفراينى آن را بتازى ترجمه كرد چنان كه همهء فضلا بپسنديدند و آن دو بيت محمّد صالح اينست :\r\n سيم دندانك و بس دانَك و خندانك و شوخ * كه جهان آنك بر ما لب او زندان كرد\r\nلب او بينى گويى كه كسى زير عقيق * يا ميان دو گل اندر ، شكرى پنهان كرد » « 3 » \r\nهم او راست .\r\n جعد بر سيمين پيشانيش گويى كه مگر * لشكر زنگ همى غارت بغداد كند\r\nو آن سيه زلف بر آن عارض گويى كه مگر * بپر زاغ كسى آتش را باد كند \r\n\r\n17 - لوكرى\r\nابو الحسن على بن محمد غزوانى « 4 » لوكرى از لوكر نزديك مروست . وى از معاصران امير رضى ابو القاسم نوح بن منصور ابن نوح ( 365 - 387 ) بوده و بنابرين در نيمهء دوم قرن\r\n\r\n\r\n","description":"","footnote":"\r\n( 1 ) - ولوالج : از اعمال بدخشان بوده است ( معجم البلدان ) .\r\n( 2 ) - حواشى چهار مقاله ص 127\r\n( 3 ) - لباب الالباب ج 2 ص 22\r\n( 4 ) - نسبت او در لباب الالباب ( ج 2 ص 15 ) غزالى است و در المعجم ص 195 و ص 197 غزوانى و اين به نظر صحيح‌تر ميآيد و غزوان نام محلى بود در هرات .\r\n","page_name":" 421 ","page_number":447},
  {"content":"\r\n\r\nچهارم ميزيسته است و علاوه بر نوح بن منصور وزيرش ابو الحسن عبيد اللّه بن احمد عتبى ( م 372 ) را هم مدح كرده است .\r\nابيات قليلى كه ازو در دست داريم نشانهء بارزيست ازينكه در تغزّل و قصيده استادى چيره‌دست بود . از اشعار اوست :\r\n ساقى بده آن گلگون قَرْقَف « 1 » را * نايافته از آتَش گز تف را\r\nنزديك امير نوح بِن منصور « 2 » * بر كوشك بر اين شعر مُرَدَّف را « 3 » \r\n* * *\r\n ز عنبر زره دارد او بر سمن * ز سنبل گره دارد او بر قمر . . .\r\nچو برداشت جوزا سحرگه كمر * بجست و ببست از فلاخن كمر\r\nبرون برد از چشم سوداى خواب * درآورد در دل هواى سفر\r\nبتابيد سخت و بپيچيد سست * بگرد كمرگاه دستارِ سر\r\nشتابان بيامد سوى كوهسار * بآهستگى كرد هرسو نظر\r\nبرآورد از آن وهم پيكر ميان * يكى زرد گوياى ناجانور\r\nنه بلبل ز بلبل بدستان فزون * نه طوطى ز طوطى سخنگوىتر\r\nچو دوشيزگان زير پرده نهان * چو دوشيزه سفته همه روى و بر\r\nبريده سر و پاى او بىگنه * ز ناليدنش شادمانه بشر\r\nز بُسّد بزرّينه نى در دميد * بارسالِ نى داد دم را گذر\r\nبرخ برزد آن زلف عنبرفروش * بنى برزد انگشت وقت سحر\r\nهمى گفت در نى كه اى لَوكَرى * غم خدمت شاه خوردى مخور \r\n\r\n18 - بديع بلخى\r\nابو محمّد بديع بن محمّد بن محمود بلخى از شاعران معاصر ابو يحيى طاهر بن فضل بن محمّد چغانى ( م . 381 ) و معاصر منجيك و دقيقى بوده و در نيمهء دوم قرن چهارم ميزيسته است .\r\n\r\n\r\n","description":"","footnote":"\r\n( 1 ) - قرقف : شراب\r\n( 2 ) - در اصل المعجم ( ص 196 ) امير احمد منصور ، ولى چون وزن با قبول صحت متن المعجم صحيح به نظر نميرسد و هم از آنجا كه شاعر مداح نوح بن منصور بوده مصراع را قياسا به ترتيبى كه آورده شد تصحيح كرده‌ايم .\r\n( 3 ) - المعجم ص 196\r\n","page_name":" 422 ","page_number":448},
  {"content":"\r\n\r\nهدايت نام او را بدايعى نوشته و گفته است كه معاصر سلطان محمود غزنوى بوده و پندنامهء انوشيروان را بنظم درآورده است بعيد نيست كه بدايعى و بديع دو تن بوده‌اند زيرا پندنامهء انوشيروان كه ببدايعى منسوبست باشعار قرن پنجم شبيه‌ترست و بايد گويندهء آن در عهد غزنوى بوده باشد ، هدايت قسمتى ازين منظومه را در تذكرهء خود آورده « 1 » و شفر « 2 » آن را بنام « راحة الانسان » بتمامى ( 409 بيت ) در منتخبات فارسى خود « 3 » گنجانيده و آقاى سعيد نفيسى هم آن را با ترجمهء پارسى پندنامهء انوشيروان در مجلّهء مهر نقل كرده است « 4 » .\r\nاز اشعار اوست :\r\n هوا روى زمين را شد مطّرِز * بصافى آب درياى بقرمز « 5 »\r\nنفيرِ ابر فَروَردى برآمد * ز بانگ مرغ بانگ رود عاجز\r\nبدان منگر كه مى منعست ميخور * لوقتِ الوردِ شُربُ الخَمْرِ جايز\r\nنگارى بايد اكنون خلّخى زاد * برخساره بت چين را مجاهز\r\nبميدان نشاط اندر خرامد * نِبشتِه بر قدح هَل مِن مبارز\r\nبه ياد سيّد حُرّان عالم * ابو يحيى الّذى يُحيى بهِ العزّ\r\nهميشه نام او را آفرين جفت * هميشه عِرض او را مال مُحرِز\r\nمگرد اى چرخ گردان جز بنيكى * برين رستم دل حاتم جوايز\r\nهمه امرش بكام دل روان باد * همه آهنگ او را دهر موجز\r\nبقاى او بمعنى قولِ بارى * بقاى دشمنان چون بيت راجز \r\n* * *\r\n چه پوشى جوشن غفلت كه روزى * تو باشى تير محنت را نشانه\r\nامل با عمرت اندر نه بمعيار * نگه كن تا كجا گردد زمانه \r\n\r\n\r\n","description":"","footnote":"\r\n( 1 ) - مجمع الفصحا ج 1 ص 174 - 175\r\n( 2 ) -  Charles Scheffer \r\n( 3 ) -  Chrestomatie persane \r\n( 4 ) - مجلهء مهر سال دوم شمارهء 2 و 3\r\n( 5 ) - قرمز : نوعى حيوان و رنگ سرخى كه از آن گيرند . معنى مصراع روشن نيست .\r\n","page_name":" 423 ","page_number":449},
  {"content":"\r\n\r\n\r\n19 - منجيك ترمذى\r\nابو الحسن على بن محمّد منجيك ترمذى « 1 » از شاعران بزرگ نيمهء دوم قرن چهارمست كه بعد از دقيقى در دربار چغانيان بسر ميبرده و مدّاح آنان على الخصوص امير ابو يحيى طاهر بن فضل بن محمّد بن محتاج چغانى و امير ابو المظفّر فخر الدوله احمد بن محمّد چغانى بوده است . هدايت او را مدّاح ملوك صفّاريه و غزنويه دانسته است ولى دليلى برين سخن در دست نداريم و اشعارى كه از منجيك در دست است در مدح دو امير مذكور مىباشد .\r\nمنجيك شاعرى زبان‌آور و سخن‌پرداز و نيكوخيال و بليغ و نكته‌دان بود .\r\nعوفى كلام او را از روى حقّ بدينگونه وصف كرده است : « شعرى غريب و الفاظى خوب و معانى بكر و عباراتى بليغ و استعاراتى نادر » « 2 » و اين اوصاف كه عوفى برشمرده همه در شعر منجيك صادق است . ديوان منجيك در قرن پنجم در ايران مشهور و مورد استفادهء اهل شعر و ادب بوده است چنان كه ناصرخسرو داستان استفادهء قطران را از آن ديوان در سفرنامهء خود آورده است . منجيك علاوه بر قدرتى كه در مدح و ساختن قصائد بزرگ مدحى داشت در هجو و هزل نيز سرآمد شاعران عهد خود شمرده ميشد و بقول هدايت « كسى از تير طعنش نرستى و از كمند هجوش نجستى » « 3 » اشعارش در جنگها و تذكره‌ها و كتب لغت پراگنده است خصوصا در لباب الالباب و هفت‌اقليم و لغت فرس اسدى و ترجمان البلاغه و المعجم شمس قيس و مجمع الفصحا و حدائق السحر .\r\nاز اشعار اوست :\r\n نيكو گل دو رنگ را نگه كن * دُرَّست به زير عقيق ساده\r\nيا عاشق و معشوق روز خلوت * رخساره برخساره بر نهاده \r\n* * *\r\n اى بدرياى عقل كرده شناه * وز بد و نيك روزگار آگاه \r\n\r\n\r\n","description":"","footnote":"\r\n( 1 ) - منسوب به ترمذ شهرى بر ساحل جيحون ( معجم البلدان ) . وى نام خود را درين بيت آورده است :\r\n اى آنكه ز تاج تو بتابد مه و زهره * تا كى بود اين مسكين منجيك بحجره \r\n( 2 ) - لباب الالباب ج 2 ص 13\r\n( 3 ) - مجمع الفصحا ج 1 ص 506\r\n","page_name":" 424 ","page_number":450},
  {"content":"\r\n\r\n چون كنى طبع پاك خويش پليد * چه كنى روى سرخ خويش سياه\r\nنان فروزن به آب ديدهء خويش * وز دَرِ هيچ سفله شير مخواه « 1 » \r\n* * *\r\n در باغ گل فرستد هرنيمشب عبير * وز شاخ عندليب بسازد همى صفير\r\nرخسار آن نگار به گل برستم كند * و آنروى را نماز برد ماه مستنير\r\nاى آفتاب‌چهره بت زاد سروقد * كز زلف مشك بارى وز نوك غمزه تير\r\nبنگاشته چنين نبود در بهار چين * تمثال روى يوسف يعقوب بر حرير\r\nاز برگ لاله دو لب دارى فرازِ وى * يكمشت حلقهء زره از مشك و از عبير\r\nگويى كه آزر از پى زهره نگار كرد * سيمينْش عارضَين و بر او گيسوان چو قير\r\nگويى كمند رستم گشت آن كمند زلف * كز بوستان گرفته گل سرخ را اسير\r\nگويى خدايش از مى چون لعل آفريد * يا دايگانش « 2 » داده ز ياقوت سرخ شير \r\n* * *\r\n گوگرد سرخ خواست ز من سبزه من پرير * امروز اگر نيافتمى روى زردمى\r\nگفتم كه نيك بود كه گوگرد سرخ خواست * گر نان خواجه خواستى از من چه كردمى ! \r\n* * *\r\n اى خوبتر ز پيكر ديباى ارمنى * اى پاكتر ز قطرهء باران بهمنى\r\nآنجا كه موى تو همه برزن به زير مشك * و آنجا كه روى تو همه كشور بروشنى\r\nاندر فرات غرقم تا ديده با منست * و اندر بهار حسنم تا تو برِ منى\r\nار انگبين لبى سخن تلخ مر چراست ؟ * ور ياسمين برى تو بدل چونكه آهنى ؟\r\nمنگر به ماه ، نورش تيره شود زرشك * مگذر بباغ ، سرو سهى پاك بشكنى\r\nخرّم بهار خواند عاشق ترا كه تو * لاله رخ و بنفشه خط و ياسمن تنى\r\nما را جگر بتير فراق تو خسته گشت * اى صبر بر فراق بتان نيك جوشنى « 3 » \r\n\r\n\r\n","description":"","footnote":"\r\n( 1 ) - اين قطعه در ديوان انورى نسخه خطى كه نزد نگارنده است آمده و بيت دوم آن در مأخذ ديگر نيست\r\n( 2 ) - دايگان : دايه . مرضعه\r\n( 3 ) - ترجمان البلاغه ص 38 ، 50 ، 80\r\n","page_name":" 425 ","page_number":451},
  {"content":"\r\n\r\n* * *\r\n ما مى بخواستيم زدن دوش جام جام * چون تو بيامديش بمانديم خام خام\r\nاز آدم اندرون ز تبارت كسى نماند * كورا هجا نكردست منجيك نام نام « 1 » \r\n* * *\r\n اى خواجه مر مرا بهجا قصد تو نبود * جز طبع خويش را به تو بركردم آزمون\r\nچون تيغ نيك كش بسگى آزمون كنند * و آنسگ بود به قيمت آن تيغ رهنمون « 2 » \r\n* * *\r\n مرا ز ديده گرفت آفتاب خواب زوال * كجا « 3 » بتابد خيل ستارگان خيال\r\nبه خانه در بنشستم ، بجاىِ مى خوردم * بجام ناله مىِ داغِ دوست مالامال\r\nهزار دستان آواز داد و گفت چه بود * مرا ز شاخ فگندى بناله بيش منال\r\nجواب دادم و گفتم ترا مگر بنكشت * قضا بدست فراق اندرون چراغ وصال\r\nفغان من همه زان زلف كاندر آن نقشست * همه طراز ملاحت بر آستين جمال\r\nچنان بنالم اگر دوست بارِ من ندهد * كه خاره خون شود اندر شَخ و زرنگ « 4 » زُكال « 5 »\r\nتبارك اللّه از آن چهرهء بديع و لطيف * همه سراسر فهرست فتنه را تمثال\r\nبزلف تنگ « 6 » ببندد بر آهوى تنگى * بديده ديده بدوزد ز جادوى محتال\r\nهواى او بدلم بر همه تباهى كرد * هواى خوبان جستن همه غمست و و بال\r\nچرا بصبر نكوشم كه صبر دوست بود * كسى كه بسته بود عقل او كمر بكمال\r\nبتازو آن فرس تندسير پيش من آر * كه ساق او ز جنوبست و سُمّ او ز شمال\r\nهر آنگهى كه ببيشه درون زند شيهه * ز بيم شيههء او شير بفگند چنگال . . . \r\n\r\n\r\n","description":"","footnote":"\r\n( 1 ) - ترجمان البلاغة ص 113\r\n( 2 ) - ايضا ص 95\r\n( 3 ) - جايى كه ، محلى كه\r\n( 4 ) - زرنگ : درخت كوهى بىبارى كه هيزم را شايد و آتش بر او كم كار كند .\r\n( 5 ) - زكال : زغال\r\n( 6 ) - تنگ : درهء كوه\r\n","page_name":" 426 ","page_number":452},
  {"content":"\r\n\r\n بگاه پويه بر او بر تذرو خايه نهد * بگاه شيب به درد كمند رستم زال\r\nبسان كشتى زرّين همى خرامد كَش « 1 » * نه هيچ گرسنگى و نه هيچ رنج و كلال « 2 »\r\nبُراق گام وره انجام و شادكام و تمام * نه آدمى و همانند آدمى بخصال\r\nعنان او نكشم تا جناب آن ملكى * كه بو قُبَيس « 3 » بشاهين حلم او مثقال\r\nابو المظفّر شاه جهان كجا ببريد * بتيز دشنهء آزادگى گلوىِ سؤال\r\nكريم بارخدايى كزو هرانگشتى * هزار حاتم و مَعن « 4 » است و صد هزار امثال\r\nبرآرد ابر شجاعت ز دل ببارد و زو * بباغ عمر شكفته شود گل آجال\r\nبدانگهى كه دو صف گَرد را برانگيزند * فراخ بازنهد گامْ اژدهاى قتال\r\nبچابكى بربايد چنانك نازارد * ز پوست روى مبارز بنوك پيكان خال\r\nبهر كجا برسى باد خشم تو بوزد * همه جراحت بينى جوارح ابطال\r\nبنام بندگى تو عدوت را هَزمان « 5 » * چو طوق فاختگان طوق بردمد ز قذال « 6 »\r\nپلنك گرسنه بىامر تو بر آن نشود * رود بكوه و بصحرا همى بصيد غزال\r\nخدايگانا فرخنده مهرگان آمد * ز باغ گشت بتحويل آفتاب احوال\r\nسراى پردهء صحبت كشيد سيب و ترنج * بطبل رحلت برزد گل بنفشه دوال\r\nبسان ماهى زرين كنون فروريزد * ز بيد برگ بيك زلزله بر آب زلال\r\nكجاست آنكه پدرش آهنست و مادر سنگ * عدوى عنبر و عود و جزاى كفر و ضلال « 7 »\r\nبطبع چون جگر عاشقان طپيده و گرم * برنگ چون علم كاويان خجسته بفال\r\nبگوى تا بفروزند و برفروزانند * به دو بسوزان دى را صحيفهء اعمال \r\n\r\n\r\n","description":"","footnote":"\r\n( 1 ) - كش : خوش ، خوب\r\n( 2 ) - كلال : ضعف\r\n( 3 ) - ابو قبيس نام كوهيست در مكه\r\n( 4 ) - مراد معن بن زائدهء شيبانى از اسخياى عربست\r\n( 5 ) - هزمان : هرزمان\r\n( 6 ) - قذال : پشت گردن ميان دو گوش\r\n( 7 ) - مراد آتش است .\r\n","page_name":" 427 ","page_number":453},
  {"content":"\r\n\r\n كجا شد آن صنم ماهروى غاليه موى * دليل هرخطرى بر دل رهى بدلال\r\nكجاست آنكه بدل قفل برفگند بخشم * چرا همى نگشايد قنينه را قيفال « 1 »\r\nبخواه آنكه بكردست تا بشيشه بود * بگونه قرمز « 2 » باطل ببوى مشك محال\r\nچو از چمانه بجام اندرون فروريزد * هواى ساغر و صهبا كند دل ابدال\r\nبه ياد جام فريدون گرفته رطل بدست * بخيل جود گشاده حصار بيت المال\r\nبقات بادا چندانكه تا چو مرزنگوش * ز روى آتش افروخته برويد نال\r\nتو شادمانه و اعداى تو به درد درون * كفيده پوست بتن بر چو مغز كَفته سفال « 3 » \r\n\r\n20 - طاهر بن فضل چغانى\r\nامير ابو يحيى « 4 » يا ابو الحسن « 5 » يا ابو المظفّر « 6 » طاهر بن فضل بن محمّد بن محتاج چغانى يكى از امراى آل محتاج چغانيان است . وى معاصر و پسر عمّ امير ابو المظفّر فخر الدوله احمد بن محمّد چغانى ممدوح منجيك و دقيقى و چندى با او در حال جنگ بوده است تا بسال 381 « 7 » از پسر عمّ خود شكست يافت و فرارى و مقتول شد . اين امير مانند پسر عمّ خود مردى شاعردوست بود و منجيك را قصائدى در مدح اوست .\r\nعوفى ميگويد كه « او را اشعار لطيف آبدارست » و چند بيت از اشعار او را نيز نقل كرده كه همهء آنها دليل مهارت گويندهء آنهاست و از آن جمله است :\r\n آن ساقى مهروى صبوحى بر من خورد * وز خواب دو چشمش چو دوتا نرگسِ خرّم\r\nو آن جام مى اندر كف او همچو ستاره * ناخورده يكى جام دگر داده دمادَم\r\nو آن ميغ جنوبى چو يكى مِطرف « 8 » خور بود * دامن به زمين برزده همچون شب ادهم\r\nبربسته هوا چون كمرى قوسِ قزح را * از اصفر و از احمر و از ابيض معلَم \r\n\r\n\r\n","description":"","footnote":"\r\n( 1 ) - قيفال : رگ بازو كه فصد كنند\r\n( 2 ) - قرمز : قرمزدانه ، حيوانى خرد كه بر روى نباتات زندگى كند و از آن رنگى سرخ بدست ميآيد و به همين مناسبت رنگ سرخ را قرمز گويند .\r\n( 3 ) - كفته : بفتح اول ، تركيده . سفال : پوست گردو و پسته و فندق و آنچه بدين ماند .\r\n( 4 ) - لباب الالباب ج 2 ص 22 و اين به نظر ما اصح است . رجوع شود به همين كتاب ص 422 س 18\r\n( 5 ) - زين الاخبار چاپ تهران ، 1315 شمسى ، ص 41\r\n( 6 ) - لباب الالباب ج 1 ص 27 و ج 2 ص 13\r\n( 7 ) - زين الاخبار ص 41\r\n( 8 ) - مطرف : حجاب ، پرده .\r\n","page_name":" 428 ","page_number":454},
  {"content":"\r\n\r\n گويى كه دو سه پيرهنست از دو سه گونه * وز دامن هريك ز دگر پارگكى كم \r\n* * *\r\n دلم تنگ دارد بدان چشم‌تنگ * خداوند ديباى فيروزه رنگ\r\nبه چشم گوزنست و رفتار كبك * بكشّيِ گورست و كبر پلنگ\r\nسخن گفتنش تلخ و شيرين دو لب * چنانك از ميان دو شكّر شرنگ\r\nكمان دو ابروش و آن غمزها * يكايك بدل بر چو تير خدنگ\r\nبدان ماند آن بت كه خون مرا * كشيدست بر بور تازيش تنگ\r\nيكى فال گيريم و شايد بُدن * كه گيتى بيك‌سان ندارد درنگ \r\n* * *\r\n چرا باده نيارى ماه رويا * كه بى مى صبر نتوان بر قلق بر\r\nبنرگس ننگرى تا چون شكفتست * چو رومى جام بر سيمين طبق بر ؟ \r\n* * *\r\n يك شهر همى فسون و رنگ آميزند * تا بر من و بر تو رستخيز انگيزند\r\nبا ما بحديث عشق ما چه ستيزند « 1 » * هرمرغى را بپاى خويش آويزند \r\n* * *\r\n بر مملكت سوار نگشتى تو از گزاف * و آزادگانت بنده نگشتند خير خير\r\nايدون بموقعى بمداراى روزگار * كز نيش نوش مكى و زباده شير شير \r\n\r\n21 - آغاجى\r\nابو الحسن على بن الياس آغاجى بخارايى از امراى معروف عهد سامانى و از معاصران دقيقى بوده است . لقب او را آغجى هم ضبط كرده‌اند . ظاهرا اين كلمه تركيست بمعنى حاجب و خاصهء پادشاه كه وسيلهء رسانيدن مطالب و رسايل ميان سلاطين و اعيان دولت بود و در تاريخ بيهقى كرارا به اين معنى آمده و ظاهرا يكى از مصطلحات بسيار متداول دربارهاى مشرق ايران در قرن چهارم و پنجم بوده است . اين ابو الحسن آغاجى از امراى دربار سامانيان و با نوح بن منصور هفتمين پادشاه سامانى ( 366 - 387 ) معاصر بود . تذكره -\r\n\r\n\r\n","description":"","footnote":"\r\n( 1 ) - تلفظ شود : چستيزند ، بكسر اول .\r\n","page_name":" 429 ","page_number":455},
  {"content":"\r\n\r\nنويسان در حقّ وى قائل شده‌اند كه در زمان سامانيان حكمرانى و امارت كرمان داشت ولى در كتب تاريخ چنين اميرى را در كرمان نام نبرده‌اند و ظنّ غالب آنست كه وى را كه ابو الحسن على بن الياس نام داشته با ابو على محمّد بن الياس سغدى سمرقندى كه در سال 315 بر كرمان استيلا يافت و از سرهنگان آل سامان بود اشتباه كرده‌اند . آغاجى در شعر پارسى و تازى هردو دست داشته است چنان كه ثعالبى در كتاب تتمة اليتيمة كه خاص شاعران تازىگوى است بشهرت او در شاعرى اشاره كرده و گفته است ديوانش در خراسان متداول است « 1 » . از اشعار اوست :\r\n اگر شب از درِ شاديست و باده خسرويا * مرا نشاط ضعيفست و درد دل قويا\r\nشبا پديد نيايد همى كرانهء تو * برادر غم و تيمار من مگر تويا . . .\r\nثناء حُرّان نيكو بسر توانم برد * هرآنگهى كه تو تشبيب شعر من بُويا « 2 » \r\n* * *\r\n اى آنكه ندارى خبرى از هنر من * خواهى كه بدانى كه نيم‌نعمت پرورد\r\nاسب آرو كمند آرو كتاب آرو كمان آر * شعر و قلم و بربط و شطرنج و مى و نرد \r\n* * *\r\n اگر از دل حصار شايد كرد * جز دل من ترا حصار مباد\r\nمهربانيت را شمارى نيست * زندگانيت را شمار مباد \r\n* * *\r\n به هوا درنگر كه لشكر برف * چون كند اندرو همى پرواز\r\nراست همچون كبوتران سفيد * راه گم‌كردگان ز هيبت باز \r\n* * *\r\n نان ناكس بتر ز مرگ فجىء « 3 » * ذُلِّ تهمت بتر ز ذُلِّ نياز \r\n\r\n\r\n","description":"","footnote":"\r\n( 1 ) - رجوع شود به : حواشى لباب الالباب ج 1 ص 297 - 298 . حواشى چهار مقاله چاپ ليدن ص 129 - 130 . شرح احوال و آثار رودكى ص 516 - 517 . لباب الالباب ج 1 ص 31 - 32\r\n( 2 ) - المعجم شمس قيس رازى ص 182 - 183\r\n( 3 ) - مرگ فجىء : مرگ ناگهان\r\n","page_name":" 430 ","page_number":456},
  {"content":"\r\n\r\n هركِ بشتافت باز پس‌تر ماند * زود بىتير ماند تيرانداز « 1 » \r\n* * *\r\n ايا نشسته بانديشگان حزين و نژند * هميشه اختر تو پست و همت تو بلند . . .\r\nدو چشم عبرتم از قدرت تو چند فراز * دو گوش فكرت من چند سال مانده ز پند\r\nگناه چند كنم چند عهد تو شكنم * بزرگوارىِ تو چند و اين وفاىِ تو چند\r\nكنون خدايا عاصيت با گناه گران * سوى تو آمد و اميد را ز خلق بكند\r\nنه محنتى و نه دردى نه سختييست بر او * كه روزگار چو شهدست و زندگانى قند\r\nو ليك آنكه خداوند چون تو يافت كريم * ازو بنعمت بسيار كى شود خرسند « 2 » \r\n\r\n22 - منطقى رازى\r\nابو محمّد منصور بن على منطقى رازى از معاصران صاحب بن عباد و در شعر درى استاد بوده است و شايد بتوان او را قديمترين شاعر پارسىگوى عراق دانست . وى ظاهرا در بين سنوات 367 ( ابتداى وزارت صاحب ) و 380 يعنى سالى كه بديع الزمان همدانى به خدمت صاحب پيوسته بود فوت كرده است . عوفى گويد : « صاحب عباد پيوسته مطالعهء اشعار او كردى و در آن وقت كه استاد بديع الزمان همدانى به خدمت او پيوست دوازده ساله بود و شعر تازى سخت خوب مىگفت و طبعى فيّاض داشت . چون به خدمت صاحب در آمد او را گفت شعرى بگوى ! گفت امتحان فرماى ، و اين سه بيت منطقى بخواند و گفت اين را بتازى ترجمه كن ، گفت بفرماى كه بكدام قافيه ، گفت طا ، گفت بحر تعيين كن ، گفت : اسرع يا بديع فى البحر السريع ! بىتأمل گفت :\r\n سرقت من طرّته شعرة * حين غدا يمشطها بالمشاط\r\nثمّ تدلّحت بها مثقلا * تدلّح النمل بحبّ الحناط\r\nقال ابى من ولدى منكما * كلا كما يدخل سمّ الخياط « 3 » \r\nترجمهء بديع الزمان از اين قطعهء منطقيست :\r\n\r\n\r\n","description":"","footnote":"\r\n( 1 ) - ترجمان البلاغة ص 84\r\n( 2 ) - ايضا ص 35 و 128\r\n( 3 ) - لباب الالباب ج 2 ص 17\r\n","page_name":" 431 ","page_number":457},
  {"content":"\r\n\r\n يك موى بدزديدم از دو زلفت * چون زلف زدى اى صنم به شانه\r\nچو نانش به سختى همى كشيدم * چون مور كه گندم كشد به خانه\r\nبا موى به خانه شدم پدر گفت * منصور كدامست ازين دوگانه ! \r\nاز ابيات ديگر اوست :\r\n مه گردون مگر بيمار گشتست * بناليد و تنش بگرفت نقصان\r\nسپر كرد ار سيمين بود و اكنون * برآمد بر فلك چون نوك چوگان\r\nتو گفتى خنگ صاحب تاختن كرد * فگند اين نعل زرّين در بيابان\r\nدرم گر جود او دانسته بودى * زكانش نامدى بيرون بپيمان\r\nبدين معنى پشيمانست دينار * نبينى زرد رويش چون پشيمان ؟ \r\n* * *\r\n نگارى سمن بوى و ماهى سمنبر * لبش جاى جان و رخش جاى آذر\r\nبهار بتانست و محراب خوبى * به روى دلارام و زلفين دلبر\r\nبدان چنبرين زلف و بالاى سروين * ز چنبر كند سرو و از سرو چنبر\r\nشنيدم كه در خُلد كَژْدُم نباشد * چرا با رخ تُست دايم مجاور\r\nمگر كژدم عنبرينست شايد * كُجا كژدمِ خُلد باشد مُعَنْبَر\r\nبانگُشت بنمايم ارْ دو رُخانَت * همى باده ز انگشتم آيد مُقَطَّر\r\nفَرى روى تابانْتْ چون روىِ دولت * فَرى قَدّ يازانْتْ چون عمر اختر\r\nچو بنشينى از پاى گويى ز گردون * همى بر زمين آيدى جِرْمِ ازهر \r\n* * *\r\n شد آن مودّت و آن دوستى و آن ايّام * كه بر مراد دل خويش مىنهادم گام\r\nبسا شبا كه به روى نگار كردم روز * سپيد روز كه كردم بزلف خوبان شام\r\nدو دست عادت كرده فروكشيدن زلف * دو لب ببوسهء خوبان گرفته خوى مدام\r\nازين پرى بسوى من نويد بود و رسول * وزان نگار بَرِ من درود بود و سلام\r\nمرا ز جود سلاطين و مهتران زمين * سراىِ زرّين ديوار بود و سيمين‌بام\r\nهميشه خانه‌ام از نيكوان زيباروى * چو كعبه بود بهنگام كفر پراصنام \r\n\r\n","description":"","footnote":"","page_name":" 432 ","page_number":458},
  {"content":"\r\n\r\n بهار تازه شكفته مرا هميشه بپيش * چو نوبهار شكفته بباغ در بادام\r\nمن و جهان دو همال و قرين ساخته خوى * به من زمانه و ياران من سپرده زمام\r\nلگام بود مرا بر سر زمانه يكى * كشيده گشت كنون و گسسته گشت لگام\r\nكنونكه نَهمتم افزونترست و نعمت كم * دلِ بشادى خو كرده كى گِرَد آرام\r\nبباغبان نگرم كز يكى ضعيفك شاخ * بروزگارى سروى كند بلند قيام\r\nهمى ز بهر گلى كآورد بشيفته رنج * ببار دارد او را دوازده مه تام\r\nنه بركندش ز جاى و نه بازگيرد آب * نه بگسلاند از شاخ و ندهدش دشنام\r\nبروزگار فزونتر شود درخت همى * مرا كمى است بپيرى همى درين هنگام\r\nكرا هنر بفزايد چرا بكاهد مال * اگرنه زين دو يكى هست بر حكيم حرام \r\n* * *\r\n يك لفظ نايد از دل من وَزْ دهان تو * يك موى نايد از تن من وَزْ ميان تو\r\nشايَد بُدَن كه آيد جُفتى كمانِ خوب * زين خم گرفته پشت من و ابروان تو\r\nشيز و شبه نديدم و مشك سياه و قير * مانند روزگار من و زلفكان تو\r\nما ناعقيق نارد هرگز كس از يمن * هم‌رنگ اين سرشك من و دو لبان تو « 1 » \r\n\r\n23 - خسروى سرخسى\r\nابو بكر محمّد بن على خسروى سرخسى از شعراى دانشمند قرن چهارمست . عوفى او را بعنوان « الحكيم » ياد كرده است « 2 » .\r\nاز اصطلاحات حكمى كه در اشعار خود به كار برده و استفاده‌هايى كه از افكار فلسفى كرده چنين برميآيد كه از علوم اوائل بىاطلاع نبوده است . وى شمس المعالى قابوس و صاحب بن عباد و امير ناصر الدوله ابو الحسن محمّد بن ابراهيم سيمجور ( م . 377 ) را مدح گفته و از شمس المعالى و صاحب وظيفهء ساليانه مىگرفته است « 3 » . تاريخ وفات خسروى سرخسى معلوم نيست ولى چون ابو بكر خوارزمى قصيده‌يى در مرثيهء او گفته معلوم مىشود كه قبل از سال 383 يعنى سال فوت خوارزمى درگذشته است « 4 » .\r\n\r\n\r\n","description":"","footnote":"\r\n( 1 ) - ترجمان البلاغة ص 55\r\n( 2 ) - لباب الالباب ج 2 ص 18\r\n( 3 ) - سخن و سخنوران تأليف آقاى فروزانفر ج 1 ص 22 . حواشى حدائق السحر از مرحوم مغفور عباس اقبال آشتيانى ص 145\r\n( 4 ) - حواشى حدائق السحر ص 145\r\n","page_name":" 433 ","page_number":459},
  {"content":"\r\n\r\nخسروى بهر دو زبان فارسى و عربى شعر مىگفته و عوفى قطعه‌يى از اشعار عربى او را نقل كرده است . از ابيات پارسى اوست :\r\n چُنان دانى كِمْ خواستار نيست * يا شَهرِ مرا جز تو يار نيست\r\nچُنان دانى اى ماهروى دوست * نگارين ، كه جز از تو نگار نيست\r\nمرا چون تو هزاران هزار هست * و ليكن به تو بر اختيار نيست\r\nدلى دادم ، بنمودَمَت صحيح * وُ گفتم كه مَرين را عَوار نيست\r\nبه من بازش دادى چنان خَلَق * مُسَلْسَل ، كه برو پود و تار نيست\r\nهمىگويم برتر شو از دلم * ترا با دل من هيچ كار نيست « 1 » \r\n* * *\r\n بشگفتم از آن دو كَژدُم تيز * كه چرا لاله را بجفت گُرُفت\r\nبا دو كژدم نكرد زُفتى هيچ * با دل من چراش بينم زُفت « 2 » \r\n* * *\r\n همّتى دارد او كه پندارى * آسمان زير و همّتش زبَرَست\r\nاو قضا گشت و دشمنانش حَذَر * وز قضا مرد را ره حَذَرست\r\nور فلك بسپرد شگفت مدار * قدم همّتش فلك سَپَرست\r\nكوه با حلم او بيك نسبست * مرگ با بأس او ز يك گهرست\r\nمَكْرُماتش بنوع ماند راست * نوع باقى و شخص برگذرست \r\n* * *\r\n اى بسا خسته كز فلك بينم * بىسلاحى هميشه افگارست\r\nوى بسا بسته كز نوائب چرخ * بند پنهان و او گرفتارست\r\nوى بسا كشتگان كه گرد و نر است * ندود خون و كشته بسيارست \r\n* * *\r\n\r\n\r\n","description":"","footnote":"\r\n( 1 ) - المعجم شمس قيس ص 125\r\n( 2 ) - زفت : بخيل . دو بيت مذكور از فرهنگ اسدى نقل شده است . چاپ تهران ص 45\r\n","page_name":" 434 ","page_number":460},
  {"content":"\r\n\r\n مر خداوند را بعقل شناس * كه بتوحيدْ وَهْم « 1 » نابيناست\r\nآفريننده را نيابد وَهْمْ * گر بَوهْمْ اندَر آوريش خطاست\r\nوَهْمِ ما يار جَوهر و عَرَض است * وين دو بر كردگار نازيباست\r\nكَيف گُفتَن خطاست ايزَد را * كَيْفْ چون باشدش كه بىاكْفاست\r\nنيست مانند او مپرس كه چيست * نامكان گير را مگو كه كجاست \r\n* * *\r\n مرده است ز مى ، ابر بر اويست مسيحا * بيمار جهان ، باد صبا داروى بيمار\r\nتا ابر مسيحا شد ، بلبل همه انجيل * برخوانَد و بر كوه پديد آيد زُنّار \r\n* * *\r\n از كيوان تا همّت تو چندان * چند از قدم ماهى تا كيوان\r\nمانا كه هزار گونه جان دارى * كين همّتِ چندين نكشد يكجان\r\nگَه‌گاه بخواهى كه ببندى كف * انگشت مر او را نبرَد فرمان\r\nبر جودى كشتى بنيا سودى * كر كفّ تو بودى سبب طوفان « 2 » \r\n\r\n24 - قمرى جرجانى\r\nابو القاسم زياد بن محمّد القمرى الجرجانى از شاعران معاصر قابوس وشمگير و مدّاح آن پادشاه بوده و بنابرين در نيمهء دوم قرن چهارم ميزيسته است . عوفى نام و نسب او را به همان نحو كه گفته‌ايم آورده « 3 » ولى هدايت نام او را در ذيل « قمرى مازندرانى » ابو القاسم زياد بن عمر الجرجانى ضبط كرده است « 4 » . از اشعار اوست :\r\n بتى كه سجده برد پيش روى او بت چين * خيال او بود اندر بهشت حور العين\r\nالف بقامت و ميمش دهان و نونش زلف * بنفشه جعد و برخ لاله و ز نخ نسرين \r\n\r\n\r\n","description":"","footnote":"\r\n( 1 ) - در لباب الالباب ( ج 2 ص 19 ) كه اين قطعه از آنجا نقل شده بجاى وهم « عقل » آمده و غلط است .\r\n( 2 ) - ترجمان البلاغه ص 132\r\n( 3 ) - لباب الالباب ج 2 ص 16\r\n( 4 ) - مجمع الفصحا ج 1 ص 477\r\n","page_name":" 435 ","page_number":461},
  {"content":"\r\n\r\n بزلفش اندر مشك و بمشكش اندر خَم * بچينش اندر تاب و بتابش اندر چين\r\nميان حلقهء زلفش معلّقست دلم * مثال آنكه ميان فلك هوا و زمين\r\nز بادهء لب او تلخى است عهدهء من * روا بود ، كه بود تلخ مى به از شيرين\r\nخرد ستد ز من او چون شه از معاند جان * دلم كَشَد ز من او چون شه از تَف مى كين \r\n* * *\r\n بوستانا تو چو من گشتى و من گشته چو تو * تو مگر تازه شدى همچون من از ابر دگر\r\nتو چنان تازه بابرى من چنين تازه بابر * جز كه ابر تو دگر سانست و ابر من دگر\r\nابر من هنگام رادى شادمان و خند خند * ابر تو هنگام رادى سوگوار و ديده تر\r\nابر تو گه‌گاه بارد و آنچِ بارد آبِ ناب * ابر من پيوسته بارد و آنچِ بارد سيم و زر\r\nابر تو چون رفت تو نابهره‌ور مانى ازو * ابر من هرجا كه باشد من ز جودش بهره‌ور\r\nتو ندانى خواند مدح ابر باران‌بار هيچ * من ز نور ابر مدح خويش برخوانم زبر « 1 » \r\n* * *\r\n پديدارست عدل و ظلم پنهان * مخالف اندك و ناصح فراوان\r\nابَر ضحّاك چيره شد فريدون * وز اهريمن ستد خاتم سليمان \r\n* * *\r\n جهان ما بمَثَل مى شدست و ما ميخوار * خوشيش بسته بتلخى و خرّمى بخمار\r\nجهان ما به دو نيكست و بدش بيش از نيك * گل ايچ نيست ابى خار و هست بىگل خار\r\nز بهر آنكه همى گريد ابر بىسببى * همى بخندد بر روى لاله و گل نار . . . \r\n\r\n\r\n","description":"","footnote":"\r\n( 1 ) - ترجمان البلاغه ص 69 - 70\r\n","page_name":" 436 ","page_number":462},
  {"content":"\r\n\r\n اگر ز آتش رخسار تو نسوزد مُشك * چرا ز دور بسوزد همى دل من زار\r\nبگاه خنده نمايى همى دو صف گوهر * تراست گوهر و چشم منست گوهربار . . .\r\nكلاه و تخت و بتان و دعا و دولت و عزّ * زبرت و زيرت و پيش و پس و يمين و يسار\r\nشهان رهى ملكان بنده عمر خوش‌دل شاد * ظفر معين طرب‌افزون تو ايمن ايزد يار « 1 » \r\n\r\n25 - يوسف عروضى\r\nاز شاعران قرن چهارم هجريست كه اشعار او در لغت فرس اسدى و المعجم شمس قيس رازى آمده است . در آغاز كتاب ترجمان البلاغه سخن از اديبى بنام « ابو يوسف » آمده است كه عروضى بپارسى نوشته بود « 2 » و مسوّد اين اوراق در مقاله‌يى كه در شمارهء 3 سال دوم مجلّهء دانشكدهء ادبيات نوشته ، دربارهء اينكه ممكن است اين ابو يوسف مؤلّف كتاب عروض ، و يوسف عروضى هردو يكى باشند ، و اشتباها در نسخهء ترجمان البلاغهء رادويانى نام يوسف به ابو يوسف گردانده شده باشد ، بحثى مستوفى كرده است . از اشعار يوسف عروضى است :\r\n گر پارسا زنى شنود شعر پارسيش * و آن دست بيندش كه بدانسان نوازنست\r\nآن زن ز بينوايى چندان نوازند * تا هركسيش گويد كاين بىنوا زنست « 3 » \r\n* * *\r\n گر بر دَرِ اين امير تو ببينى * مردى كه بود خوار و سرفگنده\r\nبشناس كه مرديست او بِه‌انديش * فرهنگ و خرد دارد و نَوَنده « 4 » \r\n* * *\r\n با نيكوانِ برزن « 5 » اگر برزند بحسن * هرچند برزنند هم او مير برزنست\r\nاو مير نيكوان جهانست و نيكوى * تاجست سال و ماه و مر او را چو گَرزَنست « 6 » \r\n\r\n\r\n","description":"","footnote":"\r\n( 1 ) - اين چند بيت چنان كه ملاحظه مىشود ابيات پراگنده‌يى از يك قصيده است\r\n( 2 ) - ترجمان البلاغه ص 3\r\n( 3 ) - لغت فرس اسدى حاشيهء ص 8\r\n( 4 ) - نونده : تيزهوشى . اين دو بيت در لغت فرس ص 475 آمده است .\r\n( 5 ) - برزدن : برابرى كردن\r\n( 6 ) - لغت فرس ص 359\r\n","page_name":" 437 ","page_number":463},
  {"content":"\r\n\r\nدر كتاب المعجم « 1 » دو بيت از منجيك ( اى خواجه مر مرا بهجا قصد تو نبود . . .\r\nكه در زمرهء اشعار آن شاعر در همين كتاب آورده‌ايم ) بنام يوسف عروضى ثبت شده است .\r\n\r\n26 - استغنائى نيشابورى\r\nابو المظفّر نصر بن محمّد استغنائى نيشابورى را هدايت « 2 » از معاصران آل بويه و آل سامان دانسته و بنابرين در قرن چهارم ميزيسته است . از احوال او اطلاعى در دست نيست و اين دو بيت را ازو نقل كرده‌اند :\r\n به ماه ماندى اگر نيستيش زلف سياه * بزهره ماندى اگر نيستيش مشكين خال\r\nرخانش را بيقين گفتمى كه خورشيدست * اگر نبودى خورشيد را كسوف و زوال \r\n\r\n27 - خبّازى نيشابورى\r\nوى از شاعران قديمست كه نامش را عروضى « 3 » و عوفى « 4 » و هدايت « 5 » در شمار شعراى آل سامان آورده‌اند و هدايت وفاتش را در سال 342 نوشته است . از ابيات اوست :\r\n مىبينى آن دو زلف كه بادش همى برد * گويى كه عاشقيست كه هيچش قرار نيست\r\nيا نى كه دست حاجب سالار كشورست * از دور مىنمايد كامروز بار نيست \r\n\r\n28 - ابو العلاء شوشترى\r\nوى از كسانيست كه منوچهرى نام او را در شمار شاعران قديم آورده است : « بو العلاء و بو العباس و بو سليك و بو المثل . . . » و همين خود دليل آنست كه وى در عهد شاعران ديگرى كه نامشان با او ذكر شده ، يعنى شعراى عهد سامانى ، ميزيسته است ، نام او در لغت فرس\r\n\r\n\r\n","description":"","footnote":"\r\n( 1 ) - المعجم شمس قيس ص 270\r\n( 2 ) - مجمع الفصحا ج 1 ص 88\r\n( 3 ) - چهار مقاله ص 28\r\n( 4 ) - لباب الالباب ج 2 ص 27\r\n( 5 ) - مجمع الفصحا ج 1 ص 199\r\n","page_name":" 438 ","page_number":464},
  {"content":"\r\n\r\nاسدى نيز چندبار آمده و اين هم دليل آنست كه او پيش از قرن پنجم زندگى ميكرده است . علاوه‌برين اشعارى ازو در ترجمان البلاغه و حدائق السحر شاهد آورده شده و ازينجا نيز معلوم مىشود كه او در قرن پنجم باستادى شهرت داشته است « 1 » . گذشته ازين بنابر اشارهء رادويانى كه پيش ازين نقل كرده‌ايم ، ابو العلاء از علماء ادب بوده و كتابى در عروض بپارسى داشته است و بنابرين او از اقدم كسانيست كه در علوم ادبى به زبان پارسى كتاب نوشته‌اند . از اشعار اوست :\r\n بياور آنكه گواهى دهد ز جام كه من * چهار گوهرم اندر چهار جاى مدام\r\nزُمُرُّدْ اندر تا كم عقيق اندر غژب « 2 » * سهيلم اندر خم آفتابم اندر جام \r\n* * *\r\n همى گرِست و همى نرگسانش لاله گداخت * به زير لالهء بگداخته نهفته زرير . . .\r\nخلق شود ز نشست دراز حُلّت مرد * كه گَنده گردد چون دير ماند آب غدير « 3 » \r\n* * *\r\n تيرى و كمانى و يكى نقش نشانه * بنگار و بپيوند بسوفار يكى تير\r\nنام بت من بازشناسى بتمامىِ * آن بت كه بخوبيش قرين نيست بكشمير « 4 » \r\n\r\n29 - محمد عبده\r\nمحمّد بن عبده الكاتب از نويسندگان و شاعران مشهور اواخر قرن چهارمست كه دبير بغراخان ( از پادشاهان خانيهء ماوراء النهر متوفى بسال 383 ) بوده است . نظامى عروضى نام او را در شمار استادانى آورده است كه هردبير بايد نامه‌هاى او را بخواند تا بلاغت آموزد « 5 »\r\n\r\n\r\n","description":"","footnote":"\r\n( 1 ) - رجوع شود بمقالهء ابو العلاء ششترى در مجلهء شرق سال اول ص 265 - 268\r\n( 2 ) - غژب : دانهء انگور\r\n( 3 ) - ترجمان البلاغه ص 49 و 82\r\n( 4 ) - حدائق السحر ص 70 . اين شعر معمى است بنام على\r\n( 5 ) - چهار مقاله ص 13\r\n","page_name":" 439 ","page_number":465},
  {"content":"\r\n\r\nو راجع به او گفته است : « محمّد بن عبده الكاتب كه دبير بغراخان بود ، و در علم تعمّقى و در فضل تنوّقى داشت ، و در نظم و نثر تبحّرى ، و از فضلاء و بلغاء اسلام يكى او بود . . . » « 1 » از اشعار او ابياتى در ترجمان البلاغهء رادويانى « 2 » و حدائق السحر « 3 » آمده و از آن جمله است :\r\n چنان كه نيست نگارى چو تو دگر نبود * چو من صبور و چو من رازدار برنايى\r\nترا و من رهى و خواجه را كسى بجهان * بحسن و صبر و سخاوت نديد همتايى \r\n* * *\r\n گويند مرا چرا گريزى * از صحبت و كار اهل ديوان\r\nگويم زيرا كه هوشيارم * ديوانه بود قرين ديوان \r\nرادويانى « 4 » تضمين معروف از شعر خسروانى را كه معمولا بفردوسى نسبت داده مىشود به محمّد عبده نسبت داده است و آن را بدين نحو آورده :\r\n بياذ جوانى همى مويه دارم * بر آن بيت بو طاهر خسروانى\r\nجوانى ببيهوذگى ياذ دارم * دريغا جوانى دريغا جوانى \r\nو چون تأليف كتاب ترجمان البلاغه در قرن پنجم انجام شده ، و استنساخ نسخهء منحصر آن هم كه در استانبول بسال 1949 ميلادى طبع شده بسال 507 هجرى صورت گرفته ، و هم تأليف و هم استنساخ آن بيشتر از يك قرن بر تاريخ تأليف لباب الالباب ( حدود سال 618 ) تقدّم دارد ، قبول روايت رادويانى در برابر روايت عوفى اقرب بصواب است .\r\nخاصه كه رادويانى يكجاى ديگر « 5 » بيتى را از همين قصيده يا قطعه در كتاب خود باسم محمّد عبده نقل كرده است . قطعه‌يى كه در لباب الالباب بنام فردوسى ثبت شده با تكميل آن بوسيلهء ابياتى كه در ترجمان البلاغه آمده چنين است :\r\n سهى سروم از ناله چون نال گشته * سها مانده از غم سهيل يمانى \r\n\r\n\r\n","description":"","footnote":"\r\n( 1 ) - چهار مقاله ص 24 و نيز رجوع شود به حواشى آن كتاب ص 99 و حواشى حدائق السحر ص 146\r\n( 2 ) - رجوع شود به ترجمان البلاغه ص 15 ، 24 ، 87 ، 104\r\n( 3 ) - چاپ مرحوم عباس اقبال ص 78\r\n( 4 ) - ترجمان البلاغه ص 103 - 104\r\n( 5 ) - ترجمان البلاغه ص 15\r\n","page_name":" 440 ","page_number":466},
  {"content":"\r\n\r\n بسى رنج ديدم بسى گفته خواندم * ز گفتار تازى و از پهلوانى\r\nبه چندين هنر شست و دو سال بودم * كه توشه برم ز آشكار و نهانى\r\nبجز حسرت و جز و بال گناهان * ندارم كنون از جوانى نشانى\r\nبه ياد جوانى همى مويه دارم * بر آن بيت بو طاهر خسروانى\r\nجوانى ببيهودگى « 1 » ياد دارم * دريغا جوانى دريغا جوانى \r\n\r\n30 - جنيدى\r\nابو عبد اللّه محمّد بن عبد اللّه الجنيدى از ادبا و فضلاى مشهور قرن چهارم و از شعراء صاحب بن عباد بوده است . ثعالبى ذكر او را در شمار شاعران صاحب آورده و دو بيت عربى و يك قطعهء پارسى از او نقل كرده و آن قطعه اينست :\r\n شبگير صبوح را ز سرگير * بر بانگ خروس و نالهء زير\r\nخورشيد كه برزند سر از كوه * آن به كه خورد ز جام تشوير\r\nاز جام بجامه رو شبانگاه * وز جامه بجام رو بشبگير\r\nشيرست غذاى كودك خُرد * شيره است غذاى مردم پير \r\n\r\n31 - كسائى مروزى\r\nكنيهء او بنابر نقل نظامى عروضى « 2 » ابو الحسن و بنابر نقل آذر و هدايت ابو اسحق و لقبش مجد الدين « 3 » و همه جا منعوت به « حكيم » است و نامش معلوم نيست . در علّت اشتهارش بكسائى هدايت گفته است : « گويند سبب اين تخلّص آنست كه كسوت زهد دربرداشته و كلاه فقر بر سر گذاشته » و پيداست كه اين گونه توجيهات خالى از دقّت و صحّت است و بعيد نيست كه بسبب حرفهء خود يا اسلافش بدين نام خوانده شده باشد . مولد او چنان كه از تذكره‌ها برميآيد مرو بوده و خود نيز درين بيت اشاره كرده است :\r\n زيبا بود ار مرو بنازد بكسائى * چونانكه سمرقند باستاد سمرقند \r\nولادتش بسال 341 اتفاق افتاده است بنابر ابيات ذيل :\r\n\r\n\r\n","description":"","footnote":"\r\n( 1 ) - در لباب الالباب : من از كودكى\r\n( 2 ) - چهار مقاله ص 28\r\n( 3 ) - مجمع الفصحا ج 1 ص 482\r\n","page_name":" 441 ","page_number":467},
  {"content":"\r\n\r\n بسيصد و چهل و يك رسيد نوبت سال * چهارشنبه و سه روز باقى از شوّال\r\nبيامدم بجهان تا چه گويم و چه كنم * سرود گويم و شادى كنم بنعمت و مال \r\nبنابرين ولادت او مدتها پس از فوت رودكى اتفاق افتاده و اينكه آذر و هدايت او را از معاصران رودكى دانسته‌اند اشتباه كرده‌اند .\r\nكسائى بنابر بيت ذيل :\r\n ايا كسائى پنجاه بر تو پنجه گذاشت * بكند بال ترا زخم پنجه و چنگال \r\nتا سال 391 زنده بود و باز بنابر ابيات ذيل كه در لغت فرس بنام او ضبط است :\r\n پيرى مرا بزرگرى افگند اى شگفت * بىگاه « 1 » و دود از دم و همواره سُرف سُرف\r\nزرگر فروفشاند كُرف « 2 » سيه بسيم * من باز برنشانم سيم سره بكُرف \r\nو دو بيت ذيل از همان مأخذ :\r\n نَوَرْدْ « 3 » بودم تا وَرد من مُوَرَّد بود * براى وَرد مرا ترك من همى پرود\r\nكنون گران شدم و سرد و نانَوَرْد شدم * از آن سبب كه بخيرى همى بپوشم وَرد \r\nبپيرى رسيده و عمر زياد كرده بود . ناصرخسرو هم همه‌جا بپيرى و فرسودگى كسائى اشاره كرده است و گويا اواخر عمر كسائى با اوايل عمر ناصرخسرو ( ولادت بسال 394 ) مصادف بوده است .\r\nاز مجموع اين شواهد چنين معلوم مىشود كه كسائى در اواخر عهد سامانى و اوايل عهد غزنوى ميزيسته و به همين سبب هم عوفى او را در شمار شعراء آل سبكتكين نام برده است .\r\nكسائى در آغاز كار شاعرى مدّاح بود و از مدايح او قطعاتى در تذكره‌ها موجودست ولى در اواخر عمر ازينكار پشيمان شد و دو بيت ذيل اين معنى را نيك مىرساند :\r\n جوانى رفت و پندارى بخواهد كرد پدرودم * بخواهم سوختن دانم كه هم آنجا بپيهودم « 4 » \r\n\r\n\r\n","description":"","footnote":"\r\n( 1 ) - گاه : كوره\r\n( 2 ) - كرف : شبه\r\n( 3 ) - نورد : درخور و زيبا\r\n( 4 ) - پيهود : پارچه‌يى كه از تابش حرارت و تف آتش زرد و نيم‌سوخته شده باشد ( لغت فرس )\r\n","page_name":" 442 ","page_number":468},
  {"content":"\r\n\r\n بمدحت كردن مخلوق روح خويش بشخودم « 1 » * نكوهش را سزاوارم كه جز مخلوق نستودم « 2 » \r\nو ازينجا ميتوان گفت مواعظ كسائى مربوط به همين دوره از زندگانى او بوده است .\r\nاز ممدوحان او يكى عتبى وزير سامانيان بود كه سوزنى در بيت ذيل بانعام و احسان او نسبت بكسائى سخن گفته است :\r\n كرد عتبى با كسائى همچنين كردار خوب * ماند عتبى از كسائى تا قيامت زنده نام \r\nاين عتبى عبيد اللّه بن احمد بن حسين است كه در سال 365 بوزارت نوح بن منصور رسيد و در سال 372 در همين مقام كشته شد . ديگر از ممدوحان كسائى سلطان محمود غزنوى است كه در لباب الالباب قطعه‌يى از كسائى در ستايش او نقل شده است .\r\nكسائى بنابر آنچه از اشارات علما و نويسندگان قديم شيعه « 3 » و نيز از سخنان او لايحست بمذهب تشيّع معتقد بوده و تشيّع او ازين قطعه كه بوى منسوبست بنيكى برمىآيد :\r\n مدحت كن و بستاى كسى را كه پيمبر * بستود و ثنا كرد و به دو داد همه كار\r\nآن كيست بدينحال و كه‌بودست و كه‌باشد * جز شير خداوند جهان حيدر كرّار\r\nاين دين هُدى را به مثل دايره‌يى دان * پيغمبر ما مركز و حيدر خط پرگار\r\nعلم همه عالم بعلى داد پيمبر * چون ابر بهارى كه دهد سيل بگلزار \r\n\r\n\r\n","description":"","footnote":"\r\n( 1 ) - شخودن : خراشيدن\r\n( 2 ) - لغت فرس ص 113 و 476\r\n( 3 ) - رجوع شود به : بعض مثالب النواصب فى نقض فضايح الروافض چاپ آقاى محدث ، تهران 1331 ص 252 و 628\r\n","page_name":" 443 ","page_number":469},
  {"content":"\r\n\r\nاز اشعار كسائى چندان باقى نمانده و مجموع اشعارش عبارتست از آنچه در تذكره‌ها و كتب لغت و ادب آمده است . ابيات پراگندهء او معمولا بازمانده از قصائديست كه اين شاعر استاد ساخته بود و يكى از ابيات او يعنى :\r\n اندر آن ناحيت بمعدن كوچ * كوچگه داشتند كوچ و بلوچ \r\nمىرساند كه وى مثنويى ببحر خفيف داشته است .\r\nاز اشعار موجود كسائى به خوبى ميتوان دريافت كه او از استادان مسلّم عهد خود بوده و در ابداع مضامين و بيان معانى و توصيفات و ايراد تشبيهات لطيف طبيعى مهارت و قدرت بسيار داشته است . كسائى گذشته از توصيفات و مدايح شيوايى كه ساخته ، در موعظه و حكمت هم نخستين شاعريست كه توانست بمراحل مهمى از پيشرفت نائل شود و در حقيقت اين نوع از شعر را در اواخر قرن چهارم بكمال رساند و مقدّمهء ظهور شاعرانى از قبيل ناصر بن خسرو قباديانى شود .\r\nعده‌يى از قدما و معاصران قصيده‌يى بمطلع ذيل :\r\n جان و خرد رونده برين چرخ اخضرند * يا هردوان نهفته برين گوى اغبرند \r\nكه قصيده‌ييست به تمام معنى فلسفى و شامل بحث مفصّلى است در اثبات عقل و نفس و بعضى مواعظ ، بكسائى نسبت داده و گفته‌اند كه ناصرخسرو قصيدهء ذيل را :\r\n بالاى هفت چرخ مدوّر دو گوهرند * كز نور هردو عالم و آدم منوّرند \r\nكه آن نيز قصيده‌يى فلسفى در همين بابست ، در جواب آن ساخته است . نسبت قصيدهء نخستين بكسائى مورد ترديدست زيرا : اولا به هيچ روى سبك سخن كسائى از آن مشهود نيست و آنچه را از اشعار كسائى در دست داريم از حيث فكر و كيفيت بيان با آن مقايسه نميتوان كرد ؛ و ثانيا سبك سخن درين قصيده به تمام معنى شبيه بقصائد ناصرخسرو است و عين افكار فلسفى و مذهبى ناصرخسرو در آن ديده مىشود ؛ و ثالثا وجود بيت ذيل :\r\n اى حجّت زمين خراسان بسى نماند * تا اهل جهل روز و شب خويش بشمرند \r\nو اين بيت :\r\n تحقيق شد كه ناصرخسرو غلام اوست * آنكو بگويدش كه دو گوهر چه گوهرند \r\nكه در آخر آن قصيده ، آمده به تمام معنى نسبت قصيده را بناصر خسرو اثبات مينمايد و حتى\r\n\r\n","description":"","footnote":"","page_name":" 444 ","page_number":470},
  {"content":"\r\n\r\nميتوان گفت كه قصيدهء دوم ناصرخسرو دنبالهء قصيدهء اوّل اوست . شايد علّت انتساب قصيدهء نخستين بكسائى آن باشد كه اين هردو بيك وزن و بحر و قافيه است و در نظر اول تصوّر استقبال در يكى از آن دو ميرود ، و چون ناصرخسرو در قصائد خود بسيار از كسائى نام برده و او را با خود مقايسه نموده و گاه فروتر از خويش دانسته است ، چنين تصوّر كرده‌اند كه قصيدهء دوم را ناصرخسرو باستقبال از قصيدهء نخستين ( كه آن را از كسائى پنداشته‌اند ) سروده است .\r\nناصرخسرو در اشعار خويش چندين بار بنام كسائى اشاره كرده است و از همهء آنها معلوم مىشود كه علّت ذكر نام اين شاعر در پايان قصائد حكمى ناصر ، اشتهار كسائيست در مواعظ و نصايح ، و شهرت آن قصائدست در ميان اهل مرو ، كه ناصرخسرو قسمتى از زندگى خود را در آن گذرانده بود . مثلا درين دو بيت كاملا اين معنى آشكار مىشود :\r\n از حجّت گير پند و حكمت * گر حكمت و پند را سزايى\r\nبا نَو سخنان او كهن گشت * آن شُهره مقالت كسايى \r\nو حتى ناصر در بعضى ازين قصائد قصيده‌هاى كسائى را استقبال كرده و جواب گفته است مانند قصيدهء :\r\n اين گنبد پيروزهء بىروزن گردان * چونست گلستان گه و گاهى چو بيابان \r\nكه استقبال است از يك قصيدهء كسائى ، و ناصرخسرو خود در آخر آن قصيده به اين امر اشاره كرده و گفته است :\r\n پژمرد بدين شعر من اين شعر كسائى * « اين گنبد گردان كه برآورد بدين‌سان » \r\nاز مواعظ كسائى اين ابيات را كه در لغت فرس پراگنده است ميآوريم :\r\n بشاهراه نياز اندرون سفر مسگال * كه مرد كوفته گردد بدان ره اندر سخت\r\nوگر خلاف كنى طمع را وهم به روى * بدرَّد ار بمَثَل آهنين بود هملَخت « 1 » \r\n* * *\r\n اى طبع ساز و ارچه كردم ترا چه بود * با من همى نسازى و دايم همى ژَكى « 2 » \r\n\r\n\r\n","description":"","footnote":"\r\n( 1 ) - هملخت : تخت كفش\r\n( 2 ) - ژكيدن : چخيدن ، شور و غوغا كردن و آوا برآوردن\r\n","page_name":" 445 ","page_number":471},
  {"content":"\r\n\r\n ايدون فروكشى بخوشى آن مى حرام * گويى كه شير مام ز پستان همى مَكى \r\n* * *\r\n چرا اين مردم دانا و زيرك‌سار و فرزانه * زيانشان مُول را باشد دو درشان هست يك خانه « 1 »\r\nنباشد ميل فرزانه به فرزند و بزن هرگز * ببرّد نسل اين هردو ببرّد نسل فرزانه\r\nطبايع گر ستون تن ستون را هم بپوسد بُن * نگردد آن ستون فانى كش از طاعت زنى فانه « 2 »\r\nكنون جويى همى حيلت كه گشتى سست و بىطاقت * ترا ديدم ببرنايى فسار آهِخته و لانه « 3 »\r\nاگر ابروش چين آرد سزد گر روى من بيند * كه رخسارم پر از چيست چون رخسار پهنانه « 4 » \r\nابيات ذيل كه در وصف طلوع آفتاب ساخته شده است قوّت شاعر را در وصف و مهارت او را در ايراد تشبيهات بديع مىرساند :\r\n روز آمد و علامتِ مصقول بركشيد * وز آسمان شمامهء كافور بردميد\r\nگويى كه دوست قرطهء شَعرِ كبودِ خويش * تا جايگاهِ ناف بعَمدا فرودَريد\r\nخورشيد با سُهَيل عروسى كند همى * كَز بامداد كِلّهء مَصقول بَركشيد\r\nو آن عكس آفتاب نگه كن عَلَم عَلَم * گويى بلا جورد مى سرخ برچكيد\r\nيا بر بنفشه‌زار گل نار سايه كرد * يا برگ لاله‌زار همى برفتد بخويد\r\nيا آتش شعاع ز مشرق فروختند * يا پرنيان لعل كسى بازگستريد \r\n\r\n\r\n","description":"","footnote":"\r\n( 1 ) - مول : درنگ و كندى ( زنانشان موله‌ها باشند دو درشان هست يك خانه . لغت فرس ص 463 . در اين صورت مول و موله يعنى فاسق . حرام‌زاده )\r\n( 2 ) - فانه : آنچه در چوب زنند تا زود شكافد .\r\n( 3 ) - لانه : بيكاره و تنبل\r\n( 4 ) - پهنانه : بوزينه\r\n","page_name":" 446 ","page_number":472},
  {"content":"\r\n\r\n چون خوش بود نَبيد بر اين تيغ آفتاب * خاصه كه عكس آن نبيد اندرون پديد\r\nجام كبود و سرخ نبيد آر كآسمان * گويى كه جامهاى كبودست پرنبيد\r\nجام كبود و سرخ نبيد و شعاع زرد * گويى شقايقست و بنفشه است و شنبليد\r\nآن روشنى كه چون بپياله فروچكَد * گويى عقيق سرخ بلؤلو فروچكيد\r\nو آن صافيى كه چون به كف دست برنهى * كف از قَدَح ندانى ، نى از قَدَح نَبيد \r\n* *\r\n نيلوفرِ كبود نگه كن ميانِ آب * چون تيغِ آبداده و ياقوت آبدار\r\nهمرنگ آسمان و بكِردارِ آسمان * زرديش بر ميانه چو ماهِ دَه و چهار\r\nچون راهبى كه دو رُخ او سال و ماه زرد * وز مِطرَف « 1 » كبود رِدا كرده و ازار \r\n* *\r\n گل نعمتيست هديه فرستاده از بهشت * مردم كريم‌تر شود اندر نَعيمِ گُل\r\nاى گل‌فروش ! گل چه فروشى بجاى سيم * وز گل عزيزتر چه ستانى بسيمِ گل ؟ \r\n* *\r\n بر پيلگوش قطرهء باران نگاه كن * چون اشكِ چشمِ عاشقِ گريان همى شده\r\nگويى كه پرِّ بازِ سپيدست برگ او * منقارِ باز لؤلؤ ناسفته بر چِده \r\n* *\r\n دستش از پرده برون آمد چون عاج سپيد * گفتى از ميغ همى تيغ زند زهره و ماه\r\nپشت دستش بمَثَل چون شكمِ قاقُم نرم * چون دُمِ قاقُم كرده سَرِانگشت سياه \r\n* *\r\n نرگس نگر چگونه همى عاشقى كند * بر چشمكان آن صنم خَلُّخىنژاد\r\nگويى مگر كسى بشد 4 از آب زعفران * انگشت زرد كرد و بكافور برنهاد \r\n* *\r\n از خضاب من و از موى سيه كردن من * گر همى رنج خورى بيش مخور ، رنج مبر !\r\nغرضم زو نه جوانيست بترسم كه ز من * خرد پيران جويند و نيابند اثر \r\n\r\n\r\n","description":"","footnote":"\r\n( 1 ) - مطرف : ردا\r\n","page_name":" 447 ","page_number":473},
  {"content":"\r\n\r\n* *\r\n اى ز عكسِ رخِ تو آينه ماه * شاه حسنى و عاشقانت سپاه\r\nهر كجا بنگرى دَمَد نرگس * هركجا بگذرى برآيد ماه\r\nروى و موى تو نامهء خوبيست * چه بود نامه جز سپيد و سياه\r\nبلب و چشم راحتى و بلا * برخ و زلف توبه‌يى و گناه\r\nدست ظالم ز سيم كوته به * اى برخ سيم زلف كن كوتاه \r\n* *\r\n دو ديدهء من و از ديده اشك ديدهء من * ميان ديده و مژگان ستاره‌وار پديد\r\nبجزع ماند يك بر دگر سپيد و سياه * برشته كرده همه گرد جزع مرواريد \r\n* *\r\n باد صبا درآمد فردوس گشت صحرا * و آراست بوستان را نيسان بفرش ديبا\r\nآمد نسيم سنبل با مشك و با قَرَنفُل * و آورد نامهء گل باد صبا بصهبا\r\nآب كبود بوده چون آينهء زدوده * صَندَل شدَست سوده كرده بمى مُطَرّا\r\nنارو بنارون بر سارو بنسترن بر * قُمرى بياسمن بر برداشتند آوا\r\nكُهسار چون زُمُرّد نقطه زده ز بُسّد * در نعت او مُشَعْبِد حيران شدَست و شَيدا\r\nابر آمد از بيابان چون طَيلَسان رُهبان * برق از ميانش تابان چون بُسّدين چليپا\r\nآهو همى گُرازد گردن همى فرازد * گه سوى كوه تازد گه سوى باغ و صحرا\r\nباغ از حرير و حُلّه بر گل زند مِظَلَّه * مانند سَبْز كِلّه بر تكيه‌گاهِ دارا\r\nگل باز كرده ديده باران بر آن چكيده * چون خُوَى فرودويده بر عارض چو ديبا\r\nسرخ و سيه شقايق هم ضدّ و هم موافق * چون مؤمن و منافق پنهان و آشكارا\r\nسُوسَن لطيف و مشكين چون خوشَهاى پروين * شاخ و سِتاك نسرين چون برج ثَور و جوزا\r\nو آن ارغوان بكَشّى با صد هزار خُوشى * بيجادهء بدخشى برساخته بمينا\r\nياقوت‌وار لاله بر برگ لاله ژاله * كرده به دو حواله غَوّاص دُرِّ دريا . . . « 1 » \r\n\r\n\r\n","description":"","footnote":"\r\n( 1 ) - بعض ابيات اين قصيده در لغت فرس اسدى آمده ( ص 442 ) و بيشتر آن را هدايت در مجمع الفصحاء نقل كرده است .\r\n","page_name":" 448 ","page_number":474},
  {"content":"\r\n\r\n* * *\r\n بسيصد و چهل و يك رسيد نوبت سال * چهارشنبه و سه روز باقى از شوّال\r\nبيامدم بجهان تا چه گويم و چه كنم * سرود گويم و شادى كنم بنعمت و مال\r\nستوروار بدين‌سان گذاشتم همه عمر * كه بَرده گشتهء فرزندم و اسير عيال\r\nبه كف چه دارم ازين پنجَهِ شمرده تمام * شمارنامهء با صد هزار گونه و بال\r\nمن اين شمار به آخر چگونه فصل كنم * كه ابتداش دروغست و انتهاش خجال\r\nدرم خريدهء آزم ستم رسيدهء حرص * نشانهء حدثاتم شكار ذلّ سؤال\r\nدريغ فرّ جوانى دريغ عمر لطيف * دريغ صورت نيكو دريغ حسن و جمال\r\nكجا شد آن‌همه خوبى كجا شد آن‌همه عشق * كجا شد آن‌همه نيرو كجا شد آن‌همه حال\r\nسرم بگونهء شيرست و دل بگونهء قير * رخم بگونهء نيلست و تن بگونهء نال\r\nنهيب مرگ بلرزاندم همى شب و روز * چو كودكان بدآموز را نهيب دوال\r\nگذاشتيم و گذشتيم و بودنى همه بود * شديم و شد سخن ما فسانهء اطفال\r\nايا كسائى پنجاه بر تو پنجه گذارد * بكند بال ترا زخم پنجه و چنگال\r\nتو گر بمال و امل بيش ازين ندارى ميل * جدا شو از امل و گوش وقت خويش بمال \r\n\r\n32 - رابعهء قزدارى\r\nرابعه بنت كعب قزدارى بلخى از شاعران مشهور قرن چهارم هجريست كه سخن او در لطافت و اشتمال بر معانى دل‌انگيز و فصاحت و حسن تأثير معروفست . عوفى گفته است او « فارس هر دو ميدان و والى هردو بيان ، بر نظم تازى قادر و در شعر پارسى بغايت ماهر ، و با غايت ذكاء خاطر و حدّت طبع پيوسته عشق باختى و شاهدبازى كردى ، و او را مگس رويين خواندندى و سبب اين نيز آن بود كه وقتى شعرى گفته بود :\r\n خبر دهند كه باريد بر سر ايّوب * ز آسمان ملخان و سر همه زرّين\r\nاگر ببارد زرّين ملخ بر او از صبر * سزد كه بارد بر من يكى مگس رويين « 1 » » \r\nجامى « 2 » نام او را در شمار زنان زاهد و صوفى آورده و از قول ابو سعيد ابو الخير گفته است\r\n\r\n\r\n","description":"","footnote":"\r\n( 1 ) - لباب الالباب ج 2 ص 61 - 62\r\n( 2 ) - نفحات الانس چاپ هند ص 564\r\n","page_name":" 449 ","page_number":475},
  {"content":"\r\n\r\nكه دختر كعب عاشق بود بر غلامى اما عشق او از قبيل عشق‌هاى مجازى نبود . هدايت « 1 » نوشته است كه او از « ملك‌زادگانست ، پدرش كعب نام در اصل از اعراب بود و در بلخ و قزدار و بست در حوالى قندهار و سيستان و حوالى بلخ كامرانيها نمود . كعب پسرى حارث نام داشته و دخترى رابعه نام كه او را زين العرب نيز ميگفتند ، رابعهء مذكوره در حسن و جمال و فضل و كمال و معرفت و حال وحيدهء روزگار و فريدهء دهر وادوار ، صاحب عشق حقيقى و مجازى و فارس ميدان فارسى و تازى بوده . . . او را ميلى به بكتاش نام غلامى از غلامان برادر خود بهمرسيده و انجامش بعشق حقيقى كشيده بالاخره ببدگمانى برادر او را كشته . حكايت او را فقير نظم كرده نام آن مثنوى را گلستان ارم نهاده . معاصر آل سامان و رودكى بوده . »\r\nاز اشعار اوست :\r\n فشاند از سوسن و گل سيم و زر باد * زهى بادى كه رحمت باد بر باد\r\nبداد از نقش آزر صد نشان آب * نمود از سِحْر مانى صد اثر باد\r\nمثال چشم آدم شد مگر ابر * دليل لطف عيسى شد مگر باد\r\nكه دُرّ باريد هردم در چمن ابر * كه جان افزود خوش خوش در شجر باد\r\nاگر ديوانه ابر آمد چرا پس * كند عرضه صبوحى جام زر باد\r\nگل خوشبوى ترسم آورد رنگ * ازين غمّاز صبح پرده در باد ( ؟ )\r\nبراى چشم هرنااهل گويى * عروس باغ را شد جلوه‌گر باد\r\nعجب چون صبح خوشتر ميبرد خواب ( ؟ ) * چرا افگند گل را در سهر باد « 2 » \r\n* * *\r\n عشق او باز اندر آوردم ببند * كوشش بسيار نامد سودمند\r\nعشق دريايى كرانه ناپديد * كى توان كردن شنا اى هوشمند\r\nعشق را خواهى كه تا پايان برى * بس‌كه بپسنديد بايد ناپسند\r\nزشت بايد ديد و انگاريد خوب * زهر بايد خورد و انگاريد قند \r\n\r\n\r\n","description":"","footnote":"\r\n( 1 ) - مجمع الفصحا ج 1 ص 222\r\n( 2 ) - مجلهء شرق سال اول ص 182\r\n","page_name":" 450 ","page_number":476},
  {"content":"\r\n\r\n توَسَنى كردم ندانستم همى * كز كشيدن تنگتر گردد كمند \r\n* * *\r\n دعوت من بر تو آن شد كايزدت عاشق كناد * بر يكى سنگين دلى نامهربان چون خويشتن\r\nتا بدانى درد عشق و داغ مهر و غم خورى * تا بهجر اندر بپيچى و بدانى قدر من \r\n* * *\r\n مرا بعشق همى محتمل كنى بحيل * چه حجّت آرى پيش خداى عزّ و جلّ\r\nبعشقت اندر عاصى همى نيارم شد * بدينم اندر طاغى همى شوم بمَثَل\r\nنعيم بىتو نخواهم جحيم با تو رواست * كه بىتو شكّر زهرست و با تو زهر عسل\r\nبر وى نيكو تكيه مكن كه تا يكچند * بسنبل اندر پنهان كنند نَجْمِ زُحَل\r\nهر آينه نه دروغست آنچه گفت حكيم * فمَن تَكَبَّرَ يوما فبعد عِزِّ ذَلّ \r\n* * *\r\n ز بس گل كه در باغ مأوى گرفت * چمن رنگ ار تنگ مانى گرفت\r\nمگر چشم مجنون بابر اندرست * كه گل رنگ رخسار ليلى گرفت\r\nهمى مانَد اندر عقيقين قَدح * سرشكى كه در لاله مأوى گرفت\r\nسَرِ نرگس تازه از زرّ و سيم * نشانِ سَرِ تاج كِسرى گرفت\r\nچو رُهبان شد اندر لباس كبود * بنفشه مگر دين ترسى گرفت \r\n* * *\r\n كاشك تنم بازيافتى خبرِ دل * كاشك دلم بازيافتى خبرِ تن\r\nكاشك من از تو بَرَستَمى بسلامت * اىّ فسوسا كجا توانم رَستَن \r\n\r\n33 - بشّار مرغزى\r\nاز احوال او اطلاعى در دست نيست . نامش را هدايت « 1 » در شمار شعراى قديم آورده و گفته است كه بپارسى و عربى شعر ميسروده\r\n\r\n\r\n","description":"","footnote":"\r\n( 1 ) - مجمع الفصحا ج 1 ص 171\r\n","page_name":" 451 ","page_number":477},
  {"content":"\r\n\r\nاست و « در قيد اسارت ببصره افتاده و اشعار عربى ازو مانده » . اين اشارهء اخير به گمان ما نتيجهء اشتباه اين شاعر پارسىزبان با بشّار بن برد طخارستانى شاعر ايرانى تازىگويست كه در قيد اسارت ببصره افتاد و بسال 167 درگذشت . از شعر بشّار مرغزى اين قصيده را نقل كرده‌اند :\r\n رَز را خداى از قِبَلِ شادى آفريد * شادى و خُرّمى همه از رَز بود پديد\r\nاز جوهر لطافتِ محض آفريد رز * آنكو جهان و خلق جهان را بيافريد\r\nاز رَز بود طعام و هم از رز بود شراب * از رَز بودت نقل و هم از رز بود نبيد\r\nشادى فُرُخْت و خُرّمى آنكس كه رَز فُرُخْت * شادى خريد و خُرّمى آنكس كه رَز خريد\r\nانگور و تاك او نگر و وصف او شنو * وصفِ تمام گفتْ ز من بايَدَت شنيد\r\nآن خوشه بين فتاده بر او برگهاى سبز * هم ديدنش خُجَسته و هم خوردنش لذيذ\r\nديدم سياهروى عروسان سبزپوش * كز غم دلم بديدن ايشان بيارميد\r\nگفتى كه شاهِ زنگ يكى سبزچادرى * بر دختران خويش بعمدا بگُستريد\r\nآگَه نبودم ايچ كه دهقان مرا ز دور * با آن بزرگوار عروسان همى بديد . . .\r\nآن گَردن لطيف عروسان همى گرفت * پيوندشان بتيغ بُرنده همى بُريد\r\nزير لگد بجمله همى كشتشان به زور * چونان كه پوست بر تن ايشان همى دريد\r\nاندر ميان سنگ نهان كرد خونشان * دهقان و لب ز خشم بدندان همى گَزيد\r\nتا پنج ماه ياد نكرد ايچگونه زو * از روى زيركى و خرد همچنين سزيد\r\nچون نوبهارْ باغ بياراست چون بهشت * از سوسن سفيد و گل سرخ و شنبليد\r\nاندر ميان سبزه بدشت و بكوهسار * مشكين بنفشه و سمن و لاله بردميد\r\nبرزد شعاع زهره و بوى گلاب ازو * از بوى او گل طرب و لهو بشكُفيد\r\nدانا كليد قفلِ غمش نام كرد از آنك * جزمَى نديد قفل غم و رنج را كليد\r\nزينَست مهر من بمى سرخ بَرْ كزو * شد خُرّمى پديد و رخ غم بپژمريد \r\n\r\n34 - عمارهء مروزى\r\nابو منصور عمارة بن محمّد مروزى از شعراى معروف اواخر عهد سامانى و اوايل دورهء غزنويست . از مجموع اطلاعاتى كه نسبت باحوال او در دست داريم معلوم مىشود كه وى آخر عهد سامانى را درك كرده و با\r\n\r\n","description":"","footnote":"","page_name":" 452 ","page_number":478},
  {"content":"\r\n\r\nامير ابو ابراهيم اسمعيل بن نوح بن منصور سامانى ملقّب به « المنتصر » معاصر بود كه بعد از برافتادن دولت سامانى چندى در ماوراء النهر و خراسان با عمّال سلاطين ايلك خانى و غزنوى زدوخورد ميكرد و آخر در سال 395 در بيابان مرو بدست باديه‌نشينان عرب كشته شد و عماره در همين هنگام اين قطعه را در رثاء آن امير جنگجو ساخت :\r\n از خون او چو روى زمين لعل‌فام شد * روى وفا سيه شد و چهر اميد زرد\r\nتيغش بخواست خورد همى خون مرگ را * مرگ از نهيب خويش مر آن شاه را بخورد \r\nبعد از آن امير محمود بن سبكتكين را مدح گفته و از مدايح آن امير اين قطعه در لباب الالباب آمده است :\r\n از كفّ شاه نور بود بر جبين خور * جودش مرا سهيل نمودست بر جبين\r\nگر بر كران دجله كسى نام او برد * آب انگبين ناب شود گِل گُل انگبين \r\nازينكه عماره در رثاء منتصر و مدح محمود سخن گفته معلوم مىشود بعد از سال 395 و شايد تا حدود اوايل قرن پنجم ميزيسته است . ليكن چنان كه خواهيم ديد در اواخر ايام ابو سعيد ابو الخير ( 375 - 440 ) در قيد حيات نبود . بنابرين قول هدايت كه وفات او را در 360 دانسته باطلست و چنان كه از اشارهء محمّد بن على بن محمّد شبانكاره‌يى در كتاب مجمع الانساب برميآيد هميشه ساكن مرو بوده و از آنجا بيرون نرفته است « 1 » .\r\nاشعار عماره بعد ازو مورد توجّه استادان فنّ بوده و « شعراء عصر او را مقتداى خود دانسته و شعر او را بجودت صفت كرده چنان كه شاه بو على رجائى گويد ، مصراع : من خود ترا بشعر گرفتم عمارهء » « 2 » . شهرت و لطف غزلهاى عماره ازينجا معلوم مىشود كه : « روزى قوّال در خدمت شيخ [ ابو سعيد ابو الخير 
  ] اين بيت برميگفت كه :\r\n\r\n\r\n","description":"","footnote":"\r\n( 1 ) - رجوع شود بمقالهء عمارهء مروزى بقلم مرحوم مغفور عباس اقبال استاد فقيد دانشگاه در سال اول مجلهء شرق ص 8 - 15 و حكايتى كه در آنجا از كتاب مجمع الانساب نقل شده و معلومست كه شبانكاره‌يى آن را از منابع قديمترى بدست آورده است .\r\n( 2 ) - لباب الالباب ج 2 ص 24\r\n","page_name":" 453 ","page_number":479},
  {"content":"\r\n\r\n اندر غزل خويش نهان خواهم گشتن * تا بر لب تو بوسه دهم چونش بخوانى \r\nشيخ از قوّال پرسيد كه اين بيت كراست ؟ گفت : عماره گفته است . شيخ برخاست و با جماعت صوفيان به زيارت خاك عماره شد » « 1 » .\r\nنقل بسيارى از ابيات عماره در لغت فرس و در كتب ادب بعنوان شاهد دليل شهرت اين شاعر در قرن پنجم و ششم است .\r\nاز اشعار اوست :\r\n بنفشه داد مرا لعبت بنفشه قباى * بنفشه بوى شد از بوى آن بنفشه سراى\r\nبنفشه هست و نبيد بنفشه بوى خوريم * به ياد همّت محمود شاه بارخداى « 2 » \r\n* *\r\n سوگند خورم كز تو برد حورا خوبى * خوبيت عيانست چرا بايد سوگند\r\nجاى كمرت شعر عماره است همانا * كز يافتنش خيره شود و هم خردمند « 3 » \r\n* *\r\n آهو مر جفت را بغالد برخويد * عاشق معشوق را بباغ بغاليد « 4 »\r\nاى تو مَك‌آسا « 5 » بيار باز قدح را * كآنت مَكاكَفت « 6 » ازين سراى بگاليد « 7 »\r\nباد برآمد بشاخ بيد شكفته * بر سر ميخواره برگ گل بفتاليد « 8 » \r\n* *\r\n نَبُوَد ايچ مرا با بتم عتيب * مرا بىگنهى كرد شيب شيب « 9 » \r\n\r\n\r\n","description":"","footnote":"\r\n( 1 ) - اسرار التوحيد ، چاپ دكتر صفا ، ص 280\r\n( 2 ) - مجمع الانساب نقل از مقالهء مذكور مرحوم اقبال\r\n( 3 ) - ترجمان البلاغه ص 28 و 45\r\n( 4 ) - غاليدن : جستجو كردن\r\n( 5 ) - مك‌آسا : اندوهگين\r\n( 6 ) - مكاكفت : آفت و رنج\r\n( 7 ) - گاليدن : گريختن ، گريزاندن\r\n( 8 ) - فتاليدن : از هم گسستن و فرودريدن . اين ابيات از لغت فرس جمع شده است .\r\n( 9 ) - شيب شيب : آشفته\r\n","page_name":" 454 ","page_number":480},
  {"content":"\r\n\r\n ندارد بَرِ آن زلف مشك بوى * ندارد بَرِ آن روى لاله زيب\r\nچنان تافته برگشتم از غمان * كه گشتم از غم و انديشه ناشكيب \r\n* *\r\n جهان ز برف اگر چندگاه سيمين بود * زمُرُّدْ آمد و بگرفت جاى تودهء سيم\r\nبهار خانهء كشميريان بوقت بهار * بباغ كرد همه نقش خويشتن تسليم\r\nبدور باد همه روى آبگير نگر * پشيزه ساخته بر شكل پشت ماهى شيم \r\n* *\r\n با چنگ سغديانه و با بالغ « 1 » شراب * آمد بخان چاكر خود خواجه با صواب\r\nآتش بديدى اى عجب و آب ممتزج * اينك نگاه كن تو بدان جام و آن شراب\r\nجام سپيد و لعل مى صاف اندرو * گويى كه آتشى است برآميخته به آب « 2 » \r\n* *\r\n بر روى او شعاع مى از رطل برفتاد * روى لطيف و نازكش از نازكى بخست\r\nمى چون ميان سيمين دندان او رسيد * گويى كران ماه بپروين درون نشست \r\n\r\n35 - ايلاقى\r\nعوفى نام او را « تركى كشى ايلاقى » آورده « 3 » و هيچگونه اطلاعى از حال او در دست نيست . شايد « بو ذر ترك كشى » كه منوچهرى در قصيدهء خود به او اشاره كرده است « 4 » همين شاعر باشد و نيز شايد « حسين ايلاقى » كه رادويانى بنام و شعر او اشاره كرده است « 5 » همين ايلاقى ، منسوب بايلاق نزديك چاچ در ماوراء النهر ، باشد . اين ابيات از اوست :\r\n امروز اگر مراد تو برنايد * فردا رسى بدولت آبا بر\r\nچندين هزار اميد بنى آدم * طوقى شده به گردن فردا بر \r\n\r\n\r\n","description":"","footnote":"\r\n( 1 ) - بالغ : قدح\r\n( 2 ) - بيت اول ازين ابيات سه‌گانه از لغت فرس و دو بيت ديگر از لباب الالباب نقل شده است .\r\n( 3 ) - لباب الالباب ج 2 ص 26\r\n( 4 ) -\r\n در خراسان بو شعيب و بو ذر آن ترك كشى * و آن صبور پارسى و آن لَوْكَرى چنگ‌زن \r\n( 5 ) - ترجمان البلاغه ص 108 - 109\r\n","page_name":" 455 ","page_number":481},
  {"content":"\r\n\r\n* *\r\n رادمردى ز مرددانى چيست * باهنرتر ز خلق گويم كيست\r\nآنكه با دوستان بداند ساخت * و آنكه با دشمنان بداند زيست \r\nابيات ذيل در ترجمان البلاغه آمده ( ص 109 ) و به « حسين ايلاقى » كه مسلما در قرن چهارم ميزيسته منسوبست و ما آن را درينجا نقل ميكنيم خواه حسين ايلاقى همان تركى ايلاقى باشد يا نه . اين ابيات در حدائق السحر رشيد وطواط ( ص 65 - 66 ) و مجمع الفصحاء هدايت آمده است . در حدائق گويندهء آن معلوم نيست و در مجمع الفصحاء به منجيك ترمدى نسبت داده شده و درين هردو مأخذ يك بيت كه در آخر اين ابيات آورده‌ايم بيشتر دارد :\r\n زلفينِ برشكسته و قدِّ صنوبرى * زير دو زلف جعدش دو خط عنبرى\r\nدو لب عقيق و زير عقيقش دو رَسته دُرّ * نرگس دو چشم وزير دو نرگس گل طرى\r\nچشم و دو زلف و دو رخ جمله مشعبدند * وز يك دگر گرفته همه سحر و دلبرى\r\nخلد برين شدست نگه كن بكوه و دشت * صدگونه گل شكفته بهرسو كه بنگرى\r\nسرخ و سپيد و لعل و كبود و بنفش و زرد * نوروز كرد بر گل صد برگ زرگرى\r\nخيره شود دو چشم كه چون بنگرى به دو * كوشى كه بگذرى ندهد ره كه بگذرى\r\nگويى كه مشتريست بهر نرگسى درون * رخشنده همچو دو رخِ معشوق سَعْتَرى « 1 » \r\n\r\n\r\n","description":"","footnote":"\r\n( 1 ) - سعتر ، نوعى گياه خوشبوى . سعترى : كريم ، شجاع ، شاطر\r\n","page_name":" 456 ","page_number":482},
  {"content":"\r\n\r\n\r\n36 - ابو الفتح بستى\r\nنظام الدين « 1 » عميد ابو الفتح على بن محمد بن الحسين بن يوسف بن محمّد بن عبد العزيز الكاتب البستى « 2 » از مشاهير مترسّلان و شاعران ذو اللسانين آغاز عهد غزنويان و اواخر قرن چهارم هجريست .\r\nوى در آغاز كار در خدمت « بايتوز » امير بست بسر ميبرد و سمت دبيرى وى داشت .\r\nهنگامى كه ناصر الدين سبكتكين بر بايتوز غلبه يافت ابو الفتح از بيم او متوارى شد ليكن سبكتكين كه بر مرتبهء او در دانش وقوف داشت ويرا به خدمت خواند و بدبيرى برگزيد . ابو الفتح تا پايان عمر سبكتكين صاحبديوان رسائل او بود و در اوايل سلطنت محمود نيز همچنان در شغل خويش باقى ماند تا عاقبت بجهاتى سلطان بر او متغيّر شد و ظاهرا اين ابيات را در همين اوقات سروده باشد :\r\n قل للامير ادام ربّى عزّه * و اناله من فضله مكنونه\r\nانّى خبيث و لم يزل اهل النّهى * يهبون للخدّام ما يجنونه\r\nو لقد جمعت من العيوب فنونها * فاجمع من العفو الكريم فنونه\r\nمن كان يرجو عفو من هو فوقه * عن ذنبه فليعف عمّن دونه \r\nعلّت تغيّر سلطان بر ابو الفتح معلوم نيست ولى مسلّمست كه اعتذار او بفايده‌يى نينجاميد و او بنابر عبارت ترجمهء تاريخ يمينى « بديار ترك افتاد و در آن غربت فروشد » .\r\nابن خلّكان ميگويد كه در سال 400 يا 401 در بخارا درگذشت ليكن هدايت وفات او را بسال 403 نوشته است .\r\nابو الفتح در شعر و نثر عربى مهارت بسيار و در هردو شهرت داشت و بقول عوفى « 3 » او را دو ديوان بود يكى بتازى و ديگرى بپارسى و عوفى گفته است كه من آن هردو ديده‌ام . از اشعار عربى او يكى قطعهء ذيلست :\r\n رميتك عن حكم القضاء بنظرة * و مالى عن حكم القصاص مناص\r\nفلمّا جرحت الخدّ منك بمقلتى * جرحت فؤادى و الجروح قصاص \r\n\r\n\r\n","description":"","footnote":"\r\n( 1 ) - مجمع الفصحا ج 1 ص 70\r\n( 2 ) - وفيات الاعيان چاپ مصر ، ج 2 ص 508 - 509 و ترجمهء تاريخ يمينى ص 29 - 33\r\n( 3 ) - لباب الالباب ج 1 ص 64 - 66\r\n","page_name":" 457 ","page_number":483},
  {"content":"\r\n\r\nكه ترجمهء اين دو بيت است از ابو شكور :\r\n از دور بديدار تو اندر نگرِستم * مجروح شد آن چهرهء پرحسن و ملاحت\r\nوز غمزهء تو خسته شد آزرده دل من * وين حكم قضائيست جراحت بجراحت « 1 » \r\nاز اشعار فارسى او اين قطعه را عوفى در لباب الالباب و هدايت در مجمع الفصحا آورده است :\r\n يكى نصيحت من گوش‌دار و فرمان كن * كه از نصيحت سود آن كند كه فرمان كرد\r\nهمه به صلح گراى و همه مدارا كن * كه از مدارا كردن ستوده گردد مرد\r\nاگرچه قوّت دارى و عُدَّت بسيار * بگرد صلح گراى و بگرد جنگ مگرد\r\nنه هركه دارد شمشير حرب بايد رفت * نه هركه دارد پازهر زهر بايد خورد \r\n\r\n37 - فردوسى « 2 »\r\nاستاد ابو القاسم فردوسى شاعر بزرگ حماسه‌سراى ايران و يكى از گويندگان مشهور عالم و از ستارگان درخشندهء آسمان ادب فارسى و از مفاخر نامبردار ملّت ايرانست و بسبب همين عظمت مقام و مرتبت زندگى او مانند بزرگان درجهء اول ايرانى با افسانها و روايات مختلف آميخته شده و ما اگر بخواهيم اين افسانها و داستانها را كه غالبا ارزش تاريخى ندارد مانند شرح واقعى احوال او درينجا نقل كنيم از روش كار خود دور مىشويم .\r\nنام او و پدرش در ترجمهء البندارى كه در حدود سال 620 هجرى از شاهنامه به عربى شده منصور بن حسن آمده و در مآخذ ديگر مانند : تاريخ گزيده « حسن بن على » ؛ و در تذكرة الشعراء دولتشاه و آتشكدهء آذر « حسن بن اسحق بن شرف شاه » ؛ و در مجمع - الفصحاء هدايت به شكل غلط و مغشوش « حسن بن اسحق بن شرف شاه محمد بن منصور بن فخر الدين احمد بن حكيم مولانا فرّخ ( ؟ ) » آمده و ازين روايات متشتّت ميتوان بقول البندارى كه اقدمست بيشتر اعتماد كرد . كنيه و لقب شاعرى او همه‌جا از قديم‌ترين\r\n\r\n\r\n","description":"","footnote":"\r\n( 1 ) - و السنّ بالسنّ و الجروح قصاص .\r\n( 2 ) - كليهء مآخذ مربوط بفردوسى در آخر احوال و آثار او ذكر خواهد شد و ازينرو ممكن است در ضمن اين مقال از ذكر جزئيات مآخذ خوددارى شود مگر در مورد حاجت .\r\n","page_name":" 458 ","page_number":484},
  {"content":"\r\n\r\nمآخذ يعنى تاريخ سيستان و چهار مقالهء نظامى عروضى گرفته ببعد ابو القاسم فردوسى آمده و درين ترديدى نيست . مولد او را نظامى عروضى قريهء « باژ » از ناحيهء طابران طوس نوشته و دولتشاه سمرقندى قريهء رزان طوس ، و البته قول عروضى را بسبب قدمت بيشتر بايد مورد قبول و اعتقاد قرار داد .\r\nسال ولادت استاد معلوم نيست و اگر بخواهيم از روى تاريخ ختم شاهنامه و مقايسهء آن با سن فردوسى مطلب را معلوم كنيم دچار اشكالات عجيب خواهيم گشت مثلا فردوسى از پنجاه و هشت سالگى تا هفتاد و شش سالگى خود را در شاهنامه نشان داده است . در نسخ معمول شاهنامه تا هفتاد سالگى شاعر را مىيابيم و آن در پايان شاهنامه است آنجا كه از خاتمهء كار يزدگر سخن گفته است :\r\n چو سال اندر آمد بهفتاد و يك * همى زير شعر اندر آمد فلك . . . \r\nو تنها نسخى كه در آنها از 76 سالگى شاعر سخن رفته دو نسخهء خطى شاهنامه يكى متعلّق بكتابخانهء ليدن از بلاد هلند و ديگر نسخهء خطى متعلّق بكتابخانهء استرازبورگ از بلاد آلمانست كه در آنها اين بيت يافته مىشود :\r\n كنون سالم آمد بهفتاد و شَش * غنوده همى چشم ميشارفَش \r\nو شايد نزديك شدن عمرش بهشتاد هم اشاره به همين سال باشد :\r\n كنون عمر نزديك هشتاد شد * اميدم بيكبار بر باد شد « 1 » \r\nاگر اين بيت را محققا از فردوسى بدانيم ، و با آنكه در نسخ ديگر موجود نيست اصلى بشماريم ، و سال ختم شاهنامه را از 401 تا 402 چنان كه خواهيم گفت تصوّر كنيم ، تولد فردوسى در حدود 325 يا 326 اتفاق افتاده است . « نلدكه » « 2 » تصوّر مىكند فردوسى در اواخر كار شاهنامه 76 يا 77 سال داشت و تولد او را با تصوّر اينكه شاهنامه در سال 400 تمام شده باشد ، در سال 323 يا 324 فرض مىكند « 3 » .\r\nاما اگر حكم خود را مبتنى بر نسخ معمول شاهنامه كنيم ذهن ما در باب سال\r\n\r\n\r\n","description":"","footnote":"\r\n( 1 ) - مجلهء كاوه شمارهء 10 سال 2 دورهء جديد ص 13\r\n( 2 ) -  NoldeRe \r\n( 3 ) -  Das Iranische Nationalepos  چاپ دوم ص 25\r\n","page_name":" 459 ","page_number":485},
  {"content":"\r\n\r\nتولد فردوسى بيشتر بسال 329 متوجه ميگردد و حدود سال 329 يا 330 را ميتوانيم بتحقيق سال تولد فردوسى بشماريم زيرا :\r\n1 - فردوسى در سال 387 يعنى سال جلوس سلطان محمود بجاى پدر ، پنجاه و هشت ساله بود به حكم ابيات ذيل از شاهنامه :\r\n بپيوستم اين نامهء باستان * پسنديده از دفتر راستان\r\nكه تا روز پيرى مرا بردهد * بزرگى و دينار و افسر دهد\r\nنديدم جهاندار بخشنده‌يى * بگاه كيان بر درخشنده‌يى\r\nهميداشتم تا كى آيد پديد * جوادى كه جودش نخواهد كليد\r\nچنين سال بگذاشتم شصت و پنج * بدرويشى و زندگانى و رنج\r\nبدانگه كه بُد سال پنجاه و هشت * جوان بودم و چون جوانى گذشت\r\nخروشى شنيدم ز گيتى بلند * كه انديشه شد پير و من بىگزند\r\nكه اى نامداران و گردنكشان * كه جست از فريدون فرّخ نشان\r\nفريدون بيداردل زنده شد * زمين و زمان پيش او بنده شد\r\nبداد و ببخشش گرفت اينجهان * سرش برتر آمد ز شاهنشهان\r\nفروزان شد آثار تاريخ اوى * كه جاويد بادا برو بيخ اوى\r\nاز آن پس كه گوشم شنيد اين خروش * نخواهم نهادن بآواز گوش\r\nبپيوستم اين نامه بر نام اوى * همه مهترى باد فرجام اوى\r\nكه باشد بپيرى مرا دستگير * خداوند شمشير و تاج و سرير\r\nهمى خواهم از كردگار بلند * كه چندان بماند تنم بىگزند\r\nكه اين نامه بر نام شاه جهان * بگويم نماند سخن در نهان \r\nازين ابيات و فحواى آنها ( كه در 58 سالگى شنيدم كه شاهى بزرگ بر تخت كيان نشسته است و من چون آوازهء او شنيدم نامه بر نام او نظم كردم ) ، و با توجّه بابيات پيشين كه نام محمود و نخستين وزير او ابو العباس فضل بن احمد را برده است ، و نيز با توجّه به اين نكته كه محمود در خراسان بسلطنت نشست و آوازهء پادشاهى او برفور بفردوسى كه در طوس بود ميرسيد ، بصراحت مىفهميم كه جلوس محمود بر تخت سلطنت غزنويان در\r\n\r\n","description":"","footnote":"","page_name":" 460 ","page_number":486},
  {"content":"\r\n\r\n58 سالگى شاعر اتفاق افتاد ، يعنى در سال 387 فردوسى 58 سال داشت ، و بنابرين در سال 329 تولد يافت .\r\n2 - در پايان اغلب نسخ چاپى و خطى شاهنامه اين ابيات آمده است :\r\n چو سال اندر آمد بهفتاد و يك * همى زير شعر اندر آمد فلك\r\nسى و پنج سال از سراى سپنج * بسى رنج بردم باميد گنج\r\nچو بر باد دادند رنج مرا * نَبُد حاصلى سى و پنج مرا\r\nكنون عمر نزديك هشتاد شد * اميدم بيكبار بر باد شد\r\nسرآمد كنون قصهء يزد گرد * به ماه سپندار مَذ روز ارد « 1 »\r\nز هجرت شده پنج هشتاد بار * كه گفتم من اين نامهء شاهوار\r\nتن شاه محمودآباد باد * سرش سبز بادا دلش شاد باد \r\nاز ميان اين ابيات بيت دوم و سوم و چهارم محققا الحاقى و بعدى است زيرا در آنها سخن از برباد رفتن رنج سى و پنج ساله ميرود و اين يقينا مربوط ببعد از واقعهء تقديم شاهنامه و ضنّت محمود است كه با مدح محمود و ستايش وى در ابيات بعد سازگار نيست .\r\nپس اين ابيات را يا فردوسى در تجديدنظرى كه چهار و پنج سال بعد از حدود 400 هجرى ( يا اندكى بيشتر ) در شاهنامه كرد ، بر ابيات اصلى افزود ، و يا از ابيات هجونامه است كه درينجا راه يافت و گويا نظم اصلى ابيات به صورت ذيل بوده است : ( چو سال . . .\r\nسرآمد كنون . . . ز هجرت شده . . . ) و بنابرين محقق مىشود كه در حدود سال 400 هجرى ( يا اندكى بيشتر ) فردوسى 71 سال داشت و اين درست مقارنست با سال ششم از نخستين آشنايى و رابطهء فردوسى با دربار محمود و چون هفتاد و يك از 400 كم شود سال 329 يعنى سال تولد فردوسى بدست ميآيد و اين نيز با نتيجهء نخستين سازگار و همانندست .\r\nبا توجّه به اين مقدمات تقريبا ميتوان از روى تحقيق سال تولد فردوسى را حدود سنين 329 و 330 فرض نمود و بنابرين 76 سالگى شاعر و يا نزديك هشتاد سالگى او كه يكى دوبار در اشعار فردوسى آمده ، بايد در آخرين دفعه‌يى كه فردوسى در شاهنامه تجديدنظر ميكرد افزوده شده باشد ، و با اين فرض هم چنان كه خواهيم ديد اختلاف\r\n\r\n\r\n","description":"","footnote":"\r\n( 1 ) - ارد : نام روز بيست و پنجم از هرماه\r\n","page_name":" 461 ","page_number":487},
  {"content":"\r\n\r\nسى سال و سى و پنج سال رنجى كه فردوسى براى سرودن شاهنامه بدان اشاره مىكند از ميان ميرود و محقق مىشود كه فردوسى در حدود 76 سالگى سى و پنج سال براى شاهنامه كار كرده بود نه در حدود 71 سالگى .\r\nفردوسى از خانواده‌يى دهقان بود ، و نظامى عروضى او را از دهاقين طوس دانسته است « 1 » . راجع باهميت دهقانان در قرن چهارم و پنجم پيش ازين سخن گفته‌ايم و تعلّق فردوسى به اين طبقه طبعا بعضى نكات را راجع باحوال او روشن مىكند و از آن جمله ثابت مىشود كه :\r\n1 - خاندان فردوسى صاحب مكنت و ضياع و عقار بود . اين مطلب گذشته از آنكه با توجّه باصل فوق عقلا ثابت است ، از اشارات مختلف تاريخى و اقوال گوينده در موارد متعدد نيز مدلّل و ثابت ميگردد . نظامى عروضى گويد كه فردوسى در ديه باز « شوكتى تمام داشت و بدخل آن ضياع از امثال خود بىنياز بود » و فردوسى خود هم برفاه حال و سعهء عيش خود در جوانى اشاره كرده و گفته است :\r\n الا اى برآورده چرخ بلند * چه دارى بپيرى مرا مستمند\r\nچو بودم جوان برترم داشتى * بپيرى مرا خوار بگذاشتى . . .\r\nبجاى عنانم عصا داد سال * پراگنده شد مال و برگشت حال \r\nاما چنان كه از همين ابيات و ابيات متعدد ديگر شاهنامه به خوبى برميآيد شاعر استاد بر اثر نظم شاهنامه و گذراندن عمر درين راه ثروت خود را از دست داد و در پيرى تهيدست و بىچيز شد و ابيات ذيل از شاهنامه گواه مدّعاى ماست :\r\n نماندم نمكسود و هيزم نه جو * نه چيزى پديدست تا جو درو . . .\r\nنه چون من بود خوار و برگشته بخت * بدوزخ فرستاده ناكام رخت\r\nنه اميد عقبى نه دنيا بدست * زهر دو رسيده بجانم شكست . . .\r\nدو گوش و دو پاى من آهو گرفت * تهىدستى و سال نيرو گرفت \r\n2 - فردوسى مردى وطن‌پرست و در ميهن‌پرستى استوار بود . اين مطلب نيز گذشته از آنكه نتيجهء مقدمات مذكور ميتواند بود از جاى جاى شاهنامه و خصوصا\r\n\r\n\r\n","description":"","footnote":"\r\n( 1 ) - چهار مقاله ص 47\r\n","page_name":" 462 ","page_number":488},
  {"content":"\r\n\r\nاز شور فردوسى در ستايش ايران و نژاد ايرانى به خوبى آشكارست . علاوه‌برين چگونه ممكنست شاعرى سى و پنج سال رنج برد و مال و مكنت خود را از دست بدهد براى آنكه تاريخ نياكان خود را جاويد سازد ، و با همهء اين احوال عرق وطن‌پرستى در او نباشد .\r\n3 - فردوسى از تاريخ نياكان خود و از داستانها و افسانها و تاريخ ايران اطلاع و يا بدانستن آنها شوق و علاقه داشت و تربيت خانوادگى او وى را برين ميداشت و به همين سبب است كه بدون مشوّق و محرّك خود به اين كار عظيم دست زد و چنان كه خواهيم ديد تا موقعى كه گرفتار فقر و تهيدستى نگشت يعنى مال و ثروت اجدادى را بر سر كار شاهنامه نگذاشت ، بدربار شاهان و جوائز ايشان توجهى ننمود .\r\nدر باب كيفيت تحصيلات و معلومات فردوسى اطلاع صريح و درستى نداريم ولى اين نكته محقق است كه او در ادب فارسى و عربى دست داشته است .\r\nنظم داستانهاى حماسى : فردوسى ظاهرا در اوان قتل دقيقى ( در حدود 367 - 369 ) بنظم داستانهايى مشغول بوده و آنها بعضى از داستانهاى منفردند كه داستان « بيژن و گرازان » را بايد در رأس همه قرار داد .\r\nداستان بيژن و گرازان يا رزم بيژن و گرازان و يا داستان منيژه و بيژن از داستان هاى مشهور قديم بود كه غير از فردوسى از بعض شعراى ديگر عهد غزنوى نيز اشاراتى در باب آن ديده مىشود و اين ابيات منوچهرى يكى از آن اشاراتست :\r\n شبى چون چاه بيژن تنگ و تاريك * چو بيژن در ميان چاه او من\r\nثريا چون منيژه بر سر چاه * دو چشم من بر او چون چشم بيژن \r\nو در يك قطعهء منسوب بفردوسى نيز اشاراتى بداستان بيژن مىبينيم :\r\n در ايوانها نقش بيژن هنوز * بزندان افراسياب اندرست \r\nو اين بيت اخير از شهرت فراوان داستان منيژه و بيژن حكايت مىكند تا بدانجا كه تصاوير آنان را در ايوانها و بر ديوار خانها نيز نقش ميكرده‌اند .\r\nفردوسى ظاهرا و بنابر آنچه از تحقيق در سبك كلام وى در داستان بيژن و گرازان برميآيد اين داستانرا در ايام جوانى ساخته بود . يكى از دلايل اين مدّعاى ما استعمال\r\n\r\n","description":"","footnote":"","page_name":" 463 ","page_number":489},
  {"content":"\r\n\r\nالفهاى اطلاقى فراوانيست كه على التوالى و زياده از حدّ لزوم درين داستان مشاهده ميگردد و دليل آنست كه فردوسى چنان كه در ديگر موارد شاهنامه ديده مىشود ، هنوز بنهايت پختگى و مهارت خود نرسيده بود . مثلا در ميان نود بيت از يك قسمت اين داستان ابيات ذيل داراى الفهاى اطلاقيست :\r\n بپيچيد بر خويشتن بيژنا * كه چون رزم سازم برهنه تنا\r\nز تورانيان من بدين خنجرا * ببّرم فراوان سرانرا سرا\r\nبپيمان جدا كرد ازو خنجرا * بچربى كشيدش ببند اندرا\r\nچو آمد بنزديك شاه اندرا * گو دست‌بسته برهنه‌سرا\r\nيكى دست‌بسته برهنه‌تنا * يكى را ز پولاد پيراهنا\r\nنبينى كه اين بدكنش ريمنا * فزونى سگالد همى بر منا\r\nگر ايزد به من برنبخشايدا * تن رزمجويم نفرسايدا\r\nز نامردى خويش ترسيديا * ز جان و روانم تو ببريد يا\r\nبزد اسب و آمد بَرِ بيژنا * جگر خسته ديدش برهنه تنا \r\nيعنى ده درصد ابيات با قافيه‌هايى كه الفهاى زائده دارد استعمال شده و اين وضع در اشعار ديگر فردوسى كمتر مشهودست .\r\nعلاوه‌برين مقدّمه داستان منيژه و بيژن و شرحى كه فردوسى در ذكر مقدمات نظم آن بيان مىكند بصراحت تمام منفرد بودن داستان و ابتداى كار شاعر را در سرودن منظومه‌يى كه تاكنون بنظير آن دست نزده بود ، مىرساند . جوانى فردوسى و تمكّن او در ابتداى حيات نيز ازين مقدّمه به خوبى برميآيد و ازينجا ثابت ميگردد كه فردوسى در جوانى و اوايل عهد خود بسرودن منظومهء بيژن و منيژه دست زد و حتى چنين به نظر ميرسد كه اين داستان از شاهنامهء ابو منصورى گرفته نشده ( خاصه كه در غرر اخبار ملوك الفرس هم اثرى از آن نيست ) و دست يافتن شاعر بر نسخهء شاهنامهء ابو منصورى و نظم آن چند سال بعد و پس از مرگ دقيقى صورت گرفت و حتى در عين استفاده از شاهنامهء ابو منصورى نيز بايد چنين پنداشت كه فردوسى داستانهاى مهم و منفرد ديگرى مانند داستان سهراب - اكوان ديو - رزمهاى رستم را كه هريك در عهد او شهرت و رواجى\r\n\r\n","description":"","footnote":"","page_name":" 464 ","page_number":490},
  {"content":"\r\n\r\nفراوان داشتند ، در اختيار داشت و آنها را جداجدا نظم مىكرد . اما تاريخ اين داستان‌ها مشخص نيست و تنها بعضى از آنها داراى تاريخ نسبة روشن و آشكاريست مانند داستان سياوش كه گويا در حدود سال 387 سروده شده باشد « 1 » ؛ و مانند داستان كيخسرو كه بلافاصله بعد از آن شروع شد « 2 » ؛ و داستان نخجير رستم با پهلوانان بشكارگاه افراسياب كه چند هزار بيت پيش از داستان سياوش در شاهنامه جاى گرفته دو سال بعد از آن ساخته شده است « 3 » .\r\nآغاز نظم شاهنامه - نظم شاهنامه ظاهرا بر اثر شهرت كار دقيقى در دههء دوم از نيمهء دوم قرن چهارم هجرى در خراسان ، و رسيدن نسخه‌يى از گشتاسپنامهء دقيقى در اواخر همين دهه بفردوسى ، صورت گرفته است . فردوسى كه گويا طبع خود را تا اين هنگام در نظم داستانهاى كهن چندبار آزموده بود ، بفكر افتاد كه كار شاعر جوان دربار سامانى را بپايان برد ، ولى مأخذى را كه دقيقى در دست داشت مالك نبود و ميبايست چندى در راه يافتن آن رنج برد . اتفاق را يكى از دوستان او درين كار با وى يارى كرد و نسخه‌يى از شاهنامهء منثور ابو منصورى را به دو داد و فردوسى از آن هنگام واقعا بنظم شاهنامه دست برد ، بدين قصد كه كتاب مدوّن و مرتبى از داستانها و تاريخ كهن ترتيب دهد :\r\n دل روشن من چو برگشت از وى « 4 » * سوى تخت شاه جهان كرد روى \r\n\r\n\r\n","description":"","footnote":"\r\n( 1 ) - فردوسى در پايان داستان سياوش از پنجاه و هشت سالگى خود سخن ميگويد :\r\n چو برداشتم جام پنجاه و هشت * نگيرم بجز ياد تابوت و دشت \r\nو با فرض تولد فردوسى در 329 پنجاه و هشت سالگى او مصادف بود با سال 387 .\r\n( 2 ) - در آغاز اين داستان فردوسى ميگويد :\r\n ز خون سياوش گذشتم بكين * بآوردن شه ز توران زمين . . .\r\nچو شد داستان سياوش ببن * ز كيخسرو آريم اكنون سخن \r\n( 3 ) - فردوسى در مقدمهء اين داستان از شصت سالگى خود سخن مىگويد :\r\n ز كاوس كى باز پرداختم * كنون رزم گردنكشان ساختم . . .\r\nمرا عمر بر شصت شد ساليان * برنج و به سختى ببستم ميان \r\nو بر فرض تولد فردوسى در سال 329 تاريخ نظم اين داستان سال 389 است .\r\n( 4 ) - يعنى از دقيقى\r\n","page_name":" 465 ","page_number":491},
  {"content":"\r\n\r\n كه اين نامه را دست پيش آورم * ز دفتر بگفتار خويش آورم\r\nبپرسيدم از هركسى بىشمار * بترسيدم از گردش روزگار\r\nمگر خود درنگم نباشد بسى * ببايد سپردن بديگر كسى\r\nدو ديگر كه گنجم وفادار نيست * همان رنج را كس خريدار نيست\r\nزمانه‌سرايى پر از جنگ بود * بجويندگان بر جهان تنگ بود\r\nبشهرم يكى مهربان دوست بود * تو گفتى كه با من بيك پوست بود\r\nمرا گفت خوب آمد اين راى تو * بنيكى خرامد مگر پاى تو\r\nنوشته من اين نامهء پهلوى * بپيش تو آرم مگر بغنوى\r\nگشاده زبان و جوانيت هست * سخن گفتن پهلوانيت هست\r\nشو اين نامهء خسروى بازگوى * بدين جوى نزد مهان آب روى\r\nچو آورد اين نامه نزديك من * برافروخت اين جان تاريك من . . .\r\n. . . يكى نامه ديدم پر از داستان * سخنهاى آن بر منش راستان\r\nفسانه كهن بود و منثور بود * طبايع ز پيوند آن دور بود\r\nنبردى بپيوند او كس گمان * پرانديشه گشت اين دل شادمان\r\nگذشته بر او ساليان دو هزار * گر ايدونكه برتر نيايد شمار . . .\r\n. . . من اين نامه فرّخ گرفتم بفال * همى رنج بردم ببسيار سال \r\nتاريخ اين واقعه يعنى شروع نظم شاهنامه درست معلوم نيست ولى از چند اشارهء فردوسى ميتوان تاريخ تقريبى آن را معيّن كرد .\r\n1 - از همين چند بيت چنين برمىآيد كه آنگاه كه فردوسى بنظم شاهنامه دست پيش آورده بود اوضاع خراسان آشفته و پريشان و زمانه‌سرايى پر از جنگ بود .\r\nاين وقايع ظاهرا مربوطست بسال 371 و خلافهاى ميان ابو الحسن و ابو على سيمجور و فائق الخاصه با ابو العباس تاش ( سپهسالار خراسان بعد از ابو الحسن سيمجور ) ، و قتل عتبى وزير ، و جنگهاى سخت سپاهيان سامانى با امراى آل بويه ، و هجوم احتمالى ديالمه بخراسان كه بر اثر اطلاع از مرگ ابو شجاع فنا خسرو عضد الدوله از آن كار و تعقيب\r\n\r\n","description":"","footnote":"","page_name":" 466 ","page_number":492},
  {"content":"\r\n\r\nسپاهيان شكست خوردهء سامانى فروايستادند « 1 » . پس با همين يك اشاره ميتوان سال احتمالى شروع كار فردوسى را بنظم شاهنامهء ابو منصورى پيدا كرد و آن حدود سالهاى 370 و 371 هجريست .\r\n2 - در پايان كار يزدگرد چنان كه قبلا ديده‌ايم فردوسى گفته است كه شاهنامهء او در سال 400 هجرى بانجام رسيد و در همان حال از رنج سى سالهء خود سخن گفته است و بنابرين بايد نظم شاهنامه در حدود سال 370 يا اندكى بعد از آن آغاز شده باشد .\r\n3 - فردوسى در مقدّمهء تاريخ اشكانيان از قحط و غلاى بزرگ خراسان و بخشيدن خراج يك ساله سخن ميگويد و اين واقعه بنابر اشارهء عتبى مربوطست بسال 401 تا هنگام برداشت محصول سال 402 « 2 » . پس بايد قبول كرد كه سال 400 در ابيات مذكور تقريبى است نه تحقيقى و بنابرين بايد در انتخاب سال كامل 370 اندكى احتياط كرد و تا يكى دو سال بعد از آن را نيز در نظر داشت .\r\nاز وقتى كه فردوسى شروع بنظم شاهنامه كرد ظاهرا تحت حمايت و نگاهداشت يكى از امراى طوس قرار گرفت . در عناوين نسخ معمول شاهنامه نام اين امير را منصور يا ابو منصور يا ابو منصور عبد الرزاق ، نگاشته‌اند ولى پيداست كه اين قول باطلست زيرا ميان آغاز شاهنامه و وفات ابو منصور محمّد بن عبد الرزاق نزديك بيست سال فاصله بود .\r\nاشعارى كه بدان امير اشاراتى دارد اينهاست :\r\n بدين نامه چون دست بردم فراز * يكى مهترى بود گردن‌فراز\r\nجوان بود و از گوهر پهلوان * خردمند و بيدار و روشن‌روان\r\nخداوند راى و خداوند شرم * سخن گفتن خوب و آواى نرم\r\nمرا گفت كز من چه آيد همى * كه جانت سخن برگرايد همى\r\nبه چيزى كه باشد مرا دسترس * بكوشم نيازت نيارم بكس\r\nهمى داشتم چون يكى تازه سيب * كه از باد نامد به من بر نهيب \r\n\r\n\r\n","description":"","footnote":"\r\n( 1 ) - تاريخ گرديزى چاپ تهران ص 37 ببعد\r\n( 2 ) - ترجمهء تاريخ يمينى ص 325 - 331\r\n","page_name":" 467 ","page_number":493},
  {"content":"\r\n\r\n بكيوان رسيدم ز خاك نژند * از آن نيكدل نامور ارجمند . . .\r\nچنان نامور گم شد از انجمن * چو در باغ سرو سهى از چمن . . . \r\nاين مرد كه بفحواى بيت اخير و ابيات بعد به وضع نامعلومى ناپديد شد فردوسى را نيكو ميداشت و در آغاز كار مايهء تشويق شاعر بود و بعد ازو نام حيىّ قتيبه يا حسين قتيبه عامل طوس « 1 » در شاهنامه ميآيد كه باز حمايت فردوسى و نگاهداشت او را برعهده گرفته بود :\r\n حُيَىِّ قُتيبه است از آزادگان * كه از من نخواهد سخن رايگان\r\nازويم خور و پوشش و سيم و زر * به دو يافتم جنبش و پا و پر\r\nنيم آگه از اصل و فرع خراج * همى غلطم اندر ميان دواج « 2 » \r\nگذشته ازين ، دو تن ديگر از نامداران موطن فردوسى در كار نظم شاهنامه با او يارى ميكردند و فردوسى نام آن دو را نيز در شاهنامهء خود آورده است :\r\n درين نامه از نامداران شهر * على ديلم و بودلف راست بهر \r\nولى در بعضى ديگر از نسخ چنين آمده :\r\n از آن نامور نامداران شهر * على ديلمى بود كو راست بهر\r\nكه همواره كارم به خوبى روان * همى داشت آنمرد روشن‌روان \r\nو ازين دو بيت اخير مسلّم مىشود كه كلمهء « بودلف » الحاقيست نه اصلى . بهرحال اگر هم اسم اين هردو تن اصلى باشد كيفيت يارى آن دو بفردوسى معلوم نيست و چنان كه خواهيم ديد نظامى عروضى يكى را ناسخ و ديگرى را راوى شاهنامه ميداند ولى قبول روايت او هم خالى از اشكال به نظر نمىآيد .\r\nفردوسى از امراى نزديك كسى را لايق آن نميدانست كه اثر عظيم و جاودان خود را به دو تقديم كند و همواره در پى بزرگى ميگشت كه سزاوار آن اثر بديع باشد و سرانجام محمود غزنوى بزرگترين پادشاه عصر خود را شايستهء اين امر يافت :\r\n من اين نامه فرّخ گرفتم بفال * همى رنج بردم ببسيار سال \r\n\r\n\r\n","description":"","footnote":"\r\n( 1 ) - چهار مقاله ص 48\r\n( 2 ) - دواج : بستر\r\n","page_name":" 468 ","page_number":494},
  {"content":"\r\n\r\n نديدم سرافراز بخشنده‌يى * بگاه كيان بر درخشنده‌يى\r\nهمم اين سخن بر دل آسان نبود * جز از خامشى هيچ درمان نبود\r\nيكى باغ ديدم سراسر درخت * نشستنگه مردم نيك‌بخت\r\nبجايى نبود ايچ پيدا درش * جز از نام شاهى نبود افسرش\r\nكه اندر خور باغ بايستمى * اگر نيك بودى بشايستمى\r\nسخن را نگهداشتم سال بيست * بدان تا سزاوار اين گنج كيست\r\nجهاندار محمود با فرّ وجود * كه او را كند ماه و كيوان سجود\r\nبيامد نشست از بر تخت داد * جهاندار چون او ندارد به ياد\r\nسر نامه را نام او تاج گشت * بفرّش دل تيره چون عاج گشت \r\nازين ابيات به خوبى ثابت مىشود كه فردوسى همواره در فكر آشنايى با پادشاهى بزرگ بود كه شاهنامهء خود را بنام وى كند و آخر كار قرعهء فال بنام محمود زد و اين شرف او را ارزانى داشت . ظاهرا اين امر در شصت و پنج يا شصت و شش سالگى شاعر يعنى حدود سال 394 يا 395 اتفاق افتاد چه درين روزگار فقر و تهيدستى او بنهايت رسيده و ضياع و عقار موروث در راه نظم حماسهء ملّى ايران از دست رفته بود . ابيات ذيل از شاهنامه مؤيّد مدّعاى ماست :\r\n بپيوستم اين نامهء باستان * پسنديده از دفتر راستان\r\nكه تا روز پيرى مرا بردهد * بزرگى و دينار و افسر دهد\r\nنديدم جهاندار بخشنده‌يى * بگاه كيان بر درخشنده‌يى\r\nهمى داشتم تا كى آيد پديد * جوادى كه جودش نخواهد كليد\r\nچنين سال بگذاشتم شصت و پنج * بدرويشى و زندگانى و رنج\r\nچو پنج از بر سال شصتم گذشت * بدانسان كه باد بهارى بدشت\r\nمن از شصت و شش سست گشتم چو مست * بجاى عنانم عصا شد بدست \r\nو در پايان شاهنامه ابيات ذيل ثبت شده است :\r\n چو بگذشت سال از برم شصت و پنج * فزون كردم انديشهء درد و رنج\r\nبتاريخ شاهان نياز آمدم * بپيش اختر ديرساز آمدم \r\n\r\n","description":"","footnote":"","page_name":" 469 ","page_number":495},
  {"content":"\r\n\r\n بزرگان و با دانش آزادگان * نبشتند يكسر سخن رايگان\r\nنشسته نظاره من از دورشان * تو گفتى بُدم پيش مزدورشان\r\nجز احسنت ازيشان نبد بهره‌ام * بكَفت اندر احسنتشان زهره‌ام\r\nسر بدره‌هاى كهن بسته شد * وزان بند روشن دلم خسته شد \r\nاين ابيات چنين مىرساند كه تا اين هنگام يعنى حدود سالهاى 394 - 395 شهرت داستانهاى منظوم فردوسى بسيار شده بود و بزرگان و دانشمندان از منظومهء او نسخها برگرفتند اما كسى در پاداش اين كار بزرگ دست او نگرفت و اين دهقان دانشمند بزرگوار در پيرى تهيدست و باثر گرانبهاى خود نيازمند گشت و بر آن شد كه مگر با درآوردن آن بنام سلطان محمود بمال و ثروتى رسد . در همين سال يعنى در حدود 394 - 395 ميان او و دربار سلطان محمود رابطه‌يى پديد آمد و دور نيست كه وسيلهء اين ارتباط ابو العباس فضل بن احمد اسفراينى وزير سلطان محمود بوده باشد زيرا در مقدّمهء ابيات منقول ( بپيوستم اين نامه . . . الخ ) و در ضمن مدح محمود ( در مقدّمهء داستان جنگ كيخسرو و افراسياب ) نام ابو العباس بدينگونه آمده است :\r\n كجا فضل را مسند و مرقدست * نشستنگه فضل بن احمدست\r\nنَبُد خسرو انرا چنان كدخداى * بپرهيز و داد و بدين و براى\r\nكه آرام اين پادشاهى بدوست * كه او بر سر نامداران نكوست\r\nگشاده‌زبان و دل و پاكدست * پرستندهء شاه و يزدان‌پرست\r\nز دستور فرزانهء دادگر * پراگنده رنج من آمد بسر\r\nبپيوستم اين نامهء باستان * پسنديده از دفتر راستان \r\nازين ابيات چنين مستفاد مىشود كه فضل بن احمد وزير دانشمند محمود بر اثر علاقه‌يى كه به زبان فارسى داشت بفردوسى و شاهنامهء وى اقبالى تمام كرد و او را با تمام آن برانگيخت و بنعمت و مال نويد داد .\r\nابو العباس فضل بن احمد اسفراينى ( م . 404 ) نخستين وزير محمود است . در ابتداى كار خويش از دبيران ابو الحسن فائق بن عبد اللّه معروف بفائق الخاصه ( متوفى بسال 398 ) و سپس چندگاهى صاحب بريد مرو بود و در سال 384 كه سبكتكين بر\r\n\r\n","description":"","footnote":"","page_name":" 470 ","page_number":496},
  {"content":"\r\n\r\nابو على سيمجور و فائق كه در خراسان بطغيان برخاسته بودند غلبه يافت ، ابو العباس را از امير نوح سامانى بوزارت محمود خواست . محمود درين هنگام با لقب سيف الدوله سپهسالار خراسان شده بود . ابو العباس از سال 384 تا 401 وزارت محمود ميكرد و درين سال بر اثر نقارى كه ميان او و محمود پديد آمده بود بپاى خود بقلعهء غزنين رفت و نامه‌يى بمحمود نگاشت و خويش را محبوس خواند . محمود نيز كه منتهز فرصت بود وى را مصادره كرد و خانه و ضياع و عقار او را فروگرفت « 1 » . يكى از آثار مرضيهء ابو العباس درآوردن مكاتيب و مناشير و دفترهاى ديوانيست از تازى بپارسى كه پس از عزل او و آمدن احمد بن حسن ميمندى بر سر كار به حالت نخستين بازگشت .\r\nچنان كه خواهيم ديد پيش از حدود سال 394 يا 395 كه على الظاهر نخستين سال آشنايى فردوسى با دربار محمودست ، نظم شاهنامه يك بار بپايان رسيده بود ( سال 384 ) ، و اين‌بار دوم بود كه فردوسى در شاهنامه تجديدنظر ميكرد و مىخواست كه آن را كامل سازد و بنام سلطان محمود درآورد .\r\nبنابرين لازمست اينجا تحقيقى در باب سنين ختم شاهنامه و كيفيت تقديم داشتن آن بسلطان محمود كنيم و آنگاه بشرح باقى احوال شاعر بپردازيم :\r\nتاريخ ختم شاهنامه و درآوردن آن بنام محمود - فردوسى در شاهنامه ظاهرا چندبار از رنج سى ساله :\r\n بسى سال اندر سراى سپنج * بسى رنج بردم باميد گنج\r\nبسى رنج بردم درين سال سى * عجم زنده كردم بدين پارسى\r\nچو سى سال بردم بشهنامه رنج * كه شاهم ببخشد بپاداش گنج \r\nو يك بار از سى و پنج سال :\r\n سى و پنجسال از سراى سپنج * بسى رنج بردم باميد گنج\r\nچو برباد دادند رنج مرا * نبد حاصلى سى و پنج مرا \r\nو همچنين از تاريخ چهار صد هجرى :\r\n ز هجرت بشد پنج هشتاد بار * كه گفتم من اين نامهء شاهوار \r\n\r\n\r\n","description":"","footnote":"\r\n( 1 ) - تاريخ يمينى ص 356 - 361\r\n","page_name":" 471 ","page_number":497},
  {"content":"\r\n\r\nو يك جا از واقعه‌يى كه مربوط بسال 401 و 402 هست ( واقعهء بخشيدن خراج يك ساله چنان كه درين ابيات از مقدّمهء داستان اشكانيان مىيابيم :\r\n گذشته ز شوّال ده با چهار * يكى آفرين باد بر شهريار\r\nازين مژده دادند بهر خراج * كه فرمان بُد از شاه با فرّ و تاج\r\nكه سالى خراجى نخواهد ز پيش * ز ديندار و بيدار و زمرد كيش\r\nازين نامهء شاه دشمن‌گداز * كه بادا همى ساله بر تخت ناز\r\nهمه مردم از خانها شد بدشت * نيايش همى ز آسمان برگذشت\r\nكه جاويد بادا سر تاجدار * خجسته بر او گردش روزگار \r\nو نتيجهء قحط و غلائيست كه در سال 401 و اوايل 402 در خراسان پديد آمده بود ) ، سخن ميگويد و باز در بعضى از نسخ چنان كه خواهيم ديد سخن از سال 384 آمده و آن تاريخ سال ختم شاهنامه دانسته شده است .\r\nاين اشارات مختلف مايهء حيرت خواننده ميگردد . اما دو سال را بواقع تاريخ ختم شاهنامه در دو موقع ميتوان دانست يكى 384 و ديگرى حدود سالهاى 401 - 402 در تاريخ نخستين نسخهء اول شاهنامه بپايان رسيد و در تاريخ ثانوى نسخهء دوم . اما سخن از رنج سى و پنج ساله يا هشتاد سالگى شاعر مربوط ببعد از سال 402 است كه فردوسى آخرين تجديدنظر خود را در شاهنامه مىنمود .\r\nاتمام اولين نسخهء شاهنامه - چنان كه گفته‌ايم فردوسى مدّتى پيش از بدست آوردن نسخهء شاهنامهء ابو منصورى ( در حدود سال 370 - 371 ) بنظم بعضى از داستانهاى حماسى ايران قديم مشغول بوده است و بعدها نيز كه بنظم نسخهء ابو منصورى پرداخت با رعايت ترتيب پيش نيامد يعنى از آغاز تا انجام آن را به ترتيب نظم نكرد بلكه هر قسمت را بنابر ميل خويش و به حكم طبع و ذوق جداجدا انتخاب كرد و آخر كار آنها را نظم و ترتيبى داد و ابياتى را براى ارتباط آن داستانها به يكديگر سرود و اين مطلب از بحثى كه قبلا در باب بعضى از داستانهاى شاهنامه و تاريخ نظم آنها كرده‌ايم به خوبى برميآيد .\r\nگذشته از اين با مطالعهء دقيق در شاهنامه و مقايسهء آن با « غرر اخبار ملوك الفرس » كه\r\n\r\n","description":"","footnote":"","page_name":" 472 ","page_number":498},
  {"content":"\r\n\r\nقسمت اعظم آن از شاهنامهء ابو منصورى عينا ترجمه شده است « 1 » ثابت مىشود كه فردوسى بعضى از داستانها را بيرون از شاهنامهء ابو منصورى تهيه كرده و بنظم درآورده است ، مانند داستان بيژن و منيژه و رستم و سهراب و رستم و اكوان ديو و بسى از داستانهاى ديگر رستم كه على الظاهر از كتاب « آزاد سرو » برداشته شده بود .\r\nاما نسخهء ابو منصورى را كه فردوسى از حدود سال 370 يا سال 371 بنظم آن آغاز كرده بود ظاهرا يك بار پس از سيزده چهارده سال در حدود سال 384 يعنى ده سال پيش از آشنايى با دربار محمود بپايان رسانيد . در دو نسخه از شاهنامهاى موجود در لندن اين ابيات آمده است :\r\n سرآمد كنون قصهء يزدگرد * به ماه سفندار مَذ روز ارد\r\nز هجرت شده سيصد از روزگار * چو هشتاد و چار از برش برشمار \r\nو باز :\r\n ز هجرت سه صد سال و هشتاد و چار * بنام جهان داور كردگار « 2 » \r\nو در نسخه‌يى متعلّق بكتابخانهء بودلين بجاى هشتاد و چار هفتاد و چار ديده مىشود « 3 » و اين تاريخ به صورت ذيل در نسخهء كتابخانهء استرازبورگ ضبط شده است :\r\n گذشته از آن سال سيصد شمار * برو برفزون بود هشتاد و چار « 4 » \r\nو در ترجمهء فتح بن على بن محمّد البندارى الاصفهانى ( ترجمه در حدود 620 - 624 ) نيز تاريخ ختم شاهنامه 384 است و از مقايسهء ترجمهء البندارى با نسخ معمول شاهنامه به خوبى ثابت مىشود نسخه‌يى كه در دسترس البندارى بوده بسيارى از مطالب نسخ متداول شاهنامه را نداشته و بنابرين نسخه‌يى كوتاهتر و مختصرتر بوده است .\r\nاين مطالب بجملگى مؤيّد اين معنى است كه پيش ازين نسخ معمول نسخهء مختصرتر و كوتاهترى از شاهنامه در سال 384 تهيه و تدوين شده بود كه على الظاهر\r\n\r\n\r\n","description":"","footnote":"\r\n( 1 ) - رجوع شود بكتاب « حماسه‌سرايى در ايران » تأليف دكتر صفا ، چاپ اول ص 101 - 103\r\n( 2 ) - رجوع شود به ضميمهء فهرست نسخ فارسى كتابخانهء موزهء بريتانيا تأليف ريو ص 132\r\n( 3 ) - فهرست كتابخانهء بودلين ص 451\r\n( 4 ) - مجلهء كاوه شمارهء 10 سال 2 دورهء جديد ص 15\r\n","page_name":" 473 ","page_number":499},
  {"content":"\r\n\r\nفردوسى آن را بنام كسى نكرد .\r\nدر پايان يكى از نسخ شاهنامه محفوظ در موزهء بريتانيا ( بشمارهء  or 1403  ) و همچنين در مقدّمهء نسخ معمول يوسف و زليخا ابياتيست كه بر روى هم ايجاد اين تصوّر را مىكند كه فردوسى پس از سال 384 سفرى باصفهان و « خان لنجان » و بغداد كرد و منظومهء يوسف و زليخا را در بغداد بامير عراق تقديم نمود و نسخه‌يى از شاهنامه را در 25 محرّم 389 در اصفهان به حاكم خان لنجان داد .\r\nابيات سست و بىمايهء نسخهء مذكور كه در آخر آن آمده چنين است :\r\n چو شد اسپرى داستان بزرگ * سخنهاى آن خسروان سترگ\r\nبروز سيم شنبدى چاشتگاه * شده پنج ره پنج روزان ز ماه\r\nكه تازيش خواند محرّم بنام * كه از ارجمنديش ماه تمام\r\nاگر سال نيز آرزو آمدست * نهم سال و هشتاد با سيصدست\r\nز تاريخ دهقان بگويَمْت نيز * ز انديشه دل را بشويَمْت نيز\r\nمه بهمن و آسمان روز « 1 » بود * كه حاكم بدين نامه پيروز بود\r\nچو خواهشگرى و نيازم نمود * بدين پرسشم بر زبان برگشود\r\nهمايون نهاد پسنديده گل * خردمند و ارميده و نيك‌دل\r\nگرانمايه احمد كه همسال او * بجويد بهرجا ازو آل او\r\nز باباش جويى تو نام درست * ابو بكرش آخر محمد نخست\r\nسپاهانى و خان نشستنگهش * بنزد بزرگان ستوده دهش ( ظ : رهش )\r\nچو درخان لنجان فراز آمدم * بهرچ آن بگويى نياز آمدم\r\nمرا سوى خان خودش راه داد * چو با من بديد او بخرگاه داد\r\nخداوند اين دفترم بنده كرد * لب هرمرا دم پر از خنده كرد\r\nز پوشيدنى وز گستردنى * ز افگندنى و هم از خوردنى\r\nپسنديده و پاك درخورد من * بدادى بشستى ز دل‌درد من\r\nبدانديش بر من زبان برگشود * چو خر ژاژهر زشتيى مىسرود\r\nبگوشم رسيد و گرفتم كران * كه تا دلش بر من نگردد گران\r\nمرا خواند و از من نيوشيد چيز * چو بايدت گفتا ببخشم بنيز\r\nچو بدگوى دانم كه بدخواه تست * بدانديش بر شيوه و راه تست \r\n\r\n\r\n","description":"","footnote":"\r\n( 1 ) - آسمان روز : نام روز بيست و هفتم از هرماه شمسى\r\n","page_name":" 474 ","page_number":500},
  {"content":"\r\n\r\n تو بىبيم باش و مشو دور ما * كه بدگو نشايد بمزدور ما\r\nكه همواره رنجور بادا تنش * چو مادرش بدنام هرجا زنش\r\nچو از پردگيش آگهى يافتم * سوى خدمتش تيز بشتافتم\r\nبهر كار فرمانبر او شدم * بنيكو نهاديش خستو شدم\r\nبه فرزند او گرچه شاگرد هست * نگر تا كجا مهربانيش هست ( كذا )\r\nبهاران سوى رود زرّين شدم * ز بهر نشاط و به اين شدم ( كذا )\r\nبه آب اندر افتادم از ناگهان * ز ياران بپيشم كهان و مهان\r\nبماندم گرفتار گرداب سخت * تو گفتى كه برگشت بيدار بخت\r\nچو آگاه شد بر سر من دويد * بمويم گرفت و مرا بركشيد\r\nدلش گشت بر ديدنم نيك شاد * سبك گوسفندى بدرويش داد\r\nپس از خواست دادار يزدان پاك * شد ايمن ازو جان من از هلاك\r\nكنون گر بدستم بود جان و تن * ندارم دريغ ار بخواهد ز من\r\nكه يزدان نيكى دهش يار باد * بدانديش و بدگوى او خوار باد « 1 » \r\nاين اشعار سست نه تنها از فردوسى نيست و براى تقديم شاهنامه به حاكم خان لنجان بر « شاهنامه » افزوده نشده است بلكه از تأمل درين بيت :\r\n خداوند اين دفترم بنده كرد * لب هرمرا دم پراز خنده كرد \r\nو بيت ذيل :\r\n به فرزند او گرچه شاگرد هست * نگر تا كجا مهربانيش هست ( كذا ) \r\nدر نهايت وضوح ثابت مىشود كه : اولا اين ابيات در شكرگزارى از احسان احمد يا پدرش ابو بكر محمّد حكمران يا ساكن « خان لنجان » بر آخر نسخه‌يى متعلّق به او اضافه شد و درين ابيات شاعر او را « خداوند اين دفتر » يعنى صاحب اين نسخه ذكر كرده است . و ثانيا مسلّم مىشود كه اين اشعار متعلّق است به كسى كه معلّم احمد بن ابو بكر محمّد بوده ( مگر آنكه كلمهء شاگرد را غلط و مصحّف بدانيم ) و در خدمت وى مدّتها زيسته و انعام و آسايش يافته است و معلوم نيست چرا محققانى كه على العميا صحّت انتساب اين ابيات را بفردوسى پذيرفته‌اند در سستى آن ابيات و ناروايى آنها دقت نكرده‌اند .\r\n\r\n\r\n","description":"","footnote":"\r\n( 1 ) - نقل از شمارهء 10 سال دوم دورهء جديد كاوه ص 16\r\n","page_name":" 475 ","page_number":501},
  {"content":"\r\n\r\nگذشته ازين ، بنابر دلايلى كه بموقع اقامه خواهد شد ، ثابت خواهد گرديد كه منظومهء يوسف و زليخا خلاف مشهور اصلا متعلّق بفردوسى نيست و بنابرين سفر او ببغداد و نظم داستان يوسف و زليخا در حدود سال 386 بنام موفق ابو على حسن بن محمّد وزير بهاء الدولهء ديلمى ( كه در 387 از وزارت معزول و در 390 محبوس شده ) و بازگشت از آنشهر و توقف در « خان لنجان » و تقديم شاهنامه بابو بكر محمد و امثال اينها افسانه‌هاى تازه‌يى است كه در نتيجهء اعتماد بر بعضى از نسخ شاهنامه و يوسف و زليخا در باب اين شاعر ابداع شده است .\r\nختم دومين نسخه و درآوردن آن بنام محمود غزنوى - چنان كه ديده‌ايم نخستين نسخهء شاهنامه در سال 384 بپايان رسيد ولى اين نسخه بنابر آنچه تحقيق كرده‌ايم بسى كوتاهتر از نسخهء حاضر بوده و ظاهرا مأخذ كار البندارى در ترجمهء شاهنامه قرار گرفته است . اما فردوسى محققا پس ازين سال دائما در تكميل شاهنامه رنج مىبرد و كار ميكرد و درين حال شاهنامهء او شهرت مىيافت و از آن چنان كه گفته‌ايم نسخه‌ها برمىداشتند تا بجايى كه آوازهء شهرت فردوسى بدربار محمود رسيد و فردوسى على الظاهر بوسيلهء نصر بن ناصر الدين سبكتكين برادر محمود ( متوفى بسال 412 ) يا بوسيلهء ابو العباس فضل بن احمد با اين پادشاه آشنايى يافت ( حدود سال 394 يا 395 ) و بر آن شد كه يك بار ديگر در شاهنامه نظر كند و در موارد لازم مدح محمود و بيان مآثر او را بيفزايد و اثر جاويد خود را بشاه غزنين تقديم كند تا بدينوسيله هم از فقر و تهيدستى رهايى يابد و هم شاهنامهء خود را از دستبرد حوادث مصون نگاه دارد . اين كار شش هفت سال به طول انجاميد و چنان كه شاعر در پايان شاهنامه آورده است در سال چهار صد هجرى انجام گرفت\r\n ز هجرت بشد پنج هشتاد بار * كه گفتم من اين نامهء شاهوار \r\nليكن چنان كه ديده‌ايم چون در آغاز داستان اشكانيان سخن از حادثهء بخشيدن خراج يك ساله ميرود كه مربوطست بحادثهء قحط خراسان ( 401 تا اوايل سال 402 ) و مدح و ستايش محمود نيز با آن همراهست ، معلوم مىشود كه يا سال 400 آخرين سال تجديد نظر در شاهنامه نبود و يا اين سال بتقريب ذكر شده و مراد از آن حوالى سال 400 است .\r\n\r\n","description":"","footnote":"","page_name":" 476 ","page_number":502},
  {"content":"\r\n\r\nبهرحال فردوسى ظاهرا پس از سال 401 - 402 شاهنامه را بدربار محمود تقديم كرد و درين وقت حامى او فضل بن احمد اسفراينى معزول و مطرود شده بود و فردوسى طرفدارى در دربار محمود غزنوى نداشت و شاهنامه به نظر قبول نگريسته نشد .\r\nاختلاف با محمود غزنوى - پس از ختم شاهنامه چنان كه نظامى عروضى گفته است : على ديلمى آن را در هفت مجلّد نوشت « 1 » . اين على ديلمى يا على ديلم در شاهنامه از نامداران شهر طوس دانسته شده و از كسانيست كه بفردوسى نيكويى و احسان ميكرده‌اند و بنابرين بعيدست كه ناسخ شاهنامه بوده باشد . و نيز اگر قول نظامى عروضى را راست پنداريم بايد كار استنساخ مدتى پس از سال 402 هم ادامه يافته باشد زيرا استنساخ شصت هزار بيت در هفت مجلّد كار آسانى نيست . نظامى عروضى بازگفته است كه « بودلف » راوى فردوسى بود و با وى بغزنين رفت . اين اسم اگرچه در بعضى از نسخ شاهنامه پس از نام على ديلمى آمده اما اگر حقيقى و واقعى باشد نبايد سمت روايت به دو داد زيرا او هم در آن نسخ از حاميان فردوسى است نه از زيردستان او « 2 » .\r\nبهرحال فردوسى پس از ختم شاهنامه آن را از طوس بغزنين برد و بمحمود تقديم كرد . در باب كيفيت سفر فردوسى بغزنين و تقديم شاهنامه بمحمود غزنوى ، از كتاب او چيزى برنمىآيد و درين باب بايد از روايات مختلف استفاده كرد ، اما اين روايات متشتّت و اغلب غير قابل قبولست و تنها ميتوان از روى آنها سفر فردوسى را بغزنين درست دانست .\r\nفردوسى پس از مسافرت به اين شهر خلاف انتظار خود مورد توجّه و محبّت پادشاه غزنوى قرار نگرفت و با آنكه بنابروايات مذكور پادشاه غزنوى تعهّد كرده بود كه در برابر هربيت يك دينار به دو دهد بجاى دينار درهم داد و اين كار مايهء خشم فردوسى گشت چنان كه بنابر همان روايات همهء دراهم محمود را بحمّامى و فقّاعى بخشيد .\r\nدرين باب نخست بايد از گفتار فردوسى در شاهنامه و هجونامه استفاده كرد و آنگاه بذكر دلايل اين امر پرداخت :\r\n\r\n\r\n","description":"","footnote":"\r\n( 1 ) - چهار مقاله ص 48\r\n( 2 ) - و نيز رجوع شود به همين كتاب ص 468\r\n","page_name":" 477 ","page_number":503},
  {"content":"\r\n\r\nفردوسى در شاهنامه اشاراتى دارد كه دليل تيرگى روابط ميان او و محمودست و از آن جمله است ابيات ذيل از هجونامه :\r\n نكردى درين نامهء من نگاه * بگفتار بدگوى گشتى ز راه\r\nهرآن‌كس كه شعر مرا كرد پست * نگيردش گردون گردنده دست . . .\r\nنه زينگونه دادى مرا تو نويد * نه اين بودم از شاه گيتى اميد\r\nبدانديش كش روز نيكى مباد * سخن‌هاى نيكم ببد كرد ياد\r\nبر پادشا پيكرم زشت كرد * فروزنده اختر چو انگِشت كرد . . .\r\nجهاندار اگر نيستى تنگدست * مرا بر سر گاه بودى نشست\r\nكه سفله خداوند هستى مباد * جوانمرد را تنگدستى مباد\r\nبدانش نَبُد شاه را دستگاه * و گرنه مرا برنشاندى بگاه\r\nچو ديهيم دارش نبد در نژاد * ز ديهيم‌داران نياورد ياد . . .\r\nچو اندر تبارش بزرگى نبود * نيارست نام بزرگان شنود . . .\r\nچو سى سال بردم بشهنامه رنج * كه شاهم ببخشد بپاداش گنج\r\nمرا زين جهان بىنيازى دهد * ميان مهان سرفرازى دهد\r\nبپاداش گنج مرا درگشاد * به من جز بهاى فقاعى نداد\r\nفقاعى بيرزيدم از گنج شاه * از آن من فقاعى خريدم به راه . . . \r\nاين ابيات دليلست بر آنكه : محمود هنگام خواندن فردوسى او را بانعام و صلهء جزيل نويد داده بود ولى فردوسى بر اثر اختلاف عقيده با محمود در بزرگداشت شاهان و پهلوانان عجم ، و در نتيجهء بدگويى بدانديشان ، مورد بىلطفى پادشاه غزنوى قرار گرفت و در برابر نظم شاهنامه و درآوردن آن بنام محمود صلتى حقير و ناچيز به دو رسيد چنان كه شاعر همهء آن را بفقّاعى در راه بخشيد .\r\nابيات ديگرى در شاهنامه مىيابيم كه بنابر آنها محقق مىشود فردوسى بر اثر حرمان از مراحم محمود ببرادر او نصر بن ناصر الدين سبكتكين متوسّل شده است . در مقدمهء داستان شيرين و خسرو چنين گفته است :\r\n چنين شهريارى و بخشنده‌يى * بگيتى ز شاهان درخشنده‌يى \r\n\r\n","description":"","footnote":"","page_name":" 478 ","page_number":504},
  {"content":"\r\n\r\n نكرد اندرين نامهء من نگاه * ز بدگوى و بخت بد آمد گناه\r\nحسد برد بدگوى در كار من * تبه شد برِ شاه بازار من\r\nچو سالار شاه اين سخنهاى نغز * بخواند ، ببيند بپاكيزه مغز ،\r\nز گنجش من ايدر شوم شادمان * كزو دور بادا بدِ بدگمان\r\nوزان پس كند ياد بر شهريار * مگر تخم رنج من آيد ببار\r\nكه جاويد باد افسر و تخت او * ز خورشيد تابنده‌تر بخت او \r\nازين ابيات بصراحت تمام معلوم مىشود كه فردوسى پس از تقديم شاهنامه بر اثر بدگويى حاسد از چشم محمود افتاد و سپس به نصر بن ناصر الدين سبكتكين متوسّل شد كه اولا وى را بگنج خويش شادمان دارد ، و ثانيا نزد محمود ازو شفاعت كند و رنج او را بثمر رساند .\r\nبا توجه به اين سخنان صحّت كلى گفتار نويسندگان مقدمهء بايسنقرى و صاحبان تذكره‌ها در اينكه محمود فردوسى را چنان كه بايد نيكو نداشت ، ثابت مىشود اما صحّت اجزاء سخنان ايشان مانند : پرداختن شصت هزار درهم بجاى شصت هزار دينار ، و رفتن فردوسى بحمّام و تقسيم شصت هزار درهم ميان فقّاعى و حمّامى ، و نگاشتن اين ابيات معروف :\r\n حكيم گفت كسى را كه بخت و الا نيست * به هيچ روى مر او را زمانه جويا نيست\r\nبرو مجاور دريا نشين مگر روزى * بدستت آيد دُرّى كجاش همتا نيست\r\nخجسته درگه محمود ز اولى درياست * كدام دريا كاو را كرانه پيدا نيست\r\nشدم به دريا غوطه زدم نديدم دُرّ * گناه بخت منست اين گناه دريا نيست \r\nو بدست آوردن نسخهء شاهنامه از خزينهء محمود ، و نگاشتن ابيات هجونامه بر مقدمهء آن ، و امثال اين سخنان ، اصلا معلوم نيست .\r\nاما علل نقار و كدورت فردوسى و محمود را ميتوان بدينگونه ياد كرد :\r\n1 - اختلاف مذهبى ميان فردوسى كه بمذهب تشيّع ، و محمود كه بتسنّن معتقد بود ، و هردو در عقيدهء خود راسخ بودند . اين معنى از هجونامه به خوبى برميآيد :\r\n مرا غمز كردند كآن پرسخن * به مهر نبى و على شد كهن . . . الخ \r\n\r\n","description":"","footnote":"","page_name":" 479 ","page_number":505},
  {"content":"\r\n\r\nو همچنين از سخنان نظامى عروضى كه از قول معاندان فردوسى چنين نگاشته است :\r\n« او مردى رافضى است و معتزلى مذهب و اين بيت بر اعتزال او دليل كند كه او گفت :\r\n ببينندگان آفريننده را * نبينى مرنجان دو بيننده را \r\nو بر رفض او اين بيتها دليلست كه او گفت :\r\n خردمند گيتى چو دريا نهاد * برانگيخته موج ازو تندباد\r\nچو هفتاد كشتى درو ساخته * همه بادبانها برافراخته\r\nميانه يكى خوب كشتى عروس * برآراسته همچو چشم خروس\r\nپيمبر به دو اندرون با على * همه اهل بيت نبى و وصى\r\nاگر خلد خواهى بديگر سراى * بنزد نبى و وصى گير جاى\r\nگرت زين بد آيد گناه منست ؟ * چنين دان و اين راه راه منست\r\nبرين زادم و هم برين بگذرم * يقين دان كه خاك پى حيدرم \r\nو سلطان محمود مردى متعصّب بود و در او اين تخليط بگرفت و مسموع افتاد . » « 1 » و على الظاهر او را بددين و بدكيش خوانده بود :\r\n كه بددين و بدكيش خوانى مرا * منم شير نرميش خوانى مرا\r\nمرا غمز كردند كآن پرسخن * به مهر نبى و على شد كهن\r\nمن از مهر اين هردو شه نگذرم * اگر تيغ شه بگذرد بر سرم\r\nمرا سهم دادى كه در پاى پيل * تنت را بسايم چو درياى نيل\r\nنترسم كه دارم ز روشن‌دلى * بدل مهر جان نبى و على . . .\r\nاگر شاه محمود ازين بگذرد * مر او را بيكجو نسنجد خرد \r\n2 - اينكه فردوسى ابو العباس فضل بن احمد را مدح گفته و او را بشاهنامه ستوده است ، و چو شاهنامه را على التحقيق پس از عزل ابو العباس بمحمود تقديم كرد ناگزير معاندان دربارى ابو العباس فضل بن احمد مدّاح او را آزار كردند و بسعايت و تخليط پرداختند . موضوع تخليط معاندان و حاسدان از جاى جاى شاهنامه به خوبى آشكار مىشود . در چهار مقاله چنين آمده است كه فردوسى « بپايمردى خواجهء بزرگ احمد\r\n\r\n\r\n","description":"","footnote":"\r\n( 1 ) - چهار مقاله ص 49\r\n","page_name":" 480 ","page_number":506},
  {"content":"\r\n\r\nحسن كاتب عرضه كرد و قبول افتاد و سلطان محمود از خواجه منّتها داشت اما خواجهء بزرگ منازعان داشت كه پيوسته خاك تخليط در قدح جاه او همى انداختند . محمود با آن جماعت تدبير كرد كه فردوسى را چه دهيم ؟ گفتند پنجاه هزار درم ، و اين خود بسيار باشد كه او مردى رافضيست . . . » « 1 » اين عبارات بعقيدهء ما تنها با تغيير نام « احمد حسن » به « فضل بن احمد » از نظر تاريخى درست و قريب بحقيقت ميگردد زيرا از قرائن چنين برميآيد كه بر اثر مخالفت گروهى با ابو العباس دوستان او نيز طبعا مورد حسد و بدسگالى آنان قرار مىگرفتند و مسلما در حدود 402 تا چند گاهى هنوز معاندان احمد بن حسن قوّتى نداشته‌اند تا مايهء آزار شاعر شده باشند .\r\n3 - اختلاف عقيدهء محمود و فردوسى بر سر مسائل نژادى و ملّى . فردوسى محققا ايرانى ميهن‌پرستى بوده و در شاهنامه نيز به حكم شرايط حماسهء ملّى ناگزير همواره دشمنان ايران را مانند تازيان و تركان ببدى ياد مينموده است ( و محققا متن شاهنامهء ابو منصورى هم ويرا بچنين امرى وادار ميكرد ) و بالعكس از ايرانيان همواره بنيكى سخن مىگفت و اين امر ظاهرا مايهء كدورت خاطر محمود ، كه گويا مانند هرپادشاه اجنبى ايران و ممالك اسلامى ببيان افتخارات ملل خوش‌دل نبود ، گرديده و اين مطلب هم از اشعار فردوسى و هم از يك حكايت تاريخ سيستان به خوبى مدلل ميگردد و آن چنين است « 2 » : « و حديث رستم بر آن جمله است كه بو القسم فردوسى [ به 
  ] شاهنامه بشعر كرد ، و بر نام سلطان محمود كرد و چندين روز همى برخواند ، محمود گفت همهء شاهنامه خود هيچ نيست مگر حديث رستم و اندر سپاه من هزار مرد چون رستم هست ، بو القسم گفت زندگانى خداوند دراز باد ، ندانم اندر سپاه او چند مرد چون رستم باشد اما اين دانم كه خداى تعالى خويشتن را هيچ بنده چون رستم ديگر نيافريد ! اين بگفت و زمين بوسه كرد و برفت . ملك محمود وزير را گفت اين مردك مرا بتعريض دروغ‌زن خواند ، وزيرش گفت ببايد كشت ، هرچند طلب كردند نيافتند .\r\nچون بگفت رنج خويش ضايع كرد و برفت هيچ عطا نايافته ، تا بغربت فرمان يافت »\r\n\r\n\r\n","description":"","footnote":"\r\n( 1 ) - چهار مقاله ص 48 - 49\r\n( 2 ) - تاريخ سيستان ص 7 - 8\r\n","page_name":" 481 ","page_number":507},
  {"content":"\r\n\r\nو اين حكايت درست يادآور بيت ذيل از فردوسى است كه :\r\n چو اندر تبارش بزرگى نبود * نيارست نام بزرگان شنود \r\n4 - خسّت ذاتى محمود كه فردوسى به آن اشاره كرده است او را از دادن صلهء جزيلى كه فردوسى توقع داشت مانع شد چنان كه صله و انعامى كه در برابر رنج سى سالهء شاعر حقير مىنمود بفردوسى داد كه بقول شاعر ببهاى فقاعى ميارزيد :\r\n بپاداش گنج مرا درگشاد * به من جز بهاى فُقاعى نداد\r\nفُقاعى بيرزيدم از گنج شاه * از آن من فُقاعى خريدم به راه\r\nپرستارزاده نيايد به كار * اگر چند دارد پدر شهريار \r\nاز مجموع آنچه گفتيم چنين برميآيد كه : فردوسى پس از حضور در غزنين و تقديم شاهنامه بدربار محمود ، بر اثر مخالفتى كه محمود با رافضيان داشت ، و نيز در نتيجهء تعصّبى كه فردوسى در اعتقاد ببزرگان ايران اظهار مىكرد ، و همچنين در نتيجهء سعايت مخالفان ابو العباس فضل بن احمد و شايد بر اثر تضريب برخى از شعرا و امثال اين امور مورد بىمهرى محمود واقع شد و صلهء حقير و ناچيزى دريافت و كار نقار بجايى كشيد كه محمود قصد قتل فردوسى كرد و فردوسى از ترس جان از غزنين گريخت .\r\nداستانهايى كه قصه‌پردازان به صورت شرح احوال فردوسى نگاشته و بنابر آنها :\r\nفردوسى ناشناس بغزنين وارد شد ، و در باغى كه شعرا مجلس انس در آن ترتيب داده بودند درآمد ، و با آنان مشاعره كرد ، و سپس بر اثر اعجاب آنان بشاه معرفى شد ، و مأمور نظم شاهنامه گرديد ، و شاه به دو وعده داد كه بجاى هربيت يك دينار بدهد ، و سپس درهم داد « 1 » و او آن را ميان حمّامى و فقاعى قسمت كرد ، و سپس نسخهء شاهنامه را كه بخزانهء محمود داده بود بدست آورد و هجونامه را بر آن نگاشت و از غزنين گريخت . . . ، چون مأخذ صريح تاريخى ندارد فعلا به صورت وقايع صحيح در اينجا ذكر نمىشود .\r\n\r\n\r\n","description":"","footnote":"\r\n( 1 ) - نظامى عروضى يك جا مقدار صلهء محمود را پنجاه هزار درهم و يك جا بيست هزار گفته و ديگران شصت هزار .\r\n","page_name":" 482 ","page_number":508},
  {"content":"\r\n\r\nبنابر قول نظامى عروضى چون « بيست هزار درم بفردوسى رسيد بغايت رنجور شد و بگرمابه رفت و برآمد ، فقّاعى بخورد و آن سيم ميان حمّامى و فقّاعى قسم فرمود ، سياست محمود دانست ، بشب از غزنين برفت و بهرى بدكان اسمعيل ورّاق پدر ازرقى فرود آمد ، و شش ماه در خانهء او متوارى بود تا طالبان محمود بطوس رسيدند و بازگشتند ، و چون فردوسى ايمن شد ازهرى روبطوس نهاد و شاهنامه برگرفت و بطبرستان شد بنزديك سپهبد شهريار كه از آل باوند در طبرستان پادشاه او بود ، و آن خاندانيست بزرگ ، نسبت ايشان بيزدگرد شهريار پيوندد ، پس محمود را هجا كرد در ديباچه بيتى صد و بر شهريار خواند و گفت من اين كتاب را از نام محمود با نام تو خواهم كردن كه اين كتاب همه اخبار و آثار جدّان تست . شهريار او را بنواخت و نيكوييها فرمود و گفت يا استاد محمود را بر آن داشتند و كتاب را به شرطى عرضه نكردند و ترا تخليط كردند و ديگر تو مردى شيعييى و هركه تولّى بخاندان پيامبر كند او را دنياوى به هيچ كارى نرود كه ايشان را خود نرفته است . محمود خداوندگار منست ، تو شاهنامه بنام او رها كن و هجو او به من ده تا بشويم و ترا اندك چيزى بدهم ، خود ترا خواند و رضاى تو طلبد و رنج چنين كتاب ضايع نماند . و ديگر روز صد هزار درم فرستاد و گفت هربيتى بهزار درم خريدم آن صد بيت به من ده و با محمود دل خوش كن . فردوسى آن بيتها فرستاد ، بفرمود تا بشستند ، فردوسى نيز سواد بشست و آن هجو مندرس گشت و از جمله اين شش بيت بماند :\r\n مرا غمز كردند كان پرسخن * به مهر نبى و على شد كهن\r\nاگر مهرشان من حكايت كنم * چو محمود را صد حمايت كنم\r\nپرستار « 1 » زاده نيايد به كار * وگر چند باشد پدر شهريار\r\nازين در سخن چند رانم همى * چو دريا كرانه ندانم همى\r\nبنيكى نبد شاه را دستگاه * و گرنه مرا برنشاندى بگاه\r\nچو اندر تبارش بزرگى نبود * ندانست نام بزرگان شنود » « 2 » \r\n\r\n\r\n","description":"","footnote":"\r\n( 1 ) - پرستار و پرستنده : خدمتكار ، بنده\r\n( 2 ) - چهارمقاله ص 49 - 50\r\n","page_name":" 483 ","page_number":509},
  {"content":"\r\n\r\nداستان سفر فردوسى از مازندران ببغداد و نظم يوسف و زليخا در آنجا ، چنان كه خواهيم گفت ، كاملا مجعول و خلاف حقيقت است و بنابرين تحقيق در باب اين سفر و كيفيت بازگشت او بخان لنجان و تقديم شاهنامه بابو بكر محمّد درينجا به كلى زائد و بىحاصل به نظر ميآيد .\r\nفردوسى از مازندران بخراسان بازگشت و مدتى در موطن خود با خاطر افسرده و در پريشانى و تنگدستى زندگى ميكرد و بعيد نيست در همين ايام بنابر فحواى ابياتى كه بنصر بن ناصر الدين سبكتكين خطاب كرده به او متوسّل شده باشد تا مگر از وى نزد محمود شفاعت كند ولى ظاهرا تا پايان حيات وى محمود با او بر سر مهر نيامد .\r\nنظامى عروضى مدّعيست كه احمد بن حسن ميمندى همواره مترصّد شفاعت از فردوسى نزد محمود بود و آخر در يكى از سفرهاى هند بدين كار توفيق يافت و سلطان را واداشت تا هنگام ورود بغزنين انعام و صلهء شاعر را به دو بازفرستد و اتفاقا اين صله و انعام را هنگامى كه از دروازهء رودبار طبران مىآوردند جنازهء فردوسى را از دروازهء رزان بيرون مىبردند .\r\nبرفرض صحّت اين داستان هم بايد در نظر داشت كه فردوسى در اواخر عمر تهىدست و نااميد بود و از بيت ذيل او چنين برميآيد كه نااميدى وى تا يكى دو سال به آخر عمر او مانده يعنى تا هشتاد سالگى نيز ادامه داشت :\r\n كنون عمر نزديك هشتاد شد * اميدم بيكباره برباد شد \r\nتجديدنظر نهايى - مطلبى كه ذكر آن درينجا لازم به نظر ميآيد آنست كه فردوسى در سنين نزديك بموت ظاهرا مشغول تجديدنظر نهايى در شاهنامه بود و در همين اوقاتست كه بعضى ابيات بر آن افزود و يا برخى از ابيات را تصحيح كرد و تغيير داد و اين آخر تجديدنظر شاعرست كه در شاهنامه نموده و اكنون نسخ معمول و مشهور شاهنامه مأخوذ از همان آخرين نسخه‌ييست كه نزد فردوسى بوده و در همين نسخه بود كه هجونامهء محمود وجود داشت و بعد از مرگ فردوسى منتشر گشت و بنابرين نبايد قول نظامى را كه گفته است هجونامهء فردوسى مندرس شده و از آن جز شش بيت نمانده ، كاملا قبول كرد بلكه بايد درين باب بحدس « نولدكه » بيشتر اعتماد نمود كه معتقد\r\n\r\n","description":"","footnote":"","page_name":" 484 ","page_number":510},
  {"content":"\r\n\r\nاست فردوسى هجونامهء محمود را تا پايان حيات خود منتشر نساخت و من چنين عقيده دارم كه برفرض وجود ابيات الحاقى و مجعول در هجونامه عدهء آنها از چند بيت معدود تجاوز نمىنمايد و بقيه همه اصلى و آثار اصالت از آنها آشكارست .\r\nوفات فردوسى بقول حمد اللّه مستوفى در سال 416 و بقول دولتشاه سمرقندى « در شهور سنهء 411 احدى عشر و اربعمأئة » اتفاق افتاد ، صحّت يا سقم مآخذ هيچيك ازين دو مؤلّف بر ما معلوم نيست ولى چنان كه از شاهنامه و ابيات هجونامه برمىآيد بعد از حدود سال 409 و 410 از فردوسى اثر و خبرى در شاهنامه نيست زيرا چنان كه ميدانيم آخرين اشاره‌يى كه بسن شاعر در دست داريم بيتى است كه در آن از نزديكى عمر خود بهشتاد سخن گفته است ، و اگر ولادت فردوسى را چنان كه گفتيم در حدود سال 329 - 330 بدانيم هشتاد سالگى او مصادف با سال 409 - 410 بود منتهى بايد در نظر داشت كه فردوسى در بيت مذكور از نزديكى عمر خويش بهشتاد سخن گفته نه از هشتاد سالگى تمام . با توجه به اين مقدمه ميتوان قول دولتشاه را بيشتر باور داشت و بحقيقت نزديكتر شمرد .\r\nپس از مرگ فردوسى بنابر نقل نظامى عروضى مذكّرى كه در طابران بود از تدفين فردوسى در قبرستان مسلمانان جلوگيرى كرد « و گفت من رها نكنم تا جنازهء او در گورستان مسلمانان برند كه او رافضى بود ، و هرچند مردمان بگفتند با آن دانشمند درنگرفت ، درون دروازه باغى بود ملك فردوسى ، او را در آن باغ دفن كردند . امروز هم در آنجاست و من در سنهء عشر و خمسمأئة آن خاك را زيارت كردم » « 1 » . دولتشاه امتناع از خواندن نماز را بر جنازهء شاعر بيكى از مشايخ صوفيه بنام ابو القاسم على بن عبد اللّه گرگانى نسبت داده است « 2 » كه در اواسط قرن پنجم ميزيست و در استوارى قول او ترديدست .\r\nقبر فردوسى چنان كه ديده‌ايم بقول نظامى عروضى در درون دروازهء طبران بود و او خود در سال 510 آن را زيارت كرد . دولتشاه محل آن را در شهر طوس پهلوى مزار\r\n\r\n\r\n","description":"","footnote":"\r\n( 1 ) - چهار مقاله ص 51\r\n( 2 ) - تذكرة الشعرا چاپ هند ص 30\r\n","page_name":" 485 ","page_number":511},
  {"content":"\r\n\r\nعباسيه دانسته و گفته است كه تا زمان او معروف و محل زيارت بوده است « 1 » .\r\nفريزر انگليسى در 1236 هجرى جاى قبر را كه مزار محقّرى بوده نزديك گنبد نقاره‌خانه نشان داده « 2 » و آن همانجاست كه اكنون آرامگاه جديد را بر آن ساخته‌اند .\r\nفرزندان فردوسى - نظامى عروضى گويد : « از فردوسى دخترى ماند سخت بزرگوار ، صلت سلطان خواستند كه به دو سپارند قبول نكرد و گفت بدان محتاج نيستم .\r\nصاحت بريد به حضرت بنوشت و بسلطان عرضه كردند ، مثال داد . . . آن بخواجه ابو بكر اسحق كرّامى دهند تا رباط چاهه كه بر سر راه نشابور و مروست در حدّ طوس عمارت كند . » « 3 » - و باز در آغاز حكايت فردوسى گويد كه « از عقب يك دختر بيش نداشت و شاهنامه بنظم همى كرد و همه اميد او آن بود كه از صلهء آن كتاب جهاز آن دختر بسازد . » « 4 » - نويسندگان ديگر نيز به اين امر اشاره كرده‌اند و يقينا مأخذ قول ايشان همين سخنان نظامى عروضى بود ولى ما از وجود اين دختر در شاهنامهء استاد طوس اثرى نمىيابيم .\r\nدر شاهنامه يك جا فردوسى بمرگ پسر خود كه در سى و هفت سالگى مرده بود اشاره مىكند و آن در ضمن داستان بهرام چوبين است . بنابرين اشاره در شصت و پنج سالگى شاعر يعنى در حدود 394 يا 395 پسر او كه در آن هنگامى سى و هفت ساله بود ( و بنابرين تولد او در حدود 358 اتفاق افتاده بود ) درگذشت و پدر را دردمند و متأثر ساخت .\r\n مرا سال بگذشت بر شصت و پنج * نه نيكو بود گر بيازم بگنج\r\nمگر بهره برگيرم از پند خويش * برانديشم از مرگ فرزند خويش\r\nمرا بود نوبت برفت آن جوان * ز دردش منم چون تن بيروان \r\n\r\n\r\n","description":"","footnote":"\r\n( 1 ) - تذكرة الشعرا ص 30\r\n( 2 ) - مجلهء كاوه شمارهء 12 سال دوم دورهء جديد مقالهء فردوسى بقلم آقاى تقىزاده ص 24\r\n( 3 ) - چهار مقاله ص 51\r\n( 4 ) - ايضا ص 47\r\n","page_name":" 486 ","page_number":512},
  {"content":"\r\n\r\n جوانرا چو شد سال بر سى و هفت * نه بر آرزو يافت گيتى و رفت\r\nهمى بود همواره با من درشت * برآشفت و يكباره بنمود پشت \r\nمذهب و عقيدهء فردوسى - چنان كه از ابيات منقول و نيز از آنچه فردوسى در آغاز شاهنامه آورده است ، برميآيد شاعر ما مردى شيعىمذهب و در اصول عقايد نزديك بطريقهء معتزله بوده است . بنابر آنچه نظامى عروضى نيز گفته بيت ذيل بر اعتزال او دلالت مىكند :\r\n ببينندگان آفريننده را * نبينى مرنجان دو بيننده را \r\nو با آنكه شاعر در ابيات ذيل نام خلفاى ثلاث را پيش از على عليه السلام ذكر كرده :\r\n كه خورشيد بعد از رسولان مه * نتابيد بر كس ز بو بكر به\r\nعُمَر كرد اسلام را آشكار * بياراست گيتى چو باغ بهار\r\nپس از هردوان بود عثمان گُزين * خداوند شرم و خداوند دين \r\nولى چون در مدح و نعت على بن ابيطالب بيش از ديگران مبالغه كرده و نيز در دو بيت ذيل بصراحت بتشيّع خود اعتراف نموده است :\r\n اگر چشم دارى بديگر سراى * بنزد وصى و نبى گير جاى\r\nگرت زين بدآيد گناه منست * چنين است و آيين و راه منست \r\nو اين اعترافات او را ابيات متعددى از هجونامه نيز كاملا تأييد نموده است ، پس بنابرين مقدمات حكم اوّلى ما درينكه فردوسى شيعى و نزديك بطريقهء معتزله بود ثابت مىشود « 1 » .\r\nعلاوه برين بايد دانست كه فردوسى در عقيدهء دينى خود ثابت‌قدم بود و خلاف آنچه بعضى انديشيده‌اند بآيين زرتشت ميل و علاقه‌يى نداشت و بعبارت ديگر وطن دوستى وى دليل تعلّق او بآيين زرتشت نبود .\r\nفردوسى مردى موحّد بوده و بصورتهاى مختلف در شاهنامهء خود در ستايش يزدان و اثبات وجود و تجرّد واجب سخن گفته است . مهمترين ستايش وى از خالق در آغاز شاهنامه است كه ابيات مشهور آن گواه اعتزال فردوسى است و بيت ذيل از آن :\r\n\r\n\r\n","description":"","footnote":"\r\n( 1 ) - و نيز رجوع شود بكتاب النقض ص 252\r\n","page_name":" 487 ","page_number":513},
  {"content":"\r\n\r\n جهانرا بلندى و پستى تو اى * ندانم چه اى هرچه هستى تو اى \r\nنمايندهء كمال توحيد در نظر اوست .\r\nدر شاهنامه چندين بار بعقايد حكيمانه‌يى بازميخوريم كه محققا نتيجهء فكر و ذوق شخص شاعرست . درين موارد گاه عقايد فلاسفه باثبات آمده است مثلا در موضوع خلق جهان و چگونگى تشكيل زمين و عناصر افلاك از عقايد فلاسفه پيروى شده است ولى فردوسى گاه ازين قوم بزشتى ياد كرده و آنانرا بسيار گوى و غير قابل تبعيت و تقليد شمرده و در آغاز داستان اكوان ديو گفته است :\r\n ايا فلسفه‌دان بسيار گوى * نپويم براهى كه گويى بپوى\r\nسخن هيچ بهتر ز توحيد نيست * بنا گفتن و گفتن ايزد يكيست . . . الخ \r\nفردوسى در شاهنامه هرجا مناسب ديده بموعظه و نصيحت و اراءهء طريق پرداخته و ازين باب هم يكى از شعراى خوب ايرانست . از نصايحى كه در شاهنامه مىيابيم برخى متعلّق بمتون اصلى و جزء داستانهاست و از آن جمله است نصايح بزرگمهر كه در رأس همهء نصايح شاهنامه واقعست . اما پندها و مواعظى كه بر زبان فردوسى جارى شده و متعلّق بمتون اصلى داستانها و شاهنامهء منثور نبوده است ، در پايان داستانهاى شاهان و پهلوانان و هنگام قتل و مرگ آنان و امثال اين موارد ديده مىشود . نخستين امرى كه با مرگ و قتل پهلوانى بخاطر فردوسى راه ميجست بىوفايى و بىاعتبارى جهان بود اما فردوسى ميگويد در جهانى كه همه چيز در آن ناپايدارست بايد بنيكى كوشيد و كردار و گفتار و انديشه را بصلاح آورد :\r\n چنينست گيهان ناپايدار * تو در وى بجز تخم نيكى مكار \r\nو ازينطريق درمىيابيم كه فردوسى از تحسّر خود بر ناپايدارى و بىاعتبارى جهان نتيجهء مثبت عملى ميگيرد و بافكار كژ و بيراه متوجه نميشود .\r\nآثار فردوسى - آثار فردوسى عبارتست از شاهنامه و بعضى ابيات پراگنده و علاوه برين چنان كه خواهيم گفت بغلط از حدود قرن هشتم و نهم منظومهء يوسف و زليخا را كه متعلّق بشاعرى از درباريان طغانشاه است به او نسبت داده‌اند .\r\nابيات پراگندهء فردوسى عبارتست از قطعات و ابيات و غزلهايى كه در جنگها\r\n\r\n","description":"","footnote":"","page_name":" 488 ","page_number":514},
  {"content":"\r\n\r\nو تذكرها به او نسبت داده شده و دكتر اته همهء آنها را جمع‌آورى كرده است ولى در انتساب غالب اين ابيات بفردوسى ترديدست و از شاعر استاد ما جز چند قطعه و يك غزل بمطلع :\r\n شبى در برت گر برآسودمى * سر فخر بر آسمان سودمى \r\nكه على الظاهر متعلّق به اوست چيزى باقى نمانده .\r\nاما شاهنامه چنان كه ميدانيم منظومهء بسيار مفصلى است كه : « ز ابيات غرّا دوره سى هزار » در آنست يعنى مجموع ابياتش به شصت هزار مىرسد ولى نسخ معمول گاه كمتر و گاه بر اثر الحاق ابيات غير اصلى زيادتر ازين شمار دارد .\r\nموضوع شاهنامه تاريخ ايران قديم از آغاز تمدّن نژاد ايرانى تا انقراض حكومت آن بدست عربست . اين دورهء ممتد تاريخى به پنجاه پادشاهى تقسيم مىشود كه از حيث طول زمان و تفصيل يا اختصار مطالب با يكديگر متفاوتند .\r\nدر شاهنامه سه دورهء متفاوت مىتوان تشخيص داد : اول دورهء اساطيرى ، دوم عهد پهلوانى ، سوم دوران تاريخى . دورهء اساطيرى از عهد گيّومرث تا ظهور فريدون ، و دورهء پهلوانى از قيام كاوه تا قتل رستم ، و دورهء تاريخى از اواخر عهد كيان ببعدست و ليكن اين قسمت نيز آميختگى تمام با افسانها و داستانهاى حماسى دارد .\r\nچنان كه تاكنون چندبار گفته‌ايم فردوسى در نظم شاهنامه از مآخذى استفاده كرده است . ازين مآخذ در درجهء اول بايد شاهنامهء ابو منصورى را نام برد و سپس داستانهايى را كه در باب رستم و خاندان كرشاسپ وجود داشته و گويا جامع و راوى آنها آزاد سرو نامى بوده كه پيش ازين راجع به او سخن گفته‌ايم و ديگر بعضى از داستانهاى متفرق آن عهد مانند داستان رزم بيژن و گرازان و كتابى كه در شرح داستان اسكندر متداول بوده است .\r\nيوسف و زليخا و ردّ انتساب آن بفردوسى - در آغاز و انجام نسخ معمول يوسف و زليخا ببحر متقارب معمولا نسّاخ آن را بفردوسى نسبت داده‌اند و به همين سبب هم محققان اروپايى و بسيارى از محققان ايرانى در نهايت اشتباه برين عقيده رفته و خواسته‌اند ثابت كنند كه منظومهء يوسف و زليخا از فردوسى مىباشد و از همين طريق\r\n\r\n","description":"","footnote":"","page_name":" 489 ","page_number":515},
  {"content":"\r\n\r\nقسمتى از تاريخ حيات فردوسى يعنى رفتن او ببغداد و وصول بحضور موفق و بهاء الدوله و مأموريت بنظم قصهء يوسف و زليخا جعل شده است .\r\nعلّت جعل اين داستان آنست كه از مقدّمهء يكى از نسخ داستان يوسف و زليخا متعلّق بكتابخانهء موزهء بريتانيا چنين برميآيد كه صاحب آن منظومه سفرى بعراق عرب كرده و مدتى در بغداد متوقف بوده و در مدت توقف در بغداد به خواهش موفق ابو على حسن بن محمد بن اسمعيل ( م . 394 ) وزير ديالمه بنظم داستان يوسف و زليخا مبادرت كرده و در آن مقدّمه موفق و امير عراق را مدح گفته و در آن ضمن اشاره كرده است كه پيش ازو دو تن ديگر يعنى ابو المؤيّد بلخى و بختيارى شاعر هم اين قصه را بشعر پارسى درآورده‌اند و او سومين كسيست كه بنظم اين داستان مبادرت كرده است « 1 » . اين شاعر سوم را غالب محققان معاصر ، فردوسى دانسته‌اند .\r\nنسخه‌يى كه ابيات مذكور را در آن مىيابيم متعلّقست بكتابخانهء موزه بريتانيا و آن ابيات در نسخ معمول چاپى موجود نيست ولى غالب نسخ خطى و چاپى يوسف و زليخاى بحر متقارب بوسيلهء نسّاخ بفردوسى نسبت داده شده و همهء محققان حتى دكتر اته و نلد كه و برون اين نسبت را قبول كرده و در صحت آن اصرار ورزيده‌اند ولى اين نسبت كاملا غلط و بىمعنى است زيرا :\r\n1 - سبك شاعرى ، استعمال كلمات عربى زياد ، سستى اشعار و تعلّق آنها بسبكى كه على التحقيق اصلا در عهد فردوسى يعنى اواخر عهد سامانى وجود نداشته خود دليل واضح و آشكاريست بر آنكه داستان منظوم مذكور متعلّق بفردوسى نيست .\r\n2 - مذهب گويندهء اين داستان محققا تشيّع نبود چنان كه در گفتارى كه راجع بستايش پيامبر و اصحاب او دارد از چهار خليفه بنيكى ياد مىكند و درين امر\r\n\r\n\r\n","description":"","footnote":"\r\n( 1 ) -\r\n فضا را يكى روز اخبار آن * همى راندمش بىغرض بر زبان\r\nبنزديك تاج زمانه اجل * موفق سپهر وفا و محل\r\nز من اين حكايت بواجب شنيد * پس آنگه سوى من يكى بنگريد\r\nمرا گفت خواهم كه اكنون تو نيز * بباشى بگفتار و شغلى بنيز\r\nهم از بهر اين قصه ساز آورى * ز هرگوشه معنى فراز آورى \r\n","page_name":" 490 ","page_number":516},
  {"content":"\r\n\r\nبر خلاف فردوسى كه در باب على عليه السلام غلوّ كرده راه اعتدال پوييده و هرچهار يار را بيك چشم نگريسته و گفته است :\r\n صحابان او جمله اخْيَر بُدند * همه هريكى همچو اختر بُدند\r\nو ليكن ازيشان چهار آمدند * كه در دين حقّ پايدار آمدند\r\nابو بكر صدّيق شيخ عتيق * كه بُد روز و شب مصطفى را رفيق\r\nپس از وى عمر بُد كه قيصر بروم * ز سهمش نيارست خفتن ببوم\r\nسيم مير عثمان دين‌دار بود * كه شرم و حيا زو پديدار بود\r\nچهارم على ابن عمّ رسول * سرِ شيرمردان و جفتِ بتول\r\nاز آزار اين چار دل را بتاب * كه آزارشان دوزخ آرد بتاب \r\nاما فردوسى در عين آنكه ازين چهار يار بنيكى سخن گفته چون بعلى عليه السلام رسيده راه افراط در پيش گرفته و سرانجام به اعتقاد شديد خويش به دو اقرار كرده و حتى كار را بجايى كشانده كه گفته است :\r\n نباشد جز از بىپدر دشمنش * كه يزدان بسوزد به آتش تنش \r\n3 - سومين دليل بزرگ آنست كه در مقدمهء اين كتاب مدح شمس الدوله ابو الفوارس طغانشاه محمد بن الب‌ارسلان برادر ملكشاه و ممدوح ازرقى شاعر آمده است كه در هرات حكومت ميكرد :\r\n نخست از خداوند باداد و دين * گشايم زبان را ابر آفرين\r\nسخن كابتدا مدح خسرو بود * همايون همه چون مه نو بود\r\nسپهر هنر آفتاب امل * ولىّ النعم شاه شمس الدول\r\nجهان فروزنده فخر ملوك * منزّه دل پاكش از رنج سوك\r\nملك بو الفوارس پناه جهان * طوغَنشاهِ خسرو الب‌ارسلان \r\nگويندهء اين داستان كه على التحقيق غير از فردوسى و يكى از معاصران طغانشاه پسر الب‌ارسلانست درست معلوم نيست . اين شاعر چنان كه از مقدمهء داستان او برميآيد آثار ديگرى نيز داشته و خود گفته است :\r\n من از هردُرى سفته دارم بسى * شنيدند گفتار من هركسى \r\n\r\n","description":"","footnote":"","page_name":" 491 ","page_number":517},
  {"content":"\r\n\r\n سخنهاى شاهان بيداد و داد * بسخت و بسست و ببند و گشاد\r\nببزم و برزم و بكين و به مهر * يكى از زمين و يكى از سپهر\r\nبسى گوهرم داستان سفته‌ام * بسى نامهء دوستان گفته‌ام\r\nسپردم بسى راه دل خستگان * زدم پردهء مهر پيوستگان\r\nهميدون بسى رانده‌ام گفتگوى * ز خوبان شكّر لب و ماه‌روى\r\nببازار ايشان به مهر و درود * بسى گفته‌ام سرگذشت و سرود\r\nاگر نيز از آن يافتى دل مزه * همى كاشتم تخم رنج و بزه\r\nمن از تخم كشتن پشيمان شدم * زبان را و لب را گره برزدم\r\nنگويم دگر نامهاى دروغ * سخن را ز گفتار ندهم فروغ\r\nنكارم دگر تخم شوره گياه * كه آمد سفيدى بجاى سياه\r\nبجستم ز بهزاد و اسفنديار * نشستم برين چرمهء راهوار\r\n. . . . . . . . . . * . . . . . . . . . .\r\nنگويم كنون داستان‌هاى مهر * بگردانم از نامهء مهر چهر\r\nكه آن داستانها دروغست پاك * صد از آن نيرزد بيك مشت خاك \r\nو اين آثار محققا عبارت بوده است از داستانهاى عاشقانه ، و ممكنست بعضى از اين داستانها راجع بوده باشد بپهلوانان داستانى ايران كه شاعر در آخر كار دست از آنها برداشت و بداستانى كه منشاء آن قرآن مجيد بود متوجه گشت .\r\nاين امور هيچيك بفردوسى مربوط نيست و اگر در بعضى نسخ نام رستم و يا پهلوانان ديگر را مىيابيم كه شاعر از گفتن داستان آنان توبه و تبرّى مىكند ممكنست تصوّر كنيم كه يا اين ابيات جعلى و بعديست و يا آنكه گويندهء همين داستان بعضى از داستانهاى حماسى را نيز بنظم درمىآورده است « 1 » .\r\nاهميت شاهنامه و ترجمه‌ها و تحقيقات - شاهنامهء فردوسى بر اثر نفوذ شديدى\r\n\r\n\r\n","description":"","footnote":"\r\n( 1 ) - دربارهء منظومهء يوسف و زليخا و ردّ انتساب آن بفردوسى پيش ازين نيز در كتاب حماسه سرايى در ايران كه طبع آن در اسفندماه 1324 انجام پذيرفته است بحث كرده‌ام . رجوع شود به آن كتاب ، چاپ اول حاشيهء ص 166 - 167\r\n","page_name":" 492 ","page_number":518},
  {"content":"\r\n\r\nكه در ميان طبقات مختلف ايرانيان يافت ، در تمام ادوار تاريخى بعد از قرن پنجم مورد توجّه بود و توجّه عموم طبقات و اهميت مقام ادبى آن باعث شد كه بسيارى از شاعران باستقبال و ساختن منظومه‌يى نظير آن همّت گمارند و به همين سبب از اواخر قرن پنجم تا چند قرن گروه بزرگى از شاعران منظومهاى حماسى ( ملّى يا تاريخى يا دينى ) بتقليد از آن پديد آورده‌اند ولى هيچيك نتوانسته‌اند چون فردوسى از عهدهء اين كار شگرف برآيند .\r\nعلاوه‌برين شاهنامه در ادبيات ديگر كشورهاى جهان نيز بسرعت مؤثر گشت و آثارى ازين تأثير برجاى ماند . قديمترين ترجمهء شاهنامه بدست فقيه اجلّ قوام الدين فتح بن على بن محمد البندارى الاصفهانى ميان سالهاى 620 - 642 بامر الملك المعظّم عيسى بن الملك العادل ابو بكر بن ايوب ( م 624 ) در دمشق از روى نخستين نسخهء شاهنامه انجام گرفت - ترجمهء منظومى هم بتركى بسال 916 بدست على افندى از شاهنامه شده و در دست است - بزبانهاى ارمنى ، گرجى ، گجراتى ، انگليسى ، فرانسوى ، آلمانى ، روسى ، اسپانيولى ، ايتاليايى ، دانماركى ، لاتينى ، لهستانى ، مجارستانى ، سوئدى ، هريك ترجمه‌يى از تمام يا قسمتى از شاهنامه شده است كه ذكر همهء آنها مقدور نيست « 1 » و از ميان همهء آنها مشهورتر يكى ترجمهء شاك « 2 » است بآلمانى و ديگر ترجمهء ژول مول « 3 » است بفرانسوى و ترجمهء « فريدريش روككرت » « 4 » از داستان رستم و سهراب بنظم آلمانى و ترجمهء « اتكينسن » « 5 » از همين داستان بنظم انگليسى و ترجمهء « پيتزى » « 6 » از تمام شاهنامه بنظم ايتاليايى و ترجمهء « ژوكوفسكى » « 7 » از داستان رستم و سهراب بشعر روسى و جز آنها .\r\n\r\n\r\n","description":"","footnote":"\r\n( 1 ) - براى اطلاع از همهء اين ترجمه‌ها رجوع شود بكتاب حماسه‌سرايى در ايران چاپ اول ص 205 - 212\r\n( 2 ) -  SchacR \r\n( 3 ) -  J . Mohl \r\n( 4 ) -  Friedrich RucRert \r\n( 5 ) -  AtRinson \r\n( 6 ) -  Pizzi \r\n( 7 ) -  JouRovsRy \r\n","page_name":" 493 ","page_number":519},
  {"content":"\r\n\r\nتحقيقات محققان خارجى خاصه متتبّعان اروپايى دربارهء شاهنامه و فردوسى نيز بسيارست چنان كه بيان همهء آنها درينجا موجب بسط مقال خواهد شد « 1 » و از جملهء مهمترين آنها يكى تحقيق « ژول مول » است در مقدمهء ترجمهء شاهنامه و ديگر تحقيق مشهور « نلدكه » « 2 » است بآلمانى در رسالهء « حماسهء ملى ايران » « 3 » كه نخست آن را در « كتاب فقه اللغهء ايرانى » « 4 » و سپس جداگانه در سال 1920 به همان نام در برلين و لايپزيك منتشر كرده است و از جملهء تحقيقات عميق كه در زبان فارسى راجع بفردوسى شده مقالهء آقاى سيد حسن تقىزاده است در مجلهء كاوه بعنوان شاهنامه و فردوسى .\r\nخصائص شاهنامه - دربارهء اختصاصات فنّى و شعرى شاهنامه بحثى مفصل و مشبع لازمست و ما بر اثر درازى مقال دربارهء فردوسى فرصت اين كار را درينجا نداريم و خواننده را بتحقيقى كه درين‌باره در كتاب حماسه‌سرايى در ايران ( چاپ دوم ص 229 - 289 ) كرده‌ايم راهبرى ميكنيم .\r\nاز مهمترين مسائلى كه ذكر آن دربارهء گويندهء شاهنامه لازمست آنكه :\r\n1 ) اين شاعر در نظم اين منظومهء بزرگ از رعايت جانب امانت و حفظ روايات كهن خوددارى نكرده و آنچه از منابع و مآخذ مختلف بدست آورده بىكم‌وكاست و گاه بنحو انتخاب بشعر نقل كرده است .\r\n2 ) در وصف مناظر طبيعى ، ميدانهاى جنگ ، پهلوانان ، جنگهاى تن بتن ، لشكركشيها و نظاير اينها كمال مهارت و قدرت را به كار برده و همهء شرايط وصف را در موارد مختلف رعايت نموده و مخصوصا در توصيف پهلوانان و نشان دادن قدرت و چالاكى آنان بمراتب عالى قدرت رسيده است .\r\n3 ) در شاهنامه مانند همهء منظومهاى حماسى خواننده بخوارق عادات ، مبالغات مطبوع ، ذكر انتقام و كينه‌كشى و غرور ملّى و عشق و نظاير اينها بازميخورد و مخصوصا\r\n\r\n\r\n","description":"","footnote":"\r\n( 1 ) - رجوع شود به حماسه‌سرايى در ايران چاپ دوم ص 222 - 225\r\n( 2 ) -  NoldeRe \r\n( 3 ) -  Das Iranische Nationalepos \r\n( 4 ) -  Grundriss der Iranischen Philologie \r\n","page_name":" 494 ","page_number":520},
  {"content":"\r\n\r\nداستانهاى عشقى شاهنامه كه با عناصر حماسى آميخته است لطف و زيبايى خاصى دارد .\r\n4 ) فردوسى در مقدمهء شاهنامه و آغاز داستانها مطالبى در حكمت و موعظه و عبرت از خود افزوده و ضمن سرودن داستانها در همان حال كه رعايت امانت و صحت نقل را ميكرده تصرّفاتى براى زيبا كردن بيان و فصاحت كلام و بلاغت آن در بيان وقايع مىنموده و ازين راه بر زيبايى منظومهء خود بسيار فزوده است . تصرّف شاعر در بيان اوصاف و وصف حال خود و مدايح شاهان هم آشكارست و اگر ازينگونه موارد بگذريم آثار عدم تصرّف او در ذكر وقايع و امانت در نقل از همه جاى شاهنامه آشكارست .\r\n5 ) زبان و اسلوب بيان فردوسى نيز قابل توجهست . اين شاعر استاد عديم النظير در بيان افكار ، و نقل معانى از نثر بنظم ، و رعايت سادگى زبان و فكر ، و صراحت و روشنى سخن ، و انسجام و متانت كلام ، بدرجه‌يى از قدرت و مهارتست كه سخن او همواره در ميان استادان بمنزلهء سخن سهل و ممتنع تلقّى ميشده و عنوان نمونهء اعلاى فصاحت و بلاغت داشته است . آنكس كه از رموز زبان و ادب فارسى آگهى داشته باشد ، و صحيح و سالم آن را از مغشوش و معلول تفاوت نهد ، و ذوق خداداده با انديشهء سليم در نهاد او همراه باشد ، و بقياس كلام استاد و مضامين و افكار او و طريق بيان آنها با آنچه ديگر استادان سخن فارسى گفته‌اند همّت گمارد ، درمىيابد كه فردوسى « الحق هيچ باقى نگذاشت و سخن را به آسمان عليين برد و در عذوبت بماء معين رسانيد » « 1 » و بلطف و جمال از نسيم سحرگاهى و بساط فرودينى درگذرانيد . نظامى عروضى دربارهء سخن او گفته است : « من در عجم سخنى به اين فصاحت نمىبينم و در بسيارى از سخن عرب هم » « 2 » .\r\nزبان فردوسى در بيان افكار مختلف ساده و روان و در همان حال بنهايت جزل و متين است و بيان مقصود در شاهنامه عادة بسادگى و بدون توجّه بصنايع لفظى صورت مىگيرد زيرا علوّ طبع و كمال مهارت گوينده بدرجه‌ييست كه تصنّع را مغلوب روانى و انسجام مىكند و اگر هم شاعر گاه بصنايع لفظى توجّه كرده باشد ( و اين توجه در شاهنامه نادر نيست ) ، قدرت بيان و شيوايى و روانى آن خواننده را متوجه آن صنايع\r\n\r\n\r\n","description":"","footnote":"\r\n( 1 ) - چهار مقاله چاپ ليدن ص 47 - 48\r\n( 2 ) - ايضا چهار مقاله ص 47 - 48\r\n","page_name":" 495 ","page_number":521},
  {"content":"\r\n\r\nنمىنمايد . با اينحال برخى از صنايع لفظى شاهنامه مانند لفّ و نشر « 1 » و طباق يا تضاد « 2 » و جناس « 3 » و اشتقاق « 4 » و نظاير آنها قابل دقت است ، و با توجّه به آنها بنيكى معلوم مىشود كه سخن فردوسى حتى در حال آوردن صنايع هم بحليهء سادگى و روانى آراسته است .\r\nتشبيهات و استعارات فردوسى از سنخ تشبيهات و استعارات شعراى دورهء سامانيست و در عين آنكه قوّت خيال از آنها آشكار مىباشد مقرون بكمال سادگى و سازش با طبيعت و ذوق اهل زبانست .\r\nدر كلام اين شاعر استاد اصطلاحات علمى و فلسفى كمتر به كار رفته است زيرا سبك سخن او كه بسادگى و تناسب با خارج مقترنست ، با استمداد از اصطلاحات علمى كه كار متصنّعانست سازش ندارد . به همين سبب فردوسى در شاهنامه كمتر باصطلاحات فلسفى و علمى توسّل جسته است و اين امر بيشتر در نعت يزدان و خطب داستانها و يا در بحثهاييست كه بنابر اغلب در پايان داستانها پيش گرفته است و در موارد ديگر استفادهء حكيم طوس از حكمت و فلسفه و علوم زمان نادر و منحصر در چند اصطلاحست .\r\nجمل و عبارات شاهنامه در نهايت سادگى و بىهيچگونه تعقيد و ابهام بهم پيوسته است . مفردات شاهنامه هريك به حد اعلاى فصاحت و در جاى خود در درجهء نهايى لزوم و زيباييست . شاهنامهء فردوسى مايهء حفظ عدهء كثيرى از مفردات كهن زبان فارسى شده است كه در قرون بعد ميان شاعران فارسىزبان متروك مانده مانند : سفت ( دوش ) - كشن ( انبوه ) - پاداشن - بادافراه - پتياره ( زشت ، اهريمنى ، بد ) - كَرگ ( كرگدن ) - بيور - انوشه - كيميا ( چاره ) - ناورد - آويز ( جنگ ) - تنبل ( مكر و افسون ) - ناهار ( گرسنه - ناشتا ) - اگر ( يا ) - غو - گو - بسيچ - بوش ( قضا و سرنوشت ) - فش ( دم ) و صدها لغت از امثال آنها .\r\n\r\n\r\n","description":"","footnote":"\r\n( 1 ) -\r\n فرورفت و بررفت روز نبرد * بماهى نم خون و بر ماه گرد\r\nفروشد بماهى و برشد به ماه * بن نيزه و قبهء بارگاه \r\n( 2 ) -\r\n كه از آتش و آب و از باد و خاك * شود تيره روى زمين تابناك \r\n( 3 ) -\r\n ترا اى پسر پند من ياد باد * بجز گفت مادر همه باد باد\r\nهمى رخ چو ديباى رومى برنگ * خروشان ز چنگ پريزاده چنگ \r\n( 4 ) -\r\n چنان رنجه شد رستم از رنج راه * كه بر سرش بر رنج بود از كلاه \r\n","page_name":" 496 ","page_number":522},
  {"content":"\r\n\r\nهنگام مطالعه در شاهنامه با آنكه نزديك به تمام الفاظ آن كلمات عذب دريست ، باز هم بيك دسته از مفردات عربى بازميخوريم اين مفردات عادة ساده و مستعمل و متداولست و در آثار شعراى پيش از فردوسى و دورهء او نيز بوفور ديده مىشود . الفاظ مهجور عربى در شاهنامه يا اصلا راه نيافته و يا بحدّى نادرست كه حكم معدوم دارد .\r\nاما الفاظ سادهء عربى همچنانكه گفته‌ايم كم نيست مانند : سنان ، ركيب ، عنان ، غم ، قطره ، هزيمت ، جوشن ، سلاح ، منادى ، قلب ، نعره ، مريخ ، نظاره ، ثريا ، نبات ، حصار ، سحاب ، عقاب ، برهان ، فلك ، حمله ، مبتلى ، درج ، صف ، ميمنه ، جاثليق ، صليب و امثال آنها .\r\nدر داستان اسكندر از شاهنامهء فردوسى نفوذ مفردات و حتى تركيبات عربى ( مانند : محب الصليب ، قرطاس ، حرير ، جزع ، اللّه اكبر ، عمود ، نعم ، بؤس و جز آنها ) بيشتر از موارد ديگر مشهودست و علّت اين امر آنست كه مأخذ كار استاد طوس درين مبحث اصل يا ترجمهء اسكندرنامهء عربى بود كه اصلا بيونانى نگارش يافته و سپس به پهلوى و سريانى و عربى گردانده شده و از راه زبان عربى به زبان پارسى درآمده بود .\r\nمطالعه در شاهنامه و علاقهء فردوسى بآوردن مفردات پارسى و عدم افراط در ايراد مفردات عربى ، بر خواننده ثابت مىكند كه شاعر زبان عادى و عمومى اهل زمان را كه در خراسان رائج بوده است مورد استفادهء خود در شاعرى قرار داده بود ، و ابدا تعمّدى درآوردن كلمات پارسى يا خوددارى از ايراد مفردات عربى نداشته و ضمنا تحت تأثير مآخذ كار خود نيز قرار داشته است و به همين سبب در داستان اسكندر تحت تأثير يك مأخذ عربى يا ترجمهء آن ، كه طبعا حاوى مفردات بيشترى از عربى بوده ، لغات تازى بيشتر به كار برده است « 1 » .\r\n\r\n\r\n","description":"","footnote":"\r\n( 1 ) - براى اطلاع از احوال و آثار فردوسى به مآخذ ذيل مراجعه شود :\r\nحماسه‌سرايى در ايران ، دكتر صفا ، چاپ تهران 1324 و 1332\r\n J . Mohl : Liver des Rois . tome I : Paris 1883 \r\n NoldeRe : Das Iranische Nationalepos , zweite auflage , Berlin und Leipzig 1920 , s . 19 - 34 Henri Masse : Firdousi et l'epopee nationale Paris , 1935 \r\n","page_name":" 497 ","page_number":523},
  {"content":"\r\n\r\nاينك بذكر بعضى از اشعار فردوسى درينجا مبادرت مىشود :\r\n\r\n\r\n","description":"","footnote":"\r\n-\r\n Huart : Encyc . de l'Islam , Vol . 2 , Art . Firdowsi , et La Grande \r\n26 .\r\n : dnu , 3781 - 2781 , nehcnuM , reRiryL sla isuadriF : ehtE nnamreH loV , eidepolcycnE \r\n . dnaB II eigololihP nehcsinarI red ssirdnurG mi erutarettiL ehcsisreP ueN \r\n Strassburg 1896 - 1904 s . 229 - 231 \r\nمجلهء كاوه سال 2 دورهء جديد شمارهاى 10 - 11 - 12 مقالهء آقاى تقىزاده راجع بفردوسى .\r\nفردوسىنامهء مهر ( سال دوم مجلهء مهر ) .\r\nمجلهء باختر ، مقالهء فردوسى بقلم مرحوم ملك الشعراء بهار شمارهء 12 سال اول .\r\nچهار مقالهء نظامى عروضى چاپ ليدن با حواشى مرحوم ميرزا محمد خان قزوينى ص 47 - 51 .\r\nتذكرهاى متداول مانند : هفت اقليم امين احمد رازى ، مجمع الفصحاء رضا قلى خان هدايت ج 1 ، تذكرة الشعراء دولتشاه سمرقندى ( چاپ هند ) ، لباب الالباب عوفى ج 2 ص 32 و غيرها .\r\nشاهنامهء فردوسى موارد مختلف .\r\nمقدمهء شاهنامهء بايسنقرى .\r\nتاريخ گزيدهء حمد اللّه مستوفى چاپ برون ص 828 .\r\nهزارهء فردوسى چاپ تهران .\r\nتاريخ طبرستان ابن اسفنديار ج 2 ص 21 - 25 .\r\nمقدمهء « الشاهنامه » ( ترجمهء البندارى چاپ مصر 1932 ) بقلم استاد عبد الوهاب عزام و متن همان كتاب .\r\nحماسه در ايران اسلامى بقلم برتلس  Berthels  خاورشناس روسى در ج 3 دائرة المعارف اسلامى ذيل عنوان ايران .\r\nتاريخ سيستان چاپ تهران بتصحيح مرحوم ملك الشعراء بهار .\r\nمقالهء فردوسى از كاستن ويت  Gaston Wiet  در شمارهء 227 از مجلهء آسيايى سال 1935 ص 101 - 22\r\nمقالهء ب . نيكيتين  B . NiRitine  در باب نشريهء مؤسسهء خاورشناسان آكادمى علوم روسيه بافتخار فردوسى در سال 1934 مجلهء آسيايى شمارهء 228 ص 162 - 164\r\nمقالهء رستوميانى  Rostomiani  بقلم ش . بريدزه  Ch . Beridze  در مجلهء آسيايى شمارهء 228 ص 509 - 510\r\nمقالهء « شاهنامه و زبان ارمنى » بقلم فردريك ماك‌لر  Frederic Macler  در مجلهء آسيايى جلد مذكور ص 549 - 559\r\n","page_name":" 498 ","page_number":524},
  {"content":"\r\n\r\n شبى در برت گر برآسودمى * سر فخر بر آسمان سودمى\r\nقلم در كف تير بشكستمى * كلاه از سر ماه بر بودمى\r\nجمال تو گر ز آنكه من دارمى * بجاى تو گر ز آنكه من بودمى\r\nببيچارگان رحمت آوردمى * بدلدادگان بر ببخشودمى \r\n\r\nكشته شدن ايرج بدست سلم و تور\r\n چو برداشت پرده ز پيش آفتاب * سپيده برآمد بپالود خواب\r\nدو بيهوده را دل بر آن كارگَرم * كه ديده بشويند هردو ز شَرم\r\nبرفتند هردو گُرازان ز جاى * نهادند سر سوى پرده‌سراى\r\nچو از خيمه ايرج بره بنگريد * پر از مهر دل سوى ايشان دويد\r\nبرفتند با او بخيمه درون * سخن بيشتر بر چرا رفت و چون\r\nبه دو گفت تُور ارتو از ما كِهى * چرا برنهادى كلاه مِهى\r\nترا بايد ايران و تخت كيان * مرا بر دَرِ تُرك بسته ميان\r\nبرادر كه مهتر بخاور برنج * بسر بر ترا افسر و زير گنج\r\nچنين بخششى كآن جهانجوى كرد * همه سوى كهتر پسر روى كرد\r\nچو از تور بشنيد ايرج سَخُن * يكى خوبتر پاسخ افگند بُن\r\nبه دو گفت كاى مهترِ نامجوى * اگر كام دل خواهى آرام جوى\r\nنه تاج كيى خواهم اكنون نه گاه * نه نام بزرگى نه ايران سپاه\r\nمن ايران نخواهم نه خاور نه چين * نه شاهى نه گسترده روى زمين\r\nبزرگى كه فرجام او تيرگيست * بر آن مهترى برببايد گريست\r\nسپهر بلند ار كشد زينِ تو * سرانجام خشتست بالين تو\r\nمرا تخت ايران اگر بود زير * كنون گشتم از تخت و از تاج سير\r\nسپردم شما را كلاه و نگين * مداريد با من شما نيز كين\r\nمرا با شما نيست جنگ و نبرد * نبايد به من هيچ دل‌رنجه كرد\r\nزمانه نخواهم بآزارتان * وگر دور مانم ز ديدارتان\r\nجز از كهترى نيست آيين من * نباشد جز از مردمى دين من \r\n\r\n","description":"","footnote":"","page_name":" 499 ","page_number":525},
  {"content":"\r\n\r\n چو بشنيد تور اين‌همه سربسر * بگفتارش اندر نياورد سر\r\nنيامَدْش گفتار ايرج پسند * نه نيز آشتى نزد او ارجمند\r\nز كرسى بخشم اندر آورد پاى * همى گفت و مىجَست هَزْمان ز جاى\r\nيَكايَك برآمد ز جاى نشست * گرفت آن گران كرسى زر بدست\r\nبزد بر سر خسرو تاج‌دار * ازو خواست ايرج بجان زينهار\r\nنيامَدْتْ گفت ايچ ترس از خداى * نه شرم از پدر ، خود همينست راى ؟\r\nمكش مر مراكت سرانجام كار * بگيرد به خون منَت روزگار\r\nمكن خويشتن را ز مردم كُشان * كزين پس نيابى خود از من نشان\r\nپِسندى و همداستانى كنى * كه جان دارى و جان‌ستانى كنى !\r\nبسَنده كنم زين جهان گوشه‌يى * بكوشش فراز آورم توشه‌يى\r\nميازار مورى كه دانه كَشست * كه جان دارد و جان شيرين خُوَشست\r\nسياه اندرون باشد و سنگدل * كه خواهد كه مورى شود تنگدل\r\nبه خون برادر چه بندى كمر * چه سوزى دل پير گشته پدر\r\nجهان خواستى ، يافتى ، خون مريز * مكن با جهاندار يزدان ستيز\r\nسخن چند بشنيد پاسخ نداد * دلش بود پرخشم و سر پر ز باد\r\nيكى خنجر از موزه بيرون كشيد * سراپاى او چادر خون كشيد\r\nبدان تيز زهر آبگون خنجرش * همى كرد چاك آن كيانى برش\r\nفرود آمد از پاى سرو سَهى * گسست آن كمرگاه شاهنشَهى\r\nدوان خون بر آن چهرهء ارغوان * شد آن نامور شهريار جهان\r\nسر تا جور از تن پيلوار * بخنجر جدا كرد و برگشت كار\r\nجهانا بپرورديش در كنار * وز آن پس ندادى بجان زينهار\r\nنهانى ندانم ترا دوست كيست * بر آن آشكارت ببايد گريست\r\nچو شاهان بكينه‌كُشى خير خير * از اين دو ستمكاره اندازه‌گير \r\n\r\nنخستين جنگ رستم با افراسياب\r\n چو رستم بديد آنكه قارن چه كرد * چگونه بود ساز جنگ و نبرد \r\n\r\n","description":"","footnote":"","page_name":" 500 ","page_number":526},
  {"content":"\r\n\r\n بپيش پدر شد بپرسيد ازوى * كه با من جهان پهلوانا بگوى\r\nكه افراسياب آن بدانديش مرد * كجا جاى گيرد بدشت نبرد\r\nچه پوشد كجا برفرازد درفش * كه پيداست تابان درفش بنفش\r\nنشان ده كه پيكار سازم بدوى * ميان يلان سرفرازم بدوى\r\nبه دو گفت زال اى پسر گوش دار « 1 » * يك امروز با خويشتن هوش دار\r\nكه آن تُرك در جنگ نر اژدهاست * دَم آهَنج و در كينه ابر بلاست\r\nدرفشش سياهست و خَفتان سياه * ز آهنش ساعد ز آهن كلاه\r\nهمه روى آهن گرفته بزر * درفش سيه بسته بر خُود بر\r\nبيكجاى ساكن نباشد بجنگ * چنينست آيين پور پشنگ\r\nنهنگ او ز دريا برآرَد بدَم * ز هشتاد رَش نيست بالاش كم\r\nازو خويشتن را نگهدار سخت * كه مرد دليرست و پيروزبخت\r\nشود كوه آهن چو درياى آب * اگر بشنود نام افراسياب\r\nبه دو گفت رستم كه اى پهلوان * تو از من مدار ايچ رنجه روان\r\nجهان آفريننده يار منَست * دل و تيغ و بازو حصار منست\r\nاگر اژدها باشد و ديوِ نَر * بيارَمْشْ بگرفته بند كمر\r\nببينى كنون در صفِ كارزار * كز آن شاه جنگى برآرم دمار\r\nبدانگونه با وى برآيم بجنگ * كه بر وى بگريد سپاه پشنگ\r\nبرانگيخت آن رخش رويينه سُم * برآمد خروشيدن گاودُم\r\nدمان رفت تا سوى توران سپاه * يكى نعره زد شير لشكر پناه\r\nچو افراسيابش بهامون بديد * شگفتيد زان كودك نارسيد\r\nز گردان بپرسيد كاين اژدها * بدينگونه از بند گشته رها\r\nكدامست كاين را ندانم بنام * يكى گفت كاين پوردستانِ سام\r\nبود رستمش نام و بس سركشست * گَهِ جنگ چون آب و چون آتشست\r\nنبينى كه با گرز سام آمدَست * جوانست و جوياى نام آمدَست \r\n\r\n\r\n","description":"","footnote":"\r\n( 1 ) - گوش داشتن : مراقبت كردن ، مواظب بودن .\r\n","page_name":" 501 ","page_number":527},
  {"content":"\r\n\r\n بپيش سپه آمد افراسياب * چو كشتى كه موجش برآرد ز آب\r\nچو رستم وُرا ديد بفشارد ران * به گردن برآورد گُرزِ گَران\r\nچو تنگ اندر آورد با او زمين * فرو كرد گُرز گران را بزين\r\nچو افراسيابش بدانگونه ديد * بزد چنگ و تيغ از ميان بركشيد\r\nزمانى بكوشيد با پور زال * تهمتن برافراخته چنگ و يال\r\nببند كمرش اندر آويخت چنگ * جدا كردش از پشت زينِ خَدَنگ\r\nهمى خواست بردن بپيش قَباد * دهد جنگ روز نخستينشْ ياد\r\nزهنگِ سپهدار و چنگِ سَوار * نيامد دَوال كمر پايدار\r\nگُسست و به خاك اندر آمد سَرَش * سواران گرفتند گرد اندَرَش\r\nتهمتن فروبرد چنگِ دراز * ربود از سرش تاج آن سرفراز\r\nبيك دستِ رستم كمر مانده بود * بدستِ دگر تاجش از سر ربود\r\nسپهدار تركان چو شد زير دست * يكى بارهء تيزتگ برنشست\r\nپس آنگاه را بيابان گرفت * سپه را رها كرد و خود جان گرفت\r\nيكى هفته بنشست نزديك رود « 1 » * بهشتم برآراست با خشم و دود\r\nبرفت از لَبِ رود نزد پشنگ * زبان پر ز گفتار و كوتاه چنگ\r\nبه دو گفت كاى نامبُردار شاه * ترا بود اين رزم جُستَن گناه \r\n\r\nرستم\r\n سوارى پديد آمد از پشت سام * كه دَستانْش رُستَم نهادَست نام\r\nبيامد بسان نهنگ دُژَم * كه گفتى زمين را بسوزد بدَم\r\nهمى تاخت اندر فرازونشيب * همى زد بگرز و بتيغ و رِكيب\r\nنيرزيد جانم بيك مشت خاك * ز گرزش هوا شد پر از چاك‌چاك\r\nهمه لشكر ما ز هم بردَريد * كس اندر جهان آن شگفتى نديد\r\nدرفش مرا ديد بر يك كران * بزين اندر افگند گرز گران\r\nبيامد گرفتش كمربند من * تو گفتى كه بگسست پيوند من \r\n\r\n\r\n","description":"","footnote":"\r\n( 1 ) - يعنى رود جيحون\r\n","page_name":" 502 ","page_number":528},
  {"content":"\r\n\r\n چنان برگرفتم ز زين خدنگ * كه گفتى ندارم بيك پشه سنگ\r\nكمربند بگسست و بند قباى * ز چنگش فتادم نگون زير پاى\r\nبدان زور هرگز نباشد هِزَبر * دو پايش به خاك اندرون سر بابر\r\nسواران جنگى همه همگروه * كشيدندم از چنگ آن لخت كوه\r\nتو دانى كه شاهى دل و چنگ من * بجنگ اندرون زور و آهنگ من\r\nبدستِ وى اندر يكى پشه‌ام * وزين آفرينش پرانديشه‌ام\r\nيكى پيلتن ديدم و شير چنگ * نه هوش و نه دانش نه راى و نه هَنگ\r\nعنانش سپرده بدان پيل مست * همش كوه و هم غار و هم راه پست\r\nدليران و شيران بسى ديده‌ام * عنان پيچ از آنگونه نشنيده‌ام\r\nهمانا كه كوپال سيصد هزار * زدندش بر آن تارَك نامدار\r\nتو گفتى كه از آهنش كرده‌اند * به روى و بسنگش برآورده‌اند\r\nچه درياش پيش و چه ببر بيان * چه درنده شير و چه پيل ژيان\r\nهمى تاخت يكسان چو روز شكار * ببازى همى آمدش كارزار\r\nچُنو گر بُدى سام را دستبُرد * ز تركان نماندى سرافراز گرد \r\n\r\nجنگ ايرانيان و تورانيان\r\n برآمد خروشيدن داروگير * درخشيدن خنجر و زخم تير\r\nتو گفتى كه ابرى برآمد ز گنج * ز شنگرف نيرنگ زد بر ترنج\r\nدو لشكر به يكديگر آويختند * تو گفتى بهم اندر آميختند\r\nغريويدن مرد و غُرّنده كوس * همى كرد بر رعد غُرّان فسوس\r\nز آسيب شيران پولاد چنگ * دريده دل شير و چرم پلنگ\r\nزمين كرده بُد سُرخ رستم بجنگ * يكى گُرزهء گاو پيكر بچنگ\r\nبهرسو كه مركب برانگيختى * چو برگ خزان سر فروريختى\r\nبشمشير بُرّان چو بگذاشت دست * سر سرفرازان همى كرد پست\r\nاگر برزدى بر سر آن سرفراز * به دو نيمه كرديش با اسب و ساز\r\nچو شمشير برگردن افراختى * چو كوه از سواران سرانداختى \r\n\r\n","description":"","footnote":"","page_name":" 503 ","page_number":529},
  {"content":"\r\n\r\n ز خون دليران بدشت اندرون * چو دريا زمين موج‌زن شد ز خون\r\nهمه روى صحرا سر و دست و پاى * به زير سُمِ اسبِ جنگ‌آزماى\r\nز سُمِّ ستوران در آن پهن دشت * زمين شد شش و آسمان گشت هشت\r\nفرورفت و بررفت روز نبرد * بماهى نم خون و بر ماه گرد\r\nبروز نبرد آن يَلِ ارجمند * بشمشير و خنجر بگرز و كمند\r\nبريد و دريد و شكست و ببست * يلانرا سر و سينه و پا و دست\r\nهزار و صد و شصت گُردِ دلير * بيك زخم شد كشته در چنگ شير\r\nبرفتند تركان ز پيش مغان * كشيدند لشكر سوى دامغان\r\nوز آنجا بجيحون نهادند روى * خَليده دل و با غم و گفت‌وگوى\r\nشكسته سِليح و گسسته كمر * نه بوق و نه كوس و نه پاى و نه پَر \r\n\r\nشب\r\n شبى چون شبه روى شسته بقير * نه بهرام پيدا نه كيوان نه تير\r\nدگرگونه آرايشى كرد ماه * بَسيج گذر كرد بر پيشگاه\r\nشده تيره اندر سراى دورنگ * ميان كرده باريك و دل كرده تنگ\r\nز تاجش سه بهره شده لاجورد * سپرده هوا را بزَنگار گرد\r\nسپاه شب تيره بر دشت و راغ * يكى فرش افگنده چون پرّ زاغ\r\nچو پولادِ زَنگارخورده سپهر * تو گفتى بقير اندر اندوده چهر\r\nنمودم ز هرسو به چشم اهرِمن * چو مارِ سيه باز كرده دهن\r\nهر آنگَه كه برزَد يكى باد سرد * چو زنگى برانگيخت ز انگِشت گَرد\r\nچنان گشت باغ و لبِ جويبار * كجا موج خيزد ز درياىِ قار\r\nفروماند گردونِ گردان بجاى * شده سست خورشيد را دست و پاى\r\nزمين زيرِ آن چادر قيرگون * تو گفتى شدستى بخواب اندرون\r\nجهانرا دل از خويشتن پرهراس * جَرَس برگرفته نگهبانِ پاس\r\nنه آواى مرغ و نه هَرّاى دَد * زمانه زبان بسته از نيك و بَد \r\n\r\n","description":"","footnote":"","page_name":" 504 ","page_number":530},
  {"content":"\r\n\r\n\r\nرفتن زال نزد رودابه\r\n چو خورشيد تابنده شد ناپديد * در حجره بستند و گم شد كليد\r\nپرستنده « 1 » شد سوى دستان سام * كه شد ساخته كار ، بگذار گام\r\nسپهبَد سوى كاخ بنهاد روى * چنان چون بود مردم جُفت‌جوى\r\nبرآمد سيه‌چشمْ گُلرُخ به بام * چو سرو سَهى بر سرش ماهِ تام\r\nچو از دور دَستان سامِ سوار * پديد آمد ، آن دختر نامدار\r\nدو بيجاده بگشاد و آواز داد * كه شاد آمدى اى جوانمرد ، شاد\r\nدرود جهان‌آفرين بر تو باد * خَم چرخ گردان زمينِ تو باد\r\nپرستنده خرّم‌دل و شاد باد * چنانى سراپاى كاو كرد ياد\r\nپياده بدين‌سان ز پرده‌سراى * برنجيدت آن خسروانى دو پاى\r\nسپهبد چو از باره آوا شنيد * نگه كرد و خورشيد رخ را بديد\r\nشده بام ازو گوهر تابناك * ز تاب رخش سرخ ياقوت خاك\r\nچنين داد پاسخ كه اى ماه چهر * درودت زمن ، آفرين از سپهر\r\nچه مايه شبان ديده اندر سماك « 2 » * خروشان بُدَم پيش يزدان پاك\r\nهمى خواستم تا خداى جهان * نمايد به من رويت اندر نهان\r\nكنون شاد گشتم بآواز تو * بدين چرب گفتارِ با نازِ تو\r\nيكى چارهء راهِ ديدار جوى * چه باشى تو بر باره و من بكوى\r\nپريچهر گفت و سپهبد شنود * ز سر شَعْر شبگون سبك برگشود\r\nكمندى گشاد او ز سروِ بلند * كس از مشك ز آنسان نپيچد كمند\r\nخم اندر خم و مار بر مار بر * بر آن غَبغَبش تار بر تار بر\r\nفروهشت گيسو از آن كنگره * بدل گفت زال اين كمندى سَرَه\r\nپس از باره رودابه آواز داد * كه اى پهلوان بچهء گُرد زاد \r\n\r\n\r\n","description":"","footnote":"\r\n( 1 ) - پرستنده : خدمتكار\r\n( 2 ) - مراد يكى از دو مجموعهء سماك رامح يا عاذل است . ديده اندر سماك ، يعنى ديده بجانب آسمان كه جاى سماكين است .\r\n","page_name":" 505 ","page_number":531},
  {"content":"\r\n\r\n كنون زود برتاز و بركش ميان * بَرِ شير بگشاى و چنگ كيان\r\nبگير اين سر گيسو از يك سُوَم * ز بهر تو بايد همى گيسُوَم\r\nنگه كرد زال اندر آن ماه‌روى * شگفت آمدش ز آن‌چنان گفت‌وگوى\r\nبساييد مشكين كمندش ببوس * كه بشنيد آواز بوسش عروس\r\nچنين داد پاسخ كه اين نيست داد * بدين‌روز خورشيد روشن مباد\r\nكه من دست را خيره در جان زنم * برين خسته‌دل تيز پيكان زنم\r\nكمند از رَهى بستد و داد خَم * بيفگند خوار و نزد هيچ دَم\r\nبحلقه درآمد سر كنگره * برآمد زبن تا بسر يكسره\r\nچو بربام آن باره بنشست باز * بيامد پريروى و بردش نماز\r\nگرفت آنزمان دست دستان بدست * برفتند هردو بكردار مست\r\nفرود آمد از بام كاخ بلند * بدست اندرون دست شاخ بلند\r\nسوى خانهء زرنگار آمدند * بدان مجلس شاهوار آمدند\r\nبهشتى بُد آراسته پر ز نور * پرستنده برپاى بر پيشِ حور\r\nشگفت اندر و مانده بُد زال زر * بدان روى و آن موى و آن زيب و فرّ\r\nابا ياره و طوق و با گوشوار * ز ديباى و گوهر چو باغ بهار\r\nدو رخساره چون لاله اندر چمن * سر جَعد زلفش شِكَن برشِكَن\r\nهمان زال با فرّ شاهنشهى * نشسته بَرِ ماه با فَرَّهى\r\nحمايل يكى دَشنه اندر برش * ز ياقوتِ سرخ افسرى بر سرش\r\nز ديدَنش رودابه مى نارميد * بدزديده در وى همى بنگريد\r\nبدان شاخ و يال و بر آن فرّ و بُرز * كه خارا چو خار آمدى زو بگرز\r\nفروغ رخش را كه جان برفروخت * دَرُو بيش ديدى دلش بيش سوخت\r\nهمى بود بوس و كنار و نبيد * مگر شير كوُ گور را نَشكَريد « 1 »\r\nسپهبَد چنين گفت با ماهروى * كه اى سروِ سيمين بَرِ مشكبوى\r\nمنوچهر چون بشنود داستان * نباشد برين گفته همداستان \r\n\r\n\r\n","description":"","footnote":"\r\n( 1 ) - شكردن : شكار كردن ، شكستن حيوان درنده شكار را .\r\n","page_name":" 506 ","page_number":532},
  {"content":"\r\n\r\n همان سامِ نيرَم برآرد خروش * كف اندازد و بر من آيد به جوش « 1 »\r\nو ليكن نه پُرمايه جانست و تن * همان خوار گيرم بپوشم كفن\r\nپذيرفتم « 2 » از دادگر داورم * كه هرگز ز پيمان تو نگذرم\r\nشوم پيش يزدان ستايش كنم * چو يزدان‌پرستان نيايش كنم\r\nمگر كوُ دل سام و شاه زمين * بشويد ز خشم و ز پيكار و كين\r\nجهان‌آفرين بشنود گُفتِ من * مگر كآشكارا شوى جفت من\r\nبه دو گفت رودابه من همچنين * پذيرفتم از داور كيش و دين\r\nكه بر من نباشد كسى پادشا * جهان‌آفرين بر زبانم گُوا\r\nجز از پهلوان جهان زالِ زَر * كه با تاج و گنجست و با نام و فرّ .\r\nهمى مهرشان هرزمان بيش بود * خرد دور بود آرزو پيش بود\r\nچنين تا سپيده برآمد ز جاى * تبيره برآمد ز پرده سراى\r\nپس آن ماه را شاه پِدرود كرد * تن خويش تار و بَرَش پود كرد\r\nسَرِ مژه كردند هردو پرآب * زبان بركشيدند بر آفتاب\r\nكه اى فرّ گيتى يكى لَخت نيز * نبايست آمد چنين در ستيز\r\nز بالا كمند اندر افگند زال * فرود آمد از كاخِ فَرُّخ هَمال \r\n\r\nكشته شدن سهراب\r\n چو رستم ز چنگ وى « 3 » آزاد گشت * بسانِ يكى كوهِ پولاد گشت\r\nخَرامان بشد سوىِ آب روان * چو جان رفته كو بازيابد روان\r\nبخورد آب و روى و سر و تن بشست * بپيش جهان‌آفرين شد نُخُست\r\nهمى خواست پيروزى و دستگاه * نبود آگَه از بَخشِ خورشيد و ماه\r\nكه چون رفت خواهد سپهر از بَرَش * بخواهد ربودن كلاه از سرش\r\nشنيدم كه رستم ز آغاز كار * چنان يافت نيرو ز پروردگار \r\n\r\n\r\n","description":"","footnote":"\r\n( 1 ) - علت پيش‌بينى اين مخالفتها آن بود كه رودابه دختر مهراب پادشاه كابل از اعقاب ضحاك بود\r\n( 2 ) - پذيرفتن از . . . : عهد كردن با . . . پذيرفتن : قول دادن\r\n( 3 ) - يعنى سهراب\r\n","page_name":" 507 ","page_number":533},
  {"content":"\r\n\r\n كه گر سنگ را او بسر برشدى * همى هردو پايش به دو دَرشدى\r\nاز آن زور پيوسته رنجور بود * دل او از آن آرزو « 1 » دور بود\r\nبناليد بر كردگار جهان * بزارى همى آرزو كرد آن\r\nكه لختى ز زورش ستاند همى * كه رفتن برَه برتواند همى\r\nبدان‌سان كه از پاك يزدان بخواست * ز نيروى آن كوه‌پيكر بكاست\r\nچو باز آن‌چنان كار پيش آمدش * دل از بيم سهراب ريش آمدش\r\nبيزدان بناليد كاى كردگار * بدين كار اين بنده را پاس‌دار\r\nهمان زور خواهم كز آغاز كار * مرا دادى اى پاك پروردگار\r\nبه دو باز داد آنچنان كش بخواست * بيفزود در تن هرآنچش بكاست\r\nوز آن آبخور شد بجاى نبرد * پرانديشه بودش دل و روى زرد\r\nهمى تاخت سهراب چون پيلِ مست * كمندى ببازو كمانى بدست\r\nگُرازان و چون شير نعره‌زنان * سمندش جَهان و جِهانرا كَنان\r\nبر آن‌گونه رستم چو او را بديد * عجب ماند و در وى همى بنگريد\r\nغمين گشت و زُو ماند اندر شگفت * ز پيكارش اندازها برگرفت\r\nچو سهراب بازآمد او را بديد * ز باد جوانى دلش بردميد\r\nچنين گفت كاى رَسته از چنگ شير * چرا آمدى باز نزدم دلير\r\nدگرباره اسبان ببستند سخت * بسر بَر همى گشت بدخواه بخت\r\nهر آنگَه كه خشم آورد بخت شوم * شود سنگ خارا بكردار موم\r\nبكشتى گرفتن نهادند سر * گرفتند هردو دوال كَمر\r\nسپهدار سهراب آن زور دست * تو گفتى كه چرخ بلندش ببست\r\nغمين گشت رستم بيازيد چنگ * گرفت آن سر و يال جنگى پلنگ\r\nخم آورد پشت دلاور جوان * زمانه سرآمد نبودش تَوان\r\nزدش بر زمين بَر بكردار شير * بدانست كو هم نماند به زير\r\nسبك تيغ تيز از ميان بركشيد * بَرِ پورِ بيدار دل بردريد \r\n\r\n\r\n","description":"","footnote":"\r\n( 1 ) - يعنى آرزوى آن زور نخست .\r\n","page_name":" 508 ","page_number":534},
  {"content":"\r\n\r\n هرآنگَه كه تو تشنه گشتى به خون * بپالودى اين خنجر آبگون\r\nزمانه به خون تو تشنه شود * بر اندام تو موى دَشنه شود\r\nبپيچيد از آن پس يكى آه كرد * ز نيك و بد انديشه كوتاه كرد\r\nبه دو گفت كاين بر من از من رسيد * زمانه بدست تو دادم كليد\r\nتو زين بيگناهى كه اين گوژپشت * مرا بركشيد و به زودى بكشت\r\nببازى بگويند همسال من * به خاك اندر آمد چنين يال من\r\nنشان داد مادر مرا از پدر * ز مهر اندر آمد روانم بسر\r\nهمى جستمش تا ببينَمش روى * چنين جان بدادم درين آرزوى\r\nدريغا كه رنجم نيامد بسر * نديدم درين رنج روى پدر\r\nكنون گر تو در آب ماهى شوى * وُ يا چون شب اندر سياهى شوى\r\nوگر چون ستاره شوى بر سپهر * ببرّى ز روى زمين پاك مهر\r\nبخواهد هم از تو پدر كين من * چو بيند كه خشتست بالين من\r\nاز آن نامداران گردنكَشان * كسى هم برد نزد رستم نشان\r\nكه سهراب كُشتَست و افگنده خوار * همى خواست كردن ترا خواستار\r\nچو بشنيد رستم سرش خيره گشت * جهان پيش چشم اندرش تيره گشت\r\nهمى بىتن و تاب و بىتوش گشت * بيفتاد از پاى و بىهوش گشت\r\nبپرسيد از آن پس كه آمد به هوش * به دو گفت با ناله و با خروش\r\nبگو تا چه دارى ز رستم نشان * كه گُم باد نامش ز گردنكشان\r\nكه رستم منم كم مماناد نام * نشيناد بر ماتمم پورِ سام\r\nبزد نعره و خونش آمد به جوش * همى كند موى و همى زد خروُش\r\nچو سهراب رستم بدان‌سان بديد * بيفتاد و هوش از سرش برپريد\r\nبه دو گفت گر ز آنكه رستم توى * بكُشتى مرا خيره بر بدخوى\r\nز هرگونه بودم ترا رهنماى * نجنبيد يك ذره مهرت ز جاى\r\nكنون بند بگشاى از جوشنم * برهنه ببين اين تن روشنم\r\nچو برخاست آواز كوس از درم * بيامد پر از خون دو رُخ مادرم \r\n\r\n","description":"","footnote":"","page_name":" 509 ","page_number":535},
  {"content":"\r\n\r\n همى جانش از رفتن من بخَست * يكى مُهره بر بازوى من ببست\r\nمرا گفت كاين از پدر يادگار * بدار و ببين تا كى آيد به كار\r\nچو بگشاد خفتان و آن مهره ديد * همه جامه بر خويشتن بردريد\r\nهمى گفت كاى كُشته بر دست من * دلير و ستوده بهر انجمن\r\nهمى ريخت خون و همى كند موى * سرش پر ز خاك و پر از آب روى\r\nچو خورشيد تابان ز گنبد بگَشت * تهمتن نيامد بلشكر ز دشت\r\nز لشكر بيامد هُشيوار بيست * كه تا اندر آوَرد گَه كار چيست\r\nدو اسب اندر آن دشت بر پاى بود * پر از گَردو ، رستم دگر جاى بود\r\nگَوِ پيلتن را چو بر پشت زين * نديدند گُردان در آن دشت كين\r\nچُنين بُدگُمانشان كه او كشته شد * سَرِ نامداران همه گَشته شد\r\nبكاوُسِ كى تاختند آگهى * كه تختِ مِهى شد ز رستم تهى\r\nز لشكر برآمد سراسر خروش * برآمد زمانه يَكايَك « 1 » به جوش\r\nچو آشوب برخاست از انجمن * چُنين گفت سهراب با پيلتن\r\nكه اكنون چو روز من اندر گذشت * همه كار تُركان دگرگونه گشت\r\nهمه مهربانى بدان كُن كه شاه * سوى جنگ توران نراند سپاه\r\nكه ايشان بپشتىّ من جنگجوى * سوى مرز ايران نهادند روى\r\nبَسى روز را داده بودم نَويد * بسى كرده بودم ز هردَر اميد\r\nبگفتم اگر زنده بينم پدر * بگيتى نمانم يكى تاجوَر\r\nچه دانستم اى پَهلَو ناموَر * كه باشد روانم بدست پدر\r\nنبايد كه بينند رنجى به راه * مكن جز بنيكى دَريشان نگاه\r\nدرين دژ دليرى « 2 » ببندِ منست * گرفتار خَمّ كمند منست\r\nبسى زو نشان تو پرسيده‌ام * همه بُد خيالِ تو در ديده‌ام\r\nجز آن بود يكسر سخنهاى او * ازو بازماند تهى جاى او\r\nچو گشتم ز گفتار او نااميد * شدم لاجَرَم تيره روز سپيد \r\n\r\n\r\n","description":"","footnote":"\r\n( 1 ) - يكايك : يكباره\r\n( 2 ) - مراد هژير است\r\n","page_name":" 510 ","page_number":536},
  {"content":"\r\n\r\n ببين تا كدامست از ايرانيان * نبايد كه آيد بجانش زيان\r\nنشانى كه بُد داده مادر مرا * بديدم نبُد ديده باوَر مرا\r\nچنينم نوشته بُد اختر بسر * كه من كشته گردم بدست پدر\r\nچو برق آمدم رفتم اكنون چو باد * بمينو مگر بينمت باز شاد \r\n\r\nرزم رستم با اسفنديار\r\n چو شد روز رستم بپوشيد گَبر « 1 » * نگهبان تن كرد بر گبر ببر « 2 »\r\nكمندى بفتراك زين برببست * بر آن بارهء پيل‌پيكر نشست\r\nبفرمود تا شد زواره برش * فراوان سخن راند از لشكرش\r\nبه دو گفت رو لشكر آراى باش * بر آن كوههء « 3 » ريگ برپاى باش\r\nزواره بيامد سپه گرد كرد * بميدان ، كه آرد بدشت نبرد\r\nتهمتن همى رفت نيزه بدست * چو بيرون شد از جايگاه نشست\r\nسپاهش بر او خواندند آفرين * كه بىتو مباد اسپ و كوپال و زين\r\nهمى رفت رستم زواره پسش * كه او بود در پادشاهى كسش\r\nبيامد چنين تا لب هيرمند * همه لب پر از باد و جانش نژند\r\nگذشت از بر رود و بالا گرفت * همى ماند از كار گيتى شگفت\r\nخروشيد و گفت اى يل اسفنديار * هم آوردت آمد بر آراى كار\r\nچو بشنيد اسفنديار اين سخن * از آن شير پرخاشجوى كهن\r\nبخنديد و گفت اينك آراستم * بدانگه كه از خواب برخاستم\r\nبفرمود تا جوشن و خود اوى * همان نيزه و گرزهء گاو روى\r\nببردند و پوشيد روشن برش * نهاد آن كلاه كيان بر سرش\r\nبفرمود تا زين بر اسپ سياه * نهادند و بردند نزديك شاه\r\nچو اسپ سيه ديد پرخاشجوى * ز زور و ز مردى كه بود اندروى \r\n\r\n\r\n","description":"","footnote":"\r\n( 1 ) - گبر : خفتان و خود\r\n( 2 ) - مراد خفتانيست كه رستم از پوست ببر بيان كرده بود\r\n( 3 ) - كوهه : تپه و پشته\r\n","page_name":" 511 ","page_number":537},
  {"content":"\r\n\r\n نهاد او بن نيزه را بر زمين * ز روى زمين اندر آمد بزين\r\nبسان پلنگى كه بر پشت گور * نشيند برانگيزد از گور شور\r\nسپاه از شگفتى فروماندند * بر آن نامور آفرين خواندند\r\nهمى شد چو نزد تهمتن رسيد * مر او را بر آن باره تنها بديد\r\nپس از بارگى با پشوتن بگفت * كه ما را نبايد به دو يار و جفت\r\nچو تنهاست ما نيز تنها شويم * ز پستى بر آن تند بالا رويم\r\nبدانگونه رفتند هردو برزم * كه گفتى كه اندر جهان نيست بزم\r\nچو گشتند نزديك پير و جوان * دو شير سرافراز و دو پهلوان\r\nخروش آمد از بارهء هردو مرد * تو گفتى بدرّيد دشت نبرد\r\nچنين گفت رستم بآواز سخت * كه اى شاه شادان‌دل و نيكبخت\r\nبدينگونه مستيز و تندى مكوش * بداننده بگشاى يكباره گوش\r\nاگر جنگ خواهى و خون ريختن * بدين‌سان تكاپوى و آويختن\r\nبگو تا سوار آورم زابلى * كه باشند با جوشن كابلى\r\nتو ايرانيان را بفرماى نيز * كه تا گوهر آيد پديد از پشيز\r\nبباشد بكام تو خون ريختن * بدينگونه سختى برآويختن\r\nچنين پاسخ آوردش اسفنديار * كه چندين چه گويى همى نابكار\r\nاز ايوان بشبگير برخاستى * از آن تند بالا مرا خواستى\r\nچرا ساختى بر من اكنون فريب * همانا بديدى بتنگى نشيب\r\nچه بايد مرا جنگ زابلستان * همان جنگ ايران و كابلستان\r\nمبادا چنين هرگز آيين من * سزا نيست اين كار در دين من\r\nكه ايرانيان را بكشتن دهيم * خود اندر جهان تاج بر سر نهيم\r\nترا گر همى يار بايد بيار * مرا يار هرگز نيايد به كار\r\nمرا يار در جنگ يزدان بود * سروكار با بخت خندان بود\r\nتوى جنگ‌جوى و منم جنگخواه * بگرديم يك بادگر بىسپاه\r\nببينيم تا اسپ اسفنديار * سوى آخر آيد همى بىسوار \r\n\r\n","description":"","footnote":"","page_name":" 512 ","page_number":538},
  {"content":"\r\n\r\n و يا بارهء رستم جنگجوى * بايوان نهد بىخداوند روى\r\nنهادند پيمان دو جنگى كه كس * نباشد در آن جنگ فريادرس\r\nفراوان بنيزه برآويختند * همى خون ز جوشن فروريختند\r\nچنين تا سنانها بهم برشكست * بشمشير بردند ناچار دست\r\nبآورد گردن برافراختند * چپ و راست هرسو همىتاختند\r\nز نيروى گردان و زخم سران * شكسته شد آن تيغهاى گران\r\nبرافراختند آن زمان يال را * ز زين بركشيدند كوپال « 1 » را\r\nهمى ريختند اندر آورد گُرز * چو سنگ اندر آيد ز بالاى بُرز « 2 »\r\nچو شير ژيان هردو آشوفتند * از آن زخم اندامها كوفتند\r\nهم از دسته بشكست گُرز گران * فروماند از كار دست سران\r\nگرفتند از آن پس دوال كمر * دو اسپ تكاور برآورده پر\r\nيكى بُد بدست يل اسفنديار * دگر بُد بدست گَوِ نامدار\r\nبنيرو كشيدند زى خويشتن * دو گُرد سرافراز و دو پيلتن\r\nهمى زور كرد اين بر آن آن برين * نجنبيد يك شير از پشت زين\r\nپراگنده گشتند از آوردگاه * غمى گشته گردان و اسپان تباه\r\nكف اندر دهانْشان شده خون و خاك * همه گبر و برگستوان چاك‌چاك\r\nكمان برگرفتند و تير خدنگ * همى گم شد از روى خورشيد رنگ\r\nز پيكان همى آتش افروختند * بتن بر زره را همى دوختند\r\nچو تير از كف شاه رسته شدى * تن رستم و رخش خسته شدى\r\nبه دو تير رستم نيامد به كار * فروماند رستم از آن كارزار\r\nبگفت آنگهى رستم نامدار * كه رويين تنست اين يل اسفنديار\r\nتن رخش از آن تيرها گشت سست * نبُد باره و مرد جنگى درست\r\nچو مانده شد از كار رخش و سوار * يكى چاره سازيد بيچاره‌وار \r\n\r\n\r\n","description":"","footnote":"\r\n( 1 ) - كوپال : گرز\r\n( 2 ) - برز : بلندى ، كوه ، قامت و اندام بلند\r\n","page_name":" 513 ","page_number":539},
  {"content":"\r\n\r\n فرود آمد از رخش رخشان چو باد * سر نامور سوى بالا نهاد\r\nهمان رخش خسته سوى خانه شد * چنين با خداوند بيگانه شد\r\nز اندام رستم همى رفت خون * شده سست و لرزان كُه بِيستون\r\nبخنديد چون ديدش اسفنديار * به دو گفت كاى رستم نامدار\r\nچرا كم شد آن نيروى پيل مست * ز پيكان چرا كوه آهن بخست\r\nكجا رفت آن مردى و گُرز تو * برزم اندرون فرّه و بُرز تو\r\nگريزان به بالا چرا بَرشدى ؟ * چو آواز شير ژيان بشنِدى\r\nنه آنى كه ديو از تو گريان شدى * دد از تَفِّ تيغ تو بريان شدى ؟\r\nچرا پيل جنگى چو روباه گشت * ز جنگش چنين دست كوتاه گشت ؟\r\nوز آن روى چون رخش خسته برفت * سوى پايگه « 1 » مىخراميد تفت\r\nزواره پى رخش رخشان بديد * كه از دور با خستگى دررسيد\r\nسيه شد جهان پيش چشمش برنگ * خروشان همى رفت تا جاى جنگ\r\nتن پيلتن را چنان خسته « 2 » ديد * همه خستگيهاش « 3 » نابسته ديد\r\nبه دو گفت خيز اسپ من برنشين « 4 » * كه پوشم ز بهر تو خفتان كين\r\nبه دو گفت رو پيش دستان بگوى * كه از دودهء « 5 » سام شد رنگ و بوى\r\nنگه كن كه تا چارهء كار چيست * برين خستگيها پرآزار كيست\r\nچو رفتى همه چارهء رخش ساز * من آيم ز پس گر بمانم دراز\r\nزواره ز پيش برادر برفت * دو ديده سوى رخش بنهاد تفت\r\nزمانى همى بود اسفنديار * خروشيد كاى رستم نامدار\r\nبه بالا چنين چند باشى بپاى * كه خواهد بدن مر ترا رهنماى \r\n\r\n\r\n","description":"","footnote":"\r\n( 1 ) - پايگه ، پايگاه : طويله ، اصطبل\r\n( 2 ) - خسته : مجروح\r\n( 3 ) - خستگى : جراحت\r\n( 4 ) - برنشستن : سوار شدن\r\n( 5 ) - دوده : نژاد\r\n","page_name":" 514 ","page_number":540},
  {"content":"\r\n\r\n كمان بفگن از دست و ببر بيان * بر آهيخ « 1 » و بگشاى بند از ميان\r\nپشيمان شو و دست را ده ببند * كزين پس نيابى تو از من گزند\r\nبدين خستگى پيش شاهت برم * ز كردارها بىگناهت برم\r\nوگر جنگ سازى تو اندرز « 2 » كن * يكى را نگهبان اين مرز كن\r\nگناهى كه كردى ز يزدان بخواه * بپوزش سزد گر ببخشد گناه\r\nمگر دادگر باشدت رهنماى * چو بيرون شدى زين سپنجى سراى\r\nچنين گفت رستم كه بيگاه گشت * ز نيك و ز بد دست كوتاه گشت\r\nتو اكنون سوى لشكرت بازگرد * شب تيره كس مى نجويد نبرد\r\nمن اكنون همى سوى ايوان شوم * بياسايم و يك زمان بغنوم\r\nببندم همه خستگيهاى خويش * بخوانم كسى را ز خويشان بپيش\r\nبسازم كنون هرچه فرمان تست * همه راستى زير پيمان تست\r\nبه دو گفت رويين‌تن اسفنديار * كه اى پرمنش پير ناسازگار\r\nتو مردى بزرگى و زورآزماى * بسى چاره دانى و نيرنگ و راى\r\nبديدم سراسر فريب ترا * نخواهم كه بينم نشيب ترا\r\nبجان امشبى دادمت زينهار * بايوان رسى كام كژى مخار\r\nسخن هرچه پذرفتى از من بكن * وزين پس مپيماى با من سخن\r\nبه دو گفت رستم كه ايدون كنم * كه بر خستگيها بر افسون كنم\r\nچو برگشت از پيش اسفنديار * نگه كرد تا چون شود نامدار\r\nگذر كرد پر خستگيها بر آب * از آن زخم پيكان شده پرشتاب\r\nچو بگذشت رستم چو كشتى ز رود * ز يزدان همى داد تن را درود\r\nهمى گفت كاى داور داد پاك * گر از خستگيها شوم من هلاك\r\nكه خواهد ز گردنكشان كين من * كه گيرد دل و راى و آيين من\r\nچو اسفنديار از پسش بنگريد * بر آن سوى رودش به خشكى بديد \r\n\r\n\r\n","description":"","footnote":"\r\n( 1 ) - برآهيختن : بركشيدن\r\n( 2 ) - اندرز : وصيت\r\n","page_name":" 515 ","page_number":541},
  {"content":"\r\n\r\n همى گفت كآن را نخوانند مرد * يكى ژنده پيلست بادار و برد\r\nشگفتى فروماند اسفنديار * همى گفت كاى داور كردگار\r\nچنان آفريدى كه خود خواستى * زمان و زمين را بياراستى\r\nچو گفت اين سخن شاه شد باز جاى * خروشيدن آمد ز پرده‌سراى\r\nچنين گفت پس با پشوتن كه شير * بپيچد ز چنگال مرد دلير\r\nبرستم نگه كردم امروز من * بدان بُرز و بالاى آن پيلتن\r\nستايش گرفتم بيزدان پاك * كزويست اميد و زويست باك\r\nكه پروردگارش چنان آفريد * بر آن آفرين كاو جهان آفريد\r\nچنين كارها رفت بر دست اوى * رسيده بدرياى چين شست اوى\r\nبدان سان بخستم تنش را بتير * كه از خون او خاك گشت آبگير\r\nپياده ز هامون به بالا برفت * سوى رود با گبر و شمشير تفت\r\nبرآمد چنان خسته از آبگير * سراسر تنش پر ز پيكان تير\r\nبرآنم كه او چون بايوان شود * ز ايوان روانش بكيوان شود \r\n\r\nنامه رستم فرّخزاد\r\n يكى نامه سوى برادر بدَرْدْ * نبشت و سخنها همه ياد كرد\r\nنخست آفرين كرد بر كردگار * كزويست نيك و بد روزگار\r\nدگر گفت كز گردش آسمان * پژوهنده مردم شود بدگمان\r\nگنهكارتر در زمانه منم * از ايرا گرفتار اهريمنم\r\nكه اين خانه از پادشاهى تهيست * نه هنگام پيروزى و فرّهيست\r\nز چارم همى بنگرد آفتاب * بجنگ بزرگانش آيد شتاب\r\nز بهرام و زهره است ما را گزند * نشايد گذشتن ز چرخ بلند\r\nهمان تير و كيوان برابر شدست * عطارد ببرج دو پيكر شدست\r\nچنينست و كارى بزرگست پيش * همى سير گردد دل از جان خويش\r\nهمه بودنيها ببينم همى * وز آن خامشى برگزينم همى\r\nچو آگاه گشتم ازين راز چرخ * كه ما را ازو نيست جز رنج بَرخ \r\n\r\n","description":"","footnote":"","page_name":" 516 ","page_number":542},
  {"content":"\r\n\r\n بايرانيان زار و گريان شدم * ز ساسانيان نيز بريان شدم\r\nدريغ آن سرو تاج و او رنگ و تخت * دريغ آن بزرگى و آن فرّ و بخت\r\nكزين پس شكست آيد از تازيان * ستاره نگردد مگر بر زيان\r\nبدين ساليان چارصد بگذرد * كزين تخمه گيتى كسى نسپرد\r\nنداند كسى راز گردان سپهر * دگرگونه گشته است با ما بچهر\r\nچو نامه بخوانى تو با مهتران * برانداز « 1 » و برساز لشكر روان\r\nهمه گرد كن خواسته هرچه هست * پرستنده و جامهاى نشست « 2 »\r\nهمى تاز تا آذر آبادگان * بجاى بزرگان و آزادگان\r\nز زابلستان گر « 3 » ز ايران سپاه * هرآنكس كه آيند زنهار « 4 » خواه\r\nبدار و بپوزش بياراى مهر * نگه كن بدين كارگردان سپهر\r\nكزو شادمانيم وزو پرنهيب * زمانى فراز و زمانى نشيب\r\nسخن هرچه گفتم بمادر بگوى * نبيند همانا مرا نيز روى\r\nدرودش ده از ما و بسيار پند * بدان تا نباشد بگيتى نژند\r\nور از من بدآگاهى آرد كسى * مباش اندرين كار غمگين بسى\r\nچنان دان كه اندر سراى سپنج * كسى كو نهد گنج با دسترنج\r\nز گنج جهان رنج پيش آورد * از آن رنج او ديگرى برخورد\r\nهميشه بيزدان ستايش كنيد * جهان‌آفرين را نيايش كنيد\r\nكه من با سپاهى به سختى درم * برنج و غم و شوربختى درم\r\nرهايى نيابم سرانجام ازين * خوشا باد نوشين ايران‌زمين\r\nچو گيتى شود تنگ بر شهريار * تو گنج و تن و جان گرامى مدار\r\nكز آن تخمهء نام‌دار ارجمند * نماندست جز شهريار بلند \r\n\r\n\r\n","description":"","footnote":"\r\n( 1 ) - انداختن : راى زدن\r\n( 2 ) - جامهء نشست : فرش\r\n( 3 ) - اگر : يا\r\n( 4 ) - زنهار : امان\r\n","page_name":" 517 ","page_number":543},
  {"content":"\r\n\r\n نگهدار او را بروز و بشب * كه تا چون بود كار من با عرب\r\nز كوشش مكن ايچ سستى به كار * بگيتى جز او نيست پروردگار\r\nز ساسانيان يادگارست و بس * كزين پس نبينند ازين تخمه كس\r\nدريغ آن سرو تاج و آن مهروداد * كه خواهد شدن تخت شاهى بباد\r\nتو بدرود باش و بىآزار باش * هميشه بپيش جهاندار باش\r\nگر او را بد آيد تو سر پيش اوى * بشمشير بسپار و ياوه مگوى\r\nچو با تخت منبر برابر شود * همه نام بو بكر و عمّر شود\r\nتبه گردد اين رنجهاى دراز * نشيبى درازست پيش فراز\r\nنه تخت و نه ديهيم بينى نه شهر * ز اختر همه تازيان راست بهر\r\nچو روز اندر آيد بروز دراز * شودشان سر از خواسته بىنياز\r\nبپوشند ازيشان گروهى سياه * ز ديبا نهند از بر سر كلاه\r\nنه تخت و نه تاج و نه زرّينه‌كفش * نه گوهر نه افسر نه رخشان درفش\r\nبرنجد يكى ديگرى برخورد * بداد و ببخشش كسى ننگرد\r\nشتابان همه روز و شب ديگرست * كمر بر ميان و كُلَه بر سرست\r\nز پيمان بگردند وز راستى * گرامى شود كژى و كاستى\r\nپياده شود مردم رزمجوى * سوار آنكه لاف آرد و گفت‌وگوى\r\nكشاورز جنگى شود بىهنر * نژاد و بزرگى نيايد ببر\r\nربايد همى اين از آن آن ازين * ز نفرين ندانند بازآفرين\r\nنهانى بتر ز آشكارا شود * دل مردمان سنگ خارا شود\r\nبدانديش گردد پدر بر پسر * پسر همچنين بر پدر چاره‌گر\r\nشود بندهء بىهنر شهريار * نژاد و بزرگى نيايد به كار\r\nبگيتى نماند كسى را وفا * روان و زبانها شود پرجفا\r\nاز ايران و از ترك و از تازيان * نژادى پديد آيد اندر ميان\r\nنه دهقان نه ترك و نه تازى بود * سخنها بكردار بازى بود\r\nهمه گنجها زير دامن نهند * بكوشند و كوشش بدشمن دهند \r\n\r\n","description":"","footnote":"","page_name":" 518 ","page_number":544},
  {"content":"\r\n\r\n چنان فاش گردد غم و رنج و شور * كه رامش بهنگام بهرام گور\r\nنه جشن و نه رامش نه گوهر نه نام * بكوشش ز هرگونه سازند دام\r\nزيان كسان از پى سود خويش * بجويند و دين اندر آرند پيش\r\nنباشد بهار از زمستان پديد * نيارند هنگام رامش نبيد\r\nز پيشى و بيشى ندارند هوش * خورش نان كشكين و پشمينه‌پوش\r\nچو بسيار زين داستان بگذرد * كسى سوى آزادگان ننگرد\r\nبريزند خون از پى خواسته * شود روزگار بد آراسته\r\nدل من پر از خون شد و روى زرد * دهان خشك و لبها پر از باد سرد\r\nكه تا من شدم پهلوان از ميان * چنين تيره شد بخت ساسانيان\r\nچنين بىوفا گشت گردان سپهر * دُژم گشت و از ما ببرّيد مهر\r\nاگر نيزه بر كوه قارن زنم * گذاره كنم « 1 » ز آنكه رويين تنم\r\nكنون تير و پيكان آهن‌گذار * همى بر برهنه نيايد به كار\r\nهمان تيغ كآن گردن پيل و شير * فگندى به زخم اندر آورد زير\r\nنبرّد همى پوست بر تازيان * ز دانش زيان آمدم بر زيان\r\nمرا كاشكى گر خرد نيستى * گر آگاهى روز بد نيستى\r\nبزرگان كه در قادسى با منند * درشتند و با تازيان دشمنند\r\nگمانند كاين بيشه پرخون شود * ز دشمن زمين رود جيحون شود\r\nز راز سپهرى كس آگاه نيست * ندانند كاين رنج كوتاه نيست\r\nچو بر تخمه‌يى بگذرد روزگار * چه سود آيد از رنج و از كارزار\r\nترا اى برادر تن آباد باد * دل شاه ايران به تو شاد باد\r\nكه اين قادسى دخمه‌گاه منست * كفن جوشن و خون كلاه منست\r\nچنين است راز سپهر بلند * تو دل را به درد من اندر مبند\r\nتو ديده ز شاه جهان برمدار * فدا كن تن خويش در كارزار\r\nكه زود آيد اين‌روز اهريمنى * چو گردون گردان كند دشمنى \r\n\r\n\r\n","description":"","footnote":"\r\n( 1 ) - گذاره كردن ، گذاردن : عبور دادن ، عبور كردن\r\n","page_name":" 519 ","page_number":545},
  {"content":"\r\n\r\n\r\nمواعظ و حكم\r\n ببازيگرى ماند اين چرخ مست * كه بازى نمايد بهفتاد دست\r\nزمانى بباد و زمانى بميغ * زمانى بخنجر زمانى بتيغ\r\nزمانى دهد تخت و تاج و كلاه * زمانى غم و خوارى و بند و چاه\r\nهميخورد بايد كسى را كه هست * منم تنگ‌دل تا شدم تنگ‌دست \r\n* *\r\n اگر خود نزادى خردمند مرد * نديدى بگيتى همى گرم و سرد\r\nبزاد و به سختى و ناكام زيست * بر آن زيستن زار بايد گريست\r\nسرانجام خاكست بالينِ اوى * دريغ آن دل و راى و آيينِ اوى \r\n* *\r\n هرآنگه كت آمد ببد دسترس * ز يزدان بترس و مكن بد بكس\r\nبنزد كهان و بنزد مهان * بآزار مورى نيرزد جهان\r\nدرازست دست فلك بربدى * همه نيكوى كن اگر بخردى\r\nچو نيكى كنى نيكى آيد برت * بدى را بدى باشد اندر خورت \r\n* *\r\n چو گويى كه وام خرد تو ختم * همه هرچه بايستم آموختم\r\nيكى نغز بازى كند روزگار * كه بنشاندت پيش آموزگار \r\n* *\r\n بزرگان پيشين بآيين و كيش * گرامى نديدند كس را چو خويش\r\nندادند بيهوده دل را ز دست * نگشتند از بادهء مهر مست\r\nشد آهوى مشكين بخمّ كمند * گرفتند و دل را نكردند بند\r\nفريب پرى پيكران جوان * نخواهد كسى كو بود پهلوان\r\nكسى را رسد گُردى و مهترى * كه مِهر فلك را كند مشترى\r\nنه رسم جهانگيرى و مهتريست * كه از مهر ماهى ببايد گريست \r\n* *\r\n\r\n","description":"","footnote":"","page_name":" 520 ","page_number":546},
  {"content":"\r\n\r\n سخن چون برابر شود با خرد * روان سراينده رامش برد\r\nكسى را كه انديشه ناخُوَش بود * بدان ناخوشى راى او كَش بود\r\nهمى خويشتن را چليپا كند * بپيش خردمند رسوا كند\r\nو ليكن نبيند كس آهوى خويش * ترا روشن آيد همى خوى خويش\r\nچو دانا پسندد پسنديده گشت * بجوى تو در آب چون ديده گشت\r\nتو چندان كه باشى سخنگوى باش * خردمند باش و جهانجوى باش\r\nچو رفتى سروكار با ايزدَست * اگر نيك باشدت كار ار بدَست \r\n* *\r\n كسى كو خرد جويد و ايمنى * نيازد سوى كيش اهريمنى\r\nتو بىرنج را رنج منماى هيچ * همه مردى و داد دادن بسيچ\r\nكه گيتى سپنجست و جاويد نيست * فرى برتر از فرّ جمشيد نيست\r\nسپهر بلندش بپاى آوريد * جهان را جز او كدخداى آوريد \r\n* *\r\n زمين گر گشاده كند راز خويش * نمايد سرانجام و آغاز خويش\r\nكنارش پر از تاجداران بود * برش پر ز خون سواران بود\r\nپر از مرد دانا بود دامنش * پر از خوب‌رخ جَيب پيراهنش\r\nبنيكى ببايد تن آراستن * كه نيكى نشايد ز كس خواستن \r\n* *\r\n ز نادان بنالد دل سنگ و كوه * ازيرا ندارد بَرِ كس شُكُوه\r\nنداند از آغاز انجام را * به از ننگ داند همى نام را\r\nنكوهيده در كار نزد گروه * نكوهيده‌تر نزد دانش‌پژوه \r\n\r\n38 - ابو الهيثم « 1 »\r\nخواجه ابو الهيثم احمد بن حسن جرجانى از فضلا و شعراى اواخر قرن چهارم و اوايل قرن پنجم بوده است . از احوال و دورهء زندگانى او اطلاع كافى در دست نيست . ناصرخسرو\r\n\r\n\r\n","description":"","footnote":"\r\n( 1 ) - رجوع شود به تحقيقات آقايان : هانرى كربن و دكتر محمد معين در مقدمهء فارسى -\r\n","page_name":" 521 ","page_number":547},
  {"content":"\r\n\r\nدر كتاب جامع الحكمتين « 1 » ازين مرد نام برده و قصيده‌يى را ازو كه بعد ازين شرح خواهيم داد آورده است . ابو الحسن بيهقى « 2 » ذكر اين حكيم ابو الهيثم را آورده و گفته است كه ازو اثرى در حكمت نيافت مگر قصيده‌يى فارسى از وى كه محمّد بن سرخ نيشابورى آن را شرح كرده است . در بعضى از نسخ تتمة صوان الحكمة نام ابو الهيثم باشتباه ابو على بن الهيثم نوشته شده است . اين اشتباه نتيجهء آنست كه نسّاخ ميان او و ابو على بن الهيثم ( ابن الهيثم ) رياضىدان معروف فرق نگذاشته‌اند . نسبت او نيز در بعضى از نسخ تتمة صوان الحكمة البوزجانى و در بعضى ديگر الجوزجانى و در نسخهء جامع الحكمتين الجرجانى آمده است .\r\nخواجه ابو الهيثم از معتقدان مذهب اسمعيلى بوده و ناصرخسرو برين نكته در كتاب جامع الحكمتين ( ص 86 و 217 ) تصريح دارد .\r\nچنان كه دربارهء احوال محمّد بن سُرخ خواهيم ديد وى از شاگردان ابو الهيثم بوده و بقول خود نه سال در خدمت اين استاد تلمّذ ميكرده است . اين محمّد بن سُرخ چنان كه خواهيم گفت پدر ابو جعفر نسوى يا نيشابورى استاد نظامى عروضى بود و بنابرين بايد دورهء زندگانى او را اواخر قرن چهارم و اوايل قرن پنجم دانست و چون او نه سال نزد ابو الهيثم شاگردى كرده بود پس ابو الهيثم ميبايست در اواخر قرن چهارم زيسته باشد و سبك سخن او در قصيده‌يى كه از وى بازمانده است خود گواهى بر راستى گفتار ماست .\r\nاز اشعار ابو الهيثم تنها قصيده‌يى در هشتاد و هشت بيت باقى مانده است مشتمل بر سؤالاتى دربارهء بسيارى از مسائل ، بىآنكه خود آنها را جواب گفته باشد . و بعد ازو دو تن آن را شرح كرده‌اند يكى ابو معين ناصر بن خسرو قباديانى بلخى شاعر و نويسندهء مشهور اسمعيلى مذهب كه به خواهش عين الدوله ابو المعالى على بن اسد بن حارث امير\r\n\r\n\r\n","description":"","footnote":"\r\n- و فرانسه جامع الحكمتين ( چاپ تهران 1332 شمسى ) و شرح قصيدهء فارسى خواجه ابو الهيثم ( چاپ تهران 1334 شمسى ) و مقالهء آقاى دكتر غلامحسين صديقى در مجلهء يغما سال چهارم و مقالهء آقاى مجتبى مينوى در شمارهء 8 از سال 2 مجلهء يادگار و مقدمهء مرحوم عباس اقبال آشتيانى بر مقالهء اخير در همان مجله .\r\n( 1 ) - چاپ آقاى هانرى كربن و آقاى دكتر محمد معين ص 17 ، 19 ، 86 ، 217 ، 313\r\n( 2 ) - تتمة صوان الحكمة چاپ هند ص 132\r\n","page_name":" 522 ","page_number":548},
  {"content":"\r\n\r\nبدخشان كتاب جامع الحكمتين را درين باب نوشت و پيش ازو محمّد بن سُرخ نيشابورى كه در اواخر قرن چهارم و اوايل قرن پنجم ميزيسته و كتابى مفصّل در شرح هفتاد و شش بيت ازين قصيده ترتيب داده است .\r\nاين قصيده سراسر سؤالاتيست بر مذاق فلسفيان كه بايد هريك را جواب گفت .\r\nچنان كه ميدانيم نخستين كار اسمعيليان در تبليغ آن بود كه مدعوّ را با سؤالاتى دربارهء حقايق علم و دين بتنگنا ميافگندند و آنگاه خود براى مجذوب كردن او بجواب دادن آنها مبادرت ميكردند .\r\nقصيدهء ابو الهيثم پر است از همينگونه سؤالات و از كجا كه او اين قصيده را به آن قصد نساخته باشد تا همكيشان خود را از سؤالات دشوارى كه بايد بهنگام تبليغ كنند آگاه سازد . و بهرحال تربيت مذهبى او در طرح اين سؤالات دشوار و بىجواب گذاشتن آنها بىتأثير نبوده است . اينك آن قصيده :\r\n يكيست صورت هرنوع را و نيست گذار * چرا كه هيئت هرصورتى بود بسيار\r\nز بهر چيست كه جوهر يكى و نُه عرض است « 1 » * بدَه نرفت و نه بر هشت كرد نيز قرار\r\nچرا كه آبا « 2 » هفت و دوازده است بنام * وُ امَّهات « 3 » بگفتار و اتفاق چهار\r\nچرا كه بخش مواليد « 4 » از سه برنگذشت * چه چيز كز يك مايه است و بيشمار نگار\r\nچرا چو تن ز غذا پر شود نگنجد نيز * الم رَسدْشْ گر افزون كنى تو بر مقدار \r\n\r\n\r\n","description":"","footnote":"\r\n( 1 ) - اعراض نه‌گانه عبارتند از : كم ، كيف ، اضافه ، جده ، نصيبه ، مكان ، زمان ، فاعل ، منفعل\r\n( 2 ) - مراد كواكب سبعه است\r\n( 3 ) - مراد عناصر اربعه است\r\n( 4 ) - مواليد : معدن . نبات . حيوان\r\n","page_name":" 523 ","page_number":549},
  {"content":"\r\n\r\n وُ گَوهرى دگر اينجا كه پُر نگردد هيچ « 1 » * نه از نُبىّ و نه از پيشه و نه از اشعار\r\nچه چيز آن و چه چيز اين و از پى چه چنين * چه چيز آن‌كه برين هردو بربود سالار « 2 »\r\nنشانش آنكه بغائب برد ز حاضر چيز * دليل گيرد و هستش بعاقبت ديدار\r\nوُ هفت نور بتابد چنانك هريك را * ازو پذيرد باندازهء « 3 » لطافت بار\r\nنخست دهر چه چيزست و باز حقّ و سرور * و باز برهان ، آنگَه حياتِ زودگذار\r\nكمال و غيبت « 4 » ، كاين از همه لطيف‌ترست * كه چاره باشد جايى كجا نباشد چار\r\nاگر طبيعت كلّى باوَّليّتِ حال * به من نمايى دانم كه هستى از ابرار\r\nمثالش و صفتش بازگوى زود به من * كه دوستر سوى من صدره اين ز موسيقار\r\nفرشته و پرى و ديو را بدانستيم * كه هست و نيز ببايد بهست بر تَكرار \r\n\r\n\r\n","description":"","footnote":"\r\n( 1 ) - مراد ازين گوهر نفس ناطقه است\r\n( 2 ) - يعنى عقل\r\n( 3 ) - تلفظ شود بندازهء\r\n( 4 ) - اسمعيليه اين هفت نور را كه « افاضت الهى » ميگفتند بدينگونه تعبير مىكردند : دهر به نظر آنان افاضت عقل بر نفس است و چون اين افاضت حاصل شد نفس از متلاشى شدن ايمن گردد .\r\nحق افاضتى است از عقل بر نفس كه او را از افتادن در باطل بازدارد . سرور يعنى شادى علم و رهايى از غم جهل . برهان قدرت نفس است بر اقامهء براهين در هرحال . حيات يعنى رهايى از موت نفسانى و غيبت آن حالت نفس كه بدون تعلم و سؤال بر حقايق امور آگاه شود .\r\n","page_name":" 524 ","page_number":550},
  {"content":"\r\n\r\n ز ما و كيف بگوى و برسم برهان گوى * گر آمدست برون اين سخَنْتْ از استار\r\nيكى كدام كه بسيارى اندرو موجود « 1 » * يكىِّ محض چرا گفت خالق جَبّار « 2 »\r\nيكى كه نه تضعيفش روا و نه تنصيف * فزون نگردد و نقصانش نى ز روى شمار\r\nباضطرار و بتقريب يك نه بر تحقيق * چگونه بايد دانستن اين‌چنين گفتار\r\nكدام جنس نه نوع « 3 » و كدام نوع نه جنس « 4 » * كدام جنس يكى بار و نوع ديگربار « 5 »\r\nچه بود عالم وقتى همه سعادت بود * و هردو نحس فروايستاده از رفتار\r\nكنون جهان همه نحسست و هردو سعد بجاى * همان طلوع و غروب و همان مسير و مدار\r\nوُ باز فردا چون دى شود ، چنين خبرست * از انبيا و حكيمان و ذِمّيان هموار\r\nچه بود دىّ و چه امروز و باز فردا چيست * ازين چنين ز چه روى و از آنچنان ز چه كار\r\nشكستن سُرُب الماس و سنگِ آهن كش * چه علّتست مر اين هردو را چنين كردار \r\n\r\n\r\n","description":"","footnote":"\r\n( 1 ) - مراد واحد متكثر يعنى مبدع نخستين است\r\n( 2 ) - اشاره است بقول بارى عز اسمه : و ما امرنا الا واحدة\r\n( 3 ) - آن جنس كه نوع نيست جوهر مطلقست كه او را جنس الاجناس خوانند\r\n( 4 ) - نوع الانواع يعنى انسان كه جنس چيزى ديگر نيست\r\n( 5 ) - مراد جسم است\r\n","page_name":" 525 ","page_number":551},
  {"content":"\r\n\r\n وُ رفع كردن ياقوت مر وَبارا چيست * زُمُرُّدْ از چه همى بركند دو ديدهء مار\r\nپلنگ اگر بگزد مرد را ز بهرچه موش * بحيله بر وى ميزَد ز بام و از ديوار\r\nبه شهر اهواز از تب كسى جدا نبود * بتبت اندر غمگين نديد كس دَيّار\r\nز طبع نيست چه خاصيت است گويند اين * چه اصل گفت بخاصيت اندرين هشيار\r\nميان نطق و ميان كلام و قول چه فرق * كه پارسى يكى و معنى اندرو بسيار\r\nازل هميشه و دَيمُومَت « 1 » و خُلُود و ابَد * ميان هريك چون فرق كرد زيرك‌سار\r\nسخن چرا كه چهارست : امر و باز ندا * سديگرش خبرست . و چهارم استخبار\r\nز حال هيأت وز خاصه « 2 » وز رسم و ز حدّ * خبر چه دارى و چه شنيده‌اى « 3 » بيا و بيار\r\nجهانيان همه خود را به « من » مضاف كنند * ابر چه اوفتد اين « من » بگوى و ريش مخار\r\nتنست يا دل يا عقل يا روان كه « من » است * و يا چو حاضر گشت اسب مرد گشت سوار\r\nغلط شمرد كسى كاو چنين گمانى برد * بسا سوار كه بستن نداند او شلوار \r\n\r\n\r\n","description":"","footnote":"\r\n( 1 ) - ديمومت : جاودانى بودن\r\n( 2 ) - يعنى خصوصيت . خنده و گريه خاصهء انسانست\r\n( 3 ) - خوانده شود : چشنيده‌اى\r\n","page_name":" 526 ","page_number":552},
  {"content":"\r\n\r\n كسوف شمس بجرم قمر بود بيقين * قمر كه علوى و نورانى از چه گشت چو قار\r\nچرا كه نور فرونگذرد ز شمس به ماه * چو آبگينه كه بيرون گذاشت نور از نار\r\nهر آينه كه مه از آبگينه صافىتر * چرا كه غوص شعاعش درو بود دشوار\r\nقوىترست بهرحال مردم از حيوان * بحيله بيش و بهر دانشى مشعبدوار\r\nچرا تعاهد بايدش و دايه و تدبير * بگاه خفتن و برداشتن بدوش و كنار\r\nسباع و مرغ و دده زو بسى ضعيف‌ترست * بكسب خويش بكوشد بخورد و بخفتار\r\nدرخت باز فروتر بقوّه از حيوان * چرا برآيد بىده ستون بر آن يك دار\r\nروا بود كه يكى مردم آفريد خداى * وُهَم ز تنش يكى جفت كردانده خوار\r\nپس از ميانشان نسل آفريد و فرزندان * نبيرگان فراوان و بيشمار تبار\r\nاگر مقرّ نشوى سورة النساست دليل * كه آفريدم يَكّىّ و زو هزار هزار\r\nوگر مُقِرّ شوى شخص پيش و نوع ز پس * چگونه شايد بودن خرد برين بگمار\r\nنخست جنس و پس آنگاه نوع و ز پس شخص * طريق حكمت اين بىجدال و بىپيكار \r\n\r\n","description":"","footnote":"","page_name":" 527 ","page_number":553},
  {"content":"\r\n\r\n تفاوت از چه در اشخاص بد سياه و سپيد * بلند و كوته و فربىّ و سخت و خشك و نزار\r\nزمانه دانى وز اختلاف هراثرى * چو طعم شكّر و رنگ عقيق و بوى بخار\r\nخلاف نفس چو نيك و بد وضيع و شريف * وُ علم و جهل خداوندِ كُشتى و زنّار\r\nچراست آنك خلاف اندر آن‌كه مايهء اوست * اگر بگويى كندى تو قاعده از « 1 » بن و بار\r\nوگر تفاوتش از روى شخص دانى نيست * خمار چون سر باشد ، نه سر چنان چو خمار\r\nنكرد راست كسى دست را بآلتها * چو دست سازد هركس هميشه دست‌افزار\r\nاگر بخواهم از تو دليل بر ابداع * چه آورى كه عيانم كنى بدين اخبار\r\nچه چيز بود ، نه از چيز چون نمايى چيز * چگونه دانى كرد آشكار اين اسرار\r\nيكى سؤال كه قايم شدست چون شطرنج * ز بس‌كه هركس جست اندرين سخن بازار\r\nكه علم برتر يا عقل ، فضل ازين دو كراست * بدين درون بشنودم فضول صد خروار\r\nچگونه داند علم آنكسى كه نامُختست * ز كَرِّ مادر زادى سخن اميد مدار\r\nكسى كه رنج نه برداشتست از تعليم * بعزّ علم نباشد بسيش دست‌گذار \r\n\r\n\r\n","description":"","footnote":"\r\n( 1 ) - خوانده شود : قاعدز\r\n","page_name":" 528 ","page_number":554},
  {"content":"\r\n\r\n چو حدّ علم ندانند و حدّ عقل كه چيست * سخن گزافه بگويند شرم نىّ و نه عار\r\nز علم بارى بر علم خود قياس كنند * شدند لاجرم از راه راستى بيزار\r\nميان مُدرِك و ادراك فرق بايد كرد * اگر شدستى از خواب غافلى بيدار\r\nروا بود كه نخست آسمان پديد آمد * كه او قويتر و آنگَه زمين و كوه و بحار\r\nو يا نخست زمين بود كاوست مركزِ دَور * وُ دايره نبود جز بنقطهء پرگار\r\nپس ار چنين شمرى چون بايستاد زمين * وُ گِرد گِردش خالى ز دايرهء دَوّار\r\nوجود كلّ روا هست و جزوِ او معدوم ؟ * اگر رواست ابا حجتى به من بسپار\r\nوگر رواست نه ، پس جنس بايد آنگَه نوع * وُ شخص از پس هردو بكرده راست چو تار\r\nچرا كواكب را اول از حمل گفتند * بطبع آتش از بهر چيست تخم بهار\r\nچرا كه خانهء خورشيد شير و خانهء او * ز برج سرطان كردند استوار حصار\r\nچرا كه خانهء اين هردوان يكان بس بود * وُ ديگران را خانه دو از يمين و يسار\r\nازين كواكب دو نحس محض چون و دو سعد * سه ماند آنجا از سعد و نحسشان آثار \r\n\r\n","description":"","footnote":"","page_name":" 529 ","page_number":555},
  {"content":"\r\n\r\n چرا كه ترّى بر آب بر پديدترست * به دو كنند همه چيز خشك را فرغار « 1 »\r\nهوا ز روى حقيقت از آب ترّ ترست * ز روى طبع بترّى هوا شدست مشار\r\nسخن دراز شد اين جايگه فروهشتم * گران شد و شُكُهانم « 2 » من از گرانىِ بار\r\nسؤال كردم قصدم ازين تَعَنُّت نيست * ز بهر فايده آوردم اين بزرگ نثار\r\nجواب خواهم كردن بنظم اگرنه بود * چنين كه هست گرفته ، مكان خرما خار\r\nوگر بنظم نگويم بنثر و بتشجير « 3 » * چنان كه بخرد ميوه چِنَد از آن اشجار\r\nسخن بحجّت گويم پس آنگَه از برهان * رداش سازم يَكّىّ و از دليل ازار\r\nبجوى و بنويس آنگَه بخوان و بازبپرس * پسش بياموز آنگَه بدان و بر دل كار\r\nشكار شير گوزنست و آنِ يوز آهو * وُ مرد بخرد را علم و حكمت است شكار\r\nكه مرد علم بگور اندرون نه مرده بود * وُ مرد جهل ابَرتخت بربود مردار\r\nوگر جوابش گويند شاد باشم سخت * كسى كه باشد برهان نماى و دعوىدار \r\n\r\n\r\n","description":"","footnote":"\r\n( 1 ) - فرغار : خيسانيده ، سرشته\r\n( 2 ) - شكوهيدن : ترسيدن\r\n( 3 ) - تشجير : منقش كردن باشجار ، مصور كردن\r\n","page_name":" 530 ","page_number":556},
  {"content":"\r\n\r\n نگويد آنكه نياموختست و اصلش نيست * سخن بيارد سَخته به وزن و بمعيار\r\nايا مُقَدِّر تقدير و مُبدِعَ الاشياء * بحقّ حرمت و آزرم احمد مختار\r\nكه مر مرا و مر آن را كه علم دين طلبد * ز چنگ محنت برهانمان ايا غَفّار\r\nوُ هركه بد كند او با كسى كه بد نكند * بلعنتش كن يا رب وزو برآر دمار \r\n\r\n39 - فرّخى سيستانى\r\nابو الحسن على بن جولوغ فرّخى سيستانى شاعر بزرگ اواخر قرن چهارم و اوايل قرن پنجم و از جملهء سرآمدان سخن در عهد خويش و در همهء ادوار تاريخ ادبى ايرانست . صورت صحيح اسم پدرش معلوم نيست جز آن‌كه برخى مانند عوفى و دولتشاه آن را « جولوغ » و بعضى مانند آذر و هدايت « قلوع » نوشته‌اند . موطن وى سيستان بود و خود نيز در قصيده‌يى بدين امر اشاره مىكند :\r\n من قياس از سيستان دارم كه او شهر منست * وز پى خويشان ز شهر خويشتن دارم خبر\r\nشهر من شهر بزرگست و زمينش نامدار * مردمان شهر من در شيرمردى نامور \r\nو بنابرين سخن دولتشاه سمرقندى « 1 » كه ويرا از اهل « ترمذ » دانسته باطلست .\r\nپدر فرّخى چنان كه نظامى عروضى « 2 » گفته است « غلام امير خلف بانو » يعنى خلف بن احمد بن محمّد بن خلف بن الليث صفّارى بود . از آغاز حيات شاعر همينقدر معلوم است كه « شعر خوش گفتى و چنگ تر زدى و خدمت دهقانى كردى از دهاقين سيستان ، و اين دهقان او را هرسال دويست كيل پنج منى غله دادى و صد درم سيم نوحى » « 3 » .\r\n\r\n\r\n","description":"","footnote":"\r\n( 1 ) - تذكرة الشعرا ص 30\r\n( 2 ) - چهار مقاله ص 36\r\n( 3 ) - ايضا همان صحيفه\r\n","page_name":" 531 ","page_number":557},
  {"content":"\r\n\r\nدولتشاه او را شاگرد عنصرى دانسته است « 1 » و اين گفتارى نادرستست چه عنصرى بلخى هيچگاه در سيستان مقيم نبوده است تا فرّخى در خدمت وى تلمّذ كند و پس از آن‌كه با عنصرى در دربار محمود آشنايى يافت هم شاعرى استاد بود و باستادى عنصرى حاجتى نداشت .\r\nبهرحال مسلّمست كه فرّخى در عنفوان شباب در شاعرى مهارت يافت و بعد از آن‌كه « زنى خواست هم از موالى خلف و خرجش بيشتر افتاد . . . بىبرگ ماند . . .\r\nقصه بدهقان برداشت كه مرا خرج بيشتر شده است ، چه شود كه دهقان از آنجا كه كرم اوست غلّهء من سيصد كيل كند و سيم صد و پنجاه درم . . . دهقان بر پشت قصه توقيع كرد كه اين‌قدر از تو دريغ نيست و افزون ازين را روى نيست . فرّخى چو بشنيد مأيوس گشت و از صادر و وارد استخبار مىكرد كه در اطراف و اكناف عالم نشان ممدوحى شنود تا روى به دو آرد ، باشد كه اصابتى يابد . تا خبر كردند او را از ابو المظفّر چغانى بچغانيان كه اين نوع را تربيت مىكند و اين جماعت را صله و جايزهء فاخر همى دهد و امروز از ملوك عصر و امراء وقت درين باب او را يار نيست ، قصيده‌يى بگفت و عزيمت آن جانب كرد :\r\n با كاروان حلّه برفتم ز سيستان * با حلّهء تنيده ز دل بافته ز جان \r\n. . . پس برگى بساخت و روى بچغانيان نهاد و چون به حضرت « 2 » چغانيان رسيد بهارگاه بود و امير بداغگاه . . . و عميد اسعد كه كدخداى امير بود به حضرت بود . . . فرّخى بنزديك او رفت و او را قصيده‌يى خواند و شعر امير بر او عرضه كرد . خواجه عميد اسعد مردى فاضل بود و شاعردوست ، شعر فرّخى را شعرى ديد تر و عذب ، خوش و استادانه ، فرّخى را سگزى ديد بىاندام ، جبّهء پيش و پس چاك پوشيده ، دستارى بزرگ سگزىوار در سر ، و پاى و كفش بس ناخوش و شعرى در آسمان هفتم . هيچ باور نكرد كه اين شعر آن سگزى را شايد بود ، بر سبيل امتحان گفت امير بداغگاه است و من ميروم پيش او و ترا با خود ببرم بداغگاه كه عظيم خوش جايى است . . . قصيده‌يى گوى لائق وقت ،\r\n\r\n\r\n","description":"","footnote":"\r\n( 1 ) - تذكرهء دولتشاه ص 30\r\n( 2 ) - حضرت : پايتخت\r\n","page_name":" 532 ","page_number":558},
  {"content":"\r\n\r\nو صفت داغگاه كن تا ترا پيش امير برم ، فرّخى آن شب برفت و قصيده‌يى پرداخت سخت نيكو و بامداد در پيش خواجه عميد اسعد آورد و آن قصيده اينست :\r\n چون پرند نيلگون بر روى پوشد مرغزار * پرنيان هفت رنگ اندر سر آرد كوهسار . . . \r\nچون خواجه عميد اسعد اين قصيده بشنيد حيران فروماند كه هرگز مثل آن به گوش او فرونشده بود ، جملهء كارها فروگذاشت و فرّخى را برنشاند و روى بامير نهاد و آفتاب زرد پيش امير آمد و گفت اى خداوند ترا شاعرى آورده‌ام كه تا دقيقى روى در نقاب خاك كشيده است كس مثل او نديده است و حكايت كرد آنچه رفته بود . پس امير فرّخى را بارداد ، چون درآمد خدمت كرد ، امير دست داد و جاى نيكو نامزد كرد و بپرسيد و بنواختش و بعاطفت خويش اميدوارش گردانيد ، و چون شراب دورى چند درگذشت فرّخى برخاست و بآواز حزين و خوش اين قصيده بخواند كه : « با كاروان حلّه برفتم ز سيستان . . . » چون تمام برخواند امير شعرشناس بود و نيز شعر گفتى ، ازين قصيده بسيار شگفتيها نمود ، عميد اسعد گفت اى خداوند باش تا بهتر بينى ! پس فرّخى خاموش گشت و دم دركشيد تا غايت مستى امير ، پس برخاست و آن قصيدهء داغگاه برخواند . امير حيرت آورد ، پس در آن حيرت روى بفرّخى آورد و گفت هزار سر كره آوردند ، همه روى سپيد و چهار دست و پاى سپيد ، ختلى ، راه تراست ، تو مردى سگزى و عيارى ، چندانكه بتوانى گرفت ، بگير ، ترا باشد . فرّخى را شراب تمام دريافته بود و اثر كرده ، بيرون آمد و زود دستار از سر فروگرفت و خويشتن را در ميان فسيله « 1 » افگند و يك گله در پيش كرد و بدان روى دشت بيرون كرد و بسيار بر چپ و راست و از هرطرف بدوانيد كه يكى نتوانست گرفت . آخر الامر رباطى ويران بر كنار لشكرگاه پديد آمد ، كرّگان در آن رباط شدند ، فرّخى بغايت مانده شده بود ، در دهليز رباط دستار زير سر نهاد و حالى در خواب شد ، از غايت مستى و ماندگى ، كرّگان را بشمردند ، چهل و دو سر بودند ، رفتند و احوال با امير بگفتند ، امير بسيار بخنديد و شگفتيها نمود و گفت مردى مقبل است ، كار او بالا گيرد ، او را و كرّگان را نگاه داريد\r\n\r\n\r\n","description":"","footnote":"\r\n( 1 ) - گلهء اسبان\r\n","page_name":" 533 ","page_number":559},
  {"content":"\r\n\r\nو چون او بيدار شود مرا بيدار كنيد . مثال پادشاه را امتثال كردند ، ديگر روز بطلوع آفتاب فرّخى برخاست و امير خود برخاسته بود و نماز كرده ، بارداد و فرّخى را بنواخت و آن كرّگان را بكسان او سپردند و فرّخى را اسب با ساخت خاصه فرمود ، و دو خيمه و سه استر و پنج سر برده و جامهء پوشيدنى و گستردنى ، و كار فرّخى در خدمت او عالى شد و تجمّلى تمام ساخت . . . » « 1 »\r\nورود فرّخى در خدمت ابو المظفّر احمد بن محمد چغانى ، امير فاضل و شاعر و شاعرپرور چغانيان چنان كه از اشارهء او دربارهء دقيقى : « تا طرازندهء مديح تو . . . » « 2 » برميآيد مدتى بعد از قتل دقيقى و بنابرين چندين سال بعد از حدود 367 - 369 اتفاق افتاد ، و مثلا بعد از حدود سال 380 يا 381 و غلبهء ابو المظفّر احمد بر پسر عمّ خود ابو يحيى طاهر بن فضل چغانى ، كه دورهء دوم امارت ابو المظفّر بوده است ، و چون ورود فرّخى بدربار محمود مصادف با دورهء قدرت و اهميت آن پادشاه بوده است ، بايد تاريخ آن مربوط ببعد از سال 390 بوده باشد ، و چون خدمت او در دربار ابو المظفّر براى فرّخى تجمّل و جلالى فراهم آورده بود سلطان محمود در او بديدهء حشمت نگريست . از يك بيت فرّخى كه در مرض محمود گفته است :\r\n كاشكى چاره دانمى كردن * كه به دو بخشمى جوانى و جان \r\nمعلوم مىشود در اواخر عمر محمود غزنوى ( متوفى بسال 421 ) فرّخى هنوز در مراحل شباب سير ميكرده ، و نيز از تأسفى كه لبيبى بر فوت فرّخى دارد ، معلوم مىشود وى حتى هنگام مرگ خود جوان بوده است :\r\n گر فرّخى بمرد چرا عنصرى نمرد * پيرى بماند دير و جوانى برفت زود\r\nفرزانه‌يى برفت و ز رفتنش هرزيان * ديوانه‌يى بماند و ز ماندنش هيچ سود « 3 » \r\nبا اين حال فرّخى بر اثر قدرت خود در شاعرى و مهارتى كه در موسيقى داشت ، نزد سلطان محمود قربت و مكانت يافت و در دستگاه او بثروت و ضيعت و نعمت بسيار رسيد و اجازت\r\n\r\n\r\n","description":"","footnote":"\r\n( 1 ) - چهار مقالهء نظامى عروضى ص 36 - 40\r\n( 2 ) - رجوع شود به همين كتاب ص 411\r\n( 3 ) - ترجمان البلاغة ص 32\r\n","page_name":" 534 ","page_number":560},
  {"content":"\r\n\r\nحضور در موكب و مجلس او حاصل كرد « 1 » و علاوه‌برين بخششها از محمود اجرى مرتب داشت و در حضر و سفر و حتى در سفرهاى جنگى در خدمت سلطان بسر ميبرد « 2 » و اگر وقتى اجازت سفر نمىيافت از در خواهشگرى درميآمد « 3 » زيرا ازين سفرها غنائم فراوان بهمراهان محمود ميرسيد و گاه كار بجايى ميكشيد كه گرانترين اشياء ببهاى اندك\r\n\r\n\r\n","description":"","footnote":"\r\n( 1 ) - چنان كه در قصيده‌يى گفته است :\r\n از فضل خداوندى و از دولت سلطان * امروز من از دى به و امسال من از پار\r\nبا ضيعت آبادم و با خانهء آباد * با نعمت بسيارم و با آلت بسيار\r\nهم با رمهء اسبم و هم با گلهء ميش * هم با صنم چينم و هم با بت فرخار\r\nساز سفرم هست و نواى حضرم هست * اسبان سبكبار و ستوران گرانبار\r\nمحسود بزرگان شدم از خدمت محمود * خدمتگر محمود چنين بايد هموار\r\nبا موكبيان جويم در موكب او جاى * با مجلسيان يابم در مجلس او بار\r\nدوبار نه ده‌بار نه صدبار فزون كرد * در دامن من بخشش او بدرهء دينار \r\n* *\r\n توانگرم بغلام و توانگرم بستور * توانگرم بنشاط و توانگرم بسرور\r\nلباس من ببهاران ز توزى و قصب است * بتيرماه خز قيمتى و قزّ و سمور \r\n( 2 ) -\r\n سيزده سالست امسال و فزون خواهد بود * كه من اى شاه بدين درگه معمور درم\r\nتا تو اندر حضرى من بحضر پيش توام * تا تو اندر سفرى با تو من اندر سفرم\r\nاين بدان گفتم تا خلق بدانند كه من * چند سالست كه پيوسته بدين خانه درم \r\n* *\r\n سه بار با تو بدرياى بىكرانه شدم * نه موج ديدم نه هيبت و نه شور و نه شر \r\n* *\r\n بارخدايا خدايگانا شاها * شعر مرا سهل برگذاره كن اين‌بار\r\nز آنكه مرا رنج و خستگى ره قنوح * كوفته كردست و خيره مغز و سبكبار \r\n* *\r\n من ملك محمود را ديدستم اندر چند جنگ * پيش لشكر خويشتن كرده سپر هنگام كار \r\n( 3 ) -\r\n بر عزم رفتنى و مرا راى رفتنست * از بهر خدمت تو ملك با سپاه تو\r\nبا بندگان مرا بره اندر عديل كن * تا در دو ديده سرمه كنم خاك راه تو \r\n","page_name":" 535 ","page_number":561},
  {"content":"\r\n\r\nفروخته ميشد « 1 » و گويا خوى عيارى او را بر آن ميداشت كه درين سفرها گاه خود نيز قصد دخالت در مخاصمات كند « 2 » .\r\nبا اين حال روابط ميان فرّخى و محمود ظاهرا براى آنكه او بىاجازت با يكى از غلامان خاص بشرابخوارگى نشسته بود تيره شد و ببيرون راندن شاعر از درگاه پادشاه منجر گشت تا باز اجازت ورود بدرگاه يافت و خود ازين داستان در قصيدهء ذيل حكايت مىكند :\r\n اى نديمان شهريار جهان * اى بزرگان درگَهِ سلطان . . .\r\nپيش شاه جهان شما گوييد * سخن بندگان شاه جهان . . . \r\nاز نزديكان محمود فرّخى على الخصوص بامير عضد الدوله يوسف بن ناصر الدين سبكتكين برادر محمود و سپهسالار او ارادت داشت و اين نزديكى مدتى پس از زندگى فرّخى در درگاه محمود صورت گرفت . فرّخى در خدمت اين شاهزاده ممارست ميكرد و در غالب مجالس او حضور داشت و اين اميرزاده با نهايت مهربانى و بخشندگى با فرّخى رفتار مينمود و فرّخى خود چند جا به اين امر اشاره كرده است « 3 » . ظاهرا در سفر كشمير ميان امير يوسف و فرّخى نقارى پديد آمد و امير او را در كنار رود جيلم مأمور فربه\r\n\r\n\r\n","description":"","footnote":"\r\n( 1 ) -\r\n يك توده شاره‌هاى نگارين بده دُرُست * يك خيمه بردگان نوآيين بده درم\r\nهر سال كاو بغزو رود قوم خويش را * زينگونه عالمى بوجود آرد از عدم \r\n( 2 ) -\r\n شاهيست بكشمير اگر ايزد خواهد * امسال نيارامم تا كين نكشم زوى\r\nغزوست مرا پيشه و همواره چنين باد * تا من بوم از بدعت و از كفر جهان شوى\r\nكوه و درهء هند مرا ز آرزوى غزو * خوشتر بود از باغ و بهار و لب مرزوى\r\nخارى كه به من در خلد اندر سفر هند * به چون بحضر در كف من دستهء شب‌بوى\r\nبا دشمن دين تا نزنم بازنگردم * ور قلعهء او آهن چينى بود و روى . . . \r\n( 3 ) -\r\n اى من ز دولت تو شده مردم * وز جاه تو رسيده به آب و نان\r\nما بشب خفته و از تو همى آرند بما * كيسه‌ها پر درم و بر سر هركيسه نشان\r\nچو بزم كردى گفتا بيا ورود بزن * چو جشن بودى گفتا بيا و شعر بخوان\r\nدر خزانهء او پيش من گشاده و من * گشاده‌دست و گشاده‌دل و گشاده‌زبان \r\n","page_name":" 536 ","page_number":562},
  {"content":"\r\n\r\nكردن چند پيل ضعيف كرد « 1 » و گويا نقار ميان او و يوسف سه سال امتداد يافت و فرّخى ناگزير با مير محمّد بن محمود پناه برد و ازو تقاضاى شفاعت كرد « 2 » . اين امير يوسف كه پس از مرگ نصر بن ناصر الدين سبكتكين ( 412 هجرى ) سپهسالار محمود بود ، چون در حيات محمود بمحمّد توجّه بيشترى ميكرد ، و در مدت كوتاه سلطنت محمّد سپهسالارى وى را برعهده داشت ، بعد از اسارت محمّد گرفتار شد و بسال 423 در حبس مسعود جان داد .\r\nديگر از نزديكان محمود كه بسيار مورد تعظيم و بزرگداشت فرّخى بوده امير محمّد پسر كوچك سلطان محمودست كه بعد از فوت محمود در سال 421 بسلطنت نشست و بعد از پنج ماه معزول و مقيّد و كور شد و چون سلطان مسعود در سال 432 بدست غلامان خود بقتل رسيد باز محمّد را بر تخت سلطنت نشاندند و اين‌بار سه ماه سلطنت كرد تا بدست مودود بن مسعود مغلوب و مقتول شد . فرّخى از امير محمّد ، چه در حيات سلطان محمود و چه در دورهء سلطنت وى ، عطاياى جزيل يافت و شرح اين صلات و جوايز كثير در قصايدى كه فرّخى در مدح محمّد ساخته آمده است .\r\nبعد از عزل محمّد فرّخى همچنان در دربار غزنويان باقى ماند و بدربار سلطان مسعود ( 421 - 432 ) اختصاص يافت و دوران زندگى او در عهد همين پادشاه بپايان رسيد .\r\nامير نصر بن ناصر الدين برادر سلطان محمود كه تا سال 412 سپهسالار خراسان\r\n\r\n\r\n","description":"","footnote":"\r\n( 1 ) -\r\n بگذاشتى مرا بلب جيلم * با چند پيل لاغر بىپالان\r\nگفتى مرا كه پيلان فربه كن * بايشان همى رسان علف ايشان\r\nآرى من آن كنم كه تو فرمايى * ليكن به حد مقدرت و امكان\r\nپيلى بپنج ماه شود فربى * كآن پنج ماه باشد تابستان\r\nمن پنج مه جدا نتوانم بود * از درگه مبارك تو زينسان \r\n( 2 ) -\r\n چو پير گشتم و نوميد گشتم از همه خلق * اميد خويش فگندم بدستگير جهان\r\nجلال دولت عالى محمد محمود * كه عون و ناصر او باد جاودان يزدان\r\nبنزد او شدم و حال خويش گفتم باز * چنان كه بود نكرده زياده و نقصان\r\nچنان كه گفت و زبان داد شاد كرد مرا * بدستبوس سپهدار خسرو ايران\r\nمعين دولت و دين يوسف بن ناصر دين * امير عالم و عادل برادر سلطان \r\n","page_name":" 537 ","page_number":563},
  {"content":"\r\n\r\nو مورد عنايت و علاقهء خاص سلطان بود ، نيز از جملهء ممدوحان فرّخى است .\r\nغير از شاهان و شاهزادگان غزنوى ، فرّخى عده‌يى از رجال بزرگ دربار غزنوى را نيز مدح گفته و نزد آنان تقرّب داشته است و از آن جمله‌اند :\r\n1 - خواجهء بزرگ شمس الكفاة احمد بن حسن ميمندى كه از سال 401 تا 416 وزير سلطان محمود بود و درين سال مغضوب محمود و معزول شد تا باز مسعود او را در اوايل سلطنت خود وزارت داد و او درين مقام بود تا بسال 424 درگذشت . فرّخى در مدح اين وزير قصايد متعدد دارد و چنان كه گويد در خدمت او و پسرانش پير شده بود « 1 » و از ميان متعلّقان او خصوصا بپسرش ابو الفتح عبد الرزاق بيشتر ارادت مىورزيد .\r\n2 - ابو على حسن بن محمّد ميكالى معروف به حسنك نيشابورى كه در اواخر عهد محمود چندى وزير او بود و بر اثر اختلافى كه ميان او و مسعود وجود داشت در آغاز سلطنت آن سلطان بقتل رسيد .\r\n3 - خواجه ابو بكر عبد اللّه بن يوسف سيستانى معروف بابو بكر حصيرى از ندماى محمود كه مردى فاضل و شعردوست بود .\r\n4 - ابو سهل احمد بن حسن حمدوى ( يا : حمدونى ) از رجال معروف عهد محمود و مسعود كه مدتى وزارت و كدخدايى رى و جبال داشت و او را با علاء الدولهء كاكويه جنگهايى بوده است .\r\n5 - ابو سهل زوزنى كه مدتى صاحبديوان عرض و صاحبديوان رسالت مسعود بود ( بعد از وفات ابو نصر مشكان در سال 430 ) .\r\n6 - ابو الحسن على بن ابو العباس فضل بن احمد اسفراينى كه مردى اديب و شاعر بود و اشعار عربى خوب داشت و از رجال بزرگ عهد غزنويان شمرده ميشد .\r\nفرّخى در موسيقى مهارت داشت و اين امر علاوه بر تصريح نظامى عروضى از اشارات متعدد شاعر نيز برميآيد و يكى از علل تقرّب او در نزد سلاطين نيز همين بوده است « 2 » .\r\n\r\n\r\n","description":"","footnote":"\r\n( 1 ) -\r\n در سراى پسران تو و در خدمت تو * پير گشتم تو بدين موى سياهم منگر \r\n( 2 ) -\r\n چو بزم كردى گفتى بيا ورود بزن * چو جشن كردى گفتى بيا و شعر بخوان\r\nشه روم خواهد كه تا همچو من * نهد پيش او بربطى در كنار\r\nگاه گفتى بيا و رود بزن * گاه گفتى بيا و شعر بخوان \r\n","page_name":" 538 ","page_number":564},
  {"content":"\r\n\r\nاز اطلاعات او در ساير علوم خبرى نداريم و از بس‌كه شعرش روان و ساده و مبتنى بر عواطف رقيقست تبحّر او را در علوم از شعرش نميتوان درك كرد . نسبت تأليف كتاب ترجمان البلاغه را كه بعضى به او داده‌اند « 1 » ، پيدا شدن نسخهء قديم آن كتاب كه تاريخ تحرير آن سال 507 هجريست ، باطل كرده است زيرا اين كتاب تأليف يكى از ادباى اواخر قرن پنجم و اوايل قرن ششم بنام محمّد بن عمر الرادويانى است .\r\nفرّخى يكى از بهترين شاعران قصيده‌سراى ايرانست . سخنان وى در ميان قصيده سرايان بسادگى و روانى و استحكام و متانت ممتازست . وى در استفاده از افكار و احساسات عادى و بيان آنها به زبان سادهء روشن و روان چندان مهارت به كار برده كه ازين حيث گاه درست بپايهء سعدى شاعر بزرگ دو قرن و نيم بعد از خود ميرسد ، يعنى همان سادگى و لطف ذوق و رقت احساسات و شيرينى بيان را كه سعدى در ميان غزل سرايان دارد فرّخى در ميان قصيده‌گويان عهد خود داراست ، و چنان كه گفته‌اند سخن سهل ممتنع در عربى خاص ابو فراس الحمدانى ( 320 - 357 ) و در پارسى خاص فرّخى بود .\r\nتغزّلات فرّخى از حيث اشتمال بر معانى بديع عشقى و احساسات و عواطف بىپيرايهء شاعر ، كه گاه بىپرده اظهار شده ، مشهورست و او درين تغزّلات انواع احساساتى را كه بر عاشق در احوال مختلف دست ميدهد ، بيان داشته و در مدح نيز قدرت خلّاقهء خود را در اوصاف رايع ممدوحان به كار انداخته است . همه جا از سخن او چيره‌دستى در وصف آشكارست و در انواع توصيفات او از قبيل اوصاف طبيعت و معاشيق و ممدوحان و اعمال آنها و ميدانهاى جنگ و نظاير اينها اين مهارت مشهودست . شوخ‌طبعى شاعر و گستاخى او در برابر ممدوحان خويش نيز رونقى خاص باشعارش بخشيده است .\r\nغزلهاى فرّخى هم در ميان شاعران هم‌عهد وى خالى از لطافت نيست و گويا اين غزلها مورد قبول و علاقهء محمود و تشويق آن پادشاه نيز بوده است « 2 » .\r\nوفات او بسال 429 اتفاق افتاده و چنان كه از شعر لبيبى ، كه پيش ازين نقل كرده‌ايم ، برميآيد وى در هنگام مرگ پير نبوده است . ديوانش در حدود نه هزار بيت دارد و بطبع\r\n\r\n\r\n","description":"","footnote":"\r\n( 1 ) - تذكرة الشعرا چاپ هند ص 32\r\n( 2 ) -\r\n بغزل يافتم همى احسنت * بثنا يافتم همى احسان \r\n","page_name":" 539 ","page_number":565},
  {"content":"\r\n\r\nرسيده . از اشعار اوست :\r\n آشتى كردم با دوست پس از جنگ دراز * هم بدان شرط كه با من نكند ديگر ناز\r\nآنچه كردست پشيمان شد و عذر همه خواست * عذر پَذرُفتم و دل در كف او دادم باز\r\nگر نبودم بمرادِ دل او دىّ و پَرير * بمراد دل او باشم امروز و فراز\r\nدوش ناگاه رسيدم بدر حجرهء او * چون مرا ديد بخنديد و مرا برد نماز\r\nگفتم اى جانِ جهان خدمتِ تو بوسهء تست * چه شوى رنجه بخم دادن بالاىِ دراز\r\nتو زمين بوسه مده خدمتِ بيگانه مكن * مر ترا نيست بدين خدمتِ بيگانه نياز\r\nشادمان گشت و دو رخسارهء چون گل بفروخت * زير لب گفت كه احسنت و زِه اى بنده‌نواز\r\nبدِلِ نيك تو دادَست خداوند به تو * اين‌همه نعمتِ سلطان جهان وين همه ساز\r\nخسرو گيتى مسعود كه مسعود شود * هركه يك روز شود بر در او باز فراز « 1 » \r\n* *\r\n ياد باد آن شب كآن شَمسهء خوبانِ تراز * بطرب داشت مرا تا بگَهِ بانگِ نماز\r\nمن او هردو بحجره در و مى مونس ما * باز كرده دَرِ شادى و در حجره فراز\r\nگَه بصحبت بَرِ من با بَرِ او بستى عهد * گه ببوسه لب من با لب او گفتى راز\r\nمن چو مظلومان از سلسلهء نوشروان * اندر آويخته ز آن سلسلهء زلف دراز\r\nخيره گشتى مه كآنماه بمَى بردى لب * روز گشتى شبْ كآن زلف برخ كردى باز\r\nاو هواى دل من جسته و من صحبت او * من سرايندهء او گشته و او رودنواز\r\nبينى آن رودنوازيدن با چندين كبر * بينى آن شعر سراييدن با چندين ناز\r\nدر دل از شادى سازى دگر آراست همى * چون رهِ نوزدى آن ماه و دگر كردى ساز\r\nگر مرا بخت مساعد بود از دولتِ مير * همچنان شب كه گذشتست شبى سازم باز\r\nجفت غم بودم و انباز طرب كرد مرا * يوسف ناصر دين آن ملك بىانباز\r\nآنكه از شاهان پيداست بفضل و بهنر * چون فرازى ز نشيبى و حقيقت ز مجاز \r\n* *\r\n\r\n\r\n","description":"","footnote":"\r\n( 1 ) - ازين تغزل آثار عشق‌بازى با مماليك كه پيش ازين بدان اشاره كرده‌ايم به سختى مشهودست .\r\n","page_name":" 540 ","page_number":566},
  {"content":"\r\n\r\n چون پرند نيلگون بر روى پوشد مرغزار * پرنيان هفت‌رنگ اندر سرآرد كوهسار\r\nخاك را چون ناف آهو مشك زايد بىقياس * بيد را چون پرّ طوطى برگ رويد بىشمار\r\nدوش وقت نيمشب بوى بهار آورد باد * حبّذا باد شمال و خرّما بوى بهار\r\nباد گويى مشك سوده دارد اندر آستين * باغ گويى لعبتان ساده دارد در كنار\r\nارغوان لعل بدخشى دارد اندر مرسله * نسترن لؤلوى مكنون دارد اندر گوشوار\r\nتا ربايد جامهاى سرخ‌رنگ از شاخ گل * پنجه‌ها چون دست مردم سر برآورد از چنار\r\nباغ بوقلمون لباس و راغ بوقلمون نماى * آب مرواريدرنگ و ابر مرواريدبار\r\nراست پندارى كه خلعتهاى رنگين يافتند * باغهاى پرنگار از داغگاه شهريار « 1 »\r\nداغگاه شهريار اكنون چنان خرّم بود * كاندرو از نيكوى حيران بماند روزگار\r\nسبزه اندر سبزه بينى چون سپهر اندر سپهر * خيمه اندر خيمه بينى چون حصار اندر حصار\r\nسبزه‌ها با بانگ رود مطربان چرب‌دست * خيمه‌ها با بانگ نوش ساقيان مىگسار\r\nهر كجا خيمه است خفته عاشقى با دوست مست * هركجا سبزه است شادان يارى از ديدار يار\r\nعاشقان بوس و كنار و نيكوان ناز و عتاب * مطربان رود و سرود و مىكشان خواب و خمار\r\nروى هامون سبز چون گردونِ ناپيدا كران * روى صحرا ساده چون درياىِ ناپيدا كنار\r\nاندر آن دريا سمارى « 2 » و آن سمارى جانور * و اندر آن گردون ستاره و آن ستاره بىمدار\r\nهر كجا كهسار باشد آن سمارى كوه‌بُر * هركجا خورشيد باشد آن ستاره سايه‌دار\r\nمعجزه باشد ستاره ساكن و خورشيد پوش * نادره باشد سمارى كُه بُرو صحراگذار\r\nبر در پرده‌سراى خسرو پيروز بخت * از پى داغ آتشى افروخته خورشيدوار\r\nبركشيده آتشى چون مطرد « 3 » ديباى زرد * گرم چون طبع جوان و زرد چون زرّ عيار\r\nداغها چون شاخهاى بُسَّد ياقوت‌رنگ * هريكى چون ناردانه گشته اندر زير نار\r\nريدكان « 4 » خواب‌ناديده « 5 » مصاف اندر مصاف * مركبان داغ ناكرده قطار اندر قطار \r\n\r\n\r\n","description":"","footnote":"\r\n( 1 ) - مراد داغگاه امير ابو المظفر چغانى است\r\n( 2 ) - سمارى : نوعى از كشتى است\r\n( 3 ) - مطرد : درفش\r\n( 4 ) - ريدك : كودك\r\n( 5 ) - خواب‌ناديده : نابالغ\r\n","page_name":" 541 ","page_number":567},
  {"content":"\r\n\r\n خسرو فرّخ‌سير بربارهء دريا گذر * با كمند اندر ميان دشت چون اسفنديار\r\nاژدها كردار پيچان در كف رادش كمند * چون عصاى موسى اندر دست موسى گشته مار\r\nهمچو زلف نيكوان خردساله تاب خورد * همچو عهد دوستان سالخورده استوار\r\nگردن هرمركبى چون گردن قمرى بطوق * از كمند شهريار شهرگير شهردار\r\nهركه را اندر كمند شصت يازى درفگند * گشت داغش بر سرين و شانه و رويش نگار\r\nهرچه زينسو داغ كرد از سوى ديگر هديه داد * شاعران را با لگام و زائران را با فسار\r\nفخر دولت بو المظفّر شاه با پيوستگان * شادمان و شادخوار و كامران و كامكار . . . \r\n* *\r\n دل من همى داد گويى گُوايى * كه باشد مرا از تو روزى جدايى\r\nبلى هرچه خواهد رسيدن بمردم * بر آن دل دهد هرزمانى گُوايى\r\nمن اين‌روز را داشتم چشم و زين غم * نبودَست با روز من روشنايى\r\nجدايى گُمان برده بودم و ليكِن * نه چندانكه يكسو نهى آشنايى\r\nبجرم چه راندى مرا از دَرِ خود * گناهم نبودَست جز بىگُنايى\r\nبدين زودى از من چرا سير گشتى * نگارا بدين زود سيرى چرايى\r\nكه دانست كز تو مرا ديد بايد * بچندان وفا اين‌همه بىوفايى\r\nسپردم به تو دل ندانسته بودم * بدينگونه مايل بجور و جفايى\r\nدريغا دريغا كه آگَه نبودم * كه تو بىوفا در جفا تا كجايى\r\nهمه دشمنى از تو ديدم و ليكن * نگويم كه تو دوستى را نَشايى\r\nنگارا من از آزمايش بِه آيم * مرا باش تا بيش ازين آزمايى\r\nمرا خوار دارى و بىقدر خواهى * نگر تا بدين خو كه هستى نپايى\r\nز قدر من آنگاه آگاه گردى * كه با من بدرگاه صاحب درآيى\r\nوزير ملك صاحب سيد احمد « 1 » * كه دولت به دو داد فرمانروايى \r\n* *\r\n\r\n\r\n","description":"","footnote":"\r\n( 1 ) - مراد احمد بن حسن ميمندى است .\r\n","page_name":" 542 ","page_number":568},
  {"content":"\r\n\r\n ز باغ اى باغبان ما را همى بوى بهار آيد * كليد باغ ما را ده كه فردامان به كار آيد\r\nكليد باغ را فردا هزاران خواستار آيد * تو لختى صبر كن چندانكه قمرى بر چنار آيد\r\nچو اندر باغ تو بلبل بديدار بهار آيد * ترا مهمان ناخوانده به روزى صد هزار آيد\r\nكنون گر گلبنى را پنج شش گل در شمار آيد * چنان دانى كه هركس را همى زو بوى يار آيد\r\nبهار امسال پندارى همى خوشتر ز پار آيد * ازين خوشتر شود فردا كه خسرو از شكار آيد\r\nبدين شايستگى جشنى بدين بايستگى روزى * ملك را در جهان هرروز جشنى با دو نوروزى\r\nكنون در زير هرگلبن قنينه در نماز آيد * نبيند كس كه از خنده دهان گل فراز آيد\r\nز هربادى كه برخيزد گلى بامى براز آيد * به چشم عاشق از مى تابمى عمرى دراز آيد\r\nبه گوش آواز هرمرغى لطيف و طبع ساز آيد * بدست مى ز شادى هرزمان بانگ جواز آيد\r\nهوا خوش گردد و بر كوه برف اندر گداز آيد * علمهاى بهارى از نشيبى برفراز آيد\r\nكنون ما را بدان معشوق سيمين بر نياز آيد * بشادى عمر بگذاريم اگر معشوق بازآيد\r\nبدين شايستگى جشنى بدين بايستگى روزى * ملك را در جهان هرروز جشنى باد و نوروزى\r\nزمين از خرمى گويى گشاده آسمانستى * گشاده آسمان گويى شكفته بوستانستى\r\nبصحرا لاله پندارى ز بيجاده دهانستى * درخت سبز را گويى هزار آوا زبانستى\r\nبشب در باغ گويى گل چراغ باغبانستى * ستاك نسترن گويى بت لاغر ميانستى\r\nدرخت سيب را گويى ز ديبا طيلسانستى * جهان گويى همه پر وَشّى و پرپر نيانستى\r\nمرا گر دل نه اندر دست آن نامهربانستى * به دو دستم بشادى بر مى چون ارغوانستى\r\nبدين شايستگى جشنى بدين بايستگى روزى * ملك را در جهان هرروز جشنى باد و نوروزى\r\nدلا بازآى تا با تو غم ديرينه بگسارم * حديثى از تو بنيوشم نصيبى از تو بردارم\r\nدلا گر من به آسانى ترا روزى بچنگ آرم * چو جان دارم ترا زيرا كه بىتو خوارم و زارم\r\nدلا تا تو ز من دورى نه در خوابم نه بيدارم * نشان بيدلى پيداست از گفتار و كردارم\r\nدلا تا تو ز من دورى ندانم برچه كردارم * مرا بينى چنان بينى كه من يك ساله بيمارم\r\nدلا با تو وفا كردم كزين بيشت نيازارم * بيا تا اين بهارانرا بشادى با تو بگذارم\r\nبدين شايستگى جشنى بدين بايستگى روزى * ملك را در جهان هرروز جشنى باد و نوروزى \r\n\r\n","description":"","footnote":"","page_name":" 543 ","page_number":569},
  {"content":"\r\n\r\n چه كرد آن سنگدل با تو به سختى صبر چون كردى * چرا يكبارگى خود را چنين خوار و زبون كردى\r\nچنين خو داشتى همواره يا اين خو كنون كردى * دو بهر از خويشتن بگداختى يك بهر خون كردى\r\nنمودى خوار خود را و مرا چون خود زبون كردى * ترا هرچند گفتم كم كن اين سودا فزون كردى\r\nنخستم برگراييدى و لختى آزمون كردى * چو گفتم هرچه خواهى كن فسار از سر برون كردى\r\nبرفتى جنگجويى را سوى من رهنمون كردى * چو گل خندنده گشت اى بت مرا گرينده چون كردى\r\nبدين شايستگى جشنى بدين بايستگى روزى * ملك را در جهان هرروز جشنى باد و نوروزى\r\nترا گر همچنين شايد بگو آن سرو سيمين را * بگو آن سرو سيمين را بگو آن ماه و پروين را\r\nبگو آن تودهء گل را بگو آن شاخ نسرين را * بگو آن فخر خوبان را نگار چين و ماچين را\r\nكه دل بردى و دعوى كرده‌اى مرجان شيرين را * كم از رويى كه بنمايى من مهجور مسكين را\r\nبيا تا شاد بگذاريم ما بستان غزنين را * مكن بر من تباه اين جشن نوروز خوش‌آيين را\r\nهمى بر تو شفيع آرم ثناى گوهر آيين را * ثناى مير عالم يوسف بن ناصر الدين را\r\nبدين شايستگى جشنى بدين بايستگى روزى * ملك را در جهان هرروز جشنى باد و نوروزى\r\nنبينى باغ را كز گل چگونه خوب و دلبر شد * نبينى راغ را كز لاله چون زيبا و درخور شد\r\nزمين از نقش گوناگون چون ديباى ششتر شد * هزار آواى مست اينك بشغل خويشتن درشد\r\nتذرو جفت گم كرده كنون با جفت همبر شد * جهان چون خانهء پر بت شد و نوروز بتگر شد\r\nدرخت ساده از دينار و از گوهر توانگر شد * كنون با لاله اندر دشت هم‌بالين و بستر شد\r\nز هربيغوله و باغى نواى مطربى برشد * دگر بايد شدن ما را كنون كآفاق ديگر شد\r\nبدين شايستگى جشنى بدين بايستگى روزى * ملك را در جهان هرروز جشنى باد و نوروزى\r\nمى اندر خم همى گويد كه ياقوت روان گشتم * درخت ارغوان بشكفت و من چون ارغوان گشتم\r\nاگر زين پيش تن بودم كنون پاكيزه جان گشتم * به من شادى كند شادى كه شاديرا روان گشتم\r\nمرا زين پيش ديدستى نگه كن تا چسان گشتم * نيم ز آنسان كه من بودم دگر گشتم جوان گشتم\r\nز خوشرنگى چو گل گشتم ز خوش‌بويى چوبان گشتم * ز بيم باد و برف دى بخم اندر نهان گشتم\r\nبهار آمد برون آيم كه از دى با امان گشتم * روانها را طرب گشتم طربها را روان گشتم\r\nبدين شايستگى جشنى بدين بايستگى روزى * ملك را در جهان هرروز جشنى باد و نوروزى \r\n\r\n","description":"","footnote":"","page_name":" 544 ","page_number":570},
  {"content":"\r\n\r\n مى اندر گفت‌وگو آمد پس از گفتار جنگ آمد * خم و خانه به چشم من همه تاريك و تنگ آمد\r\nبه گوش من همى از باغ بانگ ناى و چنگ آمد * كس ار مى خورد بىآواز نى بر سرش سنگ آمد\r\nمرا بارى همه مهر از مى بيجاده رنگ آمد * زُمُرُّدْ را روان خواهم چو از روى پرنگ « 1 » آمد\r\nبخاصه كز هوا شبگير آواز كلنگ آمد * ز كاخ مير بانگ رود بو نصر پلنگ آمد\r\nكنون هرعاشقى كو را مى روشن بچنگ آمد * به طرف باغ همدم با نگارى شوخ‌وشنگ آمد\r\nبدين شايستگى جشنى بدين بايستگى روزى * ملك را در جهان هرروز جشنى باد و نوروزى \r\n* *\r\n خواستم از لَعلِ او دو بوسه و گفتم * تربيتى كن به آب لطف خسى را\r\nگفت يكى بس بود و گر دوستانى * فتنه شوى آزموده‌ايم بسى را\r\nعمرِ دوباره است بوسهء من و هرگز * عمر دوباره نداده‌اند كسى را \r\n* *\r\n دلِ مردم بنكويى بتوان برد از راه * بر نكوكارى هرگز نكند خلق زيان\r\nمردمانرا خرد و عقل بدان داد خداى * تا بدانند بد از نيك و سرود از قرآن\r\nنيك و بد هردو توان كرد و ليكن سخنيست * نيك دشوار توان كردن و بد سخت آسان\r\nتو همى رنج نهى بر تن تا هرچه كنى * همه نيكو بود احسنت وزِه‌اى نيكودان \r\n* *\r\n شرف و قيمت و قدر تو بفضل و هُنَرست * نه بديدار و بدينار و بسود و بزيان\r\nهر بزرگى كه بفضل و بهنر گشت بزرگ * نشود خُرد ببد گفتن به همان و فلان\r\nگرچه بسيار بماند بنيام اندر تيغ * نشود كُند و نگردد هنر تيغ نهان\r\nورچه از چشم نهان گردد ماه اندر ميغ * نشود تيره و افروخته باشد بميان\r\nشير هم شير بود گرچه بزنجير بود * نَبَرد بند و قِلاده شرفِ شير ژيان\r\nباز هم باز بود گرچه كه او بسته بود * شرف بازى از بازفگندن نتوان \r\n* *\r\n باز يا رب چونَم از هجران دوست * باز چون گُم گشته‌ام جويان دوست \r\n\r\n\r\n","description":"","footnote":"\r\n( 1 ) - پرنگ : پشته و تپه\r\n","page_name":" 545 ","page_number":571},
  {"content":"\r\n\r\n تا همى خايم لب و دندان خويش * ز آرزوى آن لب و دندان دوست\r\nديدگانم ابرِ دُرافشان شدست * ز آرزوى لفظ دُرافشان دوست\r\nمن نخُسبم بىخيال روى يار * من نخندم بىلب خندان دوست\r\nمن بجان با دوست پيمان كرده‌ام * نشكنم تا جان بود پيمان دوست \r\n* *\r\n سَرِ زلف تو نه مُشكست و بمشكِ ناب ماند * رخ روشن تو اى دوست بآفتاب ماند\r\nهمه شب ز غم نخسبم كه نخسبد آن‌كه عاشق * منم آن كسى كه بيدارى من بخواب ماند\r\nز فراق روى و موى تو ز ديده خون چكانم * عجبست سخت خونى كه بروشن آب ماند\r\nسر زلف را متابان سر زلف را چه تابى * كه در آن دو زلف ناتافتگى بتاب ماند\r\nتو بآفتاب مانى و ز عشق روى خوبت * رخ عاشق تو اى دوست بماهتاب ماند \r\n* *\r\n اى دوستى نموده و پيوسته دشمنى * در شرط ما نبود كه با من تو اين كنى\r\nدل پيش من نهادى و بفريفتى مرا * آگه نبوده‌ام كه همى دانه افگنى\r\nپنداشتم همى كه دل از دوستى دهى * بر تو گُمان كه برد كه تو دشمن منى\r\nدل دادن تو از پى آن بود تا مرا * اندر فريبى و دلم از جاى بركنى\r\nكشتى مرا بدوستى و كس نكشته بود * زين زارتر كسى را هرگز بدشمنى\r\nبستى به مهر با دل من چندبار عهد * از تو نمىسزد كه كنون عهد بشكنى\r\nبا تو رَهيت را چو بدل ايمِنى نبود * زين‌پس بجان چگونه بود بر تو ايمِنى\r\nخَرمَن ز مرغ گرسنه خالى كجا بود * ما مرغكان گرسنه‌ايم و تو خَرمَنى \r\n\r\n","description":"","footnote":"","page_name":" 546 ","page_number":572},
  {"content":"\r\n\r\n\r\n40 - لبيبى\r\nلبيبى شاعر مشهور اواخر قرن چهارم و اوايل قرن پنجم از معاصران و دوستان فرّخى و گويا از مردم خراسان بوده است .\r\nچون دو بيت ازو در تأسف بر فوت فرّخى در ترجمان البلاغة ( ص 32 ) آمده معلوم مىشود كه در سال 429 زنده بوده است و چون قصيده‌يى ازو در مدح ابو المظفّر چغانى داريم شاعرى او در پايان قرن چهارم مسلّم ميگردد و معلوم مىشود كه وى معاصر و همدورهء فرّخى بوده است . عوفى او را در شمار شعراى عهد غزنوى آورده « 1 » و گفته است كه مدّاح ابو المظفّر يوسف بن ناصر الدين بوده است ليكن قصيده‌يى كه ازو در مدح ابو المظفر داريم معلوم ميدارد كه مراد ازين امير ، ابو المظفّر چغانى بوده است نه يوسف بن ناصر الدين برادر سلطان محمود و ممدوح فرّخى .\r\nاز مجمع الفصحا « 2 » هم مطلب تازه‌يى راجع بزندگى او برنمىآيد جز اينكه هدايت قصيدهء مشهور لبيبى را كه در ذيل احوال او ميآوريم در جزو اشعار فرّخى آورده است .\r\nاين قصيده را بنام منوچهرى نيز ذكر كرده و در ديوان او آورده‌اند .\r\nلبيبى در ميان شعراى بعد از خود شهرتى داشته است و از آن جمله مسعود سعد قصيده‌يى باستقبال او ساخته و در آن گفته است :\r\n درين قصيده كه گفتم من اقتفا كردم * باوستاد لبيبى كه سيّد الشعراست\r\nبر آن طريق بنا كردم اين قصيده كه گفت * « سخن كه نظم كنند آن درست بايد و راست » \r\nاز اشعار او ابياتى در فرهنگها و ترجمان البلاغة و تاريخ بيهقى و مجمع الفصحا و لباب الالباب عوفى آمده و از آن جمله است :\r\n كاروانى همى از رى بسوى دسكره « 3 » شد * آب پيش آمد و مردم همه بر قنطره « 4 » شد \r\n\r\n\r\n","description":"","footnote":"\r\n( 1 ) - لباب الالباب ج 2 ص 40 - 41\r\n( 2 ) - ايضا ج 1 ص 494\r\n( 3 ) - دسكره يكى از قراء خراسان و نام چند قريهء ديگر در ايران بود\r\n( 4 ) - قنطره : پل\r\n","page_name":" 547 ","page_number":573},
  {"content":"\r\n\r\n گلهء دزدان از دور بديدند چو آن * هريكى ز ايشان گفتى كه يكى قسوره « 1 » شد\r\nآنچه دزدان را راى آمد همه بردند و شدند * بُد كسى نيز كه با دزد همى يكسره شد ؟\r\nرهروى بود در آن راه درم يافت بسى * چون توانگر شد گفتى سخنش نادره شد\r\nهرچه پرسيدند او را همه اين بود جواب * كاروانى زده شد كار گروهى سره شد \r\n* * *\r\n « 2 » چو بركندم دل از ديدارِ دلبر * نهادم مُهر خُرسندى بدل بَر\r\nتو گويى داغ سوزان برنهادم * بدل ، كز دل بديده در زد آذر\r\nشَرَر ديدم كه بر رويم همى جَست * ز مژگان همچو سوزان سُونِشِ زر\r\nمرا ديد آن نگارين چشم گريان * جگر بريان ، پر از خون عارض و بَر\r\nبه چشم اندر شَرارِ آتش عشق * بچنگ اندر عنان خِنگِ رَهبَر\r\nمرا گفت آن دلارام اى بىآرام * هميشه تازيان بىخواب و بىخُوَر\r\nز جابُلسا بجابُلقا رسيدى * همان از باختر رفتى بخاور\r\nسكندر نيستى ليكن دوباره * بگشتى در جهان همچون سكندر\r\nندانم تا ترا چند آزمايم * چه مايه بينم از كارِ تو كَيفَر\r\nمرا در آتش سوزان چه سوزى * چه دارى عيش من بر من مُكَدَّر\r\nفغان زين بادپاى كوه ديدار * فغان زين رَهْنَوَردِ هِجْر گُستَر\r\nهمانا از فراقست آفريده * كه دارد دور ما را يك ز ديگر\r\nخرد زينسو كشيد و عشق ز آنسو * فروماندم من اندر كار مُضطَرّ\r\nبدلبر گفتم اى از جان شيرين * مرا بايسته‌تر ، وَز عُمر خوشتر\r\nسفر بسيار كردم ، راست گفتى * سفرهايى همه بىسود و بىضَرّ\r\nبدانم سرزنش كردى روا بود * گذشتست از گذشته ياد ناوَر\r\nمخور غم ميروم درويش زينجا * و ليكن زود بازآيم توانگر \r\n\r\n\r\n","description":"","footnote":"\r\n( 1 ) - قسوره : شير درنده\r\n( 2 ) - نقل از مجلهء مهر شمارهء 6 سال 8 . اشعار لبيبى گردآوردهء آقاى دبرسياقى .\r\n","page_name":" 548 ","page_number":574},
  {"content":"\r\n\r\n برفت از پيشم و پيش من آورد * بيابان بُر ره انجامى مُشَمَّر\r\nرهى دور و شبى تاريك و تيره * هوا پيروزه و هامون مُقَيَّر\r\nهوا اندوده رخساره بدوده * سپهر آراسته چهره بگَوهَر\r\nگُمان بردى كه باد اندر پراگند * به روى سبز دريا برگِ عَبْهَر\r\nخم شوله « 1 » چو خمّ زلف جانان * مغرّق گشته اندر لؤلوءِ تر\r\nمكلّل گوهر اندر تاج اكليل « 2 » * بتارك برنهاده غفره « 3 » مغفر\r\nمَجَرّه « 4 » چون به دريا راهِ موسى * كه اندر قَعرِ او بگذشت لشكر\r\nبناتُ النّعش چون طبطاب « 5 » سيمين * نهاده دسته زير و پَهنه از بَر\r\nهمى گفتى كه طبطاب فلك را * چه گويى گوى شايد بودن ايدر\r\nزمانى بود مه برزد سر از كوه * برنگ روى مهجوران مُزَعْفَر\r\nچو زراندود كرده گوى سيمين * شد از انوار او گيتى مُنَوَّر\r\nمرا چشم اندر ايشان خيره مانده * روان مدهوش و مغز و دل مُفَكّر\r\nبريگ اندر همى شد باره ز آنسان * كه در غرقاب مرد آشناوَر\r\nبرون رفتم ز ريگ و شكر كردم * به سجده پيش يزدان گَروُگَر « 6 »\r\nدمنده اژدهايى پيشم آمد * خروشان و بىآرام و زمين دَر\r\nشكم‌مالان بهامون بر همى رفت * شده هامون به زير او مُقَعَّر\r\nگرفته دامن خاور بدنبال * نهاده بر كران باختر سر\r\nبباران بهارى بوده فَربى * ز گرماى حزيران گشته لاغر\r\nازو زادست هرچ اندر جهانست * ز هرچ اندر جهانست او جوانتر \r\n\r\n\r\n","description":"","footnote":"\r\n( 1 ) - شوله : يكى از منازل قمرست كه دو ستارهء روشن در دم عقرب است\r\n( 2 ) - اكليل از منازل قمر كه چهار ستاره است\r\n( 3 ) - غفره يكى ديگر از منازل قمرست\r\n( 4 ) - مجره : كهكشان\r\n( 5 ) - طبطاب : چوگان\r\n( 6 ) - گروگر : دادگر\r\n","page_name":" 549 ","page_number":575},
  {"content":"\r\n\r\n شكوه آمد مرا و جاى آن بود * كه حالى او خيالى بود منكَر\r\nمديح شاه برخواندم بجيحون * برآمد بانگ ازو اللّه اكبر\r\nتواضع كرد بسيار و مرا گفت * ز من مشكوه و بىآزار بگذر\r\nكه من شاگرد كفّ راد آنم * كه تو مدحش همى برخوانى از بر\r\nبفَرّ شاه ازو بيرون گذشتم * يكى موى از تن من ناشده تر\r\nوز آنجا تا بدين درگاه گفتى * گشادَستند مَر فردوس را در\r\nهمه بالا پر از ديباى رومى * همه پستى پر از كالاى شُشتَر\r\nكجا سبزه است بر فرقش مُعَقَّد * كجا شاخه است بر شاخش مُشجَّر\r\nيكى چون نامهء مانى مُنَقَّش * يكى چون صورت آزَر مُصَوَّر\r\nتو گفتى هَيكَل زردشت گشتَست * ز بس لاله همه صحرا سراسر\r\nگمان بردى كه هرساعت برآيد * فروزان آتش از درياى اخضر\r\nبدين حضرت بدان‌گونه رسيدم * كه زى فرزند يعقوب پيمبر\r\nبدين درگاه عالى چون رسيدم * رها كردم سوى جانان كبوتر\r\nكبوتر سوى جانان كرد پرواز * بشارت‌نامه زير پرّش اندر\r\nبنامه در نبشته كاى دلارام * رسيدم دل بكام و كان بگوهر\r\nبدرگاهى رسيدم كز بر او * نيارد تند رفتن چرخ محور\r\nسرايى مر سعادت پيشكارش * زمانه چاكر و دولت كَديوَر\r\nبصدر اندر نشسته پادشاهى * ظفر يارى بكُنيت بو المظفّر\r\nبتاجش برنبشته عهد آدم * بكينش درسرشته هول محشر\r\nزن ار از هيبت او بار گيرد * چه خواهد زاد ؟ تمساح و غضنفر\r\nجهانرا خور كند روشن و ليكن * ز راى اوست دايم روشنى خور\r\nز بار منّت او گشت گويى * بدين كردار پشت چرخ چنبر \r\n\r\n41 - زينبى علوى محمودى\r\nعبد الجبّار زينبى علوى محمودى « 1 » از شاعران استاد عهد سلطان محمود و سلطان مسعودست . نام او را عوفى « 2 » زينتى\r\n\r\n\r\n","description":"","footnote":"\r\n( 1 ) - ترجمان البلاغه ص 8 . تاريخ بيهقى چاپ دكتر فياض و دكتر غنى صحائف 131 و 274 و 280\r\n( 2 ) - لباب الالباب ج 2 ص 39\r\n","page_name":" 550 ","page_number":576},
  {"content":"\r\n\r\nعلوى محمودى ضبط كرده است و ازينجهت بعضى نام او را بجاى زينبى « زينتى » ميخوانند . ابو الفضل بيهقى نام او را در شمار شاعران بزرگ عهد آورده است كه مورد لطف و عنايت مسعود بودند چنان كه يك‌بار او را يك پيل با هزار هزار درم بخشيد كه بر پيل نهادند و بخانهء او بردند « 1 » و يك بار ديگر هم پنجاه هزار درم بر پشت پيل بخانهء علوى زينبى فرستادند « 2 » و ازين دو مورد بدرجهء تقرّب زينبى پى ميبريم « 3 » .\r\nاز استاد زينبى ابيات معدودى در ترجمان البلاغة و حدائق السحر و لغت فرس اسدى و لباب الالباب عوفى و مجمع الفصحا و المعجم آمده و از آن جمله است :\r\n آن قطرهء باران بارغوان بر * چون خوى ببناگوش نيكوان بر\r\nو آن فاخته بر شاخ او نشسته * عاشق شده بر وصف اين و آن بر\r\nو آن نرگس بين چشم باز كرده * نازان به همه باغ و بوستان بر\r\nعطّار مگر وصل كرد عمدا * كافور رياحين بزعفران بر\r\nبرخويد چكيده سرشك باران * مانند ستاره بر آسمان بر \r\n* *\r\n « 4 » من و آشنا اندر آن جام باده * از آن پس كه افتادم اين آشنايى . . .\r\nهر آنگه كجا آورد پارسيها * نماند همى با كسى پارسايى\r\nبنا رحمت آن خوب ترك نوآيين * درآورد بىصبرى و بىنوايى . . .\r\nرهى گوى خوش يا بزن خوب راهى * كه هرگز مبادم ز عشقت رهايى\r\nزو صفت رسيده است شاعر بشَعرى * ز نعتت گرفته است راوى روايى\r\nهواى ترا ز آن گزيدم ز عالم * كه پاكيزه‌تر از سرشك هوايى \r\n\r\n\r\n","description":"","footnote":"\r\n( 1 ) - تاريخ بيهقى ص 131\r\n( 2 ) - ايضا ص 274\r\n( 3 ) - براى كسب اطلاع بيشتر از احوالش رجوع شود به حواشى حدائق السحر بقلم مرحوم عباس اقبال ص 101 - 103 و حواشى چهار مقاله بقلم مرحوم ميرزا محمد خان قزوينى ص 132 - 133\r\n( 4 ) - ازين قصيده چند بيت موجودست كه در ترجمان البلاغة صفحات 23 و 24 و 29 و 30 و 35 و 41 و حدائق السحر ص 20 و لباب الالباب ج 2 ص 39 آمده است .\r\n","page_name":" 551 ","page_number":577},
  {"content":"\r\n\r\n گر آيى و اين حال عاشق ببينى * كنى رحم در وقت وزى وىگرايى\r\nچراگاه من بود شيرين‌لبانت * چرايى تو از من رميده چرايى . . .\r\nايا شهريارى كه گرد ستورت * همى چشم دين را كند توتيايى\r\nايا داد تو مر جهان را هميشه * چو اندام آزرده را موميايى\r\nز خون عدو گرد فتنه نشانى * بتيغت همى زنگ بدعت زدايى\r\nمگر عهد دادى كه همچون سكندر * ملوك زمين را تو قدرت‌نمايى\r\nچگونه است كز حرب سيرى نيابى * چگونه كه برجاى هرگز نپايى\r\nمگر نذر كردى كه هرمه كه نَوشُد * شهى را ببندى و شهرى گشايى \r\n* *\r\n ز عشق آن بت سيمين ميان زرّ كمر * چو سرو سيمين بودم شدم چو زرّين نال\r\nتهى نكرده بُدم جام مى هنوز از مى * كه كرده بودم از خون ديده مالامال\r\nميان ما دو تن آميخته دوگونه سرشك * چو لوءلويى كه كنى با عقيق سرخ همال\r\nچو باز دانا كو گيرد از حبارى سر * بگردد نب نگردد بترسد از پيخال « 1 » . . .\r\nاز آنكه روى سپه باشد او بهر غزوى * همىگذارد شمشيرش از يمين و شمال\r\nچو پشت قنفذ گشته تنورش از پيكان * هزار ميخ شده درعش از بسى سوفال « 2 » \r\n* *\r\n روز بزمت نامدارا فاخته انباز باز * روز رزمت كامكارا شير شاگرد شبان\r\nعهد و قوّت را مدارى سعد و نصرت را مراد * عزّ و دولت را مكينى ملك و ملت را مكان\r\nتير و تيغت تازه دارد دين تازى را همى * چون كمين دارد كمانت بر گمان بدگمان\r\nزهره در تن زهر گردد بىگره گردد زره * زهره گويد زِه اميرا ! چون بزه كردى كمان\r\nكى بتابد تا نيابد مشترى از تو جواز * كى برآيد تا نخواهد تَو امان « 3 » از تو امان « 4 » \r\n\r\n\r\n","description":"","footnote":"\r\n( 1 ) - پيخال : سرگين مرغ باشد\r\n( 2 ) - سوفال : سوفار تير\r\n( 3 ) - تو امان : جوزا ، دو پيكر\r\n( 4 ) - ترجمان البلاغه ص 8 ، 16 ، 20 ، 26\r\n","page_name":" 552 ","page_number":578},
  {"content":"\r\n\r\n* *\r\n اى خداوند روزگار پناه * مطربان را بخوان و باده بخواه\r\nتا بدان لعل مى فروشوييم * كامها را ز گرد و خشكى راه\r\nپس جوان‌مردوار برسازيم * مجلسى پرنهنگ شيرآگاه\r\nميسره مطربان خوش سازيم * ميمنه دوستان نيكوخواه\r\nعلم از ساقيان بپاى كنيم * باز منجوقها ز زلف سياه\r\nبَدَل نيزه دستَها گيريم * از گل و سنبل شكفته پگاه\r\nبَدَل جوشن و زره پوشيم * بر خود از دوستان خطا و گناه\r\nبر سر اسپر كنيم تا داريم * خويشتن را ز تير غمزه نگاه\r\nغم گريزد ز پيش ما چونانك * خان و قيصر ز پيش شاهنشاه\r\nخسرو خسروان ملك محمود * ملّت و ملك را هميشه پناه \r\n\r\n42 - منشورى\r\nابو سعيد احمد بن محمد منشورى سمرقندى از گويندگان عهد محمود غزنوى بود . عوفى « 1 » و عروضى « 2 » او را از شاعران آل سبكتكين نوشته‌اند . رشيد وطواط گويد كه احمد منشورى مختصرى در صنعت متلوّن ( شعرى كه به دو وزن خوانده شود ) ساخته است و آن را خورشيدى شرح كرده ، نامش كنز الغرائب ، جملهء آن ازين ابيات متلوّن است ، در آنجا بيتى آورده است كى بسى و اندوزن بتوان خواند اما اين موضوع را اين‌قدر تمامست » « 3 » از اشعار او قطعات و ابياتى در ترجمان البلاغة و حدائق السحر و لباب الالباب و مجمع الفصحا و لغت فرس اسدى آمده و از آن جمله است اين ابيات در وصف آتش سده و مدح :\r\n يكى دريا پديد آمد زمين از مشك و آب از زر * معلّق موج زرّينش باوج اندر كشيده سر\r\nنشيب و قعر آن دريا همه پررشتهء مرجان * فراز و موج او هرسو همه پرزهرهء ازهر \r\n\r\n\r\n","description":"","footnote":"\r\n( 1 ) - لباب الالباب ج 2 ص 44\r\n( 2 ) - چهار مقاله ص 28\r\n( 3 ) - حدائق السحر ص 55\r\n","page_name":" 553 ","page_number":579},
  {"content":"\r\n\r\n نهنگ سندرو سينش بسيماب اندرون غلطان * دم تمساح زرّينش پريشان از گلو گوهر\r\nبرخشد سرّ او بىرخ بغرّد غور او بىدل * چو برق از ميغ بر دريا چو رعد از كوه در گَردَر\r\nفلك چون قصر مدهون گشت به روى كنگرهء زرّين * درفشان هريكى روشن چو قصر مرد مدهون‌گر\r\nچو چشم باز ازو روشن زمين و آسمان امشب * نقابى بست بر روى و بناگوش تذرو نر\r\nچه بود امشب كه چون خال و سر از خاك زمين برزد * خلوقى « 1 » رنگ خورشيدى بشنگرف آزده پيكر\r\nگهى چون عبهرى سيمين همى بر آسمان تازد * گهى چون ابر ياقوتين همى نالد بابر اندر\r\nزريرين گردد از رنگش به دريا درهمى لؤلؤ * عقيقين گردد از عكسش بگردون بر همى اختر\r\nتو گويى همّت خسرو براى نعمت زاير * يكى زرّين فلك خواهد برآوردن همى ديگر\r\nبدست و تيغ و جام و جان مياساى از چهار آيين * چنانك از نامهء فتحت نياسايد همى رهبر\r\nبدست از مال بخشيدن بتيغ از كينه آهختن * بجام از بادهء روشن بجان از مدت بيمر\r\nاگر بر شاخ سيسنبر بتابد سايهء تيغت * برنگ روين رومى برآيد شاخ سيسنبر\r\nدهان خشكى نهيبت را بخشم ار تشنگى يابد * همه طوفان يكى شربت همه دريا يكى ساغر \r\n\r\n\r\n","description":"","footnote":"\r\n( 1 ) - خلوق : بفتح اول نوعى مادهء خوشبوى است\r\n","page_name":" 554 ","page_number":580},
  {"content":"\r\n\r\n چه بايد رفت خسرو را پس دشمن سوى مكران * بگو تا چون نهنگ او را بدم زى خود كشد لَشكر « 1 » \r\n* *\r\n چرا زرد شد دهر بىمهرگان * ازيرا كه چون كوه شد آسمان\r\nچرا معصفر بار شد تيره شب * ازيرا كه شد بارور زعفران\r\nچرا جام مىخواست ناگاه شاه * ازيرا كش آمد سده ناگهان\r\nچرا از قضا برترست امر او * ازيرا يقين برترست از گمان\r\nچرا رخ مجدّر نمايد عدوش * ازيرا كه از اشك باشد نهان\r\nچرا بىكرانست طول بقاش * ازيرا بود دايره بىكران \r\n* *\r\n دو چيز يافت ازين آتش سده دو همال * ستاره يارهء زرّين و آسمان خلخال\r\nز آفتاب يكى جام كرد چرخ امشب * به ياد شاه به كف برنهاده مالامال \r\n\r\n43 - مسعودى غزنوى ( رازى )\r\nدر كتاب ترجمان البلاغة كه نسخهء موجود آن بسال 507 تحرير يافته و بنابرين هم‌زمان تأليف و هم‌زمان تحرير آن مقدّم است بر سال تأليف لباب الالباب ، از شاعرى بنام مسعودى غزنوى « 2 » ياد شده و چهار بيت از اشعار او در آن ضمن آمده است كه دو بيت آن همانست كه در تاريخ بيهقى بنام مسعودى رازى ذكر شده و آن در شرح جشن مهرگانيست كه امير مسعود در سال 430 برپا داشته بود : « امير رضى اللّه عنه بجشن مهرگان نشست ، روز سه‌شنبه بيست و هفتم ذو الحجه و بسيار هديه و نثار آوردند و شعرا را هيچ نفرمود و بر مسعود رازى خشم گرفت و فرمود تا او را بهندوستان فرستادند كه گفتند كه او قصيدهء گفته است و سلطان را در آن نصيحت‌ها كرده و در آن قصيده اين دو بيت بود :\r\n مخالفان تو موران بُدند و مار شدند * برآر زود ز موران مار گشته دمار\r\nمده زمانشان زين بيش و روزگار مبر * كه اژدها شود ار روزگار يابد مار \r\n\r\n\r\n","description":"","footnote":"\r\n( 1 ) - لباب الالباب ج 2 ص 44 - 45 و ترجمان البلاغة ص 64 ، 88\r\n( 2 ) - ترجمان البلاغه ص 36 - 38\r\n","page_name":" 555 ","page_number":581},
  {"content":"\r\n\r\nاين مسكين سخت نيكو نصيحتى كرد هرچند فضول بود و شعرا را با ملوكان اين نرسد » « 1 » .\r\nازينجا اشكالى در پيش ميآيد كه آيا مسعودى غزنوى همانست كه در پاره‌يى مآخذ مسعود يا مسعودى رازى خوانده شد يا ديگرى ؟ عوفى در لباب الالباب از شاعرى بنام مسعود رازى نام برده كه در سلك مدّاحان مسعود غزنوى منخرط بوده است « 2 » . همين شاعر را هدايت « 3 » امام مسعود مسعودى رازى دانسته و گفته است : گويند از شيعيان خاص بود و بر نور اخلاص ممتاز و بمدّاحى سلطان محمود سرافراز . . . عروضى در شمار شاعران عهد غزنوى يكى را بنام « مسعودى » « 4 » ذكر كرده اما از نسبت او برى يا غزنه ذكرى بميان نياورده است . اسدى هم بنام همين شاعر اشاره كرده و او را يك جا « 5 » مسعودى غزنوى و در جاى ديگر « 6 » مسعودى خوانده است . رشيد وطواط دو بيت شعر به « مسعود رازى » نسبت داده « 7 » كه همان دو بيت در ترجمان البلاغة ( ص 37 ) بنام عنصرى آمده است .\r\nمسعودى ( مسعود ) رازى يا مسعودى غزنوى معاصر سلطان مسعود در حدود سال 430 كه دچار غضب سلطان شده و بهندوستان تبعيد گرديده بود حيات داشت و بعد از آن خبر ما از احوال او منحصرست به اين اشاره از ابو الفضل بيهقى كه ميگويد در روز پنجشنبه هژدهم ماه جمادى الاخرى سال 431 هجرى امير مسعود « بجشن نوروز بنشست و هديهاى بسيار آورده بودند و تكلّف بسيار رفت و شعر شنود از شعرا كه شادكام بود درين روزگار زمستان ، و فارغ‌دل ، و فترتى نيفتاد ، و صله فرمود و مطربان را نيز فرمود . مسعود شاعر را شفاعت كردند ، سيصد دينار صله فرمود بنامه ، و هزار دينار مشاهره هرماهى از معاملات جيلم ، و گفت هم آنجا مىبايد بود . » « 8 »\r\nاز ابياتى كه بنام مسعودى غزنوى ( مسعود يا مسعودى رازى ) در كتب تذكره\r\n\r\n\r\n","description":"","footnote":"\r\n( 1 ) - تاريخ بيهقى چاپ مرحوم دكتر غنى و آقاى دكتر فياض ص 594\r\n( 2 ) - لباب الالباب ج 2 ص 63\r\n( 3 ) - مجمع الفصحا ج 1 ص 503\r\n( 4 ) - چهار مقاله ص 28\r\n( 5 ) - لغت فرس چاپ تهران ص 354\r\n( 6 ) - لغت فرس ص 72 ، 490\r\n( 7 ) - حدائق السحر ص 27\r\n( 8 ) - تاريخ بيهقى ص 611\r\n","page_name":" 556 ","page_number":582},
  {"content":"\r\n\r\nو ادب آمده است ، غير از دو بيت كه پيش ازين آورده‌ايم ، بنقل اين چند بيت مبادرت ميكنيم :\r\n جاه جوى اى كه مى بجويى سيم * سيم و جز سيم زير جاه درست\r\nسيم را هركسى بيابد و باز * جاه با اژدها بچاه درست \r\n* *\r\n آن زلف نگر بر رخ آن دُرّ يتيم * چون بنگارى چنان كه از غاليه جيم\r\nو آن خال بر آن عارض چون ماهى شيم * همچون نقطى ز مشك بر تختهء سيم \r\n* *\r\n ز نخدانهاى تركانست گويى * فراز شاخ بر آن سيب خندان\r\nمغاكى در ميان هريك آنك * چو آن چاهى كه باشد بر ز نخدان\r\nچو حقّهء بُسّدين پرگوهر سرخ * ببين آويخته از شاخ رُمّان\r\nكفيده چون دهان شير و دانه‌اش * به دو در همچو خون آلوده دندان \r\n* *\r\n اى دل برنده هرچه توانى همى كنى * ميدان فراخ يافته‌يى گوى زن هلا\r\nعشق ترا وفا ز تو بيشست از آنكه تو * از من جدا شدى و نشد عشق تو جدا \r\n\r\n44 - مخلّدى گرگانى\r\nنام او را عوفى ابو شريف احمد بن على مجلّدى گرگانى « 1 » آورده است . اشعار او در لباب الالباب و ترجمان البلاغه ( بنام مخلّدى ) « 2 » و چهار مقاله ( بنام شريف مجلّدى ) « 3 » و لغت فرس اسدى چاپ تهران يك بار بنام مخلّدى « 4 » و چندبار بنام مجلّدى « 5 » آمده است و با توجّه به اين منابع مختلف اسم اين شاعر « شريف مجلدىّ » ( يا مخلّدى ) و يا « ابو شريف مجلّدى »\r\n\r\n\r\n","description":"","footnote":"\r\n( 1 ) - لباب الالباب ج 1 ص 13 - 14\r\n( 2 ) - ترجمان البلاغه ص 119\r\n( 3 ) - چهار مقاله چاپ ليدن ص 27\r\n( 4 ) - لغت فرس چاپ مرحوم عباس اقبال ص 186\r\n( 5 ) - لغت فرس ص : 156 ، 399 ، 403 ، 500 ، 511\r\n","page_name":" 557 ","page_number":583},
  {"content":"\r\n\r\n( يا مخلّدى ) بوده است ؛ و چون در دو بيت معروف خود از آنچه از دولت سامان باقى مانده بود سخن گفته و نام آن دولت را چون دولتى گذشته همراه دولت آل ساسان آورده است ، پس بعد از روزگار امراى سامانى ميزيسته ؛ و چون نام او در ترجمان البلاغة كه ظاهرا در اواخر قرن پنجم تأليف شده است آمده ، بنابرين پيش از عهد تأليف آن كتاب زندگى ميكرده و بدين‌ترتيب از شاعران اواخر قرن چهارم و اوايل قرن پنجم شمرده مىشده است .\r\nاز اشعار او اين دو بيت در چهار مقاله و لباب الالباب آمده است :\r\n از آن چندان نعيم اين جهانى * كه ماند از آل ساسان و آل سامان\r\nثناى رودكى ماندست و مدحت * نواى بار بد ماندست و دستان \r\nو ابيات ذيل در ترجمان البلاغة از قول او در ترجمهء حديث نبوى : « من اصبح منكم آمنا فى سربه معافا فى بدنه و له قوت يومه فكأنمّا حيزت له الدنيا بحذافيرها « 1 » » آمده است :\r\n هركرا بهره كرد ايزدِ فرد * دانش و امن و تندرستى و خُوَرد\r\nزين جهان بهرهء تمامى يافت * گو بگرد دگر فضول مگرد\r\nكآرزو را كرانه نيست پديد * آز را خاك سير داند كرد \r\nاز شش بيت او كه در لغت فرس آمده اين دو بيت از يك قصيده بوده است :\r\n آن زنگى زلفين بدان رنگين رخسار * چون سارِ سياهست و گُل اندر دهن سار . . .\r\nتا ديو چه افگند هوا بر زنخ سيب * مهتاب بگلگونه بيالودش رخسار . . . \r\nآقاى سعيد نفيسى سه بيت از قطعهء ذيل را بنام مجلّدى در يك نسخهء خطى از لغت فرس اسدى مكتوب بسال 877 هجرى يافته‌اند « 2 » . اين قطعه بتمامى در نسخ ديوان عنصرى هم ديده شده است و ازين دو مأخذ ميتوان قطعهء كامل مجلّدى ( يا عنصرى ) را بنحو\r\n\r\n\r\n","description":"","footnote":"\r\n( 1 ) - بحذافيرها اى باسرها و بجوانبها\r\n( 2 ) - ديوان رودكى ص 1134 - 1135\r\n","page_name":" 558 ","page_number":584},
  {"content":"\r\n\r\nذيل آورد :\r\n آمد آن رگ‌زن مسيح‌پرست * شست « 1 » الماسگون گرفته بدست\r\nكرسى افگند و برنشست به روى * بازوى خواجهء عميد ببست\r\nدست چون ديد گفت عزّ عليك * اين‌چنين دست را نشايد خَست\r\nسر فروبرد و بوسه‌يى بربود * وز سمن شاخ ارغوان برجست \r\n\r\n45 - عنصرى\r\nسرآمد سخنوران پارسى در دربار محمود و مسعود ، و استاد مطلق در مدح و غزل و قصيده بعد از رودكى ، استاد ابو القاسم حسن بن احمد عنصرى بلخيست . عوفى او را « مقدّم شعراء عهد و پيشواى فضلاء زمان » خوانده « 2 » و او بواقع شايستهء چنين نعوتى بوده است .\r\nنام و نسب و تخلّص او را منوچهرى درين دو بيت از قصيده‌يى كه در مدح وى پرداخته آورده است :\r\n تو همى تابى و من بر تو همى خوانم به مهر * هر شبى تا روز ديوان ابو القاسم حسن\r\nاوستاد اوستادان زمانه عنصرى * عنصرش بىعيب و دل بىغشّ و دينش بىفتن \r\nمولد او را شهر بلخ نوشته‌اند « 3 » . از آغاز حيات او اطلاع روشنى در دست نيست جز آنكه برخى نوشته‌اند كه وى بعد از مرگ پدر و مادر اموال و اثقال موروث برداشت و بتجارت رفت و در ضمن سفر بدست قاطعان طريق افتاد و ثروتش برباد شد . بعد از آن آهنگ فراز آوردن علم كرد . اين داستان كه در پاره‌يى از كتب و مآخذ آمده و گاه ( در كتاب الفرج بعد الشدّة ) با تفصيل همراهست ، يك مطلب را مىرساند و آن تمكّن خاندان عنصرى و پرداختن او در عين تنعّم بفنّ شعر و ادبست . درينكه عنصرى از كه علم آموخت اطلاعى نداريم مگر آنكه دولتشاه نوشته است كه عنصرى شاگرد\r\n\r\n\r\n","description":"","footnote":"\r\n( 1 ) - نيش رگ‌زن\r\n( 2 ) - لباب الالباب ج 2 ص 29\r\n( 3 ) - تذكرة الشعرا ص 24 و مجمع الفصحا ج 1 ص 355\r\n","page_name":" 559 ","page_number":585},
  {"content":"\r\n\r\nابو الفرج سگزى شاعر اواخر قرن چهارم بوده است « 1 » . چنان كه از اشعار استاد معلوم مىشود اطلاعات او تنها منحصر بادب و شعر نبود بلكه او مخصوصا از علوم اوائل كه در قرن چهارم در خراسان رائج بوده اطلاعات كافى داشته است .\r\nعنصرى بنابر قول مشهور بوسيلهء امير نصر بن ناصر الدين به خدمت سلطان تقرّب يافت « 2 » و اين دعوى را بعضى از ابيات استاد هم تا حدّى تأييد مىكند . مثلا عنصرى در يكى از قصائد خود كه در مدح امير نصرست گويد :\r\n كه بودم من اندر جهان پيش ازين * كه را بود در گيتى از من خبر\r\nز جاه تو معروف گشتم چنين * من اندر حضر نام من در سفر \r\nورود عنصرى در دربار محمود ظاهرا در سالهاى نخستين سلطنت آن پادشاه اتفاق افتاده بود و بسبب همين قدمت و سابقه ، و نيز از آنجا كه معرّف او برادر سلطان بود ، و همچنين بر اثر تفوّق در علم و ادب و شعر ، در نزد سلطان تقرّب بسيار يافت و در شمار ندماء سلطان درآمد و اين معنى را حكايت نظامى عروضى « 3 » راجع بپشيمانى محمود از كوتاه كردن زلف اياز و وارد شدن عنصرى بر او و ساختن رباعى معروف\r\n ( كى عيب سر زلف بت از كاستن است . . . ) \r\nروشن مىكند . و بسبب همين تقرّب و تقدّم بر شعرا ، عنصرى ثروت بسيار فراهم آورد چنان كه بمال و نعمت بسيار در ميان شاعران بعد از خود مشهور بود و خاقانى دربارهء او گفته است :\r\n بلى شاعرى بود صاحبقران * ز ممدوح صاحبقران عنصرى\r\nز معشوق نيكو و ممدوح نيك * غزل‌گو شد و مدح‌خوان عنصرى\r\nبدور كرم بخششى نيك ديد * ز محمود كشورستان عنصرى\r\nبده بيت صد بدره و برده يافت * ز يك فتح هندوستان عنصرى\r\nشنيدم كه از نقره زد ديك‌دان * ز زر ساخت آلات خوان عنصرى \r\nعنصرى در غالب سفرهاى جنگى محمود با او همراه بود و برخى از قصايدش\r\n\r\n\r\n","description":"","footnote":"\r\n( 1 ) - تذكرة الشعرا ص 18\r\n( 2 ) - مجمع الفصحا ، ج 1 ص 355\r\n( 3 ) - چهار مقاله ص 34 - 36\r\n","page_name":" 560 ","page_number":586},
  {"content":"\r\n\r\nدر وصف همين سفرهاى جنگى است .\r\nدر دورهء سلطان محمود نيز عنصرى مقام و مرتبهء خود را حفظ كرد و همچنان مقدّم شعرا شمرده ميشد و در عهد همين پادشاه بود كه منوچهرى قصيدهء معروف خود را ، كه با لغز شمع آغاز مىشود ، در مدح او ساخت .\r\nعنصرى از ميان ساير افراد خاندان سبكتكين بامير نصر برادر سلطان محمود كه تا سال 412 سپهسالار خراسان بود ، تعلّق بسيار داشت و او را در قصايد غرّا مدح گفت و چنان كه از فحواى آن قصايد برميآيد از آن پادشاهزاده اصطناع فراوان ديد .\r\nعنصرى چنان كه از اشعار او آشكارست مردى بلندهمّت و بزرگ‌منش بود و ازينروى با آنكه قصائد خود را بمدح اختصاص داده ، در آنها گاه از بيان مضامين اخلاقى و اشعارى كه نمايندهء علوّ طبع وى باشد ، تخلّف نورزيده است . وقار و متانت اين شاعر حتى در تغزّلها و غزلهاى او هم آشكارست .\r\nوفات او را در سال 431 نوشته‌اند .\r\nديوان عنصرى را دولتشاه قريب سه هزار بيت نوشته است « 1 » ولى اكنون مجموع اشعار وى در ديوان او يا كتب ادبى مانند ترجمان البلاغة و حدائق السحر و لغت فرس اسدى و المعجم فى معايير اشعار العجم و جز آنها ، اندكى از دو هزار بيت تجاوز مىكند و مشتملست بر قصايد و چند غزل و رباعى و ابيات پراگنده از مثنويهاى او .\r\nعنصرى غير از ديوان خود منظومه‌هايى نيز داشت كه بنابر نقل عوفى « 2 » عبارت بوده است از : « شاد بهر و عين الحيوة » و « وامق و عذرا » و « خنگ بت و سرخ بت » . موضوع مثنوى شادبهر و عين الحيوة مأخوذ از داستانى بود كه ابو ريحان بيرونى آن را بنام « حديث قسيم السرور و عين الحيوة » از پارسى به عربى ترجمه كرد « 3 » و خنگ بت و سرخ بت داستانى بوده محلّى مربوط به دو بت در باميان بلخ كه هنوز باقيست . اين داستان را هم ابو ريحان به عربى ترجمه كرد و نام آن را « حديث صنمى الباميان » « 4 » گذاشت .\r\n\r\n\r\n","description":"","footnote":"\r\n( 1 ) - تذكرة الشعرا ص 24\r\n( 2 ) - لباب الالباب ج 2 ص 32\r\n( 3 ) - فهرست كتب محمد بن زكريا ص 39\r\n( 4 ) - ايضا همان صحيفه\r\n","page_name":" 561 ","page_number":587},
  {"content":"\r\n\r\nوامق و عذرا داستانى كهن بود كه عنصرى آن را در بحر متقارب بنظم كشيد و برخى از ابيات آن در دست و در فرهنگها پراگنده است مانند اين ابيات كه در لغت فرس اسدى آمده :\r\n ابا ويژگان ماند وامق بجنگ * نه روى گريز و نه جاى درنگ . . .\r\nبفرمود تا « آسنستان » « 1 » پگاه * بيامد بنزديك رخشنده ماه\r\nبه دو داد فرخنده دخترش را * بگوهر بياراست اخترش را\r\nبتنجيد « 2 » عذرا چو مردان جنگ * ترنجيد « 3 » بر بارگى بىدرنگ \r\nاين سه بيت از يك مثنوى ديگر عنصريست كه نميدانيم كدامست :\r\n چون بيامد بوعده بر « سامند » * آن كنيزك سبك ز بام بلند\r\nبرَسَن سوى او فرود آمد * گفتى از جنبشش درود آمد\r\nجان سامند را بلوس « 4 » گرفت * دست و پاى و سرش ببوس گرفت \r\nعنصرى شاعرى توانا و هنرمندست ، در بيان معانى دقيق و خيالات باريك مهارت دارد ، و كمتر بيت اوست كه مضمونى تازه كه از ذوق خلّاق او سرچشمه گرفته باشد در آن ديده نشود . اينكه مدّعيست « بباريك وهم » درميآيد در ادعاى خود صادق است ، و براستى در باريكترين و دشوارترين مضايق انديشه وارد شده و پيروز بيرون آمده است .\r\nبر اثر احاطه بادب عربى گاه مضامين خود را از شاعران بزرگ تازىگوى پيش از خود اقتباس كرده است ، ليكن چنان رنگ تازه و هيأت جديد بدان بخشيده كه صورت نخستين در آن ديده نميشود . از خصائص شعر او وجود فكر منطقى در آنست منتهى درينجا قياسات منتجه مبتنى است بر مقدمات موهمه ، و استدلالات استوارست بر مبانى و اجزاء خيالى كه شاعر با مهارت از آنها براى بيان مقاصد شعرى خود استفاده نموده است ، و همين استنتاج است كه غالبا بابيات عنصرى و مخصوصا مصراعهاى آخر او صورت\r\n\r\n\r\n","description":"","footnote":"\r\n( 1 ) - آسنستان نام پدر زن وامق است\r\n( 2 ) - تنجيدن : بمعنى ترنجيدن رجوع شود به شمارهء 3 از حاشيهء همين صفحه\r\n( 3 ) - ترنجيدن : درهم آمدن ، ترنجيده : درهم كشيده ( فرهنگ رشيدى )\r\n( 4 ) - لوس : فروتنى بود و كسى را بچرب‌زبانى فريفتن و لابه كردن ( لغت فرس )\r\n","page_name":" 562 ","page_number":588},
  {"content":"\r\n\r\nمثل سائر داده است و ازينگونه ابيات در ديوان او بسيار ميتوان يافت و از آن جمله است .\r\n نعت هركس را همى يكسان شود اصل سخن * چون بنعت او رسد اصل سخن ديگر شود\r\nچون بينديشم خرد مر نظم را مانى شود * چون بنظم آرم زبان مر لفظ را آزر شود\r\nنعت‌گويى جز بنام وى سخن ضايع بود * تخم چون بر شوره كارى ضايع و بىبر شود\r\nشست بايد لفظ را تا نعت او گويى بدان * پخت بايد زرّ را تا تاج را درخُوَر شود\r\nخسرو مشرق كه يزدانش هميشه ناصرست * هركه يزدان را پرستد ناصرش يزدان بود\r\nفخر باخير آن بود كز رسم او گيرى و بس * علم نافع آن بود كش حجّت از فرقان بود\r\nتا جهان باشد نيابد حاسدش راحت ز رنج * رنج با راحت بود چون درد بىدرمان بود\r\nپادشاهىها همه دعويست برهان تيغ او * آن نكوتر باشد از دعوى كه با برهان بود\r\nدرّ معنى را سبب شد قطره‌بارانِ سخاش * درّ دريا را سبب هم قطرهء باران بود\r\nهركه ناشاعر بود چون كرد قصد مدح او * شاعرى گردد كه شعرش روضهء رضوان بود\r\nز آنكه نعتش جمع گردانيد معنيهاى نيك * چون معانى جمع گردد شاعرى آسان بود\r\nبيش ازين نصرت نشايد بود كاو را داده‌اند * چون ز نصرت بگذرى ز آنسو همه خذلان بود\r\nاز تمامى دان كه پنج انگشت باشد مرد را * باز چون شش گردد آن افزونى از نقصان بود \r\nبر اثر تسلّط عنصرى بر علوم عقلى مقدارى از افكار و اصطلاحات علمى در اشعار او راه يافته است منتهى گاهى اين استفاده از افكار و اصطلاحات علمى از طريق آميزش با تخيّلات شاعرانه صورت گرفته و گاه تنها بآوردن آنها بدون تصرّف و استفاده از آن اصطلاحات براى بيان مقاصد شعرى اكتفا شده است مانند :\r\n گرچه سامان جهان اندر خرد باشد خرد * تا ازو سامان نگيرد سخت بىسامان بود . . .\r\nتا باصل اندر روان را با خرد خويشى بود * تا بطبع اندر زمستان ضد تابستان بود . . .\r\nهميشه بودى تأثير آسمان به زمين * ز فضل اوست كنون اندر آسمان تأثير . . .\r\nمردمى چيست مردمى عرض است * جز دل پاك اوش جوهر نيست\r\nذات آزادگى است صورت او * گرچه آزادگى مصوّر نيست . . .\r\nچون ز احكامش سخن گويى شود جوهر عرض * چون ز آثارش سخن رانى عرض جوهر شود . . .\r\nخدايرا دو جهانست فعلى و عقلى * يكى بمايه قليل و يكى بمايه كثير \r\n\r\n","description":"","footnote":"","page_name":" 563 ","page_number":589},
  {"content":"\r\n\r\n جهان فعلى دنيا جهان عقلى شاه * يكى جهان صغير و دگر جهان كبير . . .\r\nبتيغ قهرش اندر فلسفى را * نشان جبر و آنِ اختيارست\r\nبحدّ فضلش اندر هندسى را * طريق هندسه علم نزارست \r\nدقت خيال و باريكى انديشه و سعى در آوردن مضامين نو و ابداعى ، فهم اشعار عنصرى را تا حدّى دشوار ساخته است و بر اثر همين امرست كه در نسخ ديوان او غلط بسيار راه يافته و محتاج تصحيح دقيق است . از اشعار اوست :\r\n تا همى جولان زلفش گرد لالِستان بود * عشقِ زلفش را بگِردِ هردلى جَولان بود\r\nتا همى ناتافته تاب اوفتد در جَعدِ او * تافته بودن دل عُشّاق را پيمان بود\r\nمر مرا پيدا نيامد تا نديدم زلف او * كز شَبَه زنجير باشد يا ز شب چُوگان بود\r\nتا جهان بودَست كس بر ماه نفشاندست مشك * زلف او چون هرشبى بر ماه مشك‌افشان بود\r\nاسب گَردونست ازو گر شير بر گردون رود * خانه بُستانست از او گر ماه در بُستان بود\r\nرامش‌افزايى كند وقتى كه در مجلس بود * لشكرآرايى كند وقتى كه در ميدان بود\r\nشادى اندر جان ما مأوى گرفت از عشق او * شاد باشد جان آن‌كس كش چنين جانان بود\r\nتا ندارى بس عجب كز عشق نيك آمد مرا * نيك آن‌كس را بود كاو بندهء سلطان بود \r\n* * *\r\n باد نوروزى همى در بوستان بُتْگَر شود * تا ز صُنْعش هردرختى لُعبتى ديگر شود\r\nباغ همچون كلبهء بزّاز پرديبا شود * باد همچون طَبلهء عطّار پرعنبر شود \r\n\r\n","description":"","footnote":"","page_name":" 564 ","page_number":590},
  {"content":"\r\n\r\n سُوسَنَش سيم سپيد از باغ بردارد همى * باز همچون عارض خوبان زمين اخْضَر شود\r\nروىبَند هرزمينى حُلّهء چينى شود * گوشوار هردرختى رَستهء گوهر شود\r\nچون حجابى لعبتان خورشيد را بينى ز ناز * گَه برون آيد ز ميغ و گه بميغ اندر شود\r\nافسر سيمين فروگيرد ز سر كوه بلند * باز ميناچشم و ديباروى و مشكين‌پر شود\r\nروز هرروزى بيفزايد چو قدر شهريار * بوستان چون بخت او هرروز بُرناتر شود \r\n* *\r\n سده جشن ملوك نامدارست * ز افريدون و از جم يادگارست\r\nزمين امشب تو گويى كوه طُورَست * كزو نور تَجَلّى آشكارست\r\nگر اين روزست شب خواندش نبايد * وگر شب روز شد خوش روزگارست\r\nهمانا كاين ديار اندر بهشتست * كه بس پرنور و روحانى ديارست\r\nفلك را با زمين انبازيى هست * كه وهَم هردو تن در يك شُمارست\r\nهمه اجرام آن اركانِ نورست * همه اجسام اين اجزاى نارَست\r\nاگرنه كانِ بيجاده است گردون * چرا بادِ هوا بيجاده بارست\r\nچه چيزست آن درخت روشنايى * كه برگش اصل و شاخش صد هزارست\r\nگهى سروِ بلندست و گهى باز * عقيقين گنبد زرّين نگارست\r\nورايدون كو به صورت روشن آمد * چرا تيره‌وَش و همرنگ قارست\r\nگر از فصل زمستانست بهمن * چرا امشب جهان چون لاله‌زارست\r\nبلاله ماند اين ليكن نه لاله است * شرار آتش نَمرود و نارست \r\n* *\r\n بُت كه بُتْگَر كُنَدْشْ دلبر نيست * دلبرى دَستْبُردِ بُتْگَر نيست\r\nبتِ من دل برد كه صورت اوست * آزرىوار و صُنع آزر نيست\r\nاز بديعى ببوستان بهشت * جفت بالاى او صنوبر نيست\r\nچيست آن جَعْد سلسله كه همى * بوى عنبر دِهَست و عنبر نيست\r\nهيچ مويى شكافته از « 1 » بالا « 2 » * زارتر ز آن ميان لاغر نيست \r\n\r\n\r\n","description":"","footnote":"\r\n( 1 ) - تلفظ شود : شكافتز\r\n( 2 ) - بالا : قد ، درازا\r\n","page_name":" 565 ","page_number":591},
  {"content":"\r\n\r\n بينى آن چشم پركرشمه و ناز * كه بدان چشم هيچ عبهر نيست\r\nسيمِ بىبار اگرچه پاك بود * چون بناگوش آن سَمَنْبَر نيست\r\nگِرْدِ روز آن دو زُلفْ دايره‌ييست * نقطه‌يى ز آن دهانْشْ كمتَر نيست\r\nبلطيفى دگر چو تو نبود * بكريمى چو مير ديگر نيست \r\n* *\r\n ميان زاغِ سياه و ميان بازِ سپيد * شنيده‌ام ز حكيمى حكايت دلبر\r\nبباز گفت همى زاغ هردو يارانيم * كه هردو مرغيم از جنس و اصل يكديگر\r\nجواب داد كه مرغيم جُز بجاى هنر * ميان طبع من و تو ميانه‌ييست مگر\r\nخورند از آنكه بماند ز من ملوك زمين * تو از پليدى و مردار پُركنى ژاغَر « 1 »\r\nمرا نشست بدست ملوك و دَير و سَر است * ترا نشست بويرانه و سُتُودان « 2 » بر\r\nز راحتست مرا رنگ و رنگ تو ز عذاب * كه من نشانه ز معروفم و تو از مُنْكَر\r\nملوك مَيل سوى من كنند و سوى تو نه * كه مَيلِ خير بخيرست و ميل شَرّ سوىِ شَرّ \r\n* *\r\n عجب مدار كه نامرد مردى آموزد * از آن خُجسته رسوم و از آن سُتُوده سيَر\r\nبچندگاه دهد بوى عنبر آن جامه * كه چند روز بماند نهاده با عنبر\r\nدلى كه رامش جويد نيابد آن دانش * سرى كه بالش جويد نيابد آن افسر\r\nچو شد به دريا آب روان و كرد قرار * تباه و بىمزه و تلخ گردد و بىبَر\r\nز بعد آنكه سفر كرد چون فرود آمد * بلطفِ روح فرود آيد و بطعمِ شكر \r\n* *\r\n بگردِ ماه بر از غاليه حصار كه كرد * به روى روز بر از تيره شب نگار كه كرد\r\nنبود يار بطبع و بجنس ظلمت و نور * به روى خوب تو اين هردو چيز يار كه كرد \r\n\r\n\r\n","description":"","footnote":"\r\n( 1 ) - ژاغر : چينه‌دان\r\n( 2 ) - ستودان : دخمه ، گورستان\r\n","page_name":" 566 ","page_number":592},
  {"content":"\r\n\r\n ترا كه كرد بُتا از بهار خانه برون * جهان به روى تو بر جان من بهار كه كرد\r\nبه ماه مانى آنگَه كه تو سوار شوى * چگونه اى عجبى ماه را سوار كه كرد\r\nاگر ز عشق تو پرنار گشت جان و دلم * مرا بگوى رخ تو برنگ نار كه كرد\r\nگر استُوار نبودى ز دور بر دل من * مرا به مهر تو نزديك و استوار كه كرد \r\n* *\r\n تا نسرايى سخن دهانت نبود * تا نگشايى كمر ميانت نبود\r\nتا از كمر و سخن نشانت نبود * سوگند خورم كه اين و آنت نبود \r\n* *\r\n از مشك حصار گل خودروى كه ديد * بر گُل خَطّى ز مشك خوشبوى كه ديد\r\nگل روى بتى با دلِ چون روى كه ديد * بر پشت زمين نيز چنان روى كه ديد \r\n* *\r\n در عشق تو كس پاى ندارد جز من * بر شوره كسى تخم نكارد جز من\r\nبا دشمن و با دوست بدت ميگويم * تا هيچكست دوست ندارد جز من \r\n\r\n46 - بهرامى\r\nاستاد ابو الحسن على بهرامى سرخسى « 1 » از مشاهير شاعران عصر اول غزنويست . وى علاوه بر شعر در علوم ادبى نيز ماهر و مشهور بود . نام وى را نظامى عروضى علاوه بر آنكه در رديف شاعران بزرگ آل سبكتكين آورده ، در مورد ديگر در شمار مؤلّفان كتب علميهء ادبيه ذكر كرده و دو كتاب بنام « غاية العروضين » « 2 » و « كنز القافية » به دو منسوب داشته و گفته است هركس بخواهد در شعر استاد شود بعد از فراهم آوردن مقدماتى كه مورد\r\n\r\n\r\n","description":"","footnote":"\r\n( 1 ) - لباب الالباب ج 2 ص 55 . چهار مقاله ص 30\r\n( 2 ) - در المعجم شمس قيس ( ص 141 ) اين اسم غاية العروضيين آمده است\r\n","page_name":" 567 ","page_number":593},
  {"content":"\r\n\r\nنظر نظامى عروضى است بايد در گرد تصانيف استاد ابو الحسن السرخسى البهرامى گردد چون غاية العروضين و كنز القافية « 1 » و ازينجا معلوم مىشود كه تصانيف مذكور بهرامى از امّهات كتب در علوم شعرى بوده است . عوفى « 2 » برين دو كتاب اثر ديگرى افزوده و گفته است : « او را در علم شعر و معرفت آن مهارتى كامل بوده و خجسته‌نامه كه در علم عروض بىنظيرست از منشآت اوست » .\r\nشمس الدين محمّد بن قيس استاد بزرگ عروض نيز نام بهرامى را چندبار در شمار عروضيان عجم آورده است « 3 » . هدايت با آنكه بهرامى را از معاصران سبكتكين دانسته وفاتش را در سال 500 نوشته و اين باطلست . امين احمد رازى در تذكرهء هفت اقليم او را از معاصران سلطان محمود غزنوى دانسته است « 4 » . گويا وفات بهرامى در اوايل قرن پنجم اتفاق افتاده باشد . آنچه از اشعار اين شاعر باقى مانده نشان ميدهد كه او بشدت از روش شعراى عهد سامانى متأثر بوده و همان خصائص كه در اشعار آنان مىبينيم در شعر او مشهودست . اشعار او در تذكره‌ها و كتب ادب پراگنده است و از آن ميان اين ابيات نقل مىشود :\r\n ما هردو بتا گل دو رنگيم * بنگر بچه خواهمت صفت كرد\r\nيك نيمهء آن تويى بسرخى * وين نيم دگر منم چنين زرد \r\n* *\r\n شاه اسپرم چو شاخ كشيده بگرد خويش * چون قبّهء زُمُرُّدْ بر شاخكى نزار\r\nيا سبز جامه‌يى كه چو بر ما كند گذر * از ساق بركشد به كف او دامن ازار \r\n* *\r\n\r\n\r\n","description":"","footnote":"\r\n( 1 ) - چهار مقاله ص 30\r\n( 2 ) - لباب الالباب ج 2 ص 55 - 56\r\n( 3 ) - المعجم فى معايير اشعار العجم چاپ تهران ص 135 و 141\r\n( 4 ) - از جملهء ابيات منفرد بهرامى اين بيت در ذيل لغت انباخون ( حصار ) در لغت فرس آمده است :\r\n ز سوى هند گشادى هزار تركستان * ز سوى سند گرفتى هزار انباخون \r\nو آن قصيده‌ييست كه در مدح فاتح سند و هند يعنى سلطان محمود ساخته است و ازينجا صحت قول امين احمد رازى بر ما مسلم مىشود\r\n","page_name":" 568 ","page_number":594},
  {"content":"\r\n\r\n بر روى برف زاغ سيه را نگاه گن * چون زلف بر رخ بتم آن شمسهء سپاه\r\nيا چون يكى بساط فگنده حواصلى * و افگنده جاى جاى به دو رويهء سياه \r\n* *\r\n آن خوشه بين چنان كه يكى خيك پرنبيد * سر بسته و نبرده به دو دست هيچكس\r\nبر گونهء سياهى چشمست غژب « 1 » او * هم بر مثال مردمك چشم ازو تَكَس « 2 » \r\n* *\r\n « 3 » هميشه خرّم و آباد باد تركستان * كه قبلهء شمنانست و جايگاه بتان\r\nبتان او همه گويا و شكّرين سخنند * ببوسه راحت جان و بغمزه آفت جان\r\nيكى بيامد ازيشان و اين دلم بربود * بجان و دل بنهاد آتشى زبانه‌زنان\r\nبتى شمن‌كش و جادوفريب و سحرنما * برخ بهار « 4 » بهار و بقهر باد خزان\r\nبجلوه اندر چون آهوى رميده زيوز * برزم اندر چون شير و اژدهاى دمان\r\nبه زير سايهء زلفش همه زيادت و سود * به زير سايهء تيغش همه بلا و زيان\r\nكشنده تيغش جان عدو كشيده بدم * دو زلف و جعدش باريده مشك بر خفتان\r\nدو چشم تنگ و دهن تنگ و تنگدل بحديث * شكسته زلف و بگاه سخن شكسته زبان\r\nبغمزه تير و مژه تير و قدّ و قامت تير * برو كمان و بباز و فروفگنده كمان\r\nاز آن كمانش كمان گشته پشت عاشق او * وزين كمانش عدو گشته از شمار كم آن\r\nميان ندارد گويى بگاه بىكمرى * بخامشى در گويى كه نيستيش دهان\r\nبدان زمان كه سخن برگشاد و بست كمر * سخن دليل دهان شد كمر دليل ميان\r\nدلم ببرد و دل خويش را نداد به من * برفت و ماند غمِ عشق و آتش هجران\r\nدلم تنور شد و هردو چشم چشمهء آب * چگونه خاست گَهِ نوح جز چنين طوفان \r\n\r\n\r\n","description":"","footnote":"\r\n( 1 ) - غژب : دانهء انگور تازه\r\n( 2 ) - تكس : هستهء انگور\r\n( 3 ) - مجمع الفصحا ج 1 ص 173\r\n( 4 ) - بهار : درينجا بمعنى گل است\r\n","page_name":" 569 ","page_number":595},
  {"content":"\r\n\r\n\r\n47 - بزرجمهر قاينى\r\nوى از شاعران و ادبا و امراء عهد آل ناصر الدين سبكتكين و از مادحان سلطان محمود غزنوى بوده است « 1 » . نام و نسب او چنان كه در لباب الالباب و تتمة اليتيمهء ثعالبى « 2 » آمده « امير ابو منصور بزرجمهر قسيم بن ابراهيم القاينى » است . شمس قيس در شمار عروضيان عجم كسى را بنام بزرجمهر قسيمى ياد كرده است « 3 » كه مسلّما مراد همين بزرجمهر قسيم بن ابراهيم است . ثعالبى در تتمة اليتيمة و عوفى در لباب الالباب او را از شعراء ذو اللسانين و در شعر عربى و فارسى استاد شمرده و ابياتى ازو به عربى نقل كرده‌اند . از اشعار پارسى اوست :\r\n آن پستهء سرگشاده را بين * آورده بدست بر به صد ناز\r\nچو نانك دهان ماهى خرد * آنگَه كه كند ز تشنگى باز \r\n* *\r\n در ميان سراى آن مهتر * كه همه فخر ما به خدمت اوست\r\nديگ رويين آب پندارى * ديدهء عاشقست در دل دوست \r\n* *\r\n جهان از طلعت سلطان اعظم * نگار اندر نگار اندر نگارست\r\nز نعل مركبانش از شرق تا غرب * غبار اندر غبار اندر غبارست\r\nز لاله كوه را وز گل چمن را * نثار اندر نثار اندر نثارست \r\n\r\n48 - غضايرى\r\nابو زيد محمّد بن على الغضايرى الرازى « 4 » از شاعران بزرگ عراق و از مدّاحان امراى آخر ديلمى در رى و ستايشگر سلطان يمين الدوله محمود غزنويست . لقب شعرى او را غضايرى و غضارى هردو نوشته‌اند . او خود در اشعارش غضايرى آورده است :\r\n كجا شريف بود چون غضايرى بَرِ تو * بطبع باشد چونانكه زرّ سرخ و سفال \r\n\r\n\r\n","description":"","footnote":"\r\n( 1 ) - چهار مقاله ص 28 ؛ لباب الالباب ج 1 ص 33\r\n( 2 ) - حواشى چهار مقاله ص 133\r\n( 3 ) - المعجم فى معايير اشعار العجم ص 135\r\n( 4 ) - لباب الالباب ج 2 ص 59 . هدايت كنيهء او را ابو يزيد ضبط كرده است ج 1 ص 368\r\n","page_name":" 570 ","page_number":596},
  {"content":"\r\n\r\nولى چون نسبت غضايرى بغضاره « 1 » است بايد قياسا غضارى گفته شود و به همين سبب از قديم برخى نام او را غضارى « 2 » نوشته‌اند و منوچهرى هم نام او را به همين نحو در شعر خويش آورده :\r\n با من ز مدحت ارجو كان فرّ و جاه باشد * كز فرّ شاه ماضى بودست با غضارى \r\nتذكره‌نويسان متأخّر در شرح احوال غضايرى نوشته‌اند كه او از ولايت رى بعزم خدمت سلطان محمود بغزنين رفت « 3 » و در خدمت او تقرّب بسيار يافت و محسود شاعران دربار شد چندانكه عنصرى بر او رشك برد و ديوان او را در حضورش به آب شست « 4 » . ليكن اولا غضايرى در قصيده‌يى كه در جواب عنصرى ساخته و بغزنين فرستاده اشارت صريح بدورى از غزنين دارد :\r\n پيام داد به من بنده دوش باد شمال * ز حضرت ملك مال‌بخش دشمن مال\r\nكه شعر شكر به حضرت رسيد و بپسنديد * خدايگان جهان خسرو خجسته خصال \r\nو ثانيا مسعود سعد سلمان در اشاراتى كه بغضايرى و قصيدهء لاميهء او دارد ، بدورى وى از غزنين و ارسال هرقصيده از شهر رى تصريح مىكند :\r\n يمين دولت سلطان ماضى از غزنين * بمدح‌گويان بر وقف داشتى اموال\r\nغضايرى كه اگر زنده باشدى امروز * بشعر من كندى فخر در همه احوال\r\nبهر قصيده كه از شهر رى فرستادى * هزار دينار او بستدى ز زرّ حلال\r\nبگويدى كه به من تا بحشر فخر كند * « هر آنكه بر سر يك بيت من نويسد قال »\r\n« بس اى ملك كه نه لؤلؤ فروختم بسلم * بس اى ملك كه نه گوهر فروختم بجوال »\r\nخداى داند كاندر پناه شاه جهان * غضايرى را مىنشمرم بشعر همال . . . \r\nو ثالثا غضايرى مذهب تشيّع داشت ، و مسلّما يا از بيم سلطان مانند ابن سينا تن به مسافرت بغزنين در نميداد ، و يا اگر بغزنين ميرفت بسرنوشت فردوسى دچار ميشد . ابياتى كه\r\n\r\n\r\n","description":"","footnote":"\r\n( 1 ) - غضاره : گلى كه بدان سفال سازند\r\n( 2 ) - ترجمان البلاغة ص 13 ، 56\r\n( 3 ) - دولتشاه سمرقندى ، تذكرة الشعرا ص 14\r\n( 4 ) - مجمع الفصحا ج 1 ص 368\r\n","page_name":" 571 ","page_number":597},
  {"content":"\r\n\r\nاز غضايرى نقل كرده و دليل تشيّع او قرار داده‌اند اينست :\r\n مرا شفاعت اين پنج تن بسنده بود * كه روز حشر بدين پنج تن رسانم تن\r\nبهين خلق و برادرش و دختر و دو پسر * محمد و على و فاطمه حسين و حسن \r\nمعلوم نيست غضائرى از كدام تاريخ اشعار خود را بغزنين فرستاده و بمدح محمود زبان گشوده است . قديمترين تاريخى كه ميتوان از روى اشعار او درين‌باره بدست آورد از روى اين بيت است :\r\n دو بدره زر بگرفتم بفتح نارايين * بفتح روميه صد بدره گيرم و خرطال \r\nو چون فتح نارايين در سال 400 هجرى اتفاق افتاده قديمترين رابطهء غضايرى با محمود چنان كه از اشعار او برميآيد مقارن بوده است با همين سال « 1 » . بعد از آن تاريخ رابطهء شعرى غضائرى با دربار غزنين همواره امتداد داشت و از جملهء قصائدى كه در مدح محمود بغزنين فرستاده قصيدهء لاميهء معروفست بمطلع :\r\n اگر كمال بجاه اندرست و جاه بمال * مرا ببين كه ببينى كمال را بكمال \r\nكه در آن از كثرت عطاياى محمودى اظهار ملال كرده و از حيث ابتكار اين معنى در ميان شاعران شهرت خاص يافته است . چون اين قصيده بغزنين رسيد عنصرى انگشت بر آن نهاد و قصيده‌يى بمطلع ذيل در جواب آن سرود :\r\n خدايگان خراسان و آفتاب كمال * كه وقف كرد بر او ذو الجلال عزّ و جلال \r\nو درين قصيده شعر غضايرى را انتقاد كرد و اين قصيدهء عنصرى از جملهء قديمترين نقدهاى ادبى دقيقست كه در زبان فارسى بدست مانده . غضايرى در جواب عنصرى و ردّ ايرادات او قصيده‌يى سرود و بغزنين گسيل داشت بمطلع :\r\n پيام داد به من بنده‌دوش باد شمال * ز حضرت ملك مال‌بخش دشمن مال \r\nو گويا درگرفتن همين بحث ادبى و انتقادى ميان عنصرى و غضائرى منشاء شيوع داستان خشم عنصرى بر غضائرى و شستن ديوان او به آب شده باشد . اسدى بيتى از غضايرى را در ذيل لغت ابريز ( زر خالص ) آورده و گفته است : « غضايرى گويد در هجو عنصرى :\r\n\r\n\r\n","description":"","footnote":"\r\n( 1 ) - سخن و سخنوران تأليف آقاى فروزانفر استاد دانشگاه ج 1 ص 108\r\n","page_name":" 572 ","page_number":598},
  {"content":"\r\n\r\n بدين فصاحت و اين علم شاعرى كه تراست * مكوش خيره‌كش ابريز كردى و اكسير » « 1 » \r\nو ازينجا معلوم مىشود روابط غضايرى و عنصرى تيره‌تر از آن بوده كه تصوّر ميرود .\r\nتاريخ وفات غضايرى را هدايت سال 426 هجرى نوشته است . از اشعار او قصائد و مقطعاتى در لباب الالباب و مجمع الفصحا و كتب لغت و ادب آمده و از آن جمله است :\r\n دينارگون بيد و ابر سپيد * زمين گشته زَرّين و سيمين سَما\r\nچرا نايد آهوىِ سيمينِ من * كه بر چشم كردمش جاىِ چرا\r\nنسيم دو زلفين او بگذرد * برآميخته با نسيم صبا\r\nچه گويَمْشْ گويَمْشْ چون بگذرد * الا يا نسيمَ الصَّبا مرحَبا\r\nكنم خدمت پادشا تا كند * مرا بر تو بَر پادشا پادشا\r\nبدست اندرش برق و زيرش براق * كه ياردش پيش آمدن وز كجا\r\nكه نه طعن ژوبينش رد كرد كس * نه هرگز شدش زخم خطى خطا\r\nعصا برگرفتن نه معجز بود * همى اژدها كرد بايد عصا « 2 » \r\n* *\r\n جامِ مى آورد بامداد و به من داد * آنكه مرا با لبانش كار فتادَست\r\nگفتم مِهرَست ؟ گفت مهرش پرورد * گفم ماهَست ؟ گفت ماهش زادَست\r\nباده به من داد از لطافت گفتم * جام به من داد ليك باده ندادَست \r\n* *\r\n مطربى خوبروى و بَربَطِ او * چو يكى گوژپشت عاشق پير\r\nنالهء شيرخوار دارد و ليك * بكنار اندرون نخواهد شير \r\n* *\r\n سحرگاهان يكى عمدا بصحرا برگذر بنگر * دو گردد آسمان گويى يكى زير و دگر از بر \r\n\r\n\r\n","description":"","footnote":"\r\n( 1 ) - لغت فرس چاپ تهران ص 187\r\n( 2 ) - ترجمان البلاغه ص 24 ، 29 ، 39 ، 98 - لباب الالباب ج 2 ص 59 - المعجم ص 243 - 252\r\n","page_name":" 573 ","page_number":599},
  {"content":"\r\n\r\n چو برق از ميغ بِدرَخْشَد تو پندارى يكى زنگى * ز خرگاهى بخرگاهى دواند پارهء اخگَر\r\nوز آن اخگَر بسوزد دستش از گرمى و بىتابى * از آن آسيب بِخْرُوشد روانى بفگند آذر \r\n* *\r\n اى بهار داد و دين آمد خجسته نوبهار * بوستان پادشايى كرد همچون قندهار\r\nآبداده خشت پولادست پندارى گياه * كس نداند چون ببيند كشتزار از خشتزار\r\nلاله بينى لرزلرزان چون دل بدخواه ملك * نيمى اندر خون غريق و نيمى اندر زير قار\r\nشاخ هرچندانكه بينى نور دارد بر جبين * راغ هرچندانكه بينى حور دارد در كنار\r\nبوستان‌افروز تازه در ميان بوستان * همچو خون‌آلوده در هيجا سنان كارزار\r\nدوش تا شبگير مرواريد باريد آسمان * لاله را بر تاج باريد و سمن را بر سوار\r\nاينكه هرروزست راغ و باغ و كوه و دشت و در * زمرد و مرجان و فيروزج بشاخ و برگ و بار\r\nخسرو پيروز گر بربارهء پيروزگى * كرد با شادى و پيروزى بصحرا برگذار \r\n* *\r\n « 1 » اگر كمال بجاه اندرست و جاه بمال * مرا ببين كه ببينى كمال را بكمال\r\nمن آنكسم كه به من تا بحشر فخر كند * هرآنكه بر سر يك بيت من نويسد قال\r\nهمه‌كس از قِبَلِ نيستى فغان دارند * گَهِ ضعيفى و بيچارگى و سستى حال\r\nمن آنكسم كه فغانم بچرخ زهره رسيد * ز جود آن ملكى كم ز مال داد ملال\r\nروا بود كه ز بس بار شكر نعمت شاه * فغان كنم كه ملالم گرفت زين اموال\r\nچو شعر شكر فرستم ازين سپس بَرِ شاه * نگر چه خواهم گفتن ز كبر و غنج و دلال\r\nبس اى ملك كه نه لؤلؤ فروختم بسلم * بس اى ملك كه نه گوهر فروختم بجوال\r\nبس اى ملك كه ازين شاعرى و شعر مرا * ملك فريب بخوانند و جادوى محتال\r\nبس اى ملك كه جهان را بشبهت افگندى * كه زرّ سرخست اين يا شكسته سنگ و سفال\r\nبس اى ملك كه ضياع من و عقار مرا * نه آفتاب مساحت كند نه باد شمال \r\n\r\n\r\n","description":"","footnote":"\r\n( 1 ) - اين قصيده بتمامى در مجمع الفصحا ج 1 ص 368 - 369 درج شده است\r\n","page_name":" 574 ","page_number":600},
  {"content":"\r\n\r\n بس اى ملك كه نه قرآن بمعجز آوردم * كه ذو الجلالش چندين جمال داد و جلال\r\nبس اى ملك كه نه گوگرد سرخ گشت سخن * نه كيميا كه ازو هيچكس نديد خيال\r\nبس اى ملك كه دگر جاى شعر شكر نماند * مرا بهر دو جهان در صحيفهء اعمال\r\nبس اى ملك كه من اندر تو آن همى شنوم * كه در مسيح شنيدم ز جملهء جهّال\r\nبس اى ملك كه دو دست ترا بگاه عطا * نه با زمانه قياس و نه بر گذشته مثال\r\nبس اى ملك كه جهان سر بسر حديث منست * ميان حاسد و ناحاسدم هميشه جدال\r\nبس اى ملك كه زمانه عيال نعمت تست * به من رهى چه رسد زين همه زمانه عيال\r\nبس اى ملك كه ترا صد هزار سال بقاست * قياس گير و بتقدير سال بخش اموال\r\nبس اى ملك كه عطايت بگنج و كان سنجند * ملوك را همه معيار باشد و مثقال\r\nبس اى ملك كه من از بس عطات سير شدم * نه ز آنكه نعمت بر من حرام گشت و و بال\r\nهمى بترسم كز شاعرى ملال آرم * ملال مدح تو كفرست و جاودانه ضلال\r\nبس اى ملك كه ملوك از گزافه گرد كنند * بهر زمين و نترسد كس از حرام و حلال\r\nهمه يكايك دينار و بدرهء تو و گنج * اسير روز مصافست و صيد روز قتال\r\nزهى ملك كه حلال اينچنين بود دينار * بتيغ پالده در خون خصم داده صقال\r\nبلاى بر همنانست و قهر قرمطيان * هلاك اهرمنانست و آفت دجّال\r\nملوك را همه بگسستى از مديح طمع * ايا مظفّر فيروزبخت خوب‌خصال\r\nبدين بها كه تو يك بيت من خريدستى * سرير و ملك نخرّند و تاج و جاه و جمال\r\nبشعر ياد كند روزگار برمكيان * دقيقى آنگَه كآشفته شد برو احوال\r\nسحاق ابن براهيم را چه بهره رسيد * ز فضل برمك و آن شعر قافيه بردال\r\nبيك دو بيت ندانم چه داد فضل به دو * فسانه باك ندارد ز نامحال و محال\r\nمرا دو بيت بفرمود شهريار جهان * بر آن صنوبر عنبر عذار مشكين خال\r\nدو بدره زر بفرستاد و دو هزار درم * برغم حاسد و تيمار بدسگال و نكال\r\nچو آفتاب شدم در جهان گشاده‌زبان * بَدَل چو داد و بيت مرا دو بيت المال . . .\r\nهزار بود و هزار دگر ملك بفزود * ز يك غزل كه ز من خواست بر لطيف غزال\r\nاميد دارم كاين بار صد هزار تمام * به من فرستد بر تال فيل با فَيّال . . . \r\n\r\n","description":"","footnote":"","page_name":" 575 ","page_number":601},
  {"content":"\r\n\r\n\r\n49 - مسرور طالقانى\r\nابو الفضل مسرور بن محمّد طالقانى « 1 » از شاعران استاد عهد محمود غزنوى بود و ابيات معدودى كه از وى باقى مانده است دلالت تام بر مهارت او در بيان معانى و عذوبت گفتار و قدرت درآوردن تركيبات بديع و مضامين دل‌انگيز دارد . عوفى قطعه‌يى ازو در مدح ابو القاسم احمد بن حسن ميمندى آورده است و اين قصيده دليلى روشن بر عهد زندگى اوست ليكن جز نوزده بيتى كه عوفى ازو نقل كرده ابيات ديگرى ازو ديده نشده و هدايت نيز كه ذكرى از احوال و اشعارش در ذيل اسم « مسرور خراسانى » كرده « 2 » اطلاع تازه‌يى درين دو مورد بما نداده است .\r\nاين ابيات ازو در لباب الالباب آمده است :\r\n چو ناپديد شد از چشم چشمهء روشن * دراز گشت شب دير ياز را دامن\r\nبه روى گنبد گردنده برشدند پديد * ستارگان قوى قوّت بديع بدن\r\nچو تيغ باختر افراخته نمود هلال * چو هفت فندق سيماب‌رنگ نجم پرن\r\nمدبّران فلك بر فلك چو هفت ملك * نهاده روى بتدوير زى ده و دو وطن « 3 »\r\nيكى قرين شتاب و يكى عديل درنگ * مسير اين بسوى هند و سير آن بعدن\r\nبه زير پردهء آسايش اندرون شده روز * شب سيه بسر اندر كشيده پيراهن\r\nاز ارتفاع شب تيره بهره‌يى چو گذشت * بيامد آن بت شادان بهار سوى چمن\r\nبه صورتى كه نمازش برد ز ناز پرى * بزينتى كه زمين بوسدش به مهر وثن « 4 »\r\nگرفته گنج ملاحت ز قهرمان « 5 » جمال * ربوده خاتم خوبى ز نيكوان ختن\r\nبنرم نرم چنين گفت مر مرا كه چرا * همى جدايى جويى بخيره خير ز من\r\nمرو كه با منت ايدر خزان بهار بود * كه هم رخم گل سوريست هم ز نخ سوسن \r\n\r\n\r\n","description":"","footnote":"\r\n( 1 ) - لباب الالباب ص 42 - 44\r\n( 2 ) - مجمع الفصحا ج 1 ص 503\r\n( 3 ) - مراد بروج دوازده‌گانه است\r\n( 4 ) - وثن : بت\r\n( 5 ) - قهرمان : پيشكار و مباشر\r\n","page_name":" 576 ","page_number":602},
  {"content":"\r\n\r\n بساغر مى اگر بنگرى نيارى ياد * ز برگ لالهء سيراب و آبدار سمن\r\nجواب دادم اگر ضامن روان رهى ( ؟ ) * بسست عهدى تا كى برى به من بر ظن\r\nبطبع و طوع همى سوى او روم كه نديد * چنو جواد جهان و چنو كريم زَمَن\r\nشهاب دولت شمس الكفاة ابو القاسم * حميد حمد هنر خواجه احمد بن حسن \r\n* *\r\n بوقت نرگس ار خواند كسى فردوس گيتى را * بيك معنى روا باشد كه دل‌مان داردش باور\r\nز بهر آنكه جز در خلد كى شايد بدن هرگز * درختى كش تن از مينا و برگ از سيم و بار از زر \r\n* *\r\n چنانم كه مجنون عامر نبود * ز تيمار ليلى بليل و نهار\r\nوفادار مهر توام تا زيَم * تو خواهى وفادار و خواهى ندار \r\n\r\n50 - عسجدى\r\nابو نظر عبد العزيز بن منصور العسجدى المروزى « 1 » را هدايت « 2 » مروزى قزوينى دانسته و دولتشاه « 3 » هروى شمرده و صحّت اين هردو قول مورد ترديدست . از احوال او اطلاعى در دست نيست ليكن مسلّمست كه از معاصران محمود غزنوى و مدّاح او بوده و در خدمتش تقرّب داشته است و قصيده‌يى در فتح سومنات ، كه بسال 416 صورت گرفته بود ، ساخته بوده است بدين مطلع :\r\n تا شاه خسروان سفر سومنات كرد * كردار خويش را علم معجزات كرد \r\nدولتشاه عسجدى را از جملهء شاگردان استاد عنصرى دانسته است و در صحّت اين قول نيز ترديد كلّى است . هدايت وفات او را در سال 432 نوشته است و اگر چنين باشد او فقط بايست دورهء سلطنت محمود و مسعود را درك كرده باشد و حال آنكه بنابر شاهد\r\n\r\n\r\n","description":"","footnote":"\r\n( 1 ) - لباب الالباب ج 2 ص 49 - 53\r\n( 2 ) - مجمع الفصحا ج 1 ص 340\r\n( 3 ) - تذكرة الشعرا چاپ هند ص 24\r\n","page_name":" 577 ","page_number":603},
  {"content":"\r\n\r\nديگرى ميدانيم كه او در دورهء سلطنت سلطان مودود بن مسعود ( 432 - 440 ) زنده بود و آن اشاره در قصيده‌يى از امير الشعرا معزّى است كه در مدح تاج الدين نصير الملك مجد الدوله ابو محمّد منيع بن مسعود از خاندان مشهور منيعى نيشابور گفته و خطاب بممدوح خود چنين آورده است :\r\n بمجلس پدرت عَسجَدى ز بهر طمع * مديح برد بايّام جغرى و مودود\r\nبمجلس تو من آورده‌ام ز بهر شرف * عزيز عقدى بگزيده از ميان عقود \r\nو مراد از جغرى ابو سليمان داود جغرى بيك سلجوقيست كه از 429 تا 450 بر خراسان امارت داشت . بنابرين بايد عسجدى بعد از سال 432 فوت كرده باشد .\r\nاز اشعار او ابياتى در لباب الالباب و مجمع الفصحا و برخى از كتب لغت و ادب مانند ترجمان البلاغة و حدائق السحر و المعجم و لغت فرس اسدى و فرهنگ جهانگيرى و جنگها آمده است . يك قصيدهء مصنوع او را بمطلع :\r\n باران قطره‌قطره همى بارم ابروار * هرروز خيره‌خيره ازين چشم سيل‌بار \r\nكه بعضى از ابيات آن در كتب پراگنده است ، مرحوم عباس اقبال استاد فقيد دانشگاه بتمامى از يك جنگ خطى در حواشى كتاب حدائق السحر ( ص 148 - 150 ) آورده است . اينك بنقل برخى از اشعار او درينجا مبادرت مىشود :\r\n چرا نه مردم عاقل چنان بُوَد كه بعمر * چو دردِ سر كُنَدَش مردمان دُژَم گردند\r\nچنان‌چه بايد بودن كه گر سرش ببُرى * بسر بريدنِ او دوستان خُرَم گردند \r\n* *\r\n خجسته دولت عالى چنين كرد اين ملك پيمان * كه فتحى نو دهد هرروز از يك گوشهء گيهان\r\nفرود آرد سپاهت را بگرد كشور عاصى * برآرد گرد از آن كشور بسوى گنبد گردان\r\nبرانگيزد ز شادروان سپاه پادشاهى را * نشاند يك غلامت را بر آن شاهانه شادروان . . . \r\n\r\n","description":"","footnote":"","page_name":" 578 ","page_number":604},
  {"content":"\r\n\r\n چو بازيگر همى رفتند خم داده ميانك را * به حلق اندر يكى حلقه بتن عريان بدل بريان\r\nنهاده دست چون كوران همه بر پشت يكديگر * عصاى يكدگر گشته نژند از تهمت عصيان . . . « 1 » \r\n* *\r\n ز بس خونها كه مىريزى بغَمزه * شمار كشتگان نايد بيادت\r\nگر از خون ريختن شرمت نيايد * ز رنج غَمزه بارى شرم بادت \r\n* *\r\n ساقى بآبگينهء بغداد درفگند * ياقوت‌رنگ بادهء خوشخوار مشكبو\r\nگويى كه پيشِ عاشق معشوقِ مهربانش * بگريست و برفتاد برخساره اشك او\r\nاز دل برآوريد دَمِ سرد و آه گرم * بفشرد آب ديده و بگداخت رنگِ رو \r\n* *\r\n آن آتش كَز بلندىِ بالا * مر ابرِ بلند را كند روزَن\r\nوز ابر چو سر برون زند نورش * چون ماه بر آسمان زند خرمَن\r\nمانَد تنِ او ببسَّدين ابرى * زو قطره‌چَكان چو زرّگون ارزَن\r\nهرقطرهء زر كه زو جدا گردد * چون سيم فروفتد بپيرامن\r\nباز از حركات چون بياسايد * از لاله ستانش بردَمَد سُوسن \r\n* *\r\n صُبحست و صبا مشك‌فشان مىگذرد * درياب كه از كوى فلان مىگذرد\r\nبرخيز چه خُسبى كه جهان مىگذرد * بويى بستان كه كاروان مىگذرد \r\n* *\r\n دل دوش هزار چاره‌سازى مىكرد * با وعدهء دوست عشقبازى مىكرد\r\nتا بر كف پاى تو تواند ماليد * دل را همه شب ديده نمازى مىكرد \r\n* *\r\n\r\n\r\n","description":"","footnote":"\r\n( 1 ) - اين ابيات از ترجمان البلاغة ص 24 و 57 نقل شده و ازين قصيده بيش ازين بدست نيامده است\r\n","page_name":" 579 ","page_number":605},
  {"content":"\r\n\r\n باران قطره‌قطره همى بارم ابروار * هرروز خيره‌خيره ازين چشم سيل‌بار\r\nز آن قطره‌قطره قطرهء باران شده خجل * ز آن خيره‌خيره خيره دل من ز هجر يار\r\nيارى كه ذرّه‌ذرّه نمايد مرا نظر * هجرانش باره‌باره به من برنهاد بار\r\nز آن ذرّه‌ذرّه ذرّه چو كوه آيدم بدل * ز آن باره‌باره باره به چشم آيدم بخار\r\nدل گشته رخنه‌رخنه بزارى بتيغ هجر * ز آن مشك توده‌توده بر آن گرد لاله‌زار\r\nز آن رخنه‌رخنه رخنه شده عقل و دين مرا * ز آن توده‌توده توده بدل بر غم نگار\r\nدندانش دانه‌دانهء دُرّست جانفزاى * لبهاش پاره‌پاره عقيقست آبدار\r\nز آن دانه‌دانه دانهء دُرّ يتيم زرد * ز آن پاره‌پاره پارهء ياقوت سرخ‌خوار . . .\r\nزلفينش نافه‌نافه گشايد نثار مشك * عارضش لاله‌لاله نمايد فروغ نار\r\nز آن نافه‌نافه نافهء خوشبوى با دريغ * ز آن لاله‌لاله لالهء خودروى با بهار\r\nسيمست بيضه‌بيضه بر آن سيم سنگدل * ريحان دسته‌دسته بر آن طرف گل نگار\r\nز آن بيضه‌بيضه بيضهء كافور جفت خاك * ز آن دسته‌دسته دستهء سنبل ببوى خار\r\nتيمارش عقده‌عقده اندر دلم زده است * وز خواجه تحفه‌تحفه نشاط دل و قرار\r\nز آن عقده‌عقده عقدهء ابروى او مدام * ز آن تحفه‌تحفه تحفه چنين مدح پايدار \r\n\r\n51 - منوچهرى\r\nابو النجم احمد بن قوص « 1 » بن احمد منوچهرى دامغانى « 2 » از جملهء شعراى طراز اول ايران در نيمهء اول قرن پنجم هجريست .\r\nاسم و نسب او چنان كه در بيت ذيل آورده همانست كه گفته‌ايم :\r\n بر هركسى لطف كند و بيشتر لطف * بر احمد بن قوص بن احمد كند همى \r\nدولتشاه مولد او را بلخ دانسته « 3 » ليكن او خود بمولد خويش اشارهء صريح دارد ، آنجا كه گفته است :\r\n سوى تاج عمرانيان هم برينسان * بيامد منوچهرى دامغانى \r\nولادت او ظاهرا در اواخر قرن چهارم يا سالهاى نخستين قرن پنجم اتفاق افتاده است زيرا او در اشعارى كه بعهد سلطنت مسعود بن محمود ( 421 - 432 ) سروده ، چندبار بجوانى خود اشاره كرده است و بنابر قول عوفى نيز « اندك عمر بسيار فضل » بود و تاريخ\r\n\r\n\r\n","description":"","footnote":"\r\n( 1 ) - ضبط اين اسم بدرستى معلوم نيست\r\n( 2 ) - لباب الالباب ج 2 ص 53\r\n( 3 ) - تذكرة الشعرا چاپ هند ص 19\r\n","page_name":" 580 ","page_number":606},
  {"content":"\r\n\r\nوفاتش را هم در سال 432 نوشته‌اند و بنابرين نبايد ولادت او از تاريخى كه گفته‌ايم زودتر اتفاق افتاده باشد .\r\nدر كتب تذكره او را « شصت گله » و شصت كله « 1 » لقب داده و گفته‌اند « سبب تسميهء او به شصت گله كثرت خيول و مواشيست و بعضى گفته‌اند كه اصبع ابهام او شكستگى يافته چون كل و كله بمعنى اعرج و اشلّ آمده » « 2 » . گويا علّت اشتهار منوچهرى به اين لقب در نزد تذكره‌نويسان ، اشتباه اين شاعرست با « احمد بن منوچهر شست كله » از شعراى قرن ششم و از معاصران سلاجقه ، و نيز بسبب همين اشتباهست كه دولتشاه اسم او را « منوچهر شصت كله » نوشته است . امير الشعرا شمس الدين احمد بن منوچهر شست كله از معاصران طغرل بن ارسلان ( 573 - 590 ) بوده كه ذكرش در راحة الصدور راوندى آمده است « 3 » .\r\nتخلّص منوچهرى بسبب انتساب شاعرست به فلك المعالى منوچهر بن شمس المعالى قابوس بن وشمگير بن زيار ديلمى كه از سال 403 تا سال 423 ( ؟ ) در گرگان و طبرستان سلطنت ميكرده و منوچهرى ظاهرا در آغاز كار در دربار او بسر ميبرده است ليكن از مدايح منوچهرى در حقّ اين پادشاه قصيده‌يى در ديوان او نيست . دولتشاه در تذكرة الشعرا و هدايت در مجمع الفصحا بنقل از مير محمد تقى كاشانى در خلاصة الافكار نوشته‌اند كه منوچهرى شاگرد ابو الفرج سگزى شاعر معروف اواخر قرن چهارم مدّاح ابو على سيمجور بوده است . ابو الفرج را استاد عنصرى هم دانسته‌اند . قبول قول تذكره نويسان دربارهء شاگردى عنصرى در خدمت ابو الفرج چندان مشكل به نظر نميآيد ليكن در تعلّم منوچهرى نزد ابو الفرج سگزى ترديد بسيارست .\r\nهدايت نوشته است كه منوچهرى « روش طريقت از امام الحرمين ابو المعالى عبد الملك بن محمد جوينى و ديگران اكتساب نموده « 4 » » ليكن از آنجا كه ابو المعالى جوينى در حوالى سال 419 ولادت يافته است معلوم مىشود كه قول هدايت باطل و دور\r\n\r\n\r\n","description":"","footnote":"\r\n( 1 ) - مجمع الفصحا ج 1 ص 542 . تذكرهء دولتشاه ص 19\r\n( 2 ) - مجمع الفصحا ج 1 ص 542\r\n( 3 ) - راحة الصدور ص 57 - 58\r\n( 4 ) - مجمع الفصحا ج 1 ص 543\r\n","page_name":" 581 ","page_number":607},
  {"content":"\r\n\r\nاز تحقيق است و اصلا منوچهرى مشرب تصوّف نداشت تا در طريقت پيرو كسى باشد .\r\nعوفى اين بيت منوچهرى را :\r\n قيصر شرابدار تو چيپال پاسبان * بيغو ركابدار تو فغفور پرده‌دار \r\nدر مدح يمين الدوله محمود دانسته و هدايت هم نوشته است كه « به خدمت محمّد بن محمود مشغول بوده گويند در مجلس او منصب ترخانى داشته يعنى در هروقت بىرخصت سر زده توانستى رفتن و او را منعى نبودى » ليكن چون خواهيم ديد كه ورود منوچهرى در دربار غزنويان بعد از حدود سال 421 بوده است ، طبعا بطلان سخنان مذكور آشكار مىشود .\r\nاز اوايل حال منوچهرى اطلاعى در دست نيست جز آنكه عوفى نوشته است « در ايّام كودكى چنان ذكى بود كه هرنوع كه ازو در شعر امتحان كردندى بديهه بگفتى و خاطر او بمؤاتات آن مسامحه نكردى » « 1 » . همين حدّت ذهن و ذكاء بسيار او را در عنفوان شباب بآموختن ادب عربى و حفظ اشعار شعراى بزرگ تازىگوى و احاطه بر احوال و آثار شاعران پارسى و تازى و اطلاع از علوم دينى و ادبى و طبّ ياورى كرد و او خود بعلومى كه در آنها تبحّر داشت اشارهء صريح دارد :\r\n من بدانم علم طبّ و علم دين و علم نحو * تو ندانى دال و ذال و راء و زاء و سين و شين \r\nو علاوه بر آن استفاده از اصطلاحات علم نجوم و طبّ و استقبال و تضمين اشعار شعراى عربى زبان و ذكر اسامى شاعران مشهور پيش از خود ، همه دليل وسعت اطلاعات اين شاعر بزرگست . منوچهرى بكثرت محفوظات خود از اشعار عربى درين بيت اشاره كرده است :\r\n من بسى ديوان شعر تازيان دارم ز بر * تو ندانى خواند الاهبى بصحنك فاصبحين « 2 » \r\nاز كيفيت ارتباط منوچهرى با دربار غزنوى اطلاع صريح در دست نيست و گويا اين ارتباط اندكى بعد از حدود سال 421 صورت گرفته باشد زيرا منوچهرى پيش از آنكه در سال 426 در سارى به خدمت مسعود بن محمود رسد ، در رى بسر ميبرده است\r\n\r\n\r\n","description":"","footnote":"\r\n( 1 ) - لباب الالباب ج 2 ص 53 . جملهء اخير در اصل چنينست : بمواثات آن مسامحه كردى .\r\n( 2 ) - اشاره است به اين بيت از عمرو بن كلثوم كه مطلع قصيدهء اوست :\r\n الاهبى بصحنك فاصبحينا * و لا تبقى خمور الاندرينا \r\n","page_name":" 582 ","page_number":608},
  {"content":"\r\n\r\nو معلوم نيست كه پيش ازين تاريخ مسعود را ملاقات كرده باشد ولى اين مانع آن نيست كه پس از ورود برى با دربار مسعود ارتباطى داشته بوده باشد . از جملهء قديمترين قصائد او كه بعد از ورود برى سروده يكى قصيده‌ييست بمطلع :\r\n بينى آن بيجاده عارض لعبت حمرى قباى * سنبلش چون پرّ طوطى روى چون فرّ هماى \r\nكه در مدح خواجه طاهر دبير سروده است و چون خواجه طاهر دبير در جمادى الآخر سال 424 از كدخدايى عراق معزول و بو سهل حمدونى ( حمدوى ) بجاى او گماشته شد « 1 » ، پس ناگزير منوچهرى قصيدهء خود را در مدح او پيش ازين تاريخ گفته است .\r\nدر سال 426 مسعود به قصد گرگان و مازندران از نيشابور بدانجانب لشكر كشيد « 2 » و منوچهرى را در مازندران از رى به خدمت خود خواند و او كه ظاهرا تا اين هنگام بوسيلهء امراى دولت غزنوى در رى با درگاه مسعود ارتباطى يافته بود پياده از رى بمازندران رفت و به خدمت پادشاه غزنوى رسيد و بقول خود از فراق سلطان رست :\r\n از همه شاهان چنين لشكر كه آورد و كه برد * از عراق اندر خراسان وز خراسان در عراق\r\nهمچنان باز از خراسان آمدى بر پشت پيل * كاحمد مرسل بسوى جنّت آيد بر براق\r\nاى فراق تو دل ما بندگان را سوخته * صد هزاران شكر ايزد را كه رستيم از فراق \r\n* *\r\n خواست از رى خسرو ايران مرا برشست ميل * خود ز تو هرگز نينديشيد در چندين سنين \r\n* *\r\n دانى كه من مقيمم بر درگه شهنشه * تا بازگشت سلطان از لاله‌زار سارى . . .\r\nاين دشتها بريدم وين كوهها پياده * دو پاى با جراحت دو ديده گشته تارى\r\nباميد آنكه روزى خواند ملك بپيشم * بختم شود مساعد روزم شود بهارى\r\nاكنونكه شاه شاهان بر بنده كرده رحمت * كوشى كه رحمت شه از بنده درگذارى \r\nمنوچهرى بر اثر جوانى و جودت ذهن و شيرينى زبان در خدمت مسعود دستگاهى داشت و ازين روى محسود اقران بود و در قصيده‌يى بمطلع :\r\n\r\n\r\n","description":"","footnote":"\r\n( 1 ) - تاريخ بيهقى چاپ مرحوم دكتر غنى و آقاى دكتر فياض از ص 387 ببعد\r\n( 2 ) - رجوع شود به تاريخ بيهقى از ص 444 ببعد\r\n","page_name":" 583 ","page_number":609},
  {"content":"\r\n\r\n حاسدان بر من حسد كردند و من فردم چنين * داد مظلومان بده اى عزّ مير مؤمنين \r\nبدين امر اشاره كرده و در همين قصيده از شاعرى شروانى سخن گفته است كه گويا در ديوان عرض سمتى داشت و منوچهرى را از راه حسادت ميآزرد و مسعود براى امتحان وى امر داد تا يكى از قصايد منوچهرى را جواب گويد و آن مرد از عهدهء اين كار برنيامد « 1 » . و يكى از علل حسادت حاسدان چنان كه در همان قصيده بدان اشارت رفته 2 است جوانى منوچهرى و مقام بلند او نزد مسعود بود ليكن منوچهرى جوانى را عيب خود و پيرى را دليل فضل و دانش نمىشمرد « 2 » .\r\nقصائد و مسمطاتى كه از منوچهرى در دست است بيشتر در مدح مسعود بن محمود است ليكن علاوه بر سلطان غزنوى چند تن از رجال درگاه او را نيز ستوده است و از آنجمله‌اند :\r\nابو القاسم حسن عنصرى كه منوچهرى قصيدهء معروف خود را بمطلع ذيل :\r\n اى نهاده بر ميان فرق جان خويشتن * جسم ما زنده بجان و جان تو زنده بتن \r\nدر مدح او سروده و او را در آن قصيده استاد خود خوانده است .\r\nعلى بن عبيد اللّه صادق معروف بعلى دايه سپهسالار سلطان مسعود كه قصيدهء\r\n\r\n\r\n","description":"","footnote":"\r\n( 1 ) -\r\n من ترا از خويشتن در باب شعر و شاعرى * كمترين شاعر شناسم هذه حق اليقين\r\nمير فرمودت كه رو يك شعر او را كن جواب * بعد سالى و نكردى ، ننگ باشد بيش ازين\r\nگر مرا فرموده بودى خسرو بنده‌نواز * بهتر از ديوان شعرت پاسخى كردم متين\r\nليكن اشعار ترا آن‌قدر و آن قيمت نبود * كش بفرمودى جواب اين خسرو شاعر گزين\r\nمال تو از شهريار شهر ياران گرد گشت * ورنه اندر رى تو سرگين چيديى از پارگين\r\nگر نباشد در چنين حاجت مزيدى مر ترا * عارضى بس باشدت بر لشكر مير متين\r\nهيچ سالى نيست كز دينار سيصد چارصد * از پى عرض حشم كمتر كنى در آستين\r\nو آنگهى گويى من از شاه جهان شاكر نيم * گرنه نيك آيد ازين شورخت را بر بند هين\r\nباز شروان رو بدانجايى كه دادندت همى * گوشت خوك مردهء يك ماهه و نان جوين \r\n( 2 ) -\r\n حاسدم گويد كه ما پيريم و تو برناترى * نيست با پيران بدانش مردم برنا قرين\r\nگر بپيرى دانش بدگوهران افزون شدى * روسيه‌تر نيستى هرروز ابليس لعين \r\n","page_name":" 584 ","page_number":610},
  {"content":"\r\n\r\nمعروف منوچهرى بمطلع :\r\n شبى گيسو فروهشته بدامن * پلاسين معجر و قيرينه گرزن \r\nدر مدح او و از امّهات قصائد فارسى است .\r\nخواجه احمد بن عبد الصمد وزير سلطان مسعود كه پس از وفات خواجه احمد ابن حسن ميمندى در محرّم سال 424 به اين مقام انتخاب شد و پس از مسعود نيز وزارت داشت تا در سال 438 مسموم شد . منوچهرى در مدح اين وزير چند قصيده دارد .\r\nخواجه طاهر دبير كدخداى رى كه پيش ازين ذكر او رفته است .\r\nابو سهل زوزنى از رجال عهد مسعود كه تا سال 423 صاحبديوان عرض بود و در اين سال بصوابديد خواجه احمد بن حسن بحبس افتاد و در سال 425 آزاد شد و در 430 پس از وفات بو نصر مشكان صاحبديوان رسالت گشت .\r\nعلى بن محمّد عمرانى از خاندان مشهور عمرانيان كه در دورهء غزنويان و سلاجقه در خراسان شهرت داشتند .\r\nعلاوه‌بر اينان منوچهرى عده‌يى ديگر از رجال دورهء مسعود را مانند ابو الحسن ابن حسن ( ظاهرا ابو الحسن منصور بن حسن ميمندى برادر احمد بن حسن ميمندى ) و فضل بن محمد و خواجه محمّد و ابو حرب بختيار بن محمّد و جز آنان مدح گفته است .\r\nمنوچهرى بر اثر كثرت اطلاع از شعر و ادب عربى بعضى از قصائد معروف شاعران تازيگوى را استقبال كرده و گاه باشاراتى از مطالع آنگونه قصائد در اشعار خويش مبادرت نموده است مثلا قصيدهء :\r\n جهانا چه بىمهر و بدخو جهانى * چو آشفته‌بازار بازارگانى \r\nاستقبال است از قصيدهء ابو الشيص محمد از شعراى اوايل عهد عباسى كه بسال 196 هجرى درگذشت ، و منوچهرى خود گفته است :\r\n بر آن وزن اين شعر گفتم كه گفتست * ابو الشيص اعرابى باستانى\r\nسا قبل و الليل ملقى الجران * غراب ينوح على غصن بان \r\nو قصيده زيبايى كه در وصف سپيده‌دم گفته است بمطلع :\r\n چون از زلف شب باز شد تابها * فرومرد قنديل محرابها \r\n\r\n","description":"","footnote":"","page_name":" 585 ","page_number":611},
  {"content":"\r\n\r\nبر وزن يكى از قصائد اعشى بن قيس باهليست كه منوچهرى دو بيت آن را در آن قصيده تضمين كرده است :\r\n ابر زيروبم شعر اعشى قيس * زننده همى زد بمضرابها\r\nو كأس شربت على لذّة * و اخرى تداويت منهابها\r\nلكى يعلم الناس أنّى امرؤ * اخذت المعيشة من بابها \r\nو قصيدهء :\r\n فغان ازين غراب بين و واى او * كه در نوافگند مان نواى او \r\nبر وزن قصيده‌ييست از عتّاب بن ورقاء شيبانى كه بدين مصراع آغاز مىشود : « اما صحا اما ارعوى اما انتهى . . . » و شاعر خود در قصيدهء خويش باستقبال ازين قصيده اشاره كرده و گفته است :\r\n اما صحابتا زيست و من همى * بپارسى كنم اما صحاى او \r\nعلاوه‌برين منوچهرى اسامى بسيارى از شاعران عرب و يا شاعران بزرگ پارسىزبان پيش از خود را در اشعار خويش خاصه در قصيدهء « اى نهاده بر ميان فرق جان خويشتن . . . » آورده است چنان كه فهم آن قصيده محتاج شرح دقيق تاريخى از آنست « 1 » .\r\nاين اشارات و اسامى اغلب در نسخ ديوان منوچهرى با تحريفات عجيب همراهست تا بجايى كه خواندن برخى از ابيات پيش از تصحيح دقيق كارى دشوار به نظر ميآيد .\r\nعلّت عمدهء ايراد اين اسامى يا ذكر قصائد مشهور عربى و امثال اين امور آنست كه منوچهرى باظهار علم در شعر اصرار داشت و گويا ميخواست ازين طريق جوانى خود را در برابر شاعران سالخورده‌يى مانند عنصرى و همرديفان او جبران كند . عادت منوچهرى باظهار علم باعث استعمال لغات و اصطلاحات مهجور عربى در شعر او شده و گاه آن را بخشونت و درشتى مقرون ساخته است ليكن در عين حال بايد اذعان داشت كه حتى آن اشعار كه با چنين تركيباتى بوجود آمده است نيز جذابيت\r\n\r\n\r\n","description":"","footnote":"\r\n( 1 ) - بهترين شروحى كه ازين قصيده ترتيب يافته عبارتست از آنچه مرحوم محمد خان قزوينى در حواشى چهار مقاله ( ص 127 - 128 ) و آقاى سعيد نفيسى در مجلد سوم احوال و اشعار رودكى ( ص 1135 ببعد ) و آقاى دبيرسياقى در حواشى و تعليقات ديوان منوچهرى ( ص 198 - 199 ) آورده‌اند .\r\n","page_name":" 586 ","page_number":612},
  {"content":"\r\n\r\nو شكوه خاصى دارد تا چه رسد بساير اشعار او كه غالبا عذب و استوارست . در شعر اين شاعر استاد نوعى موسيقى و آهنگى خاص وجود دارد چنان كه هنگام خواندن اشعار او گويى خواننده با آهنگى از موسيقى سرگرمست . اين موسيقى خوش‌آيند و روانى و سادگى فكر و صراحت منوچهرى در سخن و جوانى و شادابى روح شاعر شعر او را بىاندازه طربناك و دل‌انگيز ساخته است .\r\nمنوچهرى در استعمال بعضى از كلمات و تركيبات بىپرواست و علاوه‌برين در برخى از قصائدش الفاظ بر معانى غلبه دارد اما امرى كه در اشعار او بيشتر بايد مورد دقت قرار گيرد توجه اوست به تشبيهات بديع چنان كه شاعر همواره خواسته است مطالب خود را از طريق تشبيهات محسوس و گاه عقلى و خيالى زيبا بيان كند .\r\nمطلب ديگر كه بايد در اشعار منوچهرى مورد توجه باشد تكرار بعضى از مضامين است خاصه مضامينى كه شاعر براى خمريات خود پيدا كرده و در بعضى از قصائد و همهء مسمطات خويش به كار برده است .\r\nظاهرا مسمط از مبدعات منوچهريست زيرا پيش ازو در اشعار فارسى اثرى از آن نمىيابيم و نيز تسميط در شعر با نوع خاصى كه منوچهرى بنام مسمط ايجاد كرده متفاوتست . از ميان شاعران بعد از منوچهرى لامعى گرگانى كار او را در سرودن مسمط دنبال كرد .\r\nديگر از مطالبى كه بايد در اشعار منوچهرى مورد توجه باشد تأثر اوست از افكار شاعران عرب مانند : عبور از بوادى ، و وصف شتر ، و ندبه بر اطلال و دمن ، و ذكر عرائس شعر عربى ، و اسامى اماكن مذكور در قصائد شعراى جاهلى و نظاير اين امور .\r\nاستعمال كلمات عربى زائد از حدّ حاجت كه غالبا براى فارسىزبانان عصر شاعر و بعد ازو مهجور بوده ، از خصائص مهم شعر منوچهريست . اين شاعر حدّ و قيدى درين كار نمىشناخت و ازين روى در برخى از قصائد او كار استعمال تازى بافراط كشيده است مانند اين قصيده :\r\n غرابا مزن بيشتر زين نعيقا * كه مهجور كردى مرا از عشيقا \r\n\r\n","description":"","footnote":"","page_name":" 587 ","page_number":613},
  {"content":"\r\n\r\n نعيق تو بسيار و ما را عشيقى * نبايد بيك دوست چندين نعيقا\r\nايا رسم اطلال معشوق وافى * شدى زير سنگ زمانه سحيقا\r\nعنيزه برفت از تو و كرد منزل * به مقراط و سقط اللوى و عقيقا\r\nايا لهف نفسى كه اين عشق با من * چنين خانگى گشت و چونين عتيقا\r\nز خواب هوى گشت بيدار هركس * نخواهم شدن من ز خوابش مفيقا\r\nبدان شب كه معشوق من مرتحل شد * دلى داشتم ناصبور و قليقا \r\nبا تمام اين احوال قدرت منوچهرى در گنجانيدن كلمات و تركيبات مهجور عربى در زبان فارسى بحدّيست كه عيب ايراد كلمات مهجور را يكباره از نظر دور ميدارد . اگر ازين گونه موارد بگذريم سخن منوچهرى روان و ساده و قدرت اين شاعر در وصف بحدّيست كه ميتوان او را ازين حيث در ميان شاعران قصيده‌گوى عهد غزنوى ممتاز دانست . وى مناظر مختلف طبيعت را از بيابان و كوه و جنگل و گلزار و مرغزار و آسمان و ابر و باران و موجودات گوناگون ، موضوع وصف قرار داده و هيچيك از اجزاء آن مناظر را از نظر تيزبين خود دور نداشته و از عهدهء وصف و تجسيم همهء آنها ببهترين وجه برآمده است .\r\nمنوچهرى عشرت‌طلب و دوستدار شراب و عيش مدام بود و پيداست كه جوانى و اندك سالى وى خود يكى از اسباب عمدهء اين حال در او بوده است و او از بيان آرزوها و خواستارى لذّات گوناگون خود در اشعار ابا و امتناعى نداشت . در مدح نيز افراط كرد و مانند فرّخى غالب امراء دربار غزنوى را ستود . با اين مزيّت كه تشبيب‌هاى قصايد مدحى او طولانى و سرگرم‌كننده است و از همه حيث بر قسمت مدح فزونى و برترى دارد و نيز بايد بخاطر داشت كه اين شاعر اندك‌سال با همه جوانى و خوشگذرانى از تجاهر بافعال ناستوده و يا تفوّه بسخنان ركيك بر كنار بود و حتى در هجو نيز از ايراد اين قبيل كلمات خوددارى ميكرد .\r\nاز ديوان منوچهرى با همهء اشتهار و تداول اشعارش نسخ قديم در دست نيست و غالب نسخ موجود آن از عهد قاجاريه و قديم‌ترين آنها از دورهء صفويه است . در همهء اين نسخ اشعار شيوا و دشوار شاعر دچار تصرّفات نسّاخ شده و پر از غلط است . چاپهايى هم كه\r\n\r\n","description":"","footnote":"","page_name":" 588 ","page_number":614},
  {"content":"\r\n\r\nاز آن شده پرغلط است چنان كه تصحيح برخى از ابيات شاعر در آنها مستلزم دقت و تحقيق است مگر نسخه‌يى كه آقاى محمد دبيرسياقى بسال 1326 با مقدّمه و حواشى و مقابلهء نسخ و تصحيحات و تعليقات ، طبع كرده است .\r\nدر بعضى از نسخ ديوان منوچهرى اشعارى از شاعران ديگر نيز راه يافته مانند قصيدهء :\r\n چو بركندم دل از ديدار دلبر * نهادم مهر خرسندى بدل بر \r\nكه از لبيبى است ، و قصيدهء :\r\n سلام على دار ام الكواعب * بتان سيه‌چشم عنبر ذوائب \r\nكه هدايت آن را به « حسن متكلّم » از شاعران قرن هفتم نسبت داده و آقاى دكتر محمد معين استاد دانشكدهء ادبيات تهران آن را از معزّى دانسته است « 1 » ، و قصيده‌يى بمطلع :\r\n اى پيكر منوّر محرور خوى چكان * ثعبان آتشين دم رويينه استخوان \r\nكه آن را بخواجوى كرمانى نسبت ميدهند .\r\nوفات منوچهرى را هدايت بسال 432 نوشته است . در اشعار او تا حوادث سال 430 و 431 ديده مىشود ولى از آن پس اثرى از وقايع تاريخى در ديوان او مشهود نيست و بنابرين قول هدايت مقبول به نظر ميرسد .\r\nاز اشعار اوست :\r\n بر لشكر زمستان نوروز نامدار * كردست راى تاختن و قصد كارزار\r\nوينك بيامدست بپنجاه روز پيش * جشن سده طلايهء نوروز نامدار\r\nآرى هرآنگهى كه سپاهى شود برزم * ز اول به چند روز بيايد طلايه‌دار\r\nاين باغ و راغ ملكت نوروز ماه بود * اين كوه و كوهپايه و اين جوى و جويبار\r\nجويش پر از صنوبر و كوهش پر از سمن * راغش پر از بنفشه و باغش پر از بهار\r\nنوروز ازين وطن سفرى كرد چون ملك * آرى سفر كنند ملوك بزرگوار\r\nچون ديد ماهيان زمستان كه در سفر * نوروز مه بماند قريب مهى چهار\r\nاندر دويد و مملكت او بغارتيد * با لشكرى گران و سپاهى گزافه‌كار \r\n\r\n\r\n","description":"","footnote":"\r\n( 1 ) - مجلهء مهر سال هفتم شمارهء 7 - 8\r\n","page_name":" 589 ","page_number":615},
  {"content":"\r\n\r\n برداشت تاج‌هاى همه تارك سمن * برداشت پنجه‌هاى همه ساعد چنار\r\nبستد عمامه‌هاى خز سبز ضيمران * بشكست حقه‌هاى زر و درّ ميوه‌دار\r\nدر باغها نشاند گروه از پس گروه * در راغها كشيد قطار از پس قطار\r\nزين خواجگان پنبه‌قباى سپيدبند * زين زنگيان سرخ‌دهان سياه‌كار\r\nباد شمال چون ز زمستان چنين بديد * اندر تك ايستاد « 1 » چو جاسوس بىقرار\r\nنوروز را بگفت كه در خاندان ملك * از فرّ و زينت تو كه پيرار بود و پار\r\nبنگاه تو سپاه زمستان بغارتيد * هم گنج شايگانت و هم دُرّ شاهوار\r\nمعشوقگانت را ، گل و گلنار و ياسمن ، * از دست ياره بربود از گوش گوشوار\r\nخنياگرانت ، فاخته و عندليب را ، * بشكست ناى در كف و تنبور در كنار\r\nنوروز ماه گفت بجان و سر امير * كز جان وى برآرم تا چند گه دمار\r\nگرد آورم سپاهى ديباى سبزپوش * زنجيرزلف و سروقد و سلسله‌عذار\r\nاز ارغوان كمر كنم از ضيمران زره * از نارون پياده و از ناروان سوار\r\nقوس قزح كمان كنم ، از شاخ بيد تير * از برگ لاله رايت و از برق ذو الفقار\r\nاز ابر پيل سازم و از باد پيلبان * وز بانگ رعد آينهء پيل « 2 » بيشمار\r\nنوروز پيش از آنكه سراپرده زد بدر * با لعبتان باغ و عروسان مرغزار\r\nاين جشن فرّخ سده را چون طلايگان * از پيش خويشتن بفرستاد كامكار\r\nگفتا برو بنزد زمستان بتاختن * صحرا همى نورد و بيابان همىگذار\r\nچون اندرو رسى بشب تيرهء سياه * زود آتشى بلند برافروز روزوار\r\nاين عزم جنبش و نيت من كه كرده‌ام * نزد شهنشه ملكان بر باسگدار « 3 » . . .\r\nگو اى گزيدهء ملك هفت آسمان * اى خسرو بزرگ و امير بزرگوار\r\nپنجاه روز ماند كه تا من چو بندگان * در مجلس تو آيم با گونه‌گون نثار\r\nبا فال فرّح آيم و با دولت بزرگ * با فر خجسته طالع و فرخنده اختيار \r\n\r\n\r\n","description":"","footnote":"\r\n( 1 ) - به ( اندر ) تك ايستادن : آغاز دويدن كردن\r\n( 2 ) - آينهء پيل : يكى از آلات موسيقى رزمى كه آوايى مهيب داشت\r\n( 3 ) - اسگدار : نامه برو چاپار\r\n","page_name":" 590 ","page_number":616},
  {"content":"\r\n\r\n با صد هزار جام مى سرخ مشكبوى * با صد هزار برگ گل سرخ كامكار « 1 »\r\nبا عندليبكان كله‌سرخ چنگ‌زن * با ياسمينكان بسد روى مشكبار\r\nتا تو گهى به زير گل و گاه زير بيد * گه زير ارغوان و گهى زير گلّنار\r\nمستى كنى و باده خورى سال و ساليان * شكّر گزى و نوش مزى شاد و شادخوار\r\nبر سبزهء بهار نشينى و مطربت * بر سبزهء بهار زند سبزهء بهار « 2 » \r\n* *\r\n الا يا خيمگى خيمه فُروهِل * كه پيشاهنگ بيرون شد ز منزل\r\nتَبيره زن بزد طبلِ نُخُستين * شتربانان همى بندند مَحمِل\r\nنمازِ شام نزديكست و امشب * مه و خورشيد را بينم مقابل\r\nو ليكن ماه دارد قصد بالا * فروشد آفتاب از كوه بابِل\r\nچنان دو كفهء سيمين ترازو * كه اين كفه شود ز آن كفه مايِل\r\nندانستم من اى سيمين صنوبر * كه گردد روز چونين زود زايل\r\nمن و تو غافليم و ماه و خورشيد * برين گردونِ گردان نيست غافل\r\nنگارينِ مَنا برگرد و مَگْرى * كه كار عاشقان را نيست حاصل\r\nزمانه حامِلِ هجرست و لابُدّ * نهد يك روز بارِ خويش حامل\r\nنگار من چو حال من چُنين ديد * بباريد از مژه بارانِ وابِل « 3 »\r\nتو گويى پِلپِلِ سوده به كف داشت * پراگَند از كف اندر ديده پِلپِل\r\nبيامد اوفتان خيزان بَرِ من * چنان مرغى كه باشد نيم بِسْمِل\r\nدو ساعِد را حَمايِل كرد بر من * فروآويخت از من چون حمايل\r\nمرا گفت اى ستمكاره بجانم * بكام حاسدم كردى و عاذِل « 4 »\r\nچه دانم من كه بازآيى تو يا نه * بدانگاهى كه بازآيد قَوافِل \r\n\r\n\r\n","description":"","footnote":"\r\n( 1 ) - كامكار : نوعى از گل سرخ كه بنام كامكار جد احمد بن سهل معروف بود .\r\n( 2 ) - سبزهء بهار : نام يكى از آهنگهاست\r\n( 3 ) - وابل : باران تندبارنده\r\n( 4 ) - عاذل : ملامتگر\r\n","page_name":" 591 ","page_number":617},
  {"content":"\r\n\r\n ترا كامل همى ديدم بهر كار * و ليكن نيستى در عشق كامل\r\nحكيمان زمانه راست گفتند * كه جاهل گردد اندر عشق عاقِل\r\nنگارِ خويش را گفتم نگارا * نيَم من در فنون عشق جاهِل\r\nو ليكن اوستادان مُجَرَّب * چُنين گفتند در كُتْبِ اوايِل\r\nكه عاشق طعم وصل آنگاه داند * كه عاجز گردد از هجران عاجِل\r\nبدين زودى ندانستم كه ما را * سفر باشد بعاجل يا بآجِل\r\nو ليكن اتّفاقِ آسمانى * كند تدبيرهاى مرد باطِل\r\nغريب از ماه والاتر نباشد * كه روز و شب همى بُرَّد مَنازل\r\nچو برگشت از من آن مَعشوقِ مَمْشوق « 1 » * نهادم صابرى را سنگ بر دل\r\nنگه كردم بگِردِ كاروانگاه * بجاى خيمه و جاىِ رَواحل\r\nنه وحشى ديدم آنجا و نه انسى * نه راكب ديدم آنجا و نه راجل\r\nنَجيب خويش را ديدم بيك سو * چو ديوى دست و پا اندر سَلاسِل\r\nگشادم هردو زانوبندش از پاى * چو مرغى كِش گشايند از حبايل « 2 »\r\nبرآوردم زِمامش تا بُناگُوش * فُروهِشتَم هُوَيدش « 3 » تا بكاهِل « 4 »\r\nنشستم از بَرش چون عَرش بِلقيس * بَجَست او چون يكى عفريت هايل\r\nهمى راندم نجيب خويش چون باد * همى گفتم كه اللّهُمَّ سَهِّل\r\nچو مَسّاحى كه پيمايد زمين را * بپيمودم بپاى او مَراحل\r\nهمىرفتم شتابان در بيابان * همى كردم بيك منزل دو منزل\r\nبيابانى چنان سخت و چنان سرد * كزو خارج نباشد هيچ داخل\r\nز بادش خون همى بِفسُردْ در تن * كه بادش داشت طبعِ زهرِ قاتل\r\nسَوادِ شب بوقت صبح بر من * همى گشت از بياض برف مُشكِل \r\n\r\n\r\n","description":"","footnote":"\r\n( 1 ) - ممشوق : كشيده بالا\r\n( 2 ) - حبايل : ريسمانها\r\n( 3 ) - هويد : نمدزين\r\n( 4 ) - كاهل : شانه\r\n","page_name":" 592 ","page_number":618},
  {"content":"\r\n\r\n همى بُگداخت برف اندر بيابان * تو گفتى باشدش بيمارى سِلّ\r\nبكردار سريشمهاى ماهى * همى برخاست از شَخسار او گِل\r\nچو پاسى از شب ديرنده بگذشت * برآمد شَعْرَيان از كوه مُوصِل\r\nبَناتُ النَّعش كرد آهنگِ بالا * بكردار كَمَر شمشير هِرقِل\r\nرسيدم من فرازِ كاروان تنگ * چو كشتى كو رسد نزديك ساحل\r\nبه گوش من رسيد آواز خلخال * چو آواز جَلاجِل از جَلاجِل « 1 »\r\nجَرَس دستان گوناگون همىزد * بسانِ عندليبى از عَنادِل\r\nعمارى از بر تُركى « 2 » تو گفتى * كه طاوُسى است بر پشت حواصل « 3 »\r\nجَرَس مانندهء دو تَرگ زَرّين * مُعَلَّق هردو تا زانوى بازِل « 4 »\r\nز نَوكِ نيزهاى نيزه‌داران * شده وادى چو اطراف سنابل « 5 »\r\nچو ديدم رفتن آن بيسَراكان « 6 » * بدان كَشّى روان زير حبايل\r\nنَجِيبِ خويش را گفتم سَبُكْتَر * الا يا دستگيرِ مرد فاضل\r\nبچركت عنبرين بادا چراگاه * بچَم كت آهنين بادا مَفاصِل\r\nبيابان در نَوَرْد و كوه بگذار * منازلها بكوب و راه بُگسِل . . .\r\nفرود آور بدرگاه وزيرم * فرود آوردن اعشى به باهل \r\n* *\r\n شبى گيسو فروهشته بدامن * پلاسين معجر و قيرينه گرزن « 7 »\r\nبكردار زنى زنگى كه هرشب * بزايد كودكى بلغارى آن زن \r\n\r\n\r\n","description":"","footnote":"\r\n( 1 ) - جلاجل : زنگ ، آواز زنگها\r\n( 2 ) - تركى : اسب\r\n( 3 ) - حواصل : مرغيست سپيدرنگ\r\n( 4 ) - بازل : شتر\r\n( 5 ) - سنابل : خوشه‌هاى گندم\r\n( 6 ) - بيسراك : شتر جوان پرقوت\r\n( 7 ) - گرزن : تاج\r\n","page_name":" 593 ","page_number":619},
  {"content":"\r\n\r\n كنون شويش بمرد و گشت فرتوت * وز آن فرزند زادن شد سترون\r\nشبى چون چاه بيژن تنگ و تاريك * چو بيژن در ميان چاه او من\r\nهمى برگشت گرد قطب جدّى * چو گرد بابزن مرغ مسمن\r\nبنات النعش گرد او همى گشت * چو اندر دست مرد چپ فلاخن\r\nدم عقرب بتابيد از سر كوه * چنان چون چشم شاهين از نشيمن\r\nيكى پلّه است اين منبر مجره * زده گردش نقط از آب روين\r\nنعايم « 1 » پيش او چون چار خاطب * به پيش چار خاطب چار موذن « 2 »\r\nمرا در زير ران اندر كميتى * كشنده نى و سركش نى و توسن\r\nعنان بر گردن سرخش فگنده * چو دو مار سيه بر شاخ چندن\r\nدمش چون تافته بند بريشم * سمش چون ز آهن و فولاد هاون\r\nهمى راندم فرس را من بتقريب * چو انگشتان مرد ارغنون زن\r\nسر از البرز برزد قرص خورشيد * چو خون‌آلوده دزدى سر ز مكمن\r\nبكردار چراغ نيم مرده * كه هرساعت فزون گرددش روغن\r\nبرآمد بادى از اقصاى بابل * هبوبش خاره درّ و باره‌افگن\r\nتو گفتى كز ستيغ كوه سيلى * فرودآرد همى احجار صد من\r\nز روى باديه برخاست گردى * كه گيتى كرد همچون خزّاد كن\r\nچنان كز روى دريا بامدادان * بخار آب خيزد ماه بهمن\r\nبرآمد زاغ رنگ و ماغ پيكر * يكى ميغ از ستيغ كوه قارن\r\nچنان چون صد هزاران خرمن تر * كه عمدا درزنى آتش بخرمن\r\nبجستى هرزمان ز آن ميغ برقى * كه كردى گيتى تاريك روشن\r\nچنان آهنگرى كز كورهء تنگ * بشب بيرون كشد رخشنده آهن\r\nخروشى بركشيدى تند تندر * كه موى مردمان كردى چو سوزن\r\nتو گفتى ناى رويين هرزمانى * به گوش اندر دميدى يك دميدن \r\n\r\n\r\n","description":"","footnote":"\r\n( 1 ) - مراد چهار ستاره بنام نعام وارد است بر دو جانب مجره\r\n( 2 ) - مراد نعام صادرست كه برابر نعام وارد قرار دارد . رجوع شود بتعليقات ديوان منوچهرى\r\n","page_name":" 594 ","page_number":620},
  {"content":"\r\n\r\n بلرزيدى زمين از زلزله سخت * كه كوه اندر فتادى زو به گردن\r\nتو گفتى هرزمانى ژنده پيلى * بلرزاند ز رنج پشگان تن\r\nفروباريد بارانى ز گردون * چنان چون برگ گل بارد بگلشن\r\nو يا اندر تموزى مه ببارد * جراد منتشر بر بام و برزن\r\nز صحرا سيلها برخاست هرسو * درازآهنگ و پيچان و زمين‌كن\r\nچو هنگام عزايم زى معزّم * بتك خيزند ثعبانان ريمن\r\nنماز شامگاهى گشت صافى * ز روى آسمان ابر مُعَكَّن « 1 »\r\nچو بردارد ز پيش روى اوثان * حجاب ماردى « 2 » دست برهمن\r\nپديد آمد هلال از جانب كوه * بسان زعفران آلوده محجن « 3 »\r\nچنان چون دو سر از هم باز كرده * ز زرِّ مغربى دست آوَرَنجن\r\nو يا پيراهن نيلى كه دارد * ز شَعر زرد نيمى زه بدامن\r\nرسيدم من بدرگاهى كه دولت * از آن خيزد چو رمانى ز معدن \r\n* *\r\n آمد نوروز و هم از بامداد * آمدنش فرّخ و فرخنده باد\r\nباز جهان خرّم و خوب ايستاد * مرد زمستان و بهاران بزاد\r\nز ابر سيه روى سمن بوى راد * گيتى گرديد چو دار القرار\r\nروى گل سرخ بياراستند * زلفك شمشاد بپيراستند\r\nكبكان بر كوه بتك خاستند * بلبلكان زير و ستا خواستند\r\nفاختگان هَمْبَر بنشاستند « 4 » * ناىزنان بر سر شاخ چنار \r\n\r\n\r\n","description":"","footnote":"\r\n( 1 ) - معكن : بزرگ شكم\r\n( 2 ) - ماردى : سرخ‌رنگ\r\n( 3 ) - محجن : چوگان\r\n( 4 ) - يعنى بنشستند\r\n","page_name":" 595 ","page_number":621},
  {"content":"\r\n\r\n لاله بشمشاد برآميختند * ژاله بگلزار درآويختند\r\nبر سر آن مشك فروبيختند * وز بر اين درّ فروريختند\r\nنقش و تماثيل برانگيختند * از دل خاك و دو رخ كوهسار\r\nقمريَكان ناى بياموختند * صُلصُلكان مشك تبت سوختند\r\nزرد گلان شمع برافروختند * سرخ گلان ياقوت اندوختند\r\nسرو بنان جامهء نو دوختند * زينسو وز آنسو بلب جويبار\r\nطوطيكان بر گُلَكان تاختند * آهوكان گوش برافراختند\r\nگورخران ميمنه‌ها ساختند * زاغان گلزار بپرداختند\r\nبيدلكان جان و روان باختند * با تركان چگل و قندهار\r\nباز جهان خرّم و خوش يافتيم * زى سمن و سوسن بشتافتيم\r\nزلف پريرويان برتافتيم * دل ز غم هجران بشكافتيم\r\nخوبتر از بوقلمون يافتيم * بوقلمونيها در نوبهار\r\nپيكر در پيكر بنگاشتيم * لاله بر لاله فروكاشتيم\r\nگيتى را چون چمن انگاشتيم * دست بياقوت تر انباشتيم\r\nباز بهر گوشه برافراشتيم * شاخ گل و نسترن آبدار\r\nباز جهان گشت چو خرّم بهشت * خويد دميد از دو بناگوش مشت « 1 »\r\nابر به آب مژه در روى كشت * گل بمل و مل به گل اندر سرشت\r\nباد سحرگاهى ارديبهشت * كرد گل و گوهر بر ما نثار \r\n\r\n\r\n","description":"","footnote":"\r\n( 1 ) - مشت : بكسر اول جوى آب\r\n","page_name":" 596 ","page_number":622},
  {"content":"\r\n\r\n صحرا گويى كه خورنق شدست * بستان همرنگ ستبرق شدست\r\nبلبل همطبع فرزدق شدست * سوسن چون ديبه ازرق شدست\r\nبادهء خوشبوى مروّق شدست * پاكتر از آب و قويتر ز نار\r\nمرغ نبينى كه چه خواند همى * ميغ ندانى كه چه راند همى\r\nدشت نبينى بچه ماند همى * دوست نبينى چه ستاند همى\r\nباغ بتانرا بنشاند همى * بر سمن و نسترن و لاله‌زار\r\nمن بروم نيز بهارى كنم * بر رخش از مدح نگارى كنم\r\nبر سرش از در خمارى كنم * بر تنش از شعر شعارى كنم\r\nوينهمه را زود نثارى كنم * پيش امير الامرا روز بار \r\n\r\n52 - عطاردى\r\nامام ابو عبد اللّه عبد الرحمن بن محمد العطاردى از شاعران عهد يمين الدوله محمود غزنويست « 1 » . هدايت در شرح حال او نوشته است كه : « گويند ازهد و امجد شعراى آن عهد بود » « 2 » . از اشعار او چند بيت در دست است و همهء آنها از دقت خيال و رقت احساسات او حكايت مىكند و از آن جمله است :\r\n سيلى دارم برخ بر از خون جگر * آن روز كه مژگان ترا بينم تر\r\nاى چون شكر شكسته از پا تا سر * مگرى كه تباه گردد از آب شكر \r\n* *\r\n شد يار و مرا ببوسه خشنود نكرد * پرسش ننمود و نيز بدرود نكرد\r\nآن آتش افروخته جز دود نكرد * بر عشق بتان هيچكسى سود نكرد \r\n\r\n\r\n","description":"","footnote":"\r\n( 1 ) - لباب الالباب ج 2 ص 57\r\n( 2 ) - مجمع الفصحا ج 1 ص 342\r\n","page_name":" 597 ","page_number":623},
  {"content":"\r\n\r\n\r\n53 - باليث طبرى\r\nابو الليث طبرى را عوفى « 1 » در شمار شعراء آل سبكتكين آورده و هيچگونه اطلاعى از احوال او نداده است . از اشعار او ابياتى در لباب الالباب و مجمع الفصحاء و ترجمان البلاغة ( ص 39 ) نقل شده است :\r\n منكَر معروف شد بمعرفت تو * هيچ نباشى ز كار منكَر منكِر\r\nگويى من ايمنم كه ربّ رحيمست * خواب تو بينى همى وهم تو معبّر « 2 » \r\n* *\r\n چيست اين باژگونه طبع فلك * گاه ديويست زشت و گاه ملَك\r\nز بس اين پرگزافه قسمت او * از حقيقت دلم كشيده به شك\r\nبىخبر زو نشسته تكيه زده * زير ديباى زَرْش و خزّ و فَنَك « 3 »\r\nباخبر را ازو بخورد و بخواب * زَ بَرش آتشست و زير خنك\r\nگويى ار دهر كرده داد و كند * اين‌چنين داد كى بود وَيحَك\r\nدَرَكُ الاسفَل است جاى اميد * بدَرَج مرد كى رسد ز دَرَك\r\nنيك‌بختى چو آب و من سَمَكم * او ز من دور چون سَما ز سَمَك\r\nدير يابست تا كى اين گله زو * بجهان دم مزن زلى و زلَك\r\nفلك از طبع برنگردد و تو * بىتكلّف گله مكن ز فلك « 4 » \r\n* *\r\n دلم ميان دو زلفت نهان شد اى مهروى * ز بهر آنكه ز چشمت همىبپرهيزد\r\nنبينى آنكه چو تو زلف را به شانه زنى * سر دو زلف تو در شانه مىدرآويزد\r\nدل منست كه با شانه كارزار كند * در آن ميان كه ازو باد مشك مىبيزد\r\nهمى بترسد كاو را برون برد ز ميان * چو ديد چشمت زو رستخيز برخيزد \r\n\r\n\r\n","description":"","footnote":"\r\n( 1 ) - لباب الالباب ج 2 ص 66\r\n( 2 ) - ترجمان البلاغه ص 39\r\n( 3 ) - فنك بفتح اول و دوم ، جانوريست كه از پوستش پوشش سازند\r\n( 4 ) - مجمع الفصحا ج 1 ص 82\r\n","page_name":" 598 ","page_number":624},
  {"content":"\r\n\r\n از آن قِبَل همه شب مستمند تو بو ليث * بهاى هاى همى خون ز ديدگان ريزد\r\nوگر بخسبد يك چشم‌زخم « 1 » وقت سحر * نسيم زلف تو آن خفته را برانگيزد\r\nوگر ببيند غمّاز غمزهء تو دلم * هلاك جان بود ار جان ازو بنگريزد « 2 » \r\n\r\n54 - امينى نجّار\r\nابو سرّاقه عبد الرحمن بن احمد البلخى الامينى النجّار از مدّاحان سلطان محمود غزنوى بوده است . از حال او اطلاعى در دست نيست . عوفى اين قصيده را ازو در لباب الالباب ( ج 2 ص 42 ) آورده است :\r\n زره‌پوش ترك من آن ماه‌پيكر * زره دارد از مشك بر ماه انور\r\nكه ديدست مشك مسلسل زره‌سا * كه ديدست ماه منوّر زره‌ور\r\nبمشك اندرش تير و بهرام و زهره * به ماه اندرش سوسن و مشك و عبهر\r\nدو ياقوت خوانم لبش را ؟ نخوانم * كه ياقوت را كى بود طعم شكّر\r\nبنزد من آمد كمربسته روزى * يكى صدره پوشيده يك رنگ اخضر\r\nفلك خواندمش ز آن كجا بود تابان * رخانش چو ماه و كمر چون دو پيكر\r\nمرا گفت اى كوفته راه دانش * سفر كرده و گشته گيتى سراسر\r\nنگويى كه اين اهل معنى به دنيا * مسافر نه اندر جهان مجاور ( ؟ )\r\nبه دو گفتم اى سرو سيمين ندانى * كه رنج سفرمان از آنست همبر\r\nكه در چرخ ساكن ز انجم بسىاند * ز هفتِ مسافر بود حكم اختر\r\nز شاهان و از خسروان زمانه * جز آنك از مقدّم جز آنك از مؤخر\r\nچو محمود خسرو نبود و نباشد * سفر پيشه شاه و سفر كرده بىمر\r\nگهى سوى جيحون رود چون فريدون * گهى سوى ظلمت رود چون سكندر\r\nگهى تخت چيپال بر در بدارد * گهى چتر خاقان بياويزد از سر\r\nگهى رايتش را پرىروى بينى * امين ملك خسرو هفت كشور \r\n\r\n\r\n","description":"","footnote":"\r\n( 1 ) - چشم‌زخم : لحظه ، طرفة العين\r\n( 2 ) - گويا اين كلمه را شاعر بجاى « بنگزيرد » كه در معنى بهتر ولى از حيث قافيه غلط است به كار برده\r\n","page_name":" 599 ","page_number":625},
  {"content":"\r\n\r\n يمينى كه اندر يمينش يمانى « 1 » * امان داد اسلام را تا بمحشر \r\n\r\n55 - روزبه نكتى\r\nابو عبد اللّه روزبه نكتى لاهورى از قديمترين شاعران فارسى زبان منسوب بلاهورست . وى از مدّاحان سلطان مسعود بن محمود غزنوى ( 421 - 432 ) بوده و بنابرين در نيمهء اول قرن پنجم ميزيسته است . از اشعار او اين ابيات در لباب الالباب ( ج 2 ص 57 ) آمده است :\r\n روى آن ترك نه رويست و بَرِ او نه برست * كه برين نار ببارست و بر آن گل ببرست\r\nبطرازى قد و خرخيزى زلفين دراز * رستخيز همه خوبان طراز و خزرست\r\nور بجاى مه و خورشيد بود يار مرا * اندرين معنى هم جاى حديث و نظرست\r\nماه كى سروقد و سيم‌تن و لاله‌رخست * ماه كى نوش‌لب و ناربر « 2 » و جعد ورست\r\nمهر او را دل ما مستقرست اين نه عجب * آن شگفتست كجا مستقر او سقرست « 3 »\r\nو آن عجب‌تر كه طلسميست هوا را كه همى * بنسوزد اگر او را چو سقر مستقرست\r\nو آن طلسمى كه هوا زو بدل اندر ميسوخت * دوستى خسرو شير اوژن پيروزگرست\r\nملك عادل مسعود خداوند ملوك * كه بفضل از ملكان بيشتر و پيشترست \r\nدر وصف منجنيق گفته است :\r\n\r\n\r\n","description":"","footnote":"\r\n( 1 ) - مراد تيغ يمانيست\r\n( 2 ) - بر : ميوه ، بار\r\n( 3 ) - در اصل مقر\r\n","page_name":" 600 ","page_number":626},
  {"content":"\r\n\r\n چه چيزست آن‌كه يكسو نردبانست * دگر سور است همچون پاى شيطان\r\nسر زانو بسان فُرضهء « 1 » تير * ازو آويخته خرطوم پيلان\r\nدو يَشك « 2 » آهنين بينى مر او را * زده آن يشك را بر پاى پيلان\r\nبر آن خرطوم وى صد زلف بينى * همه برتافته چون زلف جانان\r\nچو عشّاقش برو انبوه گردند * بگيرد هريكى يك زلف را ز آن\r\nبيندازد يكى سندان محكم * شود هركس ز بيم و هول لرزان \r\n* *\r\n بنرگس بنگرى چون جام زرّين * به زير جام زرّين چشمه چشمه\r\nتو گويى چشم معشوقست مخمور * ز ناز و نيكوى گشته كرشمه « 3 » \r\n\r\n56 - عيّوقى\r\nاز شاعران دورهء اول غزنوى ، معاصر سلطان محمود ( 378 - 421 ) شاعريست بنام عيوقى كه دو بيت ذيل ازو در لغت فرس « 4 » آمده است :\r\n گر بجنبد در زمانش گير گوش * بر زمين ده تا كه گردد لوش لوش « 5 »\r\nبا مردم لك « 6 » تا بتوانى تو مياميز * زيرا كه جز از عار نيايد ز لك و لاك \r\nازين شاعر تا اين اواخر اطلاعى در دست نبود . در حدود سه سال پيش آقاى دكتر احمد آتش استاد دانشگاه استانبول يك مثنوى بنام « ورقه و گلشاه » ازو يافت كه شرح آن را بتفصيل در مقالهء خود بنام « يك مثنوى گم شده از دورهء غزنويان ، ورقه و گلشاه عيوقى » آورده است « 7 » . اين منظومه را بسال 1343 با مقدمه و حواشى مشروح چاپ كرده‌ام .\r\n\r\n\r\n","description":"","footnote":"\r\n( 1 ) - فرضه : رخنهء كمان و رخنهء ديوار\r\n( 2 ) - يشك : دندانهاى پيشين كه از دهان بيرون آمده باشد\r\n( 3 ) - لباب الالباب ج 2 ص 57 - 58\r\n( 4 ) - لغت فرس ص 223\r\n( 5 ) - لوش : پاره\r\n( 6 ) - لك : خسيس و فرومايه\r\n( 7 ) - مجلهء دانشكدهء ادبيات تهران شمارهء 4 سال اول\r\n","page_name":" 601 ","page_number":627},
  {"content":"\r\n\r\nداستان ورقه و گلشاه سرگذشتى عاشقانه است از اصل عربى . ورقه پسر شيخ قبيلهء بنى شيبه و گلشاه دختر عمّ او بود كه از كودكى يكديگر را دوست داشتند و داستان پرحادثهء عشق آنان تا دورهء رسالت پيغامبر اسلام به طول انجاميد و با آنكه اين عاشق و معشوق در حرمان مرده بودند پيغامبر آنانرا زنده و با يكديگر تزويج كرد و هردو عاشق بسعادت عمر گذرانيدند .\r\nاز داستان ورقه و گلشاه در آثار سوزنى و مولوى ياد شده « 1 » و شاعرى بنام يوسف مدّاح همين قصه را در سال 770 هجرى بنظم تركى درآورد و كتابى ديگر بنام « حكايهء عجيبه از احوال گلشاه و ورقه » از فارسى بتركى ترجمه و در سال 1324 در تاشكند چاپ شد و همين قصه در ادبيات قرون وسطاى اسپانيا و فرانسه بنام  « Floire et Blancheflor »  مشهور بود .\r\nمثنوى ورقه و گلشاه ببحر متقارب ساخته شده و غالبا داراى ابيات بلندست .\r\nشاعر نام خود و ممدوح خود را در ابيات ذيل آورده است :\r\n تو عيوقيا گرت هوشست و راى * به خدمت بپاى و بمدحت گراى\r\nبدل مهر سلطان غازى بجوى * بجان مدح سلطان محمود گوى\r\nابو القاسم آن شاه دين و دول * شهنشاه عالم امير ملل\r\nنبيند جهان و نزايد سپهر * چو او را دو فرزانه و خوب‌چهر\r\nدر اقبال و در فضل و در هرفنى * جهانيست در زير پيراهنى \r\nاز ابيات اين منظومه است :\r\n سخن بهتر از نعمت و خواسته * سخن بهتر از گنج آراسته\r\nسخن مر سخنگوى را مايه بس * سخن بر تن مرد پيرايه بس\r\nز دانا سخن بشنو و گوش كن * كه نايد دگر ز آسمان جز سخن\r\nسخن مرد را سر بگردون كشد * سخن كوه را سوى هامون كشد\r\nسخن بر تو نيكو كند كار زشت * سخن ره نمايد بسوى بهشت \r\nاز اختصاصات اين منظومه آوردن بعضى غزلهاى عاشقانه است در آن بر همان\r\n\r\n\r\n","description":"","footnote":"\r\n( 1 ) - فرهنگ شعورى ج 2 و فرهنگ انجمن آراى ناصرى در كلمهء گلشاه\r\n","page_name":" 602 ","page_number":628},
  {"content":"\r\n\r\nوزن متقارب يعنى وزنى كه براى سرودن داستان اختيار شده است و از جملهء آن غزلهاست :\r\n ايا ماه گل‌چهر دلخواه من * دراز از تو شد عمر كوتاه من\r\nاگر وصل من خوار آيد ترا * نهد بخت بر مشترى گاه من\r\nمنم شاه گردنكشان جهان * تو شاه ظريفانى و ماه من\r\nگرم در چه غم نخواهى فگند * چرا كندى اندر ز نخ چاه من \r\n* *\r\n كجا رفتى اى دل گسل يار من * مگر سير گشتى ز ديدار من\r\nنجستم بتا هرگز آزار تو * چرا جستى اى دوست آزار من\r\nچگونست بىمن بتا كار تو * كه با جان رسيد از عنا كار من\r\nز من زارتر گردى اندر فراق * اگر بشنوى نالهء زار من\r\nبر تست زنهارِ جان و دلم * نگه دار زنهار زنهار من \r\nاز دو بيت منقول از عيوقى در لغت فرس مسلّم مىشود كه اولا او مثنويى ببحر رمل مسدّس داشته است كه نميدانيم در چه باب بوده است ، و ثانيا او علاوه بر مثنويها قصايدى نيز ميسروده و حرفهء مدّاحى او خود اين كار را ايجاب ميكرده است .\r\n\r\n57 - ابو سعيد ابو الخير\r\nابو سعيد فضل اللّه بن ابى الخير محمّد بن احمد ميهنى از مشاهير عرفا و محدثين اوايل قرن پنجم هجرى و از پراگنندگان عقيدهء وحدت وجود در خراسانست . ولادت او بسال 357 در ميهنه ( مهنه ) از قراء خاوران ابيورد و وفاتش بسال 440 در همان محل اتفاق افتاده است . پدر وى پيشهء عطّارى داشت و دوستدار اهل تصوّف بود و بو سعيد در مجالسى كه پدر ترتيب ميداد با مبادى تصوّف آشنا شد و بعدها كه از تحصيل علوم ظاهرى مانند ادبيات و علوم دينيه در ميهنه و مرو و سرخس فارغ گشت در سرخس به خدمت ابو الفضل محمد بن حسن سرخسى درآمد و چندى بعد در نيشابور در خدمت ابو على عبد الرحمن سلمى و سپس در آمل خراسان نزد ابو العباس قصّاب برياضت و سلوك ادامه داد تا سرانجام عارفى كامل شد و در خانقاه خود در ميهنه و چندى در نيشابور بارشاد پرداخت و نفوذ\r\n\r\n","description":"","footnote":"","page_name":" 603 ","page_number":629},
  {"content":"\r\n\r\nبىمانندى در ميان طبقات مختلف بدست آورد .\r\nابو سعيد ابو الخير از رجال بزرگ تصوفست و بسبب كثرت اطلاعاتى كه در تفسير و حديث و فقه و ادبيات داشت مواعظ او همواره با استفاده ازينگونه مسائل همراه بود و بعلّت ذوق لطيف و حدّت ذهن و حسن محاوره و لطف بيان خود اطرافيان را چنان مجذوب ميكرد كه سر و جان در راه او مىباختند . مواعظ و مجالس او هميشه همراه با ابيات و اشعار شاعران استاد بود و در مجالس قول و سماع كه علىرغم نظر صوفيان و متشرّعان عهد خود ترتيب ميداد ، بهترين قطعات و غزلها و رباعىهاى فارسى خوانده و بر آن وجد و نشاط ميشده است . ابو سعيد در ميان اين اشعار لطيف گاه ابياتى از خود ميخواند و گويا او نخستين كسى از مشايخ صوفيه باشد كه انديشهء خود را جامهء شعر مىپوشيده و ازين حيث پيش قدم سنائى و عطّار بوده است . ازين راه رباعيات و قطعاتى بپارسى و عربى بوجود آمده است كه گويا اصلا عدد آنها بسيار كم بود ولى اينك مجموع آنچه به دو نسبت ميدهند بسيارست و بحدود 1500 بيت ميرسد . بسيارى ازين اشعار از شاعران ديگريست كه يا در كتاب اسرار التوحيد ضمن اقوال او نقل شده و در حكايات منسوب به او آمده و در مجالس وعظ بر زبان او جارى شده است ، و يا رباعياتى است كه معتقدان شيخ و ناسخان آثار او ازين و آن انتحال كرده و به دو نسبت داده و درين كار حتى بشاعران قرن هفتم و هشتم نيز رحم نكرده‌اند . در حالىكه محمّد بن منوّر اصلا منكر شاعرى شيخ بوده است « 1 » .\r\nبيرون آوردن مجموع اشعار شيخ از ميان اشعار منسوب به دو دشوارست و با اين حال ميتوان چند رباعى را كه در اسرار التوحيد مستقيما و يا در تعاريض كلام بشيخ نسبت داده شده است ، و نيز چند رباعى را از ميان رباعيات منسوب به او ، احتمالا از آن عارف بزرگ دانست .\r\nدربارهء شيخ ابو سعيد و ابو على سينا و رابطه‌يى كه آن دو با يكديگر داشته‌اند و مكاتباتى كه بين آنان جريان داشت روايات و داستانهايى موجود و نسخى از نامهاى متبادل بين اين دو بزرگ در دست است ولى محققان اصولا در صحت روايات مذكور ترديد كرده‌اند .\r\n\r\n\r\n","description":"","footnote":"\r\n( 1 ) - اسرار التوحيد ، چاپ دكتر صفا ، ص 218\r\n","page_name":" 604 ","page_number":630},
  {"content":"\r\n\r\nشرح حال شيخ بتفصيل در كتاب « اسرار التوحيد فى مقامات الشيخ ابى سعيد » از محمّد بن منوّر و كتاب « حالات و سخنان شيخ ابو سعيد ابو الخير » از كمال الدين محمّد كه هردو از نوادگان شيخند ، و در منابع ديگرى از قبيل طبقات الشافعيهء سبكى ( ج 4 ) و آثار البلاد از زكريا بن محمّد بن محمود قزوينى ( ذيل كلمهء خاوران ) و الانساب سمعانى و تذكرة الاولياء عطّار و نفحات الانس جامى و ديگر كتب آمده است و بايد به آن مآخذ مراجعه شود . آقاى سعيد نفيسى در مقدّمه‌يى كه بر « سخنان منظوم ابو سعيد ابو الخير » نوشته شرح حال ابو سعيد را بتفصيل و تحقيق آورده است . بر اثر اهميتى كه بو سعيد در تصوّف دارد ذكر او بر زبان مشايخ بعد ازو بارها رفته و مخصوصا در مثنويهاى عطّار بسيار از وى ياد شده است . از رباعيات و ابيات منسوب به اوست :\r\n وافريادا ز عشق وا فريادا * كارم بيكى طرفه‌نگار افتادا\r\nگر دادِ من شكسته دادا دادا * ورنه من و عشق هرچه بادا بادا \r\n* *\r\n چشمى دارم همه پر از ديدن دوست * با ديده مرا خوشست چون دوست در اوست\r\nاز ديده و دوست فرق كردن نتوان * يا اوست درونِ ديده يا ديده خود اوست \r\n* *\r\n گفتى كه منم ماه نشابور « 1 » سرا * اى ماه نشابور نشابور ترا\r\nآنِ تو ترا و آنِ ما نيز ترا * با ما بنگويى كه خصومت ز چرا \r\n* *\r\n در ديده بجاى خواب آبست مرا * زيرا كه بديدنت شتابست مرا\r\nگويند بخواب تا بخوابش بينى * اى بىخبران چه جاى خوابست مرا \r\n* *\r\n آزادى و عشق چون همى نامدراست * بنده شدم و نهادم از يكسو خواست\r\nزين‌پس چونان كه داردم دوست رواست * گفتار و خصومت از ميانه برخاست \r\n* *\r\n\r\n\r\n","description":"","footnote":"\r\n( 1 ) - مراد از « ماه نشابور » قاضى صاعد رئيس اصحاب رأى در نيشابورست\r\n","page_name":" 605 ","page_number":631},
  {"content":"\r\n\r\n جسمم همه اشك گشت و چشمم بگريست * در عشق تو بىجسم همى بايد زيست\r\nاز من اثرى نماند اين عشق ز چيست * چون من همه معشوق شدم عاشق كيست \r\n* *\r\n گر مرده بُوَم برآمده سالى بيست * چه پندارى كه گورم از عشق تهيست\r\nگر دست به خاك برنهى كاينجا كيست * آواز آيد كه حال معشوقم چيست \r\n* *\r\n از واقعه‌يى ترا خبر خواهم كرد * و آن را به دو حرف مختصر خواهم كرد\r\nبا عشق تو در خاك نهان خواهم شد * با مهر تو سر ز خاك برخواهم كرد \r\n* *\r\n خوبتر اندر جهان ازين چه بود كار * دوست بَرِ دوست رفت و يار بَرِ يار\r\nآن‌همه اندوه بود و اين‌همه شادى * آن‌همه گفتار بود و اين‌همه كردار \r\n\r\n3 - نثر پارسى در قرن چهارم و نيمهء اول قرن پنجم\r\nتوجّه و اقبالى كه به زبان فارسى در عهد سامانيان شد ، باعث آن گرديد كه نثر پارسى هم مانند نظم رواج و رونقى گيرد و كتابهايى به زبان درى در انواع مطالب تأليف يا از زبان تازى ترجمه شود ، مجموع آثارى كه ازين دوره ، كه يك قرن و نيم امتداد داشت ، بما رسيده است ، اگرچه بتنهايى قابل توجهست ليكن اولا از آثار متعدد ديگرى هم خبر داريم كه درين عهد بنثر فارسى نوشته شده و در دورهاى بعد از ميان رفته است و ثانيا با قياس بآثار موجود يا آثارى كه از وجود آنها در قرنهاى گذشته اطلاع داريم ، و با توجه بنهضت علمى و ادبى نيرومندى كه در قرن چهارم و اوايل قرن پنجم در ايران وجود داشته است ، قبول اين حقيقت آسانست كه آثار منثور بسيار درين عهد وجود داشته و در ادوار بعد يا بر اثر عدم احتياج مردم به آنها و يا در نتيجهء بروز حوادث مختلف و هجوم‌ها و ايلغارهاى پياپى و قتل و غارت و ويرانى و پريشانى ، مانند صدها و هزارها اثر پارسى و عربى ديگر از ميان رفته و حتى نامى هم از آنها بما نرسيده است .\r\n\r\n","description":"","footnote":"","page_name":" 606 ","page_number":632},
  {"content":"\r\n\r\nتقريبا همان توجّه و اقبالى را كه پادشاهان و رجال قرن چهارم و اوايل قرن پنجم بشعر و شعرا داشتند ، نسبت بنثر و نويسندگان على الخصوص مورّخان و مؤلفان كتب علمى بذل مينمودند ، و براى تأليف و تصنيف يا ترجمهء كتب صلات و جوايزى ميدادند ، يا اظهار ميل و علاقه ميكردند . داستان گرد آوردن شاهنامهء ابو منصورى بامر ابو منصور محمد بن عبد الرزاق و مخارج و زحماتى كه آن سپهسالار ايراندوست و وزيرش درين راه تحمّل كرده‌اند ، و شرح آن را بتفصيل خواهيم ديد ، مشهورست ؛ و همچنين است اقدام پادشاهانى از قبيل امير نصر بن احمد بترجمهء كليله و دمنه ، و منصور بن نوح بترجمهء تاريخ و تفسير طبرى ، و علاء الدولهء كاكويه براى نگارش دانشنامه بپارسى درى و ترجمهء رسالهء حىّ بن يقظان از عربى بپارسى و امثال آنها .\r\nيكى از وزيران غزنوى يعنى ابو العباس فضل بن احمد اسفراينى در اواسط همين عهد بنقل ديوان از عربى به فارسى اقدام كرد « 1 » و از اواخر اين دوره اطلاع و شواهد مختلف در دست است كه نامه‌هاى پادشاه خراسان بحكّام جزء و بسلاطين ديگر حتى خانان تركستان به فارسى نوشته ميشد « 2 » و همين امر خود وسيلهء بزرگى براى رواج نثر و تأليف كتب بپارسى بوده است .\r\nهمچنانكه شعر پارسى بواقع درين عهد بنيان گرفت ، اساس نثر فارسى و رسم كردن تأليف كتب مختلف هم در موضوعات گوناگون على الخصوص موضوعات علمى كه دشوارتر از مواضيع ديگرست ، در همين دوره نهاده شد و در همين عهدست كه چندين كتاب و رسالهء پارسى در مسائل علمى از منطق و صيدله و طبّ و الهيات و نجوم و رياضيات نوشته شد و راه براى كسانى كه خواستند در عهد تالى به اين كار دشوار دست زنند هموار گشت .\r\nنثر اين عهد ساده و روان و خالى از هرگونه تكلّف و تصنّع است . تمام خصائص نثر سادهء ابتدايى كه فقط براى بيان مقصود به كار ميرود در نثر اين عهد ديده مىشود .\r\nاز آنجا كه زبان پارسى درين دوره نسبت بدوره‌هاى بعد به مقدار كمى با لغات\r\n\r\n\r\n","description":"","footnote":"\r\n( 1 ) - ترجمهء تاريخ يمينى ص 366\r\n( 2 ) - رجوع شود بموارد مختلف از تاريخ بيهقى كه نامه‌هاى سلطان محمود يا سلطان مسعود بخاقان ترك يا خوارزمشاه در آنها آمده است .\r\n","page_name":" 607 ","page_number":633},
  {"content":"\r\n\r\nعربى آميخته بود ، در كتب پارسى اين دوره لغات تازى اندكست و حتى در كتب علمى هم كوشش شده است كه تا حدّ امكان از آوردن كلمات و تركيبات تازى خوددارى شود چنان كه ميتوان از روى آنها جدول غنى و پرثروتى از اصطلاحات علمى پارسى در مسائل گوناگون طبى و فلسفى و رياضى و غيره ترتيب داد . پيداست در مورد ترجمهء برخى از كتب از تازى بپارسى ورود مفردات و تركيبات عربى بيشتر اتفاق ميافتاد مثلا در تاريخ بلعمى در آن موارد كه از تاريخ طبرى ترجمه شده بيشتر از مواردى كه ظاهرا ترجمه نيست و يا از كتب پارسى نقل گرديده است ، لغات عربى ديده مىشود و همين حال را هم ميتوان در شاهنامهء فردوسى مشاهده كرد كه هرجا مبناى نقل او از نثر بنظم ، كتب پارسى بوده اثر لغات عربى در آنها كمتر و هرجا كه مبناى نقلش از كتب مترجم از تازى بپارسى بوده است ، مانند « اخبار اسكندر » ، لغات عربى بيشترست و در بعضى از منشآت اين دوره مانند مقدّمهء شاهنامهء ابو منصورى بايد لغات عربى را به زحمت يافت مگر در مورد اسامى خاص و چند مورد معدود ديگر . لغات عربى كه در كتب غير منقول ديده مىشود غالبا لغات ساده و از نوع كلماتيست كه در لهجهء عمومى مردم بدلائلى كه پيش از اين گفته‌ايم راه يافته و استعمال آنها عموميت داشته است و گرنه آوردن لغات غير لازم عربى در نثر پارسى اصلا متداول نبوده است . حتى بايد به اين نكته توجه داشت كه استعمال كلمات تازى در شعر اين عهد بيشتر از نثر بوده است زيرا در شعر كه سروكار شاعر با وزن و قافيه است حاجت او بكلمات مختلف و مترادف و حق استفادهء او از آنها بيشتر مىشود و اى بسا كلمات عربى كه تنها براى حفظ وزن و صحت قافيه در شعر شاعران آنعهد راه يافته و بعد از آندوره در شعر و نثر زبان عامه متداول شده است .\r\nدر قرن چهارم و اوايل قرن پنجم تكرار روابط و افعال و تركيبات و گاه جمل بىهيچ قيد و بندى متداول بوده است و اين خاصيت نثرهاى ايرانيست كه تكرار در آنها عيب نبوده و اگر در قرون بعد جزو عيوب فصاحت شمرده شده باشد تحت تأثير زبان و ادب عربيست .\r\nچون نثر اين عهد مصنوع و فنى نبوده طبعا آوردن اصطلاحات علمى و اشعار\r\n\r\n","description":"","footnote":"","page_name":" 608 ","page_number":634},
  {"content":"\r\n\r\nو امثال عرب در غير مورد خود معمول نبوده است .\r\nپيداست كه چون نثر و نظم قرن چهارم مبنى بر لهجهء تخاطب مشرق يعنى لهجه و لغت درى بوده است مقدار فراوانى از كلمات كه امروز متروكست در آنها وجود داشت . معلومست كه به كار رفتن اين كلمات ، از آنجهت كه در قرون بعد متروك شده ، لطمه‌يى بفصاحت آثار آن عهد نميزند . همچنين بسيارى از مفردات و تركيبات پارسى آن عهد در ادوار بعد از ميان رفته و جاى خود را بمفردات و تركيبات عربى داده است .\r\nدر جزء كتب بسيار قديم فارسى كتابهايى مانند ترجمهء كتاب شاناق ( چاناكيا ) « 1 » پزشك هندى « 2 » و كتاب « بهافريد پسر ماه فرودين » « 3 » را نام برده‌اند . اگرچه در مآخذ موجود گفته شده كه اين كتب به زبان فارسى بوده است ، ليكن مسلّم نيست كه مراد از فارسى درينجا « پارسى درى » بوده است يا لهجهء ديگرى از لهجات ايرانى ، و همچنين گمان نميرود خطى كه اين كتابها را بدان نگاشتند خط عربى بوده باشد .\r\nاز اوايل قرن چهارم تا اوايل قرن پنجم وجود چند كتاب را بپارسى خبر داده‌اند كه اكنون اثرى از آنها در دست نيست و از آن جمله است تفسيرى از قرآن كه ابو على جبّائى معتزلى مشهور قرن سوم ( 235 - 303 ) به فارسى نوشت « 4 » .\r\nو ديگر كتاب « المعالجة البقراطية » تأليف احمد بن محمد الطبرى پزشك ركن الدولهء ديلمى كه بنابر بعض اقوال نخست بپارسى نگاشت و سپس از پارسى به عربى\r\n\r\n\r\n","description":"","footnote":"\r\n( 1 ) -  canaRya  طبيب مشهور هند وزير چاندرا گوپتا  candragupta  امپراطور هندوستان بود كه در حدود 321 تا 298 سلطنت ميكرده است .\r\n( 2 ) - اين كتاب را كنكه  KanaRa  پزشك هندى جنديشاپور و ابو حاتم بلخى باتفاق يكديگر در عهد خلافت هارون بپارسى يا پهلوى ترجمه كردند و از آن زبان به زبان عربى درآمد . رجوع شود به كتاب تاريخ علوم عقلى تأليف دكتر صفا ، ج 1 چاپ تهران 1331 ( چاپ اول ) ص 87 - 88 و طبقات الاطباء ابن ابى اصيبعه ج 2 ص 32 - 33\r\n( 3 ) - وى در اواخر عهد اموى در خراسان ظهور كرد و بسال 130 بفرمان ابو مسلم بقتل رسيد .\r\nرجوع شود به آثار الباقيه ص 210 - 211\r\n( 4 ) - رجوع شود به همين كتاب ص 273 و الحضارة الاسلامية ترجمه از آدام متز چاپ مصر ج 1 ص 332\r\n","page_name":" 609 ","page_number":635},
  {"content":"\r\n\r\nدرآورد « 1 » . نسخهء عربى المعالجة البقراطية در ده جزء و حاوى معالجات انواع امراض در اعضاء مختلف آدمى و تشريح اعضاء است .\r\nو ديگر رساله‌ييست در لغت پارسى از ابو حفص سغدى كه بعيد نيست همان ابو حفص حكيم بن احوص سغدى سمرقندى باشد كه در آغاز قرن چهارم ميزيسته است و نام او را در شمار شاعران آورده‌ايم . ازين كتاب جمال الدين حسين اينجو در فرهنگ جهانگيرى و محمد قاسم سرورى كاشانى در مجمع الفرس خبر داده‌اند .\r\nاز كتب ديگرى هم مانند كتابهايى كه ابو يوسف يا يوسف عروضى « 2 » و ابو العلاء شوشترى « 3 » در عروض بپارسى نگاشته‌اند ، و خجسته‌نامه از بهرامى سرخسى « 4 » صاحب كتاب غاية العروضين و كنز القافية ، در كتب و مآخذ نام برده‌اند كه بذكر همهء آنها حاجت نداريم .\r\n« 5 » از جملهء قديمترين كتب كه بنثر فارسى در قرن چهارم نگارش يافته شاهنامها و داستانهاى قهرمانى منثور بوده است . علت آنست كه ايرانيان در دنبال نهضت ملّى خود كه در تمام قرن دوم و سوم امتداد داشت ، و بدست آوردن استقلال سياسى و ادبى ، بفكر تدوين تاريخ قديم و ذكر سرگذشت نياكان خويش افتادند ، و درين كار على - الخصوص كسانى كه از خاندانهاى بزرگ بودند سمت تقدّم و پيشوايى داشتند . تأليف اين كتب نخست بتقليد از خداينامهء پهلوى و ترجمه‌هاى عربى آن صورت گرفت و سپس به صورت گردآوردن داستانهاى پراگندهء قديم در باب شاهان و پهلوانان و يا ترجمه و نقل آنها از پهلوى بدرى درآمد . اين كتب پايه و اساس واقعى منظومهاى حماسى ما و مايهء تحريك فارسىزبانان بنظم داستانهاى كهن گشت .\r\n\r\n\r\n","description":"","footnote":"\r\n( 1 ) - رجوع شود به  Aldo Mieli , La science arabe p . 120  و همين كتاب ص 345\r\n( 2 ) - رجوع شود به همين كتاب شرح احوال يوسف عروضى ص 437\r\n( 3 ) - رجوع شود به همين كتاب ص 438 - 439\r\n( 4 ) - همين كتاب ص 567 - 568\r\n( 5 ) - آقاى دكتر غلامحسين صديقى استاد دانشگاه در مقدمهء كتاب قراضهء طبيعيات ( چاپ تهران 1332 ) دربارهء اين‌گونه كتب و قسمتى از آثار منثور پارسى تا اوايل قرن ششم بحث كرده‌اند .\r\n","page_name":" 610 ","page_number":636},
  {"content":"\r\n\r\nاز ميان شاهنامهاى منثور فارسى كه در قرن چهارم تأليف شده گويا قديمتر و مهمتر از همه شاهنامهء ابو المؤيد بلخى بوده است . شاهنامهء ابو المؤيد كتابى عظيم در شرح تاريخ و داستانهاى ايران قديم بود و آن را شاهنامهء بزرگ و شاهنامهء مؤيدى هم مىگفته‌اند . اين كتاب بزرگ شامل بسيارى از روايات و احاديث ايرانيان راجع بپهلوانان و شاهان بود كه اغلب آنها در شاهنامهء فردوسى و ساير منظومهاى حماسى متروك مانده و از آنها نامى نرفته يا باختصار سخن گفته شده است مانند اخبار آغش و هادان ( از پهلوانان عهد كيخسرو ) و كىشكن ( برادرزادهء كيكاوس ) و كرشاسپ .\r\nعلاوه‌برينها در شاهنامهء بو المؤيد اخبار نريمان و سام و كيقباد و افراسياب و لهراسب هريك بتفصيل بسيار آمده بود چنان كه آنها را در كتبى مانند تاريخ سيستان « 1 » و مجمل التواريخ و القصص « 2 » هريك كتابى جداگانه نوشته‌اند . اين كتاب بزرگ بسبب تفصيل آن ، و بعد از آنكه قسمت بزرگى از داستانهاى قهرمانى در قرن‌هاى چهارم و پنجم و ششم بنظم درآمد ، و مردم را ديگر به نوشتن و نويساندن و حفظ آن حاجتى نبود ، از ميان رفته است و تنها قسمتى كه از آن در دست مانده قطعه‌يى از كتاب كرشاسپ است كه صاحب تاريخ سيستان آن را بمناسبتى در كتاب خود نقل كرده است « 3 » .\r\nقديمترين مأخذى كه در آن بشاهنامهء ابو المؤيد بلخى اشاره شده كتاب تاريخ بلعمى است « 4 » و چون اين كتاب مقارن سال 352 تأليف شده است ، پس شاهنامهء بو المؤيد و اجزاء آن در نيمهء اول قرن چهارم و ظاهرا در اوايل آن قرن نوشته شده بود ، و بنابرين قطعهء منقول از كتاب كرشاسپ در تاريخ سيستان با آنكه دور از تصرّف نيست فعلا از قديمترين قطعات منثوريست كه از قرن چهارم بما رسيده است و ازينروى نقل آن را درينجا لازم ميدانيم و آن چنين است :\r\n« بو المؤيد اندر كتاب كرشاسپ گويد كه :\r\n\r\n\r\n","description":"","footnote":"\r\n( 1 ) - تاريخ سيستان چاپ تهران ص 35\r\n( 2 ) - مجمل التواريخ ص 2\r\n( 3 ) - تاريخ سيستان ص 35 - 37\r\n( 4 ) - ترجمهء تاريخ طبرى چاپ هند ص 40\r\n","page_name":" 611 ","page_number":637},
  {"content":"\r\n\r\nچون كيخسرو بآذرآبادگان رفت و رستم دستان با وى ، و آن تاريكى و پتيارهء « 1 » ديوان بفر ايزد تعالى بديد ، كه آذر گشسپ پيدا گشت ، و روشنايى بر گوش اسب او بود و شاهى او را شد با چندان معجزه ، پس كيخسرو از آنجا بازگشت و بتركستان شد ، بطلب خون سياوش پدر خويش ، و هرچه نرينه يافت اندر تركستان همى كشت ، و رستم و ديگر پهلوانان ايران با او . افراسياب گريز گرفت و بسوى چين شد ، وز آنجا بهندوستان آمد ، وز آنجا بسيستان آمد ، و گفت من بزنهار رستم آمدم ، و او را به بنكوه فرود آوردند ، سپاه او همى آمد فوج‌فوج ، اندر بنكوه انبار غله بود ، چنان‌كه اندر هر جانبى از آن بر سه سو مقدار صد هزار كيل غله دايم نهاده بودندى . و جادوان با او گرد شدند ، و او جادو بود ، تدبير كرد كه اينجا علف هست و حصار محكم ، عجز نبايد آورد ، تا خود چه باشد . بجادوى بساختند كه از هردو سوى دو فرسنگ تاريك گشت . چون كيخسرو بايران شد و خبر او بشنيد آنجا آمد ، بدان تاريكى اندر نيارست شد . و اينجايگه كه اكنون آتشگاه كركويست معبد جاى « 2 » كرشاسپ بود و او را دعا مستجاب بود بروزگار او ، و او فرمان يافت ، مردمان هم باميد بركات آنجا همى شدندى ، و دعا همى كردندى ، و ايزد تعالى مرادها حاصل همى كردى . چون حال برين جمله بود كيخسرو آنجا شد و پلاس پوشيد و دعا كرد ، ايزد تعالى آنجا روشنايى فراديد آورد كه اكنون آتشگاهست . چون آن روشنايى برآمد برابر تاريكى ، تاريكى ناچيز گشت و كيخسرو و رستم بپاى قلعه شدند و بمنجنيق آتش انداختند و آن انبارها همه آتش گرفت ، چندين ساله كه نهاده بود ، و آن قعله بسوخت و افراسياب از آنجا بجادوى بگريخت و ديگر كسان بسوختند و قلعه ويران شد . پس كيخسرو اين بار بيك نيمهء آن شارستان سيستان بكرد ، و آتشگاه كركويه ، و آن آتش گويند آنست ، آن روشنايى كه فراديد ، و گبركان چنين گويند كه آن هوش كرشاسپست و حجت آرند بسرود كركوى . . . »\r\nابو المؤيد بلخى را اثر ديگرى نيز هست كه بيرون از شاهنامها بذكر آن ميپردازيم و شرح حال و ديگر آثار او هم در شمار شاعران اين عهد آمده است .\r\nدومين شاهنامهء منثور كه در كتب قديم بنام آن بازميخوريم شاهنامهء ابو على محمد بن احمد البلخى الشاعر است كه تنها يك بار ازو در الآثار الباقيه سخن رفته است « 3 » .\r\nازين ابو على محمد بن احمد بلخى شاعر اطلاعى درست نداريم و از زمان حيات و چگونگى احوال او آگاه نيستيم اما چون نام وى در الآثار الباقيه ( مؤلّف بسال 391 ) آمده است ناچار پيش از دههء اخير قرن چهارم ميزيست . چنان كه از گفتار ابو ريحان مستفاد مىشود\r\n\r\n\r\n","description":"","footnote":"\r\n( 1 ) - پتياره : آفت ، مصيبت ، زشتى و بدى\r\n( 2 ) - معبدجاى : عبادتگاه\r\n( 3 ) - الآثار الباقيه چاپ لايپزيك ص 99\r\n","page_name":" 612 ","page_number":638},
  {"content":"\r\n\r\nشاهنامهء اين مرد كتابى متقن و معتبر و مستند باسناد مهم زمان بود و او از سير الملوك عبد اللّه بن المقفّع و محمد بن الجهم البرمكى و هشام بن القاسم و بهرام بن مردانشاه و بهرام بن مهران الاصفهانى ، و از تاريخى متعلّق ببهرام الهروى المجوسى در نگارش كتاب خود استفاده كرده و آنچه در باب گيّومرث آورده است با روايات مذهبى زرتشتيان بدرستى وفق دارد و ازينروى بايد گفت كه شاهنامهء ابو على ظاهرا بيشتر مبتنى و مستند بر روايات مكتوب بود تا روايات شفاهى .\r\nسومين شاهنامهء معروف و مهم اين عهد شاهنامهء ابو منصور محمد بن عبد الرزاق است . در شاهنامهء فردوسى چندبار باشاراتى مىرسيم كه بمأخذى مكتوب راجعست و مهمتر از همهء آنها خبريست كه فردوسى در آغاز شاهنامه در باب يك كتاب بزرگ ميدهد :\r\n يكى نامه بُد از گَهِ باستان * فراوان به دو اندرون داستان\r\nپراگنده در دست هرموبدى * ازو بهره‌يى برده هربخردى\r\nيكى پهلوان بود دهقان‌نژاد * دلير و بزرگ و خردمند و راد\r\nپژوهندهء روزگار نخست * گذشته سخن‌ها همه بازجست\r\nز هركشورى موبدى سالخورد * بياورد و اين نامه را گرد كرد\r\nبپرسيدشان از نژاد كيان * وز آن نامداران و فرّخ گوان . . .\r\nبگفتند پيشش يكايك مهان * سخنهاى شاهان و گشت جهان\r\nچو بشنيد ازيشان سپهبد سخن * يكى نامورنامه افگند بن\r\nچنين يادگارى شد اندر جهان * بر او آفرين از كهان و مهان \r\nدرين ابيات سخن از تأليف كتابى ميرود كه بامر پهلوانى دهقان‌نژاد انجام گرفت و بفحواى ابيات ديگر شاهنامه نخست دقيقى از آن استفاده كرد و آنگاه فردوسى .\r\nاين كتاب چنان كه از اشارات ما در سطور ذيل مشهود مىشود شاهنامه و آن پهلوان دهقان‌نژاد و يا آن سپهبد ابو منصور محمد بن عبد الرزاق سپهسالار خراسانست . اين مرد از بزرگ‌زادگان طوس و از نژاد دهقانان بوده و در آغاز كار يعنى در حدود 335 يا چندى پيشتر از آن از جانب ابو على احمد بن محمد بن مظفّر بن محتاج چغانى سپهسالار\r\n\r\n","description":"","footnote":"","page_name":" 613 ","page_number":639},
  {"content":"\r\n\r\nخراسان حاكم طوس بود و در همين سال بر اثر طغيان ابو على بر پادشاه سامانى در جزء شورشيان درآمد و ابو على هنگام حمله بمرو و بخارا ابو منصور محمد را بجاى خود بسپاهسالارى خراسان نشاند ولى ابو منصور از عمّال سامانى شكست يافت و چندى در رى و آذربايجان فرارى بود و سرانجام با پادشاه سامانى از در دوستى درآمد و بطوس بازگشت و در جمادى الآخر سال 349 رسما از جانب ابو الفوارس عبد الملك بن نوح سامانى ( 343 - 350 ) بسپهسالارى خراسان برگزيده شد ولى در ذى الحجهء همان سال ازين مقام معزول شد و البتكين بجاى او معين گشت و چون البتكين در سال 350 معزول و مطرود شد باز سپهسالارى خراسان بابو منصور رسيد و او ظاهرا به خيال اتحاد با ركن الدوله حسن ديلمى افتاده و وى را بگرگان خوانده بود . وشمگير بن زيار ازين حال آگهى يافت ، هزار دينار بيوحناء طبيب فرستاد تا ابو منصور را زهر داد و هلاك كرد ( ذى الحجهء سال 350 ) « 1 » . ابو منصور مانند عده‌يى از امراء و امارت‌جويان آن روزگار نسب خويش را بشاهان قديم ميرسانيده و اين عمل او مانند بسيارى از امراى نسب‌ساز آن روزگار مورد تقبيح ابو ريحان واقع گشته است « 2 » . نسب‌نامهء ابو منصور در مقدمه شاهنامهء ابو منصورى نقل شده « 3 » و ازين اقدام ابو منصور چنين دريافته مىشود كه او داعيهء سلطنت و امارت داشته است و شايد بر اثر همين فكر و يا اصولا بر اثر تعصب نژادى و دوستدارى ايران بتأليف شاهنامهء جامعى قيام كرده باشد .\r\nابو منصور براى گردآوردن شاهنامهء خود « دستور خويش ابو منصور المعمرى را بفرموذ تا خذاوندان كتب را از دهقانان و فرزانگان و جهان‌ديدگان از شهرها بياوردند . . .\r\nاز هر جاى ، چون ماخ پير خراسان ازهرى و چون يزدان داد پسر شاپور از سيستان و چون ماهوى خورشيذ پسر بهرام از نشابور و چون شاذان پسر برزين از طوس ، و از هرشارستان گرد كرد و بنشاند بفراز آوردن اين نامه‌هاى شاهان و كارنامهاشان ، و زندگانى هريكى از داذ و بيداذ و آشوب و جنگ و آيين از كى نخستين ، كه اندر\r\n\r\n\r\n","description":"","footnote":"\r\n( 1 ) - زين الاخبار گرديزى چاپ تهران ص 31 - 34\r\n( 2 ) - الآثار الباقيه ص 37 - 38\r\n( 3 ) - مقدمهء شاهنامهء ابو منصورى جزو بيست مقالهء قزوينى ج 2 ص 52 - 56\r\n","page_name":" 614 ","page_number":640},
  {"content":"\r\n\r\nجهان او بوذ كه آيين مردمى آورد و مردمان از جانوران پديد آورد ، تا يزد گرد شهريار كه آخر ملوك عجم بود ، اندر ماه محرّم و سال بر سيصد و چهل و شش از هجرت بهترين عالم محمد مصطفى صلى اللّه عليه و إله و سلم ، و اين را نام شاه‌نامه نهادند . . . و اين نامه را هرچه گزارش كنيم از گفتار دهقانان بايذ آورد كه اين پاذشاهى بدست ايشان بود و از كار و رفتار و از نيك و بد و از كم‌وبيش ايشان دانند ، پس ما را بگفتار ايشان بايذ رفت . پس آنچه از ايشان يافتيم از نامهاى ايشان گرد كرديم . . . » « 1 »\r\nشاهنامهء ابو منصورى كه مسبّب تأليف آن ابو منصور محمد بن عبد الرزاق و نويسندگان آن چند تن از دانشمندان و دهقانان بنام : ماخ پير خراسان و يزدان داد پسر شاهپور و ماهوى خورشيد و شادان پسر برزين ، و هادى ايشان درين كار ابو منصور محمد بن عبد الله المعمرى وزير محمد بن عبد الرزاق ، و مآخذ كار ايشان كتب و دفاتر قديم و بعضى از روايات موثق شفاهى بود ، اكنون از ميان رفته و تنها مقدمهء آن‌كه راجع به آن سخن خواهيم گفت باقيست .\r\nاز شاهنامهء ابو منصورى سه تن استفاده كرده‌اند يكى دقيقى ، و ديگر فردوسى چنان كه ديده‌ايم ، و ديگر ابو منصور عبد الملك بن محمد بن اسمعيل الثعالبى ( م . 429 ) در كتاب غرر اخبار ملوك الفرس .\r\nغير از شاهنامها كه در عهد سامانى پديد آمده بود ، از وجود چند داستان منثور قهرمانى در آن روزگار خبر داريم كه برخى مورد استفادهء حماسه‌سرايان قرار گرفت و برخى متروك ماند و از ميان رفت . ازين آثار جداگانه و مانند كتب مستقلى در تواريخ سخن رفته است و عظمت بعضى از آنها و نظم ناكردن فردوسى آنها را در شاهنامه ، بما مىرساند كه اين داستانها در عين ارتباط بروايات حماسى و تاريخى قديم از شاهنامها مستقل و در حقيقت داستانهاى حماسى و تاريخى خاص بوده و از آن جمله است داستان هايى كه در باب خاندان كرشاسپ وجود داشته يعنى داستان كرشاسپ و نريمان و سام و زال و رستم و فرامرز و سهراب و برزو و شهريار و بانو گشسپ و بعضى داستان‌هاى متفرق در باب پهلوانان ديگر .\r\n\r\n\r\n","description":"","footnote":"\r\n( 1 ) - مقدمهء شاهنامهء ابو منصورى ، بيست مقاله ج 2 ص 24 - 44\r\n","page_name":" 615 ","page_number":641},
  {"content":"\r\n\r\nفردوسى در باب يكى ازين داستانهاى منفرد اشارات و توضيحاتى دارد و آن اخبار رستم است كه آزاد سرو نامى آن را فراهم آورده بود . فردوسى در آغاز داستان قتل رستم گفته است :\r\n كنون كشتن رستم آريم پيش * ز دفتر هميدون بگفتار خويش\r\nيكى پير بدنامش آزاد سرو * كه با احمد سهل بودى بمرو\r\nكجا نامهء خسروان داشتى * دل و پيكر پهلوان داشتى\r\nدلى پر ز دانش سرى پرسخن * زبان پر ز گفتارهاى كهن\r\nبسام نريمان كشيدش نژاد * بسى داشتى رزم رستم به ياد \r\nاين آزاد سرو يا « سرو » « 1 » با احمد بن سهل ( م . 307 ) از بزرگان خراسان كه داعيهء امارت داشت در مرو بسر ميبرد و فردوسى كه سالها بعد ازو از روايتش راجع بقتل رستم استفاده كرد ناچار كتاب او را كه در اخبار رستم نوشته بود در دست داشت و آن داستان را از « دفتر » بگفتار خويش آورد .\r\nديگر از داستانهاى منثور كه درين عهد نوشته شد اخبار فرامرز در دوازده مجلّد بوده است « 2 » كه لابد فرامرزنامهء منظوم كه اينك در دست است از روى آن بنظم درآمد .\r\nديگر كتابى بود در اخبار بهمن « 3 » كه بعدها شاعرى بنام ايرانشاه بن ابى الخير آن را بنظم پارسى درآورد « 4 » .\r\nديگر كتاب كرشاسپ يا كرشاسپنامه « 5 » كه ظاهرا جزئى از شاهنامهء بو المؤيد بود و اسدى طوسى آن را بنظم كشيد .\r\n\r\n\r\n","description":"","footnote":"\r\n( 1 ) - چنان كه فردوسى در بيتى آورده است :\r\n كنون بازگردم بگفتار سرو * فروزندهء سهل ماهان بمرو \r\n( 2 ) - تاريخ سيستان ص 7\r\n( 3 ) - مجمل التواريخ و القصص ص 2\r\n( 4 ) - ايضا ص 92 و 463\r\n( 5 ) - تاريخ سيستان ص 1 و 5\r\n","page_name":" 616 ","page_number":642},
  {"content":"\r\n\r\nديگر كتابى بنام اخبار نريمان « 1 » كه على الظاهر آن هم جزئى از شاهنامهء بو المؤيد بود و جداگانه بنظم درنيامد .\r\nديگر اخبار سام « 2 » كه كتاب مفصلى در شرح پهلوانيها و سفرها و عشقبازيهاى سام نريمان بود و آن را بيرون از شاهنامهء فردوسى بنظم كشيده‌اند .\r\nديگر اخبار كيقباد « 3 » كه على الظاهر داستان مفصلى بود ولى در شاهنامهء فردوسى چنان كه مىبينيم مختصرست .\r\nاينك ميپردازيم بذكر بعضى از آثار موجود نثر پارسى در قرن چهارم و اوايل قرن پنجم :\r\nرساله در احكام فقه حنفى كه از آن نسخه‌يى در يك مجموعهء كهن‌سال متعلّق به آقاى دكتر مهدى بيانى و نسخه‌يى ديگر در استانبول موجودست . قسمتى ازين رساله يعنى متن آن تصنيف حكيم ابو القاسم بن محمد سمرقندى ( م . 343 ) و مقدمه و خاتمهء آن از خواجه محمد حافظى معروف به « خواجهء پارسا » است كه در قرن هشتم ميزيسته « 4 » .\r\nمقدمهء شاهنامهء ابو منصورى - چنان كه ديده‌ايم ابو منصور محمد بن عبد اللّه المعمرى وزير ابو منصور بن عبد الرزاق از جانب او مأمور گردآوردن مطلعين خراسان براى نوشتن شاهنامه‌يى بنثر پارسى شده بود وى بعد از آنكه كار تأليف شاهنامه بانجام رسيد مقدمه‌يى برآن نگاشت ( 346 هجرى ) كه به « مقدمهء قديم شاهنامه » معروفست و اينك نمونه‌يى از آن در مقدمهء بعضى از نسخ قديم شاهنامه در دست داريم .\r\nاين ابو منصور المعمرى چنان كه در مقدمهء شاهنامه آمده است ، از اعقاب يكى از سرداران عهد ساسانى و از اصيل‌زادگان طوس بود و نثرى كه ازو بازمانده بعد از قطعهء منسوب به ابو المؤيد و شايد بعد از كتاب عجايب البلدان كه بايد ذكر كنيم و\r\n\r\n\r\n","description":"","footnote":"\r\n( 1 ) - مجمل التواريخ ص 2 . تاريخ سيستان ص 7\r\n( 2 ) - ايضا مجمل التواريخ ص 2 . تاريخ سيستان ص 7\r\n( 3 ) - مجمل التواريخ ص 2\r\n( 4 ) - رجوع شود به ياد داشت آقاى دكتر مهدى بيانى در ذيل صفحهء 2 - 3 از كتاب برگزيدهء نثر پارسى ج 1 فراهم آوردهء آقاى دكتر محمد معين\r\n","page_name":" 617 ","page_number":643},
  {"content":"\r\n\r\nكتاب فقه حنفى ، از ساير آثار نثر پارسى قديمترست . درين كتاب كلمات عربى نادرست و شيوهء نگارش آن بسيار ساده و طبيعى است . ازين كتاب پيش ازين چند سطر نقل شده و از همان ميتوان بعنوان نمونه‌يى استفاده كرد « 1 » .\r\nعجايب البلدان - اين كتاب منسوبست به ابو المؤيد بلخى و نسخهء موجود آن تحرير جديديست از كتابى كه بو المؤيد تأليف كرده و در قرن چهارم و اوايل قرن پنجم مشهور بوده است . ازين كتاب در تاريخ سيستان چندبار ياد شده است « 2 » و چنان كه از آن كتاب برميآيد از عجايب برّ و بحر و يا عجايب بلاد در آن سخن رفته بود و صاحب تاريخ سيستان بسيارى از مطالب خود را در باب عجايب سيستان از آن كتاب نقل كرده است .\r\nدر آغاز نسخه‌يى كه ازين كتاب در اختيار استاد فقيد مرحوم ملك الشعراء بهار بود چنين آمده است كه اين كتاب را بو المؤيد بلخى براى ابو القسم نوح بن منصور نوشته است « 3 » . نوح بن منصور در 365 بسلطنت رسيد و اگر اين عبارت صحيح باشد ابو المؤيد بايد بعد ازين تاريخ كتاب عجايب البلدان يا عجايب البرّ و البحر خود را تأليف كرده باشد ، و حال آنكه از شاهنامهء او در كتاب تاريخ بلعمى كه از سال 352 شروع بتأليف آن شده بنام شاهنامهء بزرگ سخن رفته است و درين صورت بو المؤيد در اوايل قرن چهارم بوده و شاهنامهء خود را در همان اوان تأليف كرده است نه در اواسط نيمهء دوم قرن چهارم مگر آنكه بگوييم كه ابو المؤيد تا اين غايت زنده مانده و كتابى هم بنام ابو القسم نوح بن منصور تأليف كرده باشد . بهرحال اين نسخه از عجايب البلدان يا عجايب البرّ و البحر نسخهء اصلى تأليف ابو المؤيد نيست و ظاهرا تحرير تازه‌يى از آنست زيرا اولا بعضى لغات عربى يا مفردات و تركيبات پارسى بعد از قرن چهارم در آن ديده مىشود ، و ثانيا چنان كه مرحوم بهار يادآورى كرده حوادث مربوط بسال 562 و 606 هم درين كتاب مشاهده مىگردد و از كجا كه محرّر جديد نام پادشاه سامانى را كه در مقدمهء كتاب بوده تغيير نداده باشد .\r\nتاريخ بلعمى اين كتاب مشهورست بترجمهء تاريخ طبرى ليكن چون بسى مطالب\r\n\r\n\r\n","description":"","footnote":"\r\n( 1 ) - رجوع شود بصفحهء 614 - 615 از همين كتاب\r\n( 2 ) - تاريخ سيستان ص 13 - 14 و 16 - 17\r\n( 3 ) - سبك‌شناسى تأليف مرحوم ملك الشعراء بهار ج 2 ص 19\r\n","page_name":" 618 ","page_number":644},
  {"content":"\r\n\r\nاز كتب ديگرى غير از تاريخ الامم و الملوك طبرى در آن نقل شده و كتاب از صورت ترجمه بهيأت تأليف درآمده است آن را باسم بلعمى ميناميم البته اين كتاب را بلعمى وزير امير منصور بن نوح سامانى بفرمان آن پادشاه از سال 352 بعنوان ترجمه از كتاب تاريخ طبرى آغاز كرد ليكن بعدا از منابع مختلف ديگرى راجع بتاريخ ايران استفاده برده و مطالبى را هم از كتاب تاريخ طبرى حذف نموده است . « 1 » در آغاز اين كتاب و در مجمل التواريخ و القصص « 2 » از چگونگى فرمان ابو صالح منصور بن نوح بر زبان ابو الحسن الفائق الخاصه و آغاز كار مترجم و مؤلف در سال 352 سخن رفته است . ازين كتاب نسخ خطى متعدد در دست است و يك بار در هندوستان بطبع بسيار مغلوط چاپ شده است .\r\nابو على محمد بن محمد بن عبد الله البلعمى وزير معروف امير منصور بن نوح سامانى مترجم و مؤلف تاريخ بلعمى از اكابر رجال قرن چهارمست . پدرش ابو الفضل محمد بن عبد اللّه البلعمى از سال 279 وزير اسمعيل بن احمد سامانى و پسرش احمد و پسر احمد نصر بوده و در سال 326 از وزارت بر كنار شده و در سال 330 درگذشته است و علت شهرت او ببلعمى انتساب او و نياكان ويست به « بلعمان » از قراء مرو . برخى علت شهرت او را بدين نام انتساب نياكان او دانسته‌اند به « بلعم » از بلاد روم . پسر ابو الفضل يعنى ابو على محمد چندى وزير ابو الفوارس عبد الملك بن نوح ( 343 - 350 ) و ابو صالح منصور بن نوح ( 350 - 366 ) بوده و بامر اين پادشاه اخيرست كه بترجمه و تأليف تاريخ بلعمى مبادرت كرده است . وفات او را گرديزى در سال 363 هجرى نوشته است « 3 » .\r\nترجمهء تفسير طبرى - اين كتاب ترجمه‌ييست از جامع البيان فى تفسير القرآن از محمد بن جرير الطبرى كه هم بفرمان ابو صالح منصور بن نوح مقارن همان تاريخى كه دستور ترجمهء تاريخ طبرى را صادر كرده بود ، شروع بترجمهء آن به زبان پارسى شد .\r\nدر مقدمهء اين ترجمه چنين آمده است :\r\n« اين كتاب تفسير بزرگست از روايت محمد بن جرير الطبرى رحمة اللّه عليه ، ترجمه كرده به زبان\r\n\r\n\r\n","description":"","footnote":"\r\n( 1 ) - ترجمهء تاريخ طبرى چاپ هند ص 1\r\n( 2 ) - چاپ تهران ص 180\r\n( 3 ) - زين الاخبار چاپ تهران ص 35\r\n","page_name":" 619 ","page_number":645},
  {"content":"\r\n\r\nپارسى درى ، راه راست ، و اين كتاب را بياوردند از بغداد ، چهل مصحف بوذ نبشته به زبان تازى و باسنادهاى دراز بوذ ، و بياوردند سوى امير سيد مظفر ابو صالح منصور بن نوح بن نصر بن احمد بن اسمعيل رحمة اللّه عليهم اجمعين ، پس دشخوار آمذ بر وى خواندن اين كتاب و عبارت كردن آن به زبان تازى . و چنان خواست كه مرين را ترجمه كنند به زبان پارسى ، پس علماى ماوراء النهر را گرد كرد و اين از ايشان فتوى كرد كى روا باشذ كما اين كتاب را به زبان پارسى گردانيم ؟ گفتند روا باشذ خواندن و نبشتن تفسير قرآن بپارسى ، مر آن كسى را كه او تازى ندانذ ، از قول خداى عز و جل كه گفت : ما ارسلنا من رسول الا بلسان قومه ، گفت من هيچ پيامبرى را نفرستاذم مگر به زبان قوم او ، و آن زبان كايشان دانستند ، و ديگر آن بوذ كاين زبان پارسى از قديم بازدانستند ، از روزگار آدم تا روزگار اسمعيل ، و همهء پيامبران و ملوكان زمين بپارسى سخن گفتندى ، و اول كسى كه سخن گفت به زبان پارسى اسمعيل پيامبر بوذ و پيامبر ما صلى اللّه عليه ، از عرب بيرون آمذ و اين قرآن به زبان عرب بر او فرستاذند و اين بذين ناحيت زبان پارسى است و ملوكان اين‌جانب ملوك عجم‌اند . پس بفرموذ ملك مظفر ابو صالح تا علماى ماوراء النهر را گرد آوردند ، از شهر بخارا چون فقيه ابو بكر بن احمد بن حامد و چون خليل بن احمد السجستانى و از شهر بلخ ابو جعفر بن محمد بن على و از باب الهند فقيه الحسن بن على مندوسى را و ابو الجهم خالد بن هانى المتفقّه را و از شهر سپيچاپ و فرغانه و از هرشهرى كى بوذ در ماوراء النهر ، و همه خطها بدادند بر ترجمهء اين كتاب كى اين راه راست است . پس بفرمود امير سيد ملك مظفر ابو صالح اين جماعت علماء را تا ايشان از ميان خويش هركذام فاضلتر و عالمتر ، اختيار كنند تا اين كتاب را ترجمه كنند . . . »\r\nاز وجوه اهميت اين كتاب يكى عظمت آن و ديگر اشتمال آنست بر مقدار فراوانى از لغات و مفردات فارسى كه در برابر ترجمهء مفردات و تركيبات قرآن آورده شده است . ازين كتاب اجزائى در كتابخانهاى سلطنتى تهران و كتابخانهء آستان قدس رضوى موجودست .\r\nكتاب البارع در مدخل احكام نجوم تأليف ابو نصر حسن بن على منجم قمى كه در حدود سال 367 هجرى يا اندكى بعد از آن تأليف شده و نسخهء ناقصى از آن در كتابخانهء ملّى برلين موجودست « 1 » .\r\n\r\n\r\n","description":"","footnote":"\r\n( 1 ) - مجلهء كاوه شمارهء 7 سال اول دورهء جديد - ذكر بعضى از قديمترين آثار مفقودهء نثر پارسى بقلم مرحوم عباس اقبال آشتيانى در مجلهء شرق سال اول ص 93 - 103 . - مقدمهء قراضهء طبيعيات ص 38 و برگزيدهء نثر پارسى ص 45\r\n","page_name":" 620 ","page_number":646},
  {"content":"\r\n\r\nتفسير قرآن - چند نسخه از تفاسير قديم در كتابخانها موجودست كه باحتمال قوى از قرن چهارم هجريست مانند تفسيرى كه از مجلّد سوم آن نسخه‌يى در كتابخانهء دانشگاه كمبريج موجودست و قطعه‌يى از كتاب تفسير كه در كتابخانهء فاتح استانبول باقيست « 1 » . تفسير نخستين مسلّما در قرن چهارم نگارش يافته است زيرا مؤلف از بزرگانى كه بعد از سال 400 زيسته‌اند نامى نبرده است . نثر اين تفسير شيوا و روانست و حتى در ترجمه‌هايى كه از آيات شده در عين رعايت جانب امانت ، زيبايى كلام و گويايى عبارات هم در نظر بوده است . مثلا در اين آيات از سورهء « يس » : [ و القرآن الكريم ، بدين قرآن كه درستست و استوار .  إِنَّكَ لَمِنَ الْمُرْسَلِينَ ،  كه تو از جملهء پيامبران فرستاده‌اى . على صراط مستقيم ، و تو بر راه راستى ، روا باشد كه گويى ، تو از پيغامبران مرسلى ، آن پيغامبران كه ايشان بر راه راست‌اند و شريعتى روشن و حجتى پيدا ( دارند ) 
  ] .\r\nهداية المتعلمين فى الطب تصنيف ابو بكر ( يا ابو حكيم ) ربيع بن احمد اجوينى بخارى شاگرد ابو القاسم مقانعى از شاگردان ابو بكر محمد بن زكرياى رازى . اين كتاب در اواسط نيمهء دوم قرن چهارم تأليف شد و در شمار كتب متوسط طب است .\r\nنسخه‌يى ازين كتاب در كتابخانهء فاتح استانبول و نسخه‌يى ديگر در كتابخانهء بودليان در انگلستان موجودست « 2 » . نظامى عروضى « 3 » هدايهء اجوينى را از « كتب وسط » يعنى متوسطات در طب شمرده و در شمار كتابهايى آورده است كه مىبايست بعد از مجملات خوانده شود .\r\nحدود العالم من المشرق الى المغرب همچنانكه هنگام تحقيق در علم جغرافيا گفته‌ايم از جملهء كتب معتبر جغرافياست كه بسال 372 در صفت زمين و نهاد و انقسامات آن و نواحى و بلاد و اقوام مختلف و احوال آنها و نظاير اين امور نوشته شده\r\n\r\n\r\n","description":"","footnote":"\r\n( 1 ) - مقدمهء قراضهء طبيعيات ص 38 و برگزيدهء نثر پارسى ص 36\r\n( 2 ) - مجلهء يادگار مقالهء آقاى تقىزاده شمارهء 6 - 7 سال پنجم ؛ مجلهء يغما مقالهء آقاى مينوى شمارهء 12 سال 3 ؛ مقدمهء قراضهء طبيعيات بقلم آقاى دكتر صديقى\r\n( 3 ) - چهار مقاله ص 70\r\n","page_name":" 621 ","page_number":647},
  {"content":"\r\n\r\nو در مقدمهء آن چنين آمده است :\r\n« . . . بفرخى و پيروزى و نيك‌اخترى امير السيد الملك العادل ابى الحرث محمد بن احمد مولى امير المؤمنين اطال اللّه بقاه و سعادت روزگار وى ، آغاز كرديم اين كتاب را اندر صفت زمين در سال سيصد و هفتاد و دو از هجرت پيغمبر صلوات اللّه عليه ، و پيدا كرديم همهء ناحيت‌هاى زمين و پادشاهيهاى وى آنج معروفست ، با حال هرقومى كاندر ناحيتهاى مختلفند و رسمهاى ملوك ايشان ، چونانك اندرين روزگار ماهست ، با هرچيزى كه از آن ناحيت خيزد ، و پيدا كرديم همهء شهرهاى جهان كه خبر او بيافتيم اندر كتابهاى پيشينگان [ و ياد كرد 
  ] حكيمان ، با حال آن شهر ببزرگى و خردى و اندكى و بسيارى نعمت و خواسته و مردم و آبادانى و ويرانى وى ، و نهاد هرشهرى از كوه و رود و دريا و بيابان با هرچيزى كه از آن شهر خيزد ، و پيدا كرديم نهاد درياهاى همهء جهان و جايهاى وى از خرد و بزرگ و مردابهايى كاو را خليج خوانند با هرچيزى كه از آن دريا خيزد ، و پيدا كرديم نهاد درياهاى همهء جزيرهايى كه بزرگست از آبادان وى و ويران و حال مردم وى و هرچيز كه از آن جزيره خيزد و پيدا كرديم همهء كوههاى اصلى كاندر جهانست و معدنهاى گوناگون كاندرويست و جانورانى كآنجا باشند ، و پيدا كرديم همهء رودها كه اندر جهانست بزرگ ، از آنجا كه پيدا شود تا آنجا كه اندر دريا افتد يا به كار شود اندر كشت و برز ، خاصه آن رودها كه اندرو كشتى تواند گذشتن ، از آنك آبهاى خرد [ را 
  ] عدد پديد نيست ؛ و پيدا كرديم همهء بيابانها و ريگهايى كه معروفست اندر جهان با مقدار وى بدرازا و پهنا » « 1 »\r\nمؤلف اين كتاب گرانبها متأسفانه معلوم نيست ولى سال تأليف را چنان كه ديده‌ايم بصراحت معلوم كرده و آن را به ابو الحرث محمد بن احمد فريغون تقديم داشته است . اين ابو الحرث محمد معاصر ابو القاسم نوح بن منصور سامانى و از آل فريغون يا فريغونيان بوده كه در گوزگانان اقامت داشتند و از خاندانهاى مشهور خراسان بودند و بدست سلطان محمود غزنوى از ميان رفتند .\r\nنور العلوم از شيخ ابو الحسن خرقانى عارف مشهور قرن چهارم ( م . 425 ) است در مبانى عرفان كه نسخهء موجود آن را يكى از شاگردانش بعد از مرگ مرشد خود انتخاب كرده و در ده باب تدوين نموده است . ازين كتاب نسخهء منحصرى در موزهء بريتانيا موجودست كه برتلس خاورشناس روسى آن را در سال 1929 در مجلّهء « ايران » كه به زبان روسى نشر مىيابد طبع كرده است . نور العلوم انشائى بسيار ساده و روان\r\n\r\n\r\n","description":"","footnote":"\r\n( 1 ) - حدود العالم چاپ تهران ص 4 - 5\r\n","page_name":" 622 ","page_number":648},
  {"content":"\r\n\r\nو شيرين و دل‌انگيز دارد « 1 » .\r\nشرح قصيدهء ابو الهيثم - قصيدهء فارسى خواجه ابو الهيثم احمد بن حسن جرجانى را پيش ازين با ذكر احوال گويندهء آن آورده‌ايم « 2 » و درينجا راجع بشرح آن قصيده كه بنثر شيوايى از اوايل قرن پنجم است سخن ميگوييم . همچنانكه در شرح حال ابو الهيثم گفتيم قصيدهء او را دو تن شرح كرده‌اند يكى ناصر بن خسرو قباديانى در كتاب جامع الحكمتين كه در مجلّد دوم ازين كتاب ذكر خواهد شد ، و ديگر همين كتاب كه بذكر آن مشغوليم و آن از شاگرد ابو الهيثم يعنى ابو سعد محمد بن سرخ نيشابورى است . ابو الحسن بيهقى ( م . 565 ) نام محمد بن سرخ را يك‌بار در كتاب خود آورده « 3 » و او را شارح قصيدهء ابو الهيثم شمرده است و همين اشارت در ترجمهء تتمة صوان الحكمة يعنى كتاب درّة الاخبار و لمعة الانوار ( چاپ تهران ص 178 ) نيز نقل شده است و مسلّما او همان « محمد ابى سعد المعروف بسرخ » است كه نظامى عروضى نام او را آورده و ويرا پدر استاد خود « الشيخ الامام ابو جعفر » معرفى كرده است « 4 » .\r\nبنابرين محمّد بن سرخ پدر ابو جعفر استاد نظامى عروضى بوده است و چون نظامى عروضى كتاب خود را در حدود سال 550 تأليف كرده است . پس قاعدة بايد محمّد بن سرخ در اوايل قرن پنجم زيسته و كتاب او باقلّ احتمالات در نيمهء اول آن قرن تدوين شده باشد . سياق عبارات و كلمات كتاب هم شباهت آن را بآثار اواخر قرن چهارم و اوايل قرن پنجم با روشنى تمام ثابت مىكند .\r\nمحمد بن سرخ ميگويد كه « . . . نه سال خواجه ابو الهيثم را شاگردى كردم و هرچ بياوردم از وى شنيده بودم و از خويشتن هيچ نياوردم » « 5 » . بنابرين محمد بن سرخ\r\n\r\n\r\n","description":"","footnote":"\r\n( 1 ) - رجوع شود به نمونهء سخن پارسى ج 1 ص 42 - 47 و سبك‌شناسى مرحوم بهار ج 2 ص 226 - 228\r\n( 2 ) - رجوع شود به همين كتاب ص 521 - 523\r\n( 3 ) - تتمة صوان الحكمة چاپ لاهور ، 1351 قمرى ، ص 132\r\n( 4 ) - چهار مقاله چاپ ليدن ص 82\r\n( 5 ) - شرح قصيدهء فارسى ابو الهيثم ، تهران 1334 ، ص 109\r\n","page_name":" 623 ","page_number":649},
  {"content":"\r\n\r\nنزد ابو الهيثم كه از كبار علماى اسمعيليه بوده علم آموخت و علاوه بر آن بسيارى از كتب حكما را نيز خواند « 1 » و چون امام عصر اسميعليه را « خداوند زمان » گفته « 2 » و اصطلاحات و تعبيرات آن فرقه را بسيار به كار برده ، در اسمعيلى بودن او ترديدى نمىماند .\r\nمحمّد بن سرخ در سبب تأليف كتاب خود مينويسد : « شعرى گفته است خواجه ابو الهيثم رفع اللّه درجته و اندرو سؤالهاى بسيار كرده ، و نرسيد بجواب گفتن و اندرو گذشت . خداى عزّ و جلّ ويرا درجات بيفزاياد و برساندش بجايگاهى كه آرزوها تمامى بود . و چون وى اندر گذشت ، دوستان از من اندر خواستند كه بايد كه جواب اين مسأله‌ها بگويى بيا غازم گفتن بتوفيق خداى عزّ و جلّ و ببركت خداوندان تأييد و بمنت اولياء ايزد ، بدان نور تمام كفايت است از خداوند زمان ، ادام اللّه سلطانه ، و بندگان خداى عزّ و جلّ ، و اندر خواهم از دوستان تا دعا كنند بتوفيق يافتن بجواب كردن بصواب ، باذن اللّه تعالى عزّ و جلّ » « 3 » .\r\nآنگاه شروع كرده است بآوردن هريك از ابيات ابو الهيثم ، كه چنان كه ديده‌ايم همه سؤال و رمزست ، و شرح كردن هريك باستيفاء و با استفادهء كامل از اطلاعات فلسفى و علمى خود .\r\nشرح قصيدهء ابو الهيثم خواه از نظر فلسفه و كلام و خواه از حيث زبان و انشاء پارسى در زمرهء كتب بسيار بديع و زيباى فارسى در قرن چهارم و اوايل قرن پنجم است « 4 » .\r\n\r\n\r\n","description":"","footnote":"\r\n( 1 ) - شرح قصيدهء فارسى ابو الهيثم ، تهران 1334 ؛ ص 109 .\r\n( 2 ) - ايضا ص 80\r\n( 3 ) - ايضا ص 2\r\n( 4 ) - ازين كتاب نسخهء منحصرى در يك مجموعهء فلسفى متعلق بكتابخانهء مراد ملاى استانبول موجودست كه آقاى هانرى كربن بهمكارى آقاى دكتر محمد معين آن را با مقدمهء فارسى و فرانسه بسال 1334 شمسى ( 1955 ميلادى ) در تهران بطبع رسانيدند .\r\nدربارهء محمد بن سرخ و كتاب او رجوع شود به :\r\n* تتمة صوان الحكمة چاپ لاهور ، 1351 قمرى ، ص 132 -\r\n","page_name":" 624 ","page_number":650},
  {"content":"\r\n\r\nكتاب الابنية عن حقائق الادوية تأليف ابو منصور موفق بن على الهروى در ذكر ادويهء مفرده به ترتيب حروف معجم . از احوال موفق مؤلف كتاب اطلاعى در دست نيست و معلوم نيست كتاب بنام كدام پادشاه نوشته شده و آيا نويسندهء آن در قرن چهارم ميزيسته است يا در قرن پنجم . عبارت كتاب نشان ميدهد كه بايد نويسنده در اوايل قرن پنجم بوده باشد نه در قرن چهارم . نسخهء منحصر اين كتاب كه در كتابخانهء وين است به خط اسدى طوسى شاعرست كه در شوال 447 باتمام رسانيده .\r\nمصنّف كوشيده است نام همهء داروهايى را كه تا آن هنگام مىشناختند در كتاب خود بياورد و انشاء او بسيار ساده و واقى به مقصود و داراى خصائص ديگر نثرهاى كهن است .\r\nكتب فارسى ابن سينا - از ابو على سينا فيلسوف بزرگ چند كتاب به زبان پارسى باقى مانده است كه بهتر دانسته‌ايم همه را ذيل يك عنوان مذكور داريم . انتساب بعضى ازين كتابها بابن سينا محقق و نسبت برخى ديگر مورد تأمل است چنان كه ميتوان آنها را ترجمه‌هايى از آثار شيخ دانست و غالبا داراى اختصاصات نثر قرن ششم يا بعد از آنند . از ميان كتب شيخ نسبت دانشنامهء علائى و كتاب نبض به دو مسلّمست . دانشنامهء علائى يا دانشنامهء علائيه يا حكمت علائى يا حكمت علائيه « 1 » را شيخ به خواهش علاء الدولهء كاكويه نوشته و بنابر آنچه در آغاز آن آورده آن را به قصد تحقيق در منطق و طبيعيات و هيئت و موسيقى و ما بعد الطبيعه تصنيف كرد ليكن جز بتحرير قسمت منطق و الهيات و طبيعيات توفيق نيافت و تأليف باقى كتاب ( هيئت ، هندسه ، حساب ، موسيقى ) را بعد ازو شاگردش ابو عبيد جوزجانى با ترجمه از كتب مختلف شيخ برعهده گرفت\r\n\r\n\r\n","description":"","footnote":"\r\n- * مقالهء آقاى دكتر غلامحسين صديقى ، مجلهء يغما سال چهارم ص 176 - 179\r\n* مقدمهء آقاى هانرى كربن و دكتر محمد معين بر كتاب جامع الحكمتين چاپ تهران 1332 ص 13 - 15 از مقدمه ، مقدمهء كتاب شرح قصيدهء فارسى ابو الهيثم\r\n* چهار مقالهء نظامى عروضى چاپ ليدن ص 82\r\n( 1 ) - اسم اين كتاب را « كتاب دانش‌مايه العلائى » هم ضبط كرده‌اند ( طبقات الاطبا ج 2 ص 19 ) و دانش‌مايه ظاهرا تحريفى است از دانش‌نامه .\r\n","page_name":" 625 ","page_number":651},
  {"content":"\r\n\r\nو از آن جمله موسيقى را از قسمت موسيقى كتاب الشفا ترجمه كرد . ازين كتاب نسخ متعدد در دست است و سه‌بار بطبع رسيده و اهميت آن نخست در آنست كه شامل يك دورهء كامل از حكمت مشاء است كه اولين‌بار به زبان فارسى نگارش يافته و دوم در آنكه شامل بسيارى از اصطلاحات منطقى و فلسفى به فارسى است . شيخ در آغاز اين كتاب چنين آورده است :\r\n« . . . فرمان بزرگ خداوند ما ، ملك عادل ، مؤيد منصور ، عضد الدين علاء الدوله و فخر الملة و تاج الامة ابو جعفر محمد بن دشمنزيار مولى امير المؤمنين ، كه زندگانيش دراز باد و بخت پيروز ، و پادشاهيش برافزون ، آمد به من بنده و خادم درگاه وى ، كه يافته‌ام اندر خدمت وى همهء كامهاى خويش از ايمنى و بزرگى و شكوه و كفايت و پرداختن بعلم و نزديك داشتن ، كه بايد مر خادمان مجلس وى را كنابى تصنيف كنم بپارسى درى كه اندر وى اصلها و نكتهاى پنج علم از علمهاى حكمت پيشينگان گردآورم ، بغايت اختصار ، يكى علم منطق كه وى علم ترازوست ، و دوم علم طبيعيات كه علم آن چيزهاست كه بحس بشايد ديدن و اندر جنبش و گردش‌اند ، و سوم علم هيئت و نهاد عالم و حال جنبش آسمانها و ستارگان چنان كه بازنموده‌اند كه چون بشايست حقيقت آن دانستن ، و چهارم علم موسيقى و بازنمودن سبب ساز و ناساز آوازها و نهاد لحنها ، و پنجم علم آنچه بيرون از طبيعت است . . . پس من خادم هرچند كه خويشتن را پايگاه اين علم ندانستم و اين علم را افزون از قدر خويش ديدم ، گمان بردم كه چون طاعت و فرمان ولىنعمت خويش برم ، بر خجستگى طاعت توفيق بارآورد ، و توكل كردم بر آفريدگار خويش و بفرمان‌بردارى مشغول شدم . » « 1 »\r\nرسالهء نبض - اين رساله شامل بحث در كيفيت آفرينش عناصر و امزجه و طبايع و بحث در دوران دم و نبض و انواع و كيفيت شناختن آنست . اين كتاب از جملهء نخستين كتبى است كه در فن طب نگاشته شده و حاوى اصطلاحات علمى متعدد بپارسى است .\r\nدر آغاز كتاب چنين آمده است :\r\n« فرمان خداوند ملك عادل مؤيد منصور مظفر عضد الدين علاء الدوله و قاهر الامة و تاج الملة ابو جعفر حسام امير المؤمنين ، به من آمد كه اندر باب دانش رگ كتابى بكن جامع ، كه همهء اصلها اندر وى بود بتفصيل . پس فرمانرا پيش گرفتم و باندازهء طاقت و دانش خويش اين كتاب را [ تصنيف كردم 
  ] به زبان پارسى چنان كه فرمان بود و بر توفيق ايزد [ جلّ جلاله 
  ] معونت كردم و از وى يارى\r\n\r\n\r\n","description":"","footnote":"\r\n( 1 ) - رسالهء منطق دانشنامه چاپ انجمن آثار ملى ص 1 - 4\r\n","page_name":" 626 ","page_number":652},
  {"content":"\r\n\r\nخواستم ، اميدوارم بدولت چنين خداوند توفيق و يارى يابم » « 1 » .\r\nرسالهء معراجيه يا معراجنامه - اين رساله را شيخ به خواهش يكى از دوستان نگاشت و شامل تأويل اصطلاحاتى است از قبيل روح القدس و وحى و كلام اللّه و نبوّت و شريعت و بحث در موضوع معراج و اثبات آنكه معراج روحانيست نه جسمانى . در فهرست‌هايى كه ابو عبيد جوزجانى و ابن ابى اصيبعه از آثار شيخ ترتيب داده‌اند سخنى ازين كتاب نيست ليكن حاج خليفه آن را به ابن سينا نسبت داده است « 2 » .\r\nاز ساير رسالات و كتب منسوب بشيخ كه در انتساب مستقيم آنها ترديد داريم كتب ذيل را نام برده‌اند « 3 » : كنوز المعزّمين كه ظاهرا ترجمه‌ييست از رسالة النيرنجيات ابو على در نيرنجات و طلسمات . ظفرنامه كه گويا از روى يك كتاب پهلوى براى امير نوح بن منصور سامانى ترجمه شده و منسوبست ببزرگمهر حكيم . حكمة الموت كه ظاهرا ترجمه‌ييست از حكمة الموت شيخ به عربى . رسالهء نفس كه آن هم بىگمان ترجمه از رسالهء نفس شيخ بعربيست كه اصل عربى آن در شانزده فصل و ترجمهء فارسى نيز بر همين منوالست . المبداء و المعاد كه اصل عربى آن هم در دست است و بعيد نيست كه اين نسخهء فارسى ترجمهء آن باشد . المعاد كه اصل آن هم به عربى و نسخهء فارسى آن نيز منسوب بشيخ است . اثبات النبوة يا رسالهء نبوّت كه اصل آن نيز بتازى و از ترجمهء فارسى آن نسخى در دست است . علل تسلسل موجودات يا رساله در حقيقت و كيفيت سلسلهء موجودات و تسلسل اسباب و مسببات كه انتساب آن بشيخ مورد تأمل است . قراضهء طبيعيات كه نسخى از آن بنام شيخ در دست است ولى در تتمة صوان الحكمة ذيل احوال ابو سعد ( يا ابو سعيد ) محمّد بن محمّد الغانمى چنين آمده است :\r\n« صنّف كتابا و سمّاه قراضة الطبيعيات و له تصانيف اخر » « 4 » . رسالهء جوديه در طب بنام\r\n\r\n\r\n","description":"","footnote":"\r\n( 1 ) - رگ‌شناسى يا رساله در نبض چاپ انجمن آثار ملى بتصحيح آقاى سيد محمد مشكوة ص 2 - 3\r\n( 2 ) - كشف الظنون چاپ تركيه بند 892\r\n( 3 ) - رجوع شود به جشن‌نامهء ابن سينا تأليف دكتر صفا ، ج 1 ص 59 - 62\r\n( 4 ) - تتمة صوان الحكمة ص 104\r\n","page_name":" 627 ","page_number":653},
  {"content":"\r\n\r\nسلطان محمود غزنوى كه در انتساب آن بشيخ ترديد كلّى است . معيار العقول در علم جرثقيل ، علم پيشين و برين ، رساله در منطق ، رسالهء عشق ( اين رساله ترجمه‌ييست از رسالة العشق ابن سينا ) ، رسالهء اكسير ، رساله در اقسام نفوس ، فى تشريح الاعضاء ، رساله در معرفت سموم ، حل مشكلات معينيه كه گويا همه منسوب بشيخ هستند نه ازو .\r\nشرح تعرف يا نور المريدين و فضيحة المدّعين - اصل اين كتاب به عربى و تأليف ابو بكر بن ابو اسحق محمد بن ابراهيم بن يعقوب بخارى كلاباذى ( متوفى بسال 380 ) و موسومست به التعرف لمذهب التصوّف كه از قديم الايام ميان مشايخ صوفيه شهرت داشته و دربارهء آن گفته‌اند « لو لا التعرّف لما عرف التصوّف » . بسبب همين اهميت كتاب تعرف چندبار شرح شده و از آن جمله است شرح امام ابو ابراهيم اسمعيل بن محمد بن عبد الله المستملى البخارى ( متوفى بسال 434 ) به فارسى « 1 » . شرح ابو ابراهيم مستملى از جملهء كتب بسيار معتبر تصوّف بپارسى و در زمرهء قديمترين آنهاست كه در چهار مجلّد ترتيب يافته است . ابو ابراهيم در آغاز شرح خود گفته است : اصحاب من از من خواستند تا كتابى جمع كنم بپارسى مشتمل بر ديانات و معاملات و حقائق و مشاهدات و رموز و اشارات تا فهم ايشان آن را دريابد ، اجابت كردم بحسبت و بنا كردم بكتابى كه شيخ ما ابو بكر بن ابى اسحق محمد بن ابراهيم بن يعقوب البخارى الكلاباذى تأليف كرده است ، نام او كتاب التعرف لمذهب التصوّف و آن كتاب را شرح كردم تا بسخن پيران و متقدّمان تبرّك كرده باشم و هرچه گفتم مؤكد كردم بآيتى از كتاب خداى تعالى يا بخبرى از اخبار مصطفى عليه السلام يا بمسئلهء فقهى ، و درين كتاب اعتقاد و توحيد و ديانات و احوال و مقامات و حقائق و مشاهدات و رموز و اشارات و سخن مشايخ و حكايات بر طريق سنّت و جماعت ياد كردم .\r\nروش ابو ابراهيم آنست كه عبارت كوتاهى از ابو بكر كلاباذى را كه بتازيست مىآورد . نخست آن را ترجمه مىكند و آنگاه شرح آن را مىگويد و در شرح همچنانكه خود گفته است از اطلاعات مختلف خويش در كلام و حديث و فقه و نظاير آن استفاده\r\n\r\n\r\n","description":"","footnote":"\r\n( 1 ) - دربارهء اين اطلاعات رجوع شود به كشف الظنون چاپ استانبول ستون 419 - 420\r\n","page_name":" 628 ","page_number":654},
  {"content":"\r\n\r\nمىكند و در ضمن شرح و بيان هرجا كه لازم داند از مشايخ و رجال اسلامى اقوالى براى اثبات سخن خود نقل مىكند و بآيات قرآنى استشهاد مىنمايد .\r\nبسيارى از مباحث كلامى هم درين كتاب آمده و بتفصيل شرح شده و عقايد دسته‌هاى متكلمين اسلامى بمناسبت آورده شده است مانند بحث در مسئلهء توحيد ، وعد و وعيد ، بحث در سرنوشت صاحبان كبائر و امثال آنها . شرح تعرف در چهار مجلّد است و اين مجلّدات چهارگانه در لكنهو بسال 1912 بطبع سنگى چاپ شده است .\r\nنسخهء چاپى مذكور از روى نسخه‌ييست كه مسلّما در آن تصرفات عمده صورت گرفته است و اين وضع در غالب كتب متصوّفه مشهودست زيرا همواره در خانقاهها و يا بوسيلهء نسّاخ در آنها تغييراتى راه مىيافت تا عبارات و انشاءهاى كهنه براى سالكان طريقت مفهوم گردد و كهنگى كلام در آنان ايجاد ملالت خاطر ننمايد و اين عمل حتى در شعر هم ديده شده است كه در خانقاهها بر منظومات عرفانى ابيات الحاقى بسيار افزوده‌اند ( خاصّه بر مثنوى مولوى كه از اواخر قرن هفتم ببعد مورد توجه و استفادهء بيشتر متصوّفه بوده است ) .\r\nهمين امر باعث شده است كه در انشاء شرح تعرف تغييرات عمده را جويد و آن را از صورت انشاء اوايل قرن پنجم دور كند ولى بهرحال اصل و مبناى كلام ابو ابراهيم مستملى در همه جاى كتاب باقى مانده است .\r\nاز ابو ابراهيم مستملى كتاب ديگرى بنام كشف المحجوب در دست است كه نسخه‌يى از آن در كتابخانهء قليچ على پاشا در استانبول موجودست و كتاب ديگرى نيز در تفسير قرآن داشت كه در دست نيست « 1 » .\r\nالتفهيم لاوائل صناعة التنجيم از استاد بزرگ قرن چهارم و پنجم ابو ريحان بيرونى كه نخست بپارسى بنام ريحانه بنت الحسين خوارزميه نوشته شده ( سال 420 هجرى ) و سپس خود استاد آن را به عربى درآورده و اينك هردو نسخهء عربى و فارسى اين كتاب در دست است . اين كتاب اولين و مهمترين كتابيست كه خاص علم نجوم و هندسه و حساب بپارسى نوشته شده و از باب آنكه نويسنده يكى از علماى معروف در عالمست\r\n\r\n\r\n","description":"","footnote":"\r\n( 1 ) - مقاله آقاى مينوى بعنوان كتاب شرح تعرف شمارهء 9 سال 2 مجلهء يغما\r\n","page_name":" 629 ","page_number":655},
  {"content":"\r\n\r\nاهميت بسيار دارد . ابو ريحان كوشيده است درين كتاب تا آنجا كه ممكنست از اصطلاحات موجود فارسى براى علم رياضى استفاده كند . غالب اين اصطلاحات عينا اصطلاحاتيست كه از اواخر عهد ساسانى در نجوم و رياضيات وجود داشته است مانند پرى يا پرماهى براى حالت امتلاء نور قمر ، بهر و بهره بمعنى قسمت و بخش ، سال خداه ( سالخذاه ) بمعنى ربّ السنة و صاحب السنة و جز آنها كه همه مورد استفادهء استاد قرار گرفته است . بعضى اصطلاحات و تعبيرات نيز از مبانى هندى و سانسكريت است « 1 » .\r\nاستعمال كلمات عربى در اين كتاب كم است و آنچه از لغات عربى آمده ساده و مستعمل در زبان فارسى آنروزست . كتاب التفهيم چنين شروع مىشود :\r\n« دانستن صورت عالم و چگونگى نهاد آسمان و زمين و آنچ بميان هردو است از روى شنيدن و بتقليد گرفتن ، همچو چيزهاى سخت سودمندست اندر پيشهء نجوم . از يراك گوش بنامها و لفظها كه منجمان به كار دارند خو كند ، و صورت بستن معانى آسان گردد ، تا چون بعلت‌ها و حجت‌هاى آن بازآيد و آن را بحقيقت خواهد تا بداند ، از انديشه و فكرت آسوده بود ، و رنج او از هردو سو بر او گرد نيايد ، و اين يادگار همچنين كردم مر ريحانه بنت الحسين الخوارزمية را ، كه خواهنده او بود ، بر طريق پرسيدن و جواب دادن ، بر رويى كه خوبتر بود و صورت بستن آن آسانتر ، و ابتدا كردم بهندسه ، پس بشمار ، پس به صورت عالم ، پس به احكام نجوم ، از يراك مردم نام منجمى را سزاوار نشود تا اين چهار علم را بتمامى نداند . و ايزد تعالى توفيق‌دهنده است بر خوب‌گفتار و كردار ، بمنت خويش » « 2 » التفهيم ص 2\r\nترجمه و شرح رسالهء حىّ بن يقظان - حىّ بن يقظان از آثار تمثيلى عرفانى شيخ الرئيس ابو على سيناست . اين داستان عرفانى را شيخ در قلعهء فردجان نوشت و در آن شرح حال پيرى از اهل بيت المقدس بنام حىّ پسر يقظان آمده است . مراد ازين حىّ بن يقظان اشاره به « عقل فعّال » است كه صوفى زاهد را در وصول به حق ياورى مىكند . حىّ بن يقظان به وصيت پدر بگردش در بلاد مبادرت جسته و يقظان مفتاح همهء\r\n\r\n\r\n","description":"","footnote":"\r\n( 1 ) - رجوع شود به مقدمهء التفهيم چاپ آقاى همايى استاد محترم دانشگاه تهران ، 1318 شمسى ص : قص - قفو\r\n( 2 ) - در اينجا ذكر رسالهء فارسى « اسطرلاب » از ابو الحسين عبد الرحمن بن عمر صوفى رازى ( م 376 ) و « جامع شاهى » از ابو سعيد احمد بن محمد بن عبد الجليل سگزى لازمست « فهرست كتابخانهء مركزى دانشگاه ؛ بخش 3 از ج 3 ص 829 و 870 »\r\n","page_name":" 630 ","page_number":656},
  {"content":"\r\n\r\nعلوم را بپسر داده بود . حىّ نويسندهء كتاب را با خود بسياحت عالم برد ، نخست او را بچشمه‌يى عجيب نظير چشمهء حيات كه در داستان اسكندر مىبينيم راهنمايى كرد .\r\nهركس ازين چشمه بنوشد از بيابانهاى سخت و كوههاى بلند ميتواند گذشت . اين چشمه در آنسوى ظلمات و در بيابانى روشن و نورانى واقعست ( يعنى فلسفه در آنسوى جهل ) . سپس از دو قسمت عالم ، عالم ماده و عالم معنى ، و طى مراحل و وصول به حق بطريق رمز سخن رفته و اين بحث با بيانى شيرين به وصف واجب الوجود ختم شده است .\r\nداستان حىّ بن يقظان شيخ بسيار مورد توجه واقع شده و از جملهء كتبى است كه هم در عصر نويسنده ترجمه شده است . ترجمه و شرح فارسى اين كتاب بامر علاء الدولهء كاكويه و در دربار او انجام گرفت و مترجم و شارح آن ظاهرا يكى از شاگردان شيخ و بنابر عقيدهء بعضى ابو عبيد جوزجانيست . درين ترجمه و شرح نخست متن عربى هريك از عبارات و سپس ترجمهء آن بعنوان « تفسير » و بعد از آن « شرح » آن قسمت آمده است .\r\nفصاحت و سلامت كلام و سلاست بيان درين رساله بحدّ اعلى است و اگرچه مفردات كهن و تركيبات قديم فارسى در آن فراوانست ليكن كلمات عربى هم در آن چندان كم نيست . اين ترجمه و شرح چنان كه از مقدّمهء آن برميآيد در حيات ابو على فراهم آمده و بنابرين تاريخ تأليف آن پيش از 428 است و بهرحال اين تاريخ نمىتواند از تاريخ 433 يعنى تاريخ فوت علاء الدولهء كاكويه متأخّر باشد . آغاز اين رساله چنينست :\r\n« ستايش و آفرين مر يزدان گيهان‌دار را ، آفريدگار جهان و دارندهء زمين و آسمان ، گرداننده و روانندهء ستارگان ، به قضا و قدر روان ، درود بر بهترين و مهترين پيغمبران ، محمد مصطفى و بر اهل بيت و يارانش ، گزيدگان و پاكان . بزرگ فرمان خداوند جهان ، ملك عادل سيد مظفر منصور عضد الدين علاء الدوله و فخر الملة و تاج الامة ابو جعفر حسام امير المومنين ، كه جاويدان زياد اندر دولت و سلطانى و سرورى و كام‌روايى ، و جهان بمراد و سرسبز و بخت‌يار ، و زمانه مساعد و كارهاى هردو جهان بخواست وى ، به من بنده و خادم آمد بترجمه كردن بپارسى درى مر رسالتى را كه خواجهء رئيس ابو على كردست اندر شرح قصهء حى بن يقظان و پديد كردن رمزهاش و باز نمودن غرضهاش . پس من بنده بزرگ فرمان او را پيش رفتم و بدان مشغول شدم و\r\n\r\n","description":"","footnote":"","page_name":" 631 ","page_number":657},
  {"content":"\r\n\r\nاوميد دارم كه بدولت وى ايزد مرا توفيق دهد بر تمام كردن آن بفضل خويش . » « 1 »\r\nشش فصل و رسالهء استخراج دو اثر نجومى از ابو جعفر محمد بن ايوب حاسب طبرى از قدماء منجمين ايرانست . شش فصل رساله‌ييست در اصطرلاب و چنان كه مؤلف خود گفته است در جواب سؤالهايى كه ازو شده نگارش يافته و در آن همهء وجوه علمى و عملى اصطرلاب را بيان داشته است . كتاب استخراج در « شناختن عمر و بقاء آن » است كه يكى از مباحث نجوم شمرده ميشد « 2 » .\r\nتاريخ سيستان - از كتب معتبر فارسى كه قسمت بزرگى از آن در همين عهد نوشته شده تاريخ سيستانست . اين كتاب شامل دو قسمت متمايز از يكديگرست كه دو سبك مختلف از دو دورهء متفاوت دارد و بوسيلهء دو تن نگارش يافته است . قسمت اول آن تا حوادث سال 444 - 445 يعنى اوايل عهد تسلّط سلاجقه كه مصادفست با پايان عهدى كه مورد مطالعهء ماست نوشته شده و قسمت دوم بعد از آن تاريخ را تا حوادث سال 725 شامل است « 3 » و در اوايل قرن هشتم نگارش يافته و آنچه مورد مطالعه و علاقهء ما درين فصلست همان قسمت نخستين كتابست . درين قسمت بعضى از موارد مأخوذست از كتب قديمترى مانند نثر ابو المؤيد بلخى ، و ما بقى يعنى قسمت اعظم كتاب انشاء مؤلف نامعلوم آنست . روش نگارش اين مؤلف بسيار ساده و طبيعى است و اين سادگى و نزديكى بطبيعت و فصاحت نويسنده بحدّيست كه نثر او را همدوش فصحاى بزرگ قديم مانند بلعمى كرده است و اگرچه اين كتاب در پايان عهد مورد تحقيق ما نگارش يافته باز هم از لغات عربى و تركيبات مشكل تازى به نسبت بسيار زيادى خاليست و\r\n\r\n\r\n","description":"","footnote":"\r\n( 1 ) - ابن سينا و تمثيل عرفانى تصنيف هنرى كربين  ( Henry Corbin )  جلد اول قصهء حى - ابن يقظان متن عربى با ترجمه و شرح فارسى از يكى از معاصران ابن سينا و ترجمهء فرانسهء آن ، تهران 1331 شمسى ص 2 .\r\n( 2 ) - راجع به اين هردو كتاب رجوع شود به نمونهء سخن فارسى تأليف آقاى دكتر مهدى بيانى تهران 1317 ص 23 - 16 و به فهرست كتابخانه مركزى دانشگاه ج 3 بخش 2 ص 828 .\r\n( 3 ) - رجوع شود بمقدمهء تاريخ سيستان بتصحيح مرحوم ملك الشعراء بهار طاب ثراه . چاپ تهران 1314 شمسى\r\n","page_name":" 632 ","page_number":658},
  {"content":"\r\n\r\nمعمولا از كلمات سادهء مصطلح و پاره‌يى تركيباتست كه بمورد و غالبا از زبان عربى استعمال مىشود مانند سبحان اللّه العظيم و اعزّ اللّه الامير و امثال اينها . آثار كهنگى زبان و كلمات و تركيبات از بعضى موارد كتاب بدرجه‌يى مشهودست كه آن را بنثر عهد سامانى بشدت نزديك مىكند . كوتاهى جمله‌ها و رسا بودن عبارات و تمام بودن افعال و به كار رفتن تركيبات خاص كه بعضى از قبيل تركيبات محلى نويسنده است . از خصائص عمدهء اين كتاب شمرده مىشود .\r\nكشف المحجوب - اين كتاب مهم فلسفى از آثاريست كه در اواخر عهد مورد بحث ما بوجود آمده است و از جملهء مهمترين آثار اسمعيليه شمرده مىشود . مؤلف آن ابو يعقوب اسحق بن احمد سگزى است كه در اواخر قرن چهارم ميزيسته « 1 » . موضوع اين كتاب همچنانكه گفتيم حكمت بر مذاق اسمعيليان و شامل هفت اصل يا مقالت است كه هر مقالت منقسم مىشود به چند جستار : مقالت اول در توحيد باريتعالى و مقالت دوم در خلق اول ( خرد ) و مقالت سوم در خلق ثانى ( نفس ) و مقالت چهارم در خلق ثالث ( طبيعت ) و مقالت پنجم در خلق رابع ( موجودات روى زمين ) و مقالت ششم در خلق خامس ( نبوّت ) و مقالت هفتم در خلق ششم ( برانگيختن يعنى بعث و نشور - معاد ) . - روش سخن در غالب موارد اين كتاب بترجمه مىماند و بعيد نيست كه اين كتاب ترجمه‌يى از اصل تأليف ابو يعقوب سگزى باشد و يك‌جا عبارت كتاب اين فكر را تأييد مىكند و آن چنينست : « آگاه باش كى اندر اقاويل حكماى اديان رفته است كى نفس صورتيست برانگيخته از عقل اول و از بهر آن او را عقل ثانى خوانند و بدانك اندر سخن عرب برانگيختن بوذن كردن بوذ چنانك با يعقوب گويد : الانبعاث انفعال من البعث و المنبعث المنفعل و المبعوث المفعول » « 2 » . با اينحال سبك نگارش كتاب بسيار قديمست و اگرچه كلمات عربى در آن بسيارست اما هيأت انشاء و استعمال بسيارى از كلمات و تركيبات كهن مىرساند كه نبايد تاريخ تحرير اين نسخهء فارسى از اوايل قرن پنجم جديدتر باشد . آغاز اين كتاب\r\n\r\n\r\n","description":"","footnote":"\r\n( 1 ) - رجوع شود بمقدمهء كشف المحجوب ابو يعقوب سگزى چاپ تهران سال 1327 شمسى بقلم آقاى هانرى كوربن ص 9\r\n( 2 ) - كشف المحجوب ص 83\r\n","page_name":" 633 ","page_number":659},
  {"content":"\r\n\r\nچنين است :\r\n« آگاه باش كى حقايق علم در حجابست از ابليس و ذرّيت او و ظاهرست نزديك اولياء خذاى و گزيذگان او ، زيراك آن سرّ ايزذست كى بذان آگاه كنذ آنكس را كى خواهذ از اولياء او ، و علم در خزينهء اوست كى بذان منت كنذ بر آنكس كى خواهذ از بندگان او ، و هر كى محرومست از آن در گم شذگى همى گرديذ و در كورى همىرفت ، بر دلهاى ايشان قفلهاست كى آن را نگشايند ، و از خرذ ايشان بند قفلها برنخيزذ ، و اولياء ايزذ در مرغزارهاى بهشت همى چرند و از درختان آن همىچنند و اندر جويهاى آن سباحت همى كنند ، سير نشوند از آن يك ساعت ، و ناتوان نگردند . بشناختند معبود خويش را و مجرد و پاك بكردند او را از نشان آفريذها و پاكيزه كردند او را از همهء صفات آفريذها ، و خداوندان گم شذگى ماننده كردند آفريذگار را بآفريذه ، و در حدّ آوردند و مثال كردند او را بصفات ، تا در شمار آوردند ، و نادان شذند بشناختن فريشتگان و درجات آفرينش و منكر شذند بخبر دانسته ، و بگرويذند بخبر نايافته ، و خذاوندان حقايق عارفند بفريشتگان ايزذ و عالم‌اند بدرجات آفرينش ، نشناسند نايافته را ، و دانند دانسته را ، و همى اوميد دارند آن را كى شايذ بوذن ، تا فروآيند بذيشان فريشتگان . »\r\nرسائل ابو نصر مشكان - ابو نصر منصور بن مشكان از كتّاب بزرگ عهد غزنوى است و ظاهرا بعد از انتخاب شمس الكفاة احمد بن حسن ميمندى بوزارت ( 401 هجرى ) و خالى ماندن محل و منصب صاحب ديوان رسائل ، بو نصر به اين سمت برگزيده شد و در عهد محمود و مسعود همواره اين شغل را با كمال امانت و تدبير برعهده داشت ، تا در سال 431 درگذشت . ابو نصر در نثر پارسى و عربى هردو دست داشت و ازو آثارى در عربى و فارسى ذكر كرده‌اند و بيهقى چند نامهء پارسى او را در تاريخ خود نقل كرده و از آن جمله است نامهء اعيان دولت غزنوى بسلطان مسعود و دعوت او بغزنين « 1 » و نامهء سلطان مسعود به قدر خان « 2 » و نامهء سلطان مسعود به آلتونتاش خوارزمشاه « 3 » .\r\nقسمت رياضى دانشنامهء علايى - پيش ازين گفتيم كه ابو على سينا بفرمان علاء الدولهء كاكويه بر آن شده بود كه كتاب جامعى در انواع علوم حكمى يعنى منطق و الهيات و طبيعيات و رياضيات به زبان پارسى بنويسد ليكن قسمت رياضى آن كتاب ظاهرا\r\n\r\n\r\n","description":"","footnote":"\r\n( 1 ) - تاريخ بيهقى چاپ مرحوم دكتر غنى و آقاى دكتر فياض ، ص 2 - 4\r\n( 2 ) - ايضا ص 78 - 84\r\n( 3 ) - ايضا ص 88 - 91\r\n","page_name":" 634 ","page_number":660},
  {"content":"\r\n\r\nاز بين رفت . اين كار را شاگرد او ابو عبيد جوزجانى بانجام رسانيد . ابو عبيد همين كار را هم در تكميل كتاب نجات شيخ كرد يعنى كتاب رياضى را بر آن افزود « 1 » . ابو عبيد در آغاز قسمت رياضى دانشنامه گفته است كه آن را از روى كتب رياضى شيخ ترتيب داده و بپارسى درى نوشته و بكتاب دانشنامه پيوسته است :\r\n« چنين گويد عبد الواحد محمد جوزجانى كه آنگاه كه من به خدمت خواجهء رئيس قدس اللّه روحه بودم ، حريص بودم بر جمع كردن تصانيف او و بدست آوردن آن زيرا خواجهء رئيس را عادت چنان بود كه آنچه تصنيف كردى بدان كسى دادى كه ازو خواسته بودى و از بهر خويش نسخت نگرفتى و از بزرگ تصانيف او دانشنامهء علاييست و آنچه در او از رياضيات بكرد ضايع شده بود و بدستم نيفتاد ، و مرادشخوار آمد ناتمامى اين كتاب ، و ليكن از رسالتها كه خواجه كرده بود درين باب رسالتى داشتم كه در اصلهاى هندسه كرده بود و در او چندانى ياد كرده بود ازين علم كه هركه آن بداند راه يابد بدانستن كتاب مجسطى ، و اين رسالت چون مختصرى است از كتاب اوقليدس و جاى جاى در او راه عمل درست رفته است و بدان راه پديد كرده است ، و رسالتى ديگر نيز داشتم كه در دانستن رصد هاى كلى كرده است و شناختن تركيب افلاك ، و اين چون مختصرى است از كتاب مجسطى ، و رسالتى ديگر داشتم در علم موسيقى مختصرى از آن ، و ليكن در علم ارثماطيقى چيزى نداشتم از تصانيف او ، مختصر ، پس من از كتاب ارثماطيقى كه او كرده است ، از جملهء كتاب شفا ، چندان برچيدم از مسئلهاى او كه بدان علم موسيقى در توان يافتن ، و اين رسالتها بپارسى درى كردم و بدين كتاب پيوستم تا كتاب تمام گردد از ايزد تعالى توفيق خواستم بر تمام آنچه قصد كردم . . . » « 2 »\r\nزين الاخبار از جملهء كتب معتبر تاريخست كه در اواخر اين عهد تأليف شد .\r\nمؤلف اين كتاب ابو سعيد عبد الحى بن ضحاك بن محمود گرديزى غزنوى معاصر غزنويانست و كتاب او شامل وقايع از ابتداى خلقت تا پايان دورهء مودود بن مسعود غزنوى ( 432 - 440 ) و متضمن اطلاعاتى در تواريخ و اعياد و رسوم ملل و حوادث عالم و داراى نثرى روان و ساده است . از مختصات كلام گرديزى رعايت جانب ايجاز و ذكر رؤس حوادث و اجتناب از اسهاب و تطويل و عدم ورود در جزئياتست . با آنكه در كلام گرديزى لغات تازى باندازهء كافى راه يافته ، معذلك روش نگارش او كهنه و نزديك بروش دورهء سامانيست .\r\n\r\n\r\n","description":"","footnote":"\r\n( 1 ) - تاريخ علوم عقلى در تمدن اسلامى ، دكتر صفا ، چاپ اول ج 1 ، ص 288\r\n( 2 ) - نقل از كتاب نمونهء سخن فارسى تأليف آقاى دكتر مهدى بيانى ص 88 - 89\r\n","page_name":" 635 ","page_number":661},
  {"content":"\r\n\r\nقصص الانبيا از اسحق بن ابراهيم بن منصور بن خلف نيشابورى - مطالب آن منقولست از روايت كلبى ( م . 146 ) از ابن عباس در ذكر « قصص قرآن » . اسحق بن ابراهيم ميان روايت خود و كلبى هفت واسطه ذكر كرده است و بنابرين بايد قاعدة در ميانهء قرن پنجم يعنى درست در پايان دوره‌يى كه مورد مطالعهء ماست زيسته باشد « 1 » . عبارت كتاب و به كار رفتن كلمات وافر عربى در آنها و در عين حال كهنگى قسمتى از تركيبات و كلمات ، ما را بر آن ميدارد كه تصوّر تصرفاتى را درين كتاب بكنيم و اين امر نسبت بيك كتاب دينى كه مورد علاقه و استفادهء عامه و دستخوش تطاول نسّاخ مختلف بوده است مستبعد به نظر نميرسد .\r\n\r\n4 - تازىگويان ايران در قرن چهارم و آغاز قرن پنجم\r\nقرن چهارم و اوايل قرن پنجم مهمترين دورهء ظهور نويسندگان و شاعران بزرگ تازىگوى در ايران و دورهء كمال ترقى ادب عربى درين سامانست . در رديف نويسندگان و شاعران بزرگ پارسىزبان ايران كه درين دوره بسر مىبردند ، گروه بزرگى از شاعران و نويسندگان و ادبا و مورّخان كه به زبان عربى نثر و نظم داشته‌اند ، در خدمت سلاطين باعزاز و اكرام مىزيستند و از آنان درين مدت آثار معروف بر جاى مانده است . بعضى از شعرا و نويسندگان پارسى درين عهد از جملهء شاعران و نويسندگان تازىگوى بزرگند مانند شهيد بلخى و ابو على سينا و شمس المعالى قابوس و ابو الفتح بستى و بو نصر مشكان و جز آنان ، و چون معمولا وزرا از ميان دبيران بزرگ كه لامحاله با علوم آشنايى كامل داشته‌اند انتخاب ميشدند ، نويسندگان بزرگى از ايران كه به زبان عربى نظم و نثر داشته‌اند بوزارت رسيدند ، و پيداست كه وجود آنان در نشر ادب عربى در ايران و گردآوردن ادبا و شعرا و نويسندگان عربىگوى در دربارها ، و تشويق آنان\r\n\r\n\r\n","description":"","footnote":"\r\n( 1 ) - نمونهء سخن فارسى ص 114\r\n","page_name":" 636 ","page_number":662},
  {"content":"\r\n\r\nبسيار مؤثر بوده است . روش تحصيل زبان و ادب عربى درين قرن همچنانكه ضمن تحقيق در علوم ادبى اين عصر ديده‌ايم طورى بود كه موجب مهارت طالبان علوم در انشاء ميشد و به همين سبب عدد شاعران و نويسندگان عربىزبان پارسىنژاد درين عهد بسيارست .\r\n\r\nنثر عربى\r\nدر قرن چهارم و آغاز قرن پنجم در نثر عربى دو جريان مختلف مشاهده مىشود يكى توجه بنثر مصنوع و ديگر نثر مرسل و دور از صنايع كه خاص نويسندگان كتب علمى و بعضى از ادبا مانند ابو حيّان توحيدى بوده است . ابو حيّان توحيدى در نگارش كتب خود بصنايع توجهى نداشت . هرجا آن صنايع بطبيعت بر قلم او جارى ميشد از آنها استفاده ميكرد و در غير اين صورت از آوردن آنها خوددارى مينمود . مثل آنست كه ابو حيّان توجه بصنايع گوناگون و فدا كردن معانى را براى خاطر آنها نمىپسنديد و اين معنى از مثالبى كه براى صاحب بن عبّاد شمرده است برميآيد « 1 » .\r\nنويسندگان تواريخ از قبيل ابو منصور ثعالبى و ابو الفرج اصفهانى و حمزة بن الحسن اصفهانى و جز آنان هم معمولا همين روش را داشتند مگر بعضى از آنان مثل عتبى كه احيانا تاريخ را جولانگاه صنايع قرار ميداده و درين راه از افراط و تندروى هم امتناعى نداشته‌اند .\r\nموضوع مهم در نثر عربى قرن چهارم و نيمهء اول قرن پنجم شيوع فن و صنعت است در آن . در قرن دوم و سوم و اوايل قرن چهارم نويسندگان زبان عربى تحت تأثير ادب پهلوى و يونانى از تصنّع دورى مىجستند و آثار آن ايام همه بنثر مرسل و خالى از هرگونه تكلّف است . سادگى و روانى كلام نويسندگان اين دوره را بجاى توجّه بظواهر الفاظ متوجه بيان معانى و مطالب مهم و بحث‌هاى سودمند در موارد مختلف مىكرد ليكن در قرن چهارم توجه نويسندگان بيشتر متوجه الفاظ شد و آمادگى زبان عرب براى استفاده از صنايع هم آنانرا درين كار تشجيع نمود چنان كه به زودى آثار مختلفى به اين سبك پديد آمد و اكثر نويسندگان متوجه اين طريقه شدند .\r\n\r\n\r\n","description":"","footnote":"\r\n( 1 ) - معجم الادباء ياقوت حموى چاپ مصر ج 6 ص 190 و صحائف بعد از آن\r\n","page_name":" 637 ","page_number":663},
  {"content":"\r\n\r\nسجع در نثر عربى اواخر دورهء جاهليت بوفور ديده مىشود ، على الخصوص در عبارت كهّان و خطبا ، ليكن بعد از ظهور اسلام اين روش متروك ماند و جاى آن را سادگى عبارات گرفت . وقتى نويسندگان زبان عربى خواستند بروش قديم نثر عربى بازگردند مقدمات امر براى آنان آماده بود و به همين سبب ترقى روش جديد حاجت بوقت بسيار و صرف مجاهدات فراوان نداشت . وجود كتبى كه در لغات مترادف يا اسماء مختلف از اشياء معين بوسيلهء روات و لغويان فراهم آمده بود ، و نشر معاجم متعدد از دورهء خليل بن احمد ببعد ، و وسعت دايرهء زبان عربى بر اثر ورود لغات كثير از زبانهاى يونانى و ايرانى و غيره ، هم درين راه بنويسندگان ياورى بسيار كرد و آوردن مترادفات و به كار بردن سجع و جناس و ورود در صنايعى را از قبيل مماثله و ترصيع و غيره براى آنان آسان ساخت .\r\nتوجه بصنايع بيشتر از كتابت رسائل سرچشمه گرفت و اصولا كتابت رسائل اثر بسيار در بلاغت عرب داشت و وسيلهء خوبى براى تفنّن بود و در زبان فارسى هم سجع و ساير صنايع لفظى بيشتر بوسيلهء مترسّلان شيوع يافت . رسائل اعم از سلطانيات و اخوانيات ميدانى براى به كار بردن صنايع و وارد كردن اصطلاحات و امثال و آراستن كلام بزيورهاى گوناگون لفظى و معنوى بود . غالبا معانى كم در آنها با الفاظ بسيار و با تفنّن و تنوّق نموده ميشد و مترسّلين دستگاههاى مختلف حكّام و امرا و خلفا و سلاطين درين امر با يكديگر رقابت مىورزيدند و همين رقابت خود بر توسعهء دايرهء صنايع در كلام مىافزود .\r\nدرين دوره تنوّع در موضوعات نثر بسيار بوده است زيرا دسته‌هاى مختلف علمى و مذهبى و ادبى هريك براى خود موضوعات خاصى در كتابت داشتند .\r\nدر رأس نويسندگان اين عهد ابن العميد ابو الفضل محمد بن حسين قرار دارد .\r\nوى از مردم قم بوده و ولادت و نشأتش در آنجا اتفاق افتاد و همانجا نزديكى از ادباء بزرگ بنام ابو على احمد بن اسمعيل بن عبد اللّه قمى معروف به ابن سمكه از حكما و ادبا و مترسلين عهد خود تلمّذ كرد و مانند استاد خود مذهب اهل عدل و توحيد ( اعتزال ) را پذيرفت و به همين سبب خلاف صاحب بن عباد بحكمت علاقهء تام داشت و ادب او ممزوج بعلوم\r\n\r\n","description":"","footnote":"","page_name":" 638 ","page_number":664},
  {"content":"\r\n\r\nعقليه بود و به همين جهت منادمان و مجالسان او هم اكثر ازين طبقه بوده‌اند مانند ابو محمّد هندو و ابو على مسكويه و ابن سمكه . پدر ابن العميد يعنى ابو عبد اللّه حسين معروف به « كله » دبير ماكان كاكى بوده و بعد از كشته شدن ماكان باسارت بخراسان رفت و در آنجا بعهد سلطنت نوح بن نصر صاحب ديوان رسائل شد و بعميد معروف گرديد و باينجهت ابو الفضل را ابن العميد گفته‌اند . ابن العميد بعد از پدر در خدمت ركن الدوله حسن وارد شد و بوزارت او رسيد و تا پايان حيات خود يعنى سال 360 در وزارت آل بويه برقرار بود . اهميت ابن العميد بيشتر در آنست كه صنايع لفظيه را با معانى دقيق گرد آورد و در بلاغت بدرجه‌يى رسيد كه او را تالى عبد الحميد آوردند و گفتند « بدئت الكتابة بعبد الحميد و ختمت بابن العميد » .\r\nشاگرد ابن العميد صاحب كافى ابو القاسم اسمعيل بن عبّاد « 1 » از اهل طالقان بود .\r\nابتدا نزد ابن فارس تلمّذ ميكرد و سپس به خدمت ابن العميد درآمد و بعد از فوت او و بر كنار شدن ابو الفتح پسر ابن العميد ، بوزارت مؤيد الدوله رسيد و همچنان در مقام خود باقى بود تا در سال 385 درگذشت . صاحب علاوه بر تدبير و كاردانى ، در علوم لسانى و ادب و كلام سرآمد عصر بود و شعرا و نويسندگان را راتبهء منظم و صلات و جوايز فراوان مىبخشيد . پيش ازين توجه صاحب را بعلوم ادبى بيان داشته و گفته‌ايم كه او تأليفاتى درين باب داشت كه اهمّ آنها كتاب المحيط در علم لغت است . روش انشاء صاحب در كتب و رسائل او متوجه بايراد صنايع لفظى بود . صاحب در استعمال سجع به حدى زياده‌روى ميكرد كه ازين بابت مورد ايراد معاصران خود قرار گرفت و اين توجه شديد بصنايع مخصوصا در رسائل او به خوبى ديده مىشود . رسائل صاحب در انواع مختلف سلطانى و اخوانيست و مجموعهء بزرگى از همهء آنها در دست است كه اخيرا بطبع رسيده است « 2 » .\r\nيكى از بزرگترين نويسندگان اين عهد كه از علماى معروف ادب محسوب مىشود ابو بكر محمد بن عباس خوارزمى ( م . 383 ) است كه اصلش از خوارزم و\r\n\r\n\r\n","description":"","footnote":"\r\n( 1 ) - معجم الادبا چاپ مصر ج 6 ص 168 - 317\r\n( 2 ) - رسائل صاحب بن عباد چاپ مصر ، 1947 ميلادى ( 1366 قمرى )\r\n","page_name":" 639 ","page_number":665},
  {"content":"\r\n\r\nمادرش از طبرستان يعنى خواهر محمد بن جرير الطبرى بوده است . وى در حفظ اشعار و ايام و اخبار عرب و در لغت و نحو و شعر و ادب عربى وحيد عصر خود بوده است .\r\nرسائل خوارزمى بداشتن محسنات بديعيه ممتازست و در همان حال سلاست و روانى خاص از آن مشهود مىباشد و ازين جهت بين اسلوب او و اسلوب نويسندگان عربى در قرن سوم شباهت و قرابتى وجود دارد و اين معنى از مجموعهء رسائل خوارزمى به خوبى مشهودست « 1 » .\r\nمعاصر خوارزمى احمد بن حسين همدانى معروف به بديع الزمان همدانى ( م . 398 ) است . وى علوم ادبى را در همدان نزد ابن فارس رازى فراگرفت و بعد از آن به خدمت صاحب بن عبّاد رسيد و ازو نيز در علوم ادبيهء عرب استفاده كرد . اهميت بديع الزمان در آنست كه چه در رسائل و چه در مقامات خود صنعت را به حد كمال رسانيد و مخصوصا مقامه‌نويسى را كه ابن دريد آغاز كرده بود رونق و كمالى داد و اكنون رسائل و مقامات او هردو در دست است و بطبع رسيده « 2 » .\r\nشمس المعالى قابوس بن وشمگير بن زيار ديلمى پادشاه مشهور زيارى ( م . 403 ) « 3 » از نويسندگان بزرگ اين عهدست كه رسائلى ازو به عربى و اشعارى بتازى و پارسى باقى مانده است . مجموعهء رسائل او را ابو الحسن على بن محمد يزدادى گرد آورده و به « كمال البلاغة » موسوم داشته است و آن اكنون در دست است و بچاپ رسيده . از اشعار پارسى او اين ابيات در لباب الالباب عوفى آمده است « 4 » :\r\n كار جهان سراسر آزست يا نياز * من پيش دل نيارم آز و نياز را\r\nمن بيست چيز را ز جهان برگزيده‌ام * تا هم بدان گذارم عمر دراز را\r\nشعر و سرود و رود و مى خوشگوار را * شطرنج و نرد و صيدگه و يوز و باز را\r\nميدان و گوى و بارگه و رزم و بزم را * اسپ و سلاح و جود و دعا و نماز را \r\n* *\r\n شش چيز در آن زلف تو دارد معدن * پيچ و گره و بند و خم و تاب و شكن \r\n\r\n\r\n","description":"","footnote":"\r\n( 1 ) - رسائل الخوارزمى طبع قسطنطنيه 1297 قمرى\r\n( 2 ) - براى اطلاع از احوال او رجوع شود به معجم الادباء ياقوت ج 2 ص 161 - 202\r\n( 3 ) - ايضا ج 16 ص 219 - 233\r\n( 4 ) - لباب الالباب چاپ ليدن ج 1 ص 30\r\n","page_name":" 640 ","page_number":666},
  {"content":"\r\n\r\n شش چيز دگر نگر وطنشان دل من * عشق و غم و درد وُ گرم و تيمار و حزن \r\n* * *\r\n گل شاه نشاط آمد و مى مير طرب * ز آن روى بدين دو مىكنم عيش طلب\r\nخواهى كه درين بدانى اى ماه سبب * گل رنگ رخت دارد و مى طعم دو لب \r\nابو نصر محمد بن عبد الجبار عتبى ( م . 427 ) از اهل رى و از كبار مترسلان ايران در قرن چهارم و آغاز قرن پنجم است كه ديرگاهى در خراسان در دستگاه ابو على سيمجور و ناصر الدين سبكتكين بسر ميبرد و چندى هم سمت نيابت شمس المعالى قابوس را در خراسان داشته و مدتى در نيشابور نزد امير نصر بن ناصر الدين سبكتكين سپهسالار خراسان از قبل سلطان محمود بسر ميبرده است . كتاب مشهور او تاريخ يمينى است كه در شرح سلطنت سبكتكين و سلطان محمود تا سال 412 نوشته شده و بنام يمين الدوله محمود بتاريخ يمينى موسوم گرديده است . عتبى بسيارى از حوادث اواخر عهد سامانى را بمناسبت در كتاب خود آورده و آن اطلاعات نيز بسيار سودمند و مفيدست . اين كتاب را ابو شرف ناصح بن ظفر جرفادقانى ( گلپايگانى ) در آغاز قرن هفتم بنثر مصنوع پارسى ترجمه كرده است .\r\nديگر از نويسندگان اين عهد ابو منصور عبد الملك بن محمد ثعالبى نيشابورى ( م . 429 ) اديب و نويسنده و مورخ بزرگ ايران در قرن چهارم و آغاز قرن پنجم است كه در هردو روش نثر مصنوع و مرسل استاد بوده است . از آثار مشهور او كتاب يتيمة - الدهر در شرح احوال شعراى بزرگ عهد مؤلف از شام تا ماوراء النهرست كه هم از حيث انشاء بليغ و هم از باب اشتمال بر احوال و اشعار بسيارى از شعراى آن عصر خاصه شعراى تازىگوى ايران كه غالبا از وزرا و رجال بزرگ عهد بوده‌اند ، اهميت بسيار دارد . ثعالبى كتاب يتيمة الدهر را بوسيلهء ذيلى بنام تتمة اليتيمة تكميل كرده و اين هر دو كتاب طبع شده است . ديگر از كتب او كتاب الاعجاز و الايجاز . خاص الخاص ، ثمار القلوب فى المضاف و المنسوب ، نثر النظم ، كتاب التمثيل و المحاضرة و چند اثر ديگرست كه مهمتر از همه كتاب « غرر اخبار ملوك الفرس و سيرهم » در تاريخ ايران قديم مىباشد كه ثعالبى در تأليف آن مخصوصا از كتاب شاهنامهء ابو منصورى استفادهء\r\n\r\n","description":"","footnote":"","page_name":" 641 ","page_number":667},
  {"content":"\r\n\r\nبسيار كرده است « 1 » . اين كتاب را ثعالبى باسم نصر بن ناصر الدين سبكتكين درآورده و بنابراين محققا پيش از سال 412 يعنى سال فوت آن اميرزاده بتأليف آن توفيق يافته است .\r\nدر زمرهء نويسندگان معروف اين عهد ذكر نام ابو حيّان التوحيدى ، على بن محمد بن العباس اديب و فيلسوف و معتزلى مشهور قرن چهارم ( م . 400 ) لازمست .\r\nوى از جملهء دانشمندان بزرگ اين عصرست و در حسن تنظيم مطالب و سهولت انشاء چندان مهارت داشته است كه او را « جاحظ ثانى » لقب داده‌اند . ابو حيان علوم ادبى را در خدمت ابو سعيد سيرافى آموخت و چندى هم در محضر ابو سليمان منطقى سجستانى با گروهى بزرگ از دانشمندان و حكماى عهد خود معاشرت داشته و مدتى نيز درك خدمت ابن العميد و ابن عباد و ابن سعدان را كرده و با ابو على مسكويه فيلسوف و نويسندهء بزرگ رابطه داشته است « 2 » . از آثار مهم او آنچه در دست داريم كتاب الامتاع و المؤانسة ، كتاب الهوامل و الشوامل ، كتاب المقابسات ، كتاب البصائر ، رسالة فى الصداقة است .\r\nابو الفرج على بن الحسين الاصفهانى ( 284 - 356 ) نويسنده و اديب بزرگ قرن چهارم از مؤلفان عهد بويى و از كسانيست كه هيچگاه اهميت خود را در تاريخ تمدن اسلامى از دست نداده‌اند . وى در ادب شاگرد ابن دريد و ابن الانبارى ( م . 328 ) و محمد بن جرير الطبرى بوده و اثر مشهورش كتاب الاغانيست كه رجال قرن چهارم مانند صاحب بن عباد و عضد الدولهء ديلمى به آن توجه بسيار داشتند و گفته‌اند عضد الدوله اين كتاب را از خود در سفر و حضر دور نمىداشت . ابو الفرج غير از اغانى كتب ديگرى مانند « مقاتل الطالبيين » و « الاماء الشواعر » و « الديارات » تأليف كرد « 3 » .\r\nدرينجا ذكر يك نويسندهء بزرگ بغدادى را هم از باب اهميت فراوانى كه دارد\r\n\r\n\r\n","description":"","footnote":"\r\n( 1 ) - رجوع شود به تاريخ ادبيات ايران تأليف آقاى فروزانفر ص 132 - 133 ؛ مقدمهء زوتنبرگ  Zotenberg  بر چاپ كتاب غرر اخبار ملوك الفرس ؛ حماسه‌سرايى در ايران ، دكتر صفا ، چاپ اول ص 99 - 103\r\n( 2 ) - معجم الادبا ج 15 ص 5 - 52 و رجوع شود بطبقات الشافعيهء سبكى ج 4 ص 2 - 3\r\n( 3 ) - وفيات الاعيان چاپ مصر ج 1 ص 475 - 476 ؛ معجم الادبا ج 13 ص 94 - 136\r\n","page_name":" 642 ","page_number":668},
  {"content":"\r\n\r\nلازم ميدانيم و او محمد بن اسحاق النديم الورّاق معروف به « ابن النديم » ( م . 378 ) است كه كتاب مشهورش الفهرست در نوع خود اولين و مهمترين كتاب در تمدن اسلامى و در دنياى قديمست . درين كتاب ابن النديم راجع بجميع علومى كه در تمدن اسلامى رائج بود ، و علماى معروف آن علوم تا عهد خود ، و كتب مشهورى كه نوشتند ، و همچنين راجع بعلماى قديم در علوم اوايل ، و ناقلين كتب آنان ، و اصحاب آن علوم در اسلام با تأليفاتشان ، و تمام كتبى كه از زبانهاى مختلف در موضوعات گوناگون به عربى ترجمه شده بود ، بحث كرده و حتى از تحقيق در اديان و مذاهب معروف عهد خود و كتب مشهور آنها و ترجمه‌هايى كه از آنها شده بود ، نيز غافل نمانده و بدين‌طريق يكى از بهترين كتب دورهء بلوغ تمدن اسلامى را بوجود آورده است « 1 » .\r\nابو هلال العسكرى ( م . 395 ) منسوب به شهر « عسكر مكرم » از بلاد خوزستان از ادبا و نويسندگان و مؤلفان ادبى بزرگ اين دوره است و از جملهء آثار او كتاب الصناعتين و ديوان المعانى و جمهرة الامثال و التفضيل بين بلاغة العرب و العجم است .\r\nاز كبار مورخان و ادباى اين عصر كه تجاوز از دورهء حيات او نبايد سبب فوت نامش از شمار بزرگان اين عهد گردد ابو عبد الله حمزة بن الحسن الاصفهانى ( ولادت در حدود سال 270 و وفات در حوالى سالهاى 350 الى 360 ) مؤلف كتاب مشهور تاريخ سنى ملوك الارض و الانبياء و كتاب التصحيف و كتاب كبار البشر و كتاب الامثالست كه همه را در دست داريم . كتاب سنى ملوك الارض و الانبياء از حيث اشتمال بر اطلاعات كثير راجع بايران داراى اهميت فراوانست و همين كتابست كه در تأليف كتاب مجمل - التواريخ و القصص اساس كار قرار گرفته است .\r\nاز مورخ و فيلسوف و دانشمند بزرگ اين عهد ابو على مسكويه و كتاب تجارب - الامم او با ساير تأليفاتش پيش ازين ياد كرده‌ايم و تكرار نام او در اينجا تنها براى تذكار اهميتش در عالم نويسندگى است .\r\n\r\n\r\n","description":"","footnote":"\r\n( 1 ) - براى اطلاع از احوال ابن النديم رجوع شود بمقدمهء الفهرست چاپ مصر و ظهر الاسلام ج 1 ص 244 - 245\r\n","page_name":" 643 ","page_number":669},
  {"content":"\r\n\r\n\r\nشعر عربى\r\nشعر عربى در قرن چهارم و آغاز قرن پنجم همان سيرى را كه در قرن دوم و سوم پيش گرفته بود ، ادامه داد و بمراحل قطعى كمال رسانيد چنان كه چه از حيث لفظ و ظاهر تركيبات و عبارات ، و چه از باب معنى و دقت آن ، و چه از جهت ورود مضامين و افكار علمى دقيق در شعر ، سرآمد همهء ادوار شعر عرب قرار گرفته است و در همين دوره است كه شاعران بزرگ و نام‌آورى كه از اساطين شعر عربند مانند ابو الطيب المتنبى ( 303 - 354 ) و ابو العلاء معرى ( 363 - 449 ) و ابن هانى اندلسى و ابو الحسن السلامى و ابن حجاج و شريف الرضى و شريف - المرتضى و نظاير آنان ظهور كرده‌اند . شعر عربى در ايران اين دوره هم به همان نسبت رواج داشت كه نثر عربى ، و كمتر فيلسوف يا اديب يا مورخ و نويسنده است كه درين عهد در ايران زيسته باشد و ديوان شعر عربى نداشته يا ابياتى ازو نقل نشده باشد مانند ابو الحسن شهيد بلخى و ابن العميد و صاحب بن عباد و ابو على مسكويه و شمس اثمعالى قابوس و ابو على سينا و بديع الزمان همدانى و ابو بكر خوارزمى و ابو منصور ثعالبى و ابو الحسن على بن عبد العزيز جرجانى و ابو ريحان بيرونى و ابو الفرج اصفهانى و ابن هندو و جز آنان كه ذكر همهء ايشان گذشته است .\r\nبر اثر تشويق عضد الدوله و ابن العميد و ابن سعدان و صاحب بن عباد و ابو الفضل بلعمى و عتبى و جيهانى و ابو الحسين سهيلى « 1 » و امثال آنان از شعرا و ادبا ، چه در عراق و چه در خراسان ، رواج شعر عربى به حد اعلى رسيده بود چنان كه برشمردن همهء شاعران فارسى زبان عربىگوى درين عهد بواقع دشوارست و خواننده براى وصول به اين مقصود بايد بكتاب يتيمة الدهر و تتمة اليتيمة و دمية القصر و نظائر آنها مراجعه كند و ازين ميان بذكر شاعرانى مانند محمد بن موسى الحدادى البلخى و ابو عبد الله الضرير الابيوردى و مهيار الديلمى و ابو الفتح على بن محمد البستى ( كه شرح حال او را پيش ازين آورده‌ايم ) اقتصار مىشود .\r\nابو الحسين مهيار بن مرزويهء ديلمى كاتب و شاعرى مشهورست . وى ابتدا دين زرتشتى داشت و بعد بر دست شريف رضى ابو الحسن محمد الموسوى اسلام آورد و در\r\n\r\n\r\n","description":"","footnote":"\r\n( 1 ) - او خود نيز شاعرى ماهر بود . رجوع شود به معجم الادبا ج 5 ص 31 - 34\r\n","page_name":" 644 ","page_number":670},
  {"content":"\r\n\r\nخدمت او به تحصيل فنون ادب و شعر پرداخت و به زودى بزرگترين شاعر عهد خود شد و ديوان شعر او را چهار جلد نوشته‌اند . وفات او در 428 اتفاق افتاد .\r\nطبع سوم از مجلد اول كتاب « تاريخ ادبيات در ايران » بتاريخ پنجم امرداد ماه 1338 شمسى در تهران پايان يافت .\r\nبمنه و كرمه .\r\nذبيح اللّه صفا\r\n\r\n","description":"","footnote":"","page_name":" 645 ","page_number":671},
  {"content":"\r\n . \r\n","description":"","footnote":"","page_name":" 646 ","page_number":672},
  {"content":"\r\n\r\n\r\nفهرست عام اعلام تاريخى و جغرافيايى و اماكن و اسامى كتب و فرق و اقوام\r\n\r\n","description":"","footnote":"","page_name":" 647 ","page_number":673},
  {"content":"\r\n . \r\n","description":"","footnote":"","page_name":" 648 ","page_number":674},
  {"content":"\r\n\r\n\r\n1 - فهرست اعلام تاريخى « 1 »\r\nآ آتش ( احمد ) : 601\r\nآتور فرنبغ پسر فرخزاد : 135 ، 139\r\nآدم ابو البشر : 63 ، 175 ، 620\r\nآذرباد زرادشتان : 172\r\nآذرباد مهراسپندان : 139\r\nآذر بيكدلى : 307 ، 371 ، 409 ، 441 ، 442 ، 458 ، 531\r\nآزاد سرو : 473 ، 489 ، 616\r\nآذرميدخت : 5\r\nآسنستان : 562\r\nآغاجى ( ابو الحسن على بن الياس ) : 206 ، 357 ، 367 ، 429 - 431\r\nآغش و هادان : 220\r\nآلتو نتاش خوارزمشاه : 208 ، 634\r\nآكاسيوس : 96 ، 97 ، 98\r\nآنكتيل دوپرون  ( Anqetil duPerron )  : 137\r\nالف اباليش : 135 ، 139\r\nابان بن عبد الحميد بن لاحق : 192\r\nابراهيم عليه السلام : 63 ، 329\r\nابراهيم ( مطران ماد ) : 97\r\nابراهيم بن الاغلب : 202\r\nابراهيم بن حبيب الفزارى : 110 ، 114\r\nابراهيم بن سيار نظام معتزلى : رجوع شود به نظام\r\nابراهيم بن سيمجور : 209\r\nابراهيم بن محمد بن على : 14 ، 15 ، 16 ، 21\r\nابراهيم الشجرى : 155\r\nابراهيم بن يسار : 191\r\nابرخس : 334\r\nابرقلس  ( Praclus )  : 103 ، 285\r\nابسقلاوس : 112\r\nابقراط : 111 ، 118 ، 343\r\nابن ابى اصيبعه : 118 ، 289 ، 309 ، 313 ، 314 ، 345 ، 627\r\nابن ابى الحديد : 59\r\nابن ابى دواد : رجوع شود به احمد بن ابو دؤاد .\r\nابن ابى صادق : 118\r\nابن ابى الطيب : 267\r\nابن ابى النجود ( عاصم ) رجوع شود به عاصم ابن ابى النجود\r\nابن الاثير : 21 ، 32 ، 199 ، 211\r\n\r\n\r\n","description":"","footnote":"\r\n( 1 ) شمارهايى كه با حروف سياه نشان داده شده موارديست كه شرح احوال كسى در بين آن صحايف آمده است .\r\n","page_name":" 649 ","page_number":675},
  {"content":"\r\n\r\nابن الاحوص : رجوع شود به ابو حفص سغدى سمرقندى\r\nابن اسفنديار : 211 ، 302 ، 359 ، 401\r\nابن الانبارى : 642\r\nابن البيطار : 187\r\nابن التلميذ : 348\r\nابن جريح : 73\r\nابن جنى : 353 ، 354\r\nابن حجاج : 644\r\nابن حزم اندلسى : 106 ، 292\r\nابن حوقل : 144 ، 159 ، 222 ، 223 ، 231 ، 350\r\nابن خرداذبه : 149 ، 177 ، 349 ، 350\r\nابن خلدون ( عبد الرحمن بن خلدون المغربى ) :\r\n65 ، 75 ، 88\r\nابن خلكان : 240 ، 244 ، 457\r\nابن دريد : ابو بكر محمد بن دريد الازدى البصرى :\r\n353 ، 640 ، 640 ، 642\r\nابن دهن : 107 ، 113\r\nابن رائق : 199\r\nابن ربن : رجوع شود به على بن ربن الطبرى\r\nابن رشد : 299\r\nابن زرعه : رجوع شود به ابو على بن زرعه\r\nابن زكريا قرمطى : 252\r\nابن زيله : 312 ، 315 ، 319\r\nابن سعدان : 68 ، 260 ، 321 ، 642 ، 644\r\nابن سمكه ( ابو على احمد بن اسمعيل قمى ) : 638 ، 639\r\nابن سيده : 187\r\nابن سينا : رجوع شود به ابو على سينا\r\nابن شاذان : رجوع شود به فضل بن شاذان\r\nابن الشبل بغدادى : 314\r\nابن شنبوذ : 68 ، 268 ، 269\r\nابن طفيل : 299\r\nابن الطيب : 284 ، 302 ، 306\r\nابن عامر : 10\r\nابن عباد : رجوع شود به صاحب بن عباد\r\nابن عباس ( عبد اللّه ) ( رجوع شود به عبد اللّه بن عباس )\r\nابن العبرى : 95\r\nابن العربى : 309\r\nابن العميد ( ابو الفضل محمد بن حسين ) : 218 ، 260 ، 261 ، 301 ، 344 ، 357 ، 638 ، 639 ، 642\r\nابن فارس : 354 ، 639 ، 640 ، 644\r\nابن فورك : 265 ، 278\r\nابن القصار ( ابو الحسن على بن احمد البغدادى ) 276\r\nابن قتيبه ( ابو عبد اللّه محمد بن مسلم الكوفى المروزى الدينورى ) : 68 ، 128 ، 187 ، 188 ، 189\r\nابن كرام : رجوع شود به محمد بن كرام\r\nابن ماجه : 74\r\nابن المبارك : 73\r\nابن مجاهد : 68\r\nابن مسعود : 70\r\nابن مسكويه ( ابو على ) : 218 ، 261 ، 300 - 302 ، 306 ، 639 ، 642 ، 643 ، 644\r\nابن مفرغ الحميرى : 193\r\nابن المقفع ( عبد اللّه ) : 104 ، 109 ، 121 ، 134 ، 141 ، 157 ، 160 ، 161 ، 184 ، 185 - 186 ، 206 ، 358\r\nابن منده : 273\r\nابن منظور : 354\r\nابن النديم : 70 ، 85 ، 95 ، 100 ، 109 ، 118\r\n\r\n","description":"","footnote":"","page_name":" 650 ","page_number":676},
  {"content":"\r\n\r\n134 ، 157 ، 184 ، 261 ، 289 ، 293 ، 335 : 347 ، 389 ، 643\r\nابن هانى اندلسى : 644\r\nابن هندو : 212 ، 302 - 303 ، 644\r\nابن هيثم : 292 ، 522\r\nابن يونس ، ابو سعيد عبد الرحمن بن احمد : 272\r\nابو ابراهيم مستملى بخارايى : 257 ، 628 ، 629\r\nابو ابراهيم منتصر . ( اسمعيل بن نوح بن منصور ) :\r\n207 ، 453\r\nابو احمد المهرجانى : 321\r\nابو اسحق ابراهيم بن سيار نظام : رجوع شود به نظام معتزلى\r\nابو اسحق ابراهيم اصطخرى : رجوع شود به الاصطخرى\r\nابو اسحق ابراهيم بن محمد الزجاج : 71 ، 126 ، 352\r\nابو اسحق ابراهيم بن ممشاد اصفهانى المتوكلى :\r\nرجوع شود به المتوكلى\r\nابو اسحق جويبارى : 396 - 397\r\nابو اسحق مجد الدين كسايى مروزى ، رجوع شود به كسايى مروزى\r\nابو اسحق شيرازى : 274\r\nابو اسحق مروزى : 276\r\nابو الاسود الدؤلى : 125 ، 155\r\nابو الاشعث قمى : 150\r\nابو بشر متى بن يونس : 281 ، 287 ، 293 ، 299 ، 353\r\nابو بكر ( صديق ) : 43 ، 46 ، 50 ، 487 ، 491\r\nابو بكر احمد بن حامد : 620\r\nابو بكر احمد بن الحسين البيهقى : 274\r\nابو بكر احمد بن محمد البرقى الخوارزمى : 305\r\nابو بكر اسحق كرامى : 486\r\nابو بكر الاصم : 57\r\nابو بكر الجصاص : 276\r\nابو بكر خوارزمى ( محمد بن عباس ) : 433 ، 639 ، 644\r\nابو بكر رازى : 72\r\nابو بكر بن اسحق البخارى : 257 ، 628\r\nابو بكر ربيع بن احمد اجوينى بخارى : 621\r\nابو بكر بن عبد الرحمن : 75\r\nابو بكر عبد اللّه بن يوسف ( ابو بكر حصيرى ) :\r\n538\r\nابو بكر عبد اللّه بن احمد مروزى . رجوع شود به قفال مروزى\r\nابو بكر العطار : 269\r\nابو بكر بن فورك اصفهانى : رجوع شود به ابن فورك\r\nابو بكر قومسى : 260\r\nابو بكر محمد ( حاكم خان لنجان ) 475 ، 476 ، 484\r\nابو بكر محمد بن دريد الازدى : رجوع شود به ابن دريد\r\nابو بكر محمد بن زكرياى رازى : 106 ، 134 ، 218 ، 271 ، 279 ، 286 ، 287 ، 289 - 293 ، 296 ، 299 ، 305 ، 339 ، 340 ، 344 - 345 ، 348 - 349 ، 389 ، 621\r\nابو بكر محمد بن الطيب الباقلانى : 278\r\nابو بكر محمد بن عباس خوارزمى : رجوع شود به ابو بكر خوارزمى\r\nابو بكر محمد بن على خسروى سرخسى : رجوع شود به خسروى سرخسى\r\nابو بكر محمد بن مظفر بن محتاج چغانى : 208\r\nابو بكر محمد بن منذر النيسابورى : 274\r\n\r\n","description":"","footnote":"","page_name":" 651 ","page_number":677},
  {"content":"\r\n\r\nابو بكر نقاش معتزلى 269\r\nابو بكر وراق ترمذى : 255\r\nابو تراب عبد الباقى المراغى : 265\r\nابو تراب نخشبى : 255\r\nابو تمام طائى : 193\r\nابو الجارود زياد بن المنذر : 70\r\nابو جبله ( بو جبله ) رجوع شود به بهرام گور\r\nابو جعفر : 623\r\nابو جعفر الخازن : 335\r\nابو جعفر دوانيقى ( دوانيك ) : رجوع شود به ابو جعفر منصور\r\nابو جعفر احمد بن محمد بن محمد ( ابو جعفر بانويه ) :\r\n39 ، 203 ، 335 ، 336 ، 353 ، 374 ، 375 386\r\nابو جعفر بن احمد بن حسن ( سيد ابو جعفر ) : 210 ، 211\r\nابو جعفر محمد الباقر عليه السلام : 77\r\nابو جعفر محمد بن ابو العباس دشمنزار كاكويه :\r\nرجوع شود به علاء الدولهء كاكويه\r\nابو جعفر محمد بن ايوب الحاسب : 632\r\nابو جعفر محمد بن جرير الطبرى : رجوع شود به محمد بن جرير الطبرى\r\nابو جعفر محمد بن الحسن الرؤاسى : 126\r\nابو جعفر محمد بن حسن طوسى : 245\r\nابو جعفر محمد بن على : 620\r\nابو جعفر محمد بن على الشلمغانى : 257\r\nابو جعفر منصور : رجوع شود به منصور ( ابو جعفر )\r\nابو جعفر نسوى : 426 ، 522\r\nابو جعفر يزيد بن القعقاع : 68\r\nابو الجهم خالد بن هانى : 620\r\nابو حاتم البلخى : 107 ، 113\r\nابو حاتم رازى : 247 ، 253 ، 287\r\nابو حاتم سجستانى ( سهل بن محمد ) : 68 ، 124 128\r\nابو حاتم محمد بن حبان سمرقندى : 273\r\nابو الحارث البساسيرى : 201 ، 225\r\nابو الحارث محمد بن احمد فريغون : 622\r\nابو الحارث محمد بن على بن مأمون : 208\r\nابو الحاكم محمد بن عبد الملك الصالحى - الخوارزمى الكاثى : 249\r\nابو حامد اسفراينى : 278\r\nابو الحجاج مرداويج بن زيار : رجوع شود به مرداويج بن زيار\r\nابو حرب بختيار بن محمد : 585\r\nابو الحسن احمد بن محمد الطبرى 347 ، 609\r\nابو الحسن الاشعرى : رجوع شود به الاشعرى .\r\nابو الحسن اورمزدى : 362\r\nابو الحسن بندار بن حسين شيرازى : 255\r\nابو الحسن بهمنيار بن مرزبان : رجوع شود به بهمنيار بن مرزبان\r\nابو الحسن بيهقى : 266 ، 305 ، 522 ، 623\r\nابو الحسن حرانى الصابى : 282\r\nابو الحسن حنانى واعظ نيشابورى : 266 ، 267\r\nابو الحسن خرقانى : 622\r\nابو الحسن السلامى : 644\r\nابو الحسن السهيلى : 260\r\nابو الحسن سيمجور : 209 ، 433 ، 466\r\nابو الحسن شهيد بن حسين جهودانكى بلخى :\r\nرجوع شود به شهيد بلخى\r\nابو الحسن عبد الجبار رجوع شود به عبد الجبار\r\nابو الحسن عبد الرحيم بن محمد الخياط : 57\r\nابو الحسن عبيد اللّه : 276\r\nابو الحسن عبيد اللّه بن احمد عتبى : رجوع شود به عتبى\r\n\r\n","description":"","footnote":"","page_name":" 652 ","page_number":678},
  {"content":"\r\n\r\nابو الحسن عبد اللّه الكرخى : 276\r\nابو الحسن على الرضا : 80\r\nابو الحسن على بن ابو العباس فضل بن احمد اسفراينى : 358\r\nابو الحسن على بن احمد البغدادى : رجوع شود به ابن القصار\r\nابو الحسن على بن احمد نسوى : 337\r\nابو الحسن على بن اسمعيل الاشعرى : رجوع شود به الاشعرى\r\nابو الحسن على بن الياس آغاجى : رجوع شود به آغاجى\r\nابو الحسن على بن جعفر خرقانى : 255\r\nابو الحسن على بن جولوغ فرخى سيستانى :\r\nرجوع شود به فرخى سيستانى\r\nابو الحسن على بن الحسين بيهقى : 265\r\nابو الحسن على بن حمزة الكسائى : رجوع شود به كسائى فارسى\r\nابو الحسن على بن راميناس العوفى : 321\r\nابو الحسن على بن زياد التميمى : رجوع شود به على بن زياد\r\nابو الحسن على بن زيد البيهقى : رجوع شود به ابو الحسن بيهقى\r\nابو الحسن على بن سهل بن ربن الطبرى : رجوع شود به على بن ربن\r\nابو الحسن على بن عبد العزيز جرجانى : 355 ، 644\r\nابو الحسن على بن عبد اللّه مدائنى : رجوع شود به المدائنى\r\nابو الحسن على بن عمر البغدادى : رجوع شود به الدار قطنى\r\nابو الحسن على بن محمد غزوانى لوكرى : رجوع شود به لوكرى\r\nابو الحسن على بن محمد الماوردى : 276\r\nابو الحسن على بن منجيك ترمذى : رجوع شود به منجيك ترمذى\r\nابو الحسن على بن محمد يزدادى : 640\r\nابو الحسن على بن هارون الزنجانى : 321\r\nابو الحسن فائق ( فائق الخاصه ) : رجوع شود به فائق\r\nابو الحسن كوشيار بن لبان باشهرى گيلى : 336\r\nابو الحسن محمد سيمجورى : 209\r\nابو الحسن منصور بن حسن ميمندى : 585\r\nابو الحسن محمد بن احمد بن ايوب بن شنبوذ :\r\nرجوع شود به ابن شنبوذ\r\nابو الحسن محمد بن احمد الطبرى : 345\r\nابو الحسن محمد بن شعيب البيهقى : 265\r\nابو الحسن مسلم بن حجاج نيشابورى : 74 ، 75\r\nابو الحسن الوائلى : 302\r\nابو الحسين بن ناصر : 210 ، 213\r\nابو الحسين احمد بن بويه : رجوع شود به معز الدوله\r\nابو الحسين احمد بن عبد اللّه العروضى : 315\r\nابو الحسين احمد بن محمد السهيلى : 260 ، 304 ، 644\r\nابو الحسين احمد بن فارس الرازى : رجوع شود به ابن فارس\r\nابو الحسين سهيلى : رجوع شود به ابو الحسين احمد بن محمد\r\nابو الحسين عبد الرحمن بن عمر الصوفى الرازى :\r\n336\r\nابو الحسين على بن الحسين المسعودى : رجوع شود به مسعودى\r\nابو الحسين محمد بن محمد مرادى بخارايى :\r\nرجوع شود به مرادى\r\nابو الحسين مهيار بن مرزويهء ديلمى : 644\r\nابو حفص حداد نيشابورى : 255\r\n\r\n","description":"","footnote":"","page_name":" 653 ","page_number":679},
  {"content":"\r\n\r\nابو حفص سغدى سمرقندى ( حكيم بن احفص ) :\r\n172 ، 173 ، 175 ، 176 ، 178 - 179 ، 610\r\nابو حفص عمر بن فرخان الطبرى : 109\r\nابو حلمان الدمشقى : 63\r\nابو حمزة الثمالى : 70\r\nابو حنيفه دنيورى ( احمد بن داود بن ونند ) : 178 189\r\nابو حنيفه نعمان بن ثابت : 72 ، 75 ، 76 ، 77 ، 78 79 ، 84\r\nابو حيان توحيدى : 260 ، 284 ، 286 ، 288 ، 300 ، 321 ، 353 ، 373 ، 637 ، 642\r\nابو الخير خمار ( حسن بن سوار ) : 281 ، 282 ، 302 ، 306\r\nابو داود : 74\r\nابو الدرد اعويمر بن زيد : 67 ، 75\r\nابو دلف عجلى : 175 ، 216\r\nابو دلف ( راوى فردوسى ) : 467 ، 477\r\nابو ذر تركى : رجوع شود به تركى كشى ايلاقى ابو ذر غفارى : 43 ، 47\r\nابو ذر محمد بن محمد المطوعى : 267\r\nابو ريحان بيرونى ( محمد بن احمد ) : 134 ، 142 ، 143 ، 207 ، 208 ، 212 ، 218 ، 220 ، 279 ، 280 ، 282 ، 289 ، 290 ، 291 ، 306 ، 319 ، 337 - 342 ، 348 ، 349 ، 351 ، 409 ، 561 ، 612 ، 614 ، 628 ، 630 ، 644\r\nابو زراعه معمرى جرجانى : 373 ، 397\r\nابو زكرياى صيمرى : 260\r\nابو زكريا يحيى بن البطريق : 111\r\nابو زكريا يحيى بن عدى المنطقى : رجوع شود به يحيى بن عدى\r\nابو زكريا يوحنا بن ماسويه : 109 ، 118 ، 119\r\nابو زيد احمد بن سهل البلخى ، 117 ، 144 ، 187 271 ، 278 ، 288 ، 289 ، 350 ، 351 ، 391\r\nابو زيد الانصارى : 124 ، 127\r\nابو زيد محمد بن على غضايرى رازى : رجوع شود به غضايرى رازى\r\nابو سعد الادريسى : 376\r\nابو سعد دخدوك : 304\r\nابو سعد ( ابو سعيد ) محمد بن محمد الغانمى : 627\r\nابو سعد محمد بن سرخ نيشابورى : 623 ، 624 و رجوع شود به محمد بن سرخ\r\nابو سعد مظفر چغانى : 412\r\nابو سعيد ابو الخير : 255 ، 256 ، 306 ، 449 ، 453 ، 603 - 606\r\nابو سعيد احمد بن محمد بن عراق : 207\r\nابو سعيد احمد بن محمد بن عبد الجليل السجزى :\r\n335\r\nابو سعيد جنابى : 251\r\nابو سعيد حسن بن حسين : رجوع شود به سكرى بغدادى\r\nابو سعيد سيرافى ( حسن بن عبد اللّه ) : 287 ، 353 354 ، 642\r\nابو سعيد الشعرانى : 253\r\nابو سعيد عبد الحى بن ضحاك گرديزى : رجوع شود به گرديزى\r\nابو سعيد عبد الرحمن بن احمد : رجوع شود به ابن يونس\r\nابو سعيد عبيد اللّه بن جبرائيل : 348\r\nابو سعيد فضل اللّه بن ابى الخير الميهنى : رجوع شود به ابو سعيد ابو الخير\r\nابو سلمهء خلال : 14 ، 15 ، 16 ، 22 ، 30 ، 39 ، 50\r\nابو سليك گرگانى : 179 ، 181 - 182 ، 438\r\nابو سليمان داود جغرى بيك سلجوقى : رجوع شود به جغرى بيك\r\n\r\n","description":"","footnote":"","page_name":" 654 ","page_number":680},
  {"content":"\r\n\r\nابو سليمان داود بن على اصفهانى ظاهرى :\r\nرجوع شود به داود بن على\r\nابو سليمان فندق بن ايوب : 266\r\nابو سليمان محمد بن معشر البستى المقدسى : 321 324\r\nابو سليمان منطقى : 260 ، 287 ، 288 ، 299 - 300 . 322 ، 389 ، 642\r\nابو سهل بن ابو ذر محمد المطوعى : 267\r\nابو سهل بن نوبخت ( خرشاذماه ) : 109 ، 114\r\nابو سهل بن حسن حمدوى ( حمدونى ) : 538 ، 583\r\nابو سهل احمد بن عبيد اللّه بن احمد : 391\r\nابو سهل زوزنى : 538 ، 585\r\nابو سهل مسيحى ( عيسى بن يحيى ) : 208 ، 280 304 ، 305 ، 346\r\nابو سهل و يجن بن رستم الكوهى : 333 ، 335\r\nابو شجاع بويه بن فنا خسرو : 213 ، 220\r\nابو شجاع فنا خسرو عضد الدوله : رجوع شود به عضد الدوله\r\nابو الشرف ناصح بن ظفر جرفادقانى : 641\r\nابو شعيب صالح بن محمد هروى : 395\r\nابو شكور بلخى : 176 ، 221 ، 360 ، 364 ، 369 403 - 408 ، 458\r\nابو الشيص محمد : 585\r\nابو صالح منصور بن اسحق سامانى ، 289 ، 290\r\nابو صالح منصور بن نوح ( امير سديد ) : 161 ، 205 ، 215 ، 225 ، 271 ، 288 ، 350 ، 351 ، 408 ، 411 ، 413 ، 415 ، 610 ، 619 ، 620\r\nابو طالب رستم بن فخر الدولة : رجوع شود به مجد الدولة\r\nابو طالب طغرل : رجوع شود به طغرل بيك\r\nابو طالب العلوى : 313\r\nابو طالب مكى : 257\r\nابو طاهر جنابى : 199 ، 251 ، 252\r\nابو طاهر خاتونى : 173\r\nابو طاهر خسروانى ( طيب بن محمد ) : رجوع شود به خسروانى\r\nابو الطيب بن اشناس : 68\r\nابو الطيب المتنبى : 140\r\nابو طيب مصعبى ( محمد بن حاتم ) : 393 - 394\r\nابو العباس ( شاعر ) : رجوع شود به ابو العباس فضل بن عباس ربنجنى\r\nابو العباس احمد بن محمد السرخسى : 337\r\nابو العباس اعمى : 191\r\nابو العباس تاش : 466\r\nابو العباس عبد اللّه بن محمد ( سفاح ) : رجوع شود به سفاح\r\nابو العباس فضل بن احمد اسفراينى : 267 ، 460 470 ، 471 ، 476 ، 477 ، 480 ، 481 ، 482 ، 607\r\nابو العباس فضل بن حاتم النيريزى : 115\r\nابو العباس فضل بن عباس ربنجنى : 395 - 396 438\r\nابو العباس قصاب آملى : 255 ، 603\r\nابو العباس مأمون بن مأمون بن محمد خوارزمشاه :\r\n208 ، 282\r\nابو العباس مرزبان بن رستم : 338\r\nابو العباس مروزى : 170 ، 172 ، 176 ، 178\r\nابو عبد الرحمن خليل بن احمد فراهيدى ازدى :\r\nرجوع شود به خليل بن احمد\r\nابو عبد الرحمن النسائى : 74 ، 272\r\nابو عبد اللّه ابراهيم بن حسين الناتلى : رجوع شود به ناتلى\r\n\r\n","description":"","footnote":"","page_name":" 655 ","page_number":681},
  {"content":"\r\n\r\nابو عبد اللّه بن ابو حفص : 204\r\nابو عبد اللّه البرقى القمى : 80\r\nابو عبد اللّه جعفر بن محمد الرودكى : رجوع شود به رودكى\r\nابو عبد اللّه جعفر الصادق : رجوع شود به جعفر الصادق\r\nابو عبد اللّه حسن بن مقله : 155\r\nابو عبد اللّه حسين بن على الكاغدى : 279\r\nابو عبد اللّه حسين كله : 639\r\nابو عبد اللّه حمزة بن الحسن الاصفهانى : رجوع شود به حمزهء اصفهانى\r\nابو عبد اللّه الجيهانى : 260 ، 351 ، 357 ، 391 644\r\nابو عبد اللّه الخبازى : 265\r\nابو عبد اللّه الشيعى ( حسن بن احمد بن محمد بن زكريا ) : 246\r\nابو عبد اللّه الضرير الابيوردى : 644\r\nابو عبد اللّه العردى : 253\r\nابو عبد اللّه المعصومى : 319\r\nابو عبد اللّه عبد الرحمن بن محمد العطارد : رجوع شود به عطاردى\r\nابو عبد اللّه محمد بن احمد خوارزمشاه : 207 ، 208\r\nابو عبد اللّه محمد بن احمد خوارزمى : 179\r\nابو عبد اللّه محمد بن احمد المعصومى : رجوع شود به ابو عبد اللّه المعصومى\r\nابو عبد اللّه محمد بن حسن معروفى بلخى : رجوع شود به معروفى بلخى\r\nابو عبد اللّه محمد بن خفيف شيرازى : 255\r\nابو عبد اللّه محمد بن صالح و لوالجى : رجوع شود به ولوالجى\r\nابو عبد اللّه محمد بن عبد اللّه الجنيدى : رجوع شود به جنيدى\r\nابو عبد اللّه محمد بن عمر واقدى : رجوع شود به واقدى\r\nابو عبد اللّه محمد بن مسلم الكوفى المروزى :\r\nرجوع شود به ابن قتيبه\r\nابو عبد اللّه محمد بن موسى الخوارزمى : رجوع شود به محمد بن موسى خوارزمى\r\nابو عبد اللّه محمد بن موسى فرالاوى : رجوع شود به فرالاوى\r\nابو عبد اللّه محمد بن يزيد القزوينى : رجوع شود به ابن ماجه\r\nابو العبك بختيار : 372\r\nابو عبيد جوزجانى ( عبد الواحد بن محمد - الجوزجانى ) : 305 ، 309 ، 318 ، 333 ، 342 ، 625 ، 627 ، 631 ، 635\r\nابو عبيد القاسم بن سلام ، 124 ، 127\r\nابو عبيدة معمر بن مثنى ، 29 ، 71 ، 124 ، 128\r\nابو العتاهية اسمعيل بن قاسم : 191 ، 192\r\nابو عثمان عمرو بن بحر جاحظ بصرى : رجوع شود به جاحظ بصرى\r\nابو عثمان سعيد بن حميد بختكان : 29\r\nابو عثمان النيشابورى : 255\r\nابو العريان : 36\r\nابو عسكر عبد اللّه بن محمد المطوعى : 267\r\nابو العلاء شوشترى : 438 - 439 ، 610\r\nابو العلاء صاعد بن ثابت النصرانى : 233\r\nابو العلاء صاعد بن محمد : 266\r\nابو العلاء معرى : 644\r\nابو على بن ابى الحسين الصوفى : 336\r\nابو على بن بهاء الدوله : 225\r\nابو على بن زرعه : 281\r\nابو على بن سوار : 262\r\n\r\n","description":"","footnote":"","page_name":" 656 ","page_number":682},
  {"content":"\r\n\r\nابو على احمد چغانى : 209\r\nابو على احمد بن اسمعيل قمى : رجوع شود به ابن سمكه\r\nابو على احمد بن محمد بن مظفر چغانى : 613 ، 614\r\nابو على بلعمى ( محمد بن ابو الفضل محمد ) : 189 353 ، 357 ، 358 ، 619 ، 632\r\nابو على جبائى : 57 ، 240 ، 269 ، 278 ، 609\r\nابو على حسان بن سعد : 264\r\nابو على حسن بن بويه : رجوع شود به ركن الدوله\r\nابو على حسن بن قاسم طبرى : 276\r\nابو على حسن بن محمد بن اسمعيل : رجوع شود به موفق\r\nابو على حسن بن محمد ميكالى : ( حسنك نيشابورى وزير ) : 538\r\nابو على حسن بن محمد ( وزير بهاء الدوله ) : 476\r\nابو على خازن ( احمد بن محمد بن يعقوب ) : رجوع شود به ابن مسكويه\r\nابو على دقاق نيشابورى : 255\r\nابو على سيمجور : 209 ، 254 ، 466 ، 471 ، 581 ، 640\r\nابو على سينا : 118 ، 208 ، 218 ، 249 ، 257 ، 260 ، 262 ، 263 ، 271 ، 279 ، 283 ، 284 286 ، 288 ، 292 ، 296 ، 297 ، 302 ، 303 - 318 ، 319 ، 333 ، 339 ، 340 ، 342 - 343 ، 345 ، 346 - 347 ، 349 ، 571 ، 604 625 ، 627 ، 628 ، 630 ، 631 ، 634 ، 635 636 ، 644\r\nابو على عبد الرحمن سلمى : 255 ، 603\r\nابو على فارسى : 354\r\nابو على قالى : 352 ، 353\r\nابو على محتاج : 209 ، 210 ، 391\r\nابو على محمد بن ابو الفضل بلعمى : رجوع شود به ابو على بلعمى\r\nابو على محمد بن احمد بن ايوب بن شنبوذ : رجوع شود به ابن شنبوذ\r\nابو على محمد بن احمد بلخى : 409 ، 612\r\nابو على محمد بن الياس : 199 ، 430\r\nابو على محمد بن عبد الوهاب : 255\r\nابو على محمد بن مقله : 155 ، 269\r\nابو على مسكويه : رجوع شود به ابن مسكويه\r\nابو على ناصر : 210\r\nابو عمران سيمجور دواتى : 209 ، 213\r\nابو عمرو احمد بن محمد بن ابراهيم زوزنى : 355\r\nابو عمرو عبد اللّه بن المقفع : رجوع شود به ابن - المقفع و به ابو محمد\r\nابو عمرو الشيبانى ( اسحق بن مرار ) : 124\r\nابو عمرو بن العلاء : 68 ، 69 ، 126\r\nابو العنبس محمد بن اسحق الصيمرى : 116\r\nابو الفتح بستى ( على بن محمد ) : 403 ، 457 - 458 ، 636 ، 644\r\nابو الفتح بن ابن العميد : 639\r\nابو الفتح عبد الرزاق بن احمد بن حسن ميمندى : 538\r\nابو الفتح محمود بن محمد بن قاسم الاصفهانى :\r\n334\r\nابو الفتح نوشجانى : 260\r\nابو الفدا : 95\r\nابو فراس الحمدانى : 539\r\nابو الفرج اصفهانى : 273 ، 353 ، 637 ، 642 ، 644\r\nابو الفرج سگزى : 209 ، 560 ، 581\r\nابو الفرج عبد اللّه بن الطيب الجاثليق : رجوع شود به ابن الطيب\r\nابو الفرج على بن حسين بن هندو : رجوع شود به ابن هندو\r\n\r\n","description":"","footnote":"","page_name":" 657 ","page_number":683},
  {"content":"\r\n\r\nابو الفرج قدامة بن جعفر : رجوع شود به قدامة ابن جعفر\r\nابو الفرج محمد بن احمد بن ابراهيم الشنبوذى :\r\n269\r\nابو الفضل بلعمى ( محمد بن عبد اللّه ) : 162 357 ، 358 ، 376 ، 377 ، 378 ، 379 ، 383 393 ، 619 ، 644\r\nابو الفضل بيهقى : 396 ، 551 ، 556 ، 634\r\nابو الفضل رشيد الدين الميبدى : 270\r\nابو الفضل محمد بن حسن سرخسى : 205 ، 603\r\nابو الفضل محمد بن حسين العميد : رجوع شود به ابن العميد\r\nابو الفوارس شهريار بن عباس : 132\r\nابو الفوارس طغانشاه بن الب‌ارسلان : رجوع شود به طغانشاه بن الب‌ارسلان\r\nابو الفوارس عبد الملك بن نوح سامانى : رجوع شود به عبد الملك بن نوح\r\nابو القاسم ( پسر ناصر كبير ) : 210\r\nابو القاسم احمد بن حسن ميمندى : 218 ، 471 480 ، 481 ، 484 ، 538 ، 576 ، 577 ، 585 ، 634\r\nابو القاسم الاسكاف الاسفراينى : 266\r\nابو القاسم البلخى : 57\r\nابو القاسم بن ابو العباس اسفراينى : 421\r\nابو القاسم بن محمد سمرقندى : 617\r\nابو القاسم حسن بن احمد عنصرى : رجوع شود به عنصرى\r\nابو القاسم حسن بن على دانشمند : 254\r\nابو القاسم حكيم سمرقندى : 255\r\nابو القاسم حماد بن شاپور ديلمى ( حماد راويه ) :\r\n123 ، 171\r\nابو القاسم زياد بن محمد القمرى الجرجانى :\r\nرجوع شود به قمرى جرجانى\r\nابو القاسم سيمجورى : 209\r\nابو القاسم عبد العزيز بن يوسف بيهقى : 266\r\nابو القاسم عبد الكريم قشيرى : 256 ، 267\r\nابو القاسم على بن عبد اللّه گرگانى : 485\r\nابو القاسم على بن محمد بن حسين بن عمرو : 266\r\nابو القاسم عمرو : 267\r\nابو القاسم عمر بن حسين خرقى : 276\r\nابو القاسم فردوسى : رجوع شود به فردوسى\r\nابو القاسم قشيرى : رجوع شود به ابو القاسم عبد الكريم . . .\r\nابو القاسم الكرمانى : 306\r\nابو القاسم الكعبى : 278 ، 279 ، 292 ، 391\r\nابو القاسم محمد بن حوقل بغدادى : رجوع شود به ابن حوقل\r\nابو القاسم محمد بن خرداذبه : رجوع شود به ابن خرداذبه\r\nابو القاسم مقانعى : 621\r\nابو القاسم نوح بن منصور ( امير رضى ) : 410 ، 618 ، 622\r\nابو لؤلؤة : 10\r\nابو لونيوس  ( Apollonius )  : 334\r\nابو الليث طبرى ( با ليث طبرى ) : 601 - 602\r\nابو الليث محمد السمرقندى : 276\r\nابو المثل : 399 ، 400 ، 438\r\nابو ماهر موسى بن سيار قمى : 346\r\nابو محرز خلف بن حيان فرغانى : رجوع شود به خلف الاحمر\r\nابو محمد حسن بن الاطروش ( الناصر الكبير ) :\r\n210 ، 213\r\n\r\n","description":"","footnote":"","page_name":" 658 ","page_number":684},
  {"content":"\r\n\r\nابو محمد خلف بن هشام البزار : 68\r\nابو محمد عبد اللّه الجوينى : 264\r\nابو محمد عبد اللّه بن محمد المرتعش : 255\r\nابو محمد عبد اللّه بن المقفع : رجوع شود به ابن المقفع\r\nابو محمد عبيد اللّه المهدى : رجوع به عبيد اللّه مهدى\r\nابو محمد منيع ابن مسعود : 578\r\nابو محمد المهلبى : رجوع شود به المهلبى\r\nابو محمد منصور بن على منطقى رازى : رجوع شود به منطقى رازى\r\nابو محمد هندو : 639\r\nابو محمد يعقوب بن اسحق الحضرمى : 68\r\nابو مسلم خراسانى ( عبد الرحمن بن مسلم مرو - رودى ) : 10 ، 13 - 17 ، 20 ، 21 ، 22 ، 25 30 ، 31 ، 39 ، 50 ، 62 ، 63\r\nابو مسلم معاذ بن مسلم الهراء : 126\r\nابو مزاحم شيرازى : 255\r\nابو المظفر احمد بن محمد چغانى ( فخر الدوله ) :\r\n209 ، 357 ، 411 ، 412 ، 424 ، 428 ، 532 534 ، 547\r\nابو المظفر طاهر بن فضل : رجوع شود به ابو يحيى طاهر بن فضل چغانى\r\nابو المظفر نصر بن محمد استغنائى نيشابورى :\r\nرجوع شود به استغنائى\r\nابو المعالى جوينى : رجوع شود به امام الحرمين\r\nابو المعالى عين الدوله : 522\r\nابو معشر بلخى ( جعفر بن محمد بلخى ) : 104 ، 116 ، 117 ، 336\r\nابو معين ناصر بن خسرو القباديانى : رجوع شود به ناصرخسرو\r\nابو منصور بختيار : 260\r\nابو منصور البغدادى : رجوع شود به البغدادى\r\nابو منصور بن ركن الدوله : 225\r\nابو منصور بن زيله : رجوع شود به ابن زيله\r\nابو منصور ثعالبى ( عبد الملك بن محمد ) : 371 390 ، 393 ، 430 ، 441 ، 570 ، 573 ، 615 ، 637 ، 641 ، 644\r\nابو منصور قطران تبريزى : رجوع شود به قطران تبريزى\r\nابو منصور ماتريدى : 279\r\nابو منصور المعمرى : 162 ، 220 ، 614 ، 615 617\r\nابو منصور حسن بن نوح القمرى البخارايى : 305 345\r\nابو منصور حسين بن طاهر بن زيله : رجوع شود به ابن زيله\r\nابو منصور عمارة بن محمد مروزى : رجوع شود به عمارهء مروزى\r\nابو منصور محمد بن احمد الازهرى : 354\r\nابو منصور محمد بن احمد دقيقى : رجوع شود به دقيقى\r\nابو منصور محمد بن عبد الرزاق : 207 ، 220 ، 467 ، 607 ، 613 ، 614 ، 615 ، 617\r\nابو منصور موفق هروى : 348 ، 635\r\nابو منصور و هسودان : 378\r\nابو موسى الاشعرى : 67 ، 70 ، 75 ، 240\r\nابو موسى المردار : 57\r\nابو المؤيد بلخى : 369 ، 401 - 403 ، 490 ، 611 ، 617 ، 618 ، 632\r\nابو المؤيد رونقى بخارايى : رجوع شود به رونقى بخارايى\r\nابو النجم احمد بن قوص بن احمد منوچهرى :\r\nرجوع شود به منوچهرى\r\nابو النجم الراجز : 192\r\n\r\n","description":"","footnote":"","page_name":" 659 ","page_number":685},
  {"content":"\r\n\r\nابو نصر بن ابو على احمد چغانى : 412\r\nابو نصر حسن بن على منجم القمى : 336 ، 620\r\nابو نصر خسرو الملك الرحيم : 200\r\nابو نصر سراج طوسى : 257\r\nابو نصر شاپور بن اردشير : 260 ، 262\r\nابو نصر عراق : 207 ، 208 ، 218 ، 306 ، 337\r\nابو نصر فارابى ( محمد بن طرخان ) : 172 ، 179 218 ، 279 ، 281 ، 284 ، 285 ، 287 ، 288 ، 292 ، 293 - 299 ، 334 ، 339\r\nابو نصر كندرى : رجوع شود به عميد الملك كندرى\r\nابو نصر محمد بن اسد : 208\r\nابو نصر محمد بن عبد الجبار عتبى : رجوع شود به عتبى\r\nابو نصر مشكان ( منصور ) : 538 ، 585 ، 634 ، 636\r\nابو نصر مملان : 378\r\nابو نصر منصور بن على بن عراق : رجوع شود به ابو نصر عراق\r\nابو نظر عبد العزيز بن منصور العسجدى : رجوع شود به عسجدى\r\nابو نعيم احمد بن عبد اللّه اصفهانى : 274\r\nابو نواس ( حسن بن هانى ) : 150 ، 167 ، 191\r\nابو الوفاء بوزجانى ( محمد بن يحيى ) : 334\r\nابو هاشم جبائى : 57 ، 59 ، 278\r\nابو هاشم عبد اللّه بن محمد بن حنفيه : 13 ، 62\r\nابو الهذيل العلاف ، 57 ، 84\r\nابو هريره : 70 ، 146\r\nابو هلال العسكرى : 643\r\nابو الهيثم احمد بن حسن جرجانى : 521 - 531 623 ، 624\r\nابو يحيى البطريق : 111\r\nابو يحيى طاهر بن فضل چغانى : 209 ، 357 422 ، 424 ، 428 - 429 ، 534\r\nابو يزيد چهار بخت : 117\r\nابو يزيد غضائرى : رجوع شود به غضائرى\r\nابو يعقوب سجستانى ( اسحق بن احمد ) : 253 633\r\nابو يعقوب القراب السرخسى : 273\r\nابو يعقوب الكلينى : 245\r\nابو يعقوب يوسف بن الحسين الرازى : 255\r\nابو الينبغى عباس بن طرخان : 149\r\nابو يوسف ( قاضى القضات هارون ) : 76\r\nابو يوسف قزوينى معتزلى : 262\r\nابى يوسف يعقوب بن الليت : رجوع شود به يعقوب بن ليث\r\nابى بن كعب : 47 ، 67 ، 70 ، 75\r\nاپرويژ ( خسرو ) : 3 ، 4 ، 5 ، 6 ، 170 ، 185\r\nاتكينسن  ( Atkinson )  : 493\r\nاته ( هرمان )  Hermann Ethe  : 490 ، 494\r\nاحمد قولى : 37\r\nاحمد بن ابو بكر محمد : 475\r\nاحمد بن ابو دؤاد : 57\r\nاحمد بن اسد : 204\r\nاحمد بن اسمعيل ( امير شهيد ) : 209 ، 224 ، 225 374 ، 619\r\nاحمد بن بويه : رجوع شود به معز الدوله\r\nاحمد بن حسن ميمندى : رجوع شود به ابو القاسم احمد بن حسن ميمندى\r\nاحمد بن حسين همدانى : رجوع شود به بديع الزمان همدانى\r\nاحمد بن حنبل : 74 ، 75 ، 79 ، 199 ، 239 ، 242 277\r\nاحمد بن خضرويهء بلخى : 255\r\n\r\n","description":"","footnote":"","page_name":" 660 ","page_number":686},
  {"content":"\r\n\r\nاحمد بن سهل : 207 ، 219 ، 220 ، 616\r\nاحمد بن طولون : 201\r\nاحمد بن طيب سرخسى : 117\r\nاحمد بن عبد الصمد : 585\r\nاحمد بن عبد اللّه بن حبيش الحاسب : 115\r\nاحمد بن عبد اللّه الخجستانى : 180\r\nاحمد بن على بيهقى خسرو گردى : 267\r\nاحمد بن عمر بن سربج : 276\r\nاحمد بن قوص بن احمد : رجوع شود به منوچهرى\r\nاحمد بن محمد بن حنبل : رجوع شود به احمد بن حنبل\r\nاحمد بن محمد الطبرى : رجوع شود به ابو الحسن . . .\r\nاحمد بن محمد ( امير فخر الدوله ) : رجوع شود به ابو المظفر احمد بن محمد\r\nاحمد بن موسى : 115\r\nاحمد بن يحيى بن جابر البلاذرى : رجوع شود به بلاذرى\r\nاحمد بن يحيى بن محمد الحفيد الهروى الشافعى :\r\n172\r\nاحمد قولى : 36\r\nاحول محرر : 155\r\nاخفش ( ابو الحسن ) : 71 ، 126 ، 129\r\nادريس بن عبد اللّه بن الحسن : 202\r\nادگار بلوشه  ( E . Blochet )  : 139\r\nاديب صابر : رجوع شود به صابر\r\nارجاسپ : 412 ، 413 ، 414\r\nارداويراف : 137\r\nاردشير پاپكان : 94 ، 134 ، 185\r\nاردشير سوم : 5\r\nارسطو ( ارسطاطاليس ) : 92 ، 96 ، 97 ، 102 104 ، 105 ، 111 ، 112 ، 118 281 ، 282 ، 284 ، 285 ، 290 ، 292 293 ، 294 ، 295 ، 296 ، 299 ، 300 302 ، 315 ، 316 ، 321 ، 329 ، 339 340 ، 341 ، 342\r\nارسلان جاذب : 208\r\nارشميدس : 113 ، 336\r\nاروارد تهمورث : 137\r\nازرقى : 483 ، 491\r\nازهرى هردى : رجوع شود به ابو منصور محمد بن احمد\r\nاستاذسيس ( استاسيس ) : 31\r\nاستغنائى نيشابورى : 438\r\nاسحق بن ابراهيم بن منصور بن خلف نيشابورى :\r\n636\r\nاسحق بن حنين : 112 ، 284\r\nاسحق بن على بن سليمان : 135\r\nاسحق بن يزيد : 135\r\nاسد بن سامان حذاه : 204\r\nاسد بن عبد اللّه : 148 ، 204\r\nاسدى طوسى : 399 ، 401 ، 403 ، 424 ، 437 438 ، 551 ، 553 ، 556 ، 558 ، 561 562 ، 572 ، 578 ، 616 ، 625\r\nاسعد بن مسعود العتبى النيشابورى : 264 ، 265\r\nاسفار بن شيرويه : 210 ، 211 ، 213 ، 244 247\r\nاسفنديار ( اسفندياد ، اسپنددات ) : 130 ، 492 511\r\nاسكندر : 631\r\nاسكندر افروديسى : 112 ، 294\r\nاسكندروس طراليوس : 111\r\nاسمعيل ( عليه السلام ) : 620\r\nاسمعيل بن احمد سامانى : 38 ، 168 ، 203\r\n\r\n","description":"","footnote":"","page_name":" 661 ","page_number":687},
  {"content":"\r\n\r\n205 ، 209 ، 210 ، 218 ، 376 ، 619\r\nاسمعيل بن جعفر الصادق : 58 ، 245 ، 246\r\nاسمعيل بن حماد جوهرى فارابى : رجوع شود به جوهرى فارابى\r\nاسمعيل بن سبكتكين : 215\r\nاسمعيل على بن عبد اللّه بن عباس بن عبد المطلب :\r\n15 ، 187\r\nاسمعيل بن قاسم : رجوع شود به ابو العتاهيه\r\nاسمعيل بن يسار : 20 ، 26 ، 191\r\nاسمعيل وراق : 483\r\nاشتانقهردى : 118\r\nاشعث بن محمد الاشعث : 19 ، 37\r\nالاشعرى ( ابو الحسن على بن اسمعيل ) : 240 241 ، 242 ، 243 ، 269 ، 277 ، 278\r\nاشهب بن عبد العزيز : 78\r\nالاصطخرى ( ابو اسحق ابراهيم بن محمد الفارسى ) : 144 ، 219 ، 351\r\nاصطفان القديم : 110\r\nاصطفن بن بسيل : 113\r\nالاصمعى ( ابو سعيد عبد الملك ) : 124 ، 127\r\nاعشى بن قيس : 586\r\nافراسياب : 220 ، 500 ، 611 ، 612\r\nافشين ( خيذر بن كاوس ) : 23 ، 331\r\nافلاطون : 92 ، 95 ، 102 ، 111 ، 284 ، 285 290 ، 294 ، 295 ، 296 ، 305 ، 321 329\r\nافلوطين : 92\r\nاقبال آشتيانى ( عباس ) : 312 ، 578\r\nاقليدس : 112 ، 303 ، 335 ، 342\r\nالب‌ارسلان بن جغرى بيك : 174 ، 491\r\nالبتكين : 215 ، 224 ، 225 ، 614\r\nالياس ( عليه السلام ) : 48\r\nالياس بن اسحق سامانى : 206\r\nالياس بن اسد سامانى : 204\r\nامام الحرمين جوينى ( ابو المعالى عبد الملك بن عبد اللّه ) : 264 ، 266 ، 581\r\nامام فخر رازى : رجوع شود به فخر الدين رازى\r\nامرؤ القيس : 124\r\nامونيوس سكاس  ( Ammonius Saccas )  :\r\n92\r\nاميرك ( خواجه ) : 254 ، 267\r\nامين ( پسر هارون ) : 23 . 24 ، 32\r\nامين احمد رازى : 568\r\nامينى نجار : 599 - 600\r\nانس بن مالك : 70\r\nانوشتكين : 229\r\nانوشيروان : 3 ، 95 ، 97 ، 98 ، 99 ، 101 ، 102 103 ، 174 ، 185\r\nانوشيروان زيارى : 212\r\nاوريباسيوس : 118 ، 343\r\nاوريگن : 83 ، 92\r\nاوطولوقوس : 113\r\nاهرون الاسكندرانى ( اهرون القس ) : 111\r\nاياز اويماق : 560\r\nايتاخ : 229\r\nايران پسر رستم : 33\r\nايرانشاه بن ابى الخير : 616\r\nايرانشهرى : 289\r\nايرج : 499\r\nايسيدروس : 103\r\nايلاقى : 455 - 456\r\n\r\n","description":"","footnote":"","page_name":" 662 ","page_number":688},
  {"content":"\r\n\r\nب بابك خرم‌دين : 32 ، 33 ، 61 ، 232 ، 252\r\nباربد : 170 ، 172\r\nبارتلمى :  ( Barthelemy )  137 ، 139\r\nباليث طبرى : 598 - 599\r\nبانو گشسب : 615\r\nبايتوز : 457\r\nبايزيد بسطامى : 255\r\nالبتانى : رجوع شود به محمد بن جابر البتانى\r\nبحترى : 192 : 392\r\nبختيارى : 402 ، 490\r\nبختيشوع : 102 ، 109\r\nبدايعى : رجوع شود به بديع بلخى\r\nبديع بلخى : 422 - 423\r\nبديع الزمان همدانى ( احمد بن حسين ) : 354 ، 431 ، 640 ، 644\r\nبرتلس : 622\r\nبرزو : 615\r\nبرزويهء طبيب : 108\r\nبرسوما : 96 ، 97\r\nبرغوث ( محمد بن عيسى ) : 60\r\nبرمك : 7\r\nبرون  ( E . Browne )  : 490\r\nبريدى : 199\r\nبزرگمهر بختكان : 14 ، 139 ، 185 ، 488 ، 627\r\nبزرجمهر قائنى ( امير ابو منصور بزرجمهر بن - ابراهيم ) : 570\r\nبزرگمهر قسيمى : 570\r\nالبساسيرى : رجوع شود به ابو الحارث البساسيرى\r\nبسام كورد : 166 ، 169\r\nبشار بن برد طخارستانى : 23 ، 28 ، 30 ، 191 ، 452\r\nبشار مرغزى : 451 - 452\r\nبشر بن المعتمر : 57\r\nبطليموس ( سوتر ) : 92\r\nبطليموس القلوذى : 111 ، 112 ، 113 ، 116 283 ، 294 ، 334 ، 349 ، 350\r\nبغا : 228\r\nالبغدادى ( ابو منصور ) : 58 ، 232 ، 252\r\nبغراخان : 205 ، 206 ، 439 ، 440\r\nبقراط : رجوع شود به ابقراط\r\nبكتاش : 450\r\nبكتوزون : 205 ، 206 ، 225\r\nبلاذرى ( احمد بن يحيى بن جابر ) : 135\r\nبلال بن ابى برده : 124\r\nبلعمى : رجوع شود به ابو الفضل و ابو على بلعمى\r\nبلوشه : 139\r\nبلوهر : 329\r\nبندار رازى : 359 ، 496\r\nالبندارى ( فتح بن على ) : 458 ، 473 ، 476 ، 493\r\nبندانه : رجوع شود به ابو يعقوب سجستانى\r\nبودا : 70\r\nبولص : رجوع شود به پولس\r\nبويه : رجوع شود به ابو شجاع بويه\r\nبهاء الدولهء ديلمى : 200 ، 262 ، 490\r\nبهار ( ملك الشعراء ) : رجوع شود به ملك - الشعراء بهار\r\nبهرام بن مهران اصفهانى : 135 ، 613\r\nبهرام بن مردانشاه : 135 ، 613\r\nبهرام چوبين : 4 ، 204 ، 219\r\n\r\n","description":"","footnote":"","page_name":" 663 ","page_number":689},
  {"content":"\r\n\r\nبهرام گور : 169 ، 171 ، 172 ، 173 ، 175 ، 176 - 178 ، 220\r\nبهرام گور تهمورث انكلساريا : 137\r\nبهرام هروى مجوسى : 135 ، 613\r\nبهرام بن يزد جرد : رجوع شود به بهرام گور\r\nبهرامى سرخسى ( ابو الحسن على ) : 567 - 569 610\r\nبهروز : 151\r\nبهزاد : 492\r\nبهمن ( پسر اسفنديار ) : 371\r\nبهمنيار بن مرزبان : 315 ، 318 - 319\r\nبيان بن سمعان : 62\r\nبيانى ( دكتر مهدى ) : 617\r\nبيراز : 332\r\nبيراست : 332\r\nبيستون بن وشمگير : 212\r\nبيهقى ( ابو الفضل ) : رجوع شود به ابو الفضل بيهقى\r\nپ پرويز : رجوع شود به اپرويژ\r\nپريسكيانوس : 103\r\nپشوتن سنجانا : 136 ، 139\r\nپوپ : 137\r\nپوپر  ( Popper )  : 319\r\nپول كراوس  ( Paul Kraus )  : 290\r\nپولس : 95 ، 97\r\nپيتزى  ( Pizzi )  : 493\r\nت تاج الدوله : 260\r\nتاج الملك : 304\r\nالترمذى : 74\r\nتركى كشى ايلاقى : رجوع شود به ايلاقى\r\nتقىزاده ( سيد حسن ) : 494\r\nتنسر : 95\r\nتور : 499\r\nتيادورس : 100\r\nث ثابت بن دينار : رجوع شود به ابو حمزة الثمالى\r\nثابت قرة الحرانى : 93 ، 112 ، 117 ، 284 ، 334\r\nثامسطيوس : 112\r\nثاوذوسيوس : 112\r\nثعالبى : رجوع شود به ابو منصور ثعالبى\r\nثمامة بن اشرس نميرى : 57\r\nج جابر بن عبد اللّه : 47 ، 70\r\nجابر بن حيان : 348\r\nجاحظ بصرى ( ابو عثمان عمرو بن بحر ) : 57 128 ، 187 ، 188 ، 189 ، 228 ، 278\r\nجار اللّه زمخشرى : 59\r\nجالينوس : 110 ، 118 ، 293 ، 302 ، 343 345\r\nجاماسپ : 104 ، 135 ، 253\r\n\r\n","description":"","footnote":"","page_name":" 664 ","page_number":690},
  {"content":"\r\n\r\nجامى : 449 ، 605\r\nجبرائيل در ستاباذ : 101\r\nجبرائيل بن بختيشوع : 109\r\nجبلة بن سالم : 120 ، 134 ، 183 ، 186\r\nجركا : 118\r\nجرير : 122 ، 192 ، 390\r\nجعدى : 124\r\nجعفر بن ابيطالب : 13\r\nجعفر الصادق ( امام ) : 15 ، 48 ، 80 ، 246\r\nجغرى بيك : 578\r\nجلاب : 399 ، 400\r\nجلابى هجويرى : 256\r\nجلال الدين خوارزمشاه : 313\r\nجمال الدين حسين اينجو : 610\r\nجمشيد ( جم ) : 37 ، 136 ، 220\r\nجمهور بن مرار العجلى : 31\r\nجنيدى ( ابو عبد اللّه محمد بن عبد اللّه ) : 441\r\nجوانشير : 5\r\nجورجيس بن بختيشوع : 102 ، 108 - 109 117\r\nجوهرى فارابى ( اسمعيل بن حماد ) : 353 ، 354\r\nجويبارى ( ابو اسحق ) : رجوع شود به ابو اسحق جويبارى\r\nجهانگير گوركانى : 301\r\nجهم بن صفوان : 53 ، 71 ، 84\r\nجيهانى : رجوع شود به ابو عبد اللّه جيهانى\r\nح الحاتمى : 265\r\nحاجى خليفه : 87 ، 323 ، 336 ، 627\r\nحارث بن سريج : 53\r\nحارث بن كعب : 450\r\nالحارث بن كلدة الثقفى : 102\r\nالحاسب المروزى : رجوع شود به احمد بن عبد اللّه ابن حبيش\r\nالحاكم : 248 ، 261\r\nحبيش بن الحسن الاعسم : 112\r\nحجاج بن يوسف : 12 ، 53 ، 131\r\nحجاج بن مطر : 284\r\nحجة الحق شيخ الرئيس ابو على سينا : رجوع شود به ابو على سينا\r\nحذيفه : 47\r\nحرب بن عبيدة : 36\r\nحريمى : 309\r\nحسن بصرى : 53 ، 57 ، 84\r\nحسن بن اسحق بن شرفشاه : رجوع شود به فردوسى\r\nحسن بن حيدرة الفرغانى : 248\r\nحسن بن زيد علوى : 38 ، 209\r\nحسن بن سهل سرخسى : 111 ، 184\r\nحسن بن سهل منجم : 134\r\nحسن بن سعيد اهوازى : 80\r\nحسن بن على عليه السلام : 11 ، 572\r\nحسن بن على مندوسى : 620\r\nحسن بن قاسم ( داعى صغير ) : 210 ، 213 ، 265\r\nحسن بن قحطبة : 16\r\nحسن بن محمد النجار : 60\r\nحسن بن موسى المنجم : 115\r\nحسن صباح : 248\r\nحسن متكلم : 589\r\nحسين اهوازى : 250\r\nحسين ايلاقى : رجوع شود به ايلاقى\r\n\r\n","description":"","footnote":"","page_name":" 665 ","page_number":691},
  {"content":"\r\n\r\nحسين بن بهرام ( ابو سعيد جنابى ) : 251\r\nحسين بن زكرويه : 251\r\nحسين بن سعيد اهوازى : 80\r\nحسين بن عبد اللّه بن سينا : رجوع شود به ابو على سينا\r\nحسين بن على عليه السلام : 201 ، 572\r\nحسين بن على عامل سيستان : 37\r\nحسين بن على مرورودى : 247\r\nحسين على مروزى : 253\r\nحسين بن محمد بن حسن الفوران : 266\r\nحسين بن محمد النجار : 60\r\nحسين بن منصور حلاح : 255 ، 257\r\nحفض بن سالم : 57\r\nحماد بن ابى ليلى : رجوع شود به ابو القاسم حماد .\r\nحماد بن سلمه : 73\r\nحماد راويه : رجوع شود به ابو القاسم حماد\r\nحمدان الاشعث : 250 ، 251 ، 252\r\nحمد اللّه مستوفى : 268 ، 414 ، 485\r\nحمدون قصار نيشابورى : 255\r\nحمزة بن حبيب : 68\r\nحمزة بن الحسن اصفهانى : 100 ، 141 ، 157 637 ، 643\r\nحمزة بن عبد اللّه خارجى ( حمزة بن آذرك شارى ) :\r\n35 ، 36 ، 46 ، 166\r\nحمزة بن على الزوزنى : 248\r\nحنظلهء بادغيسى : 176 ، 179 - 180 ، 181\r\nحنين بن اسحق العبادى 111 - 112 ، 113 ، 118 119 ، 293\r\nحوا : 164\r\nحيى قتيبه ( حسين قتيبه ) : 468\r\nخ خارجه ( تابعى ) : 75\r\nخاقانى : 392 ، 560\r\nخالد بن يزيد بن معاويه : 111 ، 348\r\nخبازى نيشابورى : 438\r\nخريت بن راشد الناجى : 10 ، 11\r\nخريمى : 27\r\nخسرو ( اپرويژ ) : رجوع شود به اپرويژ\r\nخسرو ( انوشيروان ) : رجوع شود به انوشيروان\r\nخسرو پنجم : 5\r\nخسرو چهارم : 5\r\nخسرو سوم : 5\r\nخسروانى ( ابو طالب طيب بن محمد ) : 367 ، 398 - 399 ، 400 ، 440\r\nخسروى سرخسى : 212 ، 362 ، 367 ، 433 - 435\r\nخضرخان : 361\r\nخطيب بغدادى : 274\r\nخلف ( اسمعيلى ) : 246\r\nخلف بن احمد ( امير خلف بانو ) : 37 ، 39 ، 203 216 ، 229 ، 271 ، 531\r\nخلف الاحمر ( ابو محرز خلف بن حيان ) : 123 ، 124\r\nخلف خارجى : 35\r\nخلف بن هشام : 68\r\nخليل بن احمد سجستانى : 620\r\nخليل بن احمد فراهيدى : 126 ، 127 ، 128 ، 129 ، 342 ، 352 ، 638\r\nخواجوى كرمانى : 589\r\nخواجه طاهر دبير : 583 ، 585\r\nخواجه محمد حافظى : 585 ، 617\r\n\r\n","description":"","footnote":"","page_name":" 666 ","page_number":692},
  {"content":"\r\n\r\nخواجه نصير الدين طوسى : رجوع شود به نصير الدين طوسى\r\nالخوارزمى : رجوع شود به محمد بن موسى الخوارزمى خورشيدى : 553\r\nالخياط : رجوع شود به عبد الرحيم بن محمد .\r\nخيام ( الخيامى ) : 335\r\nد دادويه : 185\r\nداراب سنجانا : 136\r\nالدار قطنى : 273 ، 273\r\nدار مستتر : 136\r\nالداعى الصغير : رجوع شود به حسن بن قاسم .\r\nداعى كبير : رجوع شود به محمد بن زيد\r\nدانشمند : رجوع شود به ابو القاسم حسن بن على دانشمند\r\nداود الانطاكى : 309\r\nداود بن على ظواهرى : 15 ، 72 ، 79\r\nداود بن يوسف : 86\r\nدبيرسياقى ( محمد ) : 589\r\nدعيل خزاعى : 228\r\nدقيقى ( ابو منصور محمد بن احمد ) : 132 ، 209 218 ، 360 ، 365 ، 367 ، 368 ، 373 ، 376 ، 392 ، 408 - 419 ، 422 ، 424 ، 428 ، 429 ، 463 ، 464 ، 465 ، 533 ، 534 ، 615\r\nدلارام چنگى : 173\r\nدمسقيوس  ( Damaskios )  : 103\r\nدولتشاه بن علاء الدولهء سمرقندى : 173 ، 179 371 ، 458 ، 459 ، 485 ، 531 ، 532 ، 559 ، 577 ، 580 ، 581\r\nدومناس ( پيرژان ) : 138\r\nدومى نيكوس گونديسالوى : 294\r\nدوهارله  ( De Harlez )  : 139\r\nدهشتك : 102\r\nديسقوريدس العين زربى : 113\r\nديواره وز : 150\r\nديوجانس : 103\r\nذ ذو الرمه : 22\r\nذيوفنطس : 334\r\nر رابعه بنت كعب قزدارى بلخى : 362 ، 367 449 - 451\r\nرادويانى ( محمد بن عمر ) : 399 ، 437 ، 438 ، 440 ، 455 ، 539\r\nرازى ( ابو بكر محمد بن زكرياء بن يحيى ) :\r\nرجوع شود به ابو بكر محمد بن زكريا\r\nالراضى باللّه : 199\r\nرافع بن هرثمه : 168 راوندى : 581\r\nربنجنى : رجوع شود به ابو العباس فضل بن عباس .\r\nربن الطبرى : 104 ، 109\r\nربيع بن صبيح : 73\r\nرستم : 37 ، 133 ، 365 ، 481 ، 489 ، 492 ، 500 ، 502 ، 511 ، 611 ، 615 ، 616\r\nرستم بن على الديلمى : 236 ، 237\r\nرستم فرخزاد : 9 ، 225 ، 516\r\n\r\n","description":"","footnote":"","page_name":" 667 ","page_number":693},
  {"content":"\r\n\r\nرشيد وطواط : 456 ، 553 ، 556\r\nرشيدى سمرقندى : 361 ، 378\r\nرضا قلى خان هدايت : رجوع شود به هدايت\r\nركن الدولة بن بويه ( حسن ) : 199 ، 213 ، 225 ، 345 ، 609 ، 614 ، 639\r\nركن الدين اسفراينى : 265\r\nالرؤاسى : رجوع شود به ابو جعفر محمد بن حسن .\r\nرودابه : 505\r\nرودكى ( ابو عبد اللّه جعفر بن محمد ) : 163 ، 218 ، 245 ، 356 ، 357 ، 360 ، 361 ، 362 ، 365 ، 366 ، 368 ، 369 ، 371 - 389 ، 390 ، 391 ، 392 ، 394 ، 395 ، 397 ، 403 ، 404 ، 442 ، 450 ، 558 ، 559\r\nروزبه پسر دادويه : رجوع شود به ابن المقفع .\r\nروزبه لاهورى : 600 - 601\r\nروفوس  ( Rufus dEphese )  : 343\r\nروككرت : 493\r\nرونقى بخارى : 364 ، 402\r\nريحانه بنت الحسين الخوارزميه : 238 ، 629\r\nز زاد انفرخ : 131\r\nزادويه : 135\r\nزال : 371 ، 505 ، 615\r\nزبير بن العوام : 43\r\nزجاج : رجوع شود به ابو اسحق ابراهيم بن محمد\r\nزرارة بن اعين : 60\r\nزرتشت بهرام پژدو : 132 ، 137\r\nزردشت پيغامبر : 104 ، 136 ، 138 ، 412 ، 487\r\nزعفرانى : 60\r\nزفر : 76\r\nزكريا بن محمد قزوينى : 605\r\nزكروية بن مهروية : 251\r\nزكى وليدى طغان : 143\r\nزمخشرى : 143\r\nزنبيل : 38 ، 166\r\nزو : 35\r\nزوطى : 76\r\nزهير : 124\r\nزياد الاعجم : 191\r\nزياد بن ابيه : 10 ، 11\r\nزيد بن ثابت : 67 ، 70 ، 75\r\nزيد بن رفاعة : 321\r\nزيد بن على بن حسين عليه السلام : 12 ، 59\r\nزينبى ( زينتى ) علوى محمودى ( عبد الجبار ) :\r\n550 - 553\r\nزين العرب : رجوع شود به رابعه بنت كعب\r\nژ ژراردوس كرموننسيس : 115 ، 116 ، 294\r\nژو كوفسكى : 493\r\nژول مول : رجوع شود به مول\r\nس سامان خدا : 204\r\nسام نريمان : 611 ، 615 ، 617\r\nسامند : 562\r\nسبكتكين ( ناصر الدين ) : 205 ، 215 ، 457\r\n\r\n","description":"","footnote":"","page_name":" 668 ","page_number":694},
  {"content":"\r\n\r\n470 ، 568 ، 640\r\nسبكرى : 168\r\nسبكى : 269\r\nستاره : 303\r\nسدى : 68\r\nسديد الدين المنانى : 309\r\nسرى سقطى : 255\r\nسرورى كاشانى : 610\r\nسسرد : 118\r\nسعد بن ابى وقاص : 9 ، 88\r\nسعدى : 539\r\nسعيد الخدرى : 87\r\nسعيد بن ابى عروبه : 73\r\nسعيد بن عثمان : 149\r\nسعيد بن مسيب : 75\r\nسفاح : 15 ، 16 ، 22 ، 62\r\nسفيان بن عيينه : 78\r\nسفيان بن سعيد ثورى : 73 ، 79\r\nسفيان بن معاويه : 187\r\nسقراط : 95 ، 321 ، 329\r\nسكرى بغدادى ( ابو سعيد حسن بن حسين ) : 124\r\nسلطان الدولة بن بهاء الدوله : 225\r\nسلّام : 68\r\nسلم : 284 ، 499\r\nسلم بن زياد : 11\r\nسلمان فارسى : 43 ، 47 ، 75\r\nسليمان ( تابعى ) : 75\r\nسليمان بن حسن : 253\r\nسليمان بن عبد الملك : 11 ، 13\r\nسليمان الماحوزى التلمسانى : 309\r\nسليم بن قيس الهلالى : 80\r\nسماء الدوله : 214 ، 304\r\nسمعانى : 371 ، 372 ، 373 ، 374 ، 376 ، 605\r\nسميه : 148\r\nسنائى : 604\r\nسنبادگبر : 30 ، 31\r\nسنبليقيوس : 103\r\nسوزنى : 162 ، 377 ، 443 ، 602\r\nسوشيانس : 34 ، 48\r\nالسوفسطائى : 101\r\nسهراب : 507 ، 615\r\nسهل بن هارون دشت ميشانى : 29 ، 187\r\nالسهيلى : رجوع شود به ابو الحسن و ابو الحسين السهيلى\r\nسياوش : 149 ، 612\r\nسيبويه فارسى : 126 ، 127 ، 128 ، 129 ، 353\r\nسيده : رجوع شود به شيرين دختر اسپهبد شروين .\r\nسيرافى : رجوع شود به ابو سعيد سيرافى\r\nسيف الدوله حمدان ( ابو الحسن على بن عبد اللّه ) :\r\n202 ، 293 ، 354 ، 411\r\nسيف الدوله : رجوع شود به محمود غزنوى .\r\nسيمجور دواتى : رجوع شود به ابو عمران .\r\nسيوطى : 128 ، 172 ، 178\r\nش شاپور بن اردشير ( شاه پوهر ) : 7 ، 95 ، 98 ، 99 185\r\nشاپور بن اردشير : رجوع شود به ابو نصر شاپور\r\nشاپور ذو الاكتاف : 100\r\nشاپور بن سهل گنديشاپورى : 102 ، 347\r\nشاذان پسر برزين : 614 ، 615\r\nشارل شفر  « Charles Sheffer »  : رجوع شود\r\n\r\n","description":"","footnote":"","page_name":" 669 ","page_number":695},
  {"content":"\r\n\r\nبه شفر\r\nشافعى : رجوع شود به محمد بن ادريس .\r\nشاك : 496\r\nشاكر بخارى : 399 - 401\r\nشاناق هندى : 107 ، 113\r\nشاه بو على رجائى : 453\r\nشاهين : 4\r\nشرف الدولة بن عضد الدوله : 333 ، 335\r\nشريف الرضى ( ابو الحسن محمد الموسوى ) :\r\n644\r\nشريف المرتضى : 644\r\nشفر : 423\r\nشمس الدوله ابو طاهر شاه خسرو ديلمى : 214 304\r\nشمس الدولة ابو الفوارس طغانشاه محمد بن الب‌ارسلان : رجوع شود به طغانشاه بن الب‌ارسلان\r\nشمس الدولهء ديلمى : 214\r\nشمس الدين ابو عبد اللّه محمد بن احمد المقدسى :\r\nرجوع شود به المقدسى\r\nشمس قيس رازى : 171 ، 179 ، 399 ، 424 437 ، 568 ، 573\r\nشمس المعالى قابوس بن وشمگير : 212 ، 302 ، 304 ، 337 ، 357 ، 433 ، 435 ، 636 640 ، 641 ، 644\r\nالشنبوذى : رجوع شود به ابو الفرج محمد بن احمد\r\nشهاب الدوله ابو الفتح مودود بن مسعود :\r\nرجوع شود به مودود\r\nشهر براز : 4 ، 5\r\nشهرزورى : 293\r\nشهرستانى ( محمد بن عبد الكريم ) : 84 ، 232 241\r\nشهريار : 615\r\nشهريار بن شروين اسپهبد طبرستان : 483\r\nشهيد بلخى : ابو الحسن شهيد بن حسين ) :\r\n292 ، 299 ، 366 ، 373 ، 374 ، 376 389 - 393 ، 394 ، 636 ، 644\r\nشيخ بهائى : 309\r\nشيخ الرئيس ابو على بن سينا : رجوع شود به ابو على سينا\r\nشيروية بن شهردار : 141\r\nشيرين دختر اسپهبد شروين ( سيده ) : 214\r\nشيطان الطاق : رجوع شود به محمد بن نعمان الرافضى\r\nص صابر ( اديب ) : 415\r\nصاحب بن عباد ( صاحب كافى اسمعيل ) : 59 218 ، 235 ، 260 ، 261 ، 262 ، 279 286 ، 354 ، 355 ، 357 ، 431 ، 433 441 ، 638 ، 639 ، 640 ، 642 ، 644\r\nصادق هدايت : 139\r\nصاعد اندلسى : 104 ، 290\r\nصالح بن سليمان : 122\r\nصالح بن عبد الرحمن : 131\r\nصالح بن على : 15\r\nصالح بن نصر : 37 ، 38\r\nصدوق ( شيخ . . . ) : 245\r\nصديق : رجوع شود به ابو بكر\r\nصفى الدين ارموى : 179\r\nصمصام الدولة بن عضد الدوله : 262 ، 300 301 ، 321\r\n\r\n","description":"","footnote":"","page_name":" 670 ","page_number":696},
  {"content":"\r\n\r\nض ضحاك : 48 ، 136\r\nضرار بن عمرو : 60\r\nط الطائع : 200\r\nطاهر دبير : رجوع شود به خواجه طاهر\r\nطاهر ذو اليمينين ( طاهر بن حسين ) : 25 ، 27 31 - 32 ، 164 ، 204\r\nطاهر بن فضل بن محتاج چغانى : رجوع شود به ابو يحيى طاهر بن فضل\r\nطاهر بن عبد اللّه : 36 ، 37 ، 38\r\nطاهر بن محمد بن عمرو بن ليث : 168\r\nطرماح : 192\r\nطغانشاه بن الب‌ارسلان : 488 ، 491\r\nطغرل بيك سلجوقى ( ابو طالب ) : 200 ، 201 213\r\nطغرل بن ارسلان : 581\r\nطلحة بن طاهر : 32\r\nطهماسب : 35\r\nطهمورث : 371\r\nع عاصم بن ابى النجود : 68 .\r\nعاصم الدؤلى : 125\r\nعايشه : 237\r\nعباد بن زياد : 148\r\nعباس اقبال : رجوع شود به اقبال آشتيانى .\r\nعباس مروزى : رجوع شود به ابو العباس مروزى\r\nعباس بن سعيد الجوهرى : 107 ، 108\r\nعباس بن عبد المطلب : 43 ، 47\r\nعبدان الكاتب : 181 ، 251\r\nعبد الجبار ( قاضى ) : 279 ، 349\r\nعبد الجبار زينبى علوى محمودى : رجوع شود به زينبى علوى\r\nعبد الحميد بن ابى الحديد : 59\r\nعبد الحميد بن يحيى الكاتب : 120 ، 183 ، 184 186 ، 639\r\nعبد الرحمن بن خلدون : رجوع شود به ابن خلدون\r\nعبد الرحمن بن القاسم : 78\r\nعبد الرحمن بن محمد الناصر الاموى : 199 202\r\nعبد الرحمن بن هرمزان : 125\r\nعبد الرحيم محمد بن عثمان الخياط : 278\r\nعبد السلام قزوينى : 269\r\nعبد الصمد بن على بن عبد اللّه بن عباس : 15\r\nعبد الغافرين عبد الرحمن الدينورى : 275\r\nعبد القاهر بن عبد الرحمن الجرجانى : 355\r\nعبد اللّه انصارى ( خواجه ) : 270\r\nعبد اللّه تابعى : 75\r\nعبد اللّه الحليمى : 265\r\nعبد اللّه بن حسن بن حسين : 15\r\nعبد اللّه بن داود سيستانى : 276\r\nعبد اللّه بن زبير : 70\r\nعبد اللّه بن سائب : 67\r\nعبد اللّه بن سبا : 48 ، 61\r\nعبد اللّه بن سينا : 303\r\n\r\n","description":"","footnote":"","page_name":" 671 ","page_number":697},
  {"content":"\r\n\r\nعبد اللّه بن طاهر : 124 ، 174\r\nعبد اللّه بن طلحة بن عامر : 68\r\nعبد اللّه بن عباس : 67 ، 68 ، 87 ، 228 ، 636\r\nعبد اللّه بن عبد الحكيم : 78\r\nعبد اللّه بن على بن عبد اللّه بن عباس بن عبد المطلب ( ابو العباس ) ، 15 ، 16\r\nعبد اللّه بن عمرو بن حرب : 62\r\nعبد اللّه بن كثير : 68\r\nعبد اللّه بن مسعود : 67 ، 75\r\nعبد اللّه بن معاويه : 13\r\nعبد اللّه بن المعتز : 129\r\nعبد اللّه بن المقفع ( رجوع شود به ابن المقفع ) .\r\nعبد اللّه بن ميمون القداح اهوازى : 246\r\nعبد اللّه بن وهب : 78\r\nعبد الملك ( اموى ) : 11\r\nعبد الملك بن نوح ( امير رشيد ) : 205 ، 206 215 ، 225 ، 419 ، 614 ، 619\r\nعبد الواحد محمد جوزجانى : رجوع شود به ابو عبيد جوزجانى\r\nعبد الوهاب عزام : 15\r\nعبيد اللّه بن احمد بن حسين : رجوع شود به عتبى .\r\nعبيد اللّه بن زياد : 148\r\nعبيد اللّه المهدى : 201 ، 246 ، 247\r\nعبيد اللّه بن موسى الكوفى : 74\r\nعتاب بن ورقاء شيبانى : 586\r\nعتبى ( ابو نصر محمد بن عبد الجبار ) : 467 ، 641\r\nعتبى ( عبيد اللّه بن احمد بن حسين ) : 260 ، 351 357 ، 422 ، 443 ، 466 ، 637 ، 640 644\r\nعثمان عفان : 9 ، 10 ، 44 ، 45 ، 48 ، 50 ، 55 67 ، 487 ، 491\r\nعثمان الطويل : 57\r\nعثمان بن كرمانى : 15\r\nعذرا : 171\r\nعروضى : رجوع شود به نظامى عروضى\r\nعروه : 75\r\nعز الدوله بختيار : 201 ، 213 ، 260 ، 282 العزير : 248\r\nعسجدى : 577 - 580\r\nعشان بن نصر بن مالك : 37\r\nعضد الدولهء ديلمى : 79 ، 173 ، 213 ، 214 225 ، 233 ، 248 ، 253 ، 260 ، 261 262 ، 275 ، 282 ، 300 ، 301 ، 335 336 ، 346 ، 354 ، 359 ، 642 ، 644\r\nعضد الدين علاء الدوله ابو جعفر محمد بن دشمنزار : رجوع شود به علاء الدولهء كاكويه\r\nعطاء بن حكيم : رجوع شود به المقنع .\r\nعطار : 604 ، 605\r\nعطاردى ( ابو عبد اللّه عبد الرحمن ) : 579\r\nعفيف الدين تلمسانى : 309\r\nعلاء الدولهء كاكويه : 214 ، 304 ، 305 ، 333 538 ، 607 ، 625 ، 626 ، 631 ، 634\r\nعلاء الدين دده : 172\r\nعلان شعوبى : 27 ، 29\r\nعلى افندى : 493\r\nعلى بن ابيطالب عليه السلام : 10 ، 11 ، 12 ، 43 44 ، 45 ، 46 ، 47 ، 48 ، 50 ، 61 ، 67 ، 68 70 ، 80 ، 125 ، 209 ، 248 ، 313 ، 321 487 ، 491 ، 572\r\nعلى بن بويه : رجوع شود به عماد الدوله\r\nعلى پيروزه : 150\r\nعلى بن جولوغ : رجوع شود به فرخى سيستانى .\r\n\r\n","description":"","footnote":"","page_name":" 672 ","page_number":698},
  {"content":"\r\n\r\nعلى بن خورشيد : 210\r\nعلى ديلم ( على ديلمى ) : 468 ، 477\r\nعلى بن ربن الطبرى : 104 ، 109 ، 118 ، 119 218 ، 289 ، 344\r\nعلى بن زياد تميمى : 289 ، 110 ، 134\r\nعلى بن عباس مجوسى اهوازى : 118 ، 279 409 ، 346 ، 412\r\nعلى بن عبد اللّه : 303\r\nعلى بن عبد اللّه بن احمد نيشابورى : رجوع شود به ابن ابى الطيب\r\nعلى بن عبيد اللّه بن صادق ( على دايه ) : 584\r\nعلى بن عبيدة الريحانى : 135 ، 187\r\nعلى بن عيسى : 35\r\nعلى بن كرمانى : 15 ، 21\r\nعلى بن مأمون بن محمد خوارزمشاه : 208 304\r\nعلى بن محمد بن العباس : 642\r\nعلى بن محمد عمرانى : 585\r\nعماد الدولة بن بويه : 199 ، 213 ، 218 ، 233\r\nعمار خارجى : 36 ، 38 ، 166 ، 167\r\nعمارهء مروزى : 364 ، 452 - 455\r\nعمار بن ياسر : 43 ، 47 ، 75\r\nعمر بن الخطاب : 9 ، 10 ، 45 ، 50 ، 67 ، 88 491\r\nعمر بن زيد : 16\r\nعمر بن عبد العزيز : 12 ، 41 ، 53\r\nعمر بن فرخان الطبرى : 116 ، 135\r\nعمرو بن ليت : 38 ، 168 ، 181 ، 203 ، 205 219\r\nعمرو بن العاص : 70 ، 88\r\nعمرو بن عبيد : 53 ، 57 ، 84\r\nعميد اسعد ( خواجه ) : 411 ، 532 ، 533\r\nعميد الملك ( ابو نصر ) : 174\r\nعنصر المعالى كيكاوس : 212\r\nعنصرى ( ابو القاسم حسن ) : 209 ، 216 ، 356 357 ، 360 ، 361 ، 365 ، 366 ، 367 ، 368 ، 369 ، 377 ، 532 ، 534 ، 556 ، 558 ، 559 - 567 ، 572 ، 577 ، 581 ، 584\r\nعوفى ( نور الدين محمد ) : 169 ، 177 ، 178 ، 179 ، 181 ، 360 ، 372 ، 373 ، 374 ، 378 ، 390 ، 394 ، 395 ، 396 ، 397 ، 398 ، 401 ، 405 ، 408 ، 409 ، 411 ، 414 ، 419 ، 424 ، 428 ، 433 ، 434 ، 435 ، 438 ، 440 ، 442 ، 449 ، 455 ، 457 ، 458 ، 531 ، 547 ، 550 ، 551 ، 553 ، 559 ، 561 ، 568 ، 570 ، 576 ، 580 ، 582 ، 598 ، 599 ، 640\r\nعويمر بن زيد : رجوع شود به ابو الدرداء\r\nعيسى عليه السلام : رجوع شود به مسيح\r\nعيسى بن چهار بخت : 102 ، 110\r\nعيسى بن شهلافا : 102\r\nعيسى بن صبيح : 57\r\nعيسى بن على : 15 ، 187\r\nعيسى بن ماسرجيس : 111\r\nعيسى بن مريم : رجوع شود به مسيح\r\nعيسى بن ملك العادل ابو بكر بن ايوب : 493\r\nعيوقى : 601 - 603\r\nغ غزالى ( حجة الاسلام ابو حامد محمد ) : 266\r\nغزوانى لوكرى : رجوع شود به لوكرى\r\n\r\n","description":"","footnote":"","page_name":" 673 ","page_number":699},
  {"content":"\r\n\r\nغضايرى ( ابو زيد محمد بن على ) : 570 - 575\r\nغلامحسين طبيب : 312\r\nغيلان دمشقى : 52 ، 84\r\nف فائق الخاصه : 205 ، 206 ، 215 ، 225 ، 466 ، 470 ، 471 ، 619\r\nفارابى : رجوع شود به ابو نصر فارابى\r\nفاطمه ( عليها السلام ) : 198 ، 248 ، 572\r\nفتح بن خاقان التركى : 228\r\nفتح بن على بن محمد البندارى : رجوع شود به البندارى\r\nفخر الدوله ابو المظفر احمد بن محمد : رجوع شود به ابو المظفر\r\nفخر الدولهء ديلمى ( بويى ) : 214 ، 304 ، 336\r\nفخر الدين ابو اسحق ابراهيم : 300\r\nفخر الدين اسعد گرگانى : 132\r\nفخر الدين رازى : 315\r\nفراء : 71 ، 126\r\nفرالاوى ( ابو عبد اللّه محمد بن موسى ) : 394 - 395\r\nفرامرز : 615\r\nفرخى ( على بن جولوغ سيستانى ) : 162 ، 209 216 ، 236 ، 360 ، 361 ، 362 ، 365 ، 366 ، 367 ، 368 ، 369 ، 377 ، 390 392 ، 396 ، 411 ، 412 ، 415 ، 531 - 546 ، 547 ، 588\r\nفردوسى ( حكيم ابو القاسم ) : 132 ، 139 ، 161 ، 162 ، 163 ، 214 ، 216 ، 218 ، 220 ، 238 ، 356 ، 357 ، 360 ، 361 ، 365 ، 366 ، 367 ، 373 ، 379 ، 398 ، 403 ، 404 ، 410 ، 411 ، 413 ، 414 ، 415 ، 440 ، 458 - 521 ، 571 ، 613 615 ، 616 ، 617\r\nفرزدق : 122 ، 192\r\nفرغانى : 189\r\nفرفوريوس : 92 ، 104 ، 294\r\nفرهاد : 95\r\nفريدريك ديتريسى : 294\r\nفريدريش روككرت : رجوع شود به روككرت .\r\nفريدون : 220 ، 489\r\nفريزر : 486\r\nفضل بن احمد اسفراينى ( ابو العباس ) : 218\r\nفضل ربيع : 23\r\nفضل بن سهل سرخسى ( ذو الرياستين ) : 23 ، 25 ، 110 ، 111 ، 155\r\nفضل بن شاذان : 68\r\nفضل بن محمد : 585\r\nفلك المعالى منوچهر : رجوع شود به منوچهر بن قابوس\r\nفلوطينس : 285 ، 296\r\nفيثاغورس : 292 ، 321 ، 329\r\nفيروز ( اسپهبد ) : 30 ، 31\r\nفيروزان : 9\r\nفيروز مشرقى : 176 ، 179 ، 180 ، 181 ، 182\r\nفيروز ( شاهنشاه ساسانى ) : 5 ، 96 ، 99\r\nفيروز سوم ( پسر يزدگرد ) : 10\r\nفيلون اليهودى : 83 ، 92\r\n\r\n","description":"","footnote":"","page_name":" 674 ","page_number":700},
  {"content":"\r\n\r\nق القائم بامر اللّه : 201\r\nقابوس وشمگير : رجوع شود به شمس المعالى قابوس بن وشمگير\r\nالقادر باللّه : 200 ، 243\r\nقاسم بن سلام : رجوع شود به ابو عبيد قاسم بن سلام\r\nقاسم ( تابعى ) : 75\r\nقباد بن فيروز : 6 ، 7 ، 98 ، 99\r\nقباد دوم : 4 ، 5\r\nقتيبة بن مسلم باهلى : 11 ، 12\r\nقحطبة بن شبيب : 15\r\nقحطبهء طائى : 21\r\nقدامة بن جعفر : 128 ، 350\r\nقدر خان : 634\r\nقزوينى ( مرحوم محمد خان ) : 421\r\nقسطا بن لوقا البعلبكى : 112\r\nقسطوس : 112\r\nقشيرى : رجوع شود به ابو القاسم عبد الكريم قشيرى\r\nقصى بن كلاب بن مره : 7\r\nقطران تبريزى : 375 ، 378 ، 424\r\nقطرب النحوى : 71\r\nقعقاع بن عمرو : 9\r\nقفال چاچى ( محمد بن على ) : 276\r\nقفال مروزى ( ابو بكر عبد اللّه ) : 244 ، 275\r\nقفطى : 99 ، 100 ، 101 ، 118 ، 293 ، 302 321 ، 323\r\nقمرى البخارى : رجوع شود به ابو منصور حسن ابن نوح القمرى البخارى\r\nقمرى جرجانى ( مازندرانى ) 435 - 437\r\nك كارادوو : 309\r\nكاوه : 489\r\nكرشاسب : 34 ، 37 ، 147 ، 489 ، 611 ، 612 ، 615\r\nكرمانى : 14 ، 15\r\nكسائى فارسى ( على بن حمزه ) : 68 ، 71 ، 126\r\nكسائى مروزى : 163 ، 364 ، 368 ، 376 ، 441 - 449\r\nكسرى بن هرمز : رجوع شود به انوشيروان\r\nالكعب : 175\r\nكعب : 450\r\nالكلبى : 636\r\nكلمان الاسكندرانى : 83\r\nكمال الدين عمادى جرجانى : 143\r\nكمال الدين محمد : 605\r\nكميت : 122 ، 192\r\nالكندى ( يعقوب بن اسحق ) : 84 ، 116 ، 271 278 ، 285 ، 286 ، 287 ، 288 ، 289 ، 293 ، 296 ، 339\r\nكنكه : 107 ، 113\r\nكوشيار : رجوع شود به ابو الحسن كوشيار\r\nكوهيار : 33\r\nكيخسرو : 147 ، 611 ، 612\r\nكيقباد : 611\r\nكىشكن : 611\r\nكيكاوس : 611\r\n\r\n","description":"","footnote":"","page_name":" 675 ","page_number":701},
  {"content":"\r\n\r\nگ گرديزى : 619 ، 635\r\nگشتاسب : 136 ، 412 ، 413\r\nگشنسب بنده ( جسنسف بنده ) : 5\r\nگلشاه : 602\r\nگودرز : 220\r\nگونديسالوى ( دومى نيكوس  Dominicus  )  ( Gundisalvi )  : 296\r\nگيو : 220\r\nگيومرث : 136 ، 369 ، 370 ، 489 ، 613\r\nل لامعى گرگانى : 587\r\nلبيبى : 365 ، 534 ، 539 ، 547 - 550 ، 589\r\nلبيد : 124 ، 392\r\nلطفعلى بيك آذر : رجوع شود به آذر بيكدلى لوكرى ( ابو الحسن على بن محمد غزوانى ) 367 ، 421 - 422\r\nلهراسپ : 414 ، 611\r\nليث بن فضل : 37\r\nم ماخ ( پير خراسان ) : 614 ، 615\r\nمار أباى جاثليق : 95 ، 97\r\nماركوارت : 139\r\nمارمتى : 95\r\nمازيار بن قارن : 29 ، 33 ، 63 ، 118 ، 232 ، 252 289\r\nماسرجيس ( ماسرجويه ) : 111\r\nماسويه : 102 ، 109\r\nماشاء اللّه بن اثرى : 103\r\nماكان كاكى : 210 ، 211 ، 213 ، 244 ، 374 375 ، 639\r\nمالك بن انس : 72 ، 73 ، 74 ، 75 ، 77 ، 78\r\nمأمون بن مأمون خوارزمشاه : رجوع شود به ابو العباس مأمون\r\nمأمون بن محمد خوارزمشاه : 207 ، 207\r\nمأمون بن هارون : 23 ، 24 ، 25 ، 29 ، 32 ، 35 58 ، 91 ، 108 ، 110 ، 111 ، 113 ، 115 116 ، 126 ، 135 ، 139 ، 155 ، 162 170 ، 176 ، 178 ، 184 ، 187 ، 204 216 ، 261\r\nمانى : 7 ، 134 ، 135 ، 291\r\nماهوى خورشيد پسر بهرام : 4 ، 61 ، 615\r\nمبرد : 71 ، 125\r\nالمتقى : 199\r\nمتنبى : 354 ، 355 ، 411 ، 644\r\nالمتوكل على اللّه : 27 ، 36 ، 59 ، 118 ، 192 197 ، 232 ، 235 ، 240\r\nالمتوكلى ( ابو اسحق ابراهيم بن ممشاد ) : 27 ، 28 ، 164 ، 192\r\nمتى بن يونس القنائى : رجوع شود به ابو بشر متى بن يونس\r\nمجاهد : 70\r\nمجد الدوله ابو طالب ديلمى : 214 ، 237 304\r\n\r\n","description":"","footnote":"","page_name":" 676 ","page_number":702},
  {"content":"\r\n\r\nمجد الدين ابو الحسن كسائى مروزى : رجوع شود به كسائى مروزى\r\nمحمد ( خواجه ) : 585\r\nمحمد الاخشيد بن طغج : 199 ، 202\r\nمحمد الباقر : 70 ، 80\r\nمحمد خوارزمشاه : 313\r\nمحمد الفزارى : 110\r\nمحمد قزوينى : رجوع شود به قزوينى\r\nمحمد معين ( دكتر ) : 592\r\nمحمد الوراق : 252\r\nمحمد بن ابو الفضل بلعمى : رجوع شود به ابو على بلعمى\r\nمحمد بن احمد بن شنبوذ : رجوع شود به ابن شنبوذ\r\nمحمد بن احمد النسفى : 247 ، 253\r\nمحمد بن اسحق : 73\r\nمحمد بن اسحق النديم : رجوع شود به ابن النديم .\r\nمحمد بن ادريس الشافعى : 72 ، 78 ، 79\r\nمحمد بن اسمعيل بن جعفر الصادق عليه السلام :\r\n246 ، 250 ، 252\r\nمحمد بن اوس : 209\r\nمحمد بن اسمعيل انوشتكين البخارى الدرزى :\r\n248\r\nمحمد بن اسمعيل البخارى : 74 ، 75\r\nمحمد بن البعيث بن حبيش : 149\r\nمحمد بن بهرام بن مطيار : 135\r\nمحمد بن جابر البتانى : 93\r\nمحمد بن جرير الطبرى : 71 ، 79 ، 80 ، 161 189 ، 218 ، 269 ، 275 ، 619 ، 640 642\r\nمحمد بن الهجم البرمكى : 135 ، 613\r\nمحمد بن الحسن الشيبانى : 76 ، 78\r\nمحمد بن دريد : رجوع شود به ابن دريد\r\nمحمد بن زكرياى رازى : رجوع شود به ابو بكر محمد بن زكرياى رازى\r\nمحمد بن زيد : 205 ، 210\r\nمحمد بن سهل ( راوى كميت ) : 122\r\nمحمد بن سرخ نيشابورى : 522 ، 523 و رجوع شود به ابو سعد محمد بن سرخ\r\nمحمد شار شاه : 208\r\nمحمد بن صالح ( ابو عبد اللّه ) : رجوع شود به ولوالجى\r\nمحمد بن صعلوك : 210\r\nمحمد بن طاهر بن عبد اللّه بن طاهر : 32 ، 38 60 ، 165 ، 180\r\nمحمد بن طغج : رجوع شود به محمد الاخشيد\r\nمحمد بن عبد الكريم شهرستانى : رجوع شود به شهرستانى\r\nمحمد بن عبد اللّه ( ص ) ( پيامبر ) : 8 ، 42 ، 43 46 ، 47 ، 48 ، 49 ، 63 ، 67 ، 77 ، 87 ، 89 146 ، 242 ، 329 ، 572 ، 572 ، 615\r\nمحمد بن عبد اللّه بن حسن بن على : 62\r\nمحمد بن عبد اللّه بن المقفع : 104 ، 109\r\nمحمد بن عبد الوهاب جبائى : رجوع شود به ابو على جبائى\r\nمحمد بن عبده الكاتب : 398 ، 439 ، 441\r\nمحمد بن على بن عبد اللّه بن عباس : 13\r\nمحمد بن على قفال چاچى : 276\r\nمحمد بن على بن محمد شبانكار : 453\r\nمحمد بن عمر الرادويانى : رجوع شود به رادويانى\r\nمحمد بن عمرو بن ليث : 168\r\nمحمد بن عيسى البرغوث : 60\r\n\r\n","description":"","footnote":"","page_name":" 677 ","page_number":703},
  {"content":"\r\n\r\nمحمد بن فضل ( امام ) : 159\r\nمحمد بن كثير الفرغانى : 115\r\nمحمد بن كرام : 60 ، 61 ، 63\r\nمحمد بن محمد الارجانى : 301\r\nمحمد بن محمود غزنوى ( امير ) : 216 ، 537 582\r\nمحمد بن مخلد : 167 ، 169\r\nمحمد بن موسى الحداد : 391 ، 644\r\nمحمد بن منور : 604 ، 605\r\nمحمد بن موسى الخوارزمى : 110 ، 115 ، 334\r\nمحمد بن موسى بن شاكر : 115\r\nمحمد بن النعمان الرافضى : 59\r\nمحمد بن وصيف سگزى : 161 ، 165 ، 166 167 - 169 ، 179\r\nمحمد بن يزيد ؛ 37\r\nمحمد بن يسار : 191\r\nمحمد تقى كاشانى : 581\r\nمحمد صادق ناظم تبريزى : 307\r\nمحمد قاسم سرورى : رجوع شود به سرورى .\r\nمحمود الترجمانى الملكى الخوارزمى : 143\r\nمحمود غزنوى ( سلطان يمين الدولة و امين الملة ) : 39 ، 174 ، 202 ، 203 ، 205 206 ، 208 ، 209 ، 215 ، 216 ، 229 234 ، 236 ، 237 ، 238 ، 239 ، 243 244 ، 245 ، 254 ، 262 ، 266 ، 267 268 ، 281 ، 282 ، 304 ، 319 ، 337 338 ، 357 ، 361 ، 365 ، 368 ، 421 423 ، 443 ، 453 ، 457 ، 460 ، 461 468 ، 469 ، 470 ، 471 ، 473 ، 476 477 ، 478 ، 479 ، 480 ، 481 ، 482 483 ، 485 ، 532 ، 534 ، 535 ، 536 537 ، 538 ، 539 ، 547 ، 550 ، 553 556 ، 559 ، 560 ، 561 ، 568 ، 570 571 ، 572 ، 576 ، 577 ، 582 ، 597 599 ، 601 ، 602 ، 622 ، 628 ، 634 641\r\nمحمود وراق هروى : 176 ، 179 ، 180 - 181\r\nمحمود بن عبد اللّه : 303\r\nمحمود بن عمر نجاتى : 373\r\nمحيى الدين بن العربى : رجوع شود به ابن العربى\r\nالمختار الزاهدى : 143\r\nمختار بن ابو عبيدهء ثقفى : 19 ، 50\r\nمخلدى : 557 - 559\r\nالمدائنى ( ابو الحسن على بن عبد اللّه ) : 189\r\nمربع راوى : 122\r\nمردانشاه : 131 ، 332\r\nمردانفرخ اورمزدداتان : 105 ، 138\r\nمرداويج بن زيار ديلمى ؛ 30 ، 39 ، 199 ، 211 213 ، 218 ، 221 ، 224 ، 225 ، 244 247\r\nمرزبان بن رستم : 150\r\nمروان بن محمد بن مروان بن الحكم : 15 ، 16 55 ، 120 ، 184\r\nمروان بن محمد ملك ديلم : 353\r\nمزدك : 7\r\nالمستعين : 209\r\nالمستكفى : 199 ، 200\r\nمسته مرد ( ديواروز ) : 150\r\nمسدد بن مسرهد بصرى : 74\r\nمسرور طالقانى ( خراسانى ) : 576 - 577\r\nمسعود بن سعد سلمان : 547 ، 571\r\nمسعود بن محمود غزنوى ( امير ) : 214 ، 216 ، 225 ، 338 ، 361 ، 368 ، 537 ، 538 ، 550 ، 551 ، 555 ، 556 ، 559 ، 577 580 ، 582 ، 583 ، 584 ، 585 ، 600 ، 634\r\n\r\n","description":"","footnote":"","page_name":" 678 ","page_number":704},
  {"content":"\r\n\r\nمسعودى ( ابو الحسن على بن الحسين ) : 95 ، 106 ، 350\r\nمسعودى غزنوى ( رازى ) : 555 - 557\r\nمسعودى مروزى : 366 ، 369 - 371\r\nمسلم نيشابورى : رجوع شود به ابو الحسن مسلم بن حجاج نيشابورى\r\nمسلم بن خالد الزنجى : 78\r\nمسيح ( عيسى ) : 48 ، 63 ، 95 ، 327 ، 329\r\nمسينا : 139\r\nمصطفى : رجوع شود به محمد ( ص )\r\nالمطيع : 200 ، 201\r\nالمظفر ( الملك ) : 315\r\nمطهر بن طاهر مقدسى : 369 ، 370\r\nمعاذ بن جبل : 75\r\nمعاوية بن ابى سفيان : 11 ، 12 ، 200\r\nمعبد الجهنى : 52\r\nالمعتصم : 16 ، 17 ، 23 ، 25 ، 33 ، 58 ، 91 ، 118 ، 198 ، 225 ، 252\r\nالمعتضد : 204 ، 205\r\nالمعتمد : 38 ، 164 ، 192\r\nمعروفى بلخى ( ابو عبد اللّه محمد بن حسن ) :\r\n245 ، 367 ، 377 ، 419 - 420\r\nمعز الدوله ( ابو الحسين احمد ) : 199 ، 200 ، 213 ، 218 ، 301\r\nالمعز لدين اللّه : 200 ، 246\r\nمعزى ( امير ) : 411 ، 578 ، 589\r\nالمعصومى : رجوع شود به ابو عبد اللّه المعصومى\r\nمعمرى جرجانى : رجوع شود به ابو زراعه\r\nمعنى بيت اردشيرى : 97\r\nمعين ( دكتر محمد ) : 589\r\nمغيرة بن سعيد العجلى : 62\r\nمغيرة بن حبناء : 193\r\nمقاتل بن سليمان : 55 ، 68\r\nالمقتدر باللّه : 211 ، 233 ، 253\r\nالمقدسى : ابو سليمان محمد بن معشر : رجوع شود به ابو سليمان محمد\r\nالمقدسى ( شمس الدين ابو عبد اللّه محمد بن احمد ) :\r\n144 ، 145 ، 157 ، 158 ، 232 ، 256 261 ، 269 ، 274 ، 277 ، 351\r\nالمقفع : 185 ، 613\r\nالمقنع : ( هشام يا هاشم بن حكيم ) : 31 ، 63\r\nالمكتفى : 253\r\nالملك الرحيم بويى : 201\r\nملكشاه : 491\r\nملك الشعراء بهار : 147 ، 618\r\nالملك المظفر : 313\r\nمنتصر : رجوع شود به ابو ابراهيم منتصر\r\nمنجيك ترمدى ( ابو الحسين على بن محمد ) :\r\n363 ، 369 ، 411 ، 422 ، 424 - 428 456 ، 459\r\nمنذر بن عمرو بن عدى لخمى : 171\r\nمنشورى سمرقندى : 553 - 555\r\nمنصور ( ابو جعفر دوانيقى ) : 16 ، 22 ، 24 ، 29 31 ، 62 ، 91 ، 102 ، 103 ، 108 ، 109 114 ، 117 ، 138 ، 187 ، 607\r\nمنصور بن اسحق سامانى : 344\r\nمنصور بن نوح سامانى : رجوع شود به ابو صالح منصور بن نوح\r\nمنطقى رازى ( ابو محمد منصور بن على ) :\r\n431 - 433\r\nمنوچهر بن قابوس ( فلك المعالى ) : 212 ، 302 581\r\nمنوچهر پيشداد : 219 ، 220\r\nمنوچهرى ( احمد بن قوص بن احمد ) : 182\r\n\r\n","description":"","footnote":"","page_name":" 679 ","page_number":705},
  {"content":"\r\n\r\n222 ، 360 ، 361 ، 364 ، 365 ، 368 403 ، 419 ، 438 ، 455 ، 463 ، 547 559 ، 561 ، 571 ، 580 - 597\r\nمؤيد الدولة ديلمى : 212 ، 214 ، 639\r\nمودود بن مسعود غزنوى : 338 ، 537 ، 578 635\r\nموريس : 4\r\nموسى عليه السلام : 63\r\nموسى الانصارى : 255\r\nموسى شهوات : 191\r\nموسى بن جعفر ( الكاظم ) : 80 ، 245\r\nموسى بن خالد الترجمان : 110 ، 134\r\nموسى بن عبد اللّه ين الحازم : 11\r\nموسى بن عيسى الكسروى : 135\r\nموفق : 38\r\nموفق ابو على حسن بن محمد : 476 ، 490\r\nمول ( ژول ) : 493 ، 494\r\nمولوى ( جلال الدين محمد ) : 602 ، 629\r\nمولوى على : 605\r\nمهدى ( خليفه عباسى ) : 21 ، 24 ، 29 ، 91\r\nمهدى بيانى ( دكتر ) : رجوع شود به بيانى\r\nالمهلبى : 260 ، 301\r\nمهيار الديلمى : رجوع شود به ابو الحسن مهيار بن مرزويهء ديلمى\r\nالميبدى : رجوع شود به ابو الفضل رشيد الدين ميبدى\r\nميخائيل : 102\r\nميخائيل بن ماسويه : 109\r\nمير سيد شريف جرجانى : 309\r\nميمون القداح : 246\r\nن نابغه : 124\r\nالناتلى ( ابو عبد اللّه ابراهيم بن الحسين ) : 303 306\r\nناصرخسرو قباديانى : 162 ، 247 ، 248 ، 250 289 ، 292 ، 368 ، 373 ، 424 ، 442 444 ، 445 ، 522 ، 622\r\nناصر الدوله حمدان : 202\r\nناصر الدين سبكتكين : رجوع شود به سبكتكين\r\nناصر الدين قباجه : 169\r\nالناصر الكبير : رجوع شود به ابو محمد حسن بن على بن الاطروش\r\nنافع بن عبد الرحمن بن ابى نعيم : 68\r\nنجاتى ( محمود بن عمر ) : 378\r\nندان : 118\r\nنرسى : 96\r\nنريمان : 611 ، 615\r\nنريوسنك : 138\r\nالنسائى : رجوع شود به ابو عبد الرحمن . . .\r\nنسطوريوس : 6\r\nنصر بن احمد بن اسد : 204 ، 205\r\nنصر بن احمد سامانى ( امير سعيد ) : 161 ، 162 199 ، 209 ، 245 ، 247 ، 253 ، 372 374 ، 375 ، 378 ، 379 ، 391 ، 393 395 ، 396 ، 607 ، 619\r\nنصر بن سيار : 14 ، 15 ، 53\r\nنصر بن عاصم الدؤلى ( يا الليثى ) : 125 ، 151\r\nنصر بن ناصر الدين سبكتكين : 266 ، 476 478 ، 479 ، 484 ، 537 ، 560 ، 641 642\r\nنصر بن هارون : 233\r\n\r\n","description":"","footnote":"","page_name":" 680 ","page_number":706},
  {"content":"\r\n\r\nنصير الدين طوسى ( خواجه ) : 314\r\nنظام معتزلى ( ابراهيم بن سيار ) : 57 ، 84\r\nنظام الملك ( خواجه ) : 174 ، 223 ، 232 ، 237 247 ، 267 ، 268\r\nنظامى عروضى : 180 ، 238 ، 373 ، 374 ، 376 438 ، 439 ، 441 ، 458 ، 462 ، 468 477 ، 480 ، 483 ، 484 ، 486 ، 487 495 ، 522 ، 531 ، 538 ، 553 ، 560 567 ، 568 ، 621 ، 623\r\nنظيف القس ( نظيف بن يمن ) : 282 ، 335\r\nنعمان ( صحابى ) : 9\r\nنعمان بن منذر : 171\r\nنفيسى ( سعيد ) : 423 ، 558 ، 605\r\nنقابدار خراسان : رجوع شود به المقنع نلدكه : 459 ، 484 ، 490 ، 494\r\nنهار بن توسعه : 193\r\nنوايحى : رجوع شود به ولوالجى\r\nنوبخت منجم اهوازى : 109 ، 114 ، 134\r\nنوح عليه السلام : 63 ، 166\r\nنوح بن اسد : 204\r\nنوح بن منصور : 24 ، 205 ، 212 ، 215 ، 215 262 ، 303 ، 396 ، 411 ، 412 ، 421 422 ، 429 ، 471 ، 627\r\nنوح بن نصر : 209 ، 353 ، 639\r\nنور الدين محمد عوفى : رجوع شود به عوفى .\r\nنور اللّه ششترى : 307\r\nنولدكه : رجوع شود به نلدكه\r\nنيقوماخس : 294\r\nو الواثق باللّه : 56 ، 58 ، 91 ، 115\r\nواراها ميهيرا : 283\r\nو اصل بن عطا : 53 ، 54 ، 55 ، 59 ، 84\r\nواقدى ( ابو عبد اللّه محمد ) : 189\r\nوپكه : 335\r\nورقه : 602\r\nوست  ( West )  : 135 ، 137 ، 138\r\nوستر گارد  ( Westergaard )  : 137\r\nوشمگير بن زيار ديلمى : 199 ، 212 ، 213 614\r\nوطواط : رجوع شود به رشيد وطواط\r\nولوالجى ( ابو عبد اللّه محمد بن صالح ) : 421\r\nوليد بن عبد الملك : 11\r\nونديشمن : 137\r\nويدمن : 337\r\nه هابيل : 175\r\nهادى ( خليفه عباسى ) : 29\r\nهارون بن الغريب : 211\r\nهارون الرشيد : 23 ، 24 ، 29 ، 35 ، 91 ، 109 113 ، 126 ، 204 ، 261 ، 284\r\nهاشم بن عتبه : 9\r\nهدايت ( رضا قليخان ) : 175 ، 178 ، 180 ، 295 307 ، 371 ، 374 ، 394 ، 402 ، 405 409 ، 423 ، 424 ، 435 ، 438 ، 441 442 ، 450 ، 451 ، 453 ، 456 ، 457 458 ، 531 ، 547 ، 556 ، 568 ، 573 576 ، 577 ، 581 ، 582 ، 589 ، 597\r\n\r\n","description":"","footnote":"","page_name":" 681 ","page_number":707},
  {"content":"\r\n\r\nهدايت ( صادق ) : 139\r\nهرفل : 3 ، 4 ، 5\r\nهرمز پنجم : 4 ، 5\r\nهرمس : 321 ، 329\r\nهرمياس : 103\r\nهشام الحكم : 60 ، 117\r\nهشام بن حكيم : رجوع شود به المقنع\r\nهشام بن سالم جواليقى : 60\r\nهشام بن عبد الملك : 20 ، 52 ، 120 ، 183\r\nهشام بن القاسم : 135 ، 613\r\nهلال بن ابى هلال الحمصى : 334\r\nهوشنگ : 175\r\nهوشنگ دستور جاماسپ : 138\r\nهوگ  ( Haug )  : 137\r\nهيثم بن عدى : 29\r\nى ياقوت حموى : 97 ، 141 ، 150 ، 157 ، 263 372 ، 389 ، 391\r\nيحيى النحوى : 93\r\nيحيى بن اسد : 204\r\nيحيى بن بطريق ( ابو زكريا ) : 111\r\nيحيى بن خالد برمكى : 110\r\nيحيى بن زيد بن على : 12 ، 50\r\nيحيى بن زكروية مهرويه : 251\r\nيحيى بن عدى : 260 ، 281 ، 299\r\nيحيى بن معاذ الرازى : 255\r\nيحيى بن يحيى الليثى : 78\r\nيزدان داد پسر شاپور : 614 ، 615\r\nيزدگرد شهريار : 5 ، 9 ، 10 ، 171 ، 220 ، 459 467 ، 483 ، 615\r\nيزيد بن عمر بن هبيرة : 14 ، 15\r\nيزيد بن معاويه : 12\r\nيزيد بن مفرغ : 148 ، 145\r\nيزيد بن مهلب بن ابى صفره : 11 ، 12\r\nيزيد بن وليد : 55\r\nيسار : 20\r\nيعقوب بن اسحق الكندى : رجوع شود به الكندى\r\nيعقوب العطار : 68\r\nيعقوب بن الليث صفار : 3 ، 13 ، 17 ، 29 ، 30 33 - 40 ، 46 ، 161 ، 164 ، 165 ، 166 167 ، 168 ، 174 ، 175 ، 176 ، 179 180 ، 192 ، 204 ، 211 ، 219 ، 358\r\nيمين الدوله محمود غزنوى : رجوع شود به محمود غزنوى\r\nيوحنا بيت سلوخى : 97\r\nيوحناء طبيب : 101 ، 102 ، 614\r\nيوحنا هيسپالنسيس : 294\r\nيوحنا بن جيلان : 293\r\nيوحنا بن ماسويه : رجوع شود به ابو زكريا . . .\r\nيوستى نيانوس  ( Iustinianos )  : 103\r\nيوسف عليه السلام : 329\r\nيوسف بن ابى الساج : 217 ، 247\r\nيوسف بن خالد : ( الناقل ) : 110 ، 131 134\r\nيوسف عروضى : 437 - 438 ، 610\r\nيوسف بن ناصر الدين سبكتكين : 536 ، 537 547\r\nيوسف مداح : 602\r\nيولاميوس  ( Eulamios )  : 103\r\nيونس بن حبيب : 71\r\nيونس بن عبد الرحمن : 59 ، 80\r\n\r\n","description":"","footnote":"","page_name":" 682 ","page_number":708},
  {"content":"\r\n\r\n\r\n2 - فهرست اسامى كتب و رسالات و مقالات\r\nآ آتشكدهء آذر بيكدلى : 307 ، 371 ، 458\r\nآثار الباقيه : 143 ، 212 ، 337 ، 338 ، 612\r\nآثار البلاد : 605\r\nآثار العلويه : 111 ، 294\r\nآثار المتخيلة فى الجو : 282\r\nآداب العرب و الفرس : 301\r\nآراء اهل المدينة الفاضلة : 296\r\nالآلات العجيبة الرصدية : 335\r\nآفرين‌نامه : 369 ، 404 ، 405 ، 406\r\nآيين تيراندازى : 134\r\nآيين چوگان زدن : 134\r\nآيين‌نامه : 133 ، 185\r\nالف الابانه عن وحدانية اللّه ( فى . . . ) : 116\r\nالابعاد و الاجرام : 115\r\nابعاد الظاهرة للاجرام السماوية ( رسالة فى . . . ) .\r\n343\r\nابطال احكام النجوم ( رساله ) : 343\r\nابطاء الحركة فى فلك البروج و سرعتها : 117\r\nالابنية عن الحقايق الادويه : 348 ، 625\r\nابو طيقا : 281\r\nابيذيميا : 111\r\nاتصال كواكب و قرانات : 117\r\nاثبات الصناعة : 349\r\nاثبات العقول الفعالة : 319\r\nاثبات المفارقات ( فى . . . ) : 295 ، 319\r\nاثبات النبوة : 316 ، 627\r\nاثبات النفوس السماويه : 319\r\nاثنى عشر ابقراط : 111\r\nاثولوجيا : 285 ، 315 ، 321\r\nاحسن التقاسيم فى معرفة الاقاليم : 144 ، 157 ، 158 ، 351\r\nاحصاء العلوم : 294\r\nاحكام تحاويل سنى العالم : 117\r\nاحكام تحويل سنى المواليد : 117\r\nالاحكام السلطانيه : 276\r\nاحكام فقه حنفى : 617\r\nاحكام القرآن : 72 ، 276\r\nاحكام نجوم : 116\r\nاحوال النفس يا كتاب حال المعاد ، يا رسالة فى العلم النفس : 315\r\nاخبار اسكندر : 608\r\nاخبار اصبهان : 274\r\nاخبار بهمن : 616\r\nاخبار الحكماء : 99 ، 118\r\n\r\n","description":"","footnote":"","page_name":" 683 ","page_number":709},
  {"content":"\r\n\r\nاخبار رستم : 184 ، 616\r\nاخبار سام : 617\r\nاخبار الطوال : 187 ، 189\r\nاخبار الفرس : 29\r\nاخبار فرامرز : 616\r\nاخبار كيقباد : 617\r\nاخبار النحويين البصريين : 353\r\nاخبار نريمان : 617\r\nالاختصار من الطبيعيات الشفا : 319\r\nالاختلاج ( كتاب ) : 134\r\nاختلاف الفقهاء : 80\r\nاختلاف الناس فى امر النفس : 315 ، 316\r\nالاختيار : 336\r\nاخراج الخطوط من الدواير الموضوعة من النقط المعطاة ( رسالة فى ) : 335\r\nاخراج الخطين من نقطة على زاوية معلومة بطريق التحليل : 336\r\nاخلاق الامم : 288\r\nالاخلاق و انفعالات النفسانية : 316\r\nادب الدنيا و الدين : 276\r\nادب الصغير : 186 ، 187\r\nادب الكاتب : 188\r\nادب الكبير : 186 ، 187\r\nالادوار و الالوف : 117\r\nالادوية القلبية : 346\r\nالاربعه  Quadripartitum  : 111 ، 116\r\nارجوزة فى التشريح : 346\r\nارجوزة فى المجربات فى الطب : 346\r\nارجوزة فى الوصايا الطبيه : 346\r\nارداوير افنامه : 132 ، 137\r\nارغنون : 294\r\nاستخراج : 338\r\nاستخراج ( رساله ) : 632\r\nاستخراج الاعداد : 117\r\nالاستخراج الاوتار : 338\r\nالاسطقسات على رأى ابقراط : 112\r\nاستبصار : 245\r\nاستخراج ضمير : 117\r\nالاستيعاب فى صنعة الاسطرلاب : 338\r\nاسرار البلاغه : 355\r\nاسرار التوحيد : 256 ، 604 ، 605\r\nاسكندرنامه : 94 ، 497\r\nالاشارات و التنبيهات : 257 ، 314\r\nالاشباع : 337\r\nالاشتقاق : 353\r\nالاصطرلاب : 336\r\nالاصل : 117\r\nاصل الاصول : 116\r\nالاصول اقليدس : 112 ، 115 ، 335\r\nاصول كافى : 245\r\nاصول الهندسة : 113\r\nالاضحوية فى امر المعاد : 305 ، 316\r\nالاعتزال : 189\r\nاعجاز القرآن : 128\r\nالاعجاز و الايجاز : 641\r\nالاغانى : 642\r\nاغراض الحكيم فى كل مقالة من الكتاب الموسوم بالحروف ( فى . . . ) : 294\r\nالافصاح : 276\r\nافورسموس : 111\r\nالاقرابا ذين ( ابن سينا ) : 346\r\nاقرابا ذين ابن تلميذ : 348\r\nالاقرابا ذين شاپور بن سهل : 348\r\n\r\n","description":"","footnote":"","page_name":" 684 ","page_number":710},
  {"content":"\r\n\r\nاقسام العلوم : 279\r\nاقسام نفوس : 628\r\nالاقناع : 276\r\nالاكر : 112\r\nالاكسير ( رساله ) : 349 ، 628\r\nالاكسير يا امر مستور الصنعة يا الكيميا : 349\r\nالالفاظ اليونانية و تقويم سياسة الملوكية و الاخلاق : 295\r\nالالوف : 336\r\nالاماء الشواعر : 642\r\nامالى ( ابو على ) : 352\r\nامالى ( ابو اسحق زجاج ) : 352\r\nالامام ( كتاب ) : 78\r\nالامامة ( كتاب ) : 189\r\nالامتاع و الموأنسة : 288 ، 300 ، 353 ، 642\r\nالامثال : 643\r\nامراض الحاده ( ابقراط ) : 111\r\nامراض الوافدة : 111\r\nانالوطيقا : 104 ، 109 ، 281 ، 294 ، 295\r\nالانتصار ( كتاب ) : 278\r\nانتصاف العجم من العرب : 29\r\nالانجيل : 134 ، 319\r\nالهيات : رجوع شود به كتاب الحروف .\r\nاندرز آتورپات مارسپندان : 139\r\nاندرز اوشنرداناك : 140\r\nاندرژداناك مرت : 140\r\nاندرژ خسروكواتان : 139 ، 140\r\nالانساب : 371 ، 377 ، 374 ، 605\r\nالانصاف ( كتاب ) : 314 ، 316\r\nاوستا : 18 ، 107 ، 131 ، 135\r\nاوهام المعتزلة : 136 ، 279\r\nايام البحران : 112\r\nاياتكار زريران : 132 ، 414\r\nايثيقون نيقوماخس : 294\r\nايساغوجى فرفوريوس : 104 ، 109 ، 294 ، 333\r\nالايضاح و التكملة فى النحو : 354\r\nب البارع : 620\r\nبارى ارمينياس : 104 ، 109 ، 112 ، 294 ، 333\r\nالبحران : 112\r\nالبخلاء : 188\r\nالبدء و التأريخ : 369 ، 370\r\nبرء الساعة : 345\r\nبساتين الفضلا : 373 ، 378\r\nالبصائر : 642\r\nالبلاغة : 128\r\nبلوهر و بوذاسف : 108 ، 133 ، 192\r\nبندهشن : 136 ، 137\r\nبنيان دخت : 134\r\nبوطيقا : 294\r\nبهرام دخت : 134\r\nبهمن يشت ( كتاب ) : 140\r\nبيان اختلاف الاخلاق : 324\r\nالبيان و التبيين : 188 ، 189\r\nبيان المعجزات و الكرامات : 258\r\nبيان النبض ( فى . . . ) : 346\r\n\r\n","description":"","footnote":"","page_name":" 685 ","page_number":711},
  {"content":"\r\n\r\nپ پندنامهء انوشيروان : 423\r\nپندنامهء بزرگمهر بختكان : 132 ، 139\r\nپندنامهء زردشت : 140\r\nت التأتى لاستخراج عمل المسائل الهندسية : 117\r\nالتأتى لشفاء الامراض : 111\r\nالتأسيس : 134\r\nتأليف النسب : 117\r\nالتاج : 185\r\nالتاج فى اخلاق الملوك : 189\r\nالتاج فى سيرة انوشيروان : 134 ، 185\r\nتاريخ الامم و الملوك رجوع شود بتاريخ طبرى .\r\nتاريخ بخارا : 149\r\nتاريخ بغداد : 274\r\nتاريخ بلعمى : 376 ، 402 ، 608 ، 611 ، 618 ، 619\r\nتاريخ بيهق : 266\r\nتاريخ بيهقى : 412 ، 428 ، 547 ، 555\r\nتاريخ الحكماء : 293\r\nتاريخ الخلفا : 189\r\nتاريخ الرسل و الملوك رجوع شود بتاريخ طبرى\r\nتاريخ سيستان : 36 ، 137 ، 147 ، 161 ، 165 ، 168 ، 179 ، 229 ، 373 ، 375 ، 401 ، 459 ، 481 ، 611 ، 618 ، 632\r\nتاريخ سنى ملوك الارض و الانبياء : 642 ، 648\r\nتاريخ طبرى : 80 ، 149 ، 189 ، 206 ، 358 ، 401 ، 619\r\nتاريخ گرد يزدى ، رجوع شود به زين الاخبار\r\nتاريخ گزيده : 458\r\nتاريخ ملوك الفرس : 133\r\nتاريخ يمينى : 203 ، 467 ، 641\r\nتاسوعات : 285\r\nتتمة صوان الحكمة : 305 ، 522 ، 623 ، 627\r\nتتمة اليتيمه : 430 ، 570 ، 641 ، 644\r\nتجارب الامم : 301 ، 643\r\nالتحصيل يا التحصيلات : 318 ، 319\r\nتحصيل القوانين : 336\r\nتحفة الملوك : 380\r\nتدبير الاصحاء : 112\r\nالتدبير ( كتاب ) : 349\r\nتدبير الملك و السياسة : 187\r\nتذكرة الاولياء : 605\r\nتذكرة الشعراء ( دولتشاه سمرقندى ) : 173 ، 371 ، 458 ، 581\r\nتذكرهء محمد صادق ناظم تبريزى : 307\r\nالترتيب : 349\r\nترجمان البلاغة : 403 ، 412 ، 424 ، 437 ، 439 440 ، 456 ، 539 ، 547 ، 551 ، 553 ، 555 ، 556 ، 557 ، 558 ، 561 ، 578 ، 598\r\nترجمهء تاريخ طبرى : 21 ، 401 ، 607 ، 618 ، 619\r\nترجمهء تاريخ يمينى : 203 ، 457\r\nترجمهء تتمة صوان الحكمة : 623\r\n\r\n","description":"","footnote":"","page_name":" 686 ","page_number":712},
  {"content":"\r\n\r\nترجمهء تفسير طبرى : 161 ، 619 ، 620\r\nترجمهء حى بن يقطان : 630\r\nالترياق : 111\r\nالتسطيح و تبطيح الكور : 338 ، 339\r\nتشريح الاعضاء : 346 ، 628\r\nالتصحيف : 643\r\nالتعاليق فى الحكمة : 295\r\nالتعرف : 257 ، 628\r\nالتعليقات على حواشى كتاب النفس : 315\r\nالتعليقات يا ابحاث فى الحكمة : 315\r\nالتفاحة : 321\r\nتفسير ابن جرير ، رجوع شود بتفسير كبير طبرى .\r\nتفسير ابن عباس : 70\r\nتفسير ثم استوى الى السماء و هى دخان : 271\r\nتفسير جبائى : 272\r\nتفسير سدى : 71\r\nتفسير سورة الاخلاص : 271\r\nتفسير سورة الاعلى : 271\r\nتفسير سورة الفلق : 271\r\nتفسير سورة الناس : 271\r\nتفسير طبرى : رجوع شود به تفسير كبير طبرى .\r\nتفسير قرآن ابو ابراهيم مستملى : 629\r\nتفسير قرآن : 621\r\nتفسير كبير طبرى : 70 ، 71 ، 80 ، 206 ، 269 ، 271 ، 358 ، 607 ، 619\r\nتفسير مقاتل بن سليمان : 71\r\nتفسير مقولات ارسطو : 302\r\nالتفضيل بين بلاغة العرب و العجم : 643\r\nالتفهيم لاوائل صناعة التنجيم : 34 ، 338 ، 629\r\nتقدمة المعرفة : 111\r\nالتمثيل و المحاضرة : 641\r\nالتمهيد باقلانى ؛ 278\r\nالتنبيه ( حمزة بن الحسن ) : 141 ، 157\r\nالتنبيه و الاشراف : 106 ، 138 ، 154\r\nالتوحيد ( كتاب ) : 279\r\nتورات : 84 ، 325 ، 329\r\nتهافت التهافت : 299\r\nالتهذيب : 245 ، 354\r\nتهذيب الاخلاق : 301\r\nث ثمار القلوب فى المضاف و المنسوب : 641\r\nج جاماسپ نامگ : 140\r\nجامع ( الترمذى ) : 74\r\nجامع البيان فى تفسير القرآن ، رجوع شود بتفسير كبير طبرى\r\nجامع الحكمتين 522 ، 523 ، 623\r\nالجامع الشاهى : 336\r\nالجامع الصحيح : 74\r\nجاويدان خرد : 301\r\nجبر و مقابلهء خيام : 335\r\nجغرافيا ( بطلميوس ) : 113 ، 349\r\nجفر ( كتاب ) : 313\r\nالجماهر فى معرفة الجواهر : 338 ، 339 ، 348 ، 351\r\nالجمع بين رأى الحكيمين : 285 ، 294 ، 295\r\n\r\n","description":"","footnote":"","page_name":" 687 ","page_number":713},
  {"content":"\r\n\r\nجمهرة الامثال : 643\r\nالجمهرة فى اللغة : 353\r\nالجواب عن مسائل . . . 336\r\nجواب المسائل الثلث ( كتاب فى . . . ) 301\r\nجوامع الاسرار فى علم النجوم : 116\r\nجوديه ( رساله ) 346 ، 627 .\r\nچ چترنگ نامگ : 139\r\nچهار مقالهء نظامى عروضى : 375 ، 376 ، 411 458 ، 480 ، 557 ، 558\r\nح حالات و سخنان شيخ ابو سعيد ابو الخير : 605\r\nحال المعاد : رجوع شود به احوال النفس\r\nحانوت الطبيب : 111\r\nالحاوى : 344\r\nالحاوى ( از ابو الحسن على بن محمد الماوردى ) :\r\n276 ، 344\r\nحث الذكر : 258\r\nالحجر : 349\r\nحدائق السحر : 412 ، 424 ، 440 ، 456 ، 551 553 ، 561 ، 578\r\nالحدود ( رساله ) : 315\r\nحدود العالم من المشرق الى المغرب : 351 ، 621 ، 622\r\nحدود الفلسفة : 288\r\nحديث اورمزديار و مهريار : 283\r\nحديث دادمه : 283\r\nحديث صنمى الباميان : 283 ، 561\r\nحديث قسيم السرور و عين الحيوة : 283 ، 561\r\nالحروف : 112 ، 294 ، 315\r\nحساب ( كتاب ) : 115\r\nالحشائش : 113\r\nحفظ الصحة ( كتاب ) : 118 ، 346\r\nحقائق علم توحيد : 316\r\nالحكمة العروضية : 315\r\nالحكمة المشرقيه يا الفلسفة المشرقية : 315\r\nحكمة الموت : 627\r\nحل مشكلات الاشارات : 314\r\nحل مشكلات معينيه : 628\r\nحماسه‌سرايى در ايران : 494\r\nحماسهء ملى ايران : 494\r\nالحميات المشجر : 118\r\nحى بن يقطان ( رساله . . . ) : 258 ، 305 ، 312 ، 318 ، 319 ، 607 ، 630 ، 631\r\nالحيوان ( كتاب ) : 188\r\nخ خاص الخاص : 641\r\nخجسته‌نامه : 568 ، 610\r\nخداىنامه : 133 ، 185 ، 610\r\nالخراج ( از ابو يوسف ) : 76\r\n\r\n","description":"","footnote":"","page_name":" 688 ","page_number":714},
  {"content":"\r\n\r\nالخراج ( از قدامة بن جعفر ) : 350\r\nخلاصة الافكار : 581\r\nخلق القرآن ؛ 189\r\nالخلوة : 258\r\nخواص الشكل . . . : 335\r\nد داستان دينيك : 137\r\nداروى خرسندى : 140\r\nداستان اسفنديار : 184\r\nداستان اسكندر : 133 ، 489\r\nداستان اكوان ديو : 464\r\nداستان بهرام چوبين : 133 ، 184\r\nداستان بهرام گور : 132\r\nداستان بيژن و گرازان : 463 ، 489\r\nداستان بيژن و منيژه : 463\r\nداستان پيران ويسه : 133\r\nداستان خسرو و شيرين : 134\r\nداستان دارا و بت زرين : 134\r\nداستان رستم : 184\r\nداستان رستم و سهراب : 464 ، 493\r\nداستان شهر براز با اپرويژ : 134\r\nداستان فرامرز : 615\r\nدانشنامهء علايى : 318 ، 321 ، 607 ، 625 ، 634 ، 635\r\nدرة الاخبار : رجوع شود به ترجمهء تتمة صوان الحكمه\r\nالدر المكنون و الجواهر المصون ( رسالة ) 349\r\nالدستور : 338\r\nالدعاء : 258\r\nالدعاوى الفلسفية : 295\r\nدفع مضار الاغذية : 345\r\nدفع المضار الكلية من الابدان الانسانية : 346\r\nدلائل الاعجاز : 355\r\nالدلائل فى احكام النجوم : 336\r\nدلائل النبوه : 276\r\nدمية القصر : 644\r\nديناى مينوك خرد : 140\r\nالديارات : 647\r\nالدين و الدولة : 118\r\nدينكرت : 95 ، 107 ، 135 ، 136\r\nديوان الرسائل : 187\r\nديوان المعانى : 643\r\nر راحة الانسان : 423\r\nراحة الصدور ( راوندى ) : 581\r\nالربوبية : 285\r\nالرد على المشبهة ( فى . . . ) : 189\r\nالرد على النصارى ( فى . . . ) : 189\r\nرسائل ابو نصر مشكان : 634\r\nرسائل اخوان الصفا : 321 ، 322 ، 323 ، 324 ، 325\r\nرسائل جالينوس : 108\r\nرسائل فلسفية لابى بكر محمد بن زكريا : 290\r\nرسالة المشوقة فى المدخل الى علم الفلسفة : 303\r\nرسالة در منطق : 632\r\n\r\n","description":"","footnote":"","page_name":" 689 ","page_number":715},
  {"content":"\r\n\r\nرسالة فى النفس : 116\r\nرستم و اسفنديار : 133 ، 184\r\nالروضة الطبيعيه : 348\r\nرؤية الكواكب بالليل لا بالنهار : 343\r\nرياحين العقلاء : 374\r\nرياض العارفين : 307\r\nريطوريقا : 294 ، 333\r\nز زات سپرم : 138\r\nالزاويه يا تحقيق المبادى الهندسة : 343\r\nزايجات الكواكب : 336\r\nزجر الفرس : 134\r\nزند آكاسيه : 135\r\nزنداوستا : 137 ، 410\r\nالزهد : 258\r\nزيج ( كتاب ) : 115\r\nزيج شهريار : 104 ، 110 ، 134\r\nزين الاخبار : 635\r\nس سبب قيام الارض فى وسط السماء ( فى . . . ) : 343\r\nستايش سى روزه : 140\r\nستور پژشكى : 134\r\nستة عشر جالينوس : 1 : 1\r\nسخنان منظوم ابو سعيد ابى الخير : 605\r\nالسر ( كتاب ) : 349\r\nسرائر الاسرار : 117\r\nسر الاسرار : 111\r\nسر الحكماء : 349\r\nسر القدر : 316\r\nسرخ بت و خنك بت : 283 ، 379 ، 561\r\nسفر الاسرار : 134 ، 291\r\nسفر الجبابره : 134\r\nسفرنامه : 424\r\nالسكسيكين : 133\r\nسلامان و ابسال ( قصه ) : 111 ، 258\r\nالسماء و العالم : 83 ، 294\r\nالسماء الطبيعى : 294\r\nسمت القبله : 115\r\nالسموم : 107 ، 113\r\nسندبادنامه : 94 ، 192\r\nالسند هند ( سيدهانتا ) : 110 ، 114\r\nالسنن ( ابى داود ) : 74\r\nالسنن ( النسائى ) : 74 ، 272\r\nسنن كبير : 274\r\nالسنن الصغير ( ابو بكر بيهقى ) : 274\r\nسوفسطيقا : 281 ، 294\r\nالسياسة : 294 ، 316\r\nسياسة البدن : 346\r\nسياسة الكبير و الصغير : 279\r\nسياست‌نامه : 174 ، 237\r\nسيدهانتا : 114 ، 282\r\nسيرت اردشير : 134\r\nسيرة الفرس : 133\r\nسيرة الفلسفية : 290\r\nسير الملوك ( سير ملوك الفرس ) : 133 ، 185 ، 613\r\nسير الملوك : رجوع شود به سياستنامه\r\n\r\n","description":"","footnote":"","page_name":" 690 ","page_number":716},
  {"content":"\r\n\r\nش شاپورگان : 134\r\nشادبهر و عين الحيوة : 283 ، 379 ، 561\r\nشامل ( كتاب ) : 339\r\nشاناق ( كتاب . . . ) : 609\r\nشاهد صادق : 180 ، 391\r\nشاهنامه ( خداينامه ) : 133\r\nشاهنامهء ابو على محمد بن احمد بلخى : 409 613 ، 617\r\nشاهنامهء ابو منصورى : 132 ، 162 ، 378 ، 409 410 ، 411 ، 412 ، 413 ، 414 ، 464 465 ، 467 ، 472 ، 473 ، 480 ، 489 607 ، 608 ، 613 - 615 ، 617 ، 641\r\nشاهنامهء ابو المؤيد بلخى : 147 ، 611 ، 612 616 ، 617\r\nشاهنامهء فردوسى : 139 ، 162 ، 228 ، 238 358 ، 366 ، 404 ، 414 ، 458 - 521 608 ، 613\r\nشايست نشايست : 138\r\nشترستانهاى ايران : 138\r\nشرائع الاديان : 279\r\nشرح تعرف : 628 - 629\r\nشرح قصيدهء ابو الهيثم : 623 - 624\r\nشرح معلقات سبع : 355\r\nشرف الصناعه : 369\r\nشرفيه : 179\r\nشش فصل ( رساله ) : 632\r\nالشعر ارسطو : 295\r\nالشعر و الشعرا : 128 ، 187 ، 188\r\nالشفا : 304 ، 315 ، 319 ، 341 ، 343 ، 626\r\nالشكل القطاع ( فى . . . ) : 117\r\nشكند گمانيك ويچار : 105 ، 138\r\nالشكوك ( كتاب ) : 345\r\nالشوامل : رجوع شود به الهوامل و الشوامل\r\nالشواهد : 349\r\nص الصاحبى ( كتاب ) : 354\r\nصبح اليقين : 134\r\nالصحابه : 186\r\nالصحاح فى اللغة ( كتاب ) : 354\r\nصحيح ( كتاب ) : 74 ، 75\r\nالصداقة ( رساله ) : 642\r\nالصلاة و ماهيتها : 258\r\nالصناعة : 112\r\nالصناعة الصغيرة : 111\r\nالصناعة العالية ( رسالة فى . . . ) : 349\r\nالصناعة الكبيرة : 112\r\nالصناعتين : 643\r\nصوان الحكمه : 300 ، 389\r\nصورة الاقاليم : 144 ، 288 ، 350 ، 351\r\nصورة الارض : 144\r\nالصور السمائيه : 336\r\nصور الكواكب : 336\r\nط طبايع الحيوان و خواصها و منافع اعضائها : 348\r\n\r\n","description":"","footnote":"","page_name":" 691 ","page_number":717},
  {"content":"\r\n\r\nالطب الروحانى : 290\r\nطب الفقراء : 345\r\nالطب الملكى : رجوع شود به كامل الصناعة .\r\nطب المنصورى : 309 ، 344\r\nطبقات الاطباء : 118 ، 309 ، 314\r\nطبقات الامم : 104\r\nطبقات الشافعيهء سبكى : 605\r\nطبقات العجم : 169\r\nطبقات الفقهاء : 274\r\nالطبيعيات : 295\r\nطبيعة اجرام علوى : 300\r\nطبيعة الانسان : 111\r\nطوبيقا : 294\r\nالطهارة فى علم الاخلاق : 301\r\nالطير ( رساله ) : 258\r\nطيماوس : 111\r\nظ ظفرنامه : 627\r\nع العاده ( كتاب ) : 301\r\nالعبارة : رجوع شود به بارى ارمينياس\r\nعجايب البلدان : 617 ، 618\r\nالعقل : 116\r\nالعشق ( رساله ) : 258 ، 319\r\nالعلة : 285\r\nعلل تسلسل موجودات : 627\r\nعلل المعادن : 349\r\nالعلم الاعلى ( رسالة فى . . . ) : 295\r\nالعلم الالهى : 290\r\nعلم پيشين و برين : 628\r\nعلم الفراسة ( رسالة فى . . ) : 295\r\nعلم الكيميا ( رسالة فى . . ) : 349\r\nالعلم اللدنى : 258\r\nعلم النفس : رجوع شود به احوال النفس\r\nعمل التشريح : 112\r\nعمل مثلث : 335\r\nعهد اردشير : 134 ، 187\r\nعهد كسرى : 134\r\nالعين ( كتاب ) : 112 ، 118 ، 128 ، 352\r\nعين الصنعة و عون الصناعة : 349\r\nعيون الاخبار : 187 ، 188 ، 189\r\nعيون الانباء : 314\r\nعيون الحقايق در علم احكام نجوم : 336\r\nعيون الحكمة : 315\r\nعيون المسائل : 294\r\nغ غاية العروضين : 567 ، 568 ، 610\r\nغرر اخبار ملوك الفرس و سيرهم : 371 ، 464 472 ، 615 ، 641\r\nغنى و منى : 345\r\n\r\n","description":"","footnote":"","page_name":" 692 ","page_number":718},
  {"content":"\r\n\r\nف الفاخر فى الطب : 345\r\nالفال : 134\r\nالفتوح ( كتاب ) : 189\r\nفرامرزنامه : 616\r\nالفرج بعد الشدة ( كتاب ) : 559\r\nفردوس الحكمة : 118 ، 344\r\nالفرق بين الفرق : 58 ، 232\r\nالفرق بين النفس و الروح : 112\r\nفرق الطب : 111\r\nفرقماطيا : 134\r\nفرهنگ جهانگيرى : 578 ، 610\r\nفرهنگ شعورى : 402\r\nالفصاحة : 128 ، 187\r\nالفصل بين اهواء الملل و النحل : 106\r\nالفصد : 346\r\nفصوص الحكم ( فارابى ) : 294 ، 296\r\nالفصول فى الطب : 111 ، 345 ، 346\r\nفضائل الفرس : 29\r\nفضل العجم على العرب و افتخارها : 29\r\nالفقه الاكبر : 81\r\nفقه اللغهء ايرانى : 494\r\nالفلاحة الروميه : 107 ، 112\r\nالفلسفة المشرقيه : رجوع شود به الحكمة المشرقيه\r\nالفلك و المنازل يا المختصر فى علم الهيئة : 343\r\nالفهرست : 85 ، 107 ، 118 ، 184 ، 261 ، 643\r\nق قابوسنامه : 212 ، 401\r\nقاطيطيون : رجوع شود به حانوت الطبيب\r\nقاطيغورياس : 104 ، 109 ، 112 ، 294 ، 295\r\nالقانون : 118 ، 346 ، 347\r\nقانون الوزارة : 276\r\nقانون مسعودى : 338\r\nالقراءات : 68\r\nقراضهء طبيعيات : 627\r\nقرآن : 48 ، 52 ، 53 ، 56 ، 58 ، 59 ، 66 ، 67 69 ، 70 ، 71 ، 72 ، 82 ، 120 ، 128 ، 141 174 ، 182 ، 183 ، 188 ، 203 ، 234 240 ، 242 ، 243 ، 244 ، 265 ، 270 271 ، 272 ، 303 ، 325 ، 329 ، 352 353 ، 372 ، 620 ، 621\r\nقرانات الكواكب : 117\r\nقصص الانبياء : 636\r\nقصص القرآن : 273\r\nقنية المنية : 143\r\nالقوانين الطبيعيه فى الحكمة الفلسفية : 290\r\nقوت القلوب : 257\r\nالقول فى الزمان و المكان : 290\r\nالقول فى القدماء الخمسة : 290\r\nالقول فى النفس و العالم : 290\r\nالقول فى الهيولى : 290\r\nالقولنج : 305\r\nالقوى الطبيعيه : 112\r\nالقياس : 295\r\n\r\n","description":"","footnote":"","page_name":" 693 ","page_number":719},
  {"content":"\r\n\r\nك كارنامهء اردشير پاپكان : 132\r\nكارنامهء انوشروان : 134\r\nالكافى فى الموسيقى : 319\r\nالكامل ( مبرد ) : 128\r\nالكامل بوزجانى : 334\r\nكامل التواريخ : 12 ، 32 ، 62\r\nكامل الصناعة : 118 ، 346\r\nكبار البشر : 643\r\nالكتاب ( سيبويه ) : 126\r\nكتاب الصور : 133\r\nالكرة المتحركه : 113\r\nالكسر و الجبر : 111\r\nكشف الاسرار و عدة الابرار : 270\r\nالكشف و البيان فى علم معرفة الانسان : 309\r\nكشف المحجوب : 633\r\nكشف المحجوب ابو ابراهيم مستملى : 629\r\nكشكول شيخ بهائى : 309\r\nكلب ياره : 282\r\nكلمات الصوفيه ( رسالة فى . . . ) : 258\r\nالكلم الروحانية : 302\r\nكليله و دمنه : 94 ، 108 ، 161 ، 185 ، 187 192 ، 206 ، 358 ، 360 ، 373 ، 376 378 ، 379 ، 380 ، 404 ، 607\r\nكمال البلاغة : 212 ، 640\r\nالكمال الخاص بنوع الانسان : 300\r\nالكناش ( اهرون الاسكندرانى ) : 111\r\nالكناش ( جورجيس بن بختيشوع ) : 108 ، 117\r\nكناش تيادورس : 100\r\nكناش عضدى : 346\r\nكنز الاحيا : 134\r\nكنز الغرايب : 553\r\nكنز القافيه : 567 ، 568 ، 610\r\nكنوز المعزمين : 627\r\nكواكب الثابتة : 336\r\nالكون و الفساد : 83\r\nگ گاهنامه : 111 ، 133 ، 185\r\nگرشاسپ ( كتاب ) : 147 ، 616\r\nگزارش شترنگ : 132 ، 134\r\nگشتاسب‌نامه : 228 ، 412 ، 414 ، 465\r\nگلستان ارم : 450\r\nگنج شايگان : 139\r\nل لباب الالباب : 166 ، 360 ، 376 ، 401 ، 403 411 ، 412 ، 424 ، 440 ، 443 ، 453 458 ، 547 ، 551 ، 553 ، 555 ، 556 557 ، 558 ، 570 ، 573 ، 576 ، 579 598 ، 599 ، 600 ، 640\r\nلسان العرب : 354\r\nلصوص العرب : 29\r\nاللذة ( كتاب ) : 290\r\n\r\n","description":"","footnote":"","page_name":" 694 ","page_number":720},
  {"content":"\r\n\r\nلغت فرس اسدى : 181 ، 400 ، 401 ، 403 ، 412 ، 424 ، 437 ، 438 ، 442 ، 454 ، 551 ، 553 ، 557 ، 558 ، 561 ، 562 ، 573 ، 576 ، 578 ، 601\r\nاللمع ( كتاب ) : 257\r\nلهراسب‌نامه : 134\r\nم مآخذ الشرايع : 279\r\nالمائة فى الصناعة الطبيه : 346\r\nما بعد الطبيعه ( مقالة فى . . . ) : 284 ، 290\r\nالمأخوذات : 113\r\nماديگان گجستك اباليش : 139\r\nماديگان چترنك : 108 ، 139\r\nماديگان ماه فروردين روز خرداد : 140\r\nماديگان يوشت فريان : 140\r\nماللهند من مقولة مقبولة فى العقل او مرذولة :\r\n338 ، 351\r\nماهية الانسان : 295\r\nماهية الحزن : 258\r\nماهية و الهوية ( رسالة فى . . . ) : 295\r\nما يحتاج اليه الكتاب و العمال من علم الحساب ( كتاب فى . . . ) : 334\r\nما يصح من احكام النجوم : ( رسالة فى . . . ) : 288 ، 294\r\nما ينبغى ان يقدم قبل تعلم الفلسفه : 294\r\nالمباحثات : 315 ، 318\r\nمبادى التى بها قوام الاجسام و الاعراض : 295\r\nمبادى آراء اهل المدينة الفاضلة ( رسالة فى . . . ) 294\r\nالمبداء الاول : 316\r\nالمبداء و المعاد : 316 ، 627\r\nمثالب ربيعه : 29\r\nالمثالب الصغير : 29\r\nالمثالب الكبير : 29\r\nمجاز القرآن : 128\r\nمجالس المؤمنين : 307\r\nالمجسطى : 109 ، 112 ، 283 ، 294 ، 303 334 ، 342 ، 639\r\nمجلهء آسيايى : 309\r\nمجلهء ايران : 622\r\nمجلهء دانشكدهء ادبيات : 312 ، 400 ، 437\r\nمجلهء كاوه : 494\r\nمجلهء مهر : 139\r\nمجمع الانساب : 453\r\nالمجمل : 354\r\nمجمل الاصول : 336\r\nمجمل التواريخ و القصص : 98 ، 100 ، 237 ، 401 611 ، 619 ، 643\r\nمجمع الفرس : 610\r\nمجمع الفصحاء : 175 ، 307 ، 371 ، 401 ، 403 412 ، 424 ، 456 ، 458 ، 547 ، 551 553 ، 573 ، 578 ، 581 ، 598\r\nمجمل الحكمة : 323\r\nالمحاسن و الاضداد : 189\r\nمحاضرة الاوايل و مسامرة الاواخر : 172\r\nالمحرر : 276\r\nالمحرك الاول ( رسالة . . . ) : 300\r\nالمحيط : 354 ، 639\r\nمخاطبات الارواح بعد مفارقة الاشباح : 258\r\nالمختصر : 115 ، 276\r\n\r\n","description":"","footnote":"","page_name":" 695 ","page_number":721},
  {"content":"\r\n\r\nالمختصر فى حساب الجبر و المقابله : 115\r\nمختصر مدخل القيصرانى : 116\r\nالمخروطات : 115 ، 334\r\nالمخصص : 187\r\nالمدخل الى احكام النجوم : 336\r\nالمدخل الى علم النجوم : 336 ، 337\r\nالمدخل التعليمى : 349\r\nالمدخل الصغير : 345\r\nالمدخل فى علم النجوم : 117\r\nمراتب العلوم : 294\r\nمراتب الموجودات : 319\r\nمراكز الدوائر المتماسة على الخطوط بطريق التحليل : 335\r\nمرزبان‌نامه : 150\r\nمرشد محمد زكريا : رجوع شود به الفصول - فى الطب\r\nمروج الذهب : 350\r\nالمزاج : 112\r\nمزدك ( كتاب ) : 134 ، 185 ، 192\r\nالمزهر سيوطى : 128\r\nالمسائل : 112 ، 118\r\nالمسائل الطبيه : 346\r\nالمسائل الفلسفيه : 294\r\nمساحة الاكر : 336\r\nمساحة القطع المخروط : 117\r\nمساحة المجسمات : 117\r\nالمساكن : 112\r\nمسالك الممالك : 144 ، 149 ، 350 ، 351\r\nالمسند احمد بن حنبل : 74 ، 75\r\nمسند عبيد اللّه : 74\r\nالمطالع : 112\r\nالمعاد : 304 ، 627\r\nالمعالجة البقراطيه : 345 ، 609 ، 610\r\nمعانى الشعر : 188\r\nالمعانى فى احكام النجوم : 336\r\nمعانى العقل : 294\r\nمعانى القرآن : 71\r\nالمعجم : 171 ، 181 ، 403 ، 412 ، 424 ، 437 438 ، 551 ، 561 ، 578\r\nمعجم الادباء : 150 ، 389\r\nمعجم البلدان : 97 ، 157 ، 372 ، 389\r\nمعراجيه ( رسالهء ) : 627\r\nمعرفة الاشكال البسيطة : 115\r\nمعرفة السموم ( رساله ) : 628\r\nمعرفة النفس الناطقة : 316\r\nالمعطيات : 112\r\nالمعلقات السبع : 123\r\nمعيار العقول : 628\r\nالمغنى فى الحساب الهندى : 337\r\nالمفارقات و اعداد العقول و الافلاك و ترتيب المبدعات : 319\r\nالمفارقات و النفوس : 319\r\nالمفردات : 187\r\nالمفروضات : 113\r\nالمقابسات : 260 ، 288 ، 290 ، 300 ، 642\r\nمقاتل الطالبيين : 642\r\nالمقالات الخمس : 112\r\nمقالة الالف الصغرى : 112\r\nمقالة فى ان الخطين اذا اخرجا على اقل من زاويتين قائمتين التقيا : 117\r\nمقالة اللام : 112 ، 315\r\nمقاليد علم الهيئة : 338\r\nمقدمة الادب : 143\r\n\r\n","description":"","footnote":"","page_name":" 696 ","page_number":722},
  {"content":"\r\n\r\nمقدمهء ابن خلدون : 65\r\nمقدمهء بايسنقرى : 482\r\nمقدمهء شاهنامهء ابو منصورى : 617 - 618\r\nمقدمهء قديم شاهنامه : 617\r\nالمقصوره : 335\r\nالمقولات : رجوع شود به قاطيغورياس\r\nالمقياس للزوال : 114\r\nالملل و النحل : 84\r\nمنافع الاعضاء : 346\r\nمنطق ( رساله از ابن سينا ) : 628\r\nمن لا يحضره الفقيه : 245 ، 345\r\nمواقع الالهام : 258\r\nالمواليد : 117 ، 336\r\nالمواليد الصغير : 282\r\nموبدان موبد ( كتاب . . . ) : 130\r\nالموت ( رساله فى . . . ) : 111\r\nالموسيقى ( رسالة فى . . . ) : 343\r\nموضوع العلم المعروف بما بعد الطبيعة ( رسالة فى . . . ) : 319\r\nالموطأ : 73 ، 74 ، 78\r\nالميدان فى المثالب ( كتاب ) : 29\r\nن نامهء تنسر : 134\r\nنامهء دانشوران : 307 ، 309\r\nالنبات : 187\r\nالنبض : 112 ، 346 ، 625 ، 626\r\nالنبض للمتعلمين : 111\r\nنثر النظم : 641\r\nالنحو ( سيبويه ) : 128\r\nنجات : 315 ، 318 ، 319\r\nنظم القرآن : 272\r\nنعت الحيوان : 348\r\nنفحات الانس : 605\r\nالنفس ( ارسطو ) : 284\r\nالنفس ( از الاسكندر الافروديسى ) : 112 ، 294\r\nنفس ( رساله ) : 303 ، 316 ، 315 ، 627\r\nنقد النثر : 128\r\nنقد الشعر : 128\r\nنيرنجيات ( رساله ) : 627\r\nنور العلوم : 622 - 623\r\nنور المريدين و فضيحة المدعين : 632\r\nنيكاذوم نسك : 107\r\nنيكىنامه : 150\r\nو وامق و عذرا : 174 ، 369 ، 561 ، 562\r\nورزنامه : رجوع شود به الفلاحة الرومية\r\nورقه و گلشاه : 601 ، 602\r\nالوساطة بين المتنبى و خصومه : 355\r\nالوصايا : 187\r\nويس و رامين : 132\r\n\r\n","description":"","footnote":"","page_name":" 697 ","page_number":723},
  {"content":"\r\n\r\nه الهدايه : 305\r\nهداية المتعلمين فى الطب : 620\r\nهفت اقليم : 424 ، 568\r\nالهندبا : 346\r\nالهندسة ( كتاب ) : 334\r\nالهوامل و الشوامل : 288 ، 373 ، 642\r\nهوسپارم نسك : 107\r\nى يتيمة الدهر ( كتاب ) : 393 ، 641 ، 644\r\nيتيمة الدهر فى فتاوى اهل العصر : 143\r\nيوسف و زليخا : 369 ، 402 ، 403 ، 474 ، 476 484 ، 488 ، 489 ، 490\r\n\r\n","description":"","footnote":"","page_name":" 698 ","page_number":724},
  {"content":"\r\n\r\n\r\n3 - فهرست اسامى قبايل و فرق و اقوام\r\nآ آراميان : 93\r\nآزادان : 5 ، 9 ، 204\r\nآل ابى زهير : 219\r\nآل ابى صفيه : 218\r\nآل ابو طالب : 12 ، 13 ، 21\r\nآل افراسياب : 197 ، 202 ، 215 ، 304 ، 378 439 ، 611\r\nآل باوند : 209 ، 483\r\nآل بختيشوع : 117 ، 343\r\nآل برمك : 22 ، 23 ، 24 ، 30 ، 39 ، 149 ، 155 251\r\nآل بويه : 17 ، 40 ، 197 ، 199 ، 200 ، 201 202 ، 210 ، 212 ، 213 ، 214 ، 217 225 ، 235 ، 236 ، 237 ، 239 ، 240 244 ، 245 ، 248 ، 249 ، 260 ، 261 276 ، 278 ، 280 ، 300 ، 358 ، 438 466 ، 639\r\nآل جلندى : 219\r\nآل حبيب : 219\r\nآل حنظله : 29\r\nآل خجند : 203\r\nآل زرارة بن اعين : 80\r\nآل زيار : 40 ، 197 ، 202 ، 210 ، 211 ، 212 220 ، 280\r\nآل سامان : رجوع شود بسامانيان\r\nآل سبكتكين : 220 ، 442 ، 571 و رجوع شود به غزنويان\r\nآل سفيان : 23\r\nآل سلجوق ( سلاجقه ) : رجوع شود به سلجوقيان ( سلاجقه )\r\nآل سهل : 22\r\nآل طاهر : 22 ، 33 ، 37 ، 38 ، 164 ، 171 ، 176 179 ، 180 ، 206 ، 216\r\nآل عباس : رجوع شود به بنى العباس\r\nآل عراق : 202 ، 207 ، 208 ، 337\r\nآل على : 15 ، 246 و رجوع شود به علويان\r\nآل غسان : 7\r\nآل فريغون : 229 ، 229 ، 622\r\nآل قارن : 209\r\nآل ليث : 171 ، 176 ، 198\r\nآل ماسويه : 343\r\nآل مأمون : 202 ، 207 ، 208 ، 254 ، 304 306 ، 337 ، 346\r\nآل محتاج : 208 ، 229 ، 411 ، 428\r\nآل محمد : 14 ، 15\r\n\r\n","description":"","footnote":"","page_name":" 699 ","page_number":725},
  {"content":"\r\n\r\nآل مرزبان بن زادويه : 219\r\nآل مروان : 20\r\nآل وهب : 22\r\nآل يسار : 191\r\nالف الاباضيه : 45\r\nابو مسلميه : 62\r\nاثنى عشريه ( شيعه ) : 42 ، 43 ، 46 - 50 ، 58 ، 59 ، 70 ، 80 ، 81 ، 85 ، 90 ، 198 207 ، 234 ، 238 ، 243 ، 244 ، 245 267 ، 328 و رجوع شود به شيعه\r\nاخشيديه : 203\r\nاخوان الصفا : 285 ، 286 ، 287 ، 288 ، 296 300 ، 319 - 332\r\nادارسه : 202\r\nازارقه : 45\r\nاسمعيليه : 42 ، 48 ، 59 ، 60 ، 234 ، 236 ، 238 245 - 250 ، 251 ، 252 ، 253 ، 254 255 ، 269 ، 270 ، 272 ، 289 ، 329 376 ، 522 ، 523 ، 624 ، 633\r\nاشاعره : 56 ، 58 ، 59 ، 60 ، 240 - 244 ، 245 246 ، 277 ، 278 ، 279 ، 281 ، 287 377\r\nاشكانيان : 103 ، 160 ، 157 ، 467 ، 476\r\nاغالبه : 202 ، 246\r\nافلاطونيان : 285 ، 320\r\nاكاسره : 174\r\nاماميه : رجوع شود به اثنى عشريه\r\nامويان : رجوع شود به بنى اميه\r\nانصار : 43 ، 44\r\nاهليه : 234\r\nاهل تسويه : 26\r\nاهل تشيع : رجوع شود به اثنى عشريه\r\nاهل تناسخ : 61\r\nاهل حديث : 76 ، 78 ، 234 ، 239 ، 240 ، 243 244 ، 277\r\nاهل رأى : 76 ، 78\r\nاهل سنت : 42 ، 43 ، 49 ، 50 ، 59 ، 208 ، 239 240 ، 742 ، 243 ، 245\r\nايلك خانيه : 217 ، 453\r\nب بابكيه : 63\r\nبابليان : 94\r\nباطنية : رجوع شود به اسمعيليه\r\nبرامكه : رجوع شود به آل برمك\r\nبرغوثيه : 60\r\nبركوكيه : 62\r\nبلعميان : 218\r\nبنى الاعلم : 333\r\nبنى اميه : 9 ، 12 ، 13 ، 14 ، 16 ، 18 ، 19 ، 20 ، 21 22 ، 25 ، 27 ، 29 ، 30 ، 34 ، 41 ، 43 ، 44 45 ، 46 ، 49 ، 53 ، 54 ، 91 ، 120 ، 174 183 ، 185 ، 186 ، 204 ، 260 ، 348\r\nبنى بكر بن وائل : 123\r\nبنى تميم : 124\r\n\r\n","description":"","footnote":"","page_name":" 700 ","page_number":726},
  {"content":"\r\n\r\nبنى حمدان : 199\r\nبنى دلف : 216\r\nبنى ربيعه : 14 ، 21 ، 197\r\nبنى ساج : 217\r\nبنى شاكر : رجوع شود به بنى موسى\r\nبنى شيبان : 123\r\nبنى شيبه : 602\r\nبنى عامر : 184\r\nبنى العباس : 9 ، 12 ، 13 ، 14 ، 15 ، 17 ، 21 ، 22 25 ، 27 ، 30 ، 32 ، 36 ، 39 ، 42 ، 43 ، 44 45 ، 46 ، 57 ، 76 ، 91 ، 107 ، 120 ، 122 128 ، 174 ، 186 ، 200 ، 217 ، 243 248 ، 254 ، 255 ، 270 ، 280 ، 358 و رجوع شود به آل عباس\r\nبنى عقيل بن كعب : 191\r\nبنى منقر : 126\r\nبنى موسى ( بنى منجم ، بنى شاكر ) : 115\r\nبنى هاشم : 12 ، 13 ، 21 ، 22 ، 43 ، 44\r\nبهشميه : 58 ، 59 ، 236 ، 278\r\nبيانيه : 62\r\nبيض الثياب : رجوع شود به سپيد جامگان\r\nپ پرثو ( پارت ) : 160\r\nت تاتار : 182 ، 261 ، 361\r\nتازيان : رجوع شود بعرب\r\nتركان : 17 ، 25 ، 198 ، 199 ، 200 ، 203 ، 205 ، 223 ، 228 ، 235 ، 238 ، 239 254 ، 259 ، 293 ، 481\r\nتورانيان ( تورى ) : 139 ، 503\r\nث ثوريه : 77 ، 234 ، 275\r\nج جاروديه : 70\r\nجاحظيه : 188\r\nجبائيه : 278\r\nجعفريه : 48\r\nجوانمردان : رجوع شود به عياران\r\nجهميه : 53 ، 71 ، 234 ، 269\r\nجيهانيان : 218\r\nچ چينيان : 104 ، 379 ، 411 ، 424\r\nح حربيه : 62\r\nحروريه : رجوع شود به خوارج\r\n\r\n","description":"","footnote":"","page_name":" 701 ","page_number":727},
  {"content":"\r\n\r\nحلمانيه : 63\r\nحلوليه : 61 - 63\r\nحمدانيه : 202\r\nحنابله : 56 ، 234 ، 239 ، 240 ، 274 ، 276 ، 277\r\nحنفيه : 234 ، 244 ، 266 ، 275 ، 276 ، 279\r\nخ خاندان بختيشوع : رجوع شود به آل بختيشوع\r\nخاندان حسنويه : 217\r\nخاندان نوبختى : 109\r\nخاندان يسار : 191\r\nخانيه : رجوع شود به آل افراسياب\r\nخرم دينيه ( خرميه ) : 63 ، 232\r\nخلفاى بنى عباس : رجوع شود به بنى العباس\r\nخلفاى راشدين : 174 ، 263\r\nخلفاى فاطمى : رجوع شود به فاطميين\r\nخلفيه : 246 ، 247\r\nخوارج : 34 ، 36 ، 41 ، 42 ، 43 ، 44 - 46 ، 50 ، 54 ، 85 ، 90 ، 165 ، 166\r\nخوارزمشاهان : 202 ، 229 ، 260 ، 306 ، 337\r\nخياطيه : 278\r\nخيون : 139\r\nد داوديه : 76 ، 275\r\nدرزيه : 248\r\nدهقانان : 5 ، 6 ، 9 ، 206 ، 220 ، 327 ، 462 ، 613 615\r\nديالمه ( ديلمان ) : 199 ، 210 ، 211 ، 213 ، 214 222 ، 236 ، 237 ، 238 ، 253 ، 466\r\nديالمهء اصفهان : 214\r\nر رافضيان : رجوع شود به شيعه و به اثنى عشريه .\r\nراونديه : 62\r\nربيعيه : 15 ، 199\r\nرزاميه : 62\r\nروميان : 3 ، 4 ، 7 ، 93 ، 96 ، 100\r\nز زراريه : 60\r\nزردشتيان : 12 ، 18 ، 42 ، 48 ، 91 ، 105 ، 138 ، 230 ، 231 ، 239 ، 252 ، 254 ، 300 ، 318 ، 346 ، 353 ، 487 ، 613 ، 644\r\nزروانيان : 7\r\nزعفرانيه : 60\r\nزنادقه : 58 ، 238\r\nزيديه : 49 ، 59 ، 85 ، 267\r\nس سادات طالبيه : 50 ، 210 ، 244\r\nساسانيان : 6 ، 17 ، 95 ، 103 ، 136 ، 157 ، 160 219 ، 370 ، 558\r\nسامانيان : 39 ، 71 ، 171 ، 174 ، 180 ، 198 ، 204 - 207 ، 208 ، 209 ، 210 ، 212 ، 214 218 ، 219 ، 222 ، 223 ، 224 ، 225 ،\r\n\r\n","description":"","footnote":"","page_name":" 702 ","page_number":728},
  {"content":"\r\n\r\n244 ، 260 ، 262 ، 280 ، 293 ، 303 ، 351 ، 356 ، 358 ، 361 ، 362 ، 363 ، 365 ، 367 ، 368 ، 374 ، 376 ، 395 ، 398 ، 402 ، 404 ، 408 ، 411 ، 429 ، 430 ، 438 ، 443 ، 450 ، 606\r\nسبائيه : 61\r\nسپيد جامگان ( بيض الثياب ، مقنعيه ، مبيضه ) :\r\n62 - 63 ، 234\r\nسريانيان : 154\r\nسلاجقه ( سلجوقيان ) : 199 ، 202 ، 212 ، 214 ، 216 ، 217 ، 218 ، 220 ، 245 ، 262 ، 349 ، 356 ، 366 ، 368 ، 585 ، 632\r\nسمكيه : 234\r\nسنباديه : 232\r\nسيمجوريان : 205 ، 206 ، 207 ، 209 ، 215\r\nش شاران غرجستان : 208\r\nشافعيه : 234 ، 244 ، 266 ، 275 ، 276 278 ، 605\r\nشراة : رجوع شود به خوارج\r\nشعوبيه : 25 - 29\r\nشيطانيه : 59\r\nشيعه : 46 - 50 ، 80 ، 81 ، 200 ، 238 ، 243 ، 244 ، 245 ، 254 ، 266 ، 267 ، 270 ، 276 ، 482 ، 556 و رجوع شود به اثنى عشريه\r\nص صابئين : 7 ، 93 ، 340\r\nصدقيه : 234\r\nصفاريان : 180 ، 203 ، 206 ، 229 ، 375 ، 424 و رجوع شود به آل ليث صفريه : 45\r\nصوفيه : 172 ، 234 ، 243 ، 255 - 258 ، 269 270 ، 275 ، 297 ، 305 ، 306 ، 320 328 ، 363 ، 454 ، 485 ، 588 ، 604\r\nض ضراريه : 60\r\nط طاهريان : رجوع شود به آل طاهر\r\nطبريه : 275\r\nطولونيان : 201\r\nظ ظاهريه : 72 ، 79 ، 277\r\n\r\n","description":"","footnote":"","page_name":" 703 ","page_number":729},
  {"content":"\r\n\r\nع عباسيان : رجوع شود به بنى العباس و آل عباس عبرانيان : 328\r\nعبيديين : رجوع شود به فاطميين\r\nعجم : 26 ، 28 ، 166 ، 170 ، 171 ، 174 ، 175 176 ، 228 ، 253\r\nعدليه : رجوع شود به معتزله\r\nعرب : 3 ، 7 ، 8 ، 9 ، 11 ، 12 ، 13 ، 15 ، 17 ، 18 ، 22 23 ، 24 ، 25 ، 26 ، 27 ، 29 ، 30 ، 33 ، 44 87 ، 88 ، 89 ، 120 ، 121 ، 122 ، 124 125 ، 128 ، 131 ، 140 ، 146 ، 164 165 ، 166 ، 169 ، 170 ، 171 ، 174 175 ، 176 ، 182 ، 183 ، 184 ، 209 221 ، 225 ، 228 ، 235 ، 251 ، 253 351 ، 354 ، 450 ، 481 ، 620 ، 633 639\r\nعروسيه : 234\r\nعلويان : 76 ، 200 ، 248 و رجوع شود به آل على\r\nعمرانيان : 580 ، 585\r\nعمليه : 234\r\nعياران : 35 ، 36 - 37\r\nعيسويان : رجوع شود به نصارى\r\nغ غزنويان : 206 ، 208 ، 216 ، 215 ، 361 ، 362 367 ، 424 ، 453 ، 537 ، 538 ، 553 567 ، 582 ، 585 ، 598 ، 635\r\nغز : 203 ، 264 ، 266\r\nف فاطميين : 16 ، 200 ، 201 ، 245 ، 246 ، 248 249 ، 261 ، 262 ، 377\r\nفتيان : رجوع شود به عياران فريغونيان : رجوع شود به آل فريغون\r\nفيثاغوريون : 287 ، 290 ، 320 ، 328\r\nق قاجاريه : 588\r\nقدريه : 52 - 53 ، 60 ، 90 ، 234\r\nقرامطه ( قرمطيان ) : 48 ، 234 ، 236 ، 248 250 - 254 ، 270 ، 354\r\nقريش : 7 ، 8 ، 42 ، 46 ، 155\r\nك كراميه : 55 ، 60 - 61 ، 234 ، 256 ، 266 ، 267 277\r\nكعبيه : 149 ، 279\r\nكلدانيان : 104\r\nكيسانيه : 48 ، 50\r\nكيانيان : 137 ، 460\r\nگ گرج : 146\r\n\r\n","description":"","footnote":"","page_name":" 704 ","page_number":730},
  {"content":"\r\n\r\nم ماتريديه : 279\r\nمازياريه : 63 ، 232\r\nمالكيه : 276\r\nمأمونيه : رجوع شود به آل مأمون\r\nمانويان : 29 ، 61 ، 91 ، 134 ، 135 ، 230 ، 240\r\nمبيضه : رجوع شود به سپيد جامگان\r\nمتكلمين : 277 ، 286 ، 296 ، 320 ، 353 389\r\nمجبره : 53 ، 58 ، 60 ، 85 ، 87\r\nمجسمه : 56 ، 58 ، 243\r\nمجوس : 52 ، 58 ، 106 ، 221 ، 231 239 ، 252 و رجوع شود به زردشتيان\r\nمحدثين : 191\r\nمحدثين : 56 ، 58\r\nمحكمه : رجوع شود به خوارج\r\nمحمره : رجوع شود به خرم دينيه\r\nمجبره : 90\r\nمرجئه : 50 - 51 ، 54 ، 58 ، 85\r\nمزدكيان : 63 ، 87 ، 232\r\nمستدركه : 60\r\nمسيحيان : رجوع شود به نصارى\r\nمشائين : 287\r\nمشبهه : 56 ، 58 ، 239 ، 243\r\nمضريه : 14 ، 21 ، 199\r\nمعتزله : 42 ، 53 - 59 ، 60 ، 83 ، 90 ، 188 ، 234 235 ، 238 ، 239 ، 240 ، 241 ، 242 243 ، 244 ، 254 ، 262 ، 267 ، 269 270 ، 277 ، 278 ، 279 ، 280 ، 281 282 ، 286 ، 287 ، 300 ، 319 ، 320 321 ، 328 ، 349 ، 391 ، 487\r\nمعمريه : 58\r\nمغول : 263 ، 264 ، 313 ، 361\r\nمغيريه : 62\r\nمقنعيه : رجوع شود به سپيد جامگان\r\nملامتيه : 255\r\nمناذره : 7\r\nمولدين : 191\r\nمهاجرين : 43\r\nن نبطيان : 154 ، 285\r\nنجاربه : 60 ، 234\r\nالنجدات : 45\r\nنسطوريان : 6 ، 7 ، 96 ، 97\r\nنصارى ( نصرانيان ) : 6 ، 42 ، 52 ، 58 ، 72 83 ، 91 ، 93 233 ، 239 ، 254 ، 281 ، 299 ، 302 340\r\nنظاميه : 58\r\nنوافلاطونيان : 83 ، 285 ، 287 ، 296 ، 316 328\r\nه هذليه : 58\r\nهشاميه : 58 ، 60\r\nهندوان : 94 ، 101 ، 107 ، 108 ، 285 ، 286 328 ، 334 ، 337 ، 338 ، 339 ، 340 ، 351\r\n\r\n","description":"","footnote":"","page_name":" 705 ","page_number":731},
  {"content":"\r\n\r\nى يعقوبيان : 83\r\nيمانيه : 14 ، 15 ، 21\r\nيونانيان : 101 ، 103 ، 104 ، 334 ، 347\r\nيونسيه : 59\r\nيهود : 7 ، 48 ، 72 ، 80 ، 89 ، 232 ، 233 ، 229 254 ، 340\r\n\r\n","description":"","footnote":"","page_name":" 706 ","page_number":732},
  {"content":"\r\n\r\n\r\n4 - فهرست اماكن و اعلام جغرافيايى\r\nآ آبسكون : 313\r\nآتشكدهء آذرگشسب : 612\r\nآتشكدهء كركوى : 147 ، 612\r\nآتن : 92 ، 103 ، 283 ، 284\r\nآذربايجان ( آذربيجان ، آذر آبادگان ) : 4 ، 63 ، 141 ، 144 ، 146 ، 150 ، 191 ، 217 ، 232 ، 275 ، 313 ، 318 ، 353 ، 360 ، 378 ، 612 ، 614\r\nآسياى صغير : 92 ، 93 ، 94 ، 202 ، 285\r\nآسياى مركزى : 142 ، 143\r\nآلمان : 459\r\nآمد : 93\r\nآمل : 255 ، 265 ، 603\r\nالف ابرقو : 214\r\nابيورد : 159 ، 234 ، 275 ، 304 ، 603\r\nالاحساء : 252 ، 253\r\nاراك : 216\r\nاران : 144\r\nارجان ( ارگان ) : 98 ، 213 ، 255\r\nارمنستان : 5 ، 146 ، 184 ، 217\r\nاروپا : 137\r\nازمير : 93\r\nاسپانيا : 602\r\nاستانبول : 440 ، 601 ، 617 ، 621 ، 629\r\nاستراباد : 302\r\nاسفراين : 275\r\nاسفيذنج : 15\r\nاسكندريه : 4 ، 92 ، 93 ، 103 ، 114 ، 273 ، 283 ، 284 ، 294 ، 295 ، 315 ، 316\r\nاسروشنه : 204\r\nاصطخر : 100\r\nاصفهان : 9 ، 13 ، 141 ، 142 ، 191 ، 199 ، 203 211 ، 212 ، 213 ، 214 ، 216 ، 217 ، 247 ، 259 ، 265 ، 275 ، 305 ، 306 333 ، 358 ، 474\r\nافريقا : 199 ، 246\r\nافشنه : 303\r\nانبار : 155\r\nاندلس : 16 ، 79 ، 202 ، 260 ، 261\r\nانطاكيه : 93 ، 98 ، 99\r\nانگلستان : 621\r\nاهروانه : 30\r\n\r\n","description":"","footnote":"","page_name":" 707 ","page_number":733},
  {"content":"\r\n\r\nاهواز : 250 ، 251\r\nايران : غالب از صحايف اين كتاب\r\nايرانشهر : 137\r\nايلاق : 275 ، 455\r\nب بابل : 104\r\nبادغيس : 180\r\nباژ : 459 ، 462\r\nباميان : 159 ، 561\r\nبحر خزر : 150\r\nبحر الروم : 90\r\nبحرين : 199 ، 246 ، 251\r\nبخارا : 11 ، 149 ، 157 ، 169 ، 204 ، 206 ، 307 ، 253 ، 259 ، 260 ، 262 ، 264 ، 275 ، 303 ، 304 ، 315 ، 358 ، 374 ، 375 ، 401 ، 404 ، 457 ، 614 ، 620\r\nبدخشان : 144 ، 523\r\nبرلين : 309 ، 494 ، 620\r\nبست : 37 ، 158 ، 450\r\nبصره : 10 ، 21 ، 48 ، 56 ، 57 ، 68 ، 73 ، 79 ، 122 ، 124 ، 126 ، 127 ، 148 ، 185 ، 186 ، 199 ، 240 ، 260 ، 262 ، 452 ، 457\r\nبغداد : 17 ، 24 ، 32 ، 33 ، 36 ، 38 ، 39 ، 56 ، 59 ، 76 ، 78 ، 79 ، 91 ، 92 ، 102 ، 108 ، 109 ، 110 ، 126 ، 138 ، 139 ، 141 ، 182 ، 197 ، 198 ، 199 ، 200 ، 201 ، 202 ، 211 ، 213 ، 225 ، 228 ، 232 ، 235 ، 236 ، 238 ، 239 ، 245 ، 248 ، 251 ، 255 ، 257 ، 260 ، 261 ، 262 ، 269 ، 273 ، 276 ، 277 ، 278 ، 279 ، 282 ، 290 ، 293 ، 299 ، 302 ، 319 ، 333 ، 348 ، 349 ، 356 ، 358 ، 474 ، 476 ، 484 ، 490 ، 620\r\nبلخ : 7 ، 9 ، 11 ، 103 ، 141 ، 142 ، 144 ، 148 160 ، 204 ، 207 ، 234 ، 255 ، 264 ، 267 ، 275 ، 289 ، 303 ، 391 ، 401 ، 402 ، 404 ، 450 ، 484 ، 559 ، 561 ، 580 ، 620\r\nبلعمان : 619\r\nبلقا : 13\r\nبلكيان : 208\r\nبمبئى : 136 ، 138 ، 139\r\nبنج : 372 ، 374\r\nبندر گز : 132\r\nبودلين : 473\r\nبوزجان : 334\r\nبوصير : 16\r\nبه از انديو خسره : 99\r\nبه از آمد كواذ : 98\r\nبهبهان : 98\r\nبيت لاباط ( گنديشاپور ) : رجوع شود به - گنديشاپور\r\nبيت اردشير ( ريواردشير - ريشهر ) : 94 ، 97\r\nبيت المقدس : 630\r\nبيت الحكمه : 29 ، 109 ، 261 ، 284\r\nبيروت : 109\r\nبيزانس ( بيزنطه ) : 3 ، 93 ، 103\r\nبيستون : 4\r\nبيكند : 11\r\n\r\n","description":"","footnote":"","page_name":" 708 ","page_number":734},
  {"content":"\r\n\r\nبين النهرين : 93 ، 118 ، 285\r\nبيهق : 266 ، 267\r\nپ پارس : رجوع شود به فارس\r\nپشين : 208\r\nپوشنگ : 165\r\nپهله : 141\r\nت تاشكند : 602\r\nتخارستان : 11 ، 144 ، 159 ، 191\r\nتركستان : 165 ، 607 ، 612\r\nترمذ ( ترمد ) : 11 ، 531\r\nتكريت : 299\r\nتميشه : 210\r\nتونس : 202\r\nتهران : 156 ، 312 ، 620 ، 645\r\nتيسفون : 4 ، 94 ، 96 ، 97 ، 103 ، 160\r\nج جاجرم : 304\r\nجامع منيعى : 264\r\nجبا : 278\r\nجبال : 31 ، 145 ، 199 ، 209 ، 213 ، 214 ، 235 ، 255 ، 275 ، 276 ، 304 ، 538\r\nجرجان : 145 ، 275 ، 318\r\nالجزيره : 79 ، 91 ، 92 ، 93 ، 95 ، 313\r\nجزيرة العرب : 69 ، 354\r\nجزيرهء مردان : 332\r\nجلولا : 9\r\nجنابه : 251\r\nجنديشاپور : رجوع شود به گنديشاپور\r\nجور : 185\r\nجى : 94 ، 192\r\nجيحون : 9 ، 10 ، 11 ، 207\r\nجيلم : 536 ، 556\r\nچ چاچ : 159 ، 204 ، 273 ، 275 ، 455\r\nچغانيان : 207 ، 358 ، 391 ، 411 ، 428 ، 532 ، 534\r\nچين : 9 ، 10 ، 104 ، 142 ، 168 ، 612\r\nح حبشستان : 222\r\nحجاز : 7 ، 20 ، 155\r\nحران : 93 ، 293\r\nحلب : 202 ، 293 ، 353\r\nحلوان : 214\r\nحميمه : 13\r\n\r\n","description":"","footnote":"","page_name":" 709 ","page_number":735},
  {"content":"\r\n\r\nحوران : 154\r\nحيره : 8 ، 111 ، 122 ، 154 ، 171 ، 186\r\nخ خانقين : 173\r\nخان لنجان : 474 ، 475 ، 476 ، 484\r\nخاوران : 603\r\nختلان : 148 ، 149\r\nخراسان : 10 ، 11 ، 12 ، 13 ، 14 ، 15 ، 21 ، 31 32 ، 34 ، 35 ، 36 ، 38 ، 42 ، 45 ، 48 ، 53 62 ، 73 ، 122 ، 141 ، 142 ، 145 ، 148 ، 158 ، 160 ، 161 ، 163 ، 165 ، 174 ، 176 ، 180 ، 191 ، 193 ، 197 ، 199 ، 204 ، 205 ، 206 ، 207 ، 208 ، 209 ، 210 ، 211 ، 212 ، 214 ، 215 ، 216 ، 218 ، 221 ، 223 ، 228 ، 239 ، 240 ، 245 ، 246 ، 253 ، 254 ، 255 ، 256 ، 261 ، 266 ، 271 ، 275 ، 276 ، 288 ، 289 ، 306 ، 313 ، 346 ، 355 ، 356 ، 360 ، 372 ، 376 ، 397 ، 398 ، 403 ، 412 ، 430 ، 453 ، 460 ، 465 ، 466 ، 467 ، 471 ، 472 ، 476 ، 484 ، 497 ، 537 ، 547 ، 560 ، 578 ، 585 ، 603 ، 607 ، 613 ، 614 ، 615 ، 616 ، 617 ، 622 ، 639 ، 641 ، 644\r\nخرقان : 255\r\nخزانة الحكمة : 261\r\nخسرو گرد : 267\r\nخوارزم : 126 ، 143 ، 159 ، 207 ، 208 ، 215 ، 216 ، 221 ، 223 ، 254 ، 281 ، 282 ، 303 ، 304 ، 305 ، 313 ، 337 ، 346 ، 639\r\nخواش : 36\r\nخورميثن : 303\r\nخوزستان : 98 ، 99 ، 110 ، 142 ، 144 ، 146 ، 148 ، 191 ، 199 ، 211 ، 213 ، 229 ، 246 ، 267 ، 278 ، 643\r\nخيبر : 47 ، 48\r\nخيوه : 11\r\nد دانشگاه پاريس : 138\r\nدانشگاه تهران : 312\r\nدانشگاه سن ژزف : 109\r\nدامغان : 145\r\nدار الهجره : 251\r\nدبستان ايرانيان : رجوع شود به مدرسه ايرانيان\r\nدجله : 38 ، 299\r\nدزفول : 99\r\nدسكره : 547\r\nدماوند : 177 ، 489\r\nدمشق : 63 ، 251 ، 293 ، 333 ، 493\r\nدندانقان : 216 ، 275\r\nدهستان : 304 ، 318\r\nدياربكر : 199\r\nدير مارمتى : 95\r\nديلم ( ديلمان ) : 9 ، 42 ، 142 ، 211 ، 213 ، 238 247 ، 313 ، 353\r\nدينور : 217 ، 259 ، 275\r\n\r\n","description":"","footnote":"","page_name":" 710 ","page_number":736},
  {"content":"\r\n\r\nر رأس عين : 93\r\nرادكان : 132\r\nرامهرمز : 262\r\nرباط چاهه : 486\r\nربنجن : 395\r\nرسگت : 132\r\nرزان : 459 ، 484\r\nرودبار : 484\r\nرودك : 325 ، 372\r\nروم ( روميه ) : 3 ، 4 ، 8 ، 95 ، 222 ، 572 ، 619\r\nروم شرقى : 4 ، 9 ، 202\r\nرويان : 209\r\nرها : 6 ، 7 ، 93 ، 95 ، 96 ، 97 ، 103 ، 202\r\nرى : 13 ، 15 ، 31 ، 141 ، 142 ، 153 ، 197 ، 199 ، 204 ، 205 ، 209 ، 210 ، 211 ، 212 ، 213 ، 214 ، 216 ، 217 ، 234 ، 246 ، 247 ، 255 ، 259 ، 260 ، 262 ، 277 ، 278 ، 279 ، 289 ، 290 ، 302 ، 304 ، 313 ، 319 ، 344 ، 354 ، 355 ، 358 ، 359 ، 538 ، 556 ، 570 ، 571 ، 582 ، 583 ، 585 ، 614 ، 641\r\nديو اردشير : رجوع شود به بيت اردشير\r\nز زاب : 16\r\nزنجان : 211\r\nزنگ : 222\r\nزوزن : 553\r\nزيراب : 132\r\nس سارويه : 94\r\nسارى : 11 ، 582\r\nسامرا : 33\r\nساوه : 15 ، 153\r\nسبزوار : 267\r\nسپيچاپ ( اسپيچاپ ) : 620\r\nسجستان : رجوع شود به سيستان\r\nسجلماسه : 246\r\nسرخس : 159 ، 234 ، 255 ، 603\r\nسغد : 103 ، 142 ، 159 ، 172 ، 173 ، 221\r\nسقيفهء بنى ساعده : 43\r\nسلوكيه : 94 ، 96 ، 97\r\nسمرقند : 11 ، 96 ، 149 ، 159 ، 172 ، 173 ، 204 ، 205 ، 223 ، 232 ، 273 ، 279 358 ، 361 ، 372 ، 395\r\nسمنان : 145\r\nسمنگان : 304\r\nسند : 11 ، 35 ، 38 ، 215 ، 222 ، 225 ، 350\r\nسوريه : 93 ، 103 ، 202\r\nسومنات : 577\r\nسيستان : 10 ، 33 ، 34 ، 35 ، 36 ، 37 ، 38 ، 45 ، 60 ، 131 ، 142 ، 158 ، 165 ، 197 ، 203 204 ، 229 ، 230 ، 264 ، 358 ، 371 ، 373 ، 375 ، 401 ، 450 ، 531 ، 532 ، 533 ، 612 ، 614 ، 618\r\n\r\n","description":"","footnote":"","page_name":" 711 ","page_number":737},
  {"content":"\r\n\r\nش شام : 7 ، 9 ، 12 ، 23 ، 68 ، 79 ، 93 ، 199 ، 202 ، 246 ، 251 ، 314 ، 641\r\nشاه‌آباد : 99\r\nشاهپور ( شهر ) : 98\r\nشاهرود : 145\r\nشراة : 13\r\nشعب بوان : 140\r\nشقان : 304\r\nشلنبه : 177\r\nشوش : 93 ، 99\r\nشهميرزاد : 145\r\nشيراز : 97 ، 213 ، 231 ، 255 ، 256 ، 259 ، 261 ، 276 ، 335\r\nص صابونيه ( مدرسه ) : 203\r\nصفين : 44 ، 55\r\nصيمره ( مهرگان كده ) : 141\r\nط طابران ( طبران ) : 265 ، 459 ، 484 ، 485\r\nطالقان : 142 ، 211 ، 639\r\nطبرستان : 9 ، 31 ، 33 ، 38 ، 42 ، 63 ، 142 ، 145 199 ، 205 ، 209 ، 210 ، 211 ، 212 ، 213 ، 230 ، 246 ، 247 ، 275 ، 276 302 ، 335 ، 338 ، 401 ، 483 ، 581 ، 639\r\nطبس : 211\r\nطخارستان : رجوع شود به تخارستان\r\nطراز : 275\r\nطوس : 158 ، 159 ، 257 ، 265 ، 275 ، 304 ، 411 ، 459 ، 460 ، 462 ، 467 ، 468 477 ، 483 ، 486 ، 497 ، 613 ، 614 617\r\nطيسفون : ( رجوع شود به تيسفون )\r\nع عراق : 9 ، 13 ، 15 ، 44 ، 50 ، 62 ، 78 ، 91 ، 92 ، 93 ، 95 ، 122 ، 125 ، 131 ، 172 ، 183 187 ، 193 ، 200 ، 214 ، 215 ، 216 ، 218 ، 237 ، 245 ، 246 ، 247 ، 248 ، 250 ، 251 ، 252 ، 254 ، 256 ، 276 ، 280 ، 334 ، 337 ، 354 ، 360 ، 431 ، 474 ، 490 ، 570 ، 583 ، 644\r\nعراق عجم : 145\r\nعربستان : 8 ، 354\r\nعسكر مكرم : 643\r\nعمان : 216\r\n\r\n","description":"","footnote":"","page_name":" 712 ","page_number":738},
  {"content":"\r\n\r\nغ غدير خم : 47\r\nغرجستان : 60 ، 159 ، 208\r\nغزنين ( غزنه ) : 205 ، 208 ، 215 ، 216 ، 232 ، 237 ، 262 ، 265 ، 267 ، 268 ، 306 ، 337 ، 358 ، 457 ، 460 ، 476 ، 477 ، 482 ، 483 ، 484 ، 556 ، 571 ، 572\r\nغزه : 103\r\nغور : 208 ، 230\r\nف فاراب : 293\r\nفارس : 10 ، 13 ، 38 ، 42 ، 45 ، 79 ، 122 ، 141 142 ، 144 ، 145 ، 161 ، 165 ، 166 ، 185 ، 199 ، 214 ، 219 ، 221 ، 230 ، 231 ، 235 ، 251 ، 255 ، 256 ، 264 ، 275 ، 276 ، 353\r\nفرات : 93 ، 95 ، 202\r\nفرانسه : 602\r\nفراهان : 305\r\nفردجان : 305 ، 630\r\nفرغانه : 11 ، 204 ، 620\r\nفريبورگ : 138\r\nفريگيه : 103\r\nفلسطين : 9 ، 246 ، 314\r\nفينيقيه : 103\r\nق قادسيه : 9\r\nقاهره : 245 ، 246 ، 261 ، 280 ، 315 ، 333\r\nقرنين : 37\r\nقرينين : 321\r\nقزدار : 450\r\nقزوين : 142 ، 205 ، 211 ، 235 ، 304\r\nقسطنطنيه : 4 ، 9\r\nقصر شيرين : 173\r\nقم : 13 ، 141 ، 211 ، 246 ، 302 ، 638\r\nقندهار : 450\r\nقنسرين : 93\r\nقنوج : 267\r\nقومس : 31 ، 142 ، 145 ، 211 ، 275\r\nقهستان : 10\r\nقيروان : 246\r\nك كابل : 10 ، 38 ، 76 ، 162 ، 165\r\nكاث : 207\r\nكاشان : 246\r\nكاشغر : 11\r\nكالسدون : 4\r\nكتابخانهء آستانهء قدس رضوى : 109 ، 620\r\nكتابخانهء اسعد استانبول : 314\r\nكتابخانهء استرازبورك : 459 ، 473\r\nكتابخانهء برلين : 309 ، 314 ، 620\r\nكتابخانهء بودلئن : 473 ، 621\r\nكتابخانهء حميديه : 309\r\nكتابخانهء دانشگاه سن ژرف : 109\r\n\r\n","description":"","footnote":"","page_name":" 713 ","page_number":739},
  {"content":"\r\n\r\nكتابخانهء سرپل : 169\r\nكتابخانهء سلطان احمد سوم : 309\r\nكتابخانهء سلطنتى ايران : 620\r\nكتابخانهء فاتح استانبول : 621\r\nكتابخانهء قليچ على پاشا : 629\r\nكتابخانهء كمبريج : 620\r\nكتابخانهء ليدن : 459\r\nكتابخانهء مجلس : 323\r\nكتابخانهء مشهد : رجوع شود به كتابخانه آستانه قدس رضوى\r\nكتابخانهء ملى ايران : 209 ، 312\r\nكتابخانهء منچستر : 359\r\nكتابخانهء موزه بريتانيا : 590\r\nكتابخانهء وين : 625\r\nكربلا : 50\r\nكردستان : 216 ، 217\r\nكرج ابو دلف : 213 ، 216\r\nكرمان : 9 ، 10 ، 34 ، 35 ، 38 ، 142 ، 145 ، 165 166 ، 187 ، 199 ، 205 ، 275 ، 375 ، 430\r\nكرمانشاهان : 141\r\nكره رود : 216\r\nكش : 36\r\nكشمير : 536\r\nكعبه : 7 ، 31 ، 252 ، 253\r\nكلواذا : 251\r\nكوفه : 10 ، 12 ، 13 ، 15 ، 21 ، 48 ، 53 ، 68 ، 73 76 ، 79 ، 122 ، 126 ، 127 ، 154 ، 188 ، 250 ، 251\r\nكيليكه : 103\r\nكيمبريچ : 621\r\nگ گاس : 168\r\nگجرات : 216\r\nگرگان : 11 ، 15 ، 38 ، 145 ، 197 ، 199 ، 209 210 ، 211 ، 212 ، 213 ، 302 ، 304 ، 305 ، 337 ، 358 ، 583 ، 614\r\nگرگانج : 208 ، 304 ، 337\r\nگنبد نقاره‌خانه : 486\r\nگنديشاپور : 38 ، 94 ، 95 ، 98 - 102 ، 107 ، 109 ، 110 ، 118 ، 343 ، 348\r\nگوزكانان : 159 ، 219 ، 622\r\nگيلان : 9 ، 210 ، 212\r\nل لاجيم : 132\r\nلايپزيك : 494\r\nلاهور : 600\r\nلكنهو : 629\r\nلندن : 473\r\nلوكر : 421\r\nليدن : 459\r\nليديه : 103\r\nم ماتريد : 279\r\nماخوان : 15\r\n\r\n","description":"","footnote":"","page_name":" 714 ","page_number":740},
  {"content":"\r\n\r\nمازندران : 11 ، 33 ، 50 ، 150 ، 210 ، 211 ، 208 ، 484 ، 583 و رجوع شود بطبرستان\r\nماسبذان : 141\r\nماوراء النهر : 7 ، 9 ، 19 ، 42 ، 63 ، 142 ، 145 ، 158 ، 160 ، 161 ، 163 ، 197 ، 198 ، 199 ، 204 ، 205 ، 206 ، 207 ، 214 ، 215 ، 220 ، 221 ، 230 ، 232 ، 239 ، 240 ، 253 ، 256 ، 263 ، 275 ، 276 ، 279 ، 293 ، 350 ، 356 ، 360 ، 361 ، 399 ، 439 ، 453 ، 455 ، 620 ، 641\r\nماه بصره : 127 ، 141\r\nماه كوفه : 127 ، 141\r\nماه نهاوند : 141\r\nمداين : 9 ، 141 ، 142 ، 157 ، 160 ، 211 ، 212\r\nمدرسهء ايرانيان : 95 ، 96 ، 97\r\nمدرسه بيهقيه : 265\r\nمدرسه سراجان : 266\r\nمدرسه سعديه : 266\r\nمدرسه صابونيه : 203 ، 266\r\nمدرسه صاعديه : 266\r\nمدرسه كوى سيار : 265\r\nمدرسه گنديشاپور : 343\r\nمدرسه نصيبين : 96 ، 97\r\nمدينة النبى : 3 ، 8 ، 57 ، 67 ، 75 ، 76 ، 77 ، 78 ، 79\r\nمراغه : 149\r\nمرو : 9 ، 14 ، 15 ، 62 ، 79 ، 96 ، 103 ، 104 ، 109 ، 159 ، 170 ، 172 ، 188 ، 206 ، 216 ، 220 ، 234 ، 255 ، 263 ، 421 ، 445 ، 453 ، 470 ، 486 ، 603 ، 614 ، 616 ، 619\r\nمرو الرود : 14 ، 159\r\nمرو شاهجان : 159\r\nمسجد عقيل : 264\r\nمسجد قديم نيشابور : 464\r\nمسجد مطرزى : 264\r\nمصر : 9 ، 16 ، 48 ، 78 ، 88 ، 199 ، 201 ، 202 ، 246 ، 248 ، 253 ، 260 ، 293\r\nمغرب الاقصى : 199 ، 202 ، 246 ، 247 ، 315 333\r\nمكران : 142\r\nمكه : 3 ، 7 ، 8 ، 78 ، 79 ، 167\r\nمنچستر : 309\r\nموزه بريتانيا : 474 ، 490 ، 622\r\nموصل : 95 ، 199 ، 202\r\nميافارقين : 202\r\nميهنه : 255 ، 265 ، 603\r\nن نارايين : 572\r\nنسا : 76 ، 158 ، 159 ، 191 ، 234 ، 275 ، 304\r\nنصيبين : 6 ، 7 ، 93 ، 95 ، 96 ، 202\r\nنوبهار : 7\r\nنهاوند : 9 ، 15 ، 16 ، 32 ، 214 ، 217\r\nنيشابور : 15 ، 31 ، 35 ، 38 ، 60 ، 158 ، 159 ، 174 ، 203 ، 234 ، 255 ، 256 ، 259 ، 264 ، 265 ، 266 ، 267 ، 278 ، 302 ، 334 ، 354 ، 355 ، 358 ، 486 ، 578 ، 583 ، 603 ، 614 ، 641\r\nنينوا : 4\r\n\r\n","description":"","footnote":"","page_name":" 715 ","page_number":741},
  {"content":"\r\n\r\nو وه انديو شاه پوهر : رجوع شود به جنديشاپور و گنديشاپور\r\nوين : 625\r\nه هجر : 253\r\nهرات ( هرى ) : 11 ، 62 ، 96 ، 124 ، 159 ، 165 166 ، 204 ، 208 ، 234 ، 264 ، 354 ، 355 ، 374 ، 375 ، 483 ، 490 ، 614\r\nهلند : 459\r\nهمدان : 141 ، 153 ، 211 ، 214 ، 216 ، 217 232 ، 305 ، 307 ، 354 ، 640\r\nهند ( هندوستان ) : 35 ، 38 ، 92 ، 95 ، 97 ، 104 107 ، 139 ، 141 ، 216 ، 222 ، 225 ، 237 ، 284 ، 301 ، 304 ، 320 ، 337 ، 338 ، 351 ، 484 ، 555 ، 556 ، 612 ، 619 ، 620 ، 640\r\nى يثرب : 8\r\nيزد : 214\r\nيمامه : 199 ، 251\r\nيمن : 8 ، 48 ، 78 ، 79 ، 246\r\nيونان : 92 ، 114 ، 110 ، 286 ، 316 ، 320 « 1 »\r\n\r\n\r\n","description":"","footnote":"\r\n( 1 ) در تنظيم فهرست طبع حاضر اين كتاب دوستان عزيزم آقاى تفضلى فارغ التحصيل دانشكدهء ادبيات و آقاى فرزانه‌پور دانشجوى دانشكدهء حقوق قبول زحمت كرده‌اند . ازين دوستان گرامى سپاسگزارم و توفيقشان را از خداوند خواهانم .\r\nذبيح الله صفا\r\n","page_name":" 716 ","page_number":742},
  {"content":"\r\n . \r\n","description":"","footnote":"","page_name":" 717 ","page_number":743},
  {"content":"\r\n . \r\n","description":"","footnote":"","page_name":" 718 ","page_number":744},
  {"content":"\r\n\r\nديوان سيف فرغانى\r\nبا تصحيح و مقدمهء\r\nدكتر ذبيح الله صفا\r\n\r\n","description":"","footnote":"","page_name":" 719 ","page_number":745},
  {"content":"\r\n . \r\n\r\n","description":"","footnote":"","page_name":" 720 ","page_number":746}
  ]