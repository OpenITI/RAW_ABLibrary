[
  {"content":"\r\n\r\nبسم الله الرحمن الرحيم\r\nمؤسسه علمي فرهنگى دار الحديث\r\nسازمان چاپ و نشر\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nسرشناسه : مشكينى اردبيلى ، على ، 1300 - 1386 .\r\nعنوان و نام پديد آور : تفسير روان / على مشكينى ؛ خطاط عثمان طه ، ويراستار حسين استاد ولى .\r\nمشخصات نشر : قم مؤسسه علمى فرهنگى دارالحديث ، سازمان چاپ و نشر ، 1392 .\r\nمشخصات ظاهرى : 8 ج .\r\nISBN ( set ) : 978 - 964 - 493 - 657 - 9\r\nISBN : 978 - 964 - 493 - 658 - 6\r\nوضعيت فهرست نويسى : فيپا\r\nيادداشت : نويسنده در جلدهاى ششم و هفتم و هشتم رضااستادى است .\r\nيادداشت : ويراستار در جلدهاى ششم و هفتم و هشتم قاسم شير جعفرى است .\r\nيادداشت : چاپ قبلى : الهادى ، 1388 .\r\nيادداشت : ج . 1 - 8 ( چاپ دوم )\r\nموضوع : تفاسير شيعه - قرن 14\r\nشناسه افزوده : استادى ، رضا ، 1316\r\nشناسه افزوده : استادولى ، حسين ، 1331 - ويراستار\r\nشناسه افزوده : شير جعفرى . قاسم . ويراستار\r\nشناسه افزوده : موسسه علمى - فرهنگى دارالحديث . سازمان چاپ و نشر\r\nرده بندى كنگره : 1392 7 ت 56 م / 98 bp\r\nرده بندى ديويى : 179 / 297\r\nشماره كتابشناسى ملى : 3114009\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nمجموعه آثار آية الله على مشكينى ( قدس سره ) - ( 1 )\r\nآية الله على مشكينى قدس سره\r\nتفسير روان 1\r\nهمايش بزرگداشت آية الله على مشكينى ( قدس سره )\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nتفسير روان / ج 1\r\nآيت الله على مشكينى قدس سره\r\nخطاط : عثمان طه\r\nنوع خط : نسخ\r\nويراستار : حسين استاد ولى\r\nناظر فنى : محمدباقر نجفى\r\nنمونه خوان : علنيقى نگران ، محمود سپاسى ، محمدعلى دباغى\r\nصفحه آرا : مرتضى فتح اللهى\r\nناشر : سازمان چاپ و نشر دارالحديث\r\nچاپ : اول / 1392\r\nچاپخانه : دارالحديث\r\nشمارگان : 1000\r\nقيمت دوره : 100000 تومان\r\nمؤسسه علمى فرهنگى دارالحديث\r\nسازمان چاپ و نشر\r\nدفتر مركز : قم ، ميدان شهدا ، خيابان معلم ، پلاك 125 تلفن : 7740523 - 0251 / فاكس : 7740571 - 0251\r\nنمايشگاه دائمى علوم حديث ( قم ، خيابان معلم ) تلفن : 7740545 - 0251 ، فروشگاه شماره \" 2 \" ( شهر رى ، حرم حضرت عبدالعظيم حسنى عليه السلام درب شرقى 7 ) تلفن : 55952862 - 021\r\nفروشگاه شماره \" 3 \" ( مشهد مقدس ، چهار راه شهدا ، ضلع شمالى باغ نادرى ، مجتمع فرهنگى تجارى گنجينهء كتاب ، طبقهء هم كف : 3 - 2240062 - 0511\r\nhttp : / / darolhadith . ir isbn ( set ) : 978 - 964 - 493 - 657 - 9\r\ndarolhadith 20 @ gmail . com isbn : 978 - 964 - 493 - 658 6\r\n* كليه حقوق چاپ و نشر براى ناشر محفوظ است\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n\r\n\r\n[ جلد اول 
  ]\r\n\r\nپيش‌گفتار\r\nتكريم عالمان و انسان‌هاى وارسته ، نشان پويايى و كمال‌طلبى جامعه به‌شمار مىرود ، چنان كه ، از قدردانى و احترام به سرمايه‌هاى انسانى خبر مىدهد .\r\nحضرت آية اللَّه ميرزا على مشكينى رحمه الله ، از معدود انسان‌هايى است كه علم را با عمل ، و زهد و ساده‌زيستى را با مبارزه و فعاليت‌هاى اجتماعى ، درآميخت . زندگى ايشان ، ابعاد گسترده‌اى داشت كه شايسته است براى بهره‌گيرى آيندگان ، مورد تجزيه و تحليل قرار گيرد ، از جمله :\r\n1 . ويژگىهاى اخلاقى ،\r\n2 . تدريس و عالم‌پرورى ،\r\n3 . تأليف و پژوهش ،\r\n4 . فعاليت‌هاى اجتماعى - سياسى .\r\nهمچنين از ايشان ، دست‌نوشته‌هاى بسيار و نيز درس‌ها و سخنرانىهاى فراوان برجاى مانده كه شايسته بود براى استفادهء جامعهء علمى و عموم مردم ، آمادهء بهره‌بردارى گردد .\r\nبه خواست خداوند و اهتمام علاقه‌مندان ايشان ، اين مجموعه‌ها - تا آن‌جا كه امكان دسترسى به آنها فراهم گرديد - ، آماده‌سازى شده‌اند كه اينك به مناسبت همايش بزرگداشت آن مرحوم ، انتشار مىيابند .\r\nخداوند ، روح آن انسان بزرگ را قرين رحمت خويش قرار دهد و او را با اولياى صالحش محشور گرداند !\r\nمحمد محمّدى رىشهرى\r\n\r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n\r\n\r\nيادداشت دبير علمى همايش\r\n\r\nيكم . نگاهى اجمالى به زندگانى آية اللَّه مشكينى رحمه الله\r\nحضرت آية اللَّه ميرزا على اكبر فيض ، معروف به مشكينى در آذرماه سال 1300 شمسى ( ربيع ثانى ، 1340 قمرى ) در روستاى « آلْنى » از توابع مشكين‌ْشهر ، در استان اردبيل ، ديده به جهان گشود و در 8 مرداد 1386 مصادف با نيمهء رجب 1428 دار فانى را وادع كرد .\r\nآموزش‌هاى اوليه را در نجف اشرف به هنگام حضور پدر براى تحصيل علوم دينى در آن حوزهء مقدس ، آغاز كرد و پس از بازگشت به وطن نيز فراگيرى علوم دينى را در نزد پدر ، ادامه داد .\r\nپس از فوت پدر ، براى ادامهء تحصيل ، راهى حوزهء علميهء اردبيل شد و چند ماهى در آن‌جا به آموختن دروس مقدّماتى مشغول بود و سپس براى ادامه تحصيل ، به قم مهاجرت كرد و در حوزهء علميهء قم ، در درس حضرات آيات : حجّت ، محقّق داماد ، بروجردى و امام خمينى - رحمهم اللَّه - شركت جست . در اين دوره از زندگى ، ايشان ، مهاجرت كوتاهى به نجف داشت و حدود هفت ماه در اين شهر ، زندگى كرد و از محضر اساتيد آن ديار ، بهره بُرد ؛ ولى به دليل گرمى هواى نجف و ضعف مزاج ، مجبور به بازگشت شد و تحصيل و تدريس خود را در قم ادامه داد .\r\nآيةاللَّه مشكينى يكى از استادان مبرّز حوزهء علميه قم به شمار مىرفت و درس‌هاى مقدمات و سطح و نيز درس تفسير و اخلاق و درس خارج فقه ايشان ، مورد توجه بود و شاگردان بسيارى تربيت كرد .\r\nزندگى آية اللَّه مشكينى ابعادى گسترده داشت . وى از يك سو ، مدرّس حوزه‌هاى علميه بود و از سوى ديگر ، محقّق و نويسنده‌اى پُركار و صاحب آثار فراوان ، و در كنار اين دو ، به فعاليت‌هاى اجتماعى ، سياسى و فرهنگى نيز - چه پيش از پيروزى انقلاب اسلامى و چه پس از آن - اهتمام ويژه داشت .\r\nمجموعه تلاش‌هاى فكرى و عملى ايشان در بخش‌هاى ذيل ، قابل دسته‌بندى است :\r\n\r\n","description":"","footnote":"","page_name":" 15 ","page_number":15},
  {"content":"\r\n\r\n\r\nالف - آثار مكتوب\r\nبيست و پنج عنوان از آثار مكتوب آية اللَّه مشكينى در زمان حيات ايشان به چاپ رسيده بود « 1 » و دست‌نوشته‌هايى نيز از ايشان بر جاى مانده كه هنوز منتشر نشده‌اند .\r\n\r\nب - تدريس\r\nآية اللَّه مشكينى در طول زندگى علمى ، هيچ گاه تدريس را رها نكرد . وى از اساتيد به‌نام و خوش‌بيان حوزه‌هاى علميه به شمار مىرفت و درس‌هاى مقدّمات ، سطح و خارج را در حوزه‌ها تدريس كرد و جز آن ، درس تفسير قرآن و درس اخلاق هفتگى نيز داشت .\r\n\r\nج - فعاليت‌هاى اجتماعى - سياسى\r\nفعاليت‌هاى سياسى آية اللَّه مشكينى پيش از پيروزى انقلاب اسلامى و همراهى ايشان با نهضت امام خمينى رحمه الله ، بر كسى پوشيده نيست . نام ايشان هميشه به عنوان يكى از برجسته‌ترين ياران امام رحمه الله مطرح بود . برخى از موارد برجستهء اين فعاليت‌ها عبارت‌اند از :\r\n1 . امضاى نامهء مشهور اعلان مرجعيت امام خمينى ، 2 . مهاجرت اجبارى به مشهد ، 3 . تبعيد به كرمان ، 4 . تبعيد به گلپايگان ، 5 . تبعيد به كاشمر .\r\n\r\nد - فعاليت‌هاى فرهنگى\r\nآية اللَّه مشكينى ، در كنار فعاليت‌هاى اجتماعى - سياسى ، به فعاليت‌هاى فرهنگى نيز اهتمام داشت كه برخى از آنها عبارت‌اند از :\r\n\r\n\r\n","description":"","footnote":"\r\n( 1 ) . عناوين اين كتاب‌ها از اين قرار است :\r\n1 . ترجمهء قرآن كريم به فارسى ، 2 . التفسير المبسوط ( تفسير سورهء آل عمران ) ، 3 . تفسير سورهء « ص » ، 4 . التطوّر في القرآن ( داراى ترجمهء فارسى با عنوان تكامل در قرآن ) ، 5 . المواعظ العددية ( داراى ترجمهء فارسى با عنوان نصايح يا سخنان چهارده معصوم ) ، 6 . قصار الجُمَل ( احاديث كوتاه ، تحت عناوين موضوعى ، دو جلد ) ، 7 . مفتاح الجنان ( كتاب دعا ، تكميل المصباح المنير ) ، 8 . الهادى الى موضوعات نهج البلاغة ، 9 . مسلكنا في العقائد والأخلاق والعمل ( داراى ترجمهء فارسى با عنوان راه ما ) ، 10 . دروس في الأخلاق ( يك دورهء اخلاق ، داراى ترجمهء فارسى با عنوان درس‌هاى اخلاق ) ، 11 . الزواج في الاسلام ( داراى ترجمهء فارسى با عنوان ازدواج در اسلام ) ، 12 . اصطلاحات الاصول ، 13 . تحرير « المعالم » ، 14 . الرسائل الجديدة ، 15 . مصطلحات الفقه ، 16 . الفقه المأثور ( دورهء فقه به طرزى نوين ) ، 17 . واجب و حرام احكام الزامى ( دورهء فقه ) ، 18 . تقليد چيست ؟ ، 19 . بحثى پيرامون خمس ، 20 . امر به معروف و نهى از منكر ، 21 . حاشيه توضيحى بر كتاب مضاربهء العروة الوثقى ، 22 . المنافع العامة ( شرح كتاب احياء الموات شرائع الإسلام ) ، 23 . زمين و آنچه در آن است ، 24 . قضا و شهادات ، 25 . كشكول حكمت . .\r\n","page_name":" 16 ","page_number":16},
  {"content":"\r\n\r\n1 . تأسيس مؤسسهء « الهادى » و چاپ و نشر كتب مفيد اسلامى ،\r\n2 . تأسيس مدرسهء علميهء « الهادى » ، جهت پرورش طلاب ،\r\n3 . ساخت بيمارستان « الهادى » جهت مداواى اقشار كم درآمد .\r\n\r\nه - منصب‌ها و مسئوليت‌ها در جمهورى اسلامى ايران\r\n1 . عضو و رئيس جامعهء مدرّسين حوزهء علميهء قم ،\r\n2 . عضو مجلس خبرگان تدوين قانون اساسى ،\r\n3 . مسئول گزينش و اعزام قضات ، با حكم امام خمينى رحمه الله ،\r\n4 . امام جمعهء قم ، با حكم امام خمينى رحمه الله و آية اللَّه خامنه‌اى - دام ظلّه - ،\r\n5 . عضو و رئيس شوراى بازنگرى قانون اساسى ،\r\n6 . عضو و رئيس مجلس خبرگان رهبرى .\r\n\r\nدوم . فعاليت‌هاى علمى همايش\r\nاينك براى قدردانى از تلاش‌هاى آن مرد الهى و زنده نگه داشتن نام و ياد او و نيز فراهم ساختن زمينهء بهره‌بردارى و آگاهى افزون‌تر جامعهء علمى و عموم مردم از انديشه‌ها و زندگى او ، تلاش مىشود تا ميراث علمى و عملى وى ، در چهار مجموعه با اين عناوين ، نشر يابد :\r\n\r\nالف . مجموعه آثار آية اللَّه مشكينى\r\nتصحيح و تحقيق تمامى آثار ايشان اعم از چاپ شده و دست‌نوشت و چاپ آنها در يك مجموعهء پنجاه جلدى به ترتيب زير :\r\n1 . ترجمهء قرآن كريم به فارسى ، 1 جلد\r\n2 . تفسير روان ، 8 جلد\r\n3 . تفسير مبسوط ، ( جلد اول : تفسير سوره‌هاى آل عمران ، نساء ، مائده و بحث تكامل در قرآن ؛ جلد دوم : تفسير سوره‌هاى لقمان و ص ) 2 جلد\r\n4 . رسائل قرآنى ، 2 جلد\r\n5 . المواعظ العددية ، 3 جلد\r\n6 . قصار الجُمَل ، 2 جلد\r\n\r\n","description":"","footnote":"","page_name":" 17 ","page_number":17},
  {"content":"\r\n\r\n7 . مفتاح الجنان ، 1 جلد\r\n8 . الهادي الى موضوعات نهج البلاغة ، 1 جلد\r\n9 . مسلكنا في العقائد والأخلاق والعمل ، 1 جلد\r\n10 . دروس في الأخلاق ، 1 جلد\r\n11 . ازدواج در اسلام ، 1 جلد\r\n12 . الاصول ، شامل « اصطلاحات الاصول » و « تحرير المعالم » ، 1 جلد\r\n13 . الرسائل الجديدة ، 1 جلد\r\n14 . مصطلحات الفقه ، 1 جلد\r\n15 . الفقه المأثور ، 1 جلد\r\n16 . التعليقة الاستدلالية على « شرائع الإسلام » ، 3 جلد\r\n17 . التعليقة الاستدلالية على « العروة الوثقى » ، 3 جلد\r\n18 . التعليقة الاستدلالية على « تحرير الوسيلة » ، 10 جلد\r\n19 . تحرير « التحرير » ، 1 جلد\r\n20 . نوشتارهاى فقهى ( « كتاب واجب و حرام » ، « تقليد چيست ؟ » ، « بحثى پيرامون خمس » ، « امر به معروف و نهى از منكر » ، « زمين و آنچه در آن است » و « كتاب قضا و شهادات » ) ، 1 جلد\r\n21 . رسائل فقهى و اصولى ، 2 جلد\r\n22 . كشكول حكمت ، 1 جلد\r\n23 . مقالات ، مقدمه‌ها ، تقريظها و نامه‌ها ، 2 جلد\r\n\r\nب - گفتارها\r\n1 . درس‌هاى تفسير ، 2 . درس‌هاى اخلاق ، 3 . درس‌هاى فقه ، 4 . خطبه‌هاى نماز جمعه ، 5 . سخنرانىها .\r\n\r\nج - يادنامهء آية اللَّه مشكينى\r\n1 . زندگى و مبارزات آية اللَّه مشكينى ( با همكارى مركز اسناد انقلاب اسلامى ) ،\r\n2 . آية اللَّه مشكينى از نگاه ديگران ،\r\n3 . آية اللَّه مشكينى در اسناد ساواك ،\r\n4 . آية اللَّه مشكينى در مجلس خبرگان ،\r\n\r\n","description":"","footnote":"","page_name":" 18 ","page_number":18},
  {"content":"\r\n\r\n5 . آية اللَّه مشكينى در جامعهء مدرّسين ،\r\n6 . مجموعه مقالات همايش بزرگداشت آية اللَّه مشكينى .\r\n\r\nد - برنامه‌هاى ديگر\r\n1 . انتشار خبرنامهء همايش ، 2 . توليد نرم‌افزار مجموعه آثار همايش ، 3 . راه اندازى پايگاه اينترنتى .\r\n\r\nسوم . دربارهء مجموعه آثار\r\nآنچه به عنوان مجموعه آثار عرضه مىگردد ، تمامى نوشته‌ها و مكتوبات چاپ شده و چاپ نشدهء آية اللَّه مشكينى است كه با جستجوهاى فراوان ، از منزل ايشان و مجلات و كتاب‌ها به دست آمده است .\r\nآنچه كميتهء علمى دربارهء مجموعه آثار به طور عام انجام داده ، به شرح زير است :\r\n1 . تنظيم موضوعى نوشته‌ها ، 2 . افزودن حدّ اقلّى از علائم ويرايشى ، 3 . استخراج مصادر نقل‌ها ، 4 . اعراب‌گذارى حدّ اقلّى متون عربى ، 5 . اصلاح و تكميل عناوين ، 6 . تهيهء فهرست فنى .\r\nو البته در مورد آثار چاپ نشده ، در حدّ تصحيح نسخه‌هاى دست‌نوشت ، كار علمى صورت پذيرفته است .\r\n\r\nچهارم . دربارهء اين اثر\r\nتفسير روان ، مجموعه‌اى هشت جلدى است كه پنج جلد نخست آن را مرحوم آية اللَّه مشكينى رحمه الله با قلمى روان و شيوا براى استفادهء همگان ، به ويژه قشر جوان جامعه ، تحرير كرد و البته براى بهره‌مندى خواص و طلّاب عربىدان ، مباحثى از قبيل صرف و نحو آيات و برخى مطالب ارزشمند ديگر را نيز بدان افزود .\r\nاين تفسير ، در زمان حيات مؤلّف ، جهت ويرايش علمى و ادبى به جناب آقاى حسين استادوَلى سپرده شد ؛ ولى تا زمان حيات مؤلّف ، آماده نشر نگرديد ، تا اين كه اوّلين بار ، جلد نخست آن ( از مجموع پنج جلد آماده‌سازى شده ) در سال 1388 ، همزمان با دومين سالگرد ارتحال مؤلّف ، به چاپ رسيد .\r\nپنج جلد نخست اين كتاب ، مشتمل بر تفسير هجده جزء قرآن بود و در دوازده جزء ديگر ، بنا به وصيّت مؤلّف ، به آوردن ترجمهء آيات ، از ترجمهء خود ايشان - كه پيش از اين ، بارها منتشر گرديده -\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nاكتفا شده بود .\r\nدر چاپ دوم اين‌كتاب ( دورهء هشت جلدى حاضر ) ، ويرايش خاصّى بر روى بخش پيش گفته ( تفسير هجده جزء نخست ) انجام نشده و تنها يك بار مقابلهء مطبعى جهت رفع اغلاط صورت گرفته است .\r\nگفتنى است كه جلدهاى ششم ، هفتم و هشتم اين چاپ ، كه اختصاص به دوازده جزء آخر قرآن دارند ، توسط آية اللَّه رضا استادى ، تحرير شده‌اند و نكات مربوط به اين سه جلد ، توسط مؤلّف محترم ، در صفحات آغازين جلد ششم درج شده است .\r\n\r\nپنجم . تقدير و سپاس\r\nپايان سخن را بايد به پاسداشت تلاش‌هاى علمى و عملى دست‌اندركاران اختصاص داد :\r\nنخست ، از محققان و انديشمندانى كه در تصحيح آثار و نگارش مقالات ، سهمى بزرگ در اين همايش داشتند .\r\nدوم ، از دست‌اندركاران دبيرخانهء همايش كه بار سنگين كارها بر عهدهء آنان بود .\r\nسوم ، از بيت آية اللَّه مشكينى و مسئولان مؤسسهء الهادى كه در تهيه و در اختيار نهادن نسخه‌هاى چاپى و دست‌نوشت آثار و نيازمندىهاى همايش ، خالصانه و بى دريغ ، همراهى داشتند .\r\nچهارم ، از مراكز و نهادهاى علمى ، فرهنگى و اجرايى كشور ، به ويژه در قم و اردبيل .\r\nدر نهايت از اعضاى شوراى علمى - سياست‌گذارى همايش ، حضرات آقايان :\r\n1 . آية اللَّه رضا استادى ،\r\n2 . آية اللَّه محمّد محمّدى رىشهرى ،\r\n3 . آية اللَّه سيّد على حائرى ،\r\n4 . حجة الاسلام و المسلمين محمدعلى مهدوىراد ،\r\n5 . حجة الاسلام و المسلمين سيّد حسن عاملى ،\r\n6 . حجة الاسلام و المسلمين سيّد مرتضى قافله‌باشى ،\r\n7 . حجة الاسلام و المسلمين على عبد اللهى ،\r\n8 . حجة الاسلام و المسلمين عادل مولايى .\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nسخن ويراستار\r\n\r\nسخن ويراستار\r\nبِسْمِ اللَّهِ الرَّحْمنِ الرَّحيم\r\nالحمد للَّه‌رب العالمين ، و صلّى اللَّه على محمّد و آله الطاهرين\r\n1 . قرآن كريم\r\nقرآن كريم ، ادبستان الهى و خوان گستردهء خداوندى است « 1 » كه هم با شميم دل‌انگيرش مشام جويندگان دانش و هدايت را مىپرورد « 2 » و هم از نعمت بىدريغش كام خاص و عام را برمىآورد . « 3 » هم به گم‌شدگان وادى حيرت راه نجات و سعادت را نشان مىدهد « 4 » و هم به پويندگان راهش عزت و شرافت مىبخشد . « 5 » نه فروغ صبحش به خاموشى مىگرايد و نه آموزه‌هاى حيات بخشش رنگ زوال مىپذيرد . « 6 »\r\n مصطفى را وعده كرد الطاف حق * گر بميرى تو نميرد اين سَبَق\r\nمن كتاب و معجزت را حافظم * بيش و كم كن را ز قرآن رافضم\r\nاز هراس و ترس كفار لعين * دينْت پنهان مىشود زير زمين\r\nمن مناره پر كنم آفاق را * كور گردانم دو چشم عاق را \r\n\r\n\r\n","description":"","footnote":"\r\n( 1 ) . قال رسول اللَّه صلى الله عليه و آله : القرآن مأدبة اللَّه ، فتعلّموا مأدبته مااستطعتم . ( بحار الانوار ، 92 / 19 و 267 ) . .\r\n( 2 ) . اشاره به آيهء 7 سورهء آل عمران و آيهء 62 سورهء نساء . .\r\n( 3 ) . اشاره به آيهء 185 سورهء بقره : هدًى للناس . .\r\n( 4 ) . اشاره به آيهء 9 سورهء اسراء . .\r\n( 5 ) . اشاره به آيهء 10 سورهء انبياء كه مراد از ذكر در آن ، عزّت و شرافت است . .\r\n( 6 ) . اشاره به آيهء 8 سورهء صف . .\r\n","page_name":" 21 ","page_number":21},
  {"content":"\r\n\r\n چاكرانت شهرها گيرند و جاه * دين تو گيرد ز ماهى تا به ماه\r\nتا قيامت باقيَش داريم ما * تو مترس از نسخ دين اى مصطفى « 1 » \r\nقرآن كريم امانت الهى و يادگار پيامبر گرامى است كه بايد آن را پاس داشت و پاسداشت آن تدبر در آن و كاويدن آيات آن است تا حقايق را هر چه بيشتر از دل آن بيرون كشيد و سپس به مرحلهء عمل و اجرا رسانيد .\r\nقرآن كريم براى همهء زمان‌ها و همهء نسل‌ها تا پايان روزگار پيام دارد و اين پيام را مسلمانان بايد به گوش جهانيان برسانند و همه را از آبشخور آن سيراب سازند . و بر همگان نيز لازم است كه با اين مائدهء آسمانى و آخرين وحى الهى - هر كس به قدر وسعش - آشنا شوند و از اين رهگذر به بلندترين قله‌هاى معارف الهى و آخرين دستورات آسمانى دست يابند و زندگانى دنيوى خويش را بر اساس آن سامان بخشند و حيات معنوى و سعادت اخروى خود را در سايهء آن تأمين نمايند .\r\nبىشك راه عمومى و همگانى اين آشنايى ، ترجمه و تفسير قرآن كريم توسط عالمان فرهيخته و دانش‌آموختگان اين مكتب است و به همين جهت از ديرباز تا كنون تفاسير بىشمارى بر اين كتاب عزيز نگاشته شده است . اما اين كه ميزان ترجمه و تفسير چيست و قواعد آن كدام است ، مطلبى است كه در اين مقدمهء كوتاه نمىگنجد و مجال واسع‌ترى مىطلبد .\r\n2 . مفسر گرانقدر\r\nكتاب حاضر جلد اول از دورهء پنج جلدى تفسير مختصر قرآن كريم به زبان فارسى و از رشحات قلم عالمانه و متعهدانهء آية اللَّه مشكينى ( رضوان اللَّه عليه ) است . آية اللَّه مشكينى از معاريف مدرسان فقه و اصول ، و مشاهير علماى حوزهء علميهء عصر حاضر است كه نقش علم و دانش او در تربيت طلاب علوم دينى بر همگان آشكار ، و روش و منش او در مسائل فردى و اجتماعى ، زبانزد خاص و عام است . آن مرحوم در طول عمر پربركت خويش گاه بر كرسى تدريس درّ معانى مىسفت و گاه بر منبر وعظ و خطابه پند و نصيحت مىگفت و جان عاشقانِ شيداى الهى را صفا و جلا مىبخشيد ، و گاه قلم به دست گرفته ، به تأليف كتاب‌هاى درسى و آموزشى مىپرداخت و دمى از عمر گرانبهاى خويش را بيهوده نمىگذاشت .\r\n\r\n\r\n","description":"","footnote":"\r\n( 1 ) . مثنوى ، دفتر سوم ، ص 242 با تلخيص .\r\n","page_name":" 22 ","page_number":22},
  {"content":"\r\n\r\nدر عمل نيز پايبند گفته‌هاى خود بود . نرم‌خويى و فروتنى ايشان ستودنى بود ، به ويژه فروتنى در پذيرش نقدهاى علمى كه نمونهء آن را در پس‌گرفتن تقريظ خود بر يكى از كتاب‌ها در پيش از انقلاب ، و نيز در اعتراف به برخى كاستىها و تسامح‌ها در برخى نوشته‌هاى خودشان كه در مقدمهء كتاب ازدواج در اسلام آمده است مىتوان ديد ، و نيز در روش بزرگوارانه‌اى كه در اين زمينه نسبت به ويراستار اين اثر اعمال مىداشت .\r\nهم‌چنين پايبندى ايشان به حفظ آداب اسلامى مثال‌زدنى است . آن بزرگوار مقيد بود براى هر ديدى بازديدى داشته باشد و طبق اين روش ، دو بار قدم بر چشم حقير نهاد و با آن حال ضعف و نقاهت به ديدار ما آمد . آرى اين مهر پدرانهء ايشان را هرگز فراموش نمىكنم و شيرينى آن هرگز از كامم زدوده نخواهد شد . اما حديث تقوا و زهد و عمل و صدق و اخلاص او را حكايتى ديگر است كه بايد در يادنامه‌اى مفصل مذكور داشت .\r\nبر اين همه ، بايد توجه خاص ايشان را از نيم قرن پيش به اين طرف ، به مسائل اجتماعى و سياسى اسلام افزود و نقش مؤثر ايشان را در ايجاد ، پيشبرد و تثبيت انقلاب اسلامى ايران در نظر گرفت و از رنج‌هاى جانكاهى كه در اين باره به جان خريد ، ياد كرد . بىشك اين گزارش كوتاه در خور مقام منيع آن عالم ربانى نبوده و از دست چو منى اين كار ساخته نيست ، زيرا معرِّف بايد اجلاى از معرَّف باشد و اين نگارنده كجا و بيان خدمات ارزندهء آن مرحوم كه از روشنى بىنياز از تعريف است كجا !\r\n گوهر پاك وى از مدحت ما مستغنى است * فكر مشّاطه چه با حُسن خداداد كند \r\n3 . تفسير روان\r\nمرحوم آية اللَّه مشكينى علاوه بر آن كه در طول حيات علمى خويش - چنان‌كه از آثار قلمى ايشان پيداست - به قرآن كريم و حديث معصومين عليهم السلام توجهى خاص داشت و آثارى در اين زمينه‌ها پرداخت ، در سال‌هاى آخر عمر شريف ، در آستان قرآن كريم بار انداخت و يكسره به ترجمه و تفسير اين كتاب آسمانى همت گماشت .\r\n ز كعبه عاقبت امر سوى دير شدم * هزار شكر كه من عاقبت به‌خير شدم \r\nمحصول اين رويكرد ، ترجمهء قرآن كريم است كه در پاييز سال 1380 براى بار اول به چاپ رسيد و نيز اين تفسير گرانبهاست كه از آن سخن مىگوييم . آن مرحوم انديشهء نگارش اين تفسير را\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nاز سال‌ها پيش ، يعنى از زمان اقدام به ترجمهء قرآن كريم در سر مىپروراند چنان كه در مؤخرهء ترجمهء خود ، نويد اين تفسير را داده است . ايشان علىرغم كهولت سن و ضعف جسمانى ، همت بلند و نشاط جوانى داشت و تا آخرين لحظه از حيات خويش از مطالعه و تحقيق و نگارش نياسود ، به ويژه به كار اين تفسير پرداخت و تا اوايل جزء نوزدهم آن را به سامان رساند ، تا آن كه حال مزاجى ايشان رو به وخامت نهاد و قلم را از دست گذاشت و دعوت حق را لبّيك گفت و روح پاكش به عالم قدس پرواز كرد .\r\nنظر ايشان در نگارش اين تفسير بر آن بود كه تفسيرى بنگارد نه چندان مفصل كه حجم آن از شوق مطالعه‌كننده بكاهد ، و نه چندان مختصر كه خواننده را در فهم آيه سرگردان گذارد ، بلكه به اندازه‌اى ترتيب يابد كه نياز اوليهء طالبان را برآورد و شوق آنان را در مراجعه به تفاسيرِ مفصل بيفزايد . و چون بيشتر نظر به قشر جوان جامعه داشت ، پيشنهادشان اين بود كه اين تفسير را تفسير روان براى جوان بنامد . ولى در عمل چنين نشد ، زيرا نمىخواست خواص و طلاب عربىدان نيز از فيض آن محروم بمانند و ناگزير مباحثى از قبيل صرف و نحو آيات يا تعابير علمى ديگرى را در آن به كار برد كه آن را از سطح همگانى قدرى بالاتر آورد . از اين رو در نامگذارى به نام تفسير روان بسنده شد .\r\nسبك تفسيرى ايشان چنين است كه نخست يك يا چند آيهء مربوط به هم را نقل كرده ، سپس به ترجمهء برخى لغات مشكل و برخى از اعراب‌هاى پيچيدهء آيه كه در فهم آن دخيل است اشاره مىكند ، سپس به تفسير آيه مىپردازد .\r\nاين تفسير از ويژگىهايى برخوردار است كه از جملهء آنها مىتوان به امور زير اشاره كرد :\r\n1 . اين تفسير به صورت تفسير مزجى است . در اين راستا آيات تقطيع مىشود و توضيحات لازم در هر بخشى در قبل يا بعد يا ضمن ترجمهء هر بخش آورده مىشود ، بنابراين از كلمهء يعنى فراوان استفاده شده است .\r\n2 . مؤلف قدس سره با آن كه مىكوشيد تا از به كار بردن اصطلاحات فنى بپرهيزد ، زيرا بنا داشت تفسيرى همگانى فراهم بياورد ، ولى در بسيارى موارد از ذكر اصطلاحات علمى ناگزير گرديده ، تعابيرى چون تكوينى و تشريعى ، امر مولوى و ارشادى ، سوق و سياق آيه ، اصطلاح عمودين در مسألهء ارث ، شرط محقِّق موضوع و امثال اين امور را به كار برده است .\r\n\r\n","description":"","footnote":"","page_name":" 24 ","page_number":24},
  {"content":"\r\n\r\n3 . اين تفسير به روش تفسير قرآن به قرآن و تفسير ظاهر آيات است و هرگز به تأويل آيه نمىپردازد و به اصطلاح ، تفسير وحدتى است ، فقط گاهى از روايات در فهم آيه يا بيان مصداق آن كمك مىگيرد . هم‌چنين به شأن نزول كمتر مىپردازد و اشاره‌وار مىگذرد ، و در احكام فقهى نيز پس از اشاره‌اى كوتاه به فقه ارجاع مىدهد .\r\n4 . ابداء رأى مستقل به هنگام اختلاف آراء مفسران در فهم آيه . ايشان هرگز مرعوب كسى نبوده و آنچه خود درست و مبرهن مىدانسته در اين تفسير آورده است و گاهى به نقد آرا ديگر نيز مىپردازد و گاه به معانى گوناگون يك كلمه يا يك آيه اشاره مىدارد .\r\n5 . توجه به مسائل اجتماعى و سياسى كه به مناسبت آيات ، از آنها ياد مىكند و هر جا كه پاى عزت و عظمت مسلمين به ميان مىآيد ، در اين باره نكاتى گوشزد مىنمايد و اشاراتى نيز به ولايت سياسى جامعه دارد .\r\n6 . ذكر مطالب ناب كه در لابه‌لاى برخى روايات نهفته و در تفاسير ديگر كمتر يافت مىشود و براى خوانندگان تازگى دارد ، مانند بياناتى در بارهء ساختمان كعبه يا حجر موسى عليه السلام و امثال آن .\r\nعلاوه بر آن ، صدها نكتهء ادبى ، تاريخى ، اعتقادى ، فقهى ، اخلاقى نيز در آن به چشم مىخورد .\r\n4 . دربارهء ويرايش\r\nكار ويرايش اين تفسير تقريباً همزمان با تأليف آن آغاز گرديد و به تدريج صورت پذيرفت . در اين ويرايش نخست قطعات آيات با متن قرآن كريم تطبيق مىشد تا افتادگى روى نداده باشد . سپس موارد شرح لغات و ضبط آنها با مراجعه به كتاب‌هاى مربوطه بررسى مىشد ، و در بحث اعراب به تفاسيرى چون مجمع البيان ، الميزان ، كشاف و نيز كتاب‌هاى بيان اعراب چون املاء ما منَّ به الرحمن ابوالبقاء عكبرى و البيان فى غريب اعراب القرآن ابوالبركات بغدادى مراجعه و اصلاحاتى با هماهنگى ايشان صورت مىگرفت .\r\nدر متن تفسير ، علاوه بر ويرايش املايى و ادبى و سجاوندى ، بيشتر ويرايش محتوايى در نظر بود . از اين رو موارد اختلاف نظر چه در بحث لغت و اعراب و چه در بحث تفسير ، يادداشت و طى نامه‌اى به محضر ايشان تقديم مىشد و اگر تذكرات مورد پذيرش ايشان قرار نمىگرفت ، ويراستار يا صرف‌نظر مىكرد و يا كتباً يا حضوراً آن را با مؤلف در ميان مىنهاد و به نتيجهء لازم مىرسيد .\r\nمواردى هم كه به نظر شرح بيشترى مىطلبيد با تذكر ويراستار ، شرح لازم نوشته مىشد . اما از\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nسورهء اعراف به بعد كه روح مؤلف قدس سره به عالم ملكوت پر كشيد و فرصت بازبينى موارد ويرايش شده برايشان دست نداد ، موارد مهم اختلاف نظر در پاورقى آورده شد ، تا اولًا تصرفى در دستنوشتهء مؤلف قدس سره صورت نگيرد . ثانياً مطلب مورد نظر ناگفته نماند و حمل بر غفلت ويراستار نشود و اگر مؤلف حيات داشت قطعاً دربارهء آنها تجديد نظر مىفرمود .\r\nبه هر روى ، اين تفسير شريف و ويرايش و بازبينى آن طى حدود سه سال ( 1383 - 1386 ) ساخته و پرداخته شد و انتظار مىرفت كه از هنگام شروع كار ، سالى يك مجلد آن از چاپ بيرون آيد ، اما گاهى فرصت تجديد نظر براى مؤلف دست نمىداد و گاه كار حروفچينى دچار وقفه مىشد ، تا سرانجام جلد اول به‌چاپ رسيد و چشم عاشقان قرآن و قرآن‌پژوهان را روشن نمود ، و اميد مىرود باقى مجلدات نيز در اسرع وقت در اختيار علاقمندان قرار گيرد . . . اما صد افسوس كه اجل مهلت نداد و ديدهء مؤلف قدس سره كه يعقوب‌وار در انتظار ديدن يوسفش بود بر جمال آن نيفتاد و ديدار الهى بر ديدار آن پيشى گرفت ! اما بىشك روح آن بزرگوار ناظر بر اين اثر گرانقدر است و از بركت آن مبتهج و خرم خواهد بود .\r\nدر خاتمه ، دست نياز به درگاه خداى بىنياز برمىداريم و او را بر اين نعمت بزرگ و توفيق سترگ سپاس و ستايش مىگوييم ، و آن‌گاه از صميم دل بر روح پرفتوح عالم ربانى مرحوم آية اللَّه مشكينى - كه عمرى پاك و منزه و موفق زيست و آثار گرانبهاى علمى و اجتماعى فراوانى از خود به يادگار گذاشت و خوشبخت و سعادتمند چشم از جهان فرو بست - درود مىفرستيم و براى آن عزيز از دست‌رفته طلب رحمت و رفعت درجت مىكنيم ، و توفيق همگان را از كرم عميم الهى مسألت مىداريم .\r\nحسين استادولى\r\n10 / 4 / 87\r\n\r\n","description":"","footnote":"","page_name":" 26 ","page_number":26},
  {"content":"\r\n\r\n\r\nسورهء حمد\r\nبِسْمِ اللّهِ الرَّحْمنِ الرَّحيمِ ( 1 )\r\nالْحَمْدُ لِلّهِ رَبِ الْعالَمينَ ( 2 )\r\nالرَّحْمنِ الرَّحيمِ ( 3 )\r\nمالِكِ يَوْمِ الدِّينِ ( 4 )\r\nإِيّاكَ نَعْبُدُ وَ إِيّاكَ نَسْتَعينُ ( 5 )\r\nاهْدِنَا الصِّراطَ الْمُسْتَقيمَ ( 6 )\r\nصِراطَ الَّذينَ أَنْعَمْتَ عَلَيْهِمْ غَيْرِ الْمَغْضُوبِ عَلَيْهِمْ وَ لَا الضّالِّينَ ( 7 )\r\n\r\n","description":"","footnote":"","page_name":" 27 ","page_number":27},
  {"content":"\r\n\r\n\r\nحمد ثناى الهى\r\nلغت و اعراب :\r\nحمد تعريف و ستايش بر امر جميل اختيارى است اعم از صفت و فعل ، مانند علم و سخاوت ، نه امر غيراختيارى نظير بلندى قد و زيبايى چهره . اللَّه عَلَم است براى ذات يكتاى واجب‌الوجود كه واجد همهء صفات حسنه و عارى از همهء اوصاف رذيله و هر عيب و نقص است . رَبَّ اليتيمَ - از باب نَصَر - :\r\nيتيم را تربيت كرد و رب صفت است به معناى مربّى ، و نيز به معناى رئيس و مصلح و مالك . عالمين جمع عالَم ، و عالَم به هر يك از انواع موجودات جهان مثل آب ، آتش ، انسان ، فَرَس ، بقر و غيره ، و جمع آن عوالم و عالَمون ( و عالمين ) است . و نيز عالَم به معناى ما يُعلم به الشىء است يعنى چيزى كه به وسيلهء آن اشياء معلوم مىشوند ؛ و اطلاق مىشود بر همهء جهان ، چون وسيلهء علم به صانع اوست ، و روى اين معنا عالم جمع ندارد . رحمان و رحيم هر دو صفت مشبهه‌اند به معناى صاحب رَحْم يعنى حالت رقّت در شخص كه ملازم است غالباً با احسان به مرحوم . و اطلاق آنها بر خداوند به لحاظ لازمِ آن است يعنى احسان نه مبدأ آن كه حالت رقّت باشد . پس اين دو صفت در انسان از صفات ذات و در خداوند از صفات فعل‌اند . مالك : مسلّط تكوينى ، صاحب ملك اعتبارى . دين : طاعت ، جزاء ، حساب و مجموعهء قوانين آسمانى . عبادت : پرستش خاص يعنى نهايت خضوع در مقابل چيزى .\r\nتفسير :\r\n« الْحَمْدُ لِلَّهِ »\r\nالف لام « الحمد » يا براى جنس است يا استغراق . بنابر جنس ، معناى جمله اين است : ستايش و تعريفِ حق و به‌جا و كامل و بِالذات از آنِ خداوند است ، يعنى تعريف غير او ناقص و بِالغير است . و بنابر استغراق ، مفاد جمله اين است : همهء ستايش‌ها و توصيفاتِ صحيح و به‌جا حتى توصيف هر امر زيباى ديگرى از اجزاى عالم از آنِ خداست ، زيرا اوست كه به همه چيز زيبايى بخشيده ، پس همهء ستايش‌ها به او باز مىگردد . و محتمل است معناى ستايش از آنِ خدا است اين باشد كه خدا بايد كسى را يا چيزى را ستايش نمايد و ستايش غير او بىارزش است .\r\n« رَبّ الْعلَمِينَ ، الرَّحْمنِ الرَّحِيمِ »\r\nيعنى : خدايى كه تربيت كننده و پرورش‌دهندهء جهان‌هاست : جهان جمادات ، نباتات ، حيوانات ، انسان‌ها و فرشتگان و جهان‌هاى تابعه ، زيرا اوست كه از خاك به تربيت تكوينى سنگ‌هاى مختلف\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nملوّن و احجار كريمه ، و از بذرها گياهان رنگارنگ ، و از هسته‌ها درختان متنوع ، و از نطفه‌ها حيوانات گوناگون و به ويژه انسان‌ها را پديد آورده . و اوست كه به تربيت تشريعى ، از انسان‌ها و اجنّه ، مسلمانان و مؤمنان و عالمان و عابدان و صالحان و ربّانيان و خاصه پيامبران و امامان معصوم مىسازد . و هم اوست كه صاحب اصلى همهء عوالم و مصلح آنهاست . و اوست كه بخشنده و مهربان است .\r\n\r\nعبادت و استعانت\r\n« ملِكِ يَوْمِ الدِّينِ »\r\nيعنى : او مسلّطِ تام‌ّالسلطنه و مستولىِ مقتدرِ روز قيامت ، و فرمانفرما و متصرف به امر و نهى ، و حسابگر و جزا دهندهء بلامنازع روز حساب و مجازات است .\r\n« ايَّاكَ نَعْبُدُ وَ ايَّاكَ نَسْتَعِينُ »\r\nيعنى تنها تو را مىپرستيم ، و نهايت خضوعِ ما كه خضوع به قصد الوهيت و ربوبيت است منحصر به توست ، و هيچ‌كس و هيچ شىء را بدين قصد نمىپرستيم ، و تنها از تو استعانت مىجوييم . مراد ، استعانت از اعانت‌دهنده‌اى مقتدر و مستقل ، و مريدى بدون منازع است كه كسى را توانِ آن اعانت نيست ، و اعانت هر معينى زير نظر و مشروط به ارادهء اوست .\r\nو جمع بودن « نعبد » و « نستعين » بدين لحاظ است كه خوانندهء سوره به ويژه در نماز ، روى تواضع ، عمل خود را در ميان عمل مؤمنان ادراج مىكند ، باشد كه به خاطر آنها مورد قبول قرار گيرد .\r\n\r\nسهم بنده از هدايت\r\n« اهْدِنَا الصِّرطَ الْمُسْتَقِيمَ »\r\nيعنى : ما را به راه راست هدايت فرما . ضمير جمع در « اهدنا » دلالت بر رجحان اين امر دارد كه درخواست كننده از خداوند براى همه هدايت بخواهد يعنى براى خانوادهء خود ، يا دوستان خود ، يا همهء مسلمين و يا همهء انسان‌هاى عصر يا اعصار آينده از مسلم و غير مسلم ؛ و دعا كردن براى آنها به اين معنى كه خداوند همه را مسلمان كند به وسيلهء ظهور مصلح كلّ و يا به هر وسيلهء ديگر ، مانعى ندارد .\r\nالف لام « الصراط » براى جنسِ مفيد اطلاق ، يا براى استغراقِ مفيد عموم است . يعنى به همهء راه‌هاى مستقيم ما را هدايت و راهنمايى كن . و مراد راه‌هاى حسّى خارجى نيست بلكه راه‌هاى معنوى اعتقادى و اخلاقى و عملى است و بايد هر انسان مكلّفى كه تكويناً و طبعاً به‌سوى خدا مىرود ، تشريعاً نيز از اين راه‌ها حركت كند . پس مفاد اين درخواست اين است : خدايا ما را در يكايك مسائل اعتقادى - قلبى ، و اخلاقى - روانى ، و عملى - بدنى به راه مستقيم هدايت فرما . و اين\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nهدايت ، گاه تكوينى و به وسيلهء رسول باطنى يعنى عقلى سليم است كه خود انسان حسن و قبح را درك كند و راه نيكو را انتخاب نمايد ، و گاه تشريعى و به واسطهء فرستادن پيامبر و كتاب آسمانى است كه جامعه را به‌سوى راه راست هدايت كند ، و خداوند هر دو را به جوامع بشرى عطا فرموده است .\r\n« صَرطَ الَّذِينَ انْعَمْتَ عَلَيْهِمْ »\r\nيعنى : راه راست كسانى كه به آنها نعمت بخشيده‌اى . اين موصول « الذين » منطبق نيست جز بر انبيا و ائمّهء معصومين عليهم السلام زيرا مراد از نعمت ، نبوت و ولايت و عصمت و نعمت‌هاى ديگرى است كه از شئون آن مراتب و منازل است ، نه نعمت دين ، زيرا اين نعمت ، صراط آنهاست .\r\n« غَيْرِ الْمَغْضُوبِ عَلَيْهِمْ وَ لَاالضَّآ لِّينَ »\r\nيعنى : آنان كه نه مورد غضب قرار گرفته‌اند و نه گمراهند . اين دو وصف ، صفتِ « الّذين » يا بدل از آن است . يعنى آنها اين چنين‌اند كه نه عمداً از راه مستقيم منحرف شده‌اند تا مورد غضب خدا باشند ، و نه جهلًا و از روى خطا تا جزء گمراهان باشند .\r\n* * *\r\n\r\n","description":"","footnote":"","page_name":" 30 ","page_number":30},
  {"content":"\r\n\r\n\r\nسورهء بقره\r\nالم ( 1 ) تفسير :\r\nاين حروف و نظاير آن را كه در اوّل برخى از سوره‌هاى اين كتاب كريم واقع شده حروف مقطّعه گويند ، يعنى حروفى كه بايد جداجدا خوانده شود ، مانند الف ، لام ، ميم . اين حروف جزء آيات متشابه قرآن است كه در آيهء 7 از سورهء آل عمران به آنها اشاره شده است : « هُوَ الَّذِي أَنْزَلَ عَلَيْكَ الْكِتَابَ مِنْهُ ءايَاتٌ مُحْكَمَاتٌ هُنَّ أُمُّ الْكِتَابِ وَأُخَرُ مُتَشَابِهَاتٌ » [ او كسى است كه اين كتاب را بر تو فرو فرستاد كه برخى از آن آيه‌هاى محكم است كه آنها مادر و اصل كتاب است و عدّه‌اى ديگر آيه‌هاى متشابه است 
  ] . و متشابه كلمه يا آيه‌اى است كه ظاهرش مبهم و نيازمند توضيح است و بايد به وسيلهء آيه‌هاى محكم يا كسانى كه به حقايق قرآن آشنايند روشن شود .\r\nدربارهء « الم » اين سوره و معناى آن تفاسيرى گفته شده ، از جمله :\r\n1 . « الم » رمزى است ميان خدا و فرستادهء او كه غير آنها حتى آورندهء آن هم آن را نمىداند .\r\n2 . « الم » يعنى اين كتاب مركّب از همين حروف است ، يعنى حروف تهجّى ، ولى احدى را توان آوردن مانند آن نيست .\r\n3 . « الم » يعنى اين كتاب از الف ( رمز اللَّه ) به وسيلهء لام ( رمز جبرئيل ) به ميم ( رمز محمّد ) وحى و القا شده است .\r\n\r\n","description":"","footnote":"","page_name":" 31 ","page_number":31},
  {"content":"\r\n\r\n4 . اين كتاب داراى اين گونه آيه‌هاى متشابه است چنانچه داراى آيه‌هاى محكم است . اين تفاسير دربارهء حروف رمزى اغلب سوره‌هاى قرآن جارى است .\r\nذلِكَ الْكِتابُ لا رَيْبَ فيهِ هُدًى لِلْمُتَّقينَ ( 2 )\r\nلغت و اعراب :\r\n\r\nهدايت ويژهء متقين\r\nذلِكَ اشاره به دور است ، و آن مبتدا و خبرش لا ريب فيه است و هدًى خبر دوم است . وجوه ديگرى نيز در اعراب اين جملات گفته شده كه ما اظهر و اتقن را اختيار كرديم .\r\nتفسير :\r\n« ذَ لِكَ الْكِتَابُ »\r\nاشاره به علوّ مقام و دورى رتبه و منزلت اين كتاب از افق افكار عامّه يا از درك نفوس خبيثه است . يعنى : اين كتابِ برتر و والاتر و رفيع‌المنزله ، هيچ شك و ترديدى در آن نيست . مراد از « كتاب » حقيقت قرآن است ، يعنى نفس كلام الهى و محتواى آن كه رهين الفاظ و كتابت نيست . و اطلاق كتاب بر آن به لحاظ آن است كه از ازمنهء بسيار قديم در لوح محفوظ الهى ، مكتوب و مندرج بوده و در زمان نزولش مكتوب بالقوّه نسبت به زمان‌هاى آينده تا پايان عمر بشر بوده است .\r\n« لَا رَيْبَ فِيهِ »\r\nيعنى : ترديدى در آن نيست ، مراد آن است كه صاحب هر عقل سليم و فطرت پاك و وجدان سالم و غيرمتأثّر از انحرافات محيط خارج ، اگر به نظر دقت و انصاف در آن بنگرد ، در حقانيت آن شك نمىكند و به عظمت تنظيم كنندهء آن و صدق آورندهء آن و به كمال متانت و حكمت ، و كثرت علوم و معارف ، و علوّ محتوا ، و غزارت مندرجاتِ آن يقين پيدا مىكند . و يا آن كه هر انسانى كه مسبوق به انكار و عناد نباشد مانند مشركانِ بىغرض ، پس از مشاهدهء حالات آورنده و معاينهء معجزات او قهراً به صدق آن اذعان مىكند .\r\n« هُدًى لّلْمُتَّقِينَ »\r\nيعنى : اين كتاب سراپا هدايت و راهنمايى است براى كسانى كه اهل تقوا و داراى اوصاف پنج‌گانه يا شش‌گانه‌اى هستند كه در آيهء بعد ذكر شده است : ايمان به غيب ، اقامهء نماز ، انفاق\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nاز دارايى خود ، ايمان به اسلام و قرآن محمّد صلى الله عليه و آله ، ايمان به كتاب‌ها و شرايع آسمانى گذشته و يقين به آخرت .\r\nدر اينجا اشكالى مطرح است و آن اينكه اگر متعلّق هدايت ، اهل تقوا و واجدين امور مذكور هستند پس آنها خود هدايت يافته‌اند و هدايت قرآن نسبت به آنها تحصيل حاصل است .\r\nپاسخ آن‌كه : مراد ، متّقين بالاستعدادند يعنى كسانى كه به خاطر داشتن عقل سليم و وجدان سالم و آلوده‌نشدن روحشان به پليدى كفر و شرك ، استعداد ذاتى براى تقوا دارند . لذا مىبينيم كه اوصاف مذكور به عنوان فعل ماضى يا اسم فاعل ذكر نشده ( مانند هُدىً لِلْمُتَّقِينَ ، الَّذِينَ ءامَنوُا بِالْغَيْبِ وَ أَقَامُوا الصَّلَاةَ ، يا هُدًى لِلْمُتَّقِينَ الْمُؤْمِنِينَ بِالْغَيْبِ وَ الْمُقِيمِينَ لِلصَّلاةِ ) بلكه به عنوان فعل مضارع آمده است و گويى عبارت چنين است : هُدىً لِلْمُتَّقِينَ ، الَّذِينَ يُؤمنونَ اذا عُرِضَ عَلَيهِمُ الايمان . و معنى جمله اين است : اين كتاب هدايت است براى آنان كه تقواى ذاتى دارند به گونه‌اى كه چون ايمان و امور ديگر بر آنها عرضه شود مىپذيرند ، به آن ايمان مىآورند و اقامهء نماز مىكنند . چنان كه نيروى عقل نيز در جايى كه قرآن نباشد براى همين اشخاص ، مايهء هدايت است .\r\nبرخى ديگر گفته‌اند كه هدايت داراى دو مرحله است :\r\nاول هدايت به امور مذكور در اين آيات كه به واسطهء آن ، شخص ، واجد عنوان متّقين مىشود .\r\nدوم هدايت پس از آن به ساير كمالات انسانى و معنوى .\r\nهدايت اول به وسيله عقل سالم و وجدان پاك و تعقّل و تدبّر در آيات انفسى و آفاقى حاصل مىشود ، آن‌گاه موضوع هدايت قرآنى محقّق مىگردد . پس حاصل اين جمله اين است كه اين قرآن كسانى را كه به كمك عقل و يارى وجدان و به نيروى خرد ، ايمان به امور مذكور پيدا كرده‌اند ، به مراحل بعدى كمالات انسانى و معنوى هدايت مىكند . ولى اين معنى مخدوش است ، زيرا قرآن هُدًى للّناس است يعنى عهده‌دار هدايت مردم در تمام مراحل از صفر تا بىنهايت است . كسانى را كه اصلًا هدايت ندارند و در اصول و فروع ، منحرف يا ساده و خالىالذهن‌اند هدايت به درك و قبول آنها مىكند و كسانى را كه اين اصول و فروع را يافته‌اند به مراحل بالاتر ، و همين طور . و منحصر نمودن هدايت به مرحلهء دوم ، يعنى به واجدين مرحلهء اول با عقل و تدبّر ، حمل به مورد نادرالوجود است .\r\nو ممكن است گفته شود : معناى « هُدىًللمتّقين » هو الهادى لِهؤلاء المتّقين يا هو الَّذى يَهْدى\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nهؤلاء المتّقين است ، و آن اشاره به جامعهء مسلمين باشد ، يعنى اين قرآن است كه متّقين داراى اوصاف زير را كه همين جامعهء مسلمين باشند هدايت مىكند .\r\nالَّذينَ يُؤْمِنُونَ بِالْغَيْبِ وَ يُقيمُونَ الصَّلاةَ وَ مِمّا رَزَقْناهُمْ يُنْفِقُونَ ( 3 )\r\nوَ الَّذينَ يُؤْمِنُونَ بِما أُنْزِلَ إِلَيْكَ وَ ما أُنْزِلَ مِنْ قَبْلِكَ وَ بِاْلآخِرَةِ هُمْ يُوقِنُونَ ( 4 )\r\n\r\nصفات متقين\r\nتفسير :\r\nيعنى : متّقين و پرهيزگاران ، كسانى هستند كه داراى اوصاف پنج گانه يا شش‌گانهء زيرند :\r\n« الَّذِينَ يُؤْمِنُونَ بالْغَيْبِ »\r\nنخست آن كه به غيب ايمان مىآورند . غيب بر حسب لغت ، هر چيزى است كه از حواس ظاهرى يا باطنى انسان پنهان است . و مفاد غيب به اين معنا گسترده و غيرقابل الزام ، و تقييد آن به امورى خاص داراى ابهام است . و ظاهر آن است كه مراد ، هر امر پنهانى است كه شرع يا عقل دلالت بر وجوب اذعان به آن دارد ، مانند ذات اقدس خداوند ، صفات جلال و جمال او ، فرشتگان ، عالم برزخ ، و عالم قيامت و حوادث آن مثل سؤال و حساب و نامهء عمل و قضاوت و سنجش اعمال و شفاعت و بهشت و جهنّم و غير اينها . و نيز غيب شامل است بر همهء آنچه در كتاب خدا و كلمات قطعى معصومين به آن خبر داده شده از خصوصيات فرشتگان و وجود اجنّه و شياطين و اوضاع آسمان‌ها و مَلَأ اعلا و ارواح برزخى و سرگذشت پيامبران و امم گذشته و آنچه خبر داده‌اند از مَلاحم و احوال آيندگان و ظهور حضرت بقيّة اللَّه - ارواحنا فداه - و علائم قطعى آن .\r\n« وَيُقِيمُونَ الصَّلَوةَ »\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nدوم آن كه نماز را برپا مىدارند ، يعنى هم خود به قيام و قعود مىپردازند و هم عائله و مجتمع كوچك و بزرگ مسلمين را امر به آن مىكنند . و مراد از نماز ، اعم از واجب و مستحب است . و نيز ذكر نماز در آيه به عنوان مثال و نمونه و انتخاب مهم‌ترين فرد از واجبات بدنى است مانند روزه و جهاد و حج و امر به معروف و نهى از منكر و هر كار خير عملى .\r\n« وَ مِمَّا رَزَقْنهُمْ يُنفِقُونَ »\r\nسوم آن كه از آنچه روزىِ آنها كرده‌ايم از مال و جان و جاه و اولاد ، در راه خدا انفاق مىكنند ، مانند اخراج حقوق واجبه و مستحبّه ، فدا كردن نفس در جهاد و غيره ، استفاده از مقام و جاه در قضاى حوايج مردم ، انجام كارهاى خدماتى ، تعليم علوم و فنون و اخلاق اسلامى و نظاير اينها .\r\n« وَالَّذِينَ يُؤْمِنُونَ بِمَآ أُنزِلَ إِلَيْكَ »\r\nچهارم آن كه آنها به آنچه بر تو فروفرستاده شده از كتاب كريم آسمانى و شريعت قويم اسلامى ، و علوم و معارف سماوى ايمان مىآورند .\r\n« وَمَآ أُنزِلَ مِن قَبْلِكَ »\r\nپنجم آن كه به آنچه پيش از تو بر پيامبران گذشته فروفرستاده شده از كتاب‌هاى آسمانى و شرايع مختلف نيز ايمان مىآورند و حاصل آن كه متّقين به يگانه دين الهى در طول تاريخ بشريت كه بر حسب مرور زمان و تبادل اقوام و ملل ، به صورت شرايع مختلف پنج‌گانه بر بشر فرود آمده و عرضه شده و ايمان بر هر يك ملازم با ايمان به ديگرى است ، ايمان مىآورند .\r\n« وَ بِالأَخِرَةِ هُمْ يُوقِنُونَ »\r\nششم آن كه به سراى آخرت و زنده شدن پس از مرگ يقين دارند . شكى نيست چنان كه گفتيم ايمان به آخرت و قيامت از مصاديق ايمان به غيب است ولى به خاطر اهميّت موضوع و نقش اساسى آن در سازندگى انسان ، جداگانه ذكر شده است ، از اين رو ما هم آن را يك صفت جداگانه به حساب آورديم .\r\nبايد دانست كه در اين دو آيه به اصول سه‌گانهء دين و اركان دوگانهء فروع دين و واجبات بدنى و مالى اشاره شده است ؛ به توحيد با كلمهء « غيب » و به رسالت انبيا و كتاب‌هايشان با عبارت « ما انزل اليك و ما انزل من قبلك » و به معاد با كلمهء « بالآخرة » و به اركان فروع با كلمهء « صلاة » و « انفاق » . و\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nگويى معنى آيه اين است كه متّقين يعنى انسان‌هاى پاك سرشت هنگامى كه قرآن يا عقل و وجدان ، اصول دين و فروع مهمّه را بر آنها عرضه دارند به راحتى مىپذيرند .\r\nاولئك على هُدًى مِنْ رَبِّهِمْ وَ أُولئِكَ هُمُ الْمُفْلِحُونَ ( 5 )\r\nتفسير :\r\n« أُوْلئِكَ عَلَى هُدىً مِّن رَّبِّهِمْ »\r\nيعنى : متّقين كه داراى اوصاف مذكورند ، از جانب پروردگارشان بر پايه و اساس هدايت‌اند ، زيرا اين اوصاف براى آنها به راهنمايى عقل و خرد و يا به هدايت اين كتاب كريم حاصل شده و اين هر دو از عطيّه‌هاى الهى است .\r\n« وَ أُوْلئِكَ هُمُ الْمُفْلِحُونَ »\r\nيعنى : و آنها هستند كه حقيقتاً رستگارند .\r\nپس به همهء خواسته‌هاى خود در عالم آخرت خواهند رسيد .\r\nإِنَّ الَّذينَ كَفَرُوا سَواءٌ عَلَيْهِمْ ءَ أَنْذَرْتَهُمْ أَمْ لَمْ تُنْذِرْهُمْ لا يُؤْمِنُونَ ( 6 )\r\nخَتَمَ اللّهُ عَلى قُلُوبِهِمْ وَ عَلى سَمْعِهِمْ وَ عَلى أَبْصارِهِمْ غِشاوَةٌ وَ لَهُمْ عَذابٌ عَظيمٌ ( 7 )\r\nلغت و اعراب :\r\nخَتَمَ الشىءَ و على الشىءِ - از باب ضَرَب - : يعنى تمام كرد آن را و مهر زد بر آن . سَمع هم به قوّهء سامعه گويند و هم به گوش ظاهرى كه آلت شنيدن است . ابصار : جمع بصر ، هم به قوّهء باصره گويند و هم به چشم ظاهرى . عَلى سَمْعِهِم محتمل است عطف به عَلى قُلوبِهِم باشد يا خبر اولِ غشاوةٌ . غشاوه مانند عِصابه و عِمامه ، پوشش شىء است .\r\nتفسير :\r\n« إِنَّ الَّذِينَ كَفَرُواْ سَوَآءٌ عَلَيْهِمْ ءَأَنْذَرْتَهُمْ أَمْ لَمْ تُنذِرْهُمْ لَايُؤْمِنُونَ »\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nيعنى : اى پيامبر ، حقيقت اين است كسانى كه كافر شدند ، يعنى سران مشرك مكّه و رؤسا و علماى اهل كتاب مدينه كه با دعوتت مخالفت كردند و به واسطهء حفظ رياست و حبّ جاه و مال ، در لجاجت و عناد واقع شدند ، براى آنان يكسان است چه آنها را انذار كنى و از غضب و عذاب خدا بترسانى يا انذار نكنى ، هرگز پس از اين ايمان نخواهند آورد .\r\n\r\nكافران عنود\r\n« خَتَمَ اللَّهُ عَلَى قُلُوبِهِمْ »\r\nيعنى : علت عدم ايمان آنها اين است كه خداوند بر دل‌هاى آنها به فرستادن پيامبر و كتاب و دعوت‌هاى مؤكّد كه منجر به آن حالت كفّار شده ، به نحو تسبيب ، مهر شقاوت زده ،\r\n« وَ عَلَى سَمْعِهِمْ وَ عَلَى أَبْصَارِهِمْ غِشَاوَةٌ »\r\nو در نتيجهء اين قساوت گويى بر قوّهء سامعه و گوش دلشان و بر چشم باطنشان پردهء غفلت كشيده شده به طورى كه نه كلام حق را مىشنوند و نه مظاهر بارز و معجزات ظاهر دين را مىبينند .\r\n« وَ لَهُمْ عَذَابٌ عَظِيمٌ »\r\nيعنى : براى آنها در دنيا و آخرت عذابى بزرگ است . مراد از عذاب بزرگ در دنيا جنگ بدر است كه در آن كمر شرك شكست و در نتيجهء آن ريشهء آنها از جزيرة العرب كنده شد و كفار اهل كتاب نيز مغلوب شدند . و اين سوره هر چند مدنيّه است لكن اولين سورهء نازل شده در مدينه است كه قبل از جنگ بدر فرود آمده ، و اين آيه مانند آيهء دهم سوره يس است كه مكيّه است .\r\nمعلوم باد كه تا حال در اين سوره چهار آيه در وصف مؤمنان ، و دو آيه دربارهء كفار مشرك و غير مشرك آمده و از آيهء بعد تا آيهء بيست ، سيزده آيه دربارهء منافقان است .\r\nوَ مِنَ النّاسِ مَنْ يَقُولُ آمَنّا بِاللّهِ وَ بِالْيَوْمِ اْلآخِرِ وَ ما هُمْ بِمُؤْمِنينَ ( 8 )\r\nيُخادِعُونَ اللّهَ وَ الَّذينَ آمَنُوا وَ ما يَخْدَعُونَ إِلّا أَنْفُسَهُمْ وَ ما يَشْعُرُونَ ( 9 )\r\nفي قُلُوبِهِمْ مَرَضٌ فَزادَهُمُ اللّهُ مَرَضًا وَ لَهُمْ عَذابٌ أَليمٌ بِما كانُوا يَكْذِبُونَ ( 10 )\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nلغت و اعراب :\r\nخدَعَه و خادعه : فريب داد او را و اظهار كرد بر او خلاف آنچه پنهان كرده بود . مراد از مَن موصوله در اول آيه جمع است به قرينهء ضمائر بعدى . شَعَرَ به - از باب نَصَر - : علم پيدا كرد به آن . فزادهم اللَّه محتمل است انشاء باشد يا اخبار . اليم صفت است به معنى مولم .\r\n\r\nمنافقان سركش\r\nتفسير :\r\n« وَ مِنَ النَّاسِ مَن يَقُولُ ءامَنَّا بِاللِّهِ وَ بِالْيَوْمِ الْأَخِرِ وَمَا هُم بِمُؤْمِنِينَ »\r\nاين آيه تا آيهء بيستم دربارهء منافقان است و اوصاف و احوال آنها را بيان مىكند .\r\nيعنى : از مردمانى كه اهل شرك و اهل كتاب بودند و در زمرهء مسلمين قرار گرفته‌اند ، كسانى هستند كه مىگويند : ما به خداوند و روز واپسين يعنى عالم پس از مرگ ايمان آورده‌ايم در حالى كه واقعاً ايمان نياورده‌اند . ظاهر آيه اين است كه ايمان به خدا را هم از آنها نفى مىكند در صورتى كه مشركان و اهل كتاب به خداوند معتقد بودند . و ظاهراً جهت آن اين است كه اعتقاد به خدايى كه عيسى شريك او در الوهيت و عُزير فرزند او باشد و بت‌ها و ستارگان شريك او در ربوبيت باشند و فرستاده و كتابى براى بشر نداشته باشد ، اعتقاد به خدا نيست ؛ و نسبت به اهل كتاب اعتقاد به روز معادى كه جز يهود و نصارا به بهشت نرود ، و روزى كه مبنا و قيامش براى اقامهء عدل است ولى اين گونه حكم ظالمانه در آن باشد ، اعتقاد به معاد نيست .\r\n« يُخدِعُونَ اللَّهَ وَ الَّذِينَ ءامَنُواْ »\r\nيعنى : آنها به پندار خود ، خداوند و كسانى را كه حقيقتاً ايمان آورده‌اند فريب مىدهند .\r\nبه گفتار ، اظهار ايمان مىكنند و در اعتقاد و رفتار غير مؤمن‌اند .\r\n« وَ مَا يَخْدَعُونَ إِلَّآ أَنفُسَهُمْ وَ مَا يَشْعُرُونَ »\r\nيعنى : آنها با رفتار منافقانه جز خود را فريب نمىدهند - گويى آنان به خويشتن مىگويند : تو را دوست داريم ولى در عمل و رفتار ، دشمن خود و به دوزخ‌افكنندهء خويش‌اند - و به اين‌كه خودشان خود را فريب مىدهند علم ندارند .\r\n« فِى قُلُوبِهِم مَّرَضٌ فَزَادَهُمُ اللَّهُ مَرَضًا »\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nيعنى : در دل‌هاى آنان بيمارى كفر و شرك و نفاق و عناد با حق است ، پس خداوند اين مرض را بر آنها زيادتر كند ! اين جمله يا جملهء انشائيه و نفرين است و مراد آن است كه همين حالت بيمارى آنها ادامه يابد تا افزوده گردد . و يا جملهء اخباريّه است و مراد اين است كه در دل‌هاى آنها از آغاز ، مرض مخالفت با خدا و دين او نهفته بود و خدا با ارسال آيات متوالى و توجيه تكاليف مكرر از يك طرف و اصرار آنها بر مخالفت از طرف ديگر ، مرضشان را افزون نمود .\r\n« وَ لَهُمْ عَذَابٌ أَلِيمٌ بِمَا كَانُواْ يَكْذِبُونَ »\r\nيعنى : و براى آنها در عالم آخرت عذابى سخت و شديد است به سبب كذب و دروغشان ؛ دروغ در اظهار ايمان كه همواره آن را در مقابل پيامبر و مؤمنان تكرار مىكردند .\r\nوَ إِذا قيلَ لَهُمْ لا تُفْسِدُوا فِي اْلأَرْضِ قالُوا إِنَّما نَحْنُ مُصْلِحُونَ ( 11 )\r\nأَلا إِنَّهُمْ هُمُ الْمُفْسِدُونَ وَ لكِنْ لا يَشْعُرُونَ ( 12 )\r\nلغت :\r\nفساد خارج‌شدن يك چيز از حدّ اعتدال متناسب خويش است مانند بيمارى بدن ، تعفّن غذا ، كفر در روح ، اختلاف مضر ، تجاوز به حقوق ، و جدال و جنگ در جامعه ؛ و صلاح خلاف آن است .\r\nتفسير :\r\n« وَ إِذَا قِيلَ لَهُمْ لَاتُفْسِدُواْ فِى الْأَرْضِ قَالُواْ إِنَّمَا نَحْنُ مُصْلِحُونَ »\r\nيعنى : و چون به آنان يعنى منافقان گفته شود : در روى زمين ايجاد فساد نكنيد ، در عقايد مسلمين تشكيك نكنيد ، اسرارشان را به كفار نگوييد و آنان را از كفار نترسانيد ، آتش جنگ ميانشان نيفروزيد و مردم را از نزديك شدن به پيامبر و تكلّم و سؤال منع نكنيد ، مىگويند : جز اين نيست كه ما اصلاح كننده‌ايم . يعنى به سبب خبث باطنشان فسادهاى خود را امر عادى يا صلاح مىدانند .\r\n« أَلَآ إِنَّهُمْ هُمُ الْمُفْسِدُونَ وَلكِن لَّايَشْعُرُونَ »\r\nيعنى : آگاه باشيد كه آنها هستند كه فسادانگيزند و لكن خودشان نمىدانند . يعنى آنها هستند كه با كارهاى منافقانهء خود جامعه را به فساد و تباهى مىكشند و يا آن كه با كارهاى نفاق‌آميز خود نفس خودشان را فاسد مىكنند ، و نمىفهمند يعنى به قبح كارشان توجه ندارند .\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nوَ إِذا قيلَ لَهُمْ آمِنُوا كَما آمَنَ النّاسُ قالُوا أَ نُؤْمِنُ كَما آمَنَ السُّفَهاءُ أَلا إِنَّهُمْ هُمُ السُّفَهاءُ وَ لكِنْ لا يَعْلَمُونَ ( 13 )\r\nوَ إِذا لَقُوا الَّذينَ آمَنُوا قالُوا آمَنّا وَ إِذا خَلَوْا إِلى شَياطينِهِمْ قالُوا إِنّا مَعَكُمْ إِنَّما نَحْنُ مُسْتَهْزِؤُنَ ( 14 )\r\nاللّهُ يَسْتَهْزِئُ بِهِمْ وَ يَمُدُّهُمْ في طُغْيانِهِمْ يَعْمَهُونَ ( 15 )\r\nلغت :\r\nسفه و سفاهت : جهالت ، سبكى عقل و ابلهى . شَطَنَ - از باب نَصَر - : دور شد ، و شيطان : موجود دور از رحمت حق و متمرّد و نافرمان . مَدّ : كشيدن ، يارى كردن . عَمِهَ - از باب عَلِم - : متحيّر و سرگردان شد .\r\nتفسير :\r\n« وَ إِذَا قِيلَ لَهُمْ ءامِنُواْ كَمَآ ءامَنَ النَّاسُ قَالُواْ أَنُؤْمِنُ كَمَآ ءامَنَ السُّفَهَآءُ »\r\nيعنى : و چون به آنان گفته شود : شما هم مثل ساير مردم ايمان آوريد ، مىگويند : آيا ما هم مثل سفيهان ايمان آوريم ؟ !\r\nاين خطاب و جواب نمىتوان گفت علنى و در ميان مسلمين بوده ، بلكه ميان آنها و كسانى صورت مىگرفته كه از اسرار و نفاقشان با خبر بوده ، و در نهان انجام مىيافته است . و مراد از « ناس » مسلمين است كه غالباً مردمان متعهد و متين و خوش‌نام بوده‌اند هر چند از نظر مالى ، فقير و از طبقهء پايين جامعه به شمار مىرفته‌اند مانند اغلب مهاجرين و انصار . و سبب اين‌كه آنها مسلمين را سفيه مىناميدند جهل آنها به معنويات و غورشان در هوا و هوس و حبّ جاه و مال بوده است به گونه‌اى كه چون مىديدند مسلمين با وجود ضعف مالى به گفتهء پيامبر و اقتضاى مذهب از ارحام و اقوام خود مىبُرند و از وطن خود دست مىكشند و اموال خود را به ديگران مىبخشند ، آنها را سفيه مىناميدند . و در اين آيه خداوند گفتگوهاى نهانى آنها را فاش كرده و سپس فرموده :\r\n« أَلَآ إِنَّهُمْ هُمُ السُّفَهَآءُ وَلكِن لَّايَعْلَمُونَ »\r\nيعنى : آگاه باش اى مخاطب كه در حقيقت آنها خود سفيه‌اند ، زيرا به تقليد غلط از گذشتگان\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nجاهل ، مجسمه‌ها را مىپرستند و دعوت پيامبران خدا و معجزات آنها را نمىپذيرند و در هواى نفس و رفتار جاهلى خود فرو رفته‌اند به گونه‌اى كه اعمال عقلا و خردمندان را سفاهت مىپندارند ، ولى نمىدانند و توجه به اين عمل غيرعقلايى و ابلهانهء خود ندارند .\r\n« وَ إِذَا لَقُواْ الَّذِينَ ءَامَنُواْ قَالُواْ ءَامَنَّا وَ إِذَا خَلَوْاْ إِلَى شَيطِينِهِمْ قَالُواْ إِنَّا مَعَكُمْ »\r\nيعنى : و چون آنها با مؤمنان برخورد كنند و در اجتماع آنها قرار گيرند مىگويند : ما ايمان آورده‌ايم و در زمرهء شما هستيم ، و چون با شيطان‌هاى خود يعنى كفار و مشركانِ متمرّد و سركش از فرمان حق خلوت كنند به آنها مىگويند : بىترديد ما با شماييم يعنى دلمان و عقيده و فكرمان با شماست .\r\n« إِنَّمَا نَحْنُ مُسْتَهْزِءُونَ »\r\nيعنى : بىترديد ما كه با مسلمانان اظهار ايمان و وحدت عقيده مىكنيم يا در اعمالى با آنها شركت داريم جز اين نيست كه آنها را به مسخره مىگيريم .\r\n« اللَّهُ يَسْتَهْزِئُ بِهِمْ »\r\nيعنى : خداوند با مسخرهء آنها مقابله به مثل خواهد نمود ، زيرا در دنيا اسلام آنها را به رسميت مىشناسد ، ابدانشان را پاك ، ذبايحشان را حلال ، ازدواجشان را با مسلمان‌ها جايز ، توارثشان را با ارحام اسلامى ثابت ، وتجهيزات اسلامى را براى امواتشان لازم مىشمارد ، ولى در آخرت با آنان معاملهء كفر و شرك خواهد نمود ، و اين است بزرگ‌ترين استهزا كه از حكيمى صادر مىگردد .\r\n« وَ يَمُدُّهُمْ فِى طُغْينِهِمْ يَعْمَهُونَ »\r\nيعنى : و آنها را در دنيا مهلت خواهد داد و تقويت خواهد نمود به طورى كه آنان همچنان در طغيان اعتقادى و عملى خود ، حيران و سرگردان بمانند و از اين لجن‌زار بيرون نتوانند آمد .\r\nأُولئِكَ الَّذينَ اشْتَرَوُا الضَّلالَةَ بِالْهُدى فَما رَبِحَتْ تِجارَتُهُمْ وَ ما كانُوا مُهْتَدينَ ( 16 )\r\nمَثَلُهُمْ كَمَثَلِ الَّذِي اسْتَوْقَدَ نارًا فَلَمّا أَضاءَتْ ما حَوْلَهُ ذَهَبَ اللّهُ بِنُورِهِمْ وَ تَرَكَهُمْ في ظُلُماتٍ لا يُبْصِرُونَ ( 17 )\r\nصُمٌّ بُكْمٌ عُمْيٌ فَهُمْ لا يَرْجِعُونَ ( 18 )\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nلغت واعراب :\r\nاشتراء : خريدن و فروختن - از اضداد است - و نيز چيزى را از دست دادن و چيز ديگرى را به دست آوردن . وَقَدَ و اوْقَدَ و اسْتَوْقَدَ النّارَ : روشن و مشتعل نمود آتش را . اضاءَ : روشن و منوّر نمود . صُمّ جمع اصَمّ : كر . بُكمْ جمع ابْكَم : لال . عُمْى جمع اعْمى : كور ، و هر سه كلمه خبر اولئك است كه در تقدير گرفته مىشود .\r\n\r\nتشبيه منافقان\r\nتفسير :\r\n« أُوْلئِكَ الَّذِينَ اشْتَرَوُاْ الضَّللَةَ بِالْهُدَى »\r\nيعنى : منافقان كسانى هستند كه گمراهى را به بهاى از دست دادن هدايت خريدند ، يعنى آنها در زندگى دنيا و در بازار تجارت عمر ، كفر و شرك و عمل به سنّت جاهلى را با اسلام و قرآن و كمالات انسانى معامله كردند .\r\n« فَمَا رَبِحَت تِّجرَتُهُمْ وَ مَا كَانُواْ مُهْتَدِينَ »\r\nيعنى : و در اين تجارت هرگز سود نبردند و راه درستى نرفتند ، زيرا انسانيت و سعادت و بهشت را دادند و رفتار جاهليت و جهنم آخرت را گرفتند .\r\n« مَثَلُهُمْ كَمَثَلِ الَّذِى اسْتَوْقَدَ نَارًا فَلَمَّآ أَضَآءَتْ مَا حَوْلَهُ ذَهَبَ اللَّهُ بِنُورِهِمْ وَ تَرَكَهُمْ فِى ظُلُمتٍ لَّايُبْصِرُونَ »\r\nيعنى : مثال و توصيف حال اين منافقان ، مثال كسى يا كسانى است كه در صحرايى وسيع و شبى بسيار تاريك به‌سرمىبرند كه از فراز و نشيب اطراف خود بىاطلاع و از ترس سرما و درندگان ، در وحشت سخت قرار گرفته‌اند ، آن‌گاه آتشى را روشن مىكنند تا اطراف خود را ببينند ، و همين كه شعلهء آتش ، اطرافشان را روشن نمايد و اندكى خوشى و آرامش پيدا كنند به ناگاه خداوند به وسيلهء باد و بارانى ، آتششان را از بين مىبرد ، و نورشان را خاموش مىنمايد و آنها را در تاريكىهاى وحشتناك متحير مىسازد به گونه‌اى كه جايى را نمىبينند .\r\nوجه تشبيه منافقان به اين افراد اين است كه منافقان ، پيش از اسلام در شب يلداى شرك و كفر و ظلمت‌هاى اخلاق و رسوم جاهليت و تاريكىهاى سنّت‌ها و رفتارهاى وحشيانه بودند ، و چون ايمان ظاهرى آوردند و در جرگهء مسلمان‌ها وارد شدند ، در روشنى محيط مسلمين و امنيت\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nاجتماعى آنها قرار گرفتند و از احكام و مزاياى اخلاقى مسلمين و وجوه برّيّه و غنائمشان برخوردار شدند ، و اندكى بدين منوال گذشت و همين كه به اين حال دلگرم شدند و پنداشتند كه ديگر هيچ خطرى آنان را تهديد نمىكند ، خداوند آنها را ميراند و كور و سرگردان در تاريكىهاى برزخ و قيامت رها كرد .\r\n« صُمٌّ بُكْمٌ عُمْىٌ »\r\nيعنى : پس منافقان از شنيدن دعوت حق و انذار پيامبران و آواى كتاب كريم كرند و غيرمتأثر ، و از اعتراف و اظهار ندامت از سوابق كفر و فسق و از اظهار تسليم گنگ‌اند و لال ، و از مشاهدهء آيات الهى در ملكوت آسمان‌ها و آفاق زمين و انفس خود كورند و غيرمتذكر .\r\n« فَهُمْ لَايَرْجِعُونَ »\r\nيعنى : پس آنها هرگز به ترك ضلالت و شقاوتى كه خريده‌اند و باز پس گرفتنِ هدايت و سعادتى كه از دست داده‌اند باز نمىگردند .\r\nأَوْ كَصَيِّبٍ مِنَ السَّماءِ فيهِ ظُلُماتٌ وَ رَعْدٌ وَ بَرْقٌ يَجْعَلُونَ أَصابِعَهُمْ في آذانِهِمْ مِنَ الصَّواعِقِ حَذَرَ الْمَوْتِ وَ اللّهُ مُحيطٌ بِالْكافِرينَ ( 19 )\r\nيَكادُ الْبَرْقُ يَخْطَفُ أَبْصارَهُمْ كُلَّما أَضاءَ لَهُمْ مَشَوْا فيهِ وَ إِذا أَظْلَمَ عَلَيْهِمْ قامُوا وَ لَوْ شاءَ اللّهُ لَذَهَبَ بِسَمْعِهِمْ وَ أَبْصارِهِمْ إِنَّ اللّهَ عَلى كُلِ شَيْءٍ قَديرٌ ( 20 )\r\nلغت و اعراب :\r\nصيّب : باران بسيار تند و رگبار ، يا ابر باران‌زا . اصلش صَيْوب است مانند سيّد و جيّد كه سَيْود و جَيْود بوده و واو آن تبديل به ياء شده است . و آن عطف است به « الذى استوقد » به تقدير مضافى مانند اصحاب ، يعنى او كاصحاب صيّب . رعد : صداى ابر ، و برق جهش آن است . صواعق : جمع صاعقه و آن آتشى است كه از ابر با رعد شديد فرود مىآيد و در فارسى « آذرخش » گويند . خَطَفَ الشَىءَ : ربود آن را ، و خَطَفَ البصرَ : نور چشم را ربود و ديدِ آن راگرفت .\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nتفسير :\r\n« أَوْ كَصَيِّبٍ مِّنَ السَّمَآءِ فِيهِ ظُلُمَاتٌ وَ رَعْدٌ وَ بَرْقٌ يَجْعَلُونَ أَصَابِعَهُمْ فِى ءَاذَانِهِمْ مِّنَ الصَّوَاعِقِ حَذَرَ الْمَوْتِ وَ اللَّهُ مُحِيطٌ بِالْكَافِرِينَ »\r\nيعنى : مَثَل منافقان مَثَل گرفتار شدگان در باران تند و رگبارى است آن هم در صحرايى وسيع كه در آن باران تاريكىها و رعد و برق است يعنى آن باران با تاريكى و رعد و برق همراه است ، كه از ترس آن صاعقه‌ها سر انگشتان خود را از بيم مرگ در گوش‌هاى خود مىكنند ، و خداوند به حال كافران از نظر علم و قدرت احاطه دارد .\r\nجهت تشبيه منافقان به اين گروه آن است كه آيات وحى الهى همانند بارانى بر مسلمين و آنها مىبارد ولى براى آنها همراه است با مجهولاتى دربارهء دين و مبهماتى از احكام كه با عقايد و سيره‌هاى فاسد آنها مخالف است و گويى به وسيلهء وساوس شيطانى ، تاريكىها و ظلماتى برايشان ايجاد كرده و نيز همراه است با صداى پيروزىهاى مسلمين و شكست‌هاى كفار ، و وعده‌هاى تهديدآميز پياپى قرآن و انذارهاى پيامبر ، و آنها براى تحفّظ از رسوايى خود متوسل به غيبت از مسلمين و تخلّف از جهاد و تظاهر به مرض مىشوند ، و خدا هم به همهء اين احوال داناست .\r\n« يَكَادُ الْبَرْقُ يَخْطَفُ أَبْصَارَهُمْ كُلَّمَآ أَضَآءَ لَهُمْ مَشَوْاْ فِيهِ وَ إِذَآ أَظْلَمَ عَلَيْهِمْ قَامُواْ »\r\nيعنى : آن گروه گرفتار در باران شديد چنانند كه نزديك است آن برق نور چشمانشان را بربايد ؛ هر وقت فضا بر آنها روشن مىشود راه مىافتند و چون تاريكى بر آنها غلبه كند مىايستند .\r\n« وَ لَوْ شَآءَ اللَّهُ لَذَهَبَ بِسَمْعِهِمْ وَ أَبْصَارِهِمْ إِنَّ اللَّهَ عَلَى كُلِّ شَىْءٍ قَدِيرٌ »\r\nيعنى : و اگر خدا مىخواست بىترديد قوهء شنوايى آنها و بيناييشان را از بين مىبرد ، زيرا بىشك خداوند به همه چيز تواناست .\r\nجهت اين تشبيه آن است كه توبيخ‌ها و تهديدهاى قرآن و انذارهاى پيامبر و شعارهاى مسلمين گاهى آن گونه بوده كه نزديك مىشد منافقان از ميان اجتماع مسلمان‌ها فرار كنند و يا به كلى اظهار كفر كنند و به كفار لاحق كردند . و بالأخره حالشان چنين بود كه هر وقت مفاد قرآن و احكام دين به نفع آنها بود با اسلام و مسلمين همراهى داشتند و چون مخالف مىشد ، مانند آيات نفى شرك و نفى تثليث و ابطال قول به فرزندى عُزَير و عيسى و ادلّهء نسخ تورات و انجيل ، در حيرت مىماندند .\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nيا أَيُّهَا النّاسُ اعْبُدُوا رَبَّكُمُ الَّذي خَلَقَكُمْ وَ الَّذينَ مِنْ قَبْلِكُمْ لَعَلَّكُمْ تَتَّقُونَ ( 21 )\r\nالَّذي جَعَلَ لَكُمُ اْلأَرْضَ فِراشًا وَ السَّماءَ بِناءً وَ أَنْزَلَ مِنَ السَّماءِ ماءً فَأَخْرَجَ بِهِ مِنَ الثَّمَراتِ رِزْقًا لَكُمْ فَلا تَجْعَلُوا لِلّهِ أَنْدادًا وَ أَنْتُمْ تَعْلَمُونَ ( 22 )\r\nلغت و اعراب :\r\nعبادت : نهايت خضوع . فراش : آنچه مىگسترند و بر روى آن راه مىروند و مىخوابند . لعلّكم متعلق است به اعبدوا يا به خلقكم . رزقاً يا مفعولٌ به است يا مفعولٌ له .\r\nتفسير :\r\n\r\nبندگى شرط تقوا\r\n« يأَيُّهَا النَّاسُ اعْبُدُواْ رَبَّكُمُ الَّذِى خَلَقَكُمْ وَ الَّذِينَ مِن قَبْلِكُمْ »\r\nخطاب ارشادى است متوجه به همهء انسان‌ها اعم از حاضران وقت خطاب و غايبان ، و موجودين عصر خطاب و آيندگان تا انقراض نسل انسان . لكن نسبت به واجدين شرايط خطاب ، فعلى ، و نسبت به غير واجدين انشائى است ، و حكم اغلب خطابات اين كتاب چنين است . و معناى آيه اين است : اى مردم ، پروردگارى را كه شما و همهء پيشينيان شما را تا آدم و حوّا آفريده است پرستش كنيد و نهايت خضوع را در برابر او انجام دهيد . و لازمِ مطلب اينكه همهء فرامين او را از امر و نهى الزامى به نحو حتم ، و دستورات غير الزامى او را به نحو استحباب به‌جا آوريد .\r\n« لَعَلَّكُمْ تَتَّقُونَ »\r\nيعنى : شايد در نفوس شما صفت و ملكهء تقوا تحقق يابد ، يا شايد در سلك متقين و جرگهء آنان درآييد . و اين سخن ، توصيه و دستور ارشادى است پس از آن كه حال متقين و كفار و منافقان را در نوزده آيه بيان نمود .\r\n« الَّذِى جَعَلَ لَكُمُ الْأَرْضَ فِرَاشاً »\r\nيعنى : بپرستيد خدايى را كه اين زمين پهناور ، يعنى مجموعهء مركب از خاك و آب و هواى محيط را براى شما فرشِ زير پا قرار داد ، كه خاك هموارش را با قدم و وسايل نقليهء خشكى ، و قلّه‌هاى سرسخت آن را به گونه‌اى ديگر ، و آب‌هاى انبوه آن را به وسيلهء كشتى ، و هوا و فضاى\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nمحيط آن را با مركبى فضانورد بپيماييد .\r\n« وَ السَّمَآءَ بِنَآءً »\r\nيعنى : و آسمان بالاى سرتان را - انبوه نامحدود كهكشان‌ها و ستارگان ثابت و سيّار را ، يا آسمان اول را كه همهء ستارگان در مقعّر شكم آن همانند قنديل‌هاى معلق ، اسباب زينت‌اند - براى شما طاقى مرتفع و قبّه‌اى بزرگ قرار داد .\r\n« وَ أَنزَلَ مِنَ السَّمَآءِ مَآءً فَأَخْرَجَ بِهِ مِنَ الثَّمَرَاتِ رِزْقاً لَّكُمْ »\r\nيعنى : و از جوّ بالا سرتان آبى به صورت باران و برف و تگرگ فرو ريخت ، پس به سبب آن از نتايج درختان و گياهان براى شما روزىِ خوراكى و پوشاكى به نام ميوه‌جات و حبوبات و سبزيجات در آورد ، پس براى خدا شريك‌ها و انبازها در الوهيت و ربوبيت و خالقيت و طاعت قرار ندهيد در حالى كه مىدانيد و توان درك اين را داريد كه احدى را قدرت اين امور چهارگانه :\r\nگستردن زمين ، بر پا داشتن آسمان ، فرود آوردن باران و استثمار گياهان نيست .\r\n« فَلَا تَجْعَلُوا لِلَّهِ أَندَادًا وَ أَنتُمْ تَعْلَمُونَ »\r\nيعنى : پس ، بعد از مشاهدهء اين همه قدرت و يافتن اين همه نعمت ، هرگز براى خدا بت‌ها و ستارگان و فرشتگان و برخى از پيامبران مانند عُزَير و مسيح را شريك قرار ندهيد ، يعنى آنها را در الوهيت و ربوبيت و خالقيت و طاعت ، شريكان خدا نكنيد در حالى كه خود مىدانيد و توان درك اين را داريد كه احدى جز خداوند را قدرت اين امور چهارگانه نيست : گستردن زمين ، بناى آسمان ، فرو باراندن باران و استخراج دانه‌ها و ميوه‌ها از زمين .\r\nامام سجاد عليه السلام فرمود : خداوند زمين را ملائم طبع شما و مناسب زندگى اجساد شما قرار داد ، نه با گرماى سخت كه شما را بسوزاند و نه با سرماى سخت كه بخشكاند . نه خوشبوى فوق العاده كه مغزتان را متلاشى كند و نه بدبوى سخت كه شما را هلاك سازد . نه آن را بسيار نرم كه غرقتان كند و نه بسيار سخت چون فولاد كه ساختن خانه و كندن قبور ، ممكن نشود . با كمال متانت آن را آن‌چنان ساخت كه از آن سود بريد و بر روى آن قرار گيريد و پيكرهايتان بر آن استوار گردد و براى اهداف زندگيتان رام گردد ، و از اين رو آن را « فراش » ناميد . و آسمان را سقفى محفوظ در بالاى سرتان قرار داد كه خورشيد و ماه و ستارگانش بچرخد . و باران را از بالاى سرتان از آن‌جا كه بر\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nتپه‌ها و قلهء كوه‌ها و بلندىها و پستىها فروريزد نازل نمود ، سپس آن را به باران ريز و درشت و سخت و شديد و آرام ممتد تقسيم كرد تا زمين‌هايتان از آن سيراب گردد ، و آن را ناگهانى فرو نريخت كه به كشت و زرع و درخت و خانه‌تان آسيب رساند ؛ پس براى او شريك‌ها قرار ندهيد .\r\nوَ إِنْ كُنْتُمْ في رَيْبٍ مِمّا نَزَّلْنا عَلى عَبْدِنا فَأْتُوا بِسُورَةٍ مِنْ مِثْلِهِ وَ ادْعُوا شُهَداءَكُمْ مِنْ دُونِ اللّهِ إِنْ كُنْتُمْ صادِقينَ ( 23 )\r\nفَإِنْ لَمْ تَفْعَلُوا وَ لَنْ تَفْعَلُوا فَاتَّقُوا النّارَ الَّتي وَقُودُهَا النّاسُ وَ الْحِجارَةُ أُعِدَّتْ لِلْكافِرينَ ( 24 )\r\n\r\nاعجاز قرآن\r\nلغت و اعراب :\r\nنزول : فرود آمدن ، و انزال و تنزيل : فرو فرستادن ، لكن غالباً انزال در نازل نمودن دفعى شىء و تنزيل در نازل كردن تدريجى آن استعمال مىشود . سوره : قطعه‌اى مستقل تعيين شده از قرآن كه داراى بسم اللَّه باشد ، و حداقل موجود آن در اين كتاب كريم سورهء كوثر است كه سه آيه و حداكثر آن سورهء بقره است كه 286 آيه مىباشد . فاتّقوا النار به تقدير فآمنوا واتقوا است . وَقَدَ النارُ - از باب ضَرَب - :\r\nروشن و مشتعل گرديد ، و وقود : وسيلهء اشتعال مانند هيزم و غيره . حجارة : جمع حَجَر ، يعنى سنگ‌ها .\r\nمن مثله مرجع ضمير عبدنا است و ممكن است قرآن باشد .\r\nتفسير :\r\n« وَ إِن كُنتُمْ فِى رَيْبٍ مِّمَّا نَزَّلْنَا عَلَى عَبْدِنَا »\r\nخطاب به كفار و كسانى است كه دربارهء قرآن در شك و ترديدند ، مىفرمايد : اگر شما در آيات قرآنى كه تا حال بر بندهء خود محمد صلى الله عليه و آله فرو فرستاده‌ايم شك داريد و گمان مىكنيد كه از جانب خود او يا ديگران است ،\r\n« فَأْتُواْ بِسُورَةٍ مِّن مِّثْلِهِ »\r\nيعنى : پس اجتماع كنيد و دسته‌جمعى سوره‌اى نظير اين قرآن ، يعنى نظير سوره‌اى از آن را بياوريد ، و يا آن كه يك سوره از شخصى مانند محمد صلى الله عليه و آله مردى كه از آغاز عمر تا چهل سالگى در محيطى بىفرهنگ و مردمى درس نخوانده بزرگ شده ، نه مكتب رفته و نه استاد ديده ، بياوريد .\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nيعنى او نيز سوره‌اى مثل قرآن محمد صلى الله عليه و آله انشاء و تنظيم كند .\r\n« وَ ادْعُواْ شُهَدَآءَكُم مِّن دُونِ اللَّهِ إِن كُنتُمْ صَادِقِينَ »\r\nيعنى : و در انشاء دسته‌جمعى يك سورهء آن ، غير از خداوند همهء حاضران محيط خود را فرا خوانيد تا شما را در تنظيم الفاظ و محتواى آن يارى دهند . و يا آن كه پس از تنظيم آن ، همهء گواهان يعنى سران قوم و عقلا و دانشمندانتان را كه صلاحيت شهادت دارند فرا خوانيد تا به مماثلت و همانندى سورهء تنظيم شدهء شما با سوره‌اى كه محمد صلى الله عليه و آله آورده گواهى دهند ؛ اگر واقعاً در ادعاى خود راستگوييد و شك داريد كه اين كتاب از جانب خداست .\r\n« فَإِن لَّمْ تَفْعَلُواْ وَلَن تَفْعَلُواْ »\r\nيعنى : پس اگر چنين كارى نكرديد - اگر سوره‌اى مماثل و همانند نياورديد - و هرگز هم نخواهيد توانست آورد ،\r\n« فَاتَّقُوا النَّارَ الَّتِى وَ قُودُهَا النَّاسُ وَ الْحِجَارَةُ »\r\nيعنى : پس ايمان بياوريد به دعوت پيامبر ، زيرا عجز و ناتوانى شما كاشف از اين است كه او حق است و آنچه آورده است از سوى خداست . ( در تأييد محتواى اين دو آيه ، به آيهء 38 سورهء يونس ، و آيهء 13 سورهء هود ، و آيهء 88 سورهء اسراء مراجعه شود . ) و تقوا پيشه كنيد ، يعنى بپرهيزيد از آتشى كه هيزم آن مردم است و سنگ‌ها . مراد از ناس مردمى هستند كه كافرند و اصول را نپذيرفته‌اند و كسانى كه گناهان فرعيشان بر آنها احاطه نموده است . و مراد از « حجاره » سنگ‌هايى است كه در دنيا به عنوان بت عبادت مىكردند و احجار كريمه يعنى سنگ‌هاى گران قيمتى كه به عنوان گنج ذخيره مىنمودند و حقوق الهى آنها را نمىپرداختند ، و يا سنگ‌هايى كه در بناها و ساختمان‌ها به نحو حرام به كار مىبردند و امثال آنها . و علت آتش زدن اين احجار ، توبيخ و زجر صاحبان آنهاست ، نظير عمل موسى دربارهء گوسالهء سامرى كه فرمود : « لَنُحَرِّقَنَّهُ ثُمَّ لَنَنسِفَنَّهُ فِي الْيَمِّ نَسْفاً » [ طه ، 97 
  ] .\r\n« أُعِدَّتْ لِلْكَافِرِينَ »\r\nيعنى : و آن آتش دوزخ است كه آفرينش و تهيهء آن براى كافران است هر چند برخى از مسلمين هم موقّتاً در آن خواهند بود .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nوَ بَشِّرِ الَّذينَ آمَنُوا وَ عَمِلُوا الصّالِحاتِ أَنَّ لَهُمْ جَنّاتٍ تَجْري مِنْ تَحْتِهَا اْلأَنْهارُ كُلَّما رُزِقُوا مِنْها مِنْ ثَمَرَةٍ رِزْقًا قالُوا هذَا الَّذي رُزِقْنا مِنْ قَبْلُ وَ أُتُوا بِهِ مُتَشابِهًا وَ لَهُمْ فيها أَزْواجٌ مُطَهَّرَةٌ وَ هُمْ فيها خالِدُونَ ( 25 )\r\nتفسير :\r\n\r\nنعمت هاى بهشت در دنيا\r\n« وَ بَشِّرِ الَّذِينَ ءَامَنُواْ وَعَمِلُواْ الصَّالِحَاتِ أَنَّ لَهُمْ جَنَّاتٍ تَجْرِى مِن تَحْتِهَا الْأَنْهَارُ »\r\nمخاطب در اين آيه ، پيامبر صلى الله عليه و آله و هر مكلفى است كه توان فهم اين كتاب و ابلاغ آن را دارد .\r\nيعنى : كسانى را كه ايمان آورده و عمل‌هاى شايسته انجام داده‌اند بشارت ده كه بىترديد براى آنها باغ‌هايى است - يعنى در عالم برزخ پس از مرگ ، و در بهشت ابدى پس از قيامت - كه از زير زمين آنها يا از زير درختان آنها نهرها روان است .\r\n« كُلَّمَا رُزِقُواْ مِنْهَا مِن ثَمَرَةٍ رِّزْقاً قَالُواْ هذَا الَّذِى رُزِقْنَا مِن قَبْلُ »\r\nيعنى : هر وقت كه از آن باغ‌ها از نوعى ميوه رزقى - يعنى مقدارى از خوراكى - به آنها داده شود ، مىگويند : اين همان نوع است كه پيش از اين در دنيا خدا به ما روزى كرده بود ، يعنى نوع ميوه را مىشناسند هر چند در صفاتش تفاوت زيادى مىبينند . و يا آن كه اين ميوه ، شبيه همان است كه چندى پيش در همين‌جا به ما دادند . و يا آن كه اين ميوه همان است كه پيش از اين در دنيا نصيب ما شده ، زيرا نتيجهء اعمال ماست . و يا آن كه اينها تبلور اعمال و تجسّم انفاقاتى است كه در دنيا بدان موفّق شديم .\r\n« وَ أُتُوا بِهِ مُتَشَابِهاً »\r\nضمير مذكر به رزق برمىگردد ، يعنى : مطلق رزق در آن‌جا براى آنها در طراوت و زيبايى و طعم و بو و غيره شبيه هم است .\r\n« وَ لَهُمْ فِيهَآ أَزْوَاجٌ مُطَهَّرَةٌ »\r\nيعنى : و براى آنها در آن بهشت همسرانى پاكيزه است ، پاكيزه از عادات زنانه ، نقص اندام ، امراض جسمى ، اخلاق بد ، عجز در گفتار ، زشتى در قيافه .\r\n« وَ هُمْ فِيهَا خَالِدُونَ »\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nيعنى : و آنان در آن‌جا خالد و جاودانند . « خلود » در لغت ، بقاى شىء است بدون عروض تباهى و زوال بر آن در مدتى طولانى يا ابدى ؛ و در اصطلاح قرآن و حديث ابديت است .\r\nإِنَّ اللّهَ لا يَسْتَحْيي أَنْ يَضْرِبَ مَثَلًا ما بَعُوضَةً فَما فَوْقَها فَأَمَّا الَّذينَ آمَنُوا فَيَعْلَمُونَ أَنَّهُ الْحَقُّ مِنْ رَبِّهِمْ وَ أَمَّا الَّذينَ كَفَرُوا فَيَقُولُونَ ما ذا أَرادَ اللّهُ بِهذا مَثَلًا يُضِلُّ بِهِ كَثيرًا وَ يَهْدي بِهِ كَثيرًا وَ ما يُضِلُّ بِهِ إِلَّا الْفاسِقينَ ( 26 )\r\nلغت و اعراب :\r\n\r\nامثال قرآن\r\nمَثَلًا ما كلمهء ما اسم است و صفت مَثَل براى افادهء ابهام ، مثل أعطنى كتاباً ما يعنى كتابى به من بده هركتابى باشد . بعوضه : پشه . الحق خبر انّ و من ربّهم حال است از ضمير مستتر حق يا از اسم انّ . و بهذا مثلًا بدل و مبدَلٌ منه است يعنى بهذا المثل .\r\nتفسير :\r\n« إِنَّ اللَّهَ لَايَسْتَحْىِ أَن يَضْرِبَ مَثَلًا مَّا بَعُوضَةً فَمَا فَوْقَهَا »\r\nيعنى : حقيقت اين است كه خدا را شرم نيايد از اين‌كه براى هدف‌هاى متنوع خود مثل بزند هر مثلى كه بخواهد ، پشه باشد و ما فوق آن ، يعنى فوق آن در كوچكىِ جسم مانند ميكروب و ياخته ، يا فوق آن در بزرگى مثل شتر و فيل و كوه و دريا .\r\n« فَأَمَّا الَّذِينَ ءَامَنُوا فَيَعْلَمُونَ أَنَّهُ الْحَقُّ مِن رَبِّهِمْ »\r\nيعنى : اما كسانى كه ايمان آورده‌اند هر چند وجه تشبيه يا وجوه تشبيه را درك نكنند ، مىدانند كه آن مثل حق و بجا و عقلايى و از جانب پروردگارشان است ، يعنى مىدانند جزء متشابهات كتاب است و معنى واقعى و تأويل آن نزد اهلش ثابت است .\r\n« وَ أَمَّا الَّذِينَ كَفَرُواْ فَيَقُولُونَ مَاذَآ أَرَادَ اللَّهُ بِهذَا مَثَلًا »\r\nو اما كسانى كه كفر ورزيده‌اند چون وجه يا وجوه تشبيه را درك نمىكنند ، به عنوان استهزا و تحقير مىگويند : خداوند از اين مثل چه اراده كرده و چرا از اشياء كوچك و بىارزش نام مىبرد ؟ !\r\n\r\n","description":"","footnote":"","page_name":" 50 ","page_number":50},
  {"content":"\r\n\r\n« يُضِلُّ بِهِ كَثِيراً وَيَهْدِى بِهِ كَثِيراً »\r\nاين كلام جواب خداوند از گفتهء كفار است ، يعنى : خداوند به واسطهء آن مَثَل امتحانى پيش مىآورد كه عدهء زيادى را با سبب سازى گمراه مىكند و جمع بسيارى را هدايت مىكند . كفار به اقتضاى غريزهء انكار و عناد ، پيروى از متشابه مىكنند و با تأويل و تحريف آن گمراه مىشوند ، و مؤمنان به خاطر اذعان و تسليم ، بر ايمانشان افزوده مىشود .\r\n« وَ مَا يُضِلُّ بِهِ إِلَّا الْفَاسِقِينَ »\r\n\r\nگمراهى براى گناهكاران\r\nيعنى : خداوند با سبب‌سازى هم گمراه نمىكند مگر كسانى را كه از اطاعت خدا خارج‌اند .\r\nتذكر\r\nخداوند در جاهاى زيادى از كلام آسمانى خود مثل‌هايى تنبّه‌آور و بيدارىبخش زده كه از آن جمله موارد زير است :\r\n1 . مشركان را در خواستن حاجت و توسل به بت‌ها به كسى كه با حيوانات سخن بگويد ، تشبيه نموده . ( 171 بقره )\r\n2 . انفاق در راه خدا را به يك دانهء كِشته شده كه هفتصد برابر يا زيادتر حاصل دهد ، تشبيه نموده . ( 261 بقره )\r\n3 . عمل عبادى ريايى را به خاكى نرم روى سنگى صاف كه باران تندى بر آن ببارد و آن را بشويد ، تشبيه نموده . ( 264 بقره )\r\n4 . عمل قربى خالص را به باغى بر روى تپه‌اى كه باران شديد بر آن ببارد و حاصل چند برابر دهد ، تشبيه نموده . ( 265 بقره )\r\n5 . عيسى بن مريم عليهما السلام را در نداشتن پدر ، به آدم عليه السلام تشبيه كرده . ( 59 آل عمران )\r\n6 . انفاقات كفار را به زراعتى كه باد سوزان بر آن دميده و نابودش سازد ، تشبيه كرده . ( 117 آل عمران )\r\n7 . دانشمند فاسق را به سگى كه از شدت حرارت يا مرض ، پيوسته زبانش را بيرون آورد ، تشبيه نموده . ( 176 اعراف )\r\n8 . زندگى دنيا را به زمينِ خرّم و سرسبزى كه ناگهان خشم خدا بر آن نازل گشته و آن را چون\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nزمينِ درو شده و خشكيده سازد ، تشبيه كرده . ( 24 يونس )\r\n9 . كافران را به كوران و كران ، و مؤمنان را به بينايان و شنوايان ، تشبيه نموده . ( 24 هود )\r\n10 . اعمال خير كفار را به خاكسترى كه باد تند بر آن بوزد و نابودش سازد ، تشبيه نموده . ( 18 ابراهيم )\r\n11 . كلام پاكيزه را به درخت پاكيزه‌اى كه ريشه‌اش ثابت و شاخه‌اش سر به فلك كشيده باشد ، تشبيه كرده . ( 24 ابراهيم )\r\n12 . كلام پليد را به درختى كه از جاى خود كنده شده و روى پاى خود نيست ، تشبيه نموده .\r\n( 26 ابراهيم )\r\n13 . ناتوانى بت‌ها را چنين مَثَل زده كه قدرت آفريدن مگسى را ندارند و اگر مگسى از آنها چيزى بربايد توان گرفتن آن را ندارند . ( 73 حج )\r\n14 . نور ذات اقدس خود را به چراغى كه از روغن زيتون خالص و شفافى روشن شود و در ميان شيشه‌اى نورانى در طاقچه‌اى محفوظ قرار گيرد كه نورى بر نورى اضافه گردد ، تشبيه نموده . ( 35 نور )\r\n15 . اموال و اولاد را در دنيا به گياهان سرسبزى كه پس از اندك مدتى پژمرده و زرد و سپس خاشاكِ خشك شوند ، تشبيه كرده . ( 20 حديد )\r\n16 . كسانى را كه غير خدا را سرپرست و ياور گيرند به عنكبوتى كه به خانهء سست خود پناهنده شود ، تشبيه نموده . ( 41 عنكبوت )\r\n17 . علماى تورات را كه از زير بار آن شانه خالى كردند به دراز گوشى كه بر وى بار كتاب زده‌اند ، تشبيه كرده . ( 5 جمعه )\r\n18 . شريكانى راكه مشركان براى او مىتراشند به برده‌اى كه توان تصرف در مال و جان خود را ندارد ، تشبيه نموده . ( 75 نحل )\r\n19 . و خود را به مرد آزادى كه اموال فراوان در اختيار دارد و در هر راهى كه مىخواهد مصرف مىكند ، تشبيه كرده . ( 75 نحل )\r\n20 . و نيز آن شريكان را به گنگ مادرزادى كه بر هيچ كارى قادر نيست و بارى بر دوش سرپرست خويش است ، تشبيه نموده . ( 76 نحل )\r\n\r\n","description":"","footnote":"","page_name":" 52 ","page_number":52},
  {"content":"\r\n\r\n21 . و خود را به مردى گويا و صاحب نطق و بيان ، كه بر جادهء مستقيمى از كمالات قرار دارد و بر پايهء عدل و قسط فرمان مىدهد ، تشبيه كرده . ( 76 نحل )\r\n22 . عاقبت مؤمن و كافر را به دو برادرى تشبيه كرده كه ارثى سرشار از پدر برده‌اند و چون باغ‌هاى پربار خود را ديدند يكى كفر گفت و كفران نمود و ديگرى اظهار ايمان كرد ، پس به ناگاه صاعقه‌اى باغ كافر را نابود كرد و باغ ديگرى سالم ماند . ( 32 كهف )\r\n23 . كافر را به بردهء چند نفر مولاى مختلف‌الفكر و ناسازگار كه هر يك او را فرمانى مخالف فرمان ديگرى مىدهد و به‌سوى خود مىكشد ، تشبيه نموده . ( 29 زمر )\r\n24 . و مؤمن را به بردهء يك مولا و تسليم در برابر وى كه آن مولا هم در كار خود مستقل و عادلانه عمل مىكند ، تشبيه كرده . ( 29 زمر )\r\n25 . كفار را به همسر نوح عليه السلام و همسر لوط عليه السلام تشبيه نموده كه از پيامبران الهى بهره‌مند نشدند و به آنها خيانت كردند و قرب جوار پيامبران سودى به حال آنها نبخشيد . ( 10 تحريم )\r\n26 . و مؤمنان را به همسر فرعون كه بر خلاف قدرت‌هاى حاكم وقت ايمان قوى يافت ، و به مريم دختر عمران كه عفت خود را ضبط كرد و به خدا و كتاب‌هاى آسمانى او ايمان آورد و از نيكان شد ، تشبيه نموده . ( 11 تحريم )\r\nالَّذينَ يَنْقُضُونَ عَهْدَ اللّهِ مِنْ بَعْدِ ميثاقِهِ وَ يَقْطَعُونَ ما أَمَرَ اللّهُ بِهِ أَنْ يُوصَلَ وَ يُفْسِدُونَ فِي اْلأَرْضِ أُولئِكَ هُمُ الْخاسِرُونَ ( 27 )\r\nلغت و اعراب :\r\nالذين صفت فاسقين در آيهء قبل ، و اضافهء عهد به اللَّه اضافهء به فاعل است . نَقَض‌العظمَ - از باب نَصَر - :\r\nشكست آن را ، و نقض‌العهدَ : فاسد و باطل نمود آن را . ميثاق عقدى است كه با قسم و عهد تحكيم شود و نيز به معناى خود تحكيم است . أن يوصل بدل از هاء مجرور در به است ، يعنى أمر اللَّه بوصله .\r\nتفسير :\r\n« الَّذِينَ يَنقُضُونَ عَهْدَ اللَّهِ مِن بَعْدِ مِيثَاقِهِ »\r\nيعنى : فاسقين كسانى هستند كه عهد خدا را پس از تحكيم آن مىشكنند . و مراد از عهد ، پيمانى\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nاست كه خداوند توسط پيامبران خود در اعصار مختلف از بشر براى پذيرش دين الهى و اصول و فروع گرفته است ، و مراد از توثيق ، تحكيم آن نسبت به هر انسانى به واسطهء عقل اوست در مواردى كه درك كند ، و به وسيلهء تكرار آيات كتاب آسمانى با بيانات مختلف و سخنان انبياء است .\r\n« وَ يَقْطَعُونَ مَآ أَمَرَ اللَّهُ بِهِ أَن يُوصَلَ »\r\n\r\nآغاز تا انجام انسان ( شش حالت )\r\nيعنى : و آنچه را كه خداوند به وصل و پيوند آن دستور داده قطع مىكنند . خداوند به صلهء رحم و پيوند مودّت و دوستى با پدر و مادر و ساير خويشان و پيوند اعتقاد و طاعت با پيامبر و خلفاى معصوم او فرمان داده .\r\n« وَ يُفْسِدُونَ فِى الْأَرْضِ »\r\nيعنى : و در روى زمين فساد برمىانگيزند . در عقايد مسلمين تشكيك مىكنند ، آنها را از كفار مىترسانند ، اسرار آنها را به كفار مىدهند و طرفين را به قول و عمل ، به جنگ ترغيب مىكنند .\r\n« أُوْلئِكَ هُمُ الْخَاسِرُونَ »\r\nآنها هستند كه سخت زيانكارند ، نه زيانكار در معاملات مالى ، بلكه زيان اخروى و محروميت از سعادت ابدى ، زيرا نيروى بدنى و فكرى انسان در دنيا سرمايه و بهاى خريد سعادت اخروى اوست و هدر دهندهء آن در آخرت از پاداش بهشتى محروم است ، و اينان به جاى تحصيل سعادت ، سرمايه‌ها را براى تحصيل شقاوت ، مصرف كردند كه در عوض آن ، در آخرت عذاب جهنم دريافت مىكنند و چه زيانى بالاتر از اين ؟ !\r\nكَيْفَ تَكْفُرُونَ بِاللّهِ وَ كُنْتُمْ أَمْواتًا فَأَحْياكُمْ ثُمَّ يُميتُكُمْ ثُمَّ يُحْييكُمْ ثُمَّ إِلَيْهِ تُرْجَعُونَ ( 28 )\r\nتفسير :\r\n« كَيْفَ تَكْفُرُونَ بِاللَّهِ وَ كُنتُمْ أَمْواتاً فَأَحْيَاكُمْ »\r\nيعنى : چگونه به وحدانيت خدا و قدرت او بر ايجاد معاد و برانگيختن اموات كفر مىورزيد در حالى كه اگر اندكى در مسير وجودى خود دقت كنيد بىترديد ايمان مىآوريد ، زيرا شما انسان‌ها پيش از آمدن به دنيا همه مرده بوديد ، يعنى ذرات جسد شما در لابه‌لاى خاك و غير آن بىجان و ميت بود ، پس خداوند ، همه را از جاهاى مختلف گرد آورد و صورت انسانى بخشيد و روحى از\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nعالم امر خود بر آن دميد و آن را زنده كرد و فعلًا در دنيا اين گونه انسانِ زنده‌ايد . و استعمال ميت بنابراين فرض مَجاز است ، زيرا ميان ميت وحى ، تقابل عدم و ملكه است ، يعنى ميت به جسمى اطلاق مىشود كه در آن استعداد حيات و حلول روح باشد ، و خاك و جمادات ديگر اين چنين نيستند . و ممكن است مراد ، حالت جنينى انسان پيش از ولوج و دميدن روح باشد ، و استعمال ميت در آن حقيقى است .\r\n« ثُمَّ يُمِيتُكُمْ »\r\nيعنى : سپس شما را در دنيا مىميراند به ميراندن تدريجى از نخستين مرگ انسان‌ها تا اواخر دنيا كه به وسيلهء فرشتگان مرگ انجام مىگيرد و آخرين آنها را در يك دفعه به واسطهء نفخهء اول صور اسرافيل مىميراند .\r\n« ثُمَّ يُحْيِيكُمْ »\r\nيعنى : و پس از آن شما را براى زندگى در عالم برزخ و فاصلهء ميان دنيا و قيامت زنده مىكند و در آن عالم تا مدتى ادامهء حيات مىدهيد .\r\n« ثُمَّ إِلَيْهِ تُرْجَعُونَ »\r\nيعنى : سپس به‌سوى خداوند باز گردانده مىشويد . پس شما دوباره در عالم برزخ مىميريد و در روز رستاخيز زنده شده ، به‌سوى او باز مىگرديد . بنابراين ، براى انسان از آغاز حركت از مبدأ وجوديش تا منتهاى نزولش در بهشت يا جهنم ابدى ، شش حالت متضاد و متناوب است : حالت موت قبل از دنيا ، احياء در دنيا ، اماتهء در دنيا ، احياء در برزخ ، اماتهء در برزخ و احياء در قيامت .\r\nروى اين بيان ، اين آيه با آيهء 11 سورهء غافر « رَبَّنَا أَمَتَّنَا اثْنَتَيْنِ » مخالفتى ندارد و آن آيه مربوط به ما بعد ثبوت تكليف در اين جهان است ، زيرا در آن آيه آمده : كفار در روز قيامت مىگويند :\r\n« خداوندا ! ما كه در دنيا منكر بعث و زنده شدن پس از مرگ بوديم براى اثبات آن دوبار ما را ميراندى و دوبار زنده كردى ، پس ما اعتراف كرديم كه در رد دعوت پيامبرانت گنهكار بوديم » و اين گفتار اشاره است به مراحل چهارگانهء اخيرِ مورد بحث ، يعنى به مراحل پس از گذراندن مرحلهء موت اول و احياء اول . و از اين بيان ، مقايسه و حال آيهء مورد بحث با آيات سه گانهء نفخ صور در آستانهء رستاخيز نيز روشن مىشود . اول ، آيهء نفخهء اماتهء همهء زنده‌ها « وَنُفِخَ فِى الصُّورِ فَصَعِقَ مَن فِى السَّمَاوَاتِ وَ مَن فِى الْأَرْضِ إِلَّا مَن شَآءَ اللَّهُ » [ زمر ، 68 
  ] . دوم ، آيهء احياء همهء مردگان و بيرون\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nآمدن همه از قبرها و منتظر حوادث قيامت بودن « ثُمَّ نُفِخَ فِيهِ أُخْرَى فَإِذَا هُمْ قِيَامٌ يَنظُرُونَ » [ زمر ، 68 
  ] . سوم ، آيهء نفخهء احضار در محكمهء حق براى حساب و سنجش اعمال و داورى « وَنُفِخَ فِى الصُّورِ فَجَمَعْنَاهُمْ جَمْعًا » [ كهف ، 99 
  ] و « إِن كَانَتْ إِلَّا صَيْحَةً وَاحِدَةً فَإِذَا هُمْ جَمِيعٌ لَدَيْنَا مُحْضَرُونَ » [ يس ، 53 
  ] ، زيرا نفخهء اول داخل در يميتكم است ، يعنى در نفخهء اول بقاياى انسان‌ها و حيوانات زنده و اجنّه و فرشتگان مىميرند و ارواحشان به برزخيان ملحق مىشود ، و خارج از شمول اين نفخه ، تنها ارواحى هستند كه در آيهء اول استثنا شده‌اند . و اما نفخهء دوم و سوم طبق تفسير جملهء « ثم اليه ترجعون » داخل در اين جمله‌اند ، يعنى پس از انقضاء حيات برزخى ، به وسيلهء دو نفخه در حضور خداوند حاضر خواهيد شد ، و بنابراين نفخهء دوم كه نفخهء احياء همه است احياء حقيقى نسبت به اجساد مردگان است ، و اما نسبت به ارواحشان كه در برزخ‌اند ظاهر برخى از ادلّه ، انتقال است به‌سوى اجسادشان ، لكن مقتضاى ظاهر « أمتّنا اثنتين و أحييتنا اثنتين » اين است كه مىميرند و با ارتباط و جفت‌شدن با اجساد جديدالخلقهء قيامتى زنده مىشوند ، « و اذا النفوس زوّجت » أى مع الأجساد .\r\nهُوَ الَّذي خَلَقَ لَكُمْ ما فِي اْلأَرْضِ جَميعًا ثُمَّ اسْتَوى إِلَى السَّماءِ فَسَوّاهُنَّ سَبْعَ سَماواتٍ وَ هُوَ بِكُلِ شَيْءٍ عَليمٌ ( 29 )\r\nلغت :\r\nاستوى الى الشىء : قصد كرد آن را . سَوَّى الشىءَ : منظّم ساخت آن را .\r\nتفسير :\r\n« هُوَ الَّذِى خَلَقَ لَكُم مَّا فِى الْأَرْضِ جَمِيعاً »\r\nيعنى : اوست كسى كه همهء آنچه در اين زمين است براى شما انسان‌هاى ساكن آن آفريده ،\r\n« ثُمَّ اسْتَوَى إِلَى السَّمَآءِ فَسَوَّ يهُنَّ سَبْعَ سَمَاوَاتٍ »\r\nيعنى : پس از آفرينشِ آنچه نياز بشر است در زمين ، اراده و قصد او متوجه به‌سوى آفرينش آسمان شد ، يعنى به‌سوى دخانى ( دودى و گازى ) كه مواد اوليهء آسمان‌ها بود ، پس آن را هفت عدد آسمان بساخت .\r\nظاهر آيه اين است كه آفرينش زمين پيش از آسمان‌ها بوده ، ولى در آن حال در زمين چيزى از\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nوسائل زندگى وجود نداشته بدين معنى كه زمين چيزى بيش از كره‌اى منجمد و خامد و همانند قطعه سنگى مدوّر نبوده است . پس مراد از « ما فىالارض » مواد اوليّه و وسائل بالقوهء زندگى است كه پس از خلقت آسمان‌ها به مرحلهء فعليت در آمدند . چنان كه در سورهء نازعات ، آيات 30 تا 32 مىفرمايد : « وَالْأَرْضَ بَعْدَ ذلِكَ دَحَاهَا * أَخْرَجَ مِنْهَا مَاءَهَا وَمَرْعَاهَا * وَالْجِبَالَ أَرْسَاهَا » [ خداوند ، اين زمين را پس از بنا نهادن و ساختن آسمان‌ها گسترش داد ، آب‌هاى مورد نياز در آن درآورد و با صلاحيت بخشيدن به خاكش مراتع آن را بيرون آورد ، و كوه‌ها را در آن ريشه داد و بالا برد 
  ] .\r\nبنابراين ، آفرينش اصل كرهء زمين پيش از آسمان‌ها بوده و تعمير و تسويه و ايجاد اصلاحات در آن از قبيل پديد آوردن هوا و آب دريا و خارج از دريا و ساير امورى كه سبب امكان زندگى انسان و ساير جانداران است پس از خلقت آسمان‌ها بوده ، و پس از اين اصلاحات بود كه آدم و حوّا در آن فرود آمدند .\r\nبه هر حال مقتضاى عموم لكم اين است كه همهء زمين از آنِ همهء بشرهاست ، لكن كيفيت و كمّيّت تقسيم آن ميان ساكنانش بايد بر طبق دستور آفرينندهء آن و بر حسب برنامهء آسمانى باشد كه انبيا عليهم السلام براى مردم آورده‌اند .\r\n« وَ هُوَ بِكُلِّ شَىْءٍ عَلِيمٌ »\r\nيعنى : و او به همه چيز داناست . يعنى اين زمين و آسمان‌هاى باعظمت و اين نظام محكم و استوار در عالم وجود و انسجام ميان اجزاء آن ، كه همه را به نام جهان هستى مىناميم و حفظ و تصرف و تدبير و اداره كردن آن به گونه‌اى كه « ماترى فى خلق الرحمن من تفاوت » [ ملك ، 3 
  ] هيچ نقص و اختلاف و ناسازگارى در آن ديده نمىشود ، جز از كسى كه عالم به همهء اشياء است تحقق نمىپذيرد .\r\nوَ إِذْ قالَ رَبُّكَ لِلْمَلائِكَةِ إِنّي جاعِلٌ فِي اْلأَرْضِ خَليفَةً قالُوا أَ تَجْعَلُ فيها مَنْ يُفْسِدُ فيها وَ يَسْفِكُ الدِّماءَ وَ نَحْنُ نُسَبِّحُ بِحَمْدِكَ وَ نُقَدِّسُ لَكَ قالَ إِنّي أَعْلَمُ ما لا تَعْلَمُونَ ( 30 )\r\nلغت :\r\nسفك الماءَ أوِ الدم : ريخت آن را . قَدَسَ - از باب نَصَر - : پاك و منزّه و مبارك شد ، و قَدَّسَهُ پاكيزه كرد و بركت داد او را .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nتفسير :\r\n« وَ إِذْ قَالَ رَبُّكَ لِلْمَلَآئِكَةِ إِنِّى جَاعِلٌ فِى الْأَرْضِ خَلِيفَةً »\r\n\r\nخلافت الهى انسان تا هبوطش از بهشت\r\nخطاب به پيامبر و يكايك مكلّفان است كه به يادآور زمانى را كه پروردگارت به فرشتگانى كه در آن زمان غير آنها ذوىالعقولى قابل تخاطب نبود به عنوان اعلام يك حادثهء بسيار عظيم كه در واقع غرض از آفرينش همهء موجودات حتى خود فرشته‌ها بود ، و يا به عنوان مشورت براى ظهور مقدار درك و استعداد آنها براى خودشان و آيندگان تاريخ ، چنين گفت : همانا من تصميم گرفته‌ام در روى زمين خليفه و جانشينى قرار دهم . و استعمال كلمهء « جاعل » كه اسم فاعل است ظهور در مسلّم بودن اين امر دارد .\r\n« قَالُواْ أَتَجْعَلُ فِيهَا مَن يُفْسِدُ فِيهَا وَ يَسْفِكُ الدِّمَآءَ »\r\nيعنى : فرشته‌ها خودشان يا عده‌اى به نيابت از همهء آنها گفتند : آيا در زمين ، كسانى را مىآفرينى كه ايجاد فساد كنند و خون‌هاى به‌ناحق ريزند ؟\r\n« وَ نَحْنُ نُسَبِّحُ بِحَمْدِكَ وَ نُقَدِّسُ لَكَ »\r\nيعنى : در حالى كه ما تو را همراه حمد ، تسبيح مىگوييم ؛ يعنى ذاتت را متّصف به همهء كمالات و عارى از هر نقص مىدانيم و افعالت را پاكيزه از هر ظلم و ستم و لغو و باطل مىشماريم .\r\nظاهر كلام فرشتگان اين است كه آنها گمان كردند تنها هدف خدا از خلقت بشر اين است كه كسانى را خلق كند كه او را حمد و تسبيح گويند و همان گونه كه خدا خود را حمد و تسبيح مىگويد آنها در اين امر ، خلافتِ او نمايند . و چون مىدانستند كه موجود زمينى و مادى طبعاً در فطرت و خميره‌اش همراه قوهء عقليه كه منشأ صدور تحميد و تسبيح است بايد قوهء غضبيه و شهويه نيز باشد ، و لازمهء وجود اين دو غريزه در محيطى كه وسائل و مشتهيات زندگى كمتر و افراد نيازمند بيشتر است قهراً اين است كه كارشان در زندگى به تنازع انجامد و در نتيجه فساد و خونريزى پديد آيد و چنين موجودى نمىتواند خليفهء خدايى باشد كه واجد همهء كمال و فاقد هر نقص است ، پس آنها به عنوان استخبار نه اعتراض گفتند : پس آفريدن چنين موجودى چرا ؟\r\n« قَالَ إِنِّى أَعْلَمُ مَا لَاتَعْلَمُونَ »\r\nيعنى : خداوند فرمود : من چيزى مىدانم كه شما نمىدانيد . در اين كلام ، خداوند جوابى به نحو اجمال گفته كه به تدريج براى فرشتگان روشن شده است .\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nتوضيح اين اجمال اين است كه خداوند پس از عدم رد اين‌كه آنها تسبيح و تقديس مىكنند و از موجود زمينى فساد و خونريزى صادر مىشود ، گويى مىفرمايد : مراد از خلافت ، جانشينى در تسبيح و تقديس نيست بلكه در علم به غيب در حدود استعداد ممكن و علم به غيب‌هاى زمين از طريق استخراج مجهولات از معلومات است همان گونه كه خداى واجب الوجود از راه احاطهء ذاتى ، علم به غيب‌هاى زمين و آسمان‌ها و به آنچه فرشته‌ها اظهار مىكنند يا پنهان مىنمايند دارد ، و اين نحو علم را فرشته‌ها ندارند ، زيرا آنها همانند ضبط صوت‌اند كه تنها هر چه از جانب خدا به آنان القا مىشود مىدانند . و اگر خداوند به همين قدر از جواب كه مىخواهم خليفه‌اى در علم به غيب بيافرينم اكتفا مىكرد آنها مىپذيرفتند ، چه آن كه آنها تسليم محض « وَيَفْعَلُونَ مَا يُؤْمَرُونَ » [ تحريم ، 6 
  ] هستند و ملاك و انگيزه و فكر مخالفت در آنها نيست ، لكن خواست معناى اين را كه موجود زمينى چنين علمى را خواهد داشت براى فرشته‌ها به نحو عينى نشان دهد ، از اين رو آدم را كه يكى از مصاديق خليفه و يكى از انبوه آن اجتماع است كه در طول تاريخ تا انقضاى نسلشان خواهند آمد ، بيافريد و آنچه نسل متسلسل وى به واسطهء استعداد ذاتيشان از اسرار نهانى زمين و مكنونات غيبى آن در طول تاريخ زندگيشان در روى زمين از استعداد به فعليت خواهند آورد همه را در مرأى و منظر فرشتگان قرار داد . آيات بعدى ، بيان اين مطلب است .\r\nوَ عَلَّمَ آدَمَ اْلأَسْماءَ كُلَّها ثُمَّ عَرَضَهُمْ عَلَى الْمَلائِكَةِ فَقالَ أَنْبِئُوني بِأَسْماءِ هؤُلاءِ إِنْ كُنْتُمْ صادِقينَ ( 31 )\r\nقالُوا سُبْحانَكَ لا عِلْمَ لَنا إِلّا ما عَلَّمْتَنا إِنَّكَ أَنْتَ الْعَليمُ الْحَكيمُ ( 32 )\r\nتفسير :\r\n« وَ عَلَّمَ ءَادَمَ الْأَسْمَآءَ كُلَّهَا »\r\nيعنى : و خداوند ، همهء نام‌ها را به آدم آموخت . به او استعداد بخشيد و اسماء همهء موجودات زمينى را روى آن استعداد به او ياد داد . و مراد از اسماء ( نام‌ها ) مجازاً مسمَّيات ( صاحبان آن نام‌ها ) است . غرض آن كه همهء موجودات زمينى را از اجزاء اصلى و مواد اوليهء آن ، و آنچه تا روز قيامت به دست بشر ايجاد و اختراع مىشود آفريد و در مرأى و منظر آدم قرار داد ، و حقايق و كيفيت تركيب و تشكّل ماهيّت و خواص و آثار وجودى آنها را به او آموخت و او همه را به گونه‌اى فرا گرفت و\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nآشنا شد مانند يك دكتر متخصص دارو كه به جعبه‌هاى دارو نظر كند و از محتواى آنها خبر دهد .\r\n« ثُمَّ عَرَضَهُمْ عَلَى الْمَلَآئِكَةِ فَقَالَ أَنْبِئُونِى بِأَسْمَآءِ هؤُلَآءِ إِنْ كُنتُمْ صَادِقِينَ »\r\nضمير « هُم » براى ذَوىالعقول است و اينجا از باب تغليب در اعم استعمال شده است .\r\nيعنى : سپس همان مسمَّيات را به فرشتگان عرضه داشت و در مرأى و منظر آنان قرار داد و گفت : از نام‌هاى اينها يعنى از حقايق و خواص و آثار وجودى آنها به من خبر دهيد اگر شما در دعوى اينكه خلافتِ شما كافى است راستگوييد .\r\nبرخى گفته‌اند : سؤال ، تنها از شناخت به نحو واژه‌شناسى اهل لغت بوده نه در كشف حقايق اشياء ، مانند فيزيكدان و شيميدان و فيلسوف . و بنابراين معلوم نمىشود تعليم نام‌ها با چه لغت از لغت‌هايى بوده كه بشر در آينده اختراع خواهد نمود ، هر چند محتمل است عربى بوده ، چون خود اين گفتگوها ظاهراً به عربى واقع شده است . و محتمل است كه همهء زبان‌ها را به آدم ياد داده باشد .\r\nو اين قول ، مرجوح است .\r\n« قَالُواْ سُبْحَانَكَ لَاعِلْمَ لَنَآ إِلَّا مَا عَلَّمْتَنَا »\r\nيعنى : فرشتگان خدا را به پاكى از عيب ياد كردند كه از آن جمله تكليف مالايُطاق است و گفتند :\r\nتو را منزه مىداريم و از هر عيبى در ذات و صفات و افعال پاكيزه مىشماريم ، ما را دانشى نيست جز آنچه خود به ما تعليم كرده‌اى ، و اين تكليفى كه متوجه ما كرده‌اى خارج از حيطهء توان ماست ،\r\n« إِنَّكَ أَنتَ الْعَلِيمُ الْحَكِيمُ »\r\nيعنى : اى خداوند ، بىترديد تويى كه دانا و حكيمى ، و همهء ذرات عالم وجود در حيطهء علم توست و همهء كارهايت مطابق حكمت و متانت و صلاح و خردپسند است .\r\nقالَ يا آدَمُ أَنْبِئْهُمْ بِأَسْمائِهِمْ فَلَمّا أَنْبَأَهُمْ بِأَسْمائِهِمْ قالَ أَ لَمْ أَقُلْ لَكُمْ إِنّي أَعْلَمُ غَيْبَ السَّماواتِ وَ اْلأَرْضِ وَ أَعْلَمُ ما تُبْدُونَ وَ ما كُنْتُمْ تَكْتُمُونَ ( 33 )\r\nتفسير :\r\n« قَالَ يئَادَمُ أَنبِئْهُم بِأَسْمَآئِهِمْ »\r\nمرجع ضميرهاى جمع در « أنبئهم » و « أنبأهم » فرشته‌ها و در « أسمائهم » مسمَّيات است .\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nيعنى : خدا امر كرد كه اى آدم ، فرشتگان را از نام‌هاى اين موجودات باخبر كن . آدم همهء نام‌ها و لغت‌ها را به آنها خبر داد ، يعنى هر شىء را با هزار اسم يا بيشتر خبر داد . و يا آن‌كه يكايك اشياء را به نام و حقيقت و كيفيت تكوّن و خواص و آثار وجودى آن بيان كرد . اين برنامه چند ماه يا چند سال طول كشيد معلوم نيست . و شايد در آن محيط ماه و سال هم نبود .\r\n« فَلَمَّآ أَنْبَأَهُم بِأَسْمَآئِهِمْ قَالَ أَلَمْ أَقُل لَّكُمْ إِنِّى أَعْلَمُ غَيْبَ السَّمَاوَاتِ وَ الْأَرْضِ وَ أَعْلَمُ مَا تُبْدُونَ وَ مَا كُنتُمْ تَكْتُمُونَ »\r\nيعنى : و چون آدم آن نام‌ها را به آن فرشتگان خبر داد ، خداوند در خطابى به فرشتگان فرمود :\r\nآيا در پاسخ پرسش اول شما نگفتم : « انّى اعلم مالا تعلمون » من چيزى مىدانم كه شما نمىدانيد ؟\r\nو مرادم اين مطلب بود كه من همهء نهان‌ها و غيوب آسمان‌ها و زمين را مىدانم و از آنچه آشكار كنيد يا نهان داريد باخبرم . يعنى مىخواهم در روى زمين جانشينى بيافرينم كه در علم به‌غيب خليفهء من باشد ، و اين فرد يعنى آدم نمونه‌اى از آن نوعى است كه مىخواهم بيافرينم . بنابراين شبهه‌اى براى فرشتگان باقى نماند ، زيرا معلوم شد كه مراد خلافت در علم به غيب است و چنين شخصى صلاحيت خلافت دارد .\r\nبرخى توهّم كرده و گفته‌اند كه ممكن بود فرشتگان بگويند : اگر اين علوم را به ما هم مىآموختى ما نيز مثل آدم پاسخ مىگفتيم .\r\nجواب اين توهّم آن است كه اين علم ، معلول استعدادى خاص است كه فرشتگان آن را ندارند .\r\nو توضيح اجمالى اين‌كه : علومى كه خداوند به آدم آموخت نتايج تكامل بشر در طول تاريخ سكونتش در دنيا بود ، يعنى همهء مراحل تكامل يافته در امروز و آينده از علوم انسانى و فنون مختلف كه نتيجهء كنكاش و تحقيق و موشكافى او در ذرات عالم وجود از اتم تا كهكشان‌هاست ، و اينها همه ، علوم غيبى است كه از مكنون موجودات استكشاف نموده و به منصّهء ظهور آورده و از اين راه افتخار خلافت الهى را پيدا كرده است و هيچ گاه فرشتگان را چنين توانى نيست ، زيرا آنان از نظر ذات و خلقت و استعداد محدودند و همانند نوار ضبط صوت آنچه به آنها داده شده همان را مىدانند . و اين بيان تقريب يكى از معانى محتمل در آيه است كه بر اذهان عارفان عرضه شد و گرنه غور در معارف كلام حق بسيار سخت و غير قابل دسترسى است .\r\nلكن مطلبى در اينجا باقى ماند كه فرشتگان آن را تعقيب نكردند و شايد بر ايشان معلوم بود و\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nآن اين است كه خداوند سخن آنها را ( در اين‌كه اين موجود مادى زمينى در جنب قوهء عقليه ، قوهء غضبيه و شهويه نيز دارد و آنها وى را به‌سوى فساد و خونريزى خواهند كشيد ) پذيرفت . پس اگر آدمى به اقتضاى قوهء عقليه تسبيح و تقديس هم بكند آلوده خواهد بود و صلاحيت خلافت مخدوش مىشود .\r\nپاسخ اين اشكال اين است كه موجودى كه عقلش توان پى بردن به غيوب و اسرار زمين را دارد ، طبعاً به پيروى عقل و يا به هدايت پيامبران ، توحيدش به ذات حق قوىتر و عرفانش به صفات حق كامل‌تر خواهد بود و اقتضاى اين ايمان و عرفان ، غلبه بر اقتضاى دو قوهء غضبيّه و شهويه است و همين است كه آنان را خليفة اللَّه قرار مىدهد و اين عنوان ، منطبق بر انبيا و معصومين و پيروان صالح آنها مىشود .\r\nوَ إِذْ قُلْنا لِلْمَلائِكَةِ اسْجُدُوا لآدَمَ فَسَجَدُوا إِلّا إِبْليسَ أَبى وَ اسْتَكْبَرَ وَ كانَ مِنَ الْكافِرينَ ( 34 )\r\nوَ قُلْنا يا آدَمُ اسْكُنْ أَنْتَ وَ زَوْجُكَ الْجَنَّةَ وَ كُلا مِنْها رَغَدًا حَيْثُ شِئْتُما وَ لا تَقْرَبا هذِهِ الشَّجَرَةَ فَتَكُونا مِنَ الظّالِمينَ ( 35 )\r\nلغت و اعراب :\r\nسجده در لغت ، مصدر است به معناى غايت خضوع كردن . و در اصطلاح شرع و متشرّعه ، نهادن هفت عضو از بدن بر زمين است به عنوان خضوع براى خدا . و در تحقّق معناى لغوى آن اعتقاد به ربوبيت مسجودٌ له شرط نيست . ابليس اسم غير عربى است كه به جهت عَلَميت و عُجْمت غير منصرف است . و ابليس نام شيطان بزرگ پدر همهء شياطين موجود است كه سال‌ها در ملأ اعلى بود و به خاطر كفر و مخالفت فرمان خداوند در سجده به آدم اخراج گرديد و هبوط كرد .\r\nرَغِدَ عيشُهُ - از باب علِم - : پاكيزه و وسيع شد زندگى او . و رَغَد جمع راغد است مانند خدم و خادم ، يعنى صاحبان زندگى مرفّه .\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nتفسير :\r\n\r\nسجده بر كدام آدم\r\n« وَ إِذْ قُلْنَا لِلْمَلَآئِكَةِ اسْجُدُواْ لِأَدَمَ »\r\nظاهر اتصال اين آيه به ما قبل خود مىرساند كه دستور سجده بر آدم در نتيجهء حسن انجام آزمايش او در بيان اسماء است ، لكن ظاهر مفاد آيهء 72 سورهء ص « فَإِذَا سَوَّيْتُهُ وَنَفَخْتُ فِيهِ مِن رُوحِي فَقَعُوا لَهُ سَاجِدِينَ » اين است كه اين دستور بلافاصله پس از نفخ روح در او و زنده شدن اوست ، بنابراين از آيات قبل جداست .\r\nمعناى آيه : به ياد آوريد زمانى را كه به فرشتگان به عنوان امر وجوبى مؤكّد دستور داديم كه به آدم سجده كنيد ، يعنى در برابر او به هر نوع كه بخواهيد خضوع نماييد ، يا همه به صورت سجدهء شرعى و به عنوان غايت خضوع به سجده افتيد .\r\nممكن است كلمهء « آدم » در اينجا به لحاظ شخص ، خود آدم باشد ، يعنى فرشته‌ها مأمور شدند در برابر شخص او احترام بگذارند و به سجده افتند ، زيرا او نخستين فرد از نوع انسان است كه گرامىترين موجود عالم خلقت است ، و اولين پيامبرى است كه به خصوص عائله و اولاد خود مبعوث گشته ، و يگانه انسانى است كه مرحلهء آفرينش را به عنوان اعجاز ، بدون پيمودن راه عادى خلقت ، به دو دست تواناى خداوند ، طى كرده است . و ممكن است آدم به عنوان حكايت از نسل آينده‌اش تا روز قيامت ملحوظ شده و معناى آيه اين باشد كه به همهء گروه‌هاى مختلف فرشتگان دستور داديم در برابر طايفهء انسان كه نمونهء آنها شخص آدم است تا آن‌گاه كه نسلشان در جهان باقى است بايد خدمتگزار بوده و خضوع كنند ؛ بدين معنى كه فرشته‌ها منقسم به گروه‌هاى متعدد گردند : برخى متكفّل ترسيم هيئت آنان در رحم ، برخى محافظ آنها از حوادث جوّى و شيطان‌هاى جنّى ، و عدّه‌اى مشغول نوشتن عقايد و اعمالشان از ايمان و كفر و طاعت و فسق ، گروهى متصدى الهام قلبى به آنها در مواقع لازم و امر به معروف و نهى از منكر ، طايفه‌اى فعال دربارهء تأمين زندگى آنها از غذا و لباس و غيره ، گروهى مباشر قبض ارواح آنان و انتقالشان به جهان ديگر و طوايف ديگرى متصدى امور مهمّ مربوط به پس از انتقال به برزخ و ما بعد آن .\r\n« فَسَجَدُواْ إِلَّآ إِبْلِيسَ أَبَى وَ اسْتَكْبَرَ وَ كَانَ مِنَ الْكَافِرِينَ »\r\nيعنى : پس همهء فرشتگان براى امتثال فرمان خدا و امر وجوبى او به سجده افتادند . يعنى هر فردى به طورى كه خواست اظهار خضوع نمود و يا همگى به صورت سجدهء شرعى و به قصد\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nخضوع به وى سجده كردند ، نه به اعتقاد قداستى فوق مقام انسانيت و نه به قصد ربوبيت . ولى ابليس سجده نكرد و از امتثال فرمان حق امتناع ورزيد و تكبر نمود و او از پيش جزء كافران بود .\r\nاگر « كان » به معنى « صار » باشد ، معنى اين است كه از كافران شد ، زيرا عدم امتثال حكم قطعىالصدورِ خداوند به عنوان رد و باطل شمردن اصل حكم سبب كفر است . و اگر « كان » براى سبق زمانى باشد معنى اين است كه وى از روزگاران پيش ، از وقتى كه در زمين بود و يا از ابتداى ورود به ملأ اعلى كافر بود هر چند فرشتگان نمىدانستند .\r\n« وَ قُلْنَا يَاءَادَمُ اسْكُنْ أَنْتَ وَ زَوْجُكَ الْجَنَّةَ وَكُلَا مِنْهَا رَغَدًا حَيْثُ شِئْتُمَا وَ لَاتَقْرَبَا هذِهِ الشَّجَرَةَ فَتَكُونَا مِنَ الظَّالِمِينَ »\r\n\r\nمراد از جنت و شجره\r\nيعنى : پس از حادثهء سجدهء فرشتگان و مخالفت ابليس ، گفتيم : اى آدم ، تو و همسرت در اين بهشت مسكن گزينيد و از هر جاى آن كه بخواهيد با پاكيزگى و فراوانى بخوريد و تصرف نماييد ، ولى زينهار كه به اين درخت نزديك نشويد كه از ستمكاران مىگرديد . مراد تأكيد نهى است از خوردن ميوهء آن درخت ، به گونه‌اى كه گويا نزديك شدن به آن هم حرام است .\r\nدر اين آيه كه مربوط به اسكان پدر و مادر اوليهء بشر در بهشت است سخن از همسر آدم به ميان آمده ، ولى معلوم نيست كه از چه زمانى همراه او بوده است . ظاهراً طبق روايات ، او نيز همراه آدم از گِل ساخته شده و به هر دو در يك زمان نفخ روح شده است .\r\nو مراد از « جنّت » ، برخى بر آنند كه باغى وسيع در مكانى مسطح و سرزمينى سرسبز در نقطه‌اى از همين كره بوده ، و برخى نيز بر آنند كه مراد ، بهشت اصلى پس از قيامت است كه وارد شوندهء به آن را خارج شدن نيست ، و خروج اين دو نفر استثنايى بوده . و ارجح اين است كه مراد ، بهشت برزخ است در دنيا ، و برزخ عالَمى است در همين جهان در داخل دنيا و همراه اهل آن ، ولى جدا از آن و اهل آن ، نظير اجنّه . و در آن زمان برزخ خالى بوده ، زيرا آن‌جا محل زندگى ارواح مردگان است و نخستين فردى كه در آن قدم نهاد اولين كسى است از انسان‌ها كه مُرد و احتمالًا هابيل بود ، و سپس با انتقال پياپى ارواح به آن‌جا تا حال ميلياردها روح انسانى در آن اجتماع كرده‌اند .\r\nو مراد از « شجره » ، بوتهء گندم است كه به اقتضاى محيط به صورت درخت بوده ، و يا درخت انگور و انجير است و يا درختى كه جنبهء مادى آن بيشتر بوده به گونه‌اى كه هر كس از آن مىخورد نظير غذاهاى دنيا نياز به تخلّى پيدا مىكرد ، و چون در آن محيط نه تخلّى است و نه محل تخلّى ، از\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nخوردن آن ممنوع شدند .\r\nفَأَزَلَّهُمَا الشَّيْطانُ عَنْها فَأَخْرَجَهُما مِمّا كانا فيهِ وَ قُلْنَا اهْبِطُوا بَعْضُكُمْ لِبَعْضٍ عَدُوٌّ وَ لَكُمْ فِي اْلأَرْضِ مُسْتَقَرٌّ وَ مَتاعٌ إِلى حينٍ ( 36 )\r\nفَتَلَقّى آدَمُ مِنْ رَبِّهِ كَلِماتٍ فَتابَ عَلَيْهِ إِنَّهُ هُوَ التَّوّابُ الرَّحيمُ ( 37 )\r\nلغت و اعراب :\r\n\r\nخطاى آدم و توبه\r\nزَلَّ - از باب ضَرَب و مَنَع - : لغزيد و افتاد ، و أَزَلَّ : لغزاند و در انداخت . و مرجع ضمير عنها « شجره » است . مستقرّ مصدر ميمى و اسم زمان و مكان است . متاع مصدر است يعنى انتفاع و برخوردارى ، و اسم است براى آنچه از آن برخوردار شوند . تلقّى و تلقُّن : دريافت كلام و فهم آن .\r\nتفسير :\r\n« فَأَزَلَّهُمَا الشَّيْطَانُ عَنْهَا فَأَخْرَجَهُمَا مِمَّا كَانَا فِيهِ »\r\nيعنى : پس از اسكان آدم و حوّا در بهشت و نهى مؤكّدشان از خوردن ميوهء درخت معهود و مورد نظر ، شيطان قدم‌هاى آن دو نفر را از ناحيهء آن درخت لغزانيد و آنان را در انداخت و از آنچه در آن بودند بيرون كرد ، يعنى آنها را با وسوسهء خود فريب داد تا از آن درخت خوردند ، و از مقامشان ساقط كرد و سبب خروج آنها را از بهشتى كه در آن بودند و از رفاه حالى كه داشتند فراهم آورد .\r\nراه رسيدن شيطان به آنها اين بود كه بهشتى كه در آن بودند بهشت ابدى پس از قيامت نبود كه شيطان بدان راه نداشته باشد و هر كه به آن درآيد جاويد باشد ، از اين رو شيطان توانست به آن‌جا وارد شود ، و چون آن دو نفر معصوم بودند و امكان ديدن شيطان را داشتند ، توانست در مقابل آنها ظاهر گردد و با گفتار فريبنده و سوگند غليظ و مؤكّد آنها را بفريبد . و چون آنها از يك سو موجودى كافر و فاسق و فريب كار نديده بودند و از سوى ديگر داراى سلامت طبع و پاكى روح بودند و طمع خلود در بهشت يا فرشته شدن را داشتند كه به تلقين شيطان از خواص ميوهء آن درخت بود ، جرأت كردند و نهى خدا را مخالفت نمودند . ولى چون آن‌جا خانهء تكليف نبود و هنوز دين و احكام و حلال و حرامى پديد نيامده بود ، به علاوه آن كه نهى مزبور ارشادى بود نه مولوى ، همانند نهى طبيب نسبت به مريض ، در عصمت آنها خللى وارد نشد و در محكمهء عقل و شرع جز به ترك اولى محكوم نشدند و آن هم به وسيلهء توبه زدوده شد .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\n« وَ قُلْنَا اهْبِطُواْ بَعْضُكُمْ لِبَعْضٍ عَدُوٌّ »\r\nضميرهاى جمع در اين آيه راجع است به آدم و حوّا و شيطان ، و مراد ، اعم از خود آنها و اولادشان است . و ظاهر آيه اين است كه شيطان ، پس از فريب آنها تا زمان مخالفت همان‌جا بوده كه خطاب خروج بلافاصله دربارهء آنها صادر شده است ، و امر سابق شيطان به خروج پس از امتناع از سجده ، به عنوان خروج از ملأاعلى و مجتمع فرشتگان بوده ، و اين امر براى خروج از آن بهشت موقت به‌سوى دنيا است . مىفرمايد : و ما به آنها گفتيم كه از آن مقام و مكان به‌سوى زمين فرود آييد و در آن‌جا تا نفخهء اول صور ، دشمن يكديگر خواهيد بود .\r\n« وَ لَكُمْ فِى الْأَرْضِ مُسْتَقَرٌّ وَمَتَاعٌ إِلَى حِينٍ »\r\nيعنى : و شما را در زمين ثبات و استقرار و بهره‌مندىاى خواهد بود و براى اين ثبات و استقرار و بهره‌مندىتان زمانى و مكانى تا وقت معينى خواهد بود . و البته زمان بقاى يكايك افراد تا دم مرگ آن فرد ، و زمان بقاى مجموعشان و هم‌چنين بقاى نسل شيطان تا نفخهء اول صور است .\r\n« فَتَلَقَّى ءَادَمُ مِن رَّبِّهِ كَلِمَاتٍ فَتَابَ عَلَيْهِ »\r\nيعنى : پس آدم از جانب پروردگار خود كلماتى را دريافت نمود و خداوند هم از اين راه به او عطف توجه كرد . يعنى پس از صدور مخالفت از آدم ، ابتدا خداوند به‌سوى او توبه و رجوع نمود و به او وظيفهء متخلّف و راه توبهء او را بياموخت و جملاتى را كه سزاوار توبه كننده است به او تعليم نمود ، چرا كه آن نخستين توبه از نخستين گناه بشر بود .\r\nدر روايات آمده كه آن كلمات عبارت بود از « رَبَّنَا ظَلَمْنَا أَنْفُسَنَا وَإِنْ لَمْ تَغْفِرْ لَنَا وَتَرْحَمْنَا لَنَكُونَنَّ مِنَ الْخَاسِرِينَ » [ اعراف ، 23 
  ] . و در برخى ديگر آمده كه چون آدم نام‌هاى مبارك پنج تن آل‌عبا را در ساق عرش خوانده و از شأن و مقام صاحبان آنها آگاه شده بود ، خدا را به قداست و طهارت و منزلت آنان سوگند داد و توبه نمود . پس مراد از كلمات ، همان دعاى استغفار ، همراه با توسل به اهل بيت عصمت عليهم السلام و سوگند به نام آنهاست .\r\nو معلوم باشد كه از آيات قرآنى استفاده مىشود كه سبقت خداوند بر توبهء بندهءگنهكارش سيرهء جاريهء اوست ، يعنى ابتدا خداوند به بنده عطف توجه كرده به او الهام مىكند و وسايل تنبّه او را فراهم مىسازد و به او توفيق توبه مىدهد ، و چون بنده توبه كرد ، خداوند عطف توجه ديگرى مىكند و توبهء او را مىپذيرد . در نتيجه ، توبهء بنده ميان دو توبهء خداوند است ، و از اين روست كه فرمود :\r\n\r\n","description":"","footnote":"","page_name":" 66 ","page_number":66},
  {"content":"\r\n\r\n« إِنَّهُ هُوَ التَّو ابُ الرَّحِيمُ »\r\nيعنى بىترديد خدا سخت توجه كننده و روىآورندهء به بنده و توبه‌پذير و بسيار مهربان است .\r\nقُلْنَا اهْبِطُوا مِنْها جَميعًا فَإِمّا يَأْتِيَنَّكُمْ مِنّي هُدًى فَمَنْ تَبِعَ هُدايَ فَلا خَوْفٌ عَلَيْهِمْ وَ لا هُمْ يَحْزَنُونَ ( 38 )\r\nوَ الَّذينَ كَفَرُوا وَ كَذَّبُوا بِآياتِنا أُولئِكَ أَصْحابُ النّارِ هُمْ فيها خالِدُونَ ( 39 )\r\nتفسير :\r\n« قُلْنَا اهْبِطُواْ مِنْهَا جَمِيعاً »\r\nيعنى : به آنها گفتيم كه همگى از اين بهشت فرود آييد . و طبعاً پس از صدور چنين فرمانى از خداوند ، فرشتگان آنها را بيرون مىكنند و به محل مقصود مىرسانند . و علت تكرار خطاب هبوط در اين آيه و آيهء قبلى ، تعدد پىآمدها و عواقب هبوط و اهميّت آنهاست به گونه‌اى كه سزاوار است كه هر يك در خطابى مستقل ادا شود ، زيرا هدف در آيهء قبلى ، اولًا بيان دشمنى شديد ميان دو گروه است كه هر يك داراى افراد و نسل‌هاى بىپايان است ، و حملهء سخت نامرئى اولاد شياطين بر اولاد آدم ، و وقوع نبردى سرد و طولانى به طول تاريخ حياتشان ، به گونه‌اى كه جهنمِ هفت طبقه‌اى براى مغلوبين و سازشكاران و تسليم شوندگان از اولاد آدم تهيه شده . ثانياً اعلان موقّت بودن مكث در اين سرزمين به توقيت‌هاى مختلف .\r\nو هدف در اين آيه ، اعلام كلّى و عام بر اولاد آدم است كه اين سرزمين ، موقّتاً براى آزمايش آنها تهيه شده است ، بدين معنى كه از جانب خداوند وسائل هدايتى براى آنها خواهد آمد و آنها را بر سر دو راهى قرار خواهد داد ؛ پيروان هدايت ، بهشتى و مخالفان آن ، اهل دوزخ خواهند بود .\r\n« فَإِمَّا يَأْتِيَنَّكُم مِنِّى هُدىً فَمَنْ تَبِعَ هُدَاىَ فَلَا خَوْفٌ عَلَيْهِمْ وَ لَاهُمْ يَحْزَنُونَ »\r\nكلمهء « امّا » در اصل « ان ما » بوده كه « ان » شرطيه ، و « ما » زايده است ، و نون مشدّد « يأتينّكم » براى تأكيد ، و جواب شرط « فَمَن تَبِعَ » است . و غرض ، خبر از اين مطلب است كه پس از آن كه در روى زمين قرار گرفتيد ، هرگاه به‌سوى شما از جانب من هدايتى آمد - يعنى وسيلهء هدايت مانند پيامبران مرسل و شرايع نازله و كتاب‌هاى آسمانى - و حتماً خواهد آمد ، آنان كه از هدايت من پيروى كنند ، يعنى آن را به دل بپذيرند و در عمل پياده كنند ، در عالم آخرت نه بر آنها خوفى است و\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nنه اندوهگين مىشوند . يعنى هيچ خوف و ترسى نسبت به آيندهء حوادث عظيم اخروى ، و هيچ حزن و اندوهى نسبت به گذشتهء ايام دنيوى نخواهند داشت ، چرا كه گناهانشان مغفور و عمل‌هايشان مقبول خواهد بود .\r\n« وَ الَّذِينَ كَفَرُواْ وَ كَذَّبُواْ بَايَاتِنَآ أُوْلئِكَ أَصْحَابُ النَّارِ هُمْ فِيهَا خَالِدُونَ »\r\n\r\nبنى اسرائيل در قرآن ونعمت‌ها و گرفتاريهاى آنان\r\nيعنى : و كسانى كه ما را منكر شدند و آيات ما را تكذيب نمودند - آيات كتاب‌هاى آسمانى ما را كه به وسيلهء پيامبران به آنها رسيده ، يا آيات انفسى و آفاقى ما را كه به وسيلهء عقل يا پيامبران به آنها ابلاغ شده نپذيرفتند - آنها اهل آتش‌اند و در آن جاودانه خواهند بود .\r\nيا بَني إِسْرائيلَ اذْكُرُوا نِعْمَتِيَ الَّتي أَنْعَمْتُ عَلَيْكُمْ وَ أَوْفُوا بِعَهْدي أُوفِ بِعَهْدِكُمْ وَ إِيّايَ فَارْهَبُونِ ( 40 )\r\nوَ آمِنُوا بِما أَنْزَلْتُ مُصَدِّقًا لِما مَعَكُمْ وَ لا تَكُونُوا أَوَّلَ كافِرٍ بِهِ وَ لا تَشْتَرُوا بِآياتي ثَمَنًا قَليلًا وَ إِيّايَ فَاتَّقُونِ ( 41 )\r\nلغت و اعراب :\r\nاسرائيل اسم عِبرانى است مركّب از اسر يعنى بندهء برگزيده و ايل يعنى اللَّه . و وَفى بالعهد و أوْفى به : انجام داد آن را ، و عَهِد الَيه - از باب عَلِم - : توصيه و سفارش نمود . عهد : پيمان ، توصيه و سفارش . و ايّاى منصوب است به فعلى مقدر كه فعل بعدى يعنى فارهبوا تفسيرش مىكند ، و همين‌طور است ايّاى فاتّقون . و اشترى المالَ : خريد آن را و فروخت آن را . و اشترى الثمن : تحصيل كرد مالى را كه مىتواند ثمن چيز ديگر باشد .\r\nتفسير :\r\n« يَا بَنِى إِسْرَآئِيلَ »\r\nخطاب به يهود در عصر نزول قرآن است كه اكثرشان از اولاد اسرائيل يعنى حضرت يعقوب بودند . و از اين آيه تا بيش از صد آيهء بعد ، خطاب‌ها متوجه به بنىاسرائيل و قوم يهود است و حدود دوازده قصه از ماجراهاى تاريخ آنها ذكر شده و در ضمن آنها به نعمت‌هاى متعددى از نعم الهى كه شامل حال آنها بوده اشاره گرديده كه همهء آنها مورد كفران قرار گرفته است .\r\n\r\n","description":"","footnote":"","page_name":" 68 ","page_number":68},
  {"content":"\r\n\r\n« اذْكُرُواْ نِعْمَتِىَ الَّتِى أَنْعَمْتُ عَلَيْكُمْ »\r\nيعنى : به ياد آوريد نعمت مرا كه بر شما ، يعنى بر گذشتگان شما از زمان موسى تا زمان نزول قرآن ، عطا كرده‌ام . امر در اين آيه ارشاد است به سپاسگزارى و طاعت آنها ، و « نعمت » جنس است كه شامل همهء افراد آن مىشود از قبيل بعثت پيامبران متعدد از ميان آنها مانند موسى و هارون تا عيسى بن مريم ، و نجات آنها از دست فرعونيان ، و گذشتن از رود نيل ، و نزول يكى از بزرگ‌ترين كتاب‌هاى آسمانى بر آنها يعنى تورات ، و رهايى از بت‌پرستى ، و اعطاى سنگى مكعب به آنها كه از چهار سطح از سطوح شش‌گانهء آن دوازده چشمه جارى مىشد ، و نزول منّ و سَلْوى در مدتى قريب چهل سال .\r\n\r\nياد كرد نعمتها ، وفاى به به عهد ، ايمان\r\n« وَ أَوْفُواْ بِعَهْدِى »\r\nيعنى : و به توصيه‌ها و سفارشات من كه هر يك به منزلهء گرفتن پيمانى مؤكّد است كه به وسيلهء عقول خود و هدايت پيامبرانتان گرفته شده وفا كنيد و دعوت انبياء گذشته و شرايع و كتاب‌هاى آسمانى آنها را مانند تورات و انجيل بپذيريد و عمل كنيد . و در روايات اهل بيت عليهم السلام آمده كه مراد ز عهد مأخوذ ، ايمان به پيامبر امّى عربى قرشى يعنى محمد صلى الله عليه و آله است كه خود ، خاتم پيامبران و شريعتش خاتم شرايع و كتابش آخرين كتاب آسمانى است و اين از قبيل ذكر مهم‌ترين مصداق است .\r\n« أُوفِ بِعَهْدِكُمْ وَإِيَّاىَ فَارْهَبُونِ »\r\nيعنى : تا من هم درخواست‌هاى شما را كه نظير پيمان است بپذيرم ؛ و تنها از مخالفت و غضب و عذاب من بترسيد و بس .\r\n« وَ ءَامِنُواْ بِمَآ أَنْزَلْتُ مُصَدِّقاً لِّمَا مَعَكُمْ »\r\nيعنى : و شما نيز همانند مسلمين به آنچه بر جامعهء بشرى فرو فرستاده‌ام ، يعنى قرآن كريم ، ايمان آوريد ، قرآنى كه مصدّق و مؤيّد آن ، چيزى است كه با شما و مورد عقيدهء شماست يعنى تورات ؛ بدين معنى كه همهء اوصافى را كه تورات دربارهء آن گفته واجد است و توافق مخبرٌ عنه با خبر ، تصديق خبر است ، و بدين معنى كه قرآن ، كتاب تورات و تمام احكام آن را تصديق دارد و حكم خدا مىداند ، هر چند كه خبر از انقضاء مدت برخى از احكام آن داده كه « نسخ » ناميده مىشود .\r\n« وَ لَاتَكُونُواْ أَوَّلَ كَافِرٍ بِهِ »\r\nيعنى : و شما طايفهء يهود نخستين كسان از اهل كتاب نباشيد كه كافر و منكر آن شوند . كلمهء\r\n\r\n","description":"","footnote":"","page_name":" 69 ","page_number":69},
  {"content":"\r\n\r\n« اول » جنس و مراد ، جمع است ، زيرا وجههء سخن با يهود مدينه است كه نخستين كسانى بودند كه اين كتاب به آنها عرضه شد و اگر نمىپذيرفتند نخستين منكر مىبودند .\r\n« وَ لَاتَشْتَرُواْ بَآيَاتِى ثَمَناً قَلِيلًا »\r\nاين خطاب متوجه علماى تورات و كسانى است كه آن را براى ملت يهود مىخواندند و تفسير مىكردند ، و چون حكمى مخالف عمل سران يا ثروتمندان يهود مىشد از آنها مالى مىگرفتند و نوشتهء تورات واقعى را به نفع آنان تغيير مىدادند . و نيز آياتى از تورات را كه در حقّ پيامبر اسلام و صدق نبوت و دعوت ، و توصيف شخص او و دين و كتاب او بوده تحريف مىكردند كه مبادا مردم به او ايمان آورند و رياست روحانى و منافع دنيوى آنها به خطر افتد . و اينهاست ثمن قليلى كه به وسيلهء حذف يا تحريف يا اضافهء در تورات ، دريافت مىكردند . « ثمن » مالى است كه در مقابل اشياء و اجناس پرداخت مىشود .\r\nو براى همين خيانت‌هاى عظيم كه سبب شد طوايفى به نام يهود ، به مرور زمان تا روز قيامت از دين حقيقى الهى خويش محروم بمانند ، فرمود : « وَ إِيَّاىَ فَاتَّقُونِ » و تنها از من پروا كنيد و بس .\r\nوَ لا تَلْبِسُوا الْحَقَّ بِالْباطِلِ وَ تَكْتُمُوا الْحَقَّ وَ أَنْتُمْ تَعْلَمُونَ ( 42 )\r\nوَ أَقيمُوا الصَّلاةَ وَ آتُوا الزَّكاةَ وَ ارْكَعُوا مَعَ الرّاكِعينَ ( 43 )\r\nلغت :\r\nلَبِس الثوبَ - از باب عَلِم - : پوشيد لباس را و پوشانيد آن را . و لَبَس عليه الامرَ - از باب ضَرَب - : كار را بر وى مخلوط و مشتبه كرد ؛ و اين كنايه است . ركوع : مطلق انحنا و خم‌شدن ، و نيز انحنا با هيئت خاص در شرع ؛ و تواضع .\r\nتفسير :\r\n« وَ لَاتَلْبِسُواْ الْحَقَّ بِالْبَاطِلِ وَ تَكْتُمُواْ الْحَقَّ وَ أَنتُمْ تَعْلَمُونَ »\r\nاين آيات از تتمهء خطاب‌هاى با بنىاسرائيل است .\r\nيعنى : حق را به صورت باطل جلوه ندهيد و نيز حق را پنهان نسازيد در حالى كه از عمل خود و زشتى و حرمت آن باخبريد . و اين خطاب مصاديق فراوانى دارد ، مانند پرستيدن بت به دعوى\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nمقرِّبيت و شفاعت و توان وى بر برآوردن حاجت ، كه او را با خدا مشتبه كرده ، قدرت و مقام خدا را در آن موارد پنهان مىكنند . و مانند ادعاى نبوت و امامت و ولايت ، كه امام اصل و ولايتش مستور مىگردد . و اختراع دين و شريعت و جعل هر حكم بدعتى كه سبب فراموشى حق مىشود .\r\n« وَ أَقِيمُواْ الصَّلَاةَ »\r\nيعنى : و نماز را برپا نگه داريد . خود بخوانيد و وسيلهء نماز خواندن زن و فرزند و ارحام و مجتمع خويش باشيد . و مراد از نماز ، اعم از اقسام شش‌گانهء واجب و ارقام غيرمحصور مستحب آن است .\r\nپس امر « أقيموا » براى مطلق طلب و قدر مشترك ميان وجوب و استحباب است ، و ممكن است براى ارشاد و هدايت به اوامر اوّليه‌اى باشد كه متعلق به مصاديق نماز شده است ، يعنى أطيعوا أوامرَ الصلاة .\r\n« وَ ءَاتُواْ الزَّكَاةَ »\r\nيعنى : و زكات را - زكات عام و خاص را - بپردازيد . زكات عام عبارت است از انفاق بر فقرا و مستمندان طبق سيرهء عقلائيهء جارى در ميان مردم جهان و در ميان صاحبان همهء اديان به اقتضاى غريزهء نوع‌دوستى و رحمت و عواطف انسانى . و مراد از كلمهء « زكات » مكرّر در سوره‌هاى مكّيّهء قرآن همين قسم است . و زكات خاص عبارت است از آنچه در شريعت اسلام بر اموال نُه‌گانهء هر مكلّفى وضع شده كه در موارد هشت‌گانه مصرف شود ، با اختلاف مقدار آن برحسب اختلاف متعلّق آن ، با شرايط خاص . و مراد از امر به زكات نيز اعم از واجب و مستحب است ، و يا ارشاد است .\r\n« وَ ارْكَعُواْ مَعَ الرَّاكِعِينَ »\r\nيعنى : در مقابل اوامر خدا همراه ساير مسلمين سر فرود آريد . و يا آن كه به نماز جماعت برويد و همراه نمازگزاران و ركوع كنندگان نماز و ركوع به‌جا آوريد .\r\nأَ تَأْمُرُونَ النّاسَ بِالْبِرِّ وَ تَنْسَوْنَ أَنْفُسَكُمْ وَ أَنْتُمْ تَتْلُونَ الْكِتابَ أَ فَلا تَعْقِلُونَ ( 44 )\r\nوَ اسْتَعينُوا بِالصَّبْرِ وَ الصَّلاةِ وَ إِنَّها لَكَبيرَةٌ إِلّا عَلَى الْخاشِعينَ ( 45 )\r\nالَّذينَ يَظُنُّونَ أَنَّهُمْ مُلاقُوا رَبِّهِمْ وَ أَنَّهُمْ إِلَيْهِ راجِعُونَ ( 46 )\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nلغت و اعراب :\r\nاستفهام أتأمرون انكارى است . بِرّ مشتقّ از بَرّ - به فتح - به معناى صحراى وسيع است و مراد توسعهء در خيرات است . مراد از كتاب اعم از تورات و انجيل و قرآن است . الذين صفت خاشعين است .\r\nيظنّون : گمان مىكنند ، علم دارند .\r\nتفسير :\r\n\r\nيارى گرفتن از شكيبايى در نماز\r\n« أَتَأْمُرُونَ النَّاسَ بِالْبِرِّ وَتَنسَوْنَ أَنفُسَكُمْ وَأَنتُمْ تَتْلُونَ الْكِتَابَ أَفَلَا تَعْقِلُونَ »\r\nخطاب عام است به همهء مكلّفين و خاصّه به علماى يهود و نصارا كه در زمان نزول آيات ، تماسى بيشتر با مسلمين داشتند . و معنى آيه اين است : آيا مردم را به نيكى و انجام خيرات فرمان مىدهيد و خودتان را فراموش مىكنيد در حالى كه شما كتاب آسمانى تورات يا انجيل يا قرآن مىخوانيد ، آيا نمىانديشيد ؟\r\nمراد از « بِرّ » همهء خيرات اعتقادى و عملى و فردى و اجتماعى است ، از مصاديق مورد نظر در آيه ، برخى از علماى يهود و نصارا هستند كه در خلوت ، در مقام نصيحت به پيروان خود مىگفتند برويد به محمد صلى الله عليه و آله ايمان آوريد ، و خود ايمان نمىآوردند . و غرض در آيه نهى از امر به خير نيست ، زيرا وجوب يا استحباب امر به خير و معروف ، مشروط به عمل امر كننده نيست ، بلكه مقصود نهى از نسيان تكليف خود است ، و اشاره به اين است كه ترك عمل به خير از امر كنندهء به آن ، زشت‌تر از ترك غير اوست .\r\n« وَ اسْتَعِينُواْ بِالصَّبْرِ وَ الصَّلَا ةِ »\r\nو حقيقتِ « صبر » تسلّط شخص بر نفس خود و قدرتِ قرار دادنِ آن ، تحت ارادهء عقل است ، و اين يكى از بارزترين صفات انسانى و مهم‌ترين كمالات نفسانى است ، و شمار زيادى از صفات برجستهء انسان از اين صفت نشأت گرفته و يا از مصاديق آن است . مثلًا به كاربردن صبر در مبارزه با دشمن تحقّق بخش عنوان شجاعت ، و در مرحلهء بذل مال ، تحقق بخش عنوان سخاوت ، و در مقام اجتناب از شهوات ، مصداق عنوان عفّت ، و در مورد انجام وظايف الهى مصداق عنوان عدالت است ، و از اين رو در آيه وسيلهء استعانت شمرده شده است .\r\nو مراد از « صلاة » خضوع در برابر خداست كه يكى از معانى لغوى آن است ، يا خصوصِ نماز است و آن نيز والاترين وسيله براى وصول به اهداف انسانى است . و در اين آيه « مستعانٌ له » يعنى\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nچيزى كه بايد براى آن استعانت خواست ، ذكر نشده و حذفش علامت عموم است ، يعنى در تمام امور دنيوى و اخروى از صبر و صلاة استعانت بجوييد .\r\n« وَ إِنَّهَا لَكَبِيرَةٌ إِلَّا عَلَى الْخَاشِعِينَ »\r\nمرجع ضمير « انَّها » استعانت است يا صلاة ، و مراد اين است كه تحصيل صفت صبر و استعانت به وسيلهء آن بر امور ، و همچنين انجام نماز صحيح و تام كه « قربانُ كُلِّ تقىٍّ » و « تَنهى عَنِ الفحشاءِ و المنكر » باشد تا سبب تأثير در امور انسان بشود ، براى همه ، مرحله‌اى بزرگ و سنگين است جز براى خاشعان ، يعنى كسانى كه قلبشان در مقابل خداوند تسليم و رام است .\r\n« الَّذِينَ يَظُنُّونَ أَنَّهُم مُّلَاقُوا رَبِّهِمْ »\r\n\r\nآسانى نماز باخشوع\r\n« ظنّ » در لغت به معنى گمان است ، يعنى راجح بودن يكى از دو طرف احتمال ، و به معنى علم نيز آمده است ، و ظاهراً در مواردى كه در اصول عقايد و امور يقينى استعمال مىشود به معنى يقين مىآيد . پس معناى آيه اين است : خاشعان كسانى هستند كه يقين دارند خدا را ملاقات خواهند كرد ، يعنى معتقد به معادند و مىدانند پس از مرگ حياتى ديگر و ملاقات با پروردگار هست . و مراد از ملاقات پس از مرگ با اينكه در دنيا نيز انسان نظير همهء موجودات ، در محضر حق و لقاى اوست ، اين است كه لقاء و حضور مراتبى دارد و انسان پس از مرگ گويى نزديك‌تر به خدا شده ، فرشتگان و ارواح حاضرين محضر او را مشاهده مىكند ، خدا و نزديكان درگاهش با او سخن مىگويند و فضاى عالم برزخ را نوعى از حضور مىبيند ، و بالاخره مظاهر جلال و جمال ربوبى در برزخ خيلى روشن‌تر از دنيا بر او جلوه مىكند و اين مرحلهء جديدى از لقاء اللَّه است .\r\n« وَأَنَّهُمْ إِلَيْهِ رَاجِعُونَ »\r\nعطف است به مفعولِ يظنّون ، يعنى آنها يقين دارند كه ملاقات خدا تنها در حيات برزخى نيست ، بلكه پس از آن نيز موتى از برزخ و حياتى ديگر در قيامت است كه آخرين مرحلهء رجوع به حضرت حق و ملاقات اوست . و اين معنا براى آيه از آيهء « رَبَّنَا أَمَتَّنَا اثْنَتَيْنِ وَأَحْيَيْتَنَا اثْنَتَيْنِ » [ غافر ، 11 
  ] استفاده مىشود .\r\nيا بَني إِسْرائيلَ اذْكُرُوا نِعْمَتِيَ الَّتي أَنْعَمْتُ عَلَيْكُمْ وَ أَنّي فَضَّلْتُكُمْ عَلَى الْعالَمينَ ( 47 )\r\nوَ اتَّقُوا يَوْمًا لا تَجْزي نَفْسٌ عَنْ نَفْسٍ شَيْئًا وَ لا يُقْبَلُ مِنْها شَفاعَةٌ وَ لا يُؤْخَذُ مِنْها عَدْلٌ وَ لا هُمْ يُنْصَرُونَ ( 48 )\r\n\r\n","description":"","footnote":"","page_name":" 73 ","page_number":73},
  {"content":"\r\n\r\n\r\nبنى اسرائيل در قرآن ونعمت ها و گرفتاريهاى آن\r\nلغت :\r\nنعمت جنس است و دلالت بر جمع دارد . جزى عنه دَيناً : بدهى او را به عهده گرفت و كفايت كرد . عدل - به فتح و كسر - : مثل و عوض .\r\nتفسير :\r\n« يَا بَنِى إِسْرَآئِيلَ اذْكُرُوا نِعْمَتِىَ الَّتِى أَنْعَمْتُ عَلَيْكُمْ وَ أَنِّى فَضَّلْتُكُمْ عَلَى الْعَالَمِينَ »\r\nخطاب به همهء اولاد اسرائيل يعنى حضرت يعقوب است از زمان وى تا زمان نزول آيه ، طبق مرسوم در كلام كه عملِ صادر شده از يك نفر يا چند نفر از طايفه‌اى را به همهء آنها نسبت مىدهند .\r\nيعنى « اى گروه بنىاسرائيل ، نعمت‌هاى مرا كه در طول تاريخ به شما عطا كرده‌ام به ياد آريد و خاصّه اين نعمت كه شما را بر همهء جهانيان عصرتان برترى بخشيدم » . و ما اكثر نعمت‌هاى مورد اشارهء آيه را در تفسير آيهء 40 همين سوره ذكر كرديم .\r\n« وَ اتَّقُواْ يَوْماً لَّاتَجْزِى نَفْسٌ عَن نَفْسٍ شَيْئاً »\r\nيعنى : و پروا كنيد از روزى كه - يعنى از غضب و عذاب خدا در روزى كه - هيچ نفسى از نفس ديگر نمىتواند چيزى را متكفّل شود و بر عهده گيرد .\r\n« وَ لَايُقْبَلُ مِنْهَا شَفَاعَةٌ »\r\nيعنى : و از هيچ شخصى در آن روز ، شفاعت و وساطت بالاستقلال و بدون اجازهء خدا پذيرفته نمىشود ، خواه وساطت در پذيرش عمل ، يا افزونى پاداش ، يا ترفيع درجه ، يا عفو از گناه و اسقاط كيفر ، يا تخفيف مجازات ، و خواه غير اينها .\r\n« وَ لَايُؤْخَذُ مِنْهَا عَدْلٌ وَ لَاهُمْ يُنْصَرُونَ »\r\nيعنى : و در آن روز از احدى در مقابل افراط و تفريطهايش عوضى قبول نمىشود ، و هرگز آنها يارى نمىشوند ، كه مثلًا كسى بتواند بر دستگاه قضايى آن روز ، پاداشى بر عملشان يا اسقاط كيفرشان را تحميل كند و يا از دخول آنها در آتش جلوگيرى نمايد .\r\nبدان كه ظاهر اين آيهء شريفه و آيات ديگرى مانند « أَنْفِقُوا مِمَّا رَزَقْنَاكُم مِن قَبْلِ أَن يَأْتِيَ يَوْمٌ لَا بَيْعٌ فِيهِ وَلَا خُلَّةٌ وَلَا شَفَاعَةٌ » [ بقره ، 254 
  ] و « مَا لِلظَّالِمِينَ مِنْ حَمِيمٍ وَلَا شَفِيعٍ يُطَاعُ - غافر ، 18 » و « فَمَا لَنَا مِن شَافِعِينَ وَلَا صَدِيقٍ حَمِيمٍ » [ شعراء ، 100 و 101 
  ] نفى مطلق شفاعت است به گونه‌اى كه در آن روز از هيچ كسى راجع به هيچ موضوعى شفاعت پذيرفته نيست . لكن بىترديد هر عموم و اطلاقى\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nدر اين مورد باشد توسط آيات ديگر ، تخصيص و تقييد خورده و اصل شفاعت در روز قيامت ، ثابت و جزء مسلّمات اسلام و معتقدات قطعى مسلمين است و قطعاً عده‌اى در آن روز شفاعت خواهند كرد ، مانند پيامبر اكرم صلى الله عليه و آله و ائمهء معصومين عليهم السلام از اولاد او و عدّه‌اى از فرشتگان الهى و علما و شهدا و بندگان صالح خداوند ، و گذشته از همه ، شفاعت خود خداوند يعنى فضل و رحمتش در مقابل عدل و غضبش آن‌گاه كه همهء شفاعت‌ها انجام يافت و اميد برخى از مجرمان از همه‌جا بريده شد .\r\nاين آيات ، شاهد ثبوت اصل شفاعت و برخى از فروع آن است :\r\n« قُل لِلَّهِ الشَّفَاعَةُ جَمِيعاً » [ زمر ، 44 
  ] .\r\n« لَيْسَ لَهُم مِن دُونِهِ وَلِىٌّ وَ لَاشَفِيعٌ » [ انعام ، 51 
  ] .\r\n« وَ لَايَشْفَعُونَ إِلَّا لِمَنِ ارْتَضَى . . . » [ انبياء ، 28 
  ] .\r\n« لَّا يَمْلِكُونَ الشَّفَاعَةَ إِلَّا مَنِ اتَّخَذَ عِندَ الرَّحْمنِ عَهْداً » [ مريم ، 87 
  ] . « يَوْمَئِذٍ لَّاتَنفَعُ الشَّفَاعَةُ إِلَّا مَن أَذِنَ لَهُ الرَّحْمنُ وَرَضِىَ لَهُ قَوْلًا » [ طه ، 109 
  ] . « وَ كَم مِن مَلَكٍ فِى السَّمَاوَاتِ لَاتُغْنِى شَفَاعَتُهُمْ شَيْئاً إِلَّا مِن بَعْدِ أَن يَأْذَنَ اللَّهُ لِمَن يَشَآءُ وَ يَرْضَى » [ نجم ، 26 
  ] .\r\nوَ إِذْ نَجَّيْناكُمْ مِنْ آلِ فِرْعَوْنَ يَسُومُونَكُمْ سُوءَ الْعَذابِ يُذَبِّحُونَ أَبْناءَكُمْ وَ يَسْتَحْيُونَ نِساءَكُمْ وَ في ذلِكُمْ بَلاءٌ مِنْ رَبِّكُمْ عَظيمٌ ( 49 )\r\nلغت و اعراب :\r\nاذ متعلّق است به اذكروا ى مقدّر . سامه العمَلَ - از باب نَصَر - : آن عمل را بر او تحميل كرد . سوء العذاب از قبيل اضافهء صفت به موصوف است . تذبيح زياده‌روى در كشتار است نظير قتل عام . استحياء به معناى طلب‌الحياة يا ازالةالحياء است .\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nتفسير :\r\n\r\nمعجزات حضرت عيسى ( ع )\r\n« وَ إِذْ نَجَّيْنَاكُمْ مِّنْ ءَالِ فِرْعَوْنَ يَسُومُونَكُمْ سُوءَ الْعَذَابِ يُذَبِّحُونَ أَبْنَآءَكُمْ وَ يَسْتَحْيُونَ نِسَآءَ كُمْ »\r\nيعنى : اى بنىاسرائيل به ياد آوريد هنگامى را كه شما را از چنگال فرعونيان - يعنى اولاد فرعون اول - نجات داديم ، كه بر شما بدترين عذاب و شكنجه را تحميل مىكردند ، پسران شما را قتل عام مىنمودند و زنان شما را زنده نگه مىداشتند .\r\n« وَ فِى ذَ لِكُمْ بَلَآءٌ مِّن رَبِّكُمْ عَظِيمٌ »\r\nكلمهء « ذلك » محتمل است اشاره به نجات باشد يعنى در اين نجات براى شما امتحانى بزرگ بود ، كه آيا شكر آن را بجا مىآوريد يا نه . و محتمل است اشاره به « سوء العذاب » باشد ، يعنى در اين شكنجهء سخت امتحانى بزرگ بود ، كه رو به اصلاح مىرويد يا دوباره رو به گناه خواهيد آورد .\r\nوَ إِذْ فَرَقْنا بِكُمُ الْبَحْرَ فَأَنْجَيْناكُمْ وَ أَغْرَقْنا آلَ فِرْعَوْنَ وَ أَنْتُمْ تَنْظُرُونَ ( 50 )\r\nلغت :\r\nفَرَقَ الشىءَ - از باب ضَرَب و نَصَر - : شكافت آن را و جدا كرد . باء در بكم البحر يا سببيه است و يا به معنى لام .\r\nتفسير :\r\n« وَ إِذْ فَرَقْنَا بِكُمُ الْبَحْرَ فَأَنْجَيْنَاكُمْ »\r\nيعنى : و به ياد آوريد هنگامى را كه دريا را براى شما يا با ورود شما شكافتيم ، پس شما را نجات داديم . گفته شده كه مراد از دريا رود نيل است كه همانند دريا موّاج بود . لكن ظاهر آيات ديگر قرآن كريم اين است كه آن آب ، رودخانه نبوده بلكه درياى حقيقى بوده ، مانند بحر احمر و غيره ، زيرا مفاد آيهء « فَكَانَ كُلُّ فِرْقٍ كَالطَّوْدِ الْعَظِيمِ » [ شعراء ، 63 
  ] اين است كه چون موسى عصا را بر دريا زد دوازده جادهء وسيع كه كف زمينش خشك بود براى عبور ششصدهزار اسرائيلى پديد آمد و ديوارهاى يازده‌گانه از آب ، ميان جاده‌ها هر يك مانند كوهى بزرگ بود ؛ و ارتفاع كوه بزرگ حداقل بايد چند صدمتر باشد ، پس بىترديد طول راه‌ها و ارتفاع ديوارها بسيار زياد بوده ، و اين امر در غير دريا محقّق نمىشود .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\n« وَ أَغْرَقْنَآ ءَالَ فِرْعَوْنَ وَ أَنتُمْ تَنْظُرُونَ »\r\nيعنى : و فرعونيان - يا فرعون و نسل او را - در آب غرق كرديم در حالى كه شما شكافته شدن دريا و نجات خود و غرق شدن آنها را مىنگريستيد . زيرا موسى در مقابل چشمانشان عصا را به دريا زد و راه‌ها پيدا شد و اسباط دوازده‌گانه هر يك از جاده‌اى روانه گشتند و از سوى ديگر دريا بيرون آمدند ، سپس نگريستند كه فرعونيان جاده‌هاى ميان دريا را مىپيمايند و به ناگاه آن آب‌ها به هم آمد و ديواره‌هاى عظيم آب بر سر آنها فروريخت و همه غرق شدند . و يا آن كه چون پس از ساعت‌ها پيكرهاى آنها و اسبانشان از دريا بر سطح آب آمد آنها را مىنگريستيد .\r\nوَ إِذْ واعَدْنا مُوسى أَرْبَعينَ لَيْلَةً ثُمَّ اتَّخَذْتُمُ الْعِجْلَ مِنْ بَعْدِهِ وَ أَنْتُمْ ظالِمُونَ ( 51 )\r\nثُمَّ عَفَوْنا عَنْكُمْ مِنْ بَعْدِ ذلِكَ لَعَلَّكُمْ تَشْكُرُونَ ( 52 )\r\nتفسير :\r\n« وَ إِذْ وَ اعَدْنَا مُوسى أَرْبَعِينَ لَيْلَةً »\r\nيعنى : و به ياد آوريد زمانى را كه با موسى وعده نهاديم كه چهل شبانه روز در حضور ما باشد ، زيرا موسى به قوم خود گفته بود چون از شرّ فرعونيان رهايى يابيم براى شما از سوى خداوند و از آسمان رحمت ، كتابى بياورم كه حاوى همهء علوم و فنون دنيوى و اخروى باشد . و طبق اين وعده ، موسى از جانب حق به سفر چهل شبانه روزى دعوت شد . و اطلاق « ليله » ( شب ) براى اين است كه در سال قمرى شب اصالت دارد و روز تابع آن است . منقول است كه اول اين سفر ابتداى ماه ذىقعده و پايان آن دهم ذىحجة بود ، كه موسى ماه ذىقعده را روزه بگيرد و در دههء اول ذىحجه تورات را به طور كامل تلقى و دريافت كند ، و اين مطلب در ذيل آيهء 142 از سورهء اعراف بيان شده است .\r\n« ثُمَّ اتَّخَذْتُمُ الْعِجْلَ مِنْ بَعْدِهِ وَ أَنتُمْ ظَالِمُونَ »\r\nيعنى : آن‌گاه ، پس از آن كه موسى از ميان شما رفت گوساله را به خدايى ، يعنى به ربوبيت ، گرفتيد در حالى كه شما در اين كردار ، ظالم و ستمگر بوديد ؛ يعنى ظالم به خداوند كه جمادى پست\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nرا با مقام قدس الهى انباز كرديد ، و ظالم به خودتان كه عقايد خود را با اين اعتقاد پليد آلوده ساختيد و كرامت انسانى خود را خدشه‌دار نموديد ، و ظالم به نسل آيندهء خود كه اين عقيدهء باطل و سيرهء عملى زشت را در ميان آنها به ارث گذاشتيد ، و ظالم به پيامبران آينده كه بايد در طول تاريخ مبارزهء طاقت‌فرسايى براى زدودن اين شرك انجام دهند .\r\n« ثُمَّ عَفَوْنَا عَنكُمْ مِّن بَعْدِ ذَ لِكَ لَعَلَّكُمْ تَشْكُرُونَ »\r\nيعنى : آن‌گاه ، پس از ارتكاب اين خطاى عظيم ، از شما به خاطر توبه و پشيمانى درگذشتيم شايد در آينده سپاس گزاريد و ديگر به اين‌گونه گناهان و ناسپاسىها آلوده نشويد .\r\nتفسير :\r\n« وَ إِذْ ءَاتَيْنَا مُوسَى الْكِتَابَ وَ الْفُرْقَانَ لَعَلَّكُمْ تَهْتَدُونَ » ( 53 )\r\nيعنى : و به خاطر آوريد هنگامى را كه در كوه طور به موسى كتاب و فرقان داديم ، شايد شما هدايت يابيد .\r\nمراد از « كتاب » ، حقيقت تورات است كه رهين كتابت در ورق و تكلّم به زبان و تصور در ذهن نيست و اطلاق اسم كتاب بر آن به لحاظ مكتوب بالفعل بودن در آن لوح محفوظ يا مكتوب بالقوه بودن آن در صفحات تورات‌هايى است كه پس از موسى نگاشته شده است . در روايات آمده كه خداوند تورات را در كوه طور از آغاز تا پايان ، در سه شبانه‌روز با صدايى كه خود آفريده بود به گوش موسى بخواند و موسى همه را در يك حال خاص مانند قيام مستمر فرا گرفت و حفظ كرد و آن چنان مجذوب آواى الهى گشت كه چون در ميان مردم وارد شد همهء صداها مدتى براى او ناآشنا و آزار دهنده بود .\r\n« فرقان » مصدر به معناى فاعل است يا به معناى وسيلهء جدا كردن بين اشياء . و محتمل است كه مراد از اين كلمه نيز تورات باشد به لحاظ آن كه در عصر خود جدا كنندهء ميان حق و باطل در تمام امور بود . و نيز محتمل است كه مراد از آن ، دين موسى باشد كه جدا كنندهء بين حلال و حرام است . و ممكن است كه معجزات موسى باشد كه سبب جدا شدن و تميزدادن حق از باطل بود .\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nوَ إِذْ قالَ مُوسى لِقَوْمِهِ يا قَوْمِ إِنَّكُمْ ظَلَمْتُمْ أَنْفُسَكُمْ بِاتِّخاذِكُمُ الْعِجْلَ فَتُوبُوا إِلى بارِئِكُمْ فَاقْتُلُوا أَنْفُسَكُمْ ذلِكُمْ خَيْرٌ لَكُمْ عِنْدَ بارِئِكُمْ فَتابَ عَلَيْكُمْ إِنَّهُ هُوَ التَّوّابُ الرَّحيمُ ( 54 )\r\nلغت :\r\nعِجل : گوساله . برأه - از باب مَنَع - : او را از عدم آفريد ، و بارئ به معناى خالق است كه در سه جاى قرآن آمده است .\r\nتفسير :\r\n« وَ إِذْ قَالَ مُوسَى لِقَوْمِهِ يَاقَوْمِ إِنَّكُمْ ظَلَمْتُمْ أَنفُسَكُم بِاتِّخَاذِكُمُ الْعِجْلَ »\r\nيعنى : و ياد آوريد زمانى را كه موسى پس از آن كه از طور بازگشت و امّت خود را دچار انحراف عظيم شرك ، و گرفتار عمل پليد و گناه بزرگ گوساله‌پرستى ديد ، بر اساس وظيفهء خطير نبوت و رحمت و دلسوزى قومى ، به آنان گفت : اى قوم من ، شما بدين سبب كه گوساله را به خدايى گرفتيد بر خويش ستم كرديد ،\r\n« فَتُوبُواْ إِلَى بَارِئِكُمْ فَاقْتُلُواْ أَنفُسَكُمْ »\r\nيعنى : پس بايد به‌سوى خالق خود - ذات اقدسى كه شما را از كتم عدم به وجود آورده - باز گرديد و خود را بكشيد ، يعنى هواهاى نفس و طغيان‌هاى هوس را به واسطهء عمل به تورات و رياضت شرعى و تصفيهء روح و تكميل اعمال ، سركوب نماييد و اين معناى كشتن نفس است . و برخى گفته‌اند : مراد از كشتن خود ، كشتن كسانى از خود آنهاست كه از پرستش گوساله توبه نكرده بودند .\r\n« ذلِكُمْ خَيْرٌ لَّكُمْ عِندَ بَارِئِكُمْ »\r\nيعنى : موسى گفت : اين گونه توبه براى شما در نزد خالقتان بهتر است .\r\n« فَتَابَ عَلَيْكُمْ إِنَّهُ هُوَ التَّو ابُ الرَّحِيمُ »\r\nظاهر اين جمله اين است كه آنها توبه كردند و طبق دستور موسى شروع به قتل نفس كردند و پيش از آن كه توبهء آنها به پايان برسد و عمل آنها تكميل گردد توبهء حق به آنها رسيد ، يعنى : خدا عطف توجه كرد و توبه‌شان را قبول نمود و از اين رو موسى جملهء فوق را گفت . يعنى خدا به شما عطف توجه نمود ، زيرا خداوند بسيار توبه‌پذير و مهربان است .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nوَ إِذْ قُلْتُمْ يا مُوسى لَنْ نُؤْمِنَ لَكَ حَتّى نَرَى اللّهَ جَهْرَةً فَأَخَذَتْكُمُ الصّاعِقَةُ وَ أَنْتُمْ تَنْظُرُونَ ( 55 )\r\nثُمَّ بَعَثْناكُمْ مِنْ بَعْدِ مَوْتِكُمْ لَعَلَّكُمْ تَشْكُرُونَ ( 56 )\r\nلغت و اعراب :\r\nجَهَرَ الأمرَ و بالأمر : آن را آشكار ساخت . جهرةً يعنى علانيةً ، مفعول مطلق است يا حال از فاعل يا مفعول نَرى .\r\nتفسير :\r\n« وَ إِذْ قُلْتُمْ يَا مُوسَى لَن نُؤْمِنَ لَكَ حَتَّى نَرَى اللَّهَ جَهْرَةً »\r\nبه گفتهء تاريخ ، موسى براى سفر به كوه طور براى توبه و اعتذار از عبادت گوساله ، يا براى دريافت كتاب عظيم تورات ، هفتصد نفر از ميان قوم خود برگزيد و از ميان آنها هفتاد نفر انتخاب كرد و همگى روانهء طور شدند . چون به ساحت اقدس حق و وادى مقدس طُوى رسيدند موسى با خداى خود در نزد آنان صحبت كرد و آنها هم كلام خدا را شنيدند ، و آن‌جا بود كه گفتند : اى موسى ، ما هرگز تو را باور نخواهيم داشت تا آن‌گاه كه خدا را به چشم خويش آشكارا ببينيم تا دربارهء صدق گفتارت و راستى توراتت از خود او بپرسيم .\r\n« فَأَخَذَتْكُمُ الصَّاعِقَةُ وَ أَنتُمْ تَنْظُرُونَ »\r\nيعنى : پس به خاطر درخواست ناممكن و غير معقولتان آتشى از آسمان فرود آمد و شما را فرا گرفت و اين در حالى بود كه آمدن آتش و فراگرفتن و هلاك شدن خود را مىنگريستيد .\r\n« ثُمَّ بَعَثْنَاكُم مِّن بَعْدِ مَوْتِكُمْ لَعَلَّكُمْ تَشْكُرُونَ »\r\nخطاب به بنىاسرائيل عصر قرآن ، از باب نسبت اعمال اوايل ملتى به اواخر آنها به جهت انتساب و رضايتى كه به كار آنها داشتند ، مىفرمايد : آن‌گاه شما را پس از مرگتان برانگيختيم و زنده كرديم شايد سپاس گزاريد كه دوباره زنده شديد و توفيق توبه يافتيد .\r\nوَ ظَلَّلْنا عَلَيْكُمُ الْغَمامَ وَ أَنْزَلْنا عَلَيْكُمُ الْمَنَّ وَ السَّلْوى كُلُوا مِنْ طَيِّباتِ ما رَزَقْناكُمْ وَ ما ظَلَمُونا وَ لكِنْ كانُوا أَنْفُسَهُمْ يَظْلِمُونَ ( 57 )\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nلغت و اعراب :\r\nظَلَّلَه على زيدٍ : سايهء آن را بر سر زيد افكند ، آن را سايبان زيد قرار داد . غمام : ابر يا ابر سفيد . اضافهء طيّبات به ما ى موصوله اضافهء صفت به موصوف است ، يعنى ممّا رزقنا كم من الطيّبات .\r\nتفسير :\r\n« وَ ظَلَّلْنَا عَلَيْكُمُ الْغَمَامَ » اشاره به برخى از نعمت‌هاى ديگر است كه خدا به بنىاسرائيل عطا كرده بود در سفرى كه به دستور خدا از مصر به شام روانه مىشدند و در صحرايى بىآب و علف واماندند و آفتاب گرم و سوزان بر سرشان تابيد تا جانشان از تشنگى و گرسنگى به خطر افتاد و موسى براى آنها دعا نمود . در اين‌باره خدا خطاب به بنىاسرائيل مىفرمايد : و ابرى متراكم را بر بالاى سرتان سايبان كرديم .\r\n« وَ أَنزَلْنَا عَلَيْكُمُ الْمَنَّ وَ السَّلْوى »\r\nيعنى : و بر شما منّ و سلوى فرود آورديم .\r\n« منّ » به شيرهء درخت و به ترنجبين كه دارويى است شيرين و بر روى برخى از خارها مىنشيند اطلاق مىشود ، و به هر حال ماده‌اى آن گونه را خداوند براى آنها در آن صحراى وسيع از آسمان به رنگ برف و همانند برف فرو مىباريد و آنها آن را جمع كرده ، غذاى خود مىكردند . و ممكن است « منّ » مصدر به معناى « مايُمَنّ به » باشد ، اشاره به خوراكىهاى مختلفى كه با فروريختن آنها از آسمان ، بر آنها منّت مىنهاد . و « سَلوى » مرغ كبك است كه انبوهى نامحدود از آن همراه نسيم جنوب ، پَرزنان بر آنها فرود مىآمدند و آنها مىگرفتند . و گفته شده كه در برابرشان مىنشستند و رام مىشدند و آنها هم صيد مىكردند .\r\n« كُلُواْ مِن طَيِّبَاتِ مَا رَزَقْنَاكُمْ »\r\nيعنى : به آنها گفتيم : از آنچه روزى شما كرده‌ايم كه همه پاكيزه است بخوريد .\r\n« وَ مَا ظَلَمُونَا وَلكِن كَانُواْ أَنفُسَهُمْ يَظْلِمُونَ »\r\nيعنى : و پس از آن همه نعمت ، باز ناسپاسى كردند ، اما با اين ناسپاسى ، به ما ستم نكردند بلكه پيوسته بر خويشتن ستم مىكردند .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nوَ إِذْ قُلْنَا ادْخُلُوا هذِهِ الْقَرْيَةَ فَكُلُوا مِنْها حَيْثُ شِئْتُمْ رَغَدًا وَ ادْخُلُوا الْبابَ سُجَّدًا وَ قُولُوا حِطَّةٌ نَغْفِرْ لَكُمْ خَطاياكُمْ وَ سَنَزيدُ الْمُحْسِنينَ ( 58 )\r\nفَبَدَّلَ الَّذينَ ظَلَمُوا قَوْلًا غَيْرَ الَّذي قيلَ لَهُمْ فَأَنْزَلْنا عَلَى الَّذينَ ظَلَمُوا رِجْزًا مِنَ السَّماءِ بِما كانُوا يَفْسُقُونَ ( 59 )\r\nلغت و اعراب :\r\nقريه : مجتمع انسانى و امكنهء اجتماع اعم از شهر و روستا . رَغد العيش - از باب عَلِم - : گوارا شد ، وسعت يافت . و رغد جمع راغد ، حال است از فاعلِ كلوا يعنى مرفّهين . و حطّة يعنى درخواست سقوط و ريزش گناه ؛ خبر مبتداء محذوف ، و تقدير آن مسألتنا حطّة است . رجز - به فتح و ضم - :\r\nنجس ، گناه و عذاب . قولًا غير الّذى مفعول دوم بدّل است و مفعول اول ، القول مقدّر است .\r\nتفسير :\r\n« وَ إِذْ قُلْنَا ادْخُلُواْ هذِهِ الْقَرْيَةَ »\r\nبنىاسرائيل به سبب غضب خدا در تيه يعنى صحرايى ميان مصر و شامات به مدت چهل سال سرگردان شدند ، و پس از آن مأموريت يافتند كه به‌سوى قريه‌اى كه بيت‌المقدس بود يا اريحا كه نزديك هم‌اند حركت كنند و وارد آن گردند . مىفرمايد : به ياد آوريد وقتى را كه به بنىاسرائيل گفتيم : به اين شهر درآييد .\r\n« فَكُلُواْ مِنْهَا حَيْثُ شِئْتُمْ رَغَداً »\r\nيعنى : و از نعمت‌هاى آن شهر هر چه بخواهيد و از هر جايش بخواهيد گوارا و به وسعت و فراخى بخوريد و برخوردار گرديد .\r\nشهرى بود سرسبز و داراى همه گونه نعمت و مساكن و نهرها و ميوه‌جات و حبوبات . و مراد آن كه نترسيد كه آسيبى از ساكنان آن‌جا نمىبينيد ، زيرا يا با سازش و دوستانه زندگى مىكنيد ، يا آنان مغلوب شما شده ، در اختيارتان قرار مىگيرند و يا فرار كرده ، محيط را به شما وامىگذارند .\r\n« وَ ادْخُلُواْ الْبَابَ سُجَّداً وَ قُولُواْ حِطَّةٌ نَّغْفِرْ لَكُمْ خَطَايَاكُمْ وَ سَنَزِيدُ الْمُحْسِنِينَ »\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nيعنى : و چون از دروازهء شهر در آييد در حال سجده و خضوع در برابر حضرت حق باشيد ، يا در حالى كه پس از ورود به آن شهر به سجدهء شكر افتيد . و « حطّه » بگوييد ، يعنى بگوييد : « خدايا درخواست ما ريزش گناهان ما است . » كه اگر چنين كنيد گناه گنهكاران شما را مىبخشيم ، و به زودى نيكوكاران را پاداش مىافزاييم .\r\n« فَبَدَّلَ الَّذِينَ ظَلَمُواْ قَوْلًا غَيْرَ الَّذِى قِيلَ لَهُمْ »\r\nيعنى : پس در برابر اين فرمان خدا ، آنان كه ظلم كرده بودند يعنى گوساله پرستيده و بر خويش و محيط خويش ستم نموده بودند ، سخن خدا را به گفتارى غير آنچه به آنان گفته شده بود تبديل نمودند ، يعنى به عنوان استهزاء ، درخواست « حطّه » را به « حنطة » يعنى درخواست گندم قرمز ، تبديل كردند .\r\n« فَأَنْزَلْنَا عَلَى الَّذِينَ ظَلَمُواْ رِجْزاً مِّنَ السَّمَآءِ »\r\nيعنى : پس بر آن كسانى كه ستم كردند عذابى از آسمان فرو فرستاديم . گفته شده و با و طاعونى در ميانشان افتاد كه همهء عقلا و دانشمندانشان هلاك شدند و يك عده جهّال باقى ماندند . و اين عذاب ، غير از آن كه مرگ زودرس بود ، محيط ملّتى را هم خالى از دانشمند نمود .\r\n« بِمَا كَانُواْ يَفْسُقُونَ »\r\nيعنى : و اين عذاب ، به كيفر آن بود كه همواره از فرمان ما تخلّف مىكردند .\r\nوَ إِذِ اسْتَسْقى مُوسى لِقَوْمِهِ فَقُلْنَا اضْرِبْ بِعَصاكَ الْحَجَرَ فَانْفَجَرَتْ مِنْهُ اثْنَتا عَشْرَةَ عَيْنًا قَدْ عَلِمَ كُلُّ أُناسٍ مَشْرَبَهُمْ كُلُوا وَ اشْرَبُوا مِنْ رِزْقِ اللّهِ وَ لا تَعْثَوْا فِي اْلأَرْضِ مُفْسِدينَ ( 60 )\r\nلغت و اعراب :\r\nاناس جمع انس است . عَثى - از باب نَصَر و ضَرَب و مَنَع و عَلِم - : در فساد زياده روى كرد . مفسدين حال مؤكّده از فاعل « لا تعثوا » است . فانفجرت به تقدير « فضرب فانفجرت » مىباشد .\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nتفسير :\r\n« وَ إِذِ اسْتَسْقَى مُوسَى لِقَوْمِهِ »\r\nيعنى : و به ياد آوريد زمانى را كه موسى در ايّام گرفتارى قومش در تپه و قرار گرفتنشان در خطر گرسنگى و تشنگى ، از خداوند براى قوم خويش آب طلبيد .\r\n« فَقُلْنَا اضْرِب بِّعَصَاكَ الْحَجَرَ »\r\nيعنى : پس به او گفتيم كه با عصايت به آن سنگ بزن .\r\nدر تفاسير آمده : عصاى او از چوب آس بهشتى بود كه آدم وقت بيرون آمدن از بهشت در دست داشت و به وسيلهء پيامبران گذشته به شعيب رسيد . و از او هنگام ازدواج موسى با دخترش ، يا هنگام عزيمت موسى بر بازگشت به مصر ، به دست موسى رسيد . و « حَجَر » يعنى آن سنگى كه موسى عصا را بدان زد نيز يكى از سه سنگ نازل شده از بهشت بود و آن دوتاى ديگر ، يكى سنگى است كه مقام ابراهيم است يعنى جاى پاى آن حضرت بر آن است ، و ديگرى حجرالاسود است كه در گوشهء بيت شريف كعبه نصب شده است .\r\n« فَانْفَجَرَتْ مِنْهُ اثْنَتَا عَشْرَةَ عَيْناً »\r\nظاهراً آن سنگ ، مكعب و داراى شش سطح بود كه چون روى زمين قرار مىگرفت و موسى عصا را بر سطح بالاى آن مىزد از هر يك از چهار سطح اطرافش سه چشمه فوران مىكرد ، و هر چشمه‌اى در نهرى مستقل به‌سوى سبطى از اسباط دوازده‌گانه جارى مىشد . معناى آيه : پس موسى عصا بر آن سنگ زد و بلافاصله از آن سنگ دوازده چشمه جوشيد .\r\n« قَدْ عَلِمَ كُلُّ أُ نَاسٍ مَّشْرَبَهُمْ »\r\nيعنى : هر گروهى از آنها كه به نام سبطى ناميده مىشد جايگاه آب خود را شناخت ، حال يا به وسيلهء نوشته‌اى كه بر سر درِ انفجار بود ، يا زياد و كمى سهم آب چشمه‌ها بر حسب اختلاف نفوس اسباط ، و يا ميل آب در جريان خود به‌سوى جايگاه آنها .\r\n« كُلُواْ وَ اشْرَبُواْ مِن رِّزْقِ اللَّهِ وَ لَاتَعْثَوْا فِى الْأَرْضِ مُفْسِدِينَ »\r\nيعنى : به آنها گفتيم از منّ و سلوايى كه نازل كرديم بخوريد و از آبى كه از اين سنگ مىجوشد بنوشيد و در روى زمين تبهكارانه اين همه فساد نكنيد ، يعنى به هيچ وجه دست به فساد نزنيد .\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nوَ إِذْ قُلْتُمْ يا مُوسى لَنْ نَصْبِرَ عَلى طَعامٍ واحِدٍ فَادْعُ لَنا رَبَّكَ يُخْرِجْ لَنا مِمّا تُنْبِتُ اْلأَرْضُ مِنْ بَقْلِها وَ قِثّائِها وَ فُومِها وَ عَدَسِها وَ بَصَلِها قالَ أَ تَسْتَبْدِلُونَ الَّذي هُوَ أَدْنى بِالَّذي هُوَ خَيْرٌ اهْبِطُوا مِصْرًا فَإِنَّ لَكُمْ ما سَأَلْتُمْ وَ ضُرِبَتْ عَلَيْهِمُ الذِّلَّةُ وَ الْمَسْكَنَةُ وَ باءُو بِغَضَبٍ مِنَ اللّهِ ذلِكَ بِأَنَّهُمْ كانُوا يَكْفُرُونَ بِآياتِ اللّهِ وَ يَقْتُلُونَ النَّبِيِّينَ بِغَيْرِ الْحَقِ ذلِكَ بِما عَصَوْا وَ كانُوا يَعْتَدُونَ ( 61 )\r\nلغت و اعراب :\r\nبَقْل : سبزيجات و گياهان بوته‌اى . قثّاء : خيار . فوم : سير . بَصَل : پياز . استبدَلَ الأدنى بالأعلى : به عوض گرفت چيز پست را به دادن چيز بالاتر . و در اين گونه موارد هميشه « باء » بر سر چيزى كه زايل مىشود و از دست داده مىشود در مىآيد . مسكنت : فقر و ضعف .\r\nتفسير :\r\n« وَ إِذْ قُلْتُمْ يَا مُوسَى لَن نَّصْبِرَ عَلَى طَعَامٍ وَاحِدٍ »\r\nصحرايى كه بنىاسرائيل در آن بودند و اين درخواست را كردند سرزمين تيه ، يعنى بيابانى بىآب و علف و غيرقابل كشت بود ، زيرا خدا بر آنان نوشته و مقرّر داشته بود كه به‌سوى ارض مقدّسه يعنى سرزمين شامات بروند و با اهل آن‌جا بجنگند - و وعدهء نصرت هم به آنان داده بود - و پس از فتح در آن‌جا ساكن شوند ، اما آنها به سبب سستى اعتقاد و ضعف ايمان نفس و اختلاف آراء ، پيش نمىرفتندو در آن صحرا مانده بودند ، و آن‌جا بود كه خداوند از روى ترحّم ، بر آنها مَنّ و سَلْوى مىفرستاد و آب از سنگ موسى مهيا كرده بود ، و پيامبرشان چاره‌اى مىانديشيد كه به‌سوى هدف حركت كنند و به ارض مقدسه رسند . در اين مورد است كه خداوند به بنىاسرائيلِ عصر قرآن دربارهء پيشينيانشان مىفرمايد : به ياد آريد زمانى را كه گفتيد : اى موسى ، ما هرگز بر خوراكى يكنواخت صبر نخواهيم كرد و تا كى شبانه روز مَنّ و سَلْوى خوردن و آب حجر نوشيدن ؟ !\r\n« فَادْعُ لَنَا رَبَّكَ يُخْرِجْ لَنَا مِمَّا تُنْبِتُ الْأَرْضُ مِنْ بَقْلِهَا وَ قِثَّآئِهَا وَ فُومِهَا وَ عَدَسِهَا وَ بَصَلِهَا »\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nيعنى : پس براى حل مشكل ما پروردگارت را بخوان كه از خوراكىهاى مختلف و متنوعى كه زمين مىروياند از قبيل سبزيجات و خيار و سير و عدس و پياز براى ما بيرون آورد ، و همان گونه كه در كشاورزى مصر داشتيم از انواع خوراكىها بهره‌مند باشيم .\r\n« قَالَ أَتَسْتَبْدِلُونَ الَّذِى هُوَ أَدْنَى بِالَّذِى هُوَ خَيْرٌ »\r\nيعنى : موسى گفت : آيا چيزهايى را كه پست و بىارج است به جاى چيزهاى خوب و برتر مىطلبيد ؟ ! يعنى آنچه را كه كم‌ارزش است و با زحمات فراوان كشاورزى به دست مىآيد بر غذاهاى پرارج و بدون زحمت كه از آسمان براى شما فرومىآيد ترجيح مىدهيد ؟ !\r\n« اهْبِطُواْ مِصْراً فَإِنَّ لَكُمْ مَّا سَأَلْتُمْ »\r\nحال كه چنين است ، برويد در شهرى در اطراف اين محيط فرود آييد كه آنچه خواستيد در آن‌جا براى شما ميسّر است .\r\n« وَ ضُرِبَتْ عَلَيْهِمُ الذِّلَّةُ وَ الْمَسْكَنَةُ وَ بَآءُوا بِغَضَبٍ مِّنَ اللَّهِ »\r\nيعنى : و پس از آن تقاضاهاى بى جا بر پيشانى آنها مهر ذلّت و خوارى و فقر و زبونى زده شد ، و با عقيده و رفتار خود ، خويش را گرفتار خشمى از خدا كردند .\r\n« ذلِكَ بِأَ نَّهُمْ كَانُوا يَكْفُرُونَ بَآيَاتِ اللَّهِ وَ يَقْتُلُونَ النَّبِيِّينَ بِغَيْرِ الْحَقِّ ذِ لِكَ بِمَا عَصَواْ وَّكَانُواْ يَعْتَدُونَ »\r\nيعنى : و اين ذلّت و شقاوت براى آنها به سبب آن است كه آنها از زمان قديم به پيروى از پيشينيانشان ، همواره به آيات خدا كفر و به نعمت‌هايش كفران مىورزيدند و پيامبران خدا را مانند شعيب و زكريا و يحيى به ناحق مىكشتند و عيسى را خدا از دستشان ربود ؛ و اين كفر و كفران و پيامبر كشى بدان جهت بود كه از آغاز زندگى خود نافرمانى مىكردند و همواره به حقوق ديگران تجاوز مىنمودند ، زيرا ارتكاب صغائر انسان را به ارتكاب كبائر جرى مىكند .\r\nإِنَّ الَّذينَ آمَنُوا وَ الَّذينَ هادُوا وَ النَّصارى وَ الصّابِئينَ مَنْ آمَنَ بِاللّهِ وَ الْيَوْمِ اْلآخِرِ وَ عَمِلَ صالِحًا فَلَهُمْ أَجْرُهُمْ عِنْدَ رَبِّهِمْ وَ لا خَوْفٌ عَلَيْهِمْ وَ لا هُمْ يَحْزَنُونَ ( 62 )\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nلغت و اعراب :\r\nهاد الرجلُ - از باب نَصَر - : توبه كرد ، و نيز هاد : يهودى شد به لحاظ آن كه از عبادت گوساله توبه نمود . نصارا - جمع نصرانى - : منسوب به شهر ناصره ، و اين نسبت بر خلاف قاعده است . و نيز به پيروان عيسى بن مريم گويند . صباالرجل - از باب نَصَر - : از دينى به دين ديگر منتقل شد . صابئين به پيروان نوح عليه السلام گويند كه بر شريعت او باقى مانده‌اند ، و يا به فرقه‌اى از نصارا ، يا به پيروان يحيى عليه السلام ، و من آمن قيد اين سه طايفه است . فلهم أجرهم خبر انّ است .\r\nتفسير :\r\n« إِنَّ الَّذِينَ ءَامَنُواْ وَ الَّذِينَ هَادُواْ وَ النَّصَارى وَ الصَّابِئِينَ »\r\nيعنى : كسانى كه به اسلام و دين محمد صلى الله عليه و آله ايمان آورده‌اند ، و كسانى كه يهودى هستند ، و نصرانىها و صابئين ؛\r\n« مَنْ ءَامَنَ بِاللَّهِ وَ الْيَوْمِ الْآخِرِ وَ عَمِلَ صَالِحاً فَلَهُمْ أَجْرُهُمْ عِندَ رَبِّهِمْ وَ لَاخَوْفٌ عَلَيْهِمْ وَ لَاهُمْ يَحْزَنُونَ »\r\nاين جمله قيد طوايف سه‌گانه است ، يعنى : بىترديد آنهايى كه از اين سه طايفه در عصر پيامبر خود و دين خود بودند و به خدا و روز قيامت ايمان درست و حقيقى آوردند و بر طبق شريعت خويش عمل‌هاى شايسته انجام دادند ، براى همهء آنها پاداششان در نزد پروردگارشان ثابت و مهيّاست ، و هرگز در آن جهان بيمى بر آنان نمىرود و هيچگاه اندوهگين نخواهند شد . و آوردن قيد « من آمن » در آيه با اينكه همهء اصناف سه گانه معتقد به مبدأ و معادند ، اشاره به حال يهود و نصارا است كه ايمان آنان به مبدأ و معاد مخدوش است و بايد آن را اصلاح كنند ، به خاطر آن كه آن خدا و معادى كه آنها مىگويند ، نه خداى حقيقى است و نه معاد واقعى ، زيرا خداى مجسّمى كه در باغ بهشت قدم بزند و آدم را در مخفيگاهش نيابد و از خوردن او از درخت عقل مطّلع نباشد ، خدا نيست . و نيز خدايى كه سه قسمت شود ، يك قسمتش در آسمان‌ها و دو قسمتش در زمين باشد خدا نيست . و روز معادى كه بهشتش تنها از آن يهود و نصارا باشد و كسى را حق ورود در آن نباشد و در جهنمش جايى براى يهود و نصارا نباشد و اگر كسى از آنها محكوم به دوزخ شد جز ايّامى چند ، به شمار روزهاى عبادت گوساله از قوم موسى در دوزخ نماند ، معاد حقيقى نيست .\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nپس حاصل مفاد آيه اين است : آنان كه از اين طوايف در عصر پيامبرشان مىزيستند و به وسيلهء ايمان به پيامبر و كتاب آسمانى خود نام يهود و نصارا داشتند ، اگر ايمان صحيح به خدا و معاد داشته باشند بىترديد اهل بهشت اند . و حمل كردن اين آيه را بر اين‌كه مراد از « من آمن باللَّه و اليوم الآخر » كسانى از اين طوايف اند كه به پيامبر اسلام و قرآن ايمان آورده باشند ، با ظاهر آيه سازگار نيست ، و نظير اين آيه در معنا و مقصود ، آيهء 69 از سورهء مائده است با اندك اختلافى در لفظ و به عبارت ديگر ، هر يك از سه طايفهء يهود و نصارا و صابئين ، منقسم به سه قسم است :\r\nاول آنهايى كه پيش از اسلام در عصر نبوت پيامبرشان به او ايمان آورده و به دينش عمل كرده‌اند .\r\nدوم آنهايى كه در عصر نزول قرآن و پس از آن آمده و به پيامبر اسلام گرويده‌اند .\r\nسوم آنهايى كه پس از ظهور اسلام آمده و به آن نگرويده‌اند .\r\nآيهء مورد بحث و آيهء 69 مائده كه اندك اختلافى در عبارت با اين آيه دارد ، ظهور دارند در قسم اول از اين طوايف سه گانه ، و حداقل ارجح است از حمل بر قسم دوم . و اما آيهء 17 از سورهء حج كه طايفهء مجوس و مشركان نيز به اين سه طايفه اضافه شده ، ناظر است به اينكه خداوند ، ميان آنها در روز قيامت جدايى مىافكند و حال طوايف سه گانهء اين آيات از نظر اطلاق و تقييد ، از آن استفاده نمىشود و آن آيه منافات با اين دو آيه ندارد و به خواست خدا در جاى خودش بحث خواهد شد .\r\nوَ إِذْ أَخَذْنا ميثاقَكُمْ وَ رَفَعْنا فَوْقَكُمُ الطُّورَ خُذُوا ما آتَيْناكُمْ بِقُوَّةٍ وَ اذْكُرُوا ما فيهِ لَعَلَّكُمْ تَتَّقُونَ ( 63 )\r\nثُمَّ تَوَلَّيْتُمْ مِنْ بَعْدِ ذلِكَ فَلَوْ لا فَضْلُ اللّهِ عَلَيْكُمْ وَ رَحْمَتُهُ لَكُنْتُمْ مِنَ الْخاسِرينَ ( 64 )\r\nلغت و اعراب :\r\nميثاق : پيمان مؤكّد . طور : كوه ، و خصوصِ كوه مشهور كه ميعادگاه خدا با موسى عليه السلام بود . خذوا به تقدير « قول » است يعنى قلنا خذوا . و مرجع ضمير فيه « ما » ى موصوله است كه مراد تورات است .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nتفسير :\r\n« وَ إِذْ أَخَذْنَا مِيثقَكُمْ »\r\nخطاب به بنىاسرائيل است كه به ياد آوريد هنگامى را كه از شما براى پذيرش دعوت موسى و تورات او پيمان مؤكّد گرفتيم ، يعنى هم به وسيلهء عقل و قضاوت خرد پس از تأمل در حالات موسى و آيات او ، و هم به واسطهء نقل پس از اتمام حجت موسى و هارون و ارائهء معجزات نُه‌گانه .\r\n« وَ رَفَعْنَا فَوْقَكُمُ الطُّورَ »\r\nيعنى : و كوه را بر بالاى سرتان برافراشتيم . اين قضيه پس از نزول تورات و مطالعهء دانشمندان قوم و اعلام مطالب آن به ملت بوده ، كه ديدند پياده كردن محتويات آن بر آنها سنگين است و از اين رو از پذيرش آن سرباز زدند ، خداوند جبرئيل را دستور داد كوهى از كوه‌هاى آن منطقه يا جاى ديگر را از جاى بر كند و بر بالاى سر مجتمعشان نگه دارد .\r\n« خُذُواْ مَآ ءَاتَيْنكُم بِقُوَّةٍ وَ اذْكُرُواْ مَا فِيهِ لَعَلَّكُمْ تَتَّقُونَ »\r\nيعنى : به آنها گفتيم آنچه را به شما داده‌ايم - يعنى كتاب تورات را - بايد به جد بپذيريد و تحويل گيريد ، و آنچه را در آن است از اصول و فروع و معارف ، متذكر شويد ، به اين معنا كه بخوانيد ، حفظ كنيد ، عمل نماييد و ياد دهيد ، شايد صفت تقوا پيدا كنيد .\r\nگفته شده : اين عمل ، اكراه است و اكراه در دين در هر شريعتى مردود است ، چون تكاليف الهى در دنيا براى بشر بر اساس اختيار و اراده است . لكن اين اشكال وارد نيست ، زيرا ايمان قلبى به واسطهء اخذ ميثاق بوده كه در اول آيه است ، و ادلّهء نقليه و معجزات انبيا و ادلّهء عقليه است كه مىتواند سبب ايمان قلبى شود و آن عين اختيار است . اما افراشتن كوه بر سر آنان براى اجبار به عمل به تورات بوده ، يعنى پذيرش لفظى ، خواندن ، تدريس ، ابلاغ و به كار بستن فروع ؛ و اجبار در فروع دين از شئون امامت انبيا و ائمه عليهم السلام و مربوط به امور اجتماعى است ، و اجبار در امور اجتماعى نه تنها مانعى ندارد بلكه در مواردى واجب و لازم است .\r\n« ثُمَّ تَوَلَّيْتُم مِّنْ بَعْدِ ذَ لِكَ »\r\nظاهر آيه اين است كه تنها به وسيلهء تهديد با برافراشتن كوه ، آنچه را مورد تهديد بود پذيرفتند و كوه نيز پس از مدتى كه مقدارش معلوم نيست به جاى خود بازگشت و دوباره آنها به عصيان\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nو طغيانشان روى آوردند ، لذا مىفرمايد : سپس شما پس از آن وعده‌هاى توأم با تهديد روى برتافتيد .\r\n« فَلَوْلَا فَضْلُ اللَّهِ عَلَيْكُمْ وَ رَحْمَتُهُ لَكُنتُم مِّنَ الْخسِرِينَ »\r\nو اگر تفضّل و رحمت خداوند بر شما نبود ، بىترديد از زيانكاران بوديد . مراد ، كسانى هستند كه پس از آن حادثه ، به دست پيامبران بنىاسرائيل توبه كردند و يا پس از ظهور محمد صلى الله عليه و آله به اسلام گرويدند .\r\nوَ لَقَدْ عَلِمْتُمُ الَّذينَ اعْتَدَوْا مِنْكُمْ فِي السَّبْتِ فَقُلْنا لَهُمْ كُونُوا قِرَدَةً خاسِئينَ ( 65 )\r\nفَجَعَلْناها نَكالًا لِما بَيْنَ يَدَيْها وَ ما خَلْفَها وَ مَوْعِظَةً لِلْمُتَّقينَ ( 66 )\r\n\r\nمسخ شدن اصحاب سبت\r\nلغت و اعراب :\r\nسَبْت : روز شنبه ، و در قرآن غالباً در مورد سبتى كه صيد ماهى در آن بر بنىاسرائيل حرام بود استعمال شده است . خَسَأَ الكلبَ : سگ را دور كرد ، و خسأ الكلبُ : سگ دور شد . قردة - جمع قرد - :\r\nميمون و بوزينه . فجعلناها ضمير منصوب راجع است به « عقوبت » كه از كلام استفاده مىشود ، يا به « امت » . نكال اسم مصدر است ، يعنى عملى كه وسيلهء عبرت ديگران شود .\r\nتفسير :\r\n« وَ لَقَدْ عَلِمْتُمُ الَّذِينَ اعْتَدَوْاْ مِنكُمْ فِى السَّبْتِ »\r\nخطاب به طايفهء يهود معاصر پيامبر است . يعنى : حقيقت اين است كه همهء شما شناختيد كسانى از گذشتگانتان را كه دربارهء سبت تجاوز كردند ، يعنى حكم حرمت صيد ماهى را در آن روز به كلى شكستند و از راه‌هاى مختلف در آن تقلّب نمودند و كلاه شرعى درست كردند . مثلًا چون ماهيان ، روز شنبه با احساس امن بيشتر مىآمدند ، آنها ماهيان را در كانال‌هاى اطراف رودخانه حبس كردند و روز يكشنبه صيد كردند .\r\n« فَقُلْنَا لَهُمْ كُونُواْ قِرَدَةً خسِينَ »\r\nيعنى : پس در مقام كيفرِ تخلّف آنها گفتيم : بوزينه‌هايى پست و رانده‌شده گرديد .\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nخدا با آفريدن چنين كلامى ، آنها را بوزينه كرد ، چرا كه سيره وسنّت او اجراى كارها به‌وسيلهء اسباب است . و يا آن كه مراد از « قلنا » در اينجا ارادهء تكوينى است ، يعنى اراده كرديم كه آن ملت بوزينه شوند و بلافاصله شدند . و در روايات آمده كه جسم آنها مسخ شد و روانشان در آن جسم بماند ، بر روى يكديگر زوزه مىكشيدند و بر سر مردارها جمع مىشدند ، و سه روز در آن وضعيت ماندند و از غصّه چيزى نخوردند و نياشاميدند تا به هلاكت رسيدند . و برخى گفته‌اند كه مسخ روحى شدند برعكس فرض اول ، و روحشان در پستى ادراك همانند ميمون شد و مدتى در بدن انسانى بماند . و اين طايفه ربطى به ميمون طبيعى نداشتند و ميمون‌ها نيز از نسل آنها نيستند .\r\n« فَجَعَلْنَاهَا نَكالًا لِّمَا بَيْنَ يَدَيْهَا وَمَا خَلْفَهَا وَمَوْعِظَةً لِلْمُتَّقِينَ »\r\n\r\nداستان گاو بنىاسرائيل\r\nيعنى : پس ما آن عقوبت را يعنى مسخ كردن ناگهانى گروهى از انسان‌ها را به كيفر طغيانشان و تبديل جسم آنها را به جسم بوزينگان ، مايهء عبرت نسبت به گذشتگان و آيندگانشان قرار داديم ، زيرا اين حادثهء عجيب و هولناك را براى امت‌هاى گذشته نيز نقل كرده بوديم و آنها عبرت گرفتند و آيندگان نيز عبرت خواهند گرفت .\r\nو ممكن است مراد از « لِمَا بَيْنَ يَدَيْهَا » مردمان هم‌عصر آنها ، و مراد از « مَا خَلْفَهَا » آيندگان باشند . و بايد دانست كه هريك از عنوان « ما بين يدى الشىء » و « ما خلف الشىء » به گذشته و آينده گفته مىشود .\r\nو نيز حادثهء مسخ را براى همهء پرهيزگاران سبب پند و اندرز قرار داديم .\r\nوَ إِذْ قالَ مُوسى لِقَوْمِهِ إِنَّ اللّهَ يَأْمُرُكُمْ أَنْ تَذْبَحُوا بَقَرَةً قالُوا أَ تَتَّخِذُنا هُزُوًا قالَ أَعُوذُ بِاللّهِ أَنْ أَكُونَ مِنَ الْجاهِلينَ ( 67 )\r\nتفسير :\r\n« وَ إِذْ قَالَ مُوسَى لِقَوْمِهِ . . . »\r\nيعنى : و به ياد آريد هنگامى را كه موسى به قوم خود گفت : همانا خداوند دربارهء پيدا شدن قاتل نامعلوم ميتى كه ذكر آن خواهد آمد ، دستور مىدهد كه ماده گاوى را سر ببريد . آنها گفتند : اى موسى ، آيا ما را به استهزا و مسخره مىگيرى ؟ چه ارتباطى ميان پيدا شدن قاتل و بريدن سر ماده گاو است ؟ گفت : پناه مىبرم به خدا كه از جاهلان و افراد نادان باشم .\r\nدر اين استعاذه اشاره به اين است كه مصونيت او از جهل و آثار آن از شئون نبوت اوست و اشتباه و خطا در آن راه ندارد .\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nبدان كه دقت در اين آيه و شش آيهء بعد اقتضا مىكند كه اين آيات دربارهء قصهء خاصى است ، و مقتضاى ترتيب آيات طبق ترتيب طبيعى قصه اين است كه اين آيه و چهار آيهء بعدش ، بعد از آيهء 72 قرار گيرد ، يعنى ميان آيهء 72 و 73 باشد ، زيرا حاصل قصه چنين است كه در بنىاسرائيل مردى يكى از ارحام خود را كشت و جسد او را در مقابل درب خانهء يكى از اسباط افكند ، سپس ادعا كرد كه او قاتل است . منازعه درگرفت تا آن‌جا كه نزد موسى آمدند كه او از خداوند حلّ مشكل را بخواهد ، و اين است معناى آيهء 72 « و اذ قتلتم نفساً فادّارأتم فيها » . موسى از جانب خداوند به آنها گفت : بايد ماده گاوى سر ببريد . آنها از اين دستور تعجب كردند « وَ إِذْ قَالَ مُوسَى لِقَوْمِهِ إِنَّ اللَّهَ يَأْمُرُكُمْ أَن تَذْبَحُوا بَقَرَةً . . . » و به هر حال به تحقيق دربارهء آن ماده گاو پرداختند و چندين سؤال در اين‌باره به وسيلهء موسى از خدا پرسيدند و بالاخره ماده گاو معهود را پيدا كرده ، سر بريدند ( آيات 67 - 71 ) . سپس مأمور شدند جزئى از اجزاء آن مذبوح را به جسد آن ميّت بزنند تا آن مرده زنده شود و قاتل خود را معرفى كند ( آيهء 73 ) .\r\nو علت تقديم اين قسمت از قصه اهميت بيان جهل و نادانى و رفتارهاى نامناسب بنىاسرائيل است كه اوّلًا ابلاغ امر خدا را توسط پيامبرى مرسل چون موسى ، استهزا و مسخره شمردند و به او نسبت كار جاهلانه دادند كه او كوشيد خود را تبرئه كند . ثانياً به محض رسيدن امر خدا به ذبح ماده گاو تسليم امر نشدند بلكه به سؤال‌هاى مختلف پرداختند . نخست از سنّ گاو ، سپس از رنگ آن و بعد از كارى كه صاحبش از آن مىكشيد پرسيدند . و محتمل است كه سؤالات ، بهانه‌اى براى تخلّف بوده . حال خداوند پرسش‌هاى آنها و جواب پرسش‌هارا در سه آيهء بعد بيان مىكند .\r\nقالُوا ادْعُ لَنا رَبَّكَ يُبَيِّنْ لَنا ما هِيَ قالَ إِنَّهُ يَقُولُ إِنَّها بَقَرَةٌ لا فارِضٌ وَ لا بِكْرٌ عَوانٌ بَيْنَ ذلِكَ فَافْعَلُوا ما تُؤْمَرُونَ ( 68 )\r\nلغت :\r\nفارض : مسنّ و سالمند . بكر : جوان . عوان : ميانسال .\r\nتفسير :\r\n« قَالُوا ادْعُ لَنَا رَبَّكَ . . . »\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nيعنى : گفتند : اى موسى ، پروردگارت را دربارهء كار ما بخوان و بپرس آن ماده گاو چيست ؟\r\nيعنى از نظر سن چگونه باشد ؟ موسى گفت : خدا مىفرمايد : ماده‌گاوى باشد نه مسنّ و سالمند و نه جوانِ كار نكرده ، بلكه ماده گاوى باشد ميانسال ، نه پير و نه جوان . پس آنچه را مأمور شده‌ايد انجام دهيد .\r\nقالُوا ادْعُ لَنا رَبَّكَ يُبَيِّنْ لَنا ما لَوْنُها قالَ إِنَّهُ يَقُولُ إِنَّها بَقَرَةٌ صَفْراءُ فاقِعٌ لَوْنُها تَسُرُّ النّاظِرينَ ( 69 )\r\nلغت :\r\nصفراء : زرد رنگ . فاقع : پر رنگ و يكدست .\r\nتفسير :\r\n« قَالُوا ادْعُ لَنَا رَبَّكَ يُبَيِّن لَّنَا مَا لَوْنُهَا . . . »\r\nيعنى : بنىاسرائيل گفتند : اى موسى ، پروردگارت را راجع به كار ما بخوان و بپرس رنگ آن گاو چه باشد ؟ موسى گفت : خداوند مىفرمايد : ماده گاوى باشد زردِ سير و يكنواخت ، يعنى رنگ‌هاى ديگرى در آن نباشد ، به طورى كه ديدن آن ماده گاو ، هر بيننده‌اى را شادى بخشد .\r\nقالُوا ادْعُ لَنا رَبَّكَ يُبَيِّنْ لَنا ما هِيَ إِنَّ الْبَقَرَ تَشابَهَ عَلَيْنا وَ إِنّا إِنْ شاءَ اللّهُ لَمُهْتَدُونَ ( 70 )\r\nقالَ إِنَّهُ يَقُولُ إِنَّها بَقَرَةٌ لا ذَلُولٌ تُثيرُ اْلأَرْضَ وَ لا تَسْقِي الْحَرْثَ مُسَلَّمَةٌ لا شِيَةَ فيها قالُوا اْلآنَ جِئْتَ بِالْحَقِ فَذَبَحُوها وَ ما كادُوا يَفْعَلُونَ ( 71 )\r\nلغت و اعراب :\r\nذلّ الفرسُ - از باب ضَرَب - : مُنقاد شد ، ذلول : رام و منقاد . اثارة : كشف شىء و اظهار آن ، و اثارة الأرض : شخم‌زدن زمين . مسلّمة : سالم و بىعيب . شية : رنگى خاص و لكه‌اى كه مخلوط با رنگ اصلى باشد . و ما كادوا حال است از فاعلِ ذبحوا .\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nتفسير :\r\n« قَالُواْ ادْعُ لَنَا رَبَّكَ يُبَيّن لَّنَا مَا هِىَ إِنَّ الْبَقَرَ تَشبَهَ عَلَيْنَا وَ إِنَّآ إِن شَآءَ اللَّهُ لَمُهْتَدُونَ »\r\nگفتند : اى موسى ، پروردگارت را دربارهء كار ما بخوان كه براى ما روشن كند اين ماده گاو چيست ؟ يعنى از جهت كار چگونه گاوى باشد ؟ آيا گاو كارى باشد يا پروارى ؟ بىترديد امر اين ماده گاو بر ما مبهم و مشتبه شده و حتماً اگر خدا بخواهد به‌سوى مقصود حقيقى راه خواهيم يافت .\r\n« قَالَ إِنَّهُ يَقُولُ إِنَّهَا بَقَرَةٌ لَّاذَلُولٌ تُثِيرُ الْأَرْضَ وَ لَاتَسْقِى الْحَرْثَ »\r\nيعنى : موسى گفت : همانا خدا مىفرمايد : ماده گاوى باشد نه رام شده براى كشت كه زمين را شخم زند و نه براى كشيدن آب با دلْو يا آوردن آب از راه دور كه زراعت را آبيارى كند .\r\n« مُسَلَّمَةٌ لَّاشِيَةَ فِيهَا »\r\nيعنى : بلكه ماده گاوى باشد كه از لطف پروردگار ، سالم از عيب و نقص و از جانب صاحبش سالم از هر نوع كارگيرى و از نظر رنگ يكدست باشد و ابلق و رنگارنگ نباشد .\r\n« قَالُواْ الْأَنَ جِئْتَ بِالْحَقِّ فَذَبَحُوهَا وَ مَا كَادُواْ يَفْعَلُونَ »\r\nيعنى : پس از بيان و توضيحات كامل موسى عليه السلام در خصوصيات گاوى كه بايد سر ببرند ، گفتند :\r\nاكنون حق را آوردى ، يعنى حقّ مطلب را ادا كردى و مشخصات گاو مورد نظر را چنان كه بايد ، بيان نمودى . پس آن ماده گاو را پس از جستجو و پيدا كردن ، طبق دستور خدا سر بريدند در حالى كه رغبتى در آن كار نداشتند و اميدى نبود كه چنين كنند ، چرا كه از آشكارشدن قاتل و رسوايى خود در هراس بودند . يا آن كه قيمت آن گاو بالا بود ، زيرا گاوى بدان صفت منحصر به‌فرد و در نزد يتيمى بود كه اولياى او به كمتر از ده برابر يا صد برابر قيمت نمىفروختند .\r\nبدان كه پس از ابلاغ فرمان ذبح بقره در آيهء 67 كه امرى مطلق و متعلّق به عنوان و موضوعى مطلق بود ، اگر بنىاسرائيل به همان امر عمل مىكردند و گاوى را سر مىبريدند كافى بود هر چند قيد سن و رنگ و كار در آن محقّق نمىشد ، چنان كه پس از سؤالِ اول بقره‌اى با يك قيد و پس از سؤال دوم بقره‌اى با دو قيد نيز كافى بود ، ولى به آن قناعت نكردند و بقره‌اى با سه قيد لازم شد . و گفته شده علت عدم قناعتشان به امر اول و بحث از خصوصيات مأمورٌبه ، مبنى بر اين اعتقاد بوده كه نبايد مطلبى را بدون دليل قطعى پذيرفت ، و چون در مطلق گاو تأثير احياى ميّت نمىديدند در پى چنين فحصى برآمدند . ولى اين پندار دربارهء دستور خدا و ابلاغ پيامبر مرسل ، باطل است .\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nوَ إِذْ قَتَلْتُمْ نَفْسًا فَادّارَأْتُمْ فيها وَ اللّهُ مُخْرِجٌ ما كُنْتُمْ تَكْتُمُونَ ( 72 )\r\nفَقُلْنا اضْرِبُوهُ بِبَعْضِها كَذلِكَ يُحْيِ اللّهُ الْمَوْتى وَ يُريكُمْ آياتِهِ لَعَلَّكُمْ تَعْقِلُونَ ( 73 )\r\nلغت :\r\nادّارأتم اصلش تدارأتم بوده أى تدافعتم يعنى نزاع كرديد و يكديگر را دفع و رد نموديد .\r\nتفسير :\r\n« وَ إِذْ قَتَلْتُمْ نَفْسًا فَادَّ ارَءْتُمْ فِيهَا وَ اللَّهُ مُخْرِجٌ مَّا كُنتُمْ تَكْتُمُونَ »\r\nدر مورد اين آيه كه نخستين آيه در بيان يكى از حوادث مهم بنىاسرائيل است قصص متعدد و مختلف نقل شده و ما در ذيل آيهء 67 به قصهء كوتاهى اشاره كرديم بدان اندازه كه مراد از آيه روشن شود . مىفرمايد : و به خاطر آوريد هنگامى را كه در ميان خودتان كسى را كشتيد و دربارهء آن قتل و شخص قاتل به نزاع و مدافعه برخاستيد ، و خداوند اراده كرده بود كه آنچه را پنهان مىداشتيد آشكار سازد .\r\n« فَقُلْنَا اضْرِبُوهُ بِبَعْضِهَا »\r\nضمير مفرد « اضربوه » به نفس برمىگردد به لحاظ مقتول يا ميت ، و ضمير مؤنّث « ببعضها » به بقره . و حاصل آن كه پس از كشتن بقره در طريق رسيدن به مقصود و كشف واقع ، به آنها گفتيم كه بعضى از اجزاى بقره را به بدن آن ميت بزنيد . آنها نيز چنين كردند و دُم يا زبان يا ران يا قطعه‌اى از استخوان آن را به جسد ميت زدند و به مجرد تلاقى دو جسم بى روح ، ميت انسانى زنده شد .\r\n« كَذَ لِكَ يُحْىِ اللَّهُ الْمَوْتَى وَ يُرِيكُمْ ءَايتِهِ لَعَلَّكُمْ تَعْقِلُونَ »\r\n« كذلك » اشاره است به احياى ميّت مزبور . يعنى : همان‌گونه كه خداوند با تلاقى دو جسم بىجان ، مرده‌اى را زنده كرد و روح او را از عالم برزخ به بدنش بازگرداند ، مرده‌ها را در قيامت زنده مىكند ، روح برزخى آنها را در جسم نوساخته از ذرات منتشر شده در ميان خاك وارد كرده و بدين وسيله آنها را زنده مىكند ، و اين‌چنين آيات و نشانه‌هاى خود را همواره در محيط زمين به شما نشان مىدهد ، شايد بينديشيد .\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nو از برخى روايات استفاده مىشود كه چون پارهء بدن بقرهء مذبوح ، به بدن مقتول خورد بلافاصله روانش به قالب برگشت و از جاى برخاست و خود را در محضر موسى پيامبر خدا و انبوه طرفين دعوا و ميان اجتماع مردم ديد ، كيفيت كشته شدن خود را به دست پسرعموها بازگو نمود و خداوند به او عمر طولانى دوباره عطا فرمود و دو قاتل وى به عنوان قصاص كشته شدند .\r\nو اما اين‌كه چرا خداوند ، خود ابتدا قاتل را معرفى نكرد يا مقتول را خود زنده نكرد و چرا جزء خاص بدن گاو مذبوح را به او زدند ؟ اسرارش درست بر ما روشن نيست ، لكن در روايات آمده كه خدا مىخواست اظهار قدرت كند كه تلاقى دو جسم بىجان ممكن است سبب ايجاد يك جان شود . و بنگر چگونه تلاقى نطفهء ماده و نر را در انسان‌ها و حيوانات و گياهان سبب حيات قرار مىدهد ! و نيز در روايت وارد است كه آن ماده گاو از آنِ جوانى فقير بود كه در حق پدر خود بسيار نيكوكار بوده و خدا خواست ماده گاو او را به بهاى گزافى بخرند و او را غنى و بىنياز سازد .\r\nثُمَّ قَسَتْ قُلُوبُكُمْ مِنْ بَعْدِ ذلِكَ فَهِيَ كَالْحِجارَةِ أَوْ أَشَدُّ قَسْوَةً وَ إِنَّ مِنَ الْحِجارَةِ لَما يَتَفَجَّرُ مِنْهُ اْلأَنْهارُ وَ إِنَّ مِنْها لَما يَشَّقَّقُ فَيَخْرُجُ مِنْهُ الْماءُ وَ إِنَّ مِنْها لَما يَهْبِطُ مِنْ خَشْيَةِ اللّهِ وَ مَا اللّهُ بِغافِلٍ عَمّا تَعْمَلُونَ ( 74 )\r\n\r\nدل‌هاى سخت‌تر از سنگ\r\nلغت و اعراب :\r\nقَسا الشىءُ - از باب نَصَر - : غليظ و محكم شد . ذلك اشاره است به معجزهء احياى مرده . حجاره : جمع حجر يعنى سنگ‌ها . يشّقّق اصلش يتشقّق بوده است ، از مادّهء « شقّ » به معناى شكاف . هبط الشىءُ : فرود آمد .\r\nتفسير :\r\n« ثُمَّ قَسَتْ قُلُوبُكُم مِّنْ بَعْدِ ذَ لِكَ فَهِىَ كَالْحِجَارَةِ أَوْ أَشَدُّ قَسْوَةً »\r\nتتمهء خطاب به طايفهء يهود است . يعنى : پس از مشاهدهء زنده‌شدن ميت و تحقق چنين معجزه‌اى عجيب كه دلالت بر قدرت و عظمت خداوند و فرارسيدن روز جزا دارد ، به جاى آن‌كه بترسيد و به حق بگرويد ، دل‌هاى شما قساوت يافت و سخت شد و اينك قلوبتان مانند پاره‌هاى سنگ است يا\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nاز آنها هم قسىتر و سخت‌تر .\r\n« وَإِنَّ مِنَ الْحِجَارَةِ لَمَا يَتَفَجَّرُ مِنْهُ الْأَنْهَارُ »\r\nيعنى : چرا كه بىترديد برخى از سنگ‌ها هست كه چندين نهر از آن مىجوشد و سرازير مىگردد ، مانند حجر موسى و سنگ برخى از كوه‌ها كه مجارى آب‌هاى بسيارند .\r\n« وَ إِنَّ مِنْهَا لَمَا يَشَّقَّقُ فَيَخْرُجُ مِنْهُ الْمَآءُ »\r\nيعنى : و برخى از سنگ‌ها هست كه شكافته مىشود و از لابه‌لايش آب بيرون مىزند .\r\n« وَ إِنَّ مِنْهَا لَمَا يَهْبِطُ مِنْ خَشْيَةِ اللَّهِ »\r\nيعنى : و برخى از سنگ‌ها نيز از ترس و خشيت خداوند از محلّ مرتفع خود فرو مىغلتد . و مراد از خشيت ، خشيت تكوينى است مانند « قَالَتَا أَتَيْنَا طَائِعِين » [ فصلت ، 11 
  ] .\r\nو علت قسىتر بودن دل‌هايشان از سنگ اين است كه تعلق ارادهء تكوينى خدا به يك بار در آنها اثر مىگذارد هرچند از سخت‌ترين موجودات روى زمين‌اند ، ولى تعلق ارادهء تشريعى خدا چندين بار به چندين نوع ، نظير فرامين مؤكّد و تذكرات شديدى كه در كتاب‌هاى آسمانى و دعوت‌هاى منطقى پيامبران است و معجزات متنوع و مكرّر آنان و بالأخره آيات انفسى و آفاقى كه همه در برابر عقل و وجدان جلوه‌گرند ، بر دل‌هاى آنها اثرى نمىگذارد .\r\n« وَ مَا اللَّهُ بِغفِلٍ عَمَّا تَعْمَلُونَ »\r\nيعنى : و هيچ‌گاه خداوند ، پروردگار شما ، از آنچه به جا مىآوريد غافل نيست .\r\nأَ فَتَطْمَعُونَ أَنْ يُؤْمِنُوا لَكُمْ وَ قَدْ كانَ فَريقٌ مِنْهُمْ يَسْمَعُونَ كَلامَ اللّهِ ثُمَّ يُحَرِّفُونَهُ مِنْ بَعْدِ ما عَقَلُوهُ وَ هُمْ يَعْلَمُونَ ( 75 )\r\nوَ إِذا لَقُوا الَّذينَ آمَنُوا قالُوا آمَنّا وَ إِذا خَلا بَعْضُهُمْ إِلى بَعْضٍ قالُوا أَ تُحَدِّثُونَهُمْ بِما فَتَحَ اللّهُ عَلَيْكُمْ لِيُحَاجُّوكُمْ بِهِ عِنْدَ رَبِّكُمْ أَ فَلا تَعْقِلُونَ ( 76 )\r\nأَ وَ لا يَعْلَمُونَ أَنَّ اللّهَ يَعْلَمُ ما يُسِرُّونَ وَ ما يُعْلِنُونَ ( 77 )\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nتفسير :\r\n\r\nتحريف كتاب در ميان يهود\r\n« أَفَتَطْمَعُونَ أَنْ يُؤْمِنُواْ لَكُمْ وَ قَدْ كَانَ فَرِيقٌ مِّنْهُمْ يَسْمَعُونَ كَلَامَ اللَّهِ ثُمَّ يُحَرِّفُونَهُ مِنْ بَعْدِ مَا عَقَلُوهُ وَهُمْ يَعْلَمُونَ »\r\nاين آيات در مقام بيان حال يهود و قساوت دل و شقاوت ذات آنها ، و ارشاد به سوابق سوئشان در انكار حق و عدم پذيرش دعوت پيامبران الهى است . در خطابى به پيامبر و مسلمين همهء اعصار مىفرمايد : آيا شما طمع داريد در اين‌كه آنها به دعوت و گفته‌هاى شما ايمان آورند و كتاب و دين شما را بپذيرند ؟ در حالى كه گروهى از آنان كلام خدا را مىشنيدند و پس از آن كه به عقل و انديشه درك مىكردند آن را تحريف مىنمودند در حالى كه زشتى كارشان را هم مىدانستند .\r\nمعلوم باشد كه مسألهء شنيدن كلام خدا و تحريف آن ، نخست از آن هفتاد نفر شروع شد كه موسى آنها را براى رفتن به كوه طور و تكلّم با خداوند و دريافت تورات انتخاب نمود ، كه آنها سخنان خدا و صحبت‌هاى او را با موسى و آنچه به موسى وحى شد ، همه را شنيدند و پس از بازگشت به ميان قوم خود ، به خاطر منافع دنيوى و پيروى از هواى نفس خويش برخى از مطالب را نگفتند و برخى را تأويل و تحريف نمودند . و اين سيرهء سيّئه در ميان علماى تورات تا عصر پيامبر اسلام جارى بود ، آنها نيز همهء تصريحات تورات دربارهء پيامبر و كتاب و دين او و علائم و اوصاف شخصى او را كه دلالت بر نبوت او داشت تحريف كردند و از اين راه سبب گمراهى ملتى تا امروز و فردا شدند .\r\n« وَ إِذَا لَقُواْ الَّذِينَ ءَامَنُواْ قَالُواْ ءَامَنَّا وَ إِذَا خَلَا بَعْضُهُمْ إِلَى بَعْضٍ قَالُواْ أَتُحَدِّثُونَهُم بِمَا فَتَحَ اللَّه‌ُعَلَيْكُمْ لِيُحَآجُّوكُمْ بِهِ عِندَ رَبِّكُمْ أَفَلَا تَعْقِلُونَ »\r\n\r\nبى ايمانى حتى با شنيدن كلام خدا\r\nفاعلِ « قالوا » ى دوم منافقان است يا كفار غيرمنافق و مخاطَبْ منافقان و استفهام انكارى است ، و معناى آيه اين است : چون منافقان با مؤمنان ملاقات كنند مىگويند : ما ايمان آورديم ، يعنى پيامبر اسلام و كتاب و دين او را پذيرفتيم ، و چون برخى با برخى خلوت كنند - يعنى منافقان با كفار يا منافقان با يكديگر - مىگويند : آيا آنچه را كه خداوند راه علمش را بر شما گشوده يا بر شما حكم كرده ، مانند آنچه در تورات از آمدن پيامبر امّى عربى و صفات او و حقّانيت دين و كتاب او به شما خبر داده و شما را امر كرده كه به او ايمان آوريد ، براى مسلمان‌ها بازگو مىكنيد تا آنها با شما در نزد خداوند محاجّه كنند ؟ آيا نمىانديشيد ؟ و حاصل آن كه آنها ميان خود جر و بحث مىكنند و به يكديگر مىگويند : چرا اين‌گونه از مندرجات تورات را به مسلمين مىگوييد تا بر ضد شما احتجاج\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nكنند و با تورات خودتان صحت اسلام خويش و كفر شما را ثابت نمايند ؟ ! و مراد از « عند اللَّه » يا علم و حضور خداست و يا مراد ، احتجاج در پيشگاه خدا در روز قيامت است .\r\n« أَوَ لَايَعْلَمُونَ أَنَّ اللَّهَ يَعْلَمُ مَا يُسِرُّونَ وَ مَا يُعْلِنُونَ »\r\n« أولايعلمون » اصلش « و ألايعلمون » است ، همزه براى صدارت مقدم شده . معناى آيه : و آيا آنها نمىدانند كه خداوند آنچه را پنهان مىدارند و آنچه را آشكار مىسازند مىداند ؟ يعنى رازهاى درونى و سخنان سرّى و گفتارهاى آشكار آنها را ، كفر و نفاق باطنى و اسلام و ايمان ظاهرى و ادعايى آنها را ، و كلمات تورات حقيقى و سخنان دروغين محرّف آنان را مىداند .\r\nوَ مِنْهُمْ أُمِّيُّونَ لا يَعْلَمُونَ الْكِتابَ إِلّا أَمانِيَّ وَ إِنْ هُمْ إِلّا يَظُنُّونَ ( 78 )\r\nفَوَيْلٌ لِلَّذينَ يَكْتُبُونَ الْكِتابَ بِأَيْديهِمْ ثُمَّ يَقُولُونَ هذا مِنْ عِنْدِ اللّهِ لِيَشْتَرُوا بِهِ ثَمَنًا قَليلًا فَوَيْلٌ لَهُمْ مِمّا كَتَبَتْ أَيْديهِمْ وَ وَيْلٌ لَهُمْ مِمّا يَكْسِبُونَ ( 79 )\r\nلغت و اعراب :\r\nامّى : كسى كه خواندن و نوشتن نداند ، گويى همان گونه است كه از امّ يعنى مادر خود به دنيا آمده .\r\nامانىّ : جمع امنيّه ، آنچه انسان آرزو كند ، و نيز به معناى دروغ . ثمن : مالى كه قابليت بها براى چيزى را داشته باشد . ظنّ : گمان غيرقطعى ، و گاهى به قطع خلاف واقع گفته مىشود .\r\nتفسير :\r\n« وَ مِنْهُمْ أُمِّيُّونَ لَايَعْلَمُونَ الْكِتَابَ إِلَّآ أَمَانِىَّ وَ إِنْ هُمْ إِلَّا يَظُنُّونَ »\r\nضمير « منهم » راجع است به يهود ، و ممكن است مراد ، اعم از يهود و نصارا باشد . معناى آيه : از طايفهء يهود ، عده‌اى عوام اند و بىسواد مادرزاد كه توان خواندن كتاب تورات را ندارند و از آن جز آرزوهاى خلاف واقع را نمىدانند و دانش آنها جز گمانى بيش نيست ، زيرا علمايشان جز آن را بدانها نياموخته‌اند ، نظير آن كه فرداى قيامت جز يهود و نصارا كسى به بهشت نمىرود . اگر كسى از يهود محكوم به جهنم شد جز روزهايى معدود به شمار روزهايى كه بنىاسرائيل گوساله پرستيدند در جهنم درنگ نمىكند . عُزَير پسرخواندهء خداوند است . مسيح خدا يا يك سوم خدا يا يكى از سه\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nخداوند است . اسلام به مرگ پيامبر آورنده‌اش نابود خواهد شد و امثال اينها .\r\nو بالجمله مفاد اين آيه اين است كه از جامعهء يهود ، آنها كه تورات خوانده‌اند آن را تحريف كرده ، از آن ناحيه زندگى مىكنند و آنها كه نخوانده‌اند گمان‌هاى پوچ و تحريف شدهء آنها مبناى دين و معنويت آنهاست .\r\n« فَوَيْلٌ لِّلَّذِينَ يَكْتُبُونَ الْكِتَابَ بِأَيْدِيهِمْ ثُمَّ يَقُولُونَ هذَا مِنْ عِندِ اللَّهِ لِيَشْتَرُواْ بِهِ ثَمَناً قَلِيلًا »\r\n\r\nغرور بى جاى يهود\r\nيعنى : پس حسرت و مرگ بر حال كسانى كه مطالبى به نام كتاب تورات و انجيل به دست خود مىنويسند ، آن گاه مىگويند : اين نوشته از جانب خداوند است كه به موسى و عيسى نازل شده . و چنين مىكنند تا بهايى اندك از مال و جاه و امتعهء دنيا به دست آورند .\r\n« فَوَيْلٌ لَّهُم مِّمَّا كَتَبَتْ أَيْدِيهِمْ وَوَيْلٌ لَّهُمْ مِّمَّا يَكْسِبُونَ »\r\nيعنى : پس واى به حال آنها از ناحيهء آنچه دستشان براى فروش نوشت و واى به حالشان از آنچه همواره از اين راه كسب مىكنند .\r\nوَ قالُوا لَنْ تَمَسَّنَا النّارُ إِلّا أَيّامًا مَعْدُودَةً قُلْ أَتَّخَذْتُمْ عِنْدَ اللّهِ عَهْدًا فَلَنْ يُخْلِفَ اللّهُ عَهْدَهُ أَمْ تَقُولُونَ عَلَى اللّهِ ما لا تَعْلَمُونَ ( 80 )\r\nبَلى مَنْ كَسَبَ سَيِّئَةً وَ أَحاطَتْ بِهِ خَطيئَتُهُ فَأُولئِكَ أَصْحابُ النّارِ هُمْ فيها خالِدُونَ ( 81 )\r\nوَ الَّذينَ آمَنُوا وَ عَمِلُوا الصّالِحاتِ أُولئِكَ أَصْحابُ الْجَنَّةِ هُمْ فيها خالِدُونَ ( 82 )\r\nلغت و اعراب :\r\nاتّخذتم در اصل ااتّخذتم بوده ، همزهء استفهام بر همزهء وصل در آمده و همزهء وصل حذف شده است .\r\nساءَ الشىءُ - از باب نَصَر - : زشت و قبيح شد ، سيّئة : كار قبيح ، و غالباً در گناه استعمال مىشود . خَطِئَ - از باب عَلِم - : خطا رفت ، و خطيئه : گناه .\r\nتفسير :\r\n« وَ قَالُوا لَن تَمَسَّنَا النَّارُ إِلَّآ أَيَّاماً مَّعْدُودَةً »\r\nيعنى : و طايفهء يهود گفتند : در آخرت آتش جهنم با ما - با گنهكاران يهود - تماسى نخواهد\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nداشت جز روزهايى معدود ، كه گفته‌اند تنها چهل روز به شمار روزهايى كه بنىاسرائيل در عهد موسى گوساله پرستيدند . و برخى گفته‌اند تنها هفت روز به لحاظ آن كه عمر دنيا هفت هزار سال است ، و يهود به سزاى گناهان هر هزار سالى يك روز كيفر مىشود .\r\n« قُلْ أَتَّخَذْتُمْ عِندَ اللَّهِ عَهْدَاً فَلَن يُخْلِفَ اللَّهُ عَهْدَهُ »\r\nيعنى : به آنان بگو : آيا در نزد خداوند پيمان محكمى با او بستيد و خاطرجمع شديد ؟ كه اگر چنين است هرگز خداوند خلف وعده نمىكند ،\r\n« أَمْ تَقُولُونَ عَلَى اللَّهِ مَا لَاتَعْلَمُونَ »\r\nو يا آن كه مطلبى را كه نمىدانيد به خدا نسبت مىدهيد ؟ يعنى يقيناً چنين است و شما گناه افتراى بر خدا داريد .\r\n« بَلَى مَن كَسَبَ سَيِّئَةً وَ أَحَاطَتْ بِهِ خَطِيئَتُهُ فَأُوْلئِكَ أَصْحَابُ النَّارِ هُمْ فِيهَا خَالِدُونَ »\r\n« بلى » جواب از ادعاهاى آنها در صدر آيهء قبل است ، يعنى آن ادعاها باطل است ، و معناى آيه چنين است : آنان گفتند عذاب جهنم به ما نمىرسد ، پاسخ آن است كه چرا عذاب به آنها مىرسد ، زيرا هركس گناهى كرد و گناه او بر وى احاطه نمود - يعنى زبان و جوارح و وجودشان را فرا گرفت - آنها اصحاب آتشند و آنان در آن‌جا ابدى و جاودان اند .\r\nمراد از سيّئه و خطيئه در اين‌جا گناه است و نمىتوان هر دو را به گناهان فرعى حمل كرد ، زيرا طبق ادلّهء ديگر كسى كه اصول عقايدش صحيح باشد گناهان فرعىاش هر چند بسيار باشد و بر او احاطه كند در جهنم خالد نخواهد بود ، چرا كه اصل ايمان مانع از خلود در آتش است . پس مراد اين است كه احاطهء گناهان فرعى سبب زوال اعتقاد گردد ، نظير آيهء 10 سورهء روم « ثُمَّ كَانَ عَاقِبَةَ الَّذِينَ أَسَآءُوا السُّوءى أَن كَذَّبُوا بَآيَاتِ اللَّهِ » و يا آن كه مراد از سيّئه ، گناه اعتقادى از قبيل كفر ، شرك و نفاق است و مراد از خطيئه گناه فرعى ، و معنى آيه اين است : كسى كه عقيده‌اش فاسد و گناهانش بسيار است مخلّد در آتش است ، در مقابل آيهء بعد كه سخن از ايمان و عمل صالح مىگويد .\r\n« وَ الَّذِينَ ءَامَنُواْ وَ عَمِلُواْ الصَّالِحَاتِ أُوْلئِكَ أَصْحَابُ الْجَنَّةِ هُمْ فِيهَا خَالِدُونَ »\r\nيعنى : و كسانى كه ايمان آوردند و عمل‌هاى شايسته كردند ، آنها هستند كه ياران بهشتند و آنها در آن‌جا ابدى و جاويدانند .\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nوَ إِذْ أَخَذْنا ميثاقَ بَني إِسْرائيلَ لا تَعْبُدُونَ إِلَّا اللّهَ وَ بِالْوالِدَيْنِ إِحْسانًا وَ ذِي الْقُرْبى وَ الْيَتامى وَ الْمَساكينِ وَ قُولُوا لِلنّاسِ حُسْنًا وَ أَقيمُوا الصَّلاةَ وَ آتُوا الزَّكاةَ ثُمَّ تَوَلَّيْتُمْ إِلّا قَليلًا مِنْكُمْ وَ أَنْتُمْ مُعْرِضُونَ ( 83 )\r\n\r\nيهودو نقض مواثيق الهى\r\nلغت و اعراب :\r\nلاتعبدون نفى است كه از آن نهى اراده شده . بالوالدين به تقدير أحسنوا يا تحسنون است . ذى القربى و ما بعدش عطف است به والدين . و أنتم معرضون حال است از فاعلِ تولّيتم .\r\nتفسير :\r\n« وَ إِذْ أَخَذْنَا مِيثَاقَ بَنِى إِسْرَآئِيلَ »\r\nيعنى : و ياد آوريد وقتى را كه پيمان بنىاسرائيل را گرفتيم . غرض از اضافهء پيمان به بنىاسرائيل اين است كه پيمان مؤكّد متناسب با حال و عصر آنها را گرفتيم كه همان درك عقول آنها و دعوت و تعليم پيامبران و كتاب‌هاى آسمانيشان بود .\r\n« لَا تَعْبُدُونَ إِلَّا اللَّهَ وَ بِالْوَالِدَيْنِ إِحْسَاناً وَ ذِى الْقُرْبَى وَ الْيَتَامَى وَالْمَسَاكِينِ »\r\nو مفاد آن پيمان ، اين امور هشتگانه بود : هرگز جز خداوند چيزى را و كسى را از بت‌ها و ستارگان و فرشتگان و پيامبران مانند عُزَير و مسيح عبادت مكنيد ، و به پدر و مادر نيكى كنيد ، « احساناً » يعنى احسانى در خور حال آنها ، يعنى دربارهء والدين نَسَبى عهده‌دار هزينهء زندگى آنها شويد و با حسن گفتار و رفتار ، با آنها معاشرت كنيد ، و دربارهء والدين روحانى يعنى پيامبر و امام وقت با پذيرش مقام نبوت و امامت و با اعتقاد و محبّت و انقياد و اطاعت انجام وظيفه نماييد . و به اقربا و خويشانتان با عمل به فريضهء صلهء رحم ، و به يتيمان و مستمندان نيز به وسيلهء انفاقات مالى و ارشادات دينى ، نيكى نماييد .\r\n« وَ قُولُوا لِلنَّاسِ حُسْناً » يعنى : و به مردم سخن نيك گوييد و با آنان نيكو سخن گوييد ، يعنى حتى با مخالفان و كفار نيز در مقام معاشرت و در همه نوع گفتار از امر و نهى و وعد و وعيد و قضاوت و داورى و اخبار و شهادت و عقد و قرار داد ، نيك رفتار باشيد .\r\n« وَ أَقِيمُواْ الصَّلَاةَ وَ ءَاتُواْ الزَّكَاةَ »\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nيعنى : و نماز را - خواه واجب و خواه مندوب ( مستحب ) طبق اقتضاى امر الهى - برپا داريد ، يعنى هم خود انجام دهيد و هم ديگران را به انجام آن واداريد . و زكات را بپردازيد ، خواه زكات عام و انفاقات مالى عرفى بين‌المللى كه به اقتضاى نوع دوستى و عواطف بشرى مورد عمل عقلا است ، و خواه زكات خاص و انفاقات معيّن شرعى كه از اجناس معدودى كه نُه چيز است گرفته مىشود و در مصارف معيّنى كه هشت مورد است مصرف مىگردد .\r\n« ثُمَّ تَوَلَّيْتُمْ إِلَّا قَلِيلًا مِّنكُمْ وَ أَنتُمْ مُّعْرِضُونَ »\r\nيعنى : سپس روى گردانديد - پس از آن همه پيمان‌ها و توصيه‌ها جز اندكى از شما عملًا روى گردانديد و قلباً اعراض كرديد - در حالى كه شما ذاتاً و عادتاً اعراض كنندهء از حقّيد .\r\nوَ إِذْ أَخَذْنا ميثاقَكُمْ لا تَسْفِكُونَ دِماءَكُمْ وَ لا تُخْرِجُونَ أَنْفُسَكُمْ مِنْ دِيارِكُمْ ثُمَّ أَقْرَرْتُمْ وَ أَنْتُمْ تَشْهَدُونَ ( 84 )\r\nثُمَّ أَنْتُمْ هؤُلاءِ تَقْتُلُونَ أَنْفُسَكُمْ وَ تُخْرِجُونَ فَريقًا مِنْكُمْ مِنْ دِيارِهِمْ تَظاهَرُونَ عَلَيْهِمْ بِاْلإِثْمِ وَ الْعُدْوانِ وَ إِنْ يَأْتُوكُمْ أُسارى تُفادُوهُمْ وَ هُوَ مُحَرَّمٌ عَلَيْكُمْ إِخْراجُهُمْ أَ فَتُؤْمِنُونَ بِبَعْضِ الْكِتابِ وَ تَكْفُرُونَ بِبَعْضٍ فَما جَزاءُ مَنْ يَفْعَلُ ذلِكَ مِنْكُمْ إِلّا خِزْيٌ فِي الْحَياةِ الدُّنْيا وَ يَوْمَ الْقِيامَةِ يُرَدُّونَ إِلى أَشَدِّ الْعَذابِ وَ مَا اللّهُ بِغافِلٍ عَمّا تَعْمَلُونَ ( 85 )\r\nأُولئِكَ الَّذينَ اشْتَرَوُا الْحَياةَ الدُّنْيا بِاْلآخِرَةِ فَلا يُخَفَّفُ عَنْهُمُ الْعَذابُ وَ لا هُمْ يُنْصَرُونَ ( 86 )\r\nلغت و اعراب :\r\nسَفَكَ الماءَ أو الدّم : آب يا خون را ريخت . تظاهرون در اصل تتظاهرون بوده ، يعنى پشتيبانى مىكنيد و يارى مىدهيد . فدى الرجلَ - از باب ضَرَب - من الأسر : فديه داد و او را آزاد كرد . فادَى الأسير : فديه\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nگرفت و اسير را آزاد نمود . و هو محرّم « هو » ضمير شأن است و اخراجهم آن را تفسير مىكند ، به تقدير « و اخراجهم محرّم » .\r\nتفسير :\r\n« وَ إِذْ أَخَذْنَا مِيثَاقَكُمْ لَاتَسْفِكُونَ دِمَآءَكُمْ وَ لَاتُخْرِجُونَ أَنْفُسَكُمْ مِّن دِيَارِكُمْ »\r\nيعنى : و به‌ياد آوريد اى بنىاسرائيل هنگامى را كه از همهء شما طايفهء يهود پيمان مؤكّد گرفتيم ، يعنى پيمان اتحاد و ائتلاف و عدم تجاوز به حقوق يكديگر ، و مفاد پيمان اين بود كه خون همديگر را به ناحق مريزيد و خودتان را - يعنى يكديگر را - از خانه‌هاى خود به سبب اختلاف و عداوت و دشمنىهاى شخصى و قبيله‌اى بيرون نكنيد . خطاب آيه به يهود عصر قرآن است به لحاظ وقوع اين حوادث در ميان گذشتگان آنها طبق عادت جاريه كه حوادث واقعه در برخى از اعضاى عرضى يا طولى قبيله را به همهء آنها نسبت مىدهند .\r\n« ثُمَّ أَقْرَرْتُمْ وَ أَنتُمْ تَشْهَدُونَ »\r\nيعنى : سپس شما به پيمانتان به عنوان تأكيد و پذيرش اعتراف كرديد و گواهى داديد .\r\nگذشتگانتان پس از تحقّق پيمان ، اقرار كردند و شما الآن به پيمان آنها اقرار مىكنيد و گواهى مىدهيد .\r\n« ثُمَّ أَنتُمْ هؤُلَآءِ تَقْتُلُونَ أَنفُسَكُمْ وَ تُخْرِجُونَ فَرِيقاً مِّنكُمْ مِّن دِيَارِهِمْ »\r\nدر عصر نزول اين آيات طايفهء بنىقُرَيْظه و بنىنَضير يهودى بودند و طايفهء اوْس و خزرج مشرك ، و بنىقريظه هم‌پيمان جنگى اوس ، و بنىنضير هم‌پيمان جنگى خزرج بودند و چون اوس و خزرج باهم مىجنگيدند هم‌پيمان هر يك به كمك او مىشتافت و او را در كشتن و جلاى وطن دشمن يارى مىداد ، و در نتيجه يهودان قريظه و نضير هم يكديگر را مىكشتند و از سرزمينشان بيرون مىكردند ، ولى هر دو طايفه در هرجا اسير جنگى يهودى مىديدند هر چند از طايفهء ديگر ، به حكم تورات فديهء او را مىدادند و او را آزاد مىنمودند . دربارهء اين حادثه آيه مىگويد : سپس اين شماييد كه يكديگر را مىكُشيد و گروهى از خودتان را از ديار و سرزمينشان بيرون مىكنيد ،\r\n« تَظَاهَرُونَ عَلَيْهِم بِالْإِثْمِ وَ الْعُدْوَانِ »\r\nيعنى : در حالى كه در اين كار يكديگر را به گناه و تعدّى بر ضد آنها يارى مىدهيد ، چه آن‌كه اگر مثلًا اوس بر خزرج پيروز شد قريظه نيز در اين بين از بنىنضير مىكشد و آنها را از وطنشان بيرون مىكند و احياناً از آنها اسير مىگيرد .\r\n\r\n","description":"","footnote":"","page_name":" 104 ","page_number":104},
  {"content":"\r\n\r\n« وَ إِنْ يَأْتُوكُمْ أُسَارَى تُفَادُوهُمْ وَ هُوَ مُحَرَّمٌ عَلَيْكُمْ إِخْرَاجُهُمْ »\r\nيعنى : و اگر عده‌اى از آنها به‌سوى شما در حال اسارت بيايند آنها را به دادن فديه آزاد مىكنيد ، مثلًا اسيران بنىنضير را كه به دست بنىقريظه افتاده شما طايفهء بنىنضير و قريظه آنها را مىخريد و آزاد مىكنيد در حالى كه اصل جنگيدن و كشتن و بيرون كردن آنها بر شما حرام بود ،\r\n« أَفَتُؤْمِنُونَ بِبَعْضِ الْكِتَابِ وَتَكْفُرُونَ بِبَعْضٍ »\r\nيعنى : آيا به برخى از كتاب تورات - فديه‌دادن و آزاد كردن اسير هم‌كيش - ايمان مىآوريد و به برخى ديگر - جنگيدن و كشتن و از وطن بيرون كردن آنها - كفر مىورزيد ؟\r\n« فَمَا جَزَآءُ مَن يَفْعَلُ ذَ لِكَ مِنكُمْ إِلَّا خِزْىٌ فِى الْحَيَاةِ الدُّنْيَا »\r\nيعنى : پس آيا جزا و كيفر هر كس از شما كه مرتكب چنين كارى مىشود ، يعنى در احكام تبعيض قائل مىشود ، برخى را مىپذيرد و برخى را رد مىكند در حالى كه همه از جانب خداست ، جز خوارى و خذلان در زندگى دنيا چيست ؟ و ممكن است « ما » براى نفى باشد ، يعنى جزا و كيفر چنين كسى جز خوارى و رسوايى در دنيا نيست .\r\n« وَ يَوْمَ الْقِيَامَةِ يُرَدُّونَ إِلَى أَشَدِّ الْعَذَابِ وَ مَا اللَّهُ بِغَافِلٍ عَمَّا تَعْمَلُونَ »\r\nيعنى : و چنين كسانى را در روز قيامت به سخت‌ترين عذاب باز خواهند برد ، و هرگز خداوند از آنچه مىكنيد غافل نيست .\r\n« أُوْلئِكَ الَّذِينَ اشْتَرَوُاْ الْحَيَاةَ الدُّنْيَا بِالْأَخِرَةِ فَلَا يُخَفَّفُ عَنْهُمُ الْعَذَابُ وَ لَاهُمْ يُنْصَرُونَ »\r\nيعنى : آنهايند كسانى كه زندگى دنيا را به بهاى از دست دادن آخرت خريدند ، و بنابراين در عالم آخرت نه عذاب از آنها سبك مىشود و نه آنها يارى مىشوند .\r\nوَ لَقَدْ آتَيْنا مُوسَى الْكِتابَ وَ قَفَّيْنا مِنْ بَعْدِهِ بِالرُّسُلِ وَ آتَيْنا عيسَى ابْنَ مَرْيَمَ الْبَيِّناتِ وَ أَيَّدْناهُ بِرُوحِ الْقُدُسِ أَ فَكُلَّما جاءَكُمْ رَسُولٌ بِما لا تَهْوى أَنْفُسُكُمُ اسْتَكْبَرْتُمْ فَفَريقًا كَذَّبْتُمْ وَ فَريقًا تَقْتُلُونَ ( 87 )\r\nوَ قالُوا قُلُوبُنا غُلْفٌ بَلْ لَعَنَهُمُ اللّهُ بِكُفْرِهِمْ فَقَليلًا ما يُؤْمِنُونَ ( 88 )\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nلغت و اعراب :\r\nقَفا اثَرَه - از باب نَصَر - : دنبال او رفت ، و قفّى فلاناً زيداً و بزيد : زيد را دنبال او روانه كرد . روح : مايهء حيات جاندار ، و روح‌القدس از باب اضافهء موصوف به صفت است يعنى جبرئيل . أفكلّما استفهام براى تقرير است يا به تقدير أ بلغ الأمر منكم أنّكم كلّما جاء . . . ، و ممكن است براى انكار و توبيخ باشد . غَلَفَ الشىءَ - از باب نَصَر - : پوشانيد آن را ، و غُلْف يا جمع اغلف است به معناى چيزى كه در پوشش قرار گرفته ، و يا جمع غلاف به معناى ظرف و جلد . و ما در « قليلًا ما » براى تأكيد قلّت است .\r\nتفسير :\r\n« وَ لَقَدْ ءَاتَيْنَا مُوسَى الْكِتَابَ وَقَفَّيْنَا مِنْ بَعْدِهِ بِالرُّسُلِ »\r\nيعنى : و حقيقت اين است كه موسى را كتاب آسمانى تورات و صحف داديم و پس از او نيز پيامبران را پياپى در پى او روانه كرديم به طورى كه همهء آنها تا زمان عيسى تابع دين و كتاب او بودند .\r\n« وَ ءَاتَيْنَا عِيسَى ابْنَ مَرْيَمَ الْبَيِّنَاتِ »\r\nيعنى : و به عيسى بن مريم نيز دلايل روشن براى اثبات توحيد و معاد و نبوت او عطا كرديم مانند دميدن روح در مجسمهء بىروح ، زنده كردن مردگان ، شفاى بيماران غيرقابل علاج و كوران مادرزاد ، اخبار از مغيبات و فرود آمدن مائدهء آسمانى به درخواست او .\r\n« وَ أَيَّدْنَاهُ بِرُوحِ الْقُدُسِ »\r\nيعنى : و او را به وسيلهء روح القدس ، روح پاكيزه يعنى جبرئيل امين و نازل كردن انجيل تقويت كرديم و به مرتبهء نبوت و رسالت رسانديم .\r\n« أَفَكُلَّمَا جَآءَكُمْ رَسُولٌ بِمَا لَاتَهْوَى أَنفُسُكُمُ اسْتَكْبَرْتُمْ فَفَرِيقاً كَذَّبْتُمْ وَ فَرِيقاً تَقْتُلُونَ »\r\nخطاب به يهودان عصر نزول قرآن است . يعنى : اعتراف و اقرار كنيد كه در طول مدت پس از موسى تا زمان محمّد صلى الله عليه و آله در هر زمانى هر فرستاده‌اى آنچه را كه شما دلتان نمىخواست براى شما آورد از احكام اصولى و فروعى الهى ، در برابرش سخت تكبر ورزيديد پس گروهى را تكذيب كرديد مانند عيسى و محمّد صلى الله عليه و آله و گروهى را مىكشتيد مانند شعيا و زكريا و يحيى . و جملهء مضارع « تقتلون » اشاره به اين است كه به واسطهء رضايت شما بر اعمال گذشتگان گويى شما هم داريد\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nمىكشيد . و اگر استفهام براى انكار و توبيخ باشد معناى آيه چنين است : پس چرا هرگاه پيامبرى آمد او را تكذيب كرده و يا مىكشتيد ؟\r\n« وَ قَالُواْ قُلُوبُنَا غُلْفٌ »\r\nيعنى : و طايفهء يهود گفتند : دل‌هاى ما سرپوشيده است گويى پوشش‌هايى تكوينى بر آنها افتاده كه مانع از پذيرش دعوت محمد صلى الله عليه و آله و فهم كتاب اوست . يا آن كه دل‌هاى ما ظرف‌هايى است سرشار از علوم تورات ، و علوم ديگر را نمىپذيرد و از اين روست كه دين و مفاهيم قرآن تو را تحمّل نمىكند .\r\n« بَلْ لَّعَنَهُمُ اللَّهُ بِكُفْرِهِمْ فَقَلِيلًا مَّا يُؤْمِنُونَ »\r\nيعنى : اما چنين نيست كه آنها مىگويند ، بلكه خداوند آنها را به سبب كفر و انكار نبوت محمد صلى الله عليه و آله لعن و طرد كرده و بر دل‌هاشان مهر نافهمى زده و غلاف شقاوت پوشانده ، از اين‌رو آنها بسيار اندك ايمان مىآورند ، يعنى فقط به مشتى مطالب مشترك ميان دو كتاب يا به آنچه منافع دنيويشان اقتضا كند ايمان مىآورند .\r\nوَ لَمّا جاءَهُمْ كِتابٌ مِنْ عِنْدِ اللّهِ مُصَدِّقٌ لِما مَعَهُمْ وَ كانُوا مِنْ قَبْلُ يَسْتَفْتِحُونَ عَلَى الَّذينَ كَفَرُوا فَلَمّا جاءَهُمْ ما عَرَفُوا كَفَرُوا بِهِ فَلَعْنَةُ اللّهِ عَلَى الْكافِرينَ ( 89 )\r\nلغت و اعراب :\r\nجواب و لمّا محذوف است به تقدير كفروا كه جواب فلمّا بر آن دلالت دارد . و ممكن است فلمّا بدل از و لمّا باشد و جواب ، كفروا به باشد . استفتح الرجل : فتح و نصرت طلبيد . مراد از موصول ماعرفوا حق يا محمد صلى الله عليه و آله يا مجموع دين و كتاب و محمد صلى الله عليه و آله است .\r\nتفسير :\r\n« وَ لَمَّا جَآءَهُمْ كِتَابٌ مِّن عِندِ اللَّهِ مُصَدِّقٌ لِّمَا مَعَهُمْ »\r\nاين آيه نيز در شرح حال يهود است . مىفرمايد : و چون كتابى از جانب خداوند به نام قرآن و فرقان نزد آنها آمد ، يعنى نزد همهء جوامع بشرى كه آنها نيز جزء آنند ، به آن كفر ورزيدند ؛ كتابى كه\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nتصديق كنندهء همهء چيزهايى است كه همراه آنها و در نزد آنهاست از تورات و احكام اصولى و فروعى آن ، و چيزهايى كه با آنهاست از شرايع و معارف و حِكَمى كه از پيامبران گذشته به ميراث به آنها رسيده ، هر چند نسبت به برخى از احكام آن ناسخ بود .\r\n« وَ كَانُواْ مِن قَبْلُ يَسْتَفْتِحُونَ عَلَى الَّذِينَ كَفَرُواْ »\r\nيعنى : و اين در حالى است كه آنها پيش از ظهور اسلام ، در مقام برخورد با مشركان و محاجّه و دشمنى ، آنها را تهديد به آمدن پيامبر اسلام مىكردند و مىگفتند طبق تصريح تورات ما در اين سرزمين پيامبرى امّىِ عربى با اوصاف خاص ظهور خواهد نمود كه با هر دشمنى بجنگد پيروز مىشود ، و ما به وى ايمان مىآوريم و زير پرچم او با شما مىجنگيم و غالب مىشويم .\r\nگفته‌اند : گاهى هم در مقام ضرورت و موقع حساس انگشتان خود را در كتاب تورات روى نام يا صفات پيامبر آينده مىگذاشتند و از خدا يارى مىطلبيدند .\r\n« فَلَمَّا جَآءَهُم مَّا عَرَفُواْ كَفَرُواْ بِهِ فَلَعْنَةُ اللَّهِ عَلَى الْكَافِرِينَ »\r\nيعنى : اما چون حقّى كه شناخته بودند به‌سوى آنها آمد يعنى محمد صلى الله عليه و آله يا اسلام ، او را انكار كردند و به او كفر ورزيدند ، پس لعنت و نفرين خدا بر اين كافران باد ، زيرا اين انكار ، بر خلاف علم و صريح تورات و سخنان پيامبران و بر ضد وجدانشان بود ، و نيز سبب انحراف اعتقادى و عملى ملتى غير محصور تا روز قيامت و محروميتشان از راه مستقيم خدا و فرستادگان او شد ، و بىترديد آنها را چيزى جز هواى نفس و حبّ رياست و حرص بر دنيا بر اين عمل زشت وادار نكرد .\r\nبِئْسَمَا اشْتَرَوْا بِهِ أَنْفُسَهُمْ أَنْ يَكْفُرُوا بِما أَنْزَلَ اللّهُ بَغْيًا أَنْ يُنَزِّلَ اللّهُ مِنْ فَضْلِهِ عَلى مَنْ يَشاءُ مِنْ عِبادِهِ فَباءُو بِغَضَبٍ عَلى غَضَبٍ وَ لِلْكافِرينَ عَذابٌ مُهينٌ ( 90 )\r\nتفسير :\r\n« بِئْسَمَا اشْتَرَوْاْ بِهِ أَنفُسَهُمْ أَن يَكْفُرُواْ بِمَآ أَنْزَلَ اللَّهُ »\r\nيعنى : بسى زشت است آن ثمن و بهايى كه خودشان را بدان فروختند و آن اين است كه به آنچه خدا نازل كرده كافر شوند ، يعنى به دين و قرآنى كه خداوند بر محمّد صلى الله عليه و آله فرو فرستاده . و مراد از\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nفروختن نفس از دست دادن عقايد و اخلاق و دستورهاى اسلامى يعنى همهء سعادت‌ها ، و پذيرفتن كفر و سيرهء نارواى كفّار جاهليت يعنى همهء شقاوت‌هاست .\r\n« بَغْياً أَن يُنَزِّلَ اللَّهُ مِن فَضْلِهِ عَلَى مَن يَشَآءُ مِنْ عِبَادِهِ »\r\nيعنى : علت اين معامله و سبب پذيرفتن كفر به جاى اسلام ، جاه‌طلبى و حسودى آنهاست در اين‌كه خداوند به هر كسى از بندگانش كه بخواهد از فضل خود نازل نمايد يعنى نسبت به پيامبر اسلام حسد داشتند و نمىتوانستند ببينند كه خدا از رحمت خويش كتاب آسمانى و دين و شريعت بر او فرو فرستد .\r\n« فَبَآءُو بِغَضَبٍ عَلَى غَضَبٍ وَ لِلْكَافِرِينَ عَذَابٌ مُّهِينٌ »\r\nيعنى : پس در نتيجه با غضبى روى غضبى از سوى خدا بازگشتند و به آن گرفتار شدند به سبب كفر به محمد صلى الله عليه و آله و دين او از روى جاه‌طلبى و حسد ، و يا به سبب انكار قرآن و دين اسلام پس از انكار محتويات تورات حقيقى كه در اين‌باره وجود داشت . و در آخرت براى كافران عذابى خوار كننده است .\r\nوَ إِذا قيلَ لَهُمْ آمِنُوا بِما أَنْزَلَ اللّهُ قالُوا نُؤْمِنُ بِما أُنْزِلَ عَلَيْنا وَ يَكْفُرُونَ بِما وَراءَهُ وَ هُوَ الْحَقُّ مُصَدِّقًا لِما مَعَهُمْ قُلْ فَلِمَ تَقْتُلُونَ أَنْبِياءَ اللّهِ مِنْ قَبْلُ إِنْ كُنْتُمْ مُؤْمِنينَ ( 91 )\r\nوَ لَقَدْ جاءَكُمْ مُوسى بِالْبَيِّناتِ ثُمَّ اتَّخَذْتُمُ الْعِجْلَ مِنْ بَعْدِهِ وَ أَنْتُمْ ظالِمُونَ ( 92 )\r\nلغت و اعراب :\r\nوراءَ : سوا و غير ، و به معناى پشت سر و جلو رو ؛ و اين لغت از اضداد است . و ضمير هوالحق به ماوراء برمىگردد . فَلِمَ تقتلون به تقدير « فلم كنتم تقتلون » است .\r\nتفسير :\r\n« وَ إِذَا قِيلَ لَهُمْ ءَامِنُوا بِمَآ أَنْزَلَ اللَّهُ قَالُوا نُؤْمِنُ بِمَآ أُنْزِلَ عَلَيْنَا وَ يَكْفُرُونَ بِمَا وَرَآءَهُ وَ هُوَ الْحَقُّ مُصَدِّقاً لِّمَا مَعَهُمْ »\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nيعنى : و چون به طايفهء يهود گفته شود : به آنچه خداوند بر پيامبر اسلام نازل كرده از دين و قرآن يا به همهء كتاب‌هاى آسمانى كه خداوند بر پيامبرانش نازل نموده ايمان آوريد ، مىگويند : ما به آنچه بر خودمان نازل گشته - يعنى تورات و صحف - ايمان مىآوريم ؛ و به غير آن هر كتابى كه باشد و يا به آنچه پشت سر آن آمده - يعنى انجيل و قرآن - كفر مىورزند در حالى كه همان كتاب ديگر كه قرآن است حق و ثابت و تصديق كنندهء كتاب و دين آنهاست ، هم به تصديق قولى به لحاظ تصريحات و تأييدات قرآن از تورات و آورندهء آن ، و هم به تصديق عملى به جهت آن كه همهء وعده‌هاى تورات و انجيل دربارهء ظهور پيامبر اسلام ، محمّد صلى الله عليه و آله امّى عربى ، و اخبار آن دو كتاب از اوصاف او و دين و كتاب و غزوات و ساير خصوصيات او تحقّق يافته ، و اين نوعى تصديق آن دو كتاب است .\r\n« قُلْ فَلِمَ تَقْتُلُونَ أَنْبِيَآءَ اللَّهِ مِن قَبْلُ إِن كُنتُم مُّؤْمِنِينَ »\r\nيعنى : اى پيامبر به آنان بگو : اگر شما ملت يهود به آنچه بر خودتان نازل شده ايمان داريد ، پس چرا پيامبران خدا را پيش از اين - كه در فاصلهء ميان موسى و محمد صلى الله عليه و آله آمدند مانند زكريا و يحيى و عيسى كه به ادعاى خودتان پيامبر بودند - مىكشتيد ؟ آيا تورات آسمانى كشتن پيامبران الهى را تجويز كرده بود ؟ !\r\n« وَ لَقَدْ جَاءَكُمْ مُّوسَى بِالْبَيِّنَاتِ »\r\nاين آيه نيز مانند آيهء قبل اشاره به كذب آنها در ادعاى ايمان به تورات است ، مىفرمايد : و حقّاً و بىترديد موسى در عصر تأسيس مكتب يهوديت دلايل روشنى در اثبات حقانيت توحيد و نبوت و كتاب خويش براى شما آورد ، مانند عصا و يد بيضا و جوشيدن چندين نهر از قطعه‌اى سنگ و شكافته شدن دريا و طوفان و ملخ و شپش و قورباغه و خون ، معجزاتى به منظور تأييد ايمان مؤمنان و شكست دشمنان .\r\n« ثُمَّ اتَّخَذْتُمُ الْعِجْلَ مِنْ بَعْدِهِ وَ أَنتُمْ ظَالِمُونَ »\r\nيعنى : و آن‌گاه كه چند صباحى از شما جدا شد ، در غيبت وى گوساله را به عنوان خدايى به پرستش گرفتيد در حالى كه در اين عمل ستمكار بوديد ، ستم به خداوند كه جمادى پست را در ربوبيت شريك او كرديد ، و ستم به دو پيامبر مرسل كه زحمات آنها را هدر داديد ، و ستم به دين و قوانين آسمانى كه مخالفت كرديد ، و ستم به خودتان كه از مرحلهء انسانيت سخت تنزّل نموديد ، و\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nستم به نسل آيندهء خود كه نيكانشان را شرمنده و سرافكنده ساختيد و بَدانشان را از راه حق منحرف كرديد .\r\nوَ إِذْ أَخَذْنا ميثاقَكُمْ وَ رَفَعْنا فَوْقَكُمُ الطُّورَ خُذُوا ما آتَيْناكُمْ بِقُوَّةٍ وَ اسْمَعُوا قالُوا سَمِعْنا وَ عَصَيْنا وَ أُشْرِبُوا في قُلُوبِهِمُ الْعِجْلَ بِكُفْرِهِمْ قُلْ بِئْسَما يَأْمُرُكُمْ بِهِ إيمانُكُمْ إِنْ كُنْتُمْ مُؤْمِنينَ ( 93 )\r\nلغت و اعراب :\r\nخذوا به تقدير قلنا خذوا است . قالوا سمعنا و عصينا به تقدير « قالوا لساناً سمعنا و قلباً عصينا » . اشْرِبَ زيدٌ حبَّ فلان : دوستى فلانى در دلش رسوخ يافته گويى همانند آب در همهء اندامش نفوذ كرده .\r\nالعجل به تقدير مضاف است يعنى « حبَّ العجل » .\r\nتفسير :\r\n« وَ إِذْ أَخَذْنَا مِيثَاقَكُمْ »\r\nخطاب به بنىاسرائيل است و ذكر برخى از طغيان‌ها كه از اسلافشان صادر شده و نسبت آن به موجودين به لحاظ رسم در محاوره ، يا رضايتشان بدان اعمال است . مىفرمايد : و ياد آوريد هنگامى را كه پيمان مؤكّد از شما گرفتيم ، يعنى بر پذيرش توحيد و قبول نبوت و كتاب موسى . و اين پيمان به وسيلهء عقل يا نقل انجام يافت .\r\n« وَ رَفَعْنَا فَوْقَكُمُ الطُّورَ خُذُواْ مَآ ءَاتَيْنَاكُم بِقُوَّةٍ وَ اسْمَعُواْ »\r\nيعنى : و كوه طور - يا كوهى از كوه‌هاى روى زمين - را از جاى بركنديم و برفراز سرتان نگه داشتيم و گفتيم : آنچه را به شما داديم - يعنى تورات و مندرجات آن از اصول و فروع و معارف را - به قوّتى استوار و نيروى فكرى و بدنى بگيريد و بشنويد ، شنيدنى توأم با عمل .\r\n« قَالُواْ سَمِعْنَا وَ عَصَيْنَا »\r\nيعنى : آنها از ترس فرو افتادن كوه بر سرشان ، به ناچار به زبان گفتند : شنيديم و اطاعت مىكنيم ، و در دل خود گفتند - يعنى سخن ضمير و زبان حالشان اين بود كه - عصيان و مخالفت خواهيم نمود .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\n« وَ أُشْرِبُواْ فِى قُلُوبِهِمُ الْعِجْلَ بِكُفْرِهِمْ »\r\nيعنى : و عشق و محبت گوساله و خضوع و كرنش در برابر آن در دل‌هايشان رسوخ كرده و با اجزاى قلبشان آميخته بود ، و اين به سبب كفر آنها به خدا و انكار توحيد و ردّ دعوت پيامبران بود .\r\n« قُلْ بِئْسَمَا يَأْمُرُكُم بِهِ إِيمَانُكُم إِنْ كُنتُمْ مُؤْمِنِينَ »\r\nيعنى : اى پيامبر به آنها بگو : اگر به تورات ايمان داريد همان گونه كه ادعا مىكنيد ، پس ايمانتان كار بسيار زشتى را به شما فرمان مىدهد ، مانند تكذيب پيامبران و كشتن آنان و تكذيب كتاب‌هاى آسمانى و غير آنها از امورى كه مرتكب شده‌ايد . اين كلام بيان كفر و عدم ايمان آنهاست توأم با استهزا ، يعنى ايمان به تورات هيچ‌گاه به چنين امورى فرمان نمىدهد و اقتضا نمىكند ، پس معلوم مىشود كه ايمان نداريد .\r\nقُلْ إِنْ كانَتْ لَكُمُ الدّارُ اْلآخِرَةُ عِنْدَ اللّهِ خالِصَةً مِنْ دُونِ النّاسِ فَتَمَنَّوُا الْمَوْتَ إِنْ كُنْتُمْ صادِقينَ ( 94 )\r\nوَ لَنْ يَتَمَنَّوْهُ أَبَدًا بِما قَدَّمَتْ أَيْديهِمْ وَ اللّهُ عَليمٌ بِالظّالِمينَ ( 95 )\r\nاعراب :\r\nالدارالآخرة اسم كان و لكم خبر آن ، و عنداللَّه ظرف عامل « لكم » يعنى « كانت » ، و خالصة حال است از « الدار » ، و من دون متعلق است به « خالصة » .\r\nتفسير :\r\n« قُلْ إِن كَانَتْ لَكُمُ الدَّارُ الْأَخِرَةُ عِندَ اللَّهِ خَالِصَةً مِّن دُونِ النَّاسِ فَتَمَنَّوُاْ الْمَوْتَ إِن كُنتُمْ صَادِقِينَ »\r\nيعنى : اى پيامبر به يهود و نصارا - در برابر ادعاهاى آنها كه مىگفتند بهشت در عالم آخرت مخصوص يهود و نصارا است و هرگز احدى را جز آنها به آن راه نيست - بگو : اگر خانهء آخرت - يعنى بهشت آن عالم - در نزد خداوند محضاً از آنِ شماست نه مردم ديگر ، پس بايد همواره مرگ را آرزو كنيد اگر در اين ادعا راستگوييد .\r\n« وَ لَن يَتَمَنَّوْهُ أَبَدَاْ بِمَا قَدَّمَتْ أَيْدِيهِمْ »\r\nيعنى : ولى هرگز مرگ را آرزو نخواهند كرد به سبب آنچه دستان آنها از اعمال زشت جلوتر فرستاده است ، مانند كفر و شرك و كشتن انبيا و تحريف تورات و معاصى بىپايان ديگر كه از اين\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nگروه در طول تاريخ عمرشان صادر شده . و مراد از دستانشان خودشان است از قبيل نسبت فعل به بعض اعضاى فاعل به لحاظ آن كه اغلب كارهاى او به وسيلهء آن صادر مىشود .\r\n« وَ اللَّهُ عَلِيمٌ بِالظَّالِمِينَ »\r\n\r\nيهود و عشق به طول عمر\r\nيعنى : و خداوند به حال ستمكاران - به همهء عقايد فاسد باطنى و صفات رذيلهء درونى و قبايح اعمال بدنى ، و بالأخره به همهء خطورات قلبى آنها - داناست .\r\nأَشْرَكُوا يَوَدُّ أَحَدُهُمْ لَوْ يُعَمَّرُ أَلْفَ سَنَةٍ وَ ما هُوَ بِمُزَحْزِحِهِ مِنَ الْعَذابِ أَنْ يُعَمَّرَ وَ اللّهُ بَصيرٌ بِما يَعْمَلُونَ ( 96 )\r\nلغت و اعراب :\r\nوَدَّهُ - از باب مَنَع - : دوست داشت و آرزو كرد حصول آن را . حياة نكره است و دلالت بر نوعى حيات ، هر چند ذليلانه دارد . من الذين به تقدير « و أحرص من الذين » است . احدهم در قوهء نكره است و افادهء عموم مىكند . لو موصول حرفى است و با فعل بعدش تأويل مصدر مىرود . زحزحه عن مكانه او را از جاى خودش دور كرد و زايل نمود . أن يعمّر به تأويل « تعميره » بدل است از ضمير « ما هو » .\r\nتفسير :\r\n« وَ لَتَجِدَنَّهُمْ أَحْرَصَ النَّاسِ عَلَى حَيَاةٍ وَ مِنَ الَّذِينَ أَشْرَكُواْ » يعنى : و يكى از اوصاف زشت يهودان اين است كه آنها را حريص‌ترين مردم به نوعى از زندگى در دنيا مىيابى هر چند توأم با خفّت و خوارى باشد ، و بلكه بيشتر از كسانى كه شرك ورزيده‌اند حرص دارند ، در حالى كه مشركان به عالم ديگر اعتقاد ندارند و تنها اميد و آرزويشان همين دنياست ولى آنها اعتراف به جهان ديگر دارند .\r\n« يَوَدُّ أَحَدُهُمْ لَوْ يُعَمَّرُ أَلْفَ سَنَةٍ وَ مَا هُوَ بِمُزَحْزِحِهِ مِنَ الْعَذَابِ أَن يُعَمَّرَ وَ اللَّهُ بَصِيرٌ بِمَا يَعْمَلُونَ »\r\nيعنى : هر يك از آنها دوست دارد كه در اين جهان هزار سال عمر داده شود ، در صورتى كه عمر هزار ساله ، او را از عذاب آخرت دور نمىكند و نجات نمىبخشد ، چرا كه طبق تقدير حتمى خداوند اين جهان را صلاحيت بقاى دائم نيست و جانداران هر چه در آن توقف كنند بالأخره فنا\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nحتمى ، و عالم ديگر در پيش ، و جزاى اعمال مسلّم است . و خداوند به آنچه آنها انجام مىدهند از اعمال قلبى و بدنى نهانى و آشكار ، بينا و بصير است ، و البته بينايى خدا علم او به اشياء است .\r\nقُلْ مَنْ كانَ عَدُوًّا لِجِبْريلَ فَإِنَّهُ نَزَّلَهُ عَلى قَلْبِكَ بِإِذْنِ اللّهِ مُصَدِّقًا لِما بَيْنَ يَدَيْهِ وَ هُدًى وَ بُشْرى لِلْمُؤْمِنينَ ( 97 )\r\nمَنْ كانَ عَدُوًّا لِلّهِ وَ مَلائِكَتِهِ وَ رُسُلِهِ وَ جِبْريلَ وَ ميكالَ فَإِنَّ اللّهَ عَدُوٌّ لِلْكافِرينَ ( 98 )\r\n\r\nيهود و تكذيب همهء پيامبران\r\nلغت و اعراب :\r\nجبريل و جبرئيل لفظ غيرعربى است و محتمل است عبرانى باشد و در تفسير لفظ و معناى آن اختلاف بسيار است . و هم‌چنين است ميكال و ميكائيل . فانّه نزّله مرجع ضمير « هاء اول » جبريل و « هاء دوم » قرآن است كه از سياق كلام استفاده مىشود ، و اين جمله تعليليه و به جاى جزاى شرط مقدر است ، يعنى فهو مخطئ كافر باللَّه . و مصدّقاً و هدى و بشرى هر سه حال‌اند از هاء « نزّله » كه به قرآن برمىگردد .\r\nتفسير :\r\n« قُلْ مَن كَانَ عَدُوًّا لِّجِبْرِيلَ فَإِنَّهُ نَزَّلَهُ عَلَى قَلْبِكَ بِإِذْنِ اللِّهِ »\r\nگفته شده كه چون پيامبر اسلام خبر داد كه واسطهء وحى به او جبرئيل است عده‌اى از يهودان از پذيرش اسلام خوددارى كردند به اين بهانه كه جبرئيل دشمن يهود است و همواره دشمنى خود را ظاهر كرده و همهء شدايدى كه بر بنىاسرائيل از جانب خدا رسيده به وسيلهء او بوده و اوست كه پيوسته اسرار نهانى آنها را به محمّد رسانده ، و اين قرآن و آياتى كه بر محمّد مىخواند ساخته و پرداختهء خود اوست نه خداوند . خداوند در اين‌باره مىفرمايد : هر كس دشمن جبرئيل باشد خطا كرده و كافر شده و در واقع با خداوند دشمنى كرده ، زيرا جبرئيل از خود اختيارى ندارد بلكه او اين قرآن را از مبدأ وحى بر قلب تو به اذن خدا نازل نموده ، هم به اذن تشريعى يعنى به امر و فرمان او ، و هم به اذن تكوينى يعنى به تعليم و يارى و اعمال قدرت او كه بتواند فرشتهء روحانى ملكوتى با بشر جسمانى ناسوتى تماس گيرد و تبادل سخن كند .\r\n\r\n","description":"","footnote":"","page_name":" 114 ","page_number":114},
  {"content":"\r\n\r\n« مُصَدِّقاً لِّمَا بَيْنَ يَدَيْهِ »\r\nيعنى : آن هم قرآنى كه تصديق كنندهء امورى است كه جلو دست او - يعنى در زمان‌هاى قديم پيش از او - گذشته ، از پيامبران الهى كه از جملهء آنان موسى است و كتاب‌هاى آسمانى كه از جملهء آنها تورات است ، و شرايع گذشته و معجزات پيامبران و قصص و سرگذشت واقعى آنها و امور ديگرى كه قرآن مشحون از نقل و اخبار از آنهاست ، و چگونه ممكن است طايفهء يهود آن امور را بپذيرند و قرآن را كه مصدّق آنهاست نپذيرند ؟\r\n« وَ هُدىً وَ بُشْرَى لِلْمُؤْمِنِينَ »\r\nيعنى : و نيز اين قرآن ، سراپا هدايت و راهنمايى براى جوامع بشرى است و سرشار از مژده و بشارت براى گروندگان است ، بشارت به توفيق و زندگى پاكيزهء دنيا و سعادت و نعمت و بهشت ابدى آخرت .\r\n« مَن كَانَ عَدُوًّا لِّلَّهِ وَمَلَآئِكَتِهِ وَ رُسُلِهِ وَ جِبْرِيلَ وَ مِيكَالَ فَإِنَّ اللَّهَ عَدُوٌّ لِلْكَافِرِينَ »\r\nيعنى : هر كس دشمن خدا و فرشتگان او و فرستادگان او و جبرئيل و ميكائيل باشد بىترديد او كافر است و خدا نيز دشمن اوست ، زيرا كه خدا دشمن كافران است .\r\nوَ لَقَدْ أَنْزَلْنا إِلَيْكَ آياتٍ بَيِّناتٍ وَ ما يَكْفُرُ بِها إِلَّا الْفاسِقُونَ ( 99 )\r\nأَ وَ كُلَّما عاهَدُوا عَهْدًا نَبَذَهُ فَريقٌ مِنْهُمْ بَلْ أَكْثَرُهُمْ لا يُؤْمِنُونَ ( 100 )\r\nوَ لَمّا جاءَهُمْ رَسُولٌ مِنْ عِنْدِ اللّهِ مُصَدِّقٌ لِما مَعَهُمْ نَبَذَ فَريقٌ مِنَ الَّذينَ أُوتُوا الْكِتابَ كِتابَ اللّهِ وَراءَ ظُهُورِهِمْ كَأَنَّهُمْ لا يَعْلَمُونَ ( 101 )\r\nلغت و اعراب :\r\nنَبَذَ الشىءَ - از باب ضَرَب - : دور افكند آن را . أو كلّما به تقدير و أكلّما است ، و استفهام توبيخى و انكارى است كه براى صدارتش بر واو عطف مقدّم شده و جمله عطف است به مقدّر به تقدير « أكفروا » . و كلّما عاهدوا عهداً مفعول مطلق است از غير باب فعل خود .\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nتفسير :\r\n« وَ لَقَدْ أَنْزَلْنَآ إِلَيْكَ ءَايَاتٍ بَيِّنَاتٍ »\r\nيعنى : حقيقت اين است كه ما به‌سوى تو آياتى روشن فرو فرستاديم ، و مراد از آن ، معجزاتى است كه يكى از آنها قرآن است و همه در دلالت بر صدق نبوت او روشن است . و يا آن كه آيات قرآن است كه همهء آنها محكمات و دلالتش بر مراد ، روشن است و متشابهات مستثنى است يا به وسيلهء محكمات آشكار مىشود . و يا آن كه آياتى است كه مفاهيم اعتقادياتش به وسيلهء تطابق با عقل و خرد ، و فرعياتش به واسطهء اشتمال بر مصالح فردى و اجتماعى واضح است . پس همهء آياتش روشن و از قضاياى مقرون به قياسات است .\r\n« وَ مَا يَكْفُرُ بِهَآ إِلَّا الْفسِقُونَ »\r\nيعنى : و هرگز آنها را انكار نمىكنند مگر فاسقان ، يعنى كسانى كه بيرون از منطق عقل و خارج از حيطهء وجدان و اسير تقليد و عناد باشند .\r\n« أَوَ كُلَّمَا عهَدُواْ عَهْدًا نَّبَذَهُ فَرِيقٌ مِّنْهُمْ »\r\nيعنى : چرا كفر ورزيدند و چرا هر زمان با خدا معاهده‌اى كردند و پيمانى مؤكّد بستند گروهى كه اكثريت آنها را تشكيل مىدادند پيمان خدا را دور افكندند ؟ ! چنان كه پيمان‌هاى الهى را از ايمان به عيسى عليه السلام و انجيل و محمّد صلى الله عليه و آله و قرآن از زمان قديم تا امروز دور انداختند ، و نظير بنىقريظه و بنىنضير كه معاهدهء با پيامبر را شكستند و به مشركين يارى رساندند .\r\n« بَلْ أَكْثَرُهُمْ لَايُؤْمِنُونَ »\r\nيعنى : نقض عهد كه سهل است بلكه بيشتر آنها به تورات خود نيز ايمان نمىآورند .\r\n« وَ لَمَّا جَآءَهُمْ رَسُولٌ مّنْ عِندِ اللَّهِ مُصَدّقٌ لِّمَا مَعَهُمْ »\r\nآيهء قبل دربارهء نقض عهد بود و اين آيه دربارهء خيانتى مهم‌تر از آن يعنى در اصل نبوت و كتاب آسمانى است ، و مراد از رسول ، محمّد صلى الله عليه و آله است و محتمل است كه اعم از او و عيسى عليه السلام باشد ، و مراد از كتاب اول تورات است و از كتاب دوم نيز محتمل است تورات باشد يا قرآن و يا اعم از قرآن و انجيل . و معناى آيه اين است : و چون طايفهء يهود را فرستاده‌اى از نزد خدا آمد كه آنچه را همراه آنها بود از تورات موسى و شريعت و معجزات او تصديق مىنمود .\r\n\r\n","description":"","footnote":"","page_name":" 116 ","page_number":116},
  {"content":"\r\n\r\n« نَبَذَ فَرِيقٌ مِّنَ الَّذِينَ أُوتُواْ الْكِتبَ كِتبَ اللَّهِ وَ رَآءَ ظُهُورِهِمْ كَأَنَّهُمْ لَايَعْلَمُونَ »\r\nيعنى : گروهى از كسانى كه علم تورات به آنها داده شده كتاب خدا را - يعنى آياتى از تورات را كه اوصاف محمّد صلى الله عليه و آله و كتاب و دين او در آن است - پشت سر افكندند و بدين سبب رسول ما را انكار كردند ، و با اين كار گويى همهء تورات را به دور انداختند . و يا مراد اين است كه آنها كه علم تورات داشتند ، در عصر ظهور عيسى عليه السلام انجيل او را و در عصر ظهور محمّد صلى الله عليه و آله قرآن او را پشت سر انداختند كه گويى هيچ نمىدانند . يعنى بشارت‌هاى كتاب خودشان را و يا محتويات معجز بيان قرآن را ناديده گرفتند و چنين وانمود كردند كه اصلًا خبرى از آن ندارند در حالى كه چنين نبود و به خوبى مىدانستند و آگاه بودند .\r\nوَ اتَّبَعُوا ما تَتْلُوا الشَّياطينُ عَلى مُلْكِ سُلَيْمانَ وَ ما كَفَرَ سُلَيْمانُ وَ لكِنَّ الشَّياطينَ كَفَرُوا يُعَلِّمُونَ النّاسَ السِّحْرَ وَ ما أُنْزِلَ عَلَى الْمَلَكَيْنِ بِبابِلَ هارُوتَ وَ مارُوتَ وَ ما يُعَلِّمانِ مِنْ أَحَدٍ حَتّى يَقُولا إِنَّما نَحْنُ فِتْنَةٌ فَلا تَكْفُرْ فَيَتَعَلَّمُونَ مِنْهُما ما يُفَرِّقُونَ بِهِ بَيْنَ الْمَرْءِ وَ زَوْجِهِ وَ ما هُمْ بِضارِّينَ بِهِ مِنْ أَحَدٍ إِلّا بِإِذْنِ اللّهِ وَ يَتَعَلَّمُونَ ما يَضُرُّهُمْ وَ لا يَنْفَعُهُمْ وَ لَقَدْ عَلِمُوا لَمَنِ اشْتَراهُ ما لَهُ فِي اْلآخِرَةِ مِنْ خَلاقٍ وَ لَبِئْسَ ما شَرَوْا بِهِ أَنْفُسَهُمْ لَوْ كانُوا يَعْلَمُونَ ( 102 )\r\nوَ لَوْ أَنَّهُمْ آمَنُوا وَ اتَّقَوْا لَمَثُوبَةٌ مِنْ عِنْدِ اللّهِ خَيْرٌ لَوْ كانُوا يَعْلَمُونَ ( 103 )\r\nلغت و اعراب :\r\nمُلك : تسلّط و حكومت . و على ملك يعنى فى ملك . و ما انزل عطف است به ما تتلو . فتنه : امتحان و عذاب . سحر داراى معانى مختلف است از آن جمله عملى است داراى تأثيرات خاص كه كيفيت تأثيرش پنهان است . خلاق : حِصّه و نصيب . شَرى - از باب ضَرَب - : فروخت ، خريد ( از اضداد است ) .\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nتفسير :\r\n\r\nسحر و جادو در يهود\r\n« وَ اتَّبَعُوا مَا تَتْلُواْ الشَّيطِينُ عَلَى مُلْكِ سُلَيْمنَ »\r\nدر اين آيه به يكى ديگر از خيانت‌ها و رذايل اخلاقى يهود اشاره شده و آن عبارت از اين است كه آنها سحر و جادو ياد مىگرفتند و در مواردى به كار مىبستند ، و آن را از دو طريق به دست مىآوردند :\r\nاول - از اجنّه ، زيرا هنگامى كه شياطين يعنى كفّار و فسّاقِ اجنّه به ارادهء خدا در تحت اختيار سليمان پيامبر قرار گرفتند ، پنهان از نظر دولت ، آشنا به فنون سحر شدند و شايد از اين راه در صدد ساقط كردن دولت سليمانى نيز بر آمدند ، بلكه اكثر آنان معتقد بودند كه سليمان نبى نيز سلطنت خود را از راه سحر به دست آورده است . و چون سليمان از كار آنها مطّلع شد نوشته‌جات سحرى آنان را جمع كرد و در زير تخت خود دفن نمود . در آن ايّام بود كه برخى از شياطين ، نوشته‌هاى خود را براى عده‌اى از انسان‌ها مىخواندند و به آنها تعليم مىكردند و يهودان از اين راه آشنا به سحر شدند .\r\nدوم - از فرشتگان ، زيرا در عصرى كه روشن نيست كى بوده ، عده‌اى از مردم بابِل كه شهرى در اطراف كوفه بود سراغ عمل سحر رفتند و در فنّ سحر تخصص يافتند و از اين راه موجب اذيت و آزار و تعدّى به مال و ناموس مردم شدند . خداوند دو نفر فرشته براى مردم فرستاد كه آنها را در مقابل تجاوز ساحران ، سحر حلال يعنى سحر دفاعى بياموزند كه صنعت جادو را تنها در مرحلهء دفع شرور ساحران به كار گيرند ، اما آنها تخلّف كردند و در موارد ممنوعه نيز استعمال كردند و يهود را جادوگرى از آنها رسيد . خداوند در اين آيه اشاره به مدارك سحر يهود و كفر ساحران و تبرئهء سليمان نبى و حال فرشتگان و تخلّف متعلّمان و دين‌فروشى و دنياطلبى آنان نموده و معناى آيه اين است :\r\nيهودان چنان كه در آيهء قبل گفته شد كتاب آسمانى خود را پشت سر انداختند و به دنبال سحر و جادويى افتادند كه شياطين جنّى در زمان سلطنت سليمان از نوشته‌جات جادوگرى براى عده‌اى از كاهنان و دوستان انسى خود تلاوت مىكردند .\r\n« وَ مَا كَفَرَ سُلَيْمنُ وَ لكِنَّ الشَّيطِينَ كَفَرُواْ يُعَلّمُونَ النَّاسَ السّحْرَ »\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nو سليمان كفر نورزيد . مراد از كفر در اين‌جا استعمال سحر است كه براى شدت قبحش در آن عصر اطلاق كفر بر آن شده يا حكم سحر در آن شريعت در حكمِ كفر بوده . يعنى عمل جادوگرى را سليمان انجام نمىداد و نسبت سحر به او دروغ است ، بلكه شياطين زير سلطهء او سحر را در پنهانى به مردم مىآموختند و از آنها پاره‌اى به يهود رسيده است .\r\n« وَ مَآ أُنزِلَ عَلَى الْمَلَكَيْنِ بِبَابِلَ هرُوتَ وَ مرُوتَ »\r\nيعنى : و نيز طايفهء يهود از آنچه بر آن دو فرشته به نام‌هاى هاروت و ماروت در شهر بابِل كوفه از فنون سحر و جادو نازل شده بود پيروى نمودند ، يعنى آن را ياد گرفتند و به كار بستند در صورتى كه تعلّم و عمل به آن مشروط و محدود بود .\r\n« وَ مَا يُعَلّمَانِ مِنْ أَحَدٍ حَتَّى يَقُولَآ إِنَّمَا نَحْنُ فِتْنَةٌ فَلَا تَكْفُرْ »\r\nيعنى : و آن دو فرشته به هيچ كس ياد نمىدادند مگر آن كه مىگفتند : جز اين نيست كه ما امتناع از تعليم نداريم لكن ما وسيلهء امتحانيم و خدا مردم را از اين راه آزمايش مىكند ، پس مبادا كافر شوى ، يعنى اين علم را در غير جهت مُجاز استعمال كنى !\r\n« فَيَتَعَلَّمُونَ مِنْهُمَا مَا يُفَرّقُونَ بِهِ بَيْنَ الْمَرْءِ وَ زَوْجِهِ »\r\nيعنى : پس آنان بر خلاف توصيهء فرشتگانِ معلّم ، همواره از آنها جادوهايى را فرامىگرفتند كه به سبب آن ميان مرد و همسرش جدايى مىافكندند و چنين گناهى را انجام مىدادند .\r\n« وَ مَا هُم بِضَآرّينَ بِهِ مِنْ أَحَدٍ إِلَّا بِإِذْنِ اللَّهِ »\r\nيعنى : و هر چند سحرشان در مال و جان مردم اثر مىگذاشت لكن تأثير اين اسباب وابسته به ارادهء تكوينى خدا بود همانند ساير اسباب و علل تكوينى جهان ، و بدون اذن تكوينى او هرگز با جادوها احدى را نمىتوانستند آسيب رسانند .\r\n« وَ يَتَعَلَّمُونَ مَا يَضُرُّهُمْ وَ لَايَنفَعُهُمْ وَ لَقَدْ عَلِمُواْ لَمَنِ اشْتَرَاهُ مَا لَهُ فِى الْأَخِرَةِ مِنْ خَلقٍ »\r\nيعنى : و مردم آن ناحيه ، از آن دو فرشتهء الهى آنچه را به زيانشان بود و سودى به حالشان نداشت فرامىگرفتند ، و حقيقت اين است كه آنها دانستند كه هر كس آن جادو را بخرد - يعنى به دست آورد - او را در آخرت نصيبى از رحمت خدا نخواهد بود . و اين كلام يعنى نفى مطلق رحمت الهى ، شاهد اين است كه سحر در آن زمان كفر حقيقى بوده يا در حكم كفر قرار داشته است .\r\n« وَ لَبِئْسَ مَا شَرَوْاْ بِهِ أَنفُسَهُمْ لَوْ كَانُواْ يَعْلَمُونَ »\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nيعنى : و حقّاً بسى زشت است آنچه آنان خود را بدان فروختند ، زيرا همهء كمالات انسانى و عقايد و اعمال صالحه و سعادت خود را از دست دادند تا آن جادو را خريدند ؛ اگر مىدانستند ، يعنى ندانستند ، چون علم بدون عمل جهل است .\r\n« وَ لَوْ أَنَّهُمْ ءَامَنُواْ وَ اتَّقَوْاْ لَمَثُوبَةٌ مِّنْ عِندِ اللَّهِ خَيْرٌ لَّوْ كَانُواْ يَعْلَمُونَ »\r\n\r\nيهود و اهانت به مسلمين\r\nيعنى : و اگر آنان به جاى پيروى از كتاب‌هاى جادو و تبعيت از جادوگرى ، به خدا و محمّد صلى الله عليه و آله و كتاب او ايمان مىآوردند و تقواى اعتقادى و اخلاقى و عملى پيدا مىكردند ، حتماً پاداشى كه به آنها از جانب خداوند در دنيا و آخرت اعطا مىشد بهتر بود ، اگر آنها مىدانستند ، يعنى اگر به آنچه مىدانستند عمل مىكردند .\r\nيا أَيُّهَا الَّذينَ آمَنُوا لا تَقُولُوا راعِنا وَ قُولُوا انْظُرْنا وَ اسْمَعُوا وَ لِلْكافِرينَ عَذابٌ أَليمٌ ( 104 )\r\nلغت :\r\nراعاه مراعاةً : ملاحظه كرد او را و به نظر نيكى به‌سوى او نگريست .\r\nتفسير :\r\n« يأَيُّهَا الَّذِينَ ءَامَنُوا لَاتَقُولُواْ رَاعِنَا »\r\nخطاب به مسلمين با اين تعبير « يَا أَيُّهَا الَّذِينَ آمَنُوا » نخستين بار است كه در قرآن استعمال گرديده و در حدود 85 بار تكرار شده و مؤمنان را افتخار اين خطاب ، نصيب گشته است . و دربارهء اين آيه گفته شده كه كلمهء « راعنا » به زبان عبرى كه يهود مدينه بدان تكلّم مىكردند به معناى « اى چوپان ما » و يا « بشنو كه هرگز نشنوى » است ، و چون پيامبر اسلام با مردم صحبت مىكرد حاضرين مجلس از هر سو مىگفتند : « راعنا » يعنى به‌سوى ما نظر كن ، و حضّار يهود كه در جلسات مسلمين شركت مىكردند اين كلمه را عمداً به مفهوم زبان خود اطلاق مىكردند و قصد اهانت و نفرين داشتند . خداوند به مؤمنان دستور داد كه شما « راعنا » مگوييد و « انظرنا » بگوييد كه همان معنا را مىدهد ولى راه بدگويى و اهانت يهود را مىبندد . و سخنان پيامبر را آن گونه كه سزاوار است بشنويد ؛ و براى كافران عذابى دردناك به خاطر اين گناه و طغيان‌هاى ديگرشان ثابت و مسلّم است .\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nما يَوَدُّ الَّذينَ كَفَرُوا مِنْ أَهْلِ الْكِتابِ وَ لَا الْمُشْرِكينَ أَنْ يُنَزَّلَ عَلَيْكُمْ مِنْ خَيْرٍ مِنْ رَبِّكُمْ وَ اللّهُ يَخْتَصُّ بِرَحْمَتِهِ مَنْ يَشاءُ وَ اللّهُ ذُو الْفَضْلِ الْعَظيمِ ( 105 )\r\nتفسير :\r\n« مَا يَوَدُّ الَّذِينَ كَفَرُواْ مِنْ أَهْلِ الْكِتَابِ وَ لَاالْمُشْرِكِينَ أَن يُنَزَّلَ عَلَيْكُم مِّنْ خَيْرٍ مِّن رَّبِّكُمْ »\r\nمراد از اهل كتاب در اين آيه طايفهء يهود است ، زيرا آيات قبل مربوط به آنها بود ، و محتمل است اعم از يهود و نصارا باشد به عنوان تعميم پس از تخصيص . و معناى آيه اين است : كسانى از اهل كتاب كه به اسلام كفر ورزيده‌اند نه آنها دوست دارند و نه مشركان عرب ، كه بر شما مسلمانان هيچ خيرى از جانب خداوند فرود آيد ، نه پيروزى در جنگ و نه روزى دنيوى و غيره .\r\n« وَ اللَّهُ يَخْتَصُّ بِرَحْمَتِهِ مَن يَشَآءُ وَ اللَّهُ ذُوالْفَضْلِ الْعَظِيمِ »\r\nيعنى : و لكن خداوند علاوه بر رحمت‌هاى عامّه كه شامل همه است ، هر كس را كه مشيّتش تعلّق گيرد به رحمت‌هاى خاصّهء خود - نظير توفيق به انجام فرامين خدا از امر و نهى و واجب و مستحب ، الهام حكمت و علم در قلب ، اجابت دعاها ، انتخاب پيامبر از ميان آنها و نزول كتاب آسمانى به زبانشان و غيره - مخصوص مىكند و خدا صاحب فضلى عظيم است ، زيرا هر موجودى در عالم تكوين از جماد و نبات و حيوان و بالاتر در تكامل وجودى خود به هر احسان و تفضّلى كه نياز دارد او مىدهد ، و چه فضل و كرمى بالاتر و بزرگ‌تر از اين ؟ !\r\nما نَنْسَخْ مِنْ آيَةٍ أَوْ نُنْسِها نَأْتِ بِخَيْرٍ مِنْها أَوْ مِثْلِها أَ لَمْ تَعْلَمْ أَنَّ اللّهَ عَلى كُلِ شَيْءٍ قَديرٌ ( 106 )\r\nأَ لَمْ تَعْلَمْ أَنَّ اللّهَ لَهُ مُلْكُ السَّماواتِ وَ اْلأَرْضِ وَ ما لَكُمْ مِنْ دُونِ اللّهِ مِنْ وَلِيٍّ وَ لا نَصيرٍ ( 107 )\r\nلغت و اعراب :\r\nما ننسخ ماى شرطيه است و جواب آن نأت است . نسخ زايل كردن شىء است شىء ديگر را مانند نسخ آفتاب سايه را و نسخ سايه آفتاب را ، و پيرى جوانى را . و مراد ، اعم از زايل كردن از صفحهء\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nوجود است يا از صحنهء دل . و ملك - به تثليث ميم - قدرت و استيلاى بر شىء است و غالباً مِلك - به كسر - به استيلاى بر اموال گفته مىشود و مستولى مالك است ، و مُلك - به ضم - به استيلاى بر نفوس ، و مستولى مَلِك است ، و استيلا در اين‌جا اعم از اعتبارى و تكوينى است . ولىّ : سرپرست ، دوست ، ناصر .\r\nتفسير :\r\n\r\nتسلسل آيات و نشانه‌هابراى هدايت\r\n« مَا نَنسَخْ مِنْ ءَايَةٍ أَوْ نُنسِهَا نَأْتِ بِخَيْرٍ مِّنْهَآ أَوْ مِثْلِهَآ »\r\nاين آيه در مقام بيان ارادهء تكوينى خداوند و سيرهء جاريهء اوست دربارهء هدايت‌هاى دينى بشر و وسايط فيض معنوى او از ابتداى سكونت بشر در اين حيط خاكى تا آن‌گاه كه او بخواهد . و مراد از آيهء قابل نسخ و به نسيان سپردن ، اعم از آيات كتاب آسمانى و آيات تكوينى است ، و معناى آيه اين است : ما در مرحلهء هدايت بشر و ادارهء امور دينى و معنوى او ، هر آيهء مورد انتفاع او را از بين ببريم و از صفحهء وجود بشوييم و يا از صحنهء دل‌ها فراموش سازيم و پاك كنيم ، آيه و نشانه‌اى بهتر از آن يا همانند آن را به جاى آن مىآوريم ، خواه آيات و سور و كتاب‌هاى آسمانى باشد ، يا احكام دينى جامعه ، يا آيات تكوينى . و از اين روست كه خداوند در طول تاريخ پس از نسخ هر شريعتى ، شريعتى بهتر يا نظير آن و پس از نسخ هر كتاب آسمانى ، كتابى جامع‌تر يا مُماثل آن ، و پس از ميراندن هر پيامبرى ، پيامبرى بهتر يا نظير او يعنى در نبوت ، و پس از هر امام و حجتى امامى بهتر يا نظير او در امامت را به جامعهء بشرى عرضه داشته . و كلام در علما و هاديان راه حق و احكام خاصّهء يك شريعت نيز چنين است ، نظير تبديل حدّ زانيه از حبس ابد به اجراى حد ، و عدّهء وفات از يك سال به چهار ماه و ده روز ، و تبديل استقبال بيت‌المقدس به استقبال كعبهء معظّمه ، و حكم وجوب مقابلهء يك نفر مسلم در جهاد با ده نفر و حرمت فرار از آن به وجوب مقابله در برابر دو نفر ، وهكذا .\r\n« أَلَمْ تَعْلَمْ أَنَّ اللَّهَ عَلَى كُلّ شَىْءٍ قَدِيرٌ »\r\nيعنى : آيا ندانستى اى مخاطب كه خداوند بر همه چيز توانا است ؟ يعنى همان گونه كه خداوند در امور تكوينى جهان و حفظ سلسلهء موجودات بر تبديل فانى به باقىِ احسن و مماثل ، و تبديل قديم به جديدِ احسن و مماثل ، توانا و مقتدر است ، در مرحلهء تشريع نيز تواناست .\r\n« أَلَمْ تَعْلَمْ أَنَّ اللَّهَ لَهُ مُلْكُ السَّموَ تِ وَ الْأَرْضِ »\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nيعنى : آيا ندانستى كه ملكيت آسمان‌ها و زمين و مالكيت و حاكميت آنها از آنِ خداوند است ؟\r\nاما ملكيت از آنِ اوست ، زيرا ايجاد و ابداع همه به ارادهء نافذ او ، و حفظ و تدبير و تصرّفِ در همه به دست اوست و اين ، سلطهء حقيقى و ملكيت واقعى است . و اما مالكيت يعنى حكومت و ولايت بر موجودات زندهء قابل ولايت نيز از آنِ اوست و اوست كه فرمان مىدهد و امر و نهى مىكند .\r\n« وَ مَا لَكُم مِّن دُونِ اللَّهِ مِن وَلِىّ وَ لَانَصِيرٍ »\r\n\r\nلزوم مدارابا يهود حسود\r\nو هرگز شما را جز او هيچ سرپرست و دوست و ياورى نيست .\r\nأَمْ تُريدُونَ أَنْ تَسْئَلُوا رَسُولَكُمْ كَما سُئِلَ مُوسى مِنْ قَبْلُ وَ مَنْ يَتَبَدَّلِ الْكُفْرَ بِاْلإيمانِ فَقَدْ ضَلَّ سَواءَ السَّبيلِ ( 108 )\r\nلغت و اعراب :\r\nأم براى معادله است و در اين‌جا امِ منقطعه و به معناى « بل » استعمال شده است . تبدّل و استبدل الضّأن بالمعز : گوسفند را با بز عوض كرد ، يعنى اولى را به جاى دومى گرفت . سواء : مستقيم و راست ، اضافهء آن به « سبيل » اضافهء صفت به موصوف است .\r\nتفسير :\r\n« أَمْ تُرِيدُونَ أَن تَسْئَلُواْ رَسُولَكُمْ كَمَا سُئِلَ مُوسَى مِن قَبْلُ »\r\nآيه در تقبيح و توبيخ يهود است ، مىفرمايد : آيا شما مىخواهيد از رسولتان محمد صلى الله عليه و آله همان گونه درخواست كنيد كه از موسى در زمان پيشين درخواست شد ؟ يعنى درخواست‌هاى بىجا و جاهلانه و محال و غيرعاقلانه ، مانند آن كه گفتند : براى ما خدايانى نظير خدايان آن بت‌پرستان فراهم كن « اجْعَلْ لَنَا إِلهاً كَمَا لَهُمْ ءَالِهَةٌ » [ اعراف ، 138 
  ] ، و گفتند : خدا را آشكارا و با ديد همين چشم به ما نشان ده « أَرِنَا اللَّهَ جَهْرَةً » [ نساء ، 153 
  ] . و در اين آيه اشاره است به نهى يهود كه مانند مشركان نگويند كه هرگز به تو ايمان نمىآوريم تا به آسمان بالا روى ، و به بالا رفتنت هم ايمان نخواهيم آورد تا كتابى را بر ما فرود آورى كه بتوانيم آن را بخوانيم « أَوْ تَرْقَى فِى السَّمَآءِ وَ لَن نُؤْمِنَ لِرُقِيّكَ حَتَّى تُنَزّلَ عَلَيْنَا كِتبًا نَقْرَؤُهُ » [ اسراء ، 93 
  ] و ساير درخواست‌هاى ناروايى كه در اواخر سورهء اسراء ذكر شده است .\r\n\r\n","description":"","footnote":"","page_name":" 123 ","page_number":123},
  {"content":"\r\n\r\n« وَ مَن يَتَبَدَّلِ الْكُفْرَ بِالْإِيمنِ فَقَدْ ضَلَّ سَوَآءَ السَّبِيلِ »\r\nيعنى : و هر كس كفر را به جاى ايمان بپذيرد - يعنى ايمان را بدهد و كفر را بگيرد ، مثلًا آيات محكم قرآن را با همهء حقايق و معارفش نپذيرد و درخواست مطالب جاهلانه كند - حقاً كه راه راست را گم كرده است .\r\nوَدَّ كَثيرٌ مِنْ أَهْلِ الْكِتابِ لَوْ يَرُدُّونَكُمْ مِنْ بَعْدِ إيمانِكُمْ كُفّارًا حَسَدًا مِنْ عِنْدِ أَنْفُسِهِمْ مِنْ بَعْدِ ما تَبَيَّنَ لَهُمُ الْحَقُّ فَاعْفُوا وَ اصْفَحُوا حَتّى يَأْتِيَ اللّهُ بِأَمْرِهِ إِنَّ اللّهَ عَلى كُلِ شَيْءٍ قَديرٌ ( 109 )\r\nلغت و اعراب :\r\nكلمهء لو اگر بعد از مادهء وُدّ واقع شود به معنى أنِ مصدريه است مانند « ودَّ زيدٌ لو تأتيه » . كفّاراً حال است از مفعول يردّونكم ، و ممكن است يردّونكم به معنى « يصيّرونكم » باشد و « كفّاراً » مفعول دوم آن . حسداً مفعول له است . من عند متعلق به حسداً است . عفو : ترك عقوبت . صفح : ترك سرزنش .\r\nتفسير :\r\n« وَدَّ كَثِيرٌ مِّنْ أَهْلِ الْكِتَابِ لَوْ يَرُدُّونَكُمْ مِّنْ بَعْدِ إِيمَانِكُمْ كُفَّاراً »\r\nيعنى : بسيارى از اهل كتاب از يهود و نصارا - يعنى احبار و علماى آنها - دوست داشتند و دارند كه شما مسلمين را پس از آن كه ايمان آورده‌ايد كافر كنند . استعمال « وُدّ » به صيغهء ماضى دلالت بر سبق اين صفت در آنها يا ثبوت مسلّم آن دارد .\r\n« حَسَدًا مِّنْ عِندِ أَنفُسِهِم »\r\nو اين امر به انگيزهء حسد و نشأت يافته از خميرهء ذات و اقتضاى طبيعت و خبث سريرهء آنهاست .\r\n« مِّنْ بَعْدِ مَا تَبَيَّنَ لَهُمُ الْحَقُّ »\r\nيعنى : پس از آن كه حقّ مطلب دربارهء شريعت اسلام بر آنها روشن و آشكار شده و آنان طبق تصريح تورات و انجيل ، به آمدن نبىّ امىّ محمّد عربى صلى الله عليه و آله و بيان اوصاف كمال او و حقّانيت دين و كتاب او يقين پيدا كرده‌اند .\r\n\r\n","description":"","footnote":"","page_name":" 124 ","page_number":124},
  {"content":"\r\n\r\n« فَاعْفُواْ وَ اصْفَحُواْ حَتَّى يَأْتِىَ اللَّهُ بِأَمْرِهِ »\r\nيعنى : پس اى پيامبر و اى مسلمين فعلًا از آنان درگذريد و عكس‌العملى در برابر گفته‌ها و كرده‌هايشان نشان ندهيد و از توبيخ و سرزنش آنان روى برتابيد ، زيرا فعلًا زمان قيام و جهاد نيست ، تا آن‌گاه كه خداوند فرمان جهاد خود را صادر كند ، مانند جنگ بدر و غيره .\r\n« إِنَّ اللَّهَ عَلَى كُلّ شَىْءٍ قَدِيرٌ »\r\nيعنى : بىترديد خداوند بر همه چيز تواناست .\r\nوَ أَقيمُوا الصَّلاةَ وَ آتُوا الزَّكاةَ وَ ما تُقَدِّمُوا لأَنْفُسِكُمْ مِنْ خَيْرٍ تَجِدُوهُ عِنْدَ اللّهِ إِنَّ اللّهَ بِما تَعْمَلُونَ بَصيرٌ ( 110 )\r\nوَ قالُوا لَنْ يَدْخُلَ الْجَنَّةَ إِلّا مَنْ كانَ هُودًا أَوْ نَصارى تِلْكَ أَمانِيُّهُمْ قُلْ هاتُوا بُرْهانَكُمْ إِنْ كُنْتُمْ صادِقينَ ( 111 )\r\nبَلى مَنْ أَسْلَمَ وَجْهَهُ لِلّهِ وَ هُوَ مُحْسِنٌ فَلَهُ أَجْرُهُ عِنْدَ رَبِّهِ وَ لا خَوْفٌ عَلَيْهِمْ وَ لا هُمْ يَحْزَنُونَ ( 112 )\r\nتفسير :\r\n« وَ أَقِيمُواْ الصَّلَوةَ وَ ءَاتُواْ الزَّكَوةَ »\r\nيعنى : و نماز را بر پاى داريد . خودتان انجام دهيد و به وسيلهء امر به عائله و ديگران آن را تحقّق خارجى بخشيد . مراد از نماز ، اعم از اقسام شش‌گانهء واجب ، و انواع بىحدّ و حصر مستحب آن است . و امر « اقيموا » ارشاد است و يا آن كه در طلب مطلق و قدر مشترك ميان واجب و مستحب استعمال شده . و مراد از « زكات » نيز اعم از زكات عام است ، يعنى انفاق بر مستمندان به اقتضاى عواطف انسانى و غريزهء بشردوستى و عمل خير عقلايى كه مورد قبول همهء ملت‌هاست ، و زكات خاص ، يعنى ماليات اسلامى معيّنى كه بايد از نُه رقم جنس گرفته شود و در هشت مورد مصرف گردد .\r\n« وَ مَا تُقَدّمُواْ لِأَنفُسِكُم مِّنْ خَيْرٍ تَجِدُوهُ عِندَ اللَّهِ »\r\nيعنى : و هر چه از عمل خير براى خود پيش فرستيد ، يعنى براى رضاى حق و ذخيرهء آخرت انجام دهيد ، خواه از اعمال باطنى و باورهاى درونى باشد يا از صفات فاضلهء انسانى يا از اعمال\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nصالحهء بدنى ، پاداش اخروى همه را در برزخ و قيامت در نزد خدا خواهيد يافت ، و يا آن كه تجسّم عينى و تبلور خارجى آنها را در آن جهان مىيابيد .\r\n« إِنَّ اللَّهَ بِمَا تَعْمَلُونَ بَصِيرٌ »\r\n\r\nانحصارطلبى يهود\r\nيعنى : بىترديد خداوند به آنچه انجام مىدهيد بينا است . يعنى گمان نكنيد چگونه ممكن است عمل‌هاى باطنى و ظاهرى بىحدّ و حصر را كه از مكلّفان نامتناهى از انسان و اجنّه و شياطين سر زده و مىزند در جايى جمع كرد و محفوظ داشت و روز جزا محاسبه نمود و به همه پاداش و كيفر متناسب داد ؟\r\n« وَ قَالُواْ لَن يَدْخُلَ الْجَنَّةَ إِلَّا مَن كَانَ هُودًا أَوْ نَصرَى »\r\nيعنى : طايفهء يهود و نصارا در ضمن ادعاهاى ناروا و عظيم خود گفتند : در عالم آخرت جز كسانى كه يهودى و نصرانى هستند هرگز احدى وارد بهشت نمىشود و بهشت كاملًا در انحصار اين دو طايفه است .\r\n« تِلْك‌َأَمَانِيُّهُمْ »\r\nيعنى : اين آرزوى پوچ آنهاست . « تلك » اشاره است به همهء آنچه بر خلاف واقع آرزو دارند از قبيل آن كه خيرى بر مسلمين نازل نشود ، مسلمين به كفر سابق خود باز گردند و به بهشت وارد نخواهند شد . يعنى آرزوهاى اعتقادى كفّار ، همواره دربارهء مسلمين اين‌چنين است .\r\n« قُلْ هَاتُواْ بُرْهنَكُمْ إِن كُنتُمْ صدِقِينَ »\r\nيعنى : به آنان بگو : اگر در اين آرزوها صادق و راستگوييد حجت و برهان خود را بر آن از سخنان پيامبران گذشته يا كتاب‌هاى آسمانى يا از جانب عقل سليم بياوريد تا عاقلان و خردمندان داورى كنند .\r\n« بَلَى مَنْ أَسْلَمَ وَجْهَهُ لِلَّهِ وَ هُوَ مُحْسِنٌ »\r\nيعنى : علاوه بر عدم وجود برهانى در دست آنها ، حقيقت مطلب به نحو كلى اين است كه هر كس روح و جان خود را تسليم خدا كند و به اصول عقايد دينى عصر خود اذعان نمايد ، در حالى كه محسن نيز باشد ، يعنى در مرحلهء عمل نيز آنچه شريعتش اقتضا دارد عمل نمايد ، در هر عصرى كه باشد ، يهودى از عصر موسى تا زمان عيسى ، نصرانى از زمان عيسى تا عصر محمد صلى الله عليه و آله و مسلمان از عصر اسلام تا آخر دنيا ،\r\n\r\n","description":"","footnote":"","page_name":" 126 ","page_number":126},
  {"content":"\r\n\r\n« فَلَهُ أَجْرُهُ عِندَ رَبّهِ وَ لَاخَوْفٌ عَلَيْهِمْ وَ لَاهُمْ يَحْزَنُونَ »\r\nيعنى : بىترديد او را فرداى رستاخيز در نزد پروردگارش پاداشى متناسب با عمل اوست ، و بر ايشان در آن روز نه ترسى خواهد بود و نه آنان اندوهگين خواهند شد . نه ترس از مجهول بودن سرنوشت آينده دارند و نه اندوه از فوت پاداش حسنات و حلول كيفر سيّئات .\r\nوَ قالَتِ الْيَهُودُ لَيْسَتِ النَّصارى عَلى شَيْءٍ وَ قالَتِ النَّصارى لَيْسَتِ الْيَهُودُ عَلى شَيْءٍ وَ هُمْ يَتْلُونَ الْكِتابَ كَذلِكَ قالَ الَّذينَ لا يَعْلَمُونَ مِثْلَ قَوْلِهِمْ فَاللّهُ يَحْكُمُ بَيْنَهُمْ يَوْمَ الْقِيامَةِ فيما كانُوا فيهِ يَخْتَلِفُونَ ( 113 )\r\nتفسير :\r\n« وَ قَالَتِ الْيَهُودُ لَيْسَتِ النَّصرَى عَلَى شَىْءٍ وَ قَالَتِ النَّصرَى لَيْسَتِ الْيَهُودُ عَلَى شَىْءٍ »\r\nظاهراً اين تكاذب ميان دو طايفه هنگامى رخ داد كه نصاراى نجران براى ديدن پيامبر و استماع دعوتش به مدينه آمدند و تصادفاً احبار يهود نيز در آن هنگام وارد مدينه شدند ، آن‌گاه ميان دو طايفه در موضوع دين و شريعت بحثى در گرفت و پس از گفتگو و محاجّه ، كارشان منجر به چنين گفتار شد . خدا مىفرمايد : طايفهء يهود گفتند كه ملت نصارا از نظر پيامبر و كتاب و شريعت بر پايه‌اى محكم و مذهبى حق نيستند ، و طايفهء نصارا نيز گفتند كه ملت يهود بر پايه‌اى محكم و مذهبى حق نيستند . و غرض از نقل كلام طرفين بيان كفر عمدى و عناد هر طايفه نسبت به كتاب و دين طايفهء ديگر است با علم به حقّانيت آن به تصديق كتاب خود و در نتيجه مخالفت و كفر هر يك به كتاب خويش است ، و نيز بيان ارتكاب تحريف در كتابشان براى حفظ رياست و طمع دنياست .\r\n« وَ هُمْ يَتْلُونَ الْكِتبَ »\r\nيعنى : چگونه چنين تكاذبى را انجام مىدهند در حالى كه هر دو طايفه ، كتاب‌هاى آسمانى تلاوت مىكنند و هر يك از دو كتاب مورد تأييد و تصديق ديگرى است و هر يك در كتاب خود اخبار ديگرى و پيامبر و كتاب و شريعت و دوام مدت آن را مىخواند و از ناسخ و منسوخ آنها اطلاع دارد .\r\n« كَذَ لِكَ قَالَ الَّذِينَ لَايَعْلَمُونَ مِثْلَ قَوْلِهِمْ »\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nكسانى كه علم ندارند نيز گفتارى مانند گفتار اينان گفتند . مراد از « الذين لا يعلمون » مشركان‌اند كه هر دو طايفهء يهود و نصارا و نيز مسلمانان را قبول نداشتند و دربارهء هر سه شريعت مىگفتند بر پايهء حقّى نيست . غرض اين‌كه علماى اين دو طايفه نيز همانند آنها جاهل اند .\r\n« فَاللَّهُ يَحْكُمُ بَيْنَهُمْ يَوْمَ الْقِيمَةِ فِيمَا كَانُواْ فِيهِ يَخْتَلِفُونَ »\r\n\r\nظلم تعطيل مسجد\r\nيعنى : نتيجهء عدم تسليم هر دو طايفه به اين‌كه قرآن در ميانشان قضاوت كند اين است كه خدا در ميان آنها در روز قيامت دربارهء آن‌چه در آن اختلاف مىكردند حكم و داورى خواهد نمود . و معنى « كانوا » اين است كه خدا در قيامت از عيسى عليه السلام تا محمّد صلى الله عليه و آله در اختلاف دو طايفه داورى مىكند و پس از ظهور اسلام چون اختلافشان مثلث و سه شاخه شده ، دربارهء هر سه طايفه نسبت به تمام ازمنهء بقاى اختلافشان داورى خواهد كرد .\r\nوَ مَنْ أَظْلَمُ مِمَّنْ مَنَعَ مَساجِدَ اللّهِ أَنْ يُذْكَرَ فيهَا اسْمُهُ وَ سَعى في خَرابِها أُولئِكَ ما كانَ لَهُمْ أَنْ يَدْخُلُوها إِلّا خائِفينَ لَهُمْ فِي الدُّنْيا خِزْيٌ وَ لَهُمْ فِي اْلآخِرَةِ عَذابٌ عَظيمٌ ( 114 )\r\nوَ لِلّهِ الْمَشْرِقُ وَ الْمَغْرِبُ فَأَيْنَما تُوَلُّوا فَثَمَّ وَجْهُ اللّهِ إِنَّ اللّهَ واسِعٌ عَليمٌ ( 115 )\r\nلغت و اعراب :\r\nأن يذكر بدل است از « مساجد » . خزى : عذاب و ذلت و رسوايى . الف لام در « المشرق و المغرب » بدل است از مضاف اليه ، يعنى مشرق الأرض و مغرب الأرض . تولّوا مفعولش محذوف است يعنى « انفسكم » يا « وجوهكم » . وجه : ذات ، رضا . و تقدير اينما تولّوا « فى أىّ مكان توجّهتم الى القبلة » ، يا « الى أىّ مكان توجّهتم » است .\r\nتفسير :\r\n« وَ مَنْ أَظْلَمُ مِمَّن مَّنَعَ مَسجِدَ اللَّهِ أَن يُذْكَرَ فِيهَا اسْمُهُ وَ سَعَى فِى خَرَابِهَآ »\r\nيعنى : چه كسى است ظالم‌تر از آن كه از مسجدهاى خداوند جلوگيرى كند از اين‌كه نام خدا در آنها ذكر شود ، و هر نوع عبادت و طاعت ديگر در آنها انجام يابد ، و در خرابى آنها سعى و كوشش\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nنمايد ؟ چه در خرابى ساختمان آنها و چه در زوال رونق آنها و تعطيل اجتماعات و اقامهء شعائر دينى در آنها به وسيلهء ترساندن مردم يا ايجاد بىرغبتى از حضور . و اين عمل ظالمانه كه در واقع يكى از بزرگ‌ترين نوع محاربه با خداوند است در طول تاريخ ، مصاديق زيادى از بزرگ و كوچك داشته ، مانند عمل روميان كه پس از هفتاد سال از عروج مسيح ، به بيت‌المقدس حمله بردند ، مردم را بيرون كردند و آن را به گونه‌اى ويران كردند كه سنگى بر روى سنگى نماند ؛ و نظير كار بخت‌نصّر كه او نيز در نوبت ديگرى مردم را از آن‌جا بيرون كرد و آن‌جا را خراب نمود ؛ و مشركان مكه كه در سال حديبيه پيامبر و يارانش را از مسجدالحرام جلوگيرى كردند ؛ و مسجد بابرى در هندوستان كه هندوها خراب كردند ؛ و مساجد مسلمين در شوروى سابق كه از ابتداى رواج كمونيستى همهء مساجد يك كشور پهناور را تصرّف كردند ، برخى را خراب و برخى را تبديل به انبارهاى كاه كردند و قريب هفتاد سال بر اين منوال گذشت .\r\n« أُوْلئِكَ مَا كَانَ لَهُمْ أَن يَدْخُلُوهَآ إِلَّا خَآئِفِينَ »\r\nيعنى : در حالى كه مقتضاى فطرت انسانى اين ستمكاران و توحيد فطريشان اين بود كه به جاى تخريب خانهء خدا تسليم او شوند و در آن مساجد جز با تواضع و ترس و بيم از خداوند وارد نشوند .\r\nو ممكن است مراد از آيه اين باشد كه ستمگران به اين مساجد پس از اين خيانت‌ها داخل مساجد خدا نخواهند شد جز با ترس و بيم از مسلمين .\r\n« لَهُمْ فِى الدُّنْيَا خِزْىٌ وَ لَهُمْ فِى الْأَخِرَةِ عَذَابٌ عَظِيمٌ »\r\nيعنى : آنها را در دنيا ذلت و رسوايى است و در آخرت براى آنها عذابى بزرگ است .\r\n« وَلِلَّهِ الْمَشْرِقُ وَ الْمَغْرِبُ »\r\nيعنى : و جانب مشرق اين زمين و مغرب آن نسبت به هر انسانى در هر نقطه‌اى از آن ، ملك خدا و از آنِ اوست و خداوند بر همهء اجزاى آن مانند ساير اجزاى عالم هستى احاطهء ملكى دارد ، چنان كه احاطهء وجودى و توانى و علمى دارد .\r\n« فَأَيْنَمَا تُوَلُّواْ فَثَمَّ وَجْهُ اللَّهِ »\r\nيعنى : پس در هر جايى از مشرق و مغرب اين كرهء خاكى كه خود را يا صورت خود را به‌سوى قبله كنيد ، رضاى خدا در آن بوده و عبادتتان قبول است ، پس باكى نيست كه از مساجد خاصّى ممنوع شديد .\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nو ممكن است مراد از « فأينما تولّوا » « فإلى أىّ مكان توجّهتم » باشد ، يعنى به‌سوى هر مكانى از اين كرهء خاكى خود را متوجه كنيد خدا آن‌جاست و مورد رضاى خداست هر چند رو به كعبه نباشيد . پس اين آيه در مقام اعطاى توسعه است به كسانى كه از استقبال قبله معذورند ، نظير موارد اضطرار در نماز و ذبح حيوانات و دفن اموات و نيز در حالت اختيار در نمازهاى نافله در حال حركت .\r\n« إِنَّ اللَّهَ وَ سِعٌ عَلِيمٌ »\r\nيعنى : بىترديد خداوند داراى وسعت است ، وسعت وجودى و توانى و علمى و ملكى و رحمتى نسبت به عالم هستى و همهء ذرّات آن ، پس در همه جا هست و همه جاى عالم قبله است ، و داراى علم است نسبت به حال بندگانش در دنيا و آخرت ، پس از نيت شما با خبر است و نماز شما را كه به‌سوى غير قبله مىخوانيد مىپذيرد .\r\nوَ قالُوا اتَّخَذَ اللّهُ وَلَدًا سُبْحانَهُ بَلْ لَهُ ما فِي السَّماواتِ وَ اْلأَرْضِ كُلٌّ لَهُ قانِتُونَ ( 116 )\r\nبَديعُ السَّماواتِ وَ اْلأَرْضِ وَ إِذا قَضى أَمْرًا فَإِنَّما يَقُولُ لَهُ كُنْ فَيَكُونُ ( 117 )\r\nلغت و اعراب :\r\n\r\nيهود و فرزندارى خدا\r\nولد : فرزند ، كه به صورت مفرد و اسم جمع استعمال مىشود . سبحان مصدر است به معناى تنزيه و تقديس ، و مفعول مطلقِ هر فعلى است كه به تناسب كلام در تقدير گرفته مىشود مانند اسَبّحُ و يُسَبّحُ ، و در اغلب به واسطهء كثرت اطلاق به معناى « خدا منزّه است » استعمال مىشود . قَنَتَ - از باب نَصَر : اطاعت نمود ، تواضع كرد ، قنوت نماز گرفت . بديع : آفرينندهء ابتكارى و بدون سابقه .\r\nقَضى الشىءَ - از باب ضَرَب - : تمام كرد آن را ، محكم نمود آن را ، قضاء : اراده ، اتمام .\r\nتفسير :\r\n« وَ قَالُواْ اتَّخَذَ اللَّهُ وَلَدًا »\r\nيعنى : يهود و نصارا و مشركان گفتند : خداوند ، فرزند يا فرزندانى براى خود اتخاذ كرده . زيرا يهود « عُزَيْرٌ ابْنُ اللَّهِ » [ توبه ، 30 
  ] و نصارا « المَسيحُ ابْنُ اللَّهِ » [ توبه ، 30 
  ] گفتند و مشركان هم فرشتگان را دختران خدا ناميدند .\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nگفته شده كه مبدأ ظهور اين ادّعا در ميان بشر روشن نيست چنان كه معلوم نيست كه چگونه بدين اعتقاد ناروا معتقد شده‌اند ، آيا در آغاز به عنوان تشريف نسبت داده و بعداً جدى شده است ، يا آن كه مىگويند نخست خداوند براى خود همسرى آفريده و ازدواج و ارتباطى تحقّق يافته تا اين افراد مورد بحث به وجود آمده‌اند و يا آن كه خداوند آنها را به عنوان خدايان مخلوق‌الساعه ايجاد نموده است ؟ و آيا اينان هم كه ولد خدايند واجب الوجود و متّصف به صفات اويند و يا ممكن الوجود و فرزند واجب الوجودند ؟ به هر حال تصور گفتارشان غير معقول است تا چه رسد به تحقّق خارجى آن .\r\n« سُبْحنَهُ »\r\nيعنى : منزّه و مبرّاست خداوند از اين‌كه براى خود فرزندى اتخاذ نمايد ، زيرا او از هر نقص و نيازى مبرّاست و ذاتى اتمّ و اكمل به تمام معنا است و از تجسّم و تعدّد و همانند و همسر و روابط جنسى و نياز به اولاد منزه است .\r\n« بَل لَّهُ مَا فِى السَّموَ تِ وَ الْأَرْضِ »\r\nيعنى : نه تنها او را نيازى به آن افراد نيست بلكه آن‌چه در آسمان‌ها و زمين است كه آن افراد نيز از اين جمله‌اند از آنِ او و ملك حقيقى اوست ، چرا كه آفرينش همه و حفظ و تدبير و اداره و نابودى همه به دست اوست .\r\n« كُلٌّ لَّهُ قنِتُونَ »\r\nيعنى : همهء آنچه در آسمان‌ها و زمين است علاوه بر خود آنها ، براى او و در برابر قدرت و عظمت و سلطنت و هيبت او ذليل و خاضع و متواضع‌اند ، پس او را چه نيازى به فرزند است ؟ و چرا خصوص اين افراد را از ميان اين همه موجودات به فرزندى انتخاب نموده است ؟ !\r\n« بَدِيعُ السَّموَ تِ وَ الْأَرْضِ »\r\nيعنى : خداوند آفرينندهء ابتكارى آسمان‌ها و زمين است . نه كسى چنين دستگاهى پيش از خدا ايجاد كرده بود تا خدا از او تقليد يا استفاده كند ، و نه خود پيش از اين ، يك بار ديگر آن را خلق كرده بوده تا سبب پختگى در كار خود باشد .\r\n« وَإِذَا قَضَى أَمْرًا فَإِنَّمَا يَقُولُ لَهُ كُن فَيَكُونُ »\r\nيعنى : توهّم نشود كه آفريدن آسمان‌هاى باعظمت و زمين پهناور براى خدا سخت بوده يا مدت\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nمديدى به طول انجاميده ، بلكه كار او و شأن او دربارهء هر چيزى اين است كه هنگامى كه اراده كند آن را بيافريند جز اين نيست كه به او مىگويد : باش ، پس او بلافاصله مىباشد . حال اگر ارادهء وجود دفعى و غيرتدريجى كند مراد او دفعتاً وجود پيدا مىكند ، و اگر ارادهء وجود تدريجى كند مراد او تدريجاً موجود مىشود . دستور ايجاد آسمان‌ها و زمين در شش روز ، تدريجى بود و مسخ بنىاسرائيل به بوزينگان به كلمهء « كونوا قردة » [ بقره ، 65 
  ] دفعى بود .\r\nو ظاهر آيه اين است كه خداوند در مقام خلقت اشياء ، ابتدا كلمهء « كُن » را ايجاد مىكند ، و به وسيلهء آن متعلّق « كُن » موجود مىشود ، زيرا كه خداوند كارها را از راه اسباب جارى مىسازد « أبى اللَّه أن يجرى الامور الّا بأسبابها » . و يا آن كه مراد اين است كه « اذا أراد شيئاً كان » يعنى تا خدا چيزى را اراده كند ، موجود مىشود بدون نياز به قول و گفتن « كُن » ، و تعبير آيه براى بيان اسهل بودن كار در نزد عرف است .\r\nوَ قالَ الَّذينَ لا يَعْلَمُونَ لَوْ لا يُكَلِّمُنَا اللّهُ أَوْ تَأْتينا آيَةٌ كَذلِكَ قالَ الَّذينَ مِنْ قَبْلِهِمْ مِثْلَ قَوْلِهِمْ تَشابَهَتْ قُلُوبُهُمْ قَدْ بَيَّنَّا اْلآياتِ لِقَوْمٍ يُوقِنُونَ ( 118 )\r\nإِنّا أَرْسَلْناكَ بِالْحَقِ بَشيرًا وَ نَذيرًا وَ لا تُسْئَلُ عَنْ أَصْحابِ الْجَحيمِ ( 119 )\r\n\r\nيهود و توقعات نا به جا\r\nلغت و اعراب :\r\nلولا حرف تحضيض و ترغيب است . كذلك متعلّق به قال است . مثل منصوب است به قالوا ى مقدّر .\r\nتفسير :\r\n« وَ قَالَ الَّذِينَ لَايَعْلَمُونَ »\r\nمراد از « الذين لا يعلمون » مشركان‌اند كه جاهل و نادان اند و از عظمت حق و جلال واجب الوجود و كيفيت روابط او با بشرها و از معارف و حقايق دين اطلاع ندارند ، از اين رو گفتند : چرا خداوند خود با ما سخن نمىگويد همان گونه كه با فرشتگانش سخن مىگويد ؟ يا چرا براى ما آيه و\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nنشانه‌اى يقين‌آور همانند عصاى موسى و يد بيضا نمىآيد ؟ !\r\n« كَذَ لِكَ قَالَ الَّذِينَ مِن قَبْلِهِم مِّثْلَ قَوْلِهِمْ تَشبَهَتْ قُلُوبُهُمْ »\r\nيعنى : كسانى از اهل كتاب كه پيش از اين‌ها بودند - مانند يهود عصر موسى - نيز مانند سخن آنان اين‌چنين گفتند ، زيرا آنها هم گفتند : خدا را آشكارا به ما نشان ده « أرنا اللَّه جهرة » [ نساء ، 153 
  ] .\r\nدل‌هاى اينان - يعنى مشركان فعلى با يهود آن عصر - در جهل و نادانى و قساوت و عناد ، مشابه و همانند است .\r\n« قَدْ بَيَّنَّا الْأَيتِ لِقَوْمٍ يُوقِنُونَ »\r\nيعنى : بىترديد ما براى اهل يقين نشانه‌ها را روشن كرده‌ايم .\r\nدربارهء اثبات توحيد خود و صدق نبوت پيامبر و حقّانيت دين و كتاب آسمانى او نشانه‌هاى وافى و دلايل روشن و معجزات مُتْقن ، به تناسب حال بشر و كيفيت ارتباط خالق با مخلوق و در خورِ روابط واجب با ممكن ارائه كرده‌ايم ، البته براى آنها كه اهل يقين‌اند و استعداد دانش اعتقادى دارند و اسير هوا و شرك و عناد نيستند . آرى همهء آنها را به دست فرستادهء خود روشن كرده‌ايم و آن وجود پيامبر و حالات او و منطق و اخلاق و به ويژه قرآن اوست .\r\n« إِنَّآ أَرْسَلْنكَ بِالْحَقّ بَشِيرًا وَ نَذِيرًا »\r\nيعنى : اى پيامبر ، حقيقت اين است كه ما تو را به حق فرستاده‌ايم - يعنى به جا و مطابق حكم عقل و مصالح جامعهء بشرى كه از روز بعثت تو تا انقراض نسل آنها موجود بوده و خواهند بود ، و نيز به اقتضاى نظام اتمّ جهان در بُعد معنوى آن - بدين منظور كه مژده‌رسان راهيان راه حق و مستعدان طريق تقوا ، و بيم‌دهندهء منحرفان باشى .\r\n« وَ لَاتُسْئَلُ عَنْ أَصْحبِ الْجَحِيمِ »\r\nيعنى : و تو هرگز مسئول اين كفّار اهل آتش نيستى ؛ نه مسئول اجبار آنها بر ايمان و اعتقاد به اصول دين ، زيرا اجبار به اعتقاد محال است ؛ و نه مسئول اجبارشان به عمل و پياده كردن فروع دين ، زيرا آن از وظايف امامت است ؛ و نه مسئول كيفر دنيوى و عذاب اخروى آنها ، زيرا آن از شئون خداوندى است . آرى مسئول ابلاغ دعوت خود و اقامهء ادلّه و براهين و اتمام‌حجت بر آنها هستى كه آن را انجام داده‌اى .\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nوَ لَنْ تَرْضى عَنْكَ الْيَهُودُ وَ لَا النَّصارى حَتّى تَتَّبِعَ مِلَّتَهُمْ قُلْ إِنَّ هُدَى اللّهِ هُوَ الْهُدى وَ لَئِنِ اتَّبَعْتَ أَهْواءَهُمْ بَعْدَ الَّذي جاءَكَ مِنَ الْعِلْمِ ما لَكَ مِنَ اللّهِ مِنْ وَلِيٍّ وَ لا نَصيرٍ ( 120 )\r\nلغت :\r\n\r\nتعصب دينى يهود ونصارا\r\nملّت ممكن است مصدر به معنى « املال » باشد يعنى ديكته‌كردن ، و ملّت يعنى مجموع شرايع نازله چون از جانب خدا به پيامبران و جامعه ديكته مىشود . هوا : رأى مطابق دلخواه .\r\nتفسير :\r\n« وَ لَن تَرْضَى عَنكَ الْيَهُودُ وَ لَاالنَّصرَى حَتَّى تَتَّبِعَ مِلَّتَهُمْ »\r\nيعنى : هرگز يهود و نصارا از تو راضى نخواهند شد مگر آن كه تابع كيش و آيين آنها شوى ، زيرا آنها هدايت را در كيش خودشان مىپندارند و بس .\r\n« قُلْ إِنَّ هُدَى اللَّهِ هُوَ الْهُدَى »\r\nيعنى : بگو : هدايت خدا همان هدايت واقعى است كه به عنوان شريعت اسلام و قرآن كريم به جامعه عرضه شده نه شريعت موسى و عيسى ، زيرا شريعت واقعى آنها كه در تورات و انجيلِ غيرمحرَّف است نسخ شده و قابل عمل نيست ، و شريعتى كه در كتاب‌هاى محرَّف فعلى آنهاست ضلالت است نه هدايت .\r\n« وَ لَئِنِ اتَّبَعْتَ أَهْوَآءَهُم بَعْدَ الَّذِى جَآءَكَ مِنَ الْعِلْمِ مَا لَكَ مِنَ اللَّهِ مِن وَلِىّ وَ لَانَصِيرٍ »\r\nيعنى : و اگر پس از علم و يقينى كه براى تو از جانب حق دربارهء دين و كتاب خويش آمده ، از هواهاى نفسانى آنها - يعنى شريعتى كه بدعت‌هاى نفسانى آنهاست - پيروى كنى ، هرگز براى تو از جانب خداوند در دنيا و آخرت هيچ سرپرست و ياورى نخواهد بود .\r\nالَّذينَ آتَيْناهُمُ الْكِتابَ يَتْلُونَهُ حَقَّ تِلاوَتِهِ أُولئِكَ يُؤْمِنُونَ بِهِ وَ مَنْ يَكْفُرْ بِهِ فَأُولئِكَ هُمُ الْخاسِرُونَ ( 121 )\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nاعراب :\r\nالذين مبتدا ، و يتلونه حال است از مفعول « آتيناهم » و اولئك خبر است ، و مراد از كتاب تورات و انجيل يا مطلق كتاب آسمانى است .\r\nتفسير :\r\n« الَّذِينَ ءَاتَيْنهُمُ الْكِتبَ يَتْلُونَهُ حَقَّ تِلَاوَتِهِ أُوْلئِكَ يُؤْمِنُونَ بِهِ »\r\nيعنى : كسانى از يهود و نصارا كه به آنها كتاب آسمانى تورات و انجيل داديم و آنها آن كتاب را چنان كه شايستهء آن است - يعنى بدون تحريف و با تدبّر و عمل - تلاوت مىكنند آنها هستند كه به آن ايمان مىآورند . اين آيه به منزلهء استدراك از آيهء قبل است كه ظهور در بينونت تام ميان اهل كتاب و مسلمين داشت . يعنى آنها كه به كتاب واقعى خودشان ايمان دارند آنها هستند كه هدايت و ايمان واقعى دارند و چون از تحريفات پيروى نكرده‌اند ضلالت ندارند .\r\nو ممكن است مراد از « الذين » همهء انسان‌هايى باشند كه از زمان نوح در امتداد تاريخ ، كتاب آسمانى متناسب با نفوس و عصرشان به آنها داده شده ، و مراد اين باشد كه هر كس در عصر خود كتاب آسمانى خود را به نحو شايسته تلاوت نمود و بدان عمل كرد ، آنها مؤمن واقعى و مشمول وعدهء بهشت اند ، خواه از ملّت نوح باشند يا ابراهيم يا موسى و عيسى و محمد صلى الله عليه و آله .\r\n« وَ مَن يَكْفُرْ بِهِ فَأُوْلئِكَ هُمُ الْخسِرُونَ »\r\nيعنى : و هر كس در هر عصرى به كتاب خود كفر ورزد آنها هستند كه زيانكارند .\r\nيا بَني إِسْرائيلَ اذْكُرُوا نِعْمَتِيَ الَّتي أَنْعَمْتُ عَلَيْكُمْ وَ أَنّي فَضَّلْتُكُمْ عَلَى الْعالَمينَ ( 122 )\r\nوَ اتَّقُوا يَوْمًا لا تَجْزي نَفْسٌ عَنْ نَفْسٍ شَيْئًا وَ لا يُقْبَلُ مِنْها عَدْلٌ وَ لا تَنْفَعُها شَفاعَةٌ وَ لا هُمْ يُنْصَرُونَ ( 123 )\r\nلغت و اعراب :\r\nو أنّى فضّلتكم عطف است بر نعمتى . جزى من ذاك أو عن ذاك : قام مقامه و أغنى عنه ، يعنى به جاى آن نشست و از آن كفايت كرد . عدْل - به فتح و كسر - : بدل و عوض .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nتفسير :\r\n\r\nلزوم يادآورى نعمت‌ها\r\n« يبَنِى إِسْرَ ءِيلَ اذْكُرُواْ نِعْمَتِىَ الَّتِى أَنْعَمْتُ عَلَيْكُمْ وَ أَ نّى فَضَّلْتُكُمْ عَلَى الْعلَمِينَ »\r\nيعنى : اى بنىاسرائيل - اى فرزندان يعقوب - آن نعمت مرا كه به شما اعطا كرده‌ام و نيز اين نعمت را كه شما را بر جهانيان زمان خود برترى داده‌ام به ياد آوريد . اين آيه عيناً مانند آيهء 47 است و شرح آن گذشت .\r\n« وَ اتَّقُواْ يَوْمًا لَّاتَجْزِى نَفْسٌ عَن نَّفْسٍ شَيْئاً »\r\nيعنى : و از روز قيامت پروا كنيد ، روزى كه هرگز كسى از كسى چيزى را بالاستقلال كفايت نخواهد كرد ، مثلًا ثواب كارهاى نيكش را بپردازد ، يا كيفر گناهانش را ساقط كند يا تخفيف دهد ، يا حق او را از ديگران دريافت نمايد ، يا دَيْنش را بپردازد ، يا اختلافش را با كسى حل كند .\r\n« وَ لَايُقْبَلُ مِنْهَا عَدْلٌ وَ لَاتَنفَعُهَا شَفعَةٌ وَ لَاهُمْ يُنصَرُونَ »\r\nو از هيچ كسى به جاى جرمش بدلى پذيرفته نمىشود ، و هيچ وساطت و شفاعتى بالاستقلال سودى نمىبخشد ، و آنان - يعنى مجرمان - هرگز از طرف احدى در مقابل خداوند يارى نمىشوند .\r\nوَ إِذِ ابْتَلى إِبْراهيمَ رَبُّهُ بِكَلِماتٍ فَأَتَمَّهُنَّ قالَ إِنّي جاعِلُكَ لِلنّاسِ إِمامًا قالَ وَ مِنْ ذُرِّيَّتي قالَ لا يَنالُ عَهْدِي الظّالِمينَ ( 124 )\r\nلغت و اعراب :\r\n\r\nامامت ابراهيم ( ع ) و نسل او\r\nابتلاه : او را امتحان كرد . من ذرّيّتى در موضع استفهام و عطف است به كاف در جاعلك به تقدير « و هل أنت جاعل من ذرّيّتى اماماً ؟ » و مِن تبعيضيه است .\r\nتفسير :\r\n« وَ إِذِ ابْتَلَى إِبْرَ هِيمَ رَبُّهُ بِكَلِمتٍ فَأَتَمَّهُنَّ »\r\nظاهر اين است كه قضيهء اعطاى مقام امامت به ابراهيم در اواخر عمر او و پس از تولد اسماعيل و اسحاق بوده ، و معنى آيه اين است : به ياد آوريد هنگامى كه ابراهيم را پروردگارش به وسيلهء سخنانى آزمايش نمود و ابراهيم آنها را به اتمام رسانيد . گفته شده مراد از « كلمات » امور مهم خاصّى است كه خدا به وسيلهء كلماتى آنها را از وى خواست ، مانند مبارزه با بت‌پرستى ، شكستن\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nبت‌ها ، بناى كعبه و قربانى كردن فرزند . و اوْلى اين است كه مراد از « كلمات » اعم است و شامل همهء اوامر و نواهى است كه خدا از كودكى تا زمان امامت متوجه او نموده و ابراهيم همه را به نحو شايسته و احسن انجام داده ، چنان كه فرموده : « و ابراهيم الّذى وفّى » [ نجم ، 37 
  ] و توفيه و اتمام در معنا نزديك به هم‌اند .\r\n\r\nعصمت شرط امامت\r\n« قَالَ إِنّى جَاعِلُكَ لِلنَّاسِ إِمَامًا »\r\nيعنى : چون ابراهيم كاملًا موفّق به انجام آزمايش شد و نبوغ ذاتى و استعداد فطرى و ايمان و تسليم اختيارى او ظاهر گرديد ، خدا فرمود : حقيقت اين است كه من تصميم گرفته‌ام تو را براى مردم ، امام و پيشوا قرار دهم . و ظاهر اين كلام وعدهء امامت است كه بعداً نصب كند . و ممكن است با همان جمله انشاى امامت نموده باشد ، أى جَعَلتُك اماماً .\r\n« قَالَ وَ مِن ذُرّيَّتِى قَالَ لَايَنَالُ عَهْدِى الظلِمِينَ »\r\nيعنى : ابراهيم درخواستى مؤدّبانه در قالب سؤال كرده ، گفت : آيا از اولاد من كسى را نيز منصب امامت خواهد بود ؟ خدا فرمود : آرى ، برخى از صالحان آنها به امامت مىرسند ، اما هرگز عهد من به ستمكاران نخواهد رسيد . عهد به معناى توصيه و پيمان است و اطلاق آن بر امامت به لحاظ آن است كه امامت ، توصيه‌اى است از خدا به امام يا پيمان مؤكّدى است كه با او مىبندد .\r\nبدان كه طبق اعتقاد علماى اهل‌بيت ، كلمه « الظالم » به معناى « مَن صَدَر عنه الظلم » است ، يعنى مطلق كسى كه در تمام عمر ولو يك‌بار ظلمى از او سر زده باشد ، خواه ظلم اعتقادى باشد مانند كفر و شرك ، يا ظلم عملى مثل ارتكاب محرّمات فرعى ، و خواه قبل از امامت باشد يا بعد از آن . و بنابراين ، خلفاى سه‌گانهء پس از پيامبر اسلام واجد شرايط امامت نبودند ، زيرا خليفهء اول در چهل‌سالگى اسلام آورد و خليفهء دوم در سى و پنج سالگى و خليفهء سوم در حدود سى و پنج سالگى ، و پيش از آن همه مشرك و بت‌پرست بودند و طبعاً محرمات كبيره را هم انجام مىدادند و تنها على بن ابىطالب عليه السلام بود كه واجد همهء شرايط امامت بود .\r\nو علماى تسنّن بر آنند كه امام بايد در حال امامت ظالم نباشد ، پس خلفاى سه‌گانه را مانعى نبود . و اين مسأله ريشهء اصلى و مادر اختلافات ميان فرقهء تشيّع و تسنّن است . و علماى تسنّن را در اثبات مطلب دليل قانع كننده‌اى نيست ولى اهل‌بيت عصمت عليهم السلام كه خود « ادرى بما فىالبيت »\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nبودند حق مطلب را در اينجا ادا كرده‌اند و ادلّهء قطعى ، مانند حديث غدير و حديث ثقلين ، و ادّلهء قطعى ديگر اقامه كرده‌اند كه اهل دقّت و ايمان و انصاف و وجدان را شبهه‌اى در مسأله نمىماند .\r\nوَ إِذْ جَعَلْنَا الْبَيْتَ مَثابَةً لِلنّاسِ وَ أَمْنًا وَ اتَّخِذُوا مِنْ مَقامِ إِبْراهيمَ مُصَلًّى وَ عَهِدْنا إِلى إِبْراهيمَ وَ إِسْماعيلَ أَنْ طَهِّرا بَيْتِيَ لِلطّائِفينَ وَ الْعاكِفينَ وَ الرُّكَّعِ السُّجُودِ ( 125 )\r\nلغت و اعراب :\r\n\r\nابراهيم و خانه تكانى كعبه\r\nثابَ زيدٌ - از باب نَصَر : عود كرد و برگشت . مثابة : مرجع و مجتمع مردم . اتَّخِذوا به تقدير قلنا است .\r\nمقام : سنگى است خاص كه ابراهيم پيامبر روى آن ايستاده ، كعبه را بنا مىكرد . طائف : چرخنده به دور يك چيز ، و طواف كنندهء دور كعبه به قصد عبادت . عَكَفَ على الشىء : ملازم و مواظب آن شد ، عاكف : مقيم و معتكف . رُكَّع : جمع راكع . سُجَّد : جمع ساجد .\r\nتفسير :\r\n« وَ إِذْ جَعَلْنَا الْبَيْتَ مَثَابَةً لِّلنَّاسِ وَ أَمْناً »\r\nيعنى : و ياد آوريد هنگامى را كه خانهء كعبه را مرجع و جايگاه رفت و بازگشت مردم جهان و موضعى امن براى آنها قرارداديم . مراد از جعل مثابة ، جعل تشريعى است كه به واسطهء دعوت مردم به حج و واجب كردن اعمال خاصّهء حج و عمره بر عده‌اى و مستحب كردن آنها براى همه ، و تشريع طواف مستحب و تعيين ثواب غيرمحصور براى نماز و عبادت در مسجدالحرام ، مرجعيت بيت و موقعيت آن را براى رفت و برگشت جهانيان محقّق نمود و اين جعل براى همهء مكلّفان اعم از مؤمن و كافر است .\r\nو مراد از جعلِ امنيت نيز جعل تشريعى است كه نشأت يافته از تحريم آزار هر انسان و حيوان اهلى و وحشى و حتّى بريدن درخت و كندن بوته است ، تا آن‌جا كه قاتلِ محكوم به قصاص هم اگر به بيت پناهنده شود بايد در امان باشد و براى اخراج او راه ديگرى بينديشند . و ظاهراً انشاى اين احكام فىالجمله از زمان آدم ابوالبشر و فرزندانش بوده و از زمان ابراهيم تأييد و تقويت و اضافه پيدا كرده ، و جزئيات عمل حج و عمره و شرايط مكلّفان ، در عصر پيامبر اسلام تحقق يافته است .\r\n« وَ اتَّخِذُوا مِن مَّقَامِ إِبْرَ هِيمَ مُصَلًّى »\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nيعنى : و در ضمن بيان اعمال حج به مردم گفتيم : از مقام ابراهيم جايگاهى براى نماز خود اتّخاذ كنيد . يعنى نماز طواف را در پشت سر يا طرف راست يا چپ آن انجام دهيد . برخى گفته‌اند كه مراد از مقام ، شهر مكه يا تمام حرم است ، پس قهراً « اتّخذوا مصلّى » اشاره به مسجدالحرام است . و در حديث آمده : خداوند سه عدد سنگ از بهشت فرو فرستاد ، يكى سنگ مقام ابراهيم ، يكى حجر موسى كه از آن دوازده چشمه جارى مىشد و ديگرى حجرالأسود .\r\nسنگ مقام ، قريب نيم متر ارتفاع دارد كه ابراهيم روى آن مىايستاد و ديوار كعبه را بالا مىبرد ، و هر قدر ديوار بالا مىرفت سنگ نيز مرتفع‌تر مىشد . اين سنگ در عصر ابراهيم در نزديكى ديوار كعبه در همان‌جا كه روى آن مىايستاده ، بود و در زمان جاهليت به محلى كه الآن هست آورده شد و پس از ظهور اسلام ، پيامبر گرامى آن را به محل ابراهيمى نقل داد و خليفهء دوم در عصر خود به محل جاهليت منتقل نمود و ائمّهء ما عليهم السلام دستور دادند كه طبق همين اخير عمل شود .\r\nو نيز معلوم باشد كه تنها نماز طواف است كه با مقام رابطه دارد و بايد در پشت سر يا اطراف آن انجام يابد ، و اما خود طواف ، به مقام مربوط نيست و آن بايد در بُعد خاصّى از كعبه انجام يابد و مقام هرجا باشد فرق نمىكند .\r\n« وَ عَهِدْنَآ إِلَى إِبْرَ هِيمَ وَ إِسْمعِيلَ أَن طَهّرَا بَيْتِىَ لِلطَّآئِفِينَ وَ الْعكِفِينَ وَ الرُّكَّعِ السُّجُودِ »\r\nيعنى : و به ابراهيم و فرزندش اسماعيل سفارش كرديم و امر مؤكّد نموديم كه شما دو نفر خانهء مرا از كعبه تا انتهاى حرم براى طواف كنندگان و اقامت گزينان در مكّه و ملازمان و اعتكاف‌كنندگان در مسجد و ركوع و سجده‌كنندگان پاكيزه نماييد . يعنى پاكيزه از لوث وجود مشركين ، و حضور آن رِجزها و نَجَس‌ها ، و وجود نحس بت‌ها و اعمال پليد پرستيدن آنها ، و ركوع و سجود و قربانى در مقابل مجسّمه‌ها ، و طواف نيمه عريان زن‌ها به دور كعبهء مقدسه ، و ساير پليدىهاى معنوى و نجاسات ظاهرى و حسّى . و آن دو پيامبر تا حد ميسور عمل كردند و آنچه ابراهيم و اسماعيل نتوانستند پيامبر برگزيده‌اى از نسل آنها انجام داد .\r\nوَ إِذْ قالَ إِبْراهيمُ رَبِ اجْعَلْ هذا بَلَدًا آمِنًا وَ ارْزُقْ أَهْلَهُ مِنَ الثَّمَراتِ مَنْ آمَنَ مِنْهُمْ بِاللّهِ وَ الْيَوْمِ اْلآخِرِ قالَ وَ مَنْ كَفَرَ فَأُمَتِّعُهُ قَليلًا ثُمَّ أَضْطَرُّهُ إِلى عَذابِ النّارِ وَ بِئْسَ الْمَصيرُ ( 126 )\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nلغت و اعراب :\r\n\r\nدعاى ابراهيم براى ميهمانان خدا\r\nآمناً صفت بلد است به لحاظ اهل آن مانند « عيشة راضية » . مَن آمن بدل است از اهل ، بدل بعض از كلّ . اضطرّه الى كذا : او را مجبور و وادار كرد به آن .\r\nتفسير :\r\n« وَ إِذْ قَالَ إِبْرَ هِيمُ رَبّ اجْعَلْ هذَا بَلَدًا ءَامِنًا وَ ارْزُقْ أَهْلَهُ مِنَ الثَّمَرَ تِ »\r\nيعنى : و به خاطر آريد هنگامى را كه ابراهيم به سرزمين خشك اطراف كعبه اشاره نموده ، گفت :\r\nپروردگارا ، اين مكان را در آينده شهرى ايمن قرار ده ، و اهل آن را از حاصل درختان و گياهان - يعنى ميوه‌جات و حبوبات - روزى كن ،\r\n« مَنْ ءَامَنَ مِنْهُم بِاللَّهِ وَ الْيَوْمِ الْأَخِرِ »\r\nيعنى : البته كسانى از آنها را كه به خدا و روز جزا - يعنى به مبدأ و معاد و اصول عقايد ميان آن دو مانند اعتقاد به فرشتگان و رسالت انبيا و كتب آسمانى و ساير ما انزل اللَّه - ايمان آورده باشند .\r\nدر روايات است كه هيچ جبّارى قصد سوء به مكّه نكند مگر آن كه خداى جبّار او را بشكند و هلاك سازد ، چنان كه با تُبّع و اصحاب فيل كرد . و پيامبر اسلام روز فتح مكه فرمود : خداوند از روزى كه آسمان‌ها و زمين را آفريد مكه را حرمت و مصونيت داد و هم‌چنين بايد تا روز قيامت مصون باشد ، و براى احدى پيش از من حمله و جنگ در آن حلال نبوده و پس از من نيز حلال نخواهد شد ، و بر من نيز جز ساعتى در اين روز حلال نيست .\r\n« قَالَ وَ مَن كَفَرَ فَأُمَتّعُهُ قَلِيلًا ثُمَّ أَضْطَرُّهُ إِلَى عَذَابِ النَّارِ وَ بِئْسَ الْمَصِيرُ »\r\nيعنى : خدا به‌عنوان پاسخ به درخواست ابراهيم فرمود : مؤمنان را از ثمرات برخوردار مىكنم ، و كسى را كه كفر ورزد اندكى در اين جهان برخوردار مىسازم ، سپس او را گرفتار آتش جهنم مىكنم و حقاً كه آن‌جا بد بازگشتگاهى است . زيرا از نظر وجدان ، ننگين و از ديدگاه عقل ، بسى سنگين است كه منتهاى سير تكاملى دنيوى و برزخى و اخروى موجودى مثل انسان جهنم ابدى باشد .\r\nوَ إِذْ يَرْفَعُ إِبْراهيمُ الْقَواعِدَ مِنَ الْبَيْتِ وَ إِسْماعيلُ رَبَّنا تَقَبَّلْ مِنّا إِنَّكَ أَنْتَ السَّميعُ الْعَليمُ ( 127 )\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nلغت و اعراب :\r\nقواعد : جمع قاعده ، پايه‌هاى خانه و غيره . ربَّنا تقبّل به تقدير « قائلَيْن » يا « يقولان » .\r\n\r\nابراهيم و معمارى كعبه\r\nتفسير :\r\n« وَ إِذْ يَرْفَعُ إِبْرَ هِيمُ الْقَوَاعِدَ مِنَ الْبَيْتِ وَ إِسْمعِيلُ »\r\nيعنى : به ياد آوريد زمانى را كه ابراهيم و فرزندش اسماعيل دو نفر پيامبر مرسل عظيم‌الشأن پايه‌ها را از اين خانه كه خانهء خدا و خانهء مردم است بالا مىبردند ؛ مقدارى از سطح زمين را مىكندند و ديوارهاى آن را از سنگ و گل بنا مىنهادند . و گفته شده كه پايه‌ها را بر اساس شالودهء اصلى آن كه به دست فرشتگان پيش از خلقت بشر براى عبادت آدم و اولادش پىريزى شده بود برمىافراشتند . و ممكن است مراد از بالا بردن پايه‌هاى خانه اين باشد كه آن پدر و پسر مكانت و منزلت اين خانه را با اجراى مناسك آن در ميان عالميان بالا مىبردند .\r\n« رَبَّنَا تَقَبَّلْ مِنَّآ إِنَّكَ أَنتَ السَّمِيعُ الْعَلِيمُ »\r\n\r\nدعاى ابراهيم\r\nيعنى : و در حال اشتغال به بناى خانه يا انجام مناسك حج ، همواره به زبان قال يا به زبان حال مىگفتند : پروردگارا از ما بپذير . يعنى اين عمل عبادى - سياسى ، دينى و دنيوى ، فردى و اجتماعى و باقى در طول روزگار را قبول فرما ، زيرا تويى كه شنواى همهء صداها و دانا به ظاهر و باطن همهء اشيائى .\r\nدر حديث است كه چون خداوند به ابراهيم دستور داد به حج برود اسماعيل را نيز با خود برد تا او را در حرم ساكن كند . هر دو بر شتر سرخ‌مويى سوار شدند و به حج رفتند و جز جبرئيل احدى همراه آنها و در سرزمين كعبه نبود . سال بعد نيز دستور رسيد به حج برود و كعبه را بسازد . ابراهيم به حج رفت و به اسماعيل خبر داد كه خدا دستور داده كعبه را بنا كنيم . در آن ايّام خانهء كعبه جز خرابه‌اى با ديوارهاى ريخته نبود و مردم به همان حال زيارت مىكردند . چون زمان حج گذشت و مردم محل را خالى كردند اسماعيل سنگ‌هايى براى بنا در داخل خانه ريخت . و چون ديوارهاى كهنه را خراب كردند زير بناى كعبه را تخته سنگى سرخ فامِ يكپارچه يافتند و خدا دستور داد كعبه را روى آن سنگ بنا نهند . آن‌گاه فرشتگان به كمك آمدند ، آنها سنگ مىآوردند و پدر و فرزند بنا را بالا مىبردند تا ديوارها به حدود شش متر رسيد و دوتا درب از دو طرف بر آن قرار دادند كه\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nمردم از يكى وارد و از ديگرى خارج شوند .\r\nاز روايات استفاده مىشود كه ابراهيم نيز نخستين بانى كعبه و نخستين زائر آن نبوده بلكه خداوند در زمان آدم ابرى به مقدار مساحت خانهء كعبه نازل نمود و بر زمين معيّنى سايهء مربعى افكند ، جبرئيل فرود آمد و به آدم گفت : محلّ سايه را از زمين خاك‌بردارى كن و براى خود و اولادت آن‌جا را خانهء عبادت بساز . آدم محدودهء سايه را بكَند ، پايه‌اى از دُرّ سفيد بيرون آمد و آدم كعبه را بر روى آن بنا نهاد ، و حجرالأسود را هم كه در آن زمان سفيد و نورانى بود از بهشت فرستادتا كعبه ساخته شد .\r\nرَبَّنا وَ اجْعَلْنا مُسْلِمَيْنِ لَكَ وَ مِنْ ذُرّيَّتِنا أُمَّةً مُسْلِمَةً لَكَ وَ أَرِنا مَناسِكَنا وَ تُبْ عَلَيْنا إِنَّكَ أَنْتَ التَّوّابُ الرَّحيمُ ( 128 )\r\nلغت :\r\nسَلِمَ : خالص و بىعيب شد ، و أسلم : تسليم و مُنقاد شد . نَسَكَ الرجلُ - از باب نَصَر : عبادت كرد .\r\nمَنسك : عبادت و محل عبادت و زمان عبادت .\r\nتفسير :\r\n« رَبَّنَا وَ اجْعَلْنَا مُسْلِمَيْنِ لَكَ »\r\nيعنى : و آنها مىگفتند : پروردگارا ، ما دو تن را تسليم و مُنقاد خود قرار ده . و به هر حال هاجر را در دعا شريك نكردند در حالى كه جزء آن خانواده بود ، و شايد در آن حال حاضر نبوده يا رحلت كرده بوده است .\r\n« وَ مِن ذُرّيَّتِنَآ أُمَّةً مُّسْلِمَةً لَّكَ »\r\nيعنى : و از اولاد و دودمان ما نيز امت و گروهى را مخلص و مُنقاد خود گردان . مراد مسلمين اولادش تا زمان پيامبر اسلام است و پس از آن حضرت ، امت و پيروان مسلمان او تا قيامت ، منهاى آنان كه در علم ازلى الهى حكم كفر و شقاوت آنها گذشته است .\r\n« وَ أَرِنَا مَنَاسِكَنَا »\r\nيعنى : و پروردگارا ، مناسك حج ما را - يعنى برنامه‌هاى عبادى خاص كه به نام اعمال حج و عمره ناميده مىشود از احرام و وقوف و اعمال مِنى و طواف و سعى و تقصير را به تعليم خود يا به\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nديدن عمل فرشتگان - به ما بنمايان ، و يا محل عبادت‌هاى ما را از مواقيت و مكه و عرفات و مشعر و مِنى و مطاف و مسعى به ما نشان ده ، و يا زمان عبادت‌هاى ما را از ماه‌هاى سه‌گانه و دههء ذىحجه و ايّام تشريق به ما ارائه كن .\r\n« وَ تُبْ عَلَيْنآ إِنَّكَ أَنتَ التَّوَّابُ الرَّحِيمُ »\r\nيعنى : و خدايا ، بر ما عطف توجه كن و توبه‌هاى ما را بپذير كه بىترديد تويى كه سخت عطوف و توبه‌پذير و مهربانى .\r\nرَبَّنا وَ ابْعَثْ فيهِمْ رَسُولًا مِنْهُمْ يَتْلُوا عَلَيْهِمْ آياتِكَ وَ يُعَلِّمُهُمُ الْكِتابَ وَ الْحِكْمَةَ وَ يُزَكِّيهِمْ إِنَّكَ أَنْتَ الْعَزيزُ الْحَكيمُ ( 129 )\r\nلغت :\r\nبعْث : برانگيختن . آيات : آيه‌هاى قرآن و نشانه‌هاى توحيد . حكمت : احكام شريعت و مستقلّات عقليّه . مرجع ضمير منهم ، ذرّيّه است .\r\nتفسير :\r\n« رَبَّنَا وَ ابْعَثْ فِيهِمْ رَسُولًا مِّنْهُمْ يَتْلُواْ عَلَيْهِمْ ءَايتِكَ »\r\nيعنى : پروردگارا ، و در ميان آنها - يعنى ذرّيّه و اولاد مسلمان آيندهء من - رسولى از خودشان برانگيز كه آيات كتابت را بر آنها تلاوت كند ، يا دلايل روشن توحيدت را از صفحهء آفاق و انفس بازگو نمايد . و اين شخص غير از پيامبر اسلام محمّد صلى الله عليه و آله بر كسى منطبق نيست .\r\n« وَ يُعَلّمُهُمُ الْكِتبَ وَ الْحِكْمَةَ وَ يُزَكّيهِمْ »\r\nيعنى : و به آنان كتاب را تعليم كند - قرآن و كتب آسمانى گذشته را بياموزد - و حكمت را ياد دهد ، يعنى احكام شريعت و شناخت حقايق موجودات و احكام مستقل عقل را بياموزد ، و آنها را تزكيه نمايد ، يعنى آنان را در بُعد ذهنى و فكرى به الهام اعتقادات خالص ، و در بُعد روحى و روانى به تعليم فضايل نفسانى ، و در بُعد عملى با فرمان‌دادن به آداب شرعى ، پاكيزه نمايد و رشد دهد .\r\n« إِنَّكَ أَنتَ الْعَزِيزُ الْحَكِيمُ »\r\nيعنى : زيرا حقيقتاً و بىترديد تويى كه مقتدر و غالبِ شكست‌ناپذير و داراى اتقان صنع در مرحلهء تكوين و تشريع هستى .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nوَ مَنْ يَرْغَبُ عَنْ مِلَّةِ إِبْراهيمَ إِلّا مَنْ سَفِهَ نَفْسَهُ وَ لَقَدِ اصْطَفَيْناهُ فِي الدُّنْيا وَ إِنَّهُ فِي اْلآخِرَةِ لَمِنَ الصّالِحينَ ( 130 )\r\nإِذْ قالَ لَهُ رَبُّهُ أَسْلِمْ قالَ أَسْلَمْتُ لِرَبِ الْعالَمينَ ( 131 )\r\n\r\nانحصار حقانيت در آيين ابراهيم\r\nلغت و اعراب :\r\nمن يرغب استفهام انكارى است . سَفِهَ نفسَه : خود را ابله و نادان ساخت يا ذليل كرد . اذقال له تعليلِ اصطفينا يا متعلّق به « اذكر » مقدّر است .\r\nتفسير :\r\n« وَ مَن يَرْغَبُ عَن مِلَّةِ إِبْرَ هِيمَ إِلَّا مَن سَفِهَ نَفْسَهُ »\r\nيعنى : چه كسى است كه به آيين ابراهيم بىميل و بىرغبت شود و از آن اعراض كند جز كسى كه خود را ابله و نادان ساخته و خوار و ذليل كرده باشد ؟ چنين عملى مورد تعجّب و انكار است ، زيرا آيين او همان آيين اسلام است ، اصولش مطابق عقل سليم ، اخلاقش موافق وجدان و فطرت ، و فروعش به اقتضاى كمال ، صلاح و حكمت است .\r\n« وَ لَقَدِ اصْطَفَيْنهُ فِى الدُّنْيَا وَ إِنَّهُ فِى الْأَخِرَةِ لَمِنَ الصلِحِينَ »\r\n\r\nمسلمانى ابراهيم ، يعقوب و فرزندان يعقوب\r\nيعنى : و حقيقت اين است كه ما او را در دنيا برگزيديم ، يعنى در كودكى به بذل استعداد و الهام‌هاى غيبى ، و در جوانى به اعطاى منصب نبوت و رسالت ، و پس از آن به بخشيدن مقام خُلّت ( دوستى ) ، و در پيرى به بذل مقام والاى امامت و ولايت . و بىترديد او در آخرت از صالحان و شايستگان خواهد بود .\r\n« إِذْ قَالَ لَهُ رَبُّهُ أَسْلِمْ قَالَ أَسْلَمْتُ لِرَبّ الْعلَمِينَ »\r\nيعنى : به ياد آوريد زمانى را كه پروردگارش به او گفت : تسليم شو . او در پاسخ گفت : تسليم فرمان پروردگار جهانيان شدم . ممكن است مراد از گفتن « أسلم » الهام غيبى به قلب او در اوايل بلوغ ، پيش از مرحلهء نبوت باشد ، كه به واسطهء ارائهء آيات آفاقى و انفسى و خاصه افول ستارگان و ماه و خورشيد پيشنهاد توحيد خداوند شد و او به اذعان قلبى « أسلمت » گفت و پذيرفت . و ممكن است مراد پيشنهاد نبوت و رسالت و قبول آن باشد . و اين آيه به منزلهء تعليل بر « اصطفا » در آيهء قبل است .\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nوَ وَصّى بِها إِبْراهيمُ بَنيهِ وَ يَعْقُوبُ يا بَنِيَّ إِنَّ اللّهَ اصْطَفى لَكُمُ الدِّينَ فَلا تَمُوتُنَّ إِلّا وَ أَنْتُمْ مُسْلِمُونَ ( 132 )\r\nأَمْ كُنْتُمْ شُهَداءَ إِذْ حَضَرَ يَعْقُوبَ الْمَوْتُ إِذْ قالَ لِبَنيهِ ما تَعْبُدُونَ مِنْ بَعْدي قالُوا نَعْبُدُ إِلهَكَ وَ إِلهَ آبائِكَ إِبْراهيمَ وَ إِسْماعيلَ وَ إِسْحاقَ إِلهًا واحِدًا وَ نَحْنُ لَهُ مُسْلِمُونَ ( 133 )\r\nتِلْكَ أُمَّةٌ قَدْ خَلَتْ لَها ما كَسَبَتْ وَ لَكُمْ ما كَسَبْتُمْ وَ لا تُسْئَلُونَ عَمّا كانُوا يَعْمَلُونَ ( 134 )\r\nلغت و اعراب :\r\nوصّى بها مرجع ضمير مجرور « ملّت » است يا كلمهء « أسلمتُ » كه ابراهيم در برابر خدا گفت . أم كنتم أم منقطعه است به معناى « بل » با تقدير همزهء استفهام انكارى پس از آن ( بل أكنتم ) . خَلَى الشىءُ - از باب نَصَر - : مضى ، يعنى گذشت و سپرى شد .\r\nتفسير :\r\n« وَ وَصَّى بِهَآ إِبْرَ هِيمُ بَنِيهِ وَ يَعْقُوبُ يبَنِىَّ »\r\nيعنى : ابراهيم پسران خود را كه چهار نفر به نام‌هاى اسماعيل ، اسحاق ، مَدين و مُدان بودند ، به ملت و آيين خويش كه همان اسلام است ، و يا به گفتن كلمهء « أسلمت » كه خود در پاسخ خداوند گفته بود و مآل و محتوايش همان اسلام بود ، توصيه كرد . و هم‌چنين يعقوب پسران دوازده‌گانهء خود را كه دو تن آخر آنها بنيامين و يوسف بودند ، توصيه كرد ،\r\n« إِنَّ اللَّهَ اصْطَفَى لَكُمُ الدّينَ فَلَا تَمُوتُنَّ إِلَّا وَ أَنتُم مُّسْلِمُونَ »\r\nيعنى : و به هر يك از آنان در وصيت خود چنين گفت : اى فرزندان من ، بدون ترديد خدا اين دين - يعنى اسلام را - براى شما برگزيده و انتخاب نموده ، پس نبايد بميريد مگر آن كه درحال اسلام باشيد . يعنى همواره بر اين دين ثابت بمانيد تا هرگاه مرگتان رسيد درحال اسلام از دنيا برويد .\r\n\r\n","description":"","footnote":"","page_name":" 145 ","page_number":145},
  {"content":"\r\n\r\n« أَمْ كُنتُمْ شُهَدَآءَ إِذْ حَضَرَ يَعْقُوبَ الْمَوْتُ إِذْ قَالَ لِبَنِيهِ مَا تَعْبُدُونَ مِن بَعْدِى »\r\nخطاب به مسلمين يا اعم از آنها و اهل كتاب است ، يعنى : آيا شما در آن زمان كه يعقوب را مرگ فرا رسيد حاضر بوديد آن‌گاه كه به فرزندان خود - به قصد توجيه آنها به‌سوى حق و تأكيد و تثبيت آنان بر توحيد - گفت : پس از من چه چيز را پرستش خواهيد نمود ؟\r\n« قَالُواْ نَعْبُدُ إِلهَكَ وَ إِلهَ ءَابَآئِكَ إِبْرَ هِيمَ وَ إِسْمعِيلَ وَ إِسْحقَ إِلهًا وَ حِدًا وَ نَحْنُ لَهُ مُسْلِمُونَ »\r\nيعنى : آنها گفتند : ما خداى تو و خداى پدرانت ابراهيم و اسماعيل و اسحاق را پرستش خواهيم كرد ، خدايى كه يكتا و يگانه است و ما همگى در برابر او تسليم هستيم .\r\nمراد از استفهام انكارى در آغاز آيه اين است كه شما هيچ‌يك در آن مكان نبوديد ، پس اى مسلمين اين كلام متين و عظيم توحيد يعقوبى از راه وحى به شما رسيده ، پس شكرگزار باشيد ، و اى يهود و نصارا ، چگونه هر يك از شما ، ابراهيم و فرزندانش را از خود مىداند و عقايد فاسد خود را به آنها نسبت مىدهد درحالى كه آنها پيش از تشكيل قوم يهود و نصارا بودند ؟ !\r\nو اطلاق كلمهء « آباء يعقوب » بر سه نفر پيامبر كه يكى پدر و يكى جد و ديگرى عموى اوست ، مَجاز است ولى كثرت استعمال دارد . و اگر جملهء « و نحن‌له مسلمون » به معناى « نحن داخلون فى الاسلام » باشد ، پس اشاره به آن است كه آيين ابراهيم و فرزندانش همان اسلام است .\r\n« تِلْكَ أُمَّةٌ قَدْ خَلَتْ لَهَا مَا كَسَبَتْ وَ لَكُم مَّا كَسَبْتُمْ »\r\nيعنى : آنان - ابراهيم و فرزندان و پيروانش - ملّتى بودند كه درگذشتند ، هر اعتقاد و عملى كه آنها كسب كردند در روز قيامت از آنِ آنهاست ، يعنى آنها خود ، پاداش صالحات و كيفر شرورشان را خواهند ديد ، و آنچه شما از خير و شر كسب كرديد پاداش و كيفرش از آنِ شماست .\r\n« وَ لَاتُسَلُونَ عَمَّا كَانُواْ يَعْمَلُونَ »\r\nيعنى : و شما در روز قيامت مسئول اعمال شرّى كه آنها انجام مىدادند نيستيد و كيفرش را شما نمىكشيد و مستحقّ ثواب آنها هم نمىشويد . و اما عكس مطلب - يعنى اين‌كه آنها هم مسئول كارهاى ما نيستند ، نه استحقاق ثوابى از خيرات ما و نه كيفرى از شرور ما دارند حتى اگر عملكرد\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nآنان دخيل در اعمال خير يا شر ما باشد - در آيه ذكر نشده ، زيرا محتمل است آنها مسئول باشند ، بلكه گاهى مسئوليت آنها مسلّم است .\r\nوَ قالُوا كُونُوا هُودًا أَوْ نَصارى تَهْتَدُوا قُلْ بَلْ مِلَّةَ إِبْراهيمَ حَنيفًا وَ ما كانَ مِنَ الْمُشْرِكينَ ( 135 )\r\nقُولُوا آمَنّا بِاللّهِ وَ ما أُنْزِلَ إِلَيْنا وَ ما أُنْزِلَ إِلى إِبْراهيمَ وَ إِسْماعيلَ وَ إِسْحاقَ وَ يَعْقُوبَ وَ اْلأَسْباطِ وَ ما أُوتِيَ مُوسى وَ عيسى وَ ما أُوتِيَ النَّبِيُّونَ مِنْ رَبِّهِمْ لا نُفَرِّقُ بَيْنَ أَحَدٍ مِنْهُمْ وَ نَحْنُ لَهُ مُسْلِمُونَ ( 136 )\r\nلغت و اعراب :\r\nقل بل ملّة به تقدير « قل بل نتّبع ملّة ابراهيم » است . حنيف : مستقيم و مايل به حق ، و حنيفاً حال است از ابراهيم . سبط نوهء شخص ، و غالباً به نوهء دخترى اطلاق مىشود ، و « اسباط يهود » قبايل يهود است كه هر قبيله از نسل يكى از اولاد يعقوب مىباشد .\r\nتفسير :\r\n« وَ قَالُواْ كُونُواْ هُودًا أَوْ نَصرَى تَهْتَدُواْ »\r\nيعنى : طايفهء يهود به مردم گفتند : يهودى شويد ، و طايفهء نصارا گفتند : نصرانى شويد ، تا هدايت پيدا كنيد . يعنى چنين باشيد تا در اصول دينتان و فروع آن راه حق و مستقيم را برويد .\r\n« قُلْ بَلْ مِلَّةَ إِبْرَ هِيمَ حَنِيفًا وَ مَا كَانَ مِنَ الْمُشْرِكِينَ »\r\nيعنى : اى پيامبر يا اى مخاطب ، در برابر آنها بگو : بلكه ما از آيين ابراهيم پيروى مىكنيم كه هدايت واقعى در آن است در حالى كه او پيوسته حق‌گرا بود و هرگز از مشركان نبود ولى مذهب و مسلك شما ممزوج با شرك است ، زيرا « عُزَير ابن اللَّه و المسيح ابن اللَّه » مىگوييد .\r\n« قُولُواْ ءَامَنَّا بِاللَّهِ وَ مَآ أُنزِلَ إِلَيْنَا وَ مَآ أُنزِلَ إِلَى إِبْرَ هِيمَ وَ إِسْمعِيلَ وَ إِسْحقَ وَ يَعْقُوبَ وَ الْأَسْبَاطِ »\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nيعنى : اى مسلمين ، شما هم در مقابل آنان كلامى عامّ دربارهء وظيفهء بشر در مقابل پروردگار و فرستادگان او و در مقابل نعمت دين و شرايع آسمانى او بگوييد ، بگوييد كه ما به خداوند ايمان آورديم ، و به آنچه بر ما مسلمين نازل شده از شريعت و كتاب ايمان آورديم ، و نيز به آنچه از كتاب و شريعت به‌سوى ابراهيم و اسماعيل و اسحاق و يعقوب و اسباط ( نوادگان يعقوب ) كه مقام نبوت و امامت داشتند نازل گشته ، ايمان آورديم . و البته آنها در آغاز بر ابراهيم كه از پيامبران اولىالعزم بوده نازل شده و پيامبران پس از وى تا زمان موسى پيروان او بودند .\r\n\r\nاسلام ، دين ايمان به همهء پيامبران\r\n« وَ مَآ أُوتِىَ مُوسَى وَ عِيسَى وَ مَآ أُوتِىَ النَّبِيُّونَ مِن رَّبّهِمْ »\r\nيعنى : و نيز ايمان آورديم به آنچه به موسى از تورات و شريعت مستقل و به عيسى از انجيل و شريعت مستقل داده شده ، و ايمان آورديم به همهء آنچه به پيامبران گذشته از جانب پروردگارشان داده شده است .\r\n« لَا نُفَرّقُ بَيْنَ أَحَدٍ مِّنْهُمْ وَ نَحْنُ لَهُ مُسْلِمُونَ »\r\nيعنى : و باز بگوييد كه ما ميان هيچ‌يك از آنان از آدم ابوالبشر تا محمّد خاتم صلى الله عليه و آله فرقى نمىگذاريم ، خواه اولواالعزم پنج‌گانه باشند مانند نوح و ابراهيم و موسى و عيسى و محمّد صلى الله عليه و آله يا غير آنها . يعنى در اين‌كه همگى از جانب ذات واجب‌الوجود يكتايى كه ايجاد كنندهء جهان هستى و مبدأ وحى پيامبران است مبعوث شده‌اند و براى ابلاغ يك دين در لباس پنج شريعت به‌سوى جوامع انسانى از آغاز تا پايان بقاى آنان اعزام شده‌اند و هر كتاب و شريعتى مخصوص زمان خود و منسوخ به شريعت بعدى است و شريعت پيامبر خاتم ، خاتم شرايع است و كتاب و شرع او را پايانى جز فناى بشر و سقوط تكليف نيست ، ما هيچ شك نداريم و همه را مىپذيريم و مانند يهود منكر عيسى و محمّد صلى الله عليه و آله ، و مانند نصارا منكر محمّد صلى الله عليه و آله نيستيم ، و همه در برابر خداوند تسليم هستيم .\r\nفَإِنْ آمَنُوا بِمِثْلِ ما آمَنْتُمْ بِهِ فَقَدِ اهْتَدَوْا وَ إِنْ تَوَلَّوْا فَإِنَّما هُمْ في شِقاقٍ فَسَيَكْفيكَهُمُ اللّهُ وَ هُوَ السَّميعُ الْعَليمُ ( 137 )\r\nصِبْغَةَ اللّهِ وَ مَنْ أَحْسَنُ مِنَ اللّهِ صِبْغَةً وَ نَحْنُ لَهُ عابِدُونَ ( 138 )\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nلغت و اعراب :\r\nشاقَّه شقاقاً : خالفه و عاداه ، يعنى با او مخالفت و دشمنى نمود . صَبَغَ الثوبَ - از باب نَصَر و ضَرَب - :\r\nرنگ كرد آن را . و صبغة مصدر است و نيز به معناى « ما يُصبغ به » يعنى چيزى كه با آن رنگ‌آميزى مىشود ، و تقدير آن « صَبَغَنا اللَّهُ صِبغةً » است .\r\nتفسير :\r\n« فَإِنْ ءَامَنُواْ بِمِثْلِ مَآ ءَامَنتُم بِهِ فَقَدِ اهْتَدَوْاْ وَّإِن تَوَلَّوْاْ فَإِنَّمَا هُمْ فِى شِقَاقٍ فَسَيَكْفِيكَهُمُ اللَّهُ »\r\nيعنى : پس اگر آنها نيز ايمان آوردند به مانند آنچه شما ايمان آورديد - يعنى به توحيد خداوند و به شرايع و كتب آسمانى و محمّد صلى الله عليه و آله و پيامبران گذشته و اتحاد آنها در همهء اهداف كه مضمون آيهء قبلى است - پس بىترديد آنها هدايت يافته‌اند ، و اگر روى برتافتند و به تمام آن مجموعه يا بعضى از آن ايمان نياوردند جز اين نيست كه آنها در مقام نوعى مخالفت و دشمنى با رسول‌خدا و مسلمين‌اند ، پس زودا كه خداوند شر و ضرر و آسيب آنها را از تو كفايت كند ، چنان كه وعدهء خود را به كشتن و اسارت بنىقريظه و راندن آنها از اطراف مدينه به‌سوى شام و شكست بنىنضير و بستن جزيه بر نصاراى نجران و غيره منجّز نمود .\r\n« وَ هُوَ السَّمِيعُ الْعَلِيمُ »\r\nيعنى : و اوست كه شنوا به همهء اصوات حتى صداى خطورات دل و حركات زبان ، و دانا به همه چيز حتى ما فى الضمير آنان است .\r\n« صِبْغَةَ اللَّهِ وَ مَنْ أَحْسَنُ مِنَ اللَّهِ صِبْغَةً »\r\nيعنى : بگوييد كه خدا ما را بدين طرز رنگ‌آميزى كرده و اين ايمانى كه در دل داريم رنگ‌آميزى خدايى است ، و اوست كه خميرهء روح و جان ما را به رنگ زيباى اعتقاد فطرى و حبّ ذاتى و عشق طبيعى به خدا نقش كرده ، و كيست كه از خدا در رنگ‌آميزى نيكوتر باشد ؟ ! همهء اجسام را به الوان مختلف اعراض متأصّله رنگين ، و همهء ارواح و نفوس را به رنگ‌هاى گوناگون صفات و ملكات و حالات نقش نموده است .\r\n« وَ نَحْنُ لَهُ عبِدُونَ »\r\nيعنى : و بگوييد كه ما همه پرستشگر خداييم و در برابر ذات اقدس و صفات جلال و جمالش خاضع و تسليم هستيم .\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nقُلْ أَ تُحَاجُّونَنا فِي اللّهِ وَ هُوَ رَبُّنا وَ رَبُّكُمْ وَ لَنا أَعْمالُنا وَ لَكُمْ أَعْمالُكُمْ وَ نَحْنُ لَهُ مُخْلِصُونَ ( 139 )\r\nأَمْ تَقُولُونَ إِنَّ إِبْراهيمَ وَ إِسْماعيلَ وَ إِسْحاقَ وَ يَعْقُوبَ وَ اْلأَسْباطَ كانُوا هُودًا أَوْ نَصارى قُلْ ءَ أَنْتُمْ أَعْلَمُ أَمِ اللّهُ وَ مَنْ أَظْلَمُ مِمَّنْ كَتَمَ شَهادَةً عِنْدَهُ مِنَ اللّهِ وَ مَا اللّهُ بِغافِلٍ عَمّا تَعْمَلُونَ ( 140 )\r\nتِلْكَ أُمَّةٌ قَدْ خَلَتْ لَها ما كَسَبَتْ وَ لَكُمْ ما كَسَبْتُمْ وَ لا تُسْئَلُونَ عَمّا كانُوا يَعْمَلُونَ ( 141 )\r\nلغت :\r\nمحاجّه : مخاصمه و ستيزه ، اين‌كه هر يك از طرفين بحث ، حجت ديگرى را رد كند . أم تقولون استفهام انكارى است .\r\nتفسير :\r\n« قُلْ أَتُحَآجُّونَنَا فِى اللَّهِ »\r\nيعنى : اى پيامبر ، به اهل كتاب بگو : آيا دربارهء كار خدا با ما مسلمين محاجّه و ستيزه داريد ؟\r\nيعنى در اين‌كه چرا خداوند پيامبر را از بنىاسرائيل انتخاب نكرده در صورتى كه در عرب سابقهء بعثت پيامبر نيست ؟ ! و يا اين‌كه آنها فرزندان و دوستان خدايند نه غير آنها . و يا اين‌كه در روز جزا تنها يهود و نصارا اهل بهشت‌اند نه ديگران .\r\n« وَ هُوَ رَبُّنَا وَ رَبُّكُمْ وَ لَنَآ أَعْملُنَا وَ لَكُمْ أَعْملُكُمْ وَ نَحْنُ لَهُ مُخْلِصُونَ »\r\nيعنى : درحالى كه اين محاجّه باطل است ، زيرا او پروردگار ما و پروردگار شما است و اعمال ما از آنِ ما و اعمال شما از آنِ شماست و ما كارهاى خود را براى خدا خالص نموده‌ايم .\r\nخلاصهء جواب اين است كه تفضيل و ترجيح آنها در هر جهت ، اگر منشأ ربوبى دارد خدا تنها ربّ آنها نيست و همه در شمول ربوبيت يكسانند ، و اگر نشأت يافته از كارهاى بندگان است ما نيز عمل داريم و عمل‌هايمان را براى خدا خالص كرده‌ايم .\r\n« أَمْ تَقُولُونَ إِنَّ إِبْرَ هِيمَ وَ إِسْمعِيلَ وَ إِسْحقَ وَ يَعْقُوبَ وَ الْأَسْبَاطَ كَانُواْ هُودًا أَوْ نَصرَى »\r\n\r\n","description":"","footnote":"","page_name":" 150 ","page_number":150},
  {"content":"\r\n\r\n« أم » متّصله و كلام در مقابل « أتحاجّون » است ، يعنى : آيا با ما دربارهء خدا محاجّه مىكنيد كه سخنتان باطل است ، يا آن كه مىگوييد كه ابراهيم و اسماعيل و اسحاق و يعقوب و اسباط - يعنى از نوه‌هاى يعقوب آنها كه به پيامبرى رسيدند - همه يهودى يا نصرانى بودند ؟ يعنى اگر اين را هم بگوييد كلامتان باطل است ، زيرا آورندهء تورات و كتاب و شريعتش ، و انجيل و كتاب و دينش به حسب زمان پس از ابراهيم بودند و او خود صاحب كتاب و شريعتى مستقل بوده ، پس چگونه مىتواند يهودى يا نصرانى باشد ؟ !\r\n« قُلْ ءَأَنتُمْ أَعْلَمُ أَمِ اللَّهُ »\r\nيعنى به آنها بگو : آيا شما داناتريد يا خداوند ؟ اين سخن به عنوان توبيخ و استهزاى آنهاست .\r\n« وَ مَنْ أَظْلَمُ مِمَّن كَتَمَ شَهدَةً عِندَهُ مِنَ اللَّهِ »\r\nيعنى : و چه كسى ظالم‌تر است از آن كه شهادتى را كه از خدا در نزد اوست كتمان نمايد ؟\r\nيهود و نصارا شهادت خدا را كه متحمّل شده‌اند و در نزد آنهاست ادا نمىكنند و آن شهادت خدا در تورات و انجيل راجع به ابراهيم است كه مفاد آن را خدا در آيهء 67 آل‌عمران ذكر كرده كه ابراهيم يهودى و نصرانى نبود ، بلكه مسلمانى پاك نهاد و حق‌گرا بود « مَا كَانَ ابْرَاهِيمُ يَهُودِيّاً وَ لَانَصْرَانِيّاً وَلكِن كَانَ حَنيِفاً مُسْلِماً » . « وَ مَا اللَّهُ بِغفِلٍ عَمَّا تَعْمَلُونَ »\r\nمحتمل است اين خطاب به همهء مردم باشد . يعنى : و هرگز خداوند در اين دنيا از اعمال باطنى و ظاهرى و عمل خير و شر شما غافل نيست و همه در علم ازلى الهى و در لوح محفوظ و صحايف اعمالتان ثابت و مندرج است .\r\n« تِلْكَ أُمَّةٌ قَدْ خَلَتْ لَهَا مَا كَسَبَتْ وَ لَكُم مَّا كَسَبْتُمْ وَ لَاتُسَلُونَ عَمَّا كَانُواْ يَعْمَلُونَ »\r\nتفسير آن در ذيل آيهء 134 كه نظير همين آيه است ذكر شده است .\r\nسَيَقُولُ السُّفَهاءُ مِنَ النّاسِ ما وَلّاهُمْ عَنْ قِبْلَتِهِمُ الَّتي كانُوا عَلَيْها قُلْ لِلّهِ الْمَشْرِقُ وَ الْمَغْرِبُ يَهْدي مَنْ يَشاءُ إِلى صِراطٍ مُسْتَقيمٍ ( 142 )\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nتفسير :\r\n\r\nآزمون يهود در تغيير قبلهء مسلمين\r\n« سَيَقُولُ السُّفَهَآءُ مِنَ النَّاسِ مَا وَ لَّاهُمْ عَن قِبْلَتِهِمُ الَّتِى كَانُواْ عَلَيْهَا »\r\nپيامبر اسلام و يارانش از حين بعثت در مكهء معظّمه تا سيزده سال اقامت در آن و پس از هجرت به مدينه تا هفده ماه در آن ، نماز را به‌سوى بيت‌المقدس يعنى مسجدالاقصى مىخواندند ، و البته پيامبر اسلام در مكه براى حفظ احترام كعبه اگر در مسجدالحرام نماز مىخواندند كعبه را ميان خود و بيت‌المقدس قرار مىدادند كه مواجه هر دو باشند . و پس از مدت مزبور در مدينه به درخواست پيامبر از سوى خداوند دستور آمد كه قبله را از بيت‌المقدس به مكهء معظّمه تغيير دهند . اين دستور را جبرئيل در وقتى براى پيامبر آورد كه در مسجدى مشغول نماز جماعت بود ، در وسط نماز آيه را بر قلب پيامبر خواند و او را از حال استقبال بيت‌المقدس به‌سوى كعبه متوجه نمود ، مأمومين نيز طبق آن به‌سوى كعبه برگشتند و در آن روز يك نماز به‌سوى دو قبله خوانده شد ، و آن مسجد را « مسجد القبلتين » ناميدند . و پس از اين قضيه هر مسلمانى در هر جاى جزيرةالعرب بود موظف شد در نمازها و هر آنچه استقبال در آن مطلوب است مانند ذبح حيوان و دفن ميت و دعا و مناجات متوجه كعبه شود و در حال تخلّى هم حرمت آن‌جا را رعايت نمايد .\r\nو چون اين حكم با كيان مذهب يهود و حتى نصارا مخالف بود و مهم‌ترين افتخار يهود - يعنى توجه به بيت‌المقدس - باطل مىگرديد ، براى آماده كردن افكار مسلمين و مقاومت در مقابل حملات فرهنگى اهل كتاب و منافقان و مشركان ، اين آيه نازل شد تا مسلمين را در هر جا باشند در مقابله با اهل كتاب وحدت و مقاومت بخشد و لذا فرمود : به زودى سفيهان و كم خردانِ از مردم كه همان ناآگاهان از دين و جاهلان متعصّب‌اند خواهند گفت كه چه چيزى مسلمان‌ها را از قبله‌اى كه رو به‌سوى آن مىكردند برگردانيد و متوجّه كعبه نمود ؟ درحالى كه آن قبله داراى قداست ذات و محل توجه پيامبران الهى و مورد استقبال آنان بود . و چون ملّت يهود نسخ در احكام شرع را باطل مىدانستند ، اشكال نسخ را نيز بر اين مورد منطبق مىديدند كه اگر توجه به بيت‌المقدس خلاف مصلحت بود پس چرا از ابتدا تشريع شد و مدت مديدى مورد عمل قرار گرفت ، و اگر مصلحت بود پس چرا نسخ گرديد و خلاف آن تشريع شد ؟ !\r\n« قُل لِّلَّهِ الْمَشْرِقُ وَ الْمَغْرِبُ يَهْدِى مَن يَشَآءُ إِلَى صِرَ طٍ مُّسْتَقِيمٍ »\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nيعنى : اى پيامبر بگو : جانب شرق كرهء زمين و جانب غرب آن - كه اين تعبير كنايه است و مراد ، هر نقطه‌اى از آن است - از آنِ خداست ، ملك حقيقى خدا و در حفظ او و در تحت تصرف و تدبير اوست و توجه به هيچ جانب و جهتى رجحان ذاتى ندارد و اگر رجحانى در توجهى هست معلول روابط اجتماعى و دينى و مصالح ساكنان آن است و علم به آن و تشريع حكمى بر طبق آن تحت ارادهء خداست ، روزى صلاح در توجه به بيت‌المقدس و امروز در توجه به كعبه است ، و خدا برطبق آن حكم مىدهد و حكمش صراط مستقيم است و هر كس را بخواهد به آن راه راست هدايت مىكند .\r\nوَ كَذلِكَ جَعَلْناكُمْ أُمَّةً وَسَطًا لِتَكُونُوا شُهَداءَ عَلَى النّاسِ وَ يَكُونَ الرَّسُولُ عَلَيْكُمْ شَهيدًا وَ ما جَعَلْنَا الْقِبْلَةَ الَّتي كُنْتَ عَلَيْها إِلّا لِنَعْلَمَ مَنْ يَتَّبِعُ الرَّسُولَ مِمَّنْ يَنْقَلِبُ عَلى عَقِبَيْهِ وَ إِنْ كانَتْ لَكَبيرَةً إِلّا عَلَى الَّذينَ هَدَى اللّهُ وَ ما كانَ اللّهُ لِيُضيعَ إيمانَكُمْ إِنَّ اللّهَ بِالنّاسِ لَرَءُوفٌ رَحيمٌ ( 143 )\r\nلغت و اعراب :\r\n\r\nاسلام ، دين ميان روى\r\nكذلك اشاره به صراط مستقيم در آيهء قبل است . وسط : هر چيزى كه واقع ميان دو طرف است ، و به معناى معتدل ، نيكو و مصون از افراط و تفريط . مذكر و مؤنث و مفرد و جمع در آن يكسان است . و ان كانت لكبيرة ان مخفّفه از مثقّله است بقرينهء لام ، و تقدير آن « الشأن كانت القبلة » .\r\nتفسير :\r\n« وَ كَذَ لِكَ جَعَلْنكُمْ أُمَّةً وَسَطًا لِّتَكُونُواْ شُهَدَآءَ عَلَى النَّاسِ وَ يَكُونَ الرَّسُولُ عَلَيْكُمْ شَهِيدًا »\r\nيعنى : و همان گونه كه به شما در باب قبله راه مستقيم عنايت كرديم ، شما را امت وسط قرار داديم تا شما گواهان بر مردم و رسول من گواه بر شما باشد . اين كلام را دو تفسير و دو معنا است :\r\nاول آن كه مخاطب در آيه ، جميع مسلمين ؛ و معناى « وسط » ، معتدل و بهترين و مصون از افراط و تفريط ؛ و معناى « شاهد » ، گواه طبيعى و تكوينى ؛ و مراد از « ناس » ، غير مسلمين از اهل محشر است و حاصل آيه اين است : شما مسلمين را امّتى نيكو و بهتر قرار داديم تا در روز قيامت هنگامى\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nكه در مقابل امم مختلف و انبوه اهل محشر قرار گيريد و براى كشف حال آنها عقايد و اعمال اسلامى شما مورد مقايسه با آنها شود ، شما گواه طبيعى و تكوينى صحت و فساد عقايد و اعمال آنها باشيد و تطابق با شما ملاك ايمان ، و تخالف با شما ملاك كفر آنها شود . و شما نيز چون با پيامبرتان مقايسه شديد عقايد و اعمال او گواه عقايد و اعمال شما گردد .\r\nدوم آن كه مخاطب در اين آيه خصوص معصومين امّت و عدّهء ديگرى كه تالى تِلوِ آنها هستند ، و مراد از « وسط » ، متوسط و فاصلهء ميان دو چيز ؛ و مراد از « شاهد » ، گواه اصطلاحى ؛ و مراد از « ناس » ، اعم از مسلم و كافر است ، و حاصل آن كه خدا مىفرمايد : شما را در دنيا امتى متوسط و در فاصلهء ميان پيامبر و مردم جهان قرار داديم تا در موعد حساب و نياز به داورى ، شما گواه حال همهء جهانيان باشيد و ايمان و كفر و طاعت و فسق آنها به گواهى شما ثابت گردد - يعنى گواهى هر امامى دربارهء جهانيان عصر او - و پيامبر مرسل هم گواه شما در كمال ايمان و اعمال صالحه باشد . و معناى دوم مطابق با ظاهر كلمهء « وسط » و « شاهد » و مورد تأييد روايت‌هاى بسيارى از اهل‌بيت عليهم السلام است ، كه ائمه عليهم السلام « شُهداءُ دارِالفناء ، و شفعاءُ دار البقاء » هستند .\r\nو معلوم باشد كه طبق معنايى كه ذكر شد ، يعنى حمل آيه به گواهى در روز قيامت ، اطلاق شهادت در هر دو مورد به لحاظ حال اداء است ؛ و اگر مراد از آيه دنيا باشد شهادت‌ها به لحاظ تحمّل خواهند بود ؛ چنان كه در روايات تعبير « شُهداءُ دارِالفناء ، و شفعاءُ دارالبقاء » شده است . و كيفيت تحمل ائمهء معصومين عليهم السلام نسبت به موارد شهادت و عقايد و اعمال بندگان خدا در دنيا اين‌گونه است كه فرشتگان رقيب و عتيد ، در هر چند صباحى نوشته‌هاى خود را به آنها عرضه مىدارند ، آنها حفظ مىكنند تا در روز قيامت طبق آن صحايف ، شهادت دهند .\r\n« وَ مَا جَعَلْنَا الْقِبْلَةَ الَّتِى كُنتَ عَلَيْهَآ إِلَّا لِنَعْلَمَ مَن يَتَّبِعُ الرَّسُولَ مِمَّن يَنقَلِبُ عَلَى عَقِبَيْهِ »\r\nخطاب به پيامبر است در بيان علت آن كه دستور يافت در سيزده سال اقامتِ در مكه و در حال مقابله و ستيزه با مشركان و دعوت آنها به اسلام ، به‌سوى بيت‌المقدس نماز گزارد ؛ و چون به مدينه هجرت نمود باز دستور يافت كه هفده ماه در حالى كه مقابل يهود و نصاراى مدينه بود بدان سوى نماز بخواند .\r\nمىفرمايد : ما قبله‌اى را كه در مكه بدان سوى بودى برايت تشريع نكرديم جز براى آن‌كه كسانى از مشركان را كه ايمان مىآورند و پيروى از فرستادهء ما مىكنند معلوم كنيم و آنها را از كسانى كه پس از اتمام حجت عقبگرد مىكنند - يعنى به بت‌پرستى برمىگردند - جدا كنيم ، و اين\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nغرض با قبله قرار دادن كعبه حاصل نمىشد ، زيرا كعبه مورد احترام مشركان نيز بود .\r\nو نيز بيت‌المقدس را كه مدتى اندك در مدينه به‌سوى آن بودى براى تو قبله قرار نداديم جز براى آن كه به وسيلهء نسخ آن و تشريع كعبه به‌جاى آن ، كسانى از يهود را كه پيرو رسول ما هستند معلوم كنيم و آنها را از كسانى كه عقبگرد مىكنند ، يعنى به مذهب منسوخشان برمىگردند ، تميز دهيم ، زيرا در آغاز عده‌اى از يهود ايمان آوردند و چون قبله تغيير يافت به سراغ قبلهء خود رفتند و نفاق يا ضعف ايمانشان كشف شد .\r\n« وَ إِن كَانَتْ لَكَبِيرَةً إِلَّا عَلَى الَّذِينَ هَدَى اللَّهُ »\r\nيعنى : و حقيقت اين است كه قبله‌اى كه بر آن بودند - بيت‌المقدس - براى كسانى كه اسلام آورده بودند در مكه و مدينه دشوار و سنگين بود ، زيرا كعبه در آن محيط و در نزد اعراب ، مورد توجه عموم و قبلهء قديمى همه بود و توجه مسلمين به بيت‌المقدس سخت و سنگين بود مگر بر كسانى كه خدا آنها را به درك حقايق احكام هدايت نموده است . و ممكن است ضمير « كانَتْ » به « نَقْله » و « تحويله » كه مفهوم از كلام است برگردد ؛ يعنى تحويل قبله از بيت‌المقدس به كعبه براى يهود سخت و بزرگ بود ، زيرا از مصاديق نسخ بود و نسخ احكام در مذهب آنها باطل بود .\r\n« وَ مَا كَانَ اللَّهُ لِيُضِيعَ إِيمنَكُمْ إِنَّ اللَّهَ بِالنَّاسِ لَرَءُوفٌ رَّحِيمٌ »\r\nعدّه‌اى توهّم كردند كه پس از تبديل قبله به قبلهء مخالف ، ايمان آنها - يعنى از قسمت عملى ايمانشان - آن مقدار كه مشروط به قبله است نظير نماز و كشتن حيوان و دفن اموات ، محكوم به بطلان است و ضايع و هدر خواهد بود و بايد آنها را حتىالمقدور اعاده نمود .\r\nدر اين باب مىفرمايد : و هرگز خداوند بر آن نبوده و نيست كه اعمال خير شما را ضايع كند ؛ بلكه هر عملى در هر زمانى مطابق شرايط آن زمان انجام گيرد صحيح و سبب پاداش است ، زيرا خداوند به همهء مردم ، سخت رئوف و مهربان است .\r\nقَدْ نَرى تَقَلُّبَ وَجْهِكَ فِي السَّماءِ فَلَنُوَلِّيَنَّكَ قِبْلَةً تَرْضاها فَوَلِ وَجْهَكَ شَطْرَ الْمَسْجِدِ الْحَرامِ وَ حَيْثُ ما كُنْتُمْ فَوَلُّوا وُجُوهَكُمْ شَطْرَهُ وَ إِنَّ الَّذينَ أُوتُوا الْكِتابَ لَيَعْلَمُونَ أَنَّهُ الْحَقُّ مِنْ رَبِّهِمْ وَ مَا اللّهُ بِغافِلٍ عَمّا يَعْمَلُونَ ( 144 )\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nلغت و اعراب :\r\nتقلُّب : تحوّل و از سويى به‌سويى گشتن . ولّى وجهَه عن الشىءِ : روى خود را از آن برگردانيد ، و الى الشىءِ : روى خود را به‌سوى او كرد . شطر : جهت ، سوى .\r\nتفسير :\r\n« قَدْ نَرَى تَقَلُّبَ وَجْهِكَ فِى السَّمَآءِ فَلَنُوَلّيَنَّكَ قِبْلَةً تَرْضَاهَا »\r\nپيامبر اسلام پس از هجرت به مدينه و اقامهء نماز در آن به مدت هفده ماه به‌سوى بيت‌المقدس ، در آرزوى تغيير قبله و در انتظار آن بود كه از بيت‌المقدس به‌سوى كعبه تغيير جهت دهد ؛ و اين مطلب به لحاظ شرافت ذاتى كعبه و قدمت تاريخى آن نسبت به قدس ، و سابقهء تشريع نماز به‌سوى آن به وسيلهء آدم و ابراهيم ، و سرزنش يهود كه پيامبر اسلام در نمازش پيروى از قبلهء ما دارد ، و بالأخره سابقهء وعدهء الهى بود . اين آيه در اين‌باره مىفرمايد :\r\nبه يقين ما تقلّب روى تو را در آسمان مىبينيم ، يعنى به هر سو گشتن صورتت و نگاهت در آن به گونه‌اى كه گويى در جستجوى امرى راجع به قبله هستى ؛ پس بىترديد ما تو را متوجه قبله‌اى خواهيم كرد كه بدان راضى و خشنود هستى و آن را مىپسندى .\r\n« فَوَلّ وَجْهَكَ شَطْرَ الْمَسْجِدِ الْحَرَامِ »\r\nيعنى : پس اينك روى خود را به‌سوى مسجدالحرام كن . يعنى در حقيقت به‌سوى خانهء خاصى به‌نام كعبه كه در ميان آن مسجد است ، همانند صخره‌اى كه در بيت‌المقدس است .\r\n« وَ حَيْثُ مَا كُنتُمْ فَوَلُّواْ وُجُوهَكُمْ شَطْرَهُ »\r\nيعنى : و تشريع اين حكم اختصاص به شخص تو يا به شهر مكه و يا به زمانى محدود ندارد ، بلكه شما مسلمين در هر جاى اين كرهء خاكى يا بيرون آن باشيد و در همهء ازمنهء تاريخِ سكونت در اين زمين ، بايد روى به‌سوى آن كنيد ؛ يعنى در نماز و در هر عملى كه شرعاً مشروط به استقبال ( رو به قبله‌كردن ) است .\r\n« وَ إِنَّ الَّذِينَ أُوتُواْ الْكِتبَ لَيَعْلَمُونَ أَنَّهُ الْحَقُّ مِن رَّبّهِمْ وَ مَا اللَّه‌ُبِغفِلٍ عَمَّا يَعْمَلُونَ »\r\nيعنى : و كسانى كه به آنان كتاب آسمانى ( تورات و انجيل ) داده شده - يهود و نصارا - حتماً مىدانند كه اين تغيير و تحويل ، تشريعى حق و ثابت از جانب پروردگارشان است ، زيرا در تورات و\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nانجيل تصريح بر اين امر شده است كه پيامبر اسلام نبىّ عربى است و به‌سوى دو قبله نماز مىگزارد .\r\nو اگر اين مطلب در كتابشان نباشد معلول تحريف است ، كه نفوذ اين نوع دستِ خيانت در كتابشان كم نيست . و هرگز خداوند از آنچه انجام مىدهند غافل نيست .\r\nوَ لَئِنْ أَتَيْتَ الَّذينَ أُوتُوا الْكِتابَ بِكُلِ آيَةٍ ما تَبِعُوا قِبْلَتَكَ وَ ما أَنْتَ بِتابِعٍ قِبْلَتَهُمْ وَ ما بَعْضُهُمْ بِتابِعٍ قِبْلَةَ بَعْضٍ وَ لَئِنِ اتَّبَعْتَ أَهْواءَهُمْ مِنْ بَعْدِ ما جاءَكَ مِنَ الْعِلْمِ إِنَّكَ إِذًا لَمِنَ الظّالِمينَ ( 145 )\r\nتفسير :\r\n« وَ لَئِنْ أَتَيْتَ الَّذِينَ أُوتُواْ الْكِتَابَ بِكُلِّ ءَايَةٍ مَّا تَبِعُواْ قِبْلَتَكَ »\r\nخطاب به پيامبر اسلام و همهء مسلمين است كه طمعى در پيروى يهود و نصارا از قبلهء مسلمين نداشته باشند . مىفرمايد : اگر براى كسانى كه به آنها كتاب آسمانى ( تورات و انجيل ) داده شده ، هر نشانه‌اى بياورى - هر حجت و برهانى در اثبات حقّانيت قبله‌ات كعبه اقامه كنى - هرگز آنها از قبلهء تو پيروى نخواهند كرد . يعنى عدم پيروى آنها معلول شكّ و ترديد نيست كه با اقامهء برهان رفع شود ؛ بلكه نشأت يافته از حبّ رياست ، عدم تسليم در برابر اسلام ، تقليد از گذشتگان و عناد در كار است .\r\n« وَ مَآ أَنتَ بِتَابِعٍ قِبْلَتَهُمْ »\r\nيعنى : و هرگز تو نيز پيرو قبلهء آنها نخواهى بود . زيرا حقانيت اسلام و تشريع اين حكم از جانب خدا و بطلان دعوىِ عدم امكان نسخ كه يهود ادعا مىكنند ، در نزد تو روشن‌تر از آفتاب است ، پس چگونه تابع آنها خواهى شد ؟ !\r\n« وَ مَا بَعْضُهُم بِتَابَعٍ قِبْلَةَ بَعْضٍ »\r\nيعنى : و هيچ‌يك از يهود و نصارا نيز از سر تعصّب باطلشان پيرو قبلهء ديگرى نخواهند بود .\r\nيهود از توجه به صخرهء بيت‌المقدس ، و نصارا از توجه به مشرق ، جايىكه عيسى عليه السلام در آن به دنيا آمد دست بر نخواهند داشت .\r\n\r\n","description":"","footnote":"","page_name":" 157 ","page_number":157},
  {"content":"\r\n\r\n« وَ لَئِنِ اتَّبَعْتَ أَهْوَآءَهُمْ مِّن بَعْدِ مَا جَآءَكَ مِنَ الْعِلْمِ إِنَّكَ إِذاً لَّمِنَ الظَّالِمِينَ »\r\n\r\nمحمد شناسى اهل كتاب\r\nيعنى : و اگر تو پس از آن علم و دانشى كه از وحى و كتاب خدا برايت آمده پيروى از قبلهء آنها كنى كه در واقع پيروى از هواهاى نفسانى آنهاست ، در اين صورت يقيناً از ستمكاران خواهى بود .\r\nستم بر خود كه از راه راست منحرف شده‌اى ، ستم بر امّتت كه آنها را نيز منحرف كرده‌اى ، ستم به احكام الهى كه پشت سر انداخته‌اى ، و ستم بر اهل كتاب كه آنها را در باطلشان تقويت نموده‌اى .\r\nالَّذينَ آتَيْناهُمُ الْكِتابَ يَعْرِفُونَهُ كَما يَعْرِفُونَ أَبْناءَهُمْ وَ إِنَّ فَريقًا مِنْهُمْ لَيَكْتُمُونَ الْحَقَّ وَ هُمْ يَعْلَمُونَ ( 146 )\r\nالْحَقُّ مِنْ رَبِّكَ فَلا تَكُونَنَّ مِنَ الْمُمْتَرينَ ( 147 )\r\nوَ لِكُلٍّ وِجْهَةٌ هُوَ مُوَلّيها فَاسْتَبِقُوا الْخَيْراتِ أَيْنَ ما تَكُونُوا يَأْتِ بِكُمُ اللّهُ جَميعًا إِنَّ اللّهَ عَلى كُلِ شَيْءٍ قَديرٌ ( 148 )\r\nلغت و اعراب :\r\nالذين مبتدا و يعرفونه خبر آن است ، و مرجع ضمير منصوبِ خبر « محمّد صلى الله عليه و آله » است كه از كلام فهميده مىشود و ارجاع آن ضمير به قرآن مرجوح است . الحقّ مبتدا و من ربك خبر آن است . امترى فى الشىء : شك كرد در آن . وجهة - به كسر و ضمّ - : جانب و ناحيه و چيزى كه به‌سوى آن توجه شود . مفعول دومِ هو مولّيها « وجهه » محذوف است .\r\nتفسير :\r\n« الَّذِينَ ءَاتَيْنهُمُ الْكِتبَ يَعْرِفُونَهُ كَمَا يَعْرِفُونَ أَبْنَآءَهُمْ »\r\nپس از ذكر برخى از حالات اهل كتاب ، اشاره به برخى ديگر كرده مىفرمايد : آنان كه به آنها كتاب آسمانى داديم - يعنى يهود و نصارا - پيامبر اسلام را مىشناسند آن گونه كه پسرانشان را مىشناسند ، زيرا در تورات و انجيل ، اوصاف جسمى آن حضرت ، فضايل روحى او ، اصالت خاندان و شرافت نسب ، محل نشو و نما ، زمان دعوت ، كتاب آسمانى و چگونگى نزول آن ، پيروزى او در غزوات و جنگ‌ها و ساير اوصاف كمال و جمال او ذكر شده ، هر چند همهء اين اوصاف و\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nتعريفات از اغلب نسخه‌هاى تورات و انجيل محو گرديده يا مورد تحريف لفظى يا تأويل معنوى قرار گرفته است .\r\n« وَ إِنَّ فَرِيقًا مِّنْهُمْ لَيَكْتُمُونَ الْحَقَّ وَ هُمْ يَعْلَمُونَ »\r\nيعنى : و برخى از آنها كه محمّد صلى الله عليه و آله را همانند فرزندان خود مىشناسند معرفت خويش را اظهار مىكنند يا به او ايمان مىآورند ، و گروهى از آنها هستند كه حق را در حالى كه از آن آگاهند سخت كتمان مىكنند .\r\n« الْحَقُّ مِن رَّبّكَ فَلَا تَكُونَنَّ مِنَ الْمُمْتَرِينَ »\r\n« الحقّ » مبتدا و الف لام آن براى عهد ذكرى و اشاره به حكم گذشتهء قبله است ، و يا الف و لام جنس است و آيه كلام مستأنف كلى است ، و « من ربك » خبر است . بنابر تركيب اول ، يعنى : اين حكم حق كه تغيير قبله از قدس به كعبه است ، از جانب پروردگار تو ثابت و محقق است . و بنابر تركيب دوم ، يعنى : حق در تمام امور همان است كه از جانب پروردگار توست ؛ همانند نبوت تو و كتاب آسمانى و شريعت و قبلهء تو و ساير آنچه برايت فرو فرستاده‌ايم و همهء آنچه در تورات و انجيل واقعى و اصيل نوشتيم و نازل كرديم . پس آنچه اهل شرك و اهل كتاب از عقايد و اعمال خرافى مىگويند ، همه باطل و سيرهء جاهلى و از جانب غير خداوند است ؛ پس هرگز در صحت آنچه بر تو فرود آمده و بطلان آنچه آنها مىگويند شك مكن و از ترديدكنندگان مباش .\r\n« وَ لِكُلّ وِجْهَةٌ هُوَ مُوَلّيهَا فَاسْتَبِقُواْ الْخَيْرَ تِ »\r\nيعنى : و براى هر طايفه و اهل آيينى جهت و قبله‌اى است كه به‌سوى آن رو مىكند ، يا خدا او را بدان سو متوجه مىنمايد ؛ ابراهيم و اسماعيل رو به كعبه ، بنىاسرائيل رو به بيت‌المقدس ، نصارا رو به مشرق ( محل تولد عيسى عليه السلام ) و مسلمين نيز رو به كعبه . پس دربارهء جهت گفتگو و محاجّه نكنيد ، بلكه به‌سوى اعمال خيرِ مربوط به آن جهت و غير آن از اعمال سبقت جوييد .\r\n« أَيْنَ مَا تَكُونُواْ يَأْتِ بِكُمُ اللَّهُ جَمِيعًا إِنَّ اللَّهَ عَلَى كُلّ شَىْءٍ قَدِيرٌ »\r\nيعنى : شما بشرها از به دو خلقت تا آخرين فرد نسلتان ، در هر جاى كرهء زمين و در هر كره‌اى باشيد و بميريد خداوند در روز قيامت اجزا و ذرات بدنتان را از لابه لاى خاك گرد آورده ، همهء شما را مجتمعاً در صحنهء قيامت حاضر خواهد نمود ، همانا خداوند بر هر چيزى تواناست .\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nوَ مِنْ حَيْثُ خَرَجْتَ فَوَلِ وَجْهَكَ شَطْرَ الْمَسْجِدِ الْحَرامِ وَ إِنَّهُ لَلْحَقُّ مِنْ رَبِّكَ وَ مَا اللّهُ بِغافِلٍ عَمّا تَعْمَلُونَ ( 149 )\r\n\r\nدلايل تغيير قبله\r\nاعراب :\r\nمن حيث متعلّق است به خرجت . انّه لَلحقّ مرجع اسمِ « انَّ » تولّىِ وجه به‌سوى قبله يا تبديل قبله از بيت المقدس به مسجدالحرام مفهوم از كلام سابق ، و « لَلحقُّ » خبر « انَّ » ، و من ربّك صفت « لَلحقّ » است .\r\nتفسير :\r\n« وَ مِنْ حَيْثُ خَرَجْتَ فَوَلّ وَجْهَكَ شَطْرَ الْمَسْجِدِ الْحَرَامِ »\r\nيعنى : و از شهر مكه و از هر مكانى به عزم سفر بيرون شدى و در هر شهر و مكانى فرود آمدى ، روى خويش را در نمازهاى واجب حتى نماز ميت و در نمازهاى نافله به‌سوى مسجدالحرام كن .\r\n« وَ إِنَّهُ لَلْحَقُّ مِن رَّبّكَ وَ مَا اللَّهُ بِغفِلٍ عَمَّا تَعْمَلُونَ »\r\nيعنى : و بىترديد ، اين كار ، دستورى حق و ثابت از جانب پروردگار توست كه نه مختص به مكانى و نه قابل نسخ در زمانى است ، و هرگز خداوند از آنچه به‌جا مىآوريد از امور قلبى و بدنى غافل نيست .\r\nوَ مِنْ حَيْثُ خَرَجْتَ فَوَلِ وَجْهَكَ شَطْرَ الْمَسْجِدِ الْحَرامِ وَ حَيْثُ ما كُنْتُمْ فَوَلُّوا وُجُوهَكُمْ شَطْرَهُ لِئَلّا يَكُونَ لِلنّاسِ عَلَيْكُمْ حُجَّةٌ إِلَّا الَّذينَ ظَلَمُوا مِنْهُمْ فَلا تَخْشَوْهُمْ وَ اخْشَوْني وَ لأُتِمَّ نِعْمَتي عَلَيْكُمْ وَ لَعَلَّكُمْ تَهْتَدُونَ ( 150 )\r\nتفسير :\r\n« وَ مِنْ حَيْثُ خَرَجْتَ فَوَلّ وَجْهَكَ شَطْرَ الْمَسْجِدِ الْحَرَامِ وَ حَيْثُ مَا كُنتُمْ فَوَلُّواْ وُجُوهَكُمْ شَطْرَهُ »\r\nيعنى : و از هر شهرى بيرون آيى روى خود را به‌سوى مسجدالحرام كن ، و نيز تو خود و ساير مردم در هر محلى از كرهء زمين يا غير آن باشيد بايد روى خود را به‌سوى آن كنيد .\r\n\r\n","description":"","footnote":"","page_name":" 160 ","page_number":160},
  {"content":"\r\n\r\n« لِئَلَّا يَكُونَ لِلنَّاسِ عَلَيْكُمْ حُجَّةٌ »\r\nيعنى : يكى از علل اين حكم اين است كه مردم را بر شما حجتى نباشد ؛ مشركان نگويند : او ادّعاى پيروى ابراهيم را دارد و نمازش بر خلاف قبلهء اوست ؛ و اهل كتاب نگويند : محمّد صلى الله عليه و آله قبلهء ما را قبول دارد و دين ما را نمىپذيرد . يا نگويند : اگر محمد صلى الله عليه و آله آن پيامبر موعود بود نمازش به‌سوى مسجدالحرام بود .\r\n« إِلَّا الَّذِينَ ظَلَمُواْ مِنْهُمْ فَلَا تَخْشَوْهُمْ وَ اخْشَوْنِى »\r\nيعنى : مگر كسانى از آنها كه به وسيلهء عناد و تكبر بر خويش ستم كرده‌اند ، كه آنها دست از احتجاج فاسدشان نخواهند كشيد ؛ پس از هيچ يك از آنان نترسيد و از من بترسيد .\r\nبايد دانست كه تا اين‌جا از آيات گذشته ، سه علت براى تغيير قبله از بيت‌المقدس به مسجدالحرام استفاده مىشود : اول - تعظيم پيامبر اسلام كه آرزو داشته قبلهء او و امتش قبلهء جدّش ابراهيم خليل عليه السلام باشد . از اين جهت نخست به خود او دستور توجه به مسجدالحرام را و سپس به همهء نمازگزاران در همهء مناطق روى زمين صادر نمود .\r\nدوم - جريان سنّةاللَّه ، كه هر امتى را قبله و جهتى تعيين نمايد . از اين رو به پيامبر اسلام نيز دستور داد كه رو به مسجدالحرام كند و در هر سفر و در وطن ، خود اين قانون الهى را رعايت نمايد .\r\nسوم - ابطال حجج و اباطيل يهود و مشركان چنان كه گذشت . از اين رو دستور داد كه خود هركجا باشى رو به مسجدالحرام كن . و خود و امتت هرجا باشيد رو به مسجدالحرام كنيد . پس دنبال هر علتى ، معلول كه حكم واحد كلى است ، تكرار شده است .\r\n« وَ لِأُتِمَّ نِعْمَتِى عَلَيْكُمْ وَ لَعَلَّكُمْ تَهْتَدُونَ »\r\nيعنى : و علّت ديگرِ دستور توجه به مسجدالحرام اين است كه مىخواهم نعمتم را بر شما تمام كنم و باشد كه هدايت يابيد .\r\nاين تكرار در امر قبله و بيان حال فرد و گروه در سفر و حضر ، به لحاظ اهميت آن و سببيت آن براى امتياز اهل اين قبله ، و شعار بودنش براى مسلمين ، و مطلوبيت توجه به آن در همهء عبادت‌ها ، و رعايت احترام آن در حالات ناروا ، و حساسيت رعايت آن در تذكيهء حيوانات و صيد آنها و در آخرين لحظات زندگى و آرميدن در قبر پس از زندگى است .\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nكَما أَرْسَلْنا فيكُمْ رَسُولًا مِنْكُمْ يَتْلُوا عَلَيْكُمْ آياتِنا وَ يُزَكِّيكُمْ وَ يُعَلِّمُكُمُ الْكِتابَ وَ الْحِكْمَةَ وَ يُعَلِّمُكُمْ ما لَمْ تَكُونُوا تَعْلَمُونَ ( 151 )\r\nفَاذْكُرُوني أَذْكُرْكُمْ وَ اشْكُرُوا لي وَ لا تَكْفُرُونِ ( 152 )\r\nتفسير :\r\n« كَمَآ أَرْسَلْنَا فِيكُمْ رَسُولًا مِنكُمْ »\r\n« كَما » متعلّق به « لُاتمّ نعمتى » در آيهء سابق است . يعنى : تغيير قبلهء سابق و تعيين كعبه كه شعار ابراهيمى است به عنوان قبلهء ابدى ، اتمام نعمت از جانب ما بود همان گونه كه نعمتى برتر و والاتر به شما عنايت كرديم و رسولى در ميان شما از ميان خودتان فرستاديم ؛ نه از جنس فرشتگان و پريان كه تماس و انستان با او ناممكن و غير عادى باشد ، و نه از غير عرب كه زبانتان با هم مختلف باشد .\r\n« يَتْلُواْ عَلَيْكُمْ ءَايتِنَا »\r\nيعنى : رسولى كه همواره آيات تشريعى نازلهء ما را براى شما از كتاب آسمانى تلاوت مىكند ، و آيات و نشانه‌هاى انفسى و آفاقى ما را از كتاب تكوين براى شما بازگو مىنمايد .\r\n« وَ يُزَكّيكُمْ »\r\nيعنى : رسولى كه همواره روح شما را تزكيه مىكند . يعنى به وسيلهء پند و اندرز نافذش از پليدىهاى فكرى شرك و كفر و نفاق ، و خبائث روانى كبر و جبن و بخل ، و ناروايىهاى عملىِ محرّمات الهى پاك مىكند و نيز شما را در مراحل انسانيت رشد و تكامل مىبخشد .\r\n« وَ يُعَلّمُكُمُ الْكِتبَ وَ الْحِكْمَةَ »\r\nالف و لام « الكتاب » براى عهد حضورى است يا براى جنس . بنابر اول ، يعنى : رسولى كه پيوسته اين كتاب آسمانى را به شما تعليم مىكند و شما را از معانى و اسرار محتواى عميق آن آگاه مىسازد . و بنابر دوم ، يعنى از همهء كتاب‌هاى آسمانى گذشته در حدود استعدادتان به شما مىآموزد ؛ و نيز همواره به شما حكمت مىآموزد ؛ يعنى احكام شريعت و اصول و فروع دين و يا مستقلّات عقليه و معارفى را كه عقل و وجدان و خرد بر حسن و قبح و لزوم فعل و ترك آن قضاوت دارد .\r\n\r\n","description":"","footnote":"","page_name":" 162 ","page_number":162},
  {"content":"\r\n\r\n« وَ يُعَلّمُكُم مَّا لَمْ تَكُونُواْ تَعْلَمُونَ »\r\n\r\nتلازم ياد خدا با عنايت به بنده\r\nيعنى : رسولى كه پيوسته آنچه را نمىدانستيد و يا آنچه را خود ، استعداد دانش آن را نداشتيد به شما ياد مىدهد ، مانند معارف و اسرار توحيد ، و حقايق صفات جلال و جمال ذات اقدس حق ، و سرگذشت پيامبران گذشته و امم سالفه ، و احوال و حقايق نهفتهء فرشتگانِ محيط بر شما و سمك و عالم و شيطان و اجنّه و اعاجيب محيّرالعقول عوالم برزخ و قيامت و جهان ابديت و غير اينها از امورى كه جز با اخبارات غيبى و تعاليم انبياى الهى ، بشر را بدانها راه نيست .\r\n« فَاذْكُرُونِى أَذْكُرْكُمْ »\r\nيعنى : پس مرا ياد كنيد تا من هم شما را ياد كنم . يعنى مرابه تفكر در امر توحيد ذات و صفات كمال و تكميل عقايد ياد كنيد ، تا من نيز شما را به بذل پاداش در دنيا و آخرت ياد كنم . مرا به طاعت و انقياد ياد كنيد ، تا من نيز به قبول و پذيرش آنها شما را ياد كنم . مرا به انواع شكر ياد كنيد ، تا من نيز به فزون‌بخشى نعمت‌ها شما را ياد كنم . مرا در ايّام صحت و رفاه ياد كنيد ، تا من نيز در اوقات مرض و تنگى شما را ياد كنم ؛ و مرا به دعا و درخواست ياد كنيد ، تا من نيز به اجابت شما را ياد كنم .\r\n« وَ اشْكُرُواْ لِى وَ لَاتَكْفُرُونِ »\r\nيعنى : و حتماً مرا سپاس‌گزاريد و كفران نعمتِ من نكنيد .\r\nيا أَيُّهَا الَّذينَ آمَنُوا اسْتَعينُوا بِالصَّبْرِ وَ الصَّلاةِ إِنَّ اللّهَ مَعَ الصّابِرينَ ( 153 )\r\nوَ لا تَقُولُوا لِمَنْ يُقْتَلُ في سَبيلِ اللّهِ أَمْواتٌ بَلْ أَحْياءٌ وَ لكِنْ لا تَشْعُرُونَ ( 154 )\r\nتفسير :\r\n\r\nصبر و نماز ، حلال مشكلات\r\n« يأَيُّهَا الَّذِينَ ءَامَنُواْ اسْتَعِينُواْ بِالصَّبْرِ وَ الصَّلَاةِ »\r\nيعنى : اى كسانى كه ايمان آورده‌ايد ، به‌وسيلهء صفت صبر كه يكى از اوصاف روح و از والاترين و فاضل‌ترين ملكات انسانى است ، و به وسيلهء نماز كه بهترين و برترين عبادت‌هاى بدنى است ، از خداوند استعانت جوييد و يارى طلبيد براى انجام تمام امور به ويژه در رسيدن به ابعاد كمالات انسانى .\r\n\r\n","description":"","footnote":"","page_name":" 163 ","page_number":163},
  {"content":"\r\n\r\n« إِنَّ اللَّهَ مَعَ الصبِرِينَ »\r\n\r\nشهيدان زنده‌اند\r\nيعنى : همانا خداوند همراه صابران است . يعنى همراهى در اعانت و يارى رسانى نه معيّت و همراهىاى كه در آيهء « و هُوَ مَعَكُم ايْنَما كُنْتُم » [ حديد ، 4 
  ] است كه آن معيّت و همراهى احاطى است ، زيرا خداوند بر همهء اشياء احاطهء وجودى و علمى دارد .\r\nبدان كه صبر ، يكى از ملكات فاضلهء نفس و حالات صالحهء روح است ، كه گاه موهوبى و خدادادى است و گاه كسبى ؛ و حقيقت آن ، تسلّط انسان بر نفس خويش است به گونه‌اى كه بتواند آن را به راحتى از مشتهياتش منع كند و بر انجام مكروهاتش وادارد . از مزاياى اين صفت اين است كه بر حسب موارد ، لباس‌هاى فضيلت خاص مىپوشد و به اشكال مختلف در مىآيد . مثلًا اگر در موارد خوف جهاد و غيره در اختيار عقل قرار گيرد و نهراسد « شجاعت » مىشود ؛ و در موارد بذل مال ، اگر عادت به عدم امساك دارد « سخاوت » مىشود ؛ و در موارد شهوت ، اگر به راحتى تحفّظ نمايد « عفّت » مىشود ؛ و اگر در مقام انجام واجب و ترك حرام به راحتى آنها را رعايت كند « عدالت » مىشود . پس اين صفت ، بهترين ياور انسان در جهت اهداف اوست .\r\n« وَ لَاتَقُولُواْ لِمَن يُقْتَلُ فِى سَبِيلِ اللَّهِ أَمْوَ تٌ بَلْ أَحْيَآءٌ »\r\nيعنى : و هرگز به كسانى كه در راه خدا كشته مىشوند نگوييد مرده‌اند ، جسمشان بىروح گرديد و روحشان باطل شد ؛ بلكه آنها زنده‌اند . يعنى ارواحشان پس از انفصال از بدن ، در عالم برزخ استقلالًا و بدون حاجت به محل ، داراى حيات استقلالى است ، و يا با حلول در قالب مثالى - كه قالبى است شبيه اين بدن و رقيق‌تر از آن و غليظتر از روح - تا قيام رستاخيز از تمام شئون حيات جسمانى برخوردارند ، تا در نفخهء دوم صور دوباره به بدن دنيوى انتقال يابند .\r\n« وَ لكِن لَّاتَشْعُرُونَ »\r\nيعنى : و لكن شما درك دقيق نداريد . حواس ظاهرتان توان درك خود آنها و ذهن و فكرتان توان فهم حال آنها را ندارد .\r\nتذكر :\r\nظاهر آيه اين است كه حيات پس از مرگ مختص به شهيدان است ؛ ولى چنين نيست بلكه ذكر آنها براى بيان فضيلت و رفعت مقام آنهاست ، و گرنه طبق آيات ديگر و روايات متواترِ فريقين ، ارواح\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nهمهء مؤمنان خالص و كفّار محض پس از مرگ در عالم برزخ زنده‌اند و بر وفق اعمالشان منعَّم يا معذَّب اند ، ( در اين باره به آيهء 169 آل عمران و 46 غافر مراجعه شود ) و باقى ارواح در حال « سُبات » يعنى خواب و استراحت‌اند . و اين بحث نياز به تفصيل دارد .\r\nبرزخ : در اصطلاح شرع ، اسم عالَمى است كه محل اجتماع ارواح انسان‌ها پس از مرگ است ؛ آغازش سكونت ارواح انسان‌ها در آن و پايانش نفخهء دوم صور اسرافيل است ، و نخستين روحِ وارد به آن‌جا اولين فردى است از بشر كه قبض روح شد و شايد هابيل باشد ، و آخرين آنها واردين دسته‌جمعى هستند كه با نفخهء اول صور مىميرند ، و ابتداى ورود افراد به آن‌جا به مجرد بيرون آمدن روح از بدن است . محل اين عالم ، در داخل همين دنياست كه بشر زندگى مىكند ؛ زنده‌ها در ظاهر و ارواح در باطن آنند . آنها براى زندگان قابل رؤيت نيستند و زندگان براى آنها قابل رؤيت اند ، لكن محل سكونتشان جداست .\r\nاهل برزخ به سه دسته تقسيم مىشوند :\r\n\r\nبرزخيان سه دسته‌اند\r\n1 . بيداران و هوشياران منعَّم ، يعنى كسانى كه با اصول عقايد صحيح و عمل‌هاى صالح ، دنيا را ترك گفته‌اند .\r\n2 . بيداران معذَّب ، يعنى كسانى كه در دنيا پس از اتمام حجت ، راه كفر و فسق را پيش گرفته‌اند .\r\n3 . ارواح در حال سُبات يعنى استراحت شبيه خواب ، كه مرگشان نظير خواب رفتن و بعثشان در آخرت همانند بيدارشدن است ، چنان كه وارد شده « كما تَنامون تموتون ، و كما تستيقظون تبعثون » ، و آنها از هيچ حادثه‌اى از حوادث دنيا و برزخ اطلاعى ندارند .\r\nدر كيفيت زندگى ارواح برزخى ابهام و اجمال وجود دارد و برخى از حالاتشان براى فكر ما قابل هضم نيست ؛ ممكن است آنهابه استقلال و مجردِ از قالب زندگى كنند بنابر آن‌كه خود آنها اجرام نورانى شفاف رقيق‌اند و جوهر قابل تحقق و وجود بدون محل‌اند . و يا در قالبى شبيه بدن دنيوى حلول كرده‌اند كه آن را « قالب مثالى » گويند . و ظاهر ادلّه اين است كه آنان از نعمت‌هاى برزخى مثل خوراكىها ، پوشاكىها و روابط همسرى و غيره برخوردارند و همهء امور مورد استفادهء آنها كيفيت برزخىِ ميان دنيا و حياتِ پس از قيامت را دارد .\r\nمحل سكونت ارواح برزخى بر حسب اختلاف مقامات معنوى و اعمال دنيوى است ؛ برخى در محيط مرگشان باقىاند ، برخى به انبوه ساكنان گورستان‌ها مىپيوندند و عده‌اى به امكنهء برترى\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nمانند وادىالسلام نجف يا مدينهء منوره برده مىشوند . آنها پيوسته در تزايدند ولى محيط بر آنها تنگ نمىشود . آنها مرگ تدريجى ندارند ، لكن طبق بيان قرآن مجيد در انتهاى ازمنهء برزخ و در آستانهء قيام قيامت همگى مىميرند و براى انتقال به قيامت و ارتباط و ازدواج با قالب‌هاى نوساختهء بدن دنيويشان زنده مىشوند ؛ « رَبَّنَا أَمَتَّنَا اثْنَتَيْنِ وَ أَحْيَيْتَنَا اثْنَتَيْنِ » [ غافر ، 11 
  ] .\r\nعلى عليه السلام دربارهء انتقال از دنيا به عالم برزخ مىفرمايد : اگر راحل از دوستان خدا باشد ، عملش به صورت انسانى خوشبو و نيكومنظر با لباسى فاخر در نظرش پيدا شود ، او را مژدهء رحمت خدا و بهشت دهد و به او خوش‌آمد گويد . راحل گويد : تو كيستى ؟ او گويد : من عمل صالح توام ، از اين دنيا به بهشت منتقل شو . او غسل دهنده‌اش را مىشناسد و به او دستور مىدهد كه در تجهيزش شتاب كند و چون به قبر درآيد دو فرشتهء فتّان ( امتحان كننده ) وارد قبر او شوند و از خدا و پيامبر و دين او بپرسند ؛ و چون گفت : خدايم اللَّه ، پيامبرم محمد صلى الله عليه و آله و دينم اسلام است ، بر او دعا كنند و دريچه‌اى از قبرش به‌سوى بهشت بگشايند و گويند : همانند جوانى در رفاه زندگى بخواب .\r\nو اگر راحل دشمن خدا باشد ، فرشته‌ها در وقت مرگ به بدترين و وحشتناك‌ترين حال در آيند و او را به جهنّم وعده دهند . او از شوينده‌اش درخواست كند كه شتاب نكند . و چون به قبر درآيد ، كفن از وى بر كشند و از خدا و پيامبر و دينش بپرسند ؛ و چون بگويد « نمىدانم » يا خلاف واقع گويد ، تازيانه‌اى بر وى بزنند كه ضجّهء او را جز انسان و اجنّه همه بشنوند ، و دريچه‌اى از قبرش به جهنم باز كنند .\r\nو امام باقر عليه السلام فرمود : در قبر جز از كسى كه ايمان خالص و يا كفر محض دارد سؤال نمىشود ، و غير آنها رها مىشوند ؛ يعنى مستضعفان و كسانى كه در اصول و فروع دين قاصر بوده‌اند به مرگ بخوابند و در قيامت بيدار شوند .\r\nو امام صادق عليه السلام فرمود : ارواح مؤمنان در عالم برزخ با هم ملاقات كنند و از يكديگر پرس و جو نمايند و به هم‌ديگر شناسايى دهند به طورى كه گاهى روحى را ببينند گويند كه فلان كس است .\r\nو فرمود : روح مؤمن گاهى كه به ديدار خانواده‌اش مىآيد ، از وضع زندگى آنها آنچه را كه او را مسرور كند مىبيند و آنچه را كه ناراحت كند نمىبيند . و كافر آنچه را دشمن دارد مىبيند و آنچه را دوست دارد نمىبيند . و برخى از ارواح ، هر جمعه به زيارت خانواده‌شان مىآيند و برخى بر حسب\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nاقتضاى عملشان گاه گاهى سر مىزنند .\r\n\r\nآزمون فقر و ترس و زيان بينى\r\nو فرمود : ارواح در برزخ در قيافهء جسدهاى دنيوى هستند و با هم شناسايى دارند ، و چون روحى تازه از دنيا رسد از وى مىپرسند كه فلانى چه شد ، و فلانى چه شد ؟ اگر بگويد : در دنيايند ، به آمدنش نزد آنها اميدوار شوند ، و اگر بگويد : او مرده است ، گويند : هوى هوى ، يعنى سقوط كرده و در جهنم افتاده كه نزد ما نيامده است .\r\nو تفصيل عالم برزخ نياز به كتابى مستقل دارد و در آيات آينده ان‌شاءاللَّه به برخى از آن اشاره مىشود .\r\nوَ لَنَبْلُوَنَّكُمْ بِشَيْءٍ مِنَ الْخَوْفِ وَ الْجُوعِ وَ نَقْصٍ مِنَ اْلأَمْوالِ وَ اْلأَنْفُسِ وَ الثَّمَراتِ وَ بَشِّرِ الصّابِرينَ ( 155 )\r\nالَّذينَ إِذا أَصابَتْهُمْ مُصيبَةٌ قالُوا إِنّا لِلّهِ وَ إِنّا إِلَيْهِ راجِعُونَ ( 156 )\r\nأُولئِكَ عَلَيْهِمْ صَلَواتٌ مِنْ رَبِّهِمْ وَ رَحْمَةٌ وَ أُولئِكَ هُمُ الْمُهْتَدُونَ ( 157 )\r\nتفسير :\r\n« وَ لَنَبْلُوَنَّكُمْ بِشَىْءٍ مِّنَ الْخَوْفِ وَ الْجُوعِ وَ نَقْصٍ مِّنَ الْأَمْوَالِ وَ الْأَنفُسِ وَ الثَّمَرَاتِ »\r\nخطاب به همهء كسانى است كه مورد خطاب قرآن اند از زمان نزول آن تا بقاى نسل بشر .\r\nمىفرمايد : و حتماً و بىترديد شما را به چيزى اندك از اين امور آزمايش خواهيم كرد : « خوف » يعنى ترس از دشمن و كيد و شرّ او ، و « گرسنگى » از جهت قحطى و عوارض ديگر ، و « كاهش اموال » به واسطهء سلطه و غارت دشمن ، گرفتن و غصب نمودن سلاطين جور ، حوادث آسمانى و زيان در تجارت ، و « نقص نفوس » به كشته شدن در جنگ يا حوادث يا امراض مختلف . و اين چهار امر مهم‌ترين و عمده‌ترين سبب از اسباب ناراحتىهاى بشر است ، و ذكر « ثمرات » در مرحلهء بعد است . و ممكن است مراد از ثمرات ، نبود يا فوت اولاد باشد كه ميوه‌هاى دل انسانند و از مصاديق نفوس‌اند ، يا كمبود ميوه‌جات به وسيلهء آفت درختان و بادهاى مسموم و سرماى شديد و گرماى بىموقع و هجوم حشرات و غيره .\r\n\r\n","description":"","footnote":"","page_name":" 167 ","page_number":167},
  {"content":"\r\n\r\n« وَ بَشّرِ الصبِرِينَ »\r\nيعنى : و اى پيامبر ، صابران و شكيبايان را در امثال اين موارد و هر امتحانى كه از جانب خداوند مىرسد بشارت ده به آنچه در آيهء بعدى وعده مىدهيم .\r\n« الَّذِينَ إِذَآ أَصبَتْهُم مُّصِيبَةٌ قَالُواْ إِنَّا لِلَّهِ وَ إِنَّآ إِلَيْهِ رَ جِعُونَ »\r\nيعنى : صابران و شكيبايان كسانى هستند كه چون مصيبتى از امور فوق يا غير آنها به آنان رسد از روى اذعان و عرفان و گواهى عقل و وجدان به دو چيز ثابت و مسلّم اعتراف مىكنند ، مىگويند :\r\nما از آنِ خداييم و حتماً به‌سوى او باز مىگرديم . يعنى اقرار به مبدأ و معاد و اعتراف به مُلك و مِلك مىنمايند . « مُلك » يعنى ما و همهء موجودات ملك حقيقى اوييم ، زيرا آفرينش و حفظ و تدبير و تصرف و اعدام همه در دست قدرت و تحت ارادهء اوست و اين مُلكيتِ تامّه است . و « مِلك » يعنى هرچند پس از مرگ ، روح ما به‌سوى برزخ رفته و جسم ما در خاك هضم مىشود ، لكن به نفخهء دوم صور ، اجزاى بدن ما تركّب يافته ، متشكّل مىشود و ارواح برزخى ما با آنها امتزاج و حلول و ازدواج كرده ، مصداق آيهء 7 از سورهء تكوير : « و اذا النفوس زوّجت مع الأبدان » تحقّق مىيابد ، و سپس به‌سوى پروردگارمان مىشتابيم و در اختيار او قرار مىگيريم .\r\n« أُوْلئِكَ عَلَيْهِمْ صَلَوَ تٌ مِّن رَّبّهِمْ وَ رَحْمَةٌ وَ أُوْلئِكَ هُمُ الْمُهْتَدُونَ »\r\nيعنى : آنها هستند كه در مقابل صفت صبر در دل و ظهور علائم رضا بر زبان ، آنان را درودهايى است از جانب پروردگارشان و رحمتى از خدايشان ، و آنهايند كه هدايت يافته‌اند .\r\nإِنَّ الصَّفا وَ الْمَرْوَةَ مِنْ شَعائِرِ اللّهِ فَمَنْ حَجَّ الْبَيْتَ أَوِ اعْتَمَرَ فَلا جُناحَ عَلَيْهِ أَنْ يَطَّوَّفَ بِهِما وَ مَنْ تَطَوَّعَ خَيْرًا فَإِنَّ اللّهَ شاكِرٌ عَليمٌ ( 158 )\r\nلغت و اعراب :\r\nصفا عَلَم است براى كوهى كوچك در جنب مسجدالحرام كه حاجيان سعى خود را از آن آغاز مىكنند ، و مروه عَلَم است براى كوه كوتاه ديگرى در مقابل فا كه سعى حاجيان به آن پايان مىيابد و فاصلهء ميان آنها 760 ذراع يعنى تقريباً 380 متر است . شعائر : جمع شعيره ، علامت . حج : قصد ، و\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nمجموعهء عمل عبادى معروف . اعتمار : زيارت كردن ، و مجموع عمل مركب از چند جزء . جُناح : گناه . تطوُّع : انجام اطاعت ، كار مستحب . فانّ اللّه شاكر به تقديرِ « فهو مُجازٌ بِعَمَله لِأنّ اللّهَ شاكر » .\r\nتفسير :\r\n\r\nتشكر خدا از سعى صفا و مرو\r\n« إِنَّ الصَّفَا وَ الْمَرْوَةَ مِن شَعَآئِرِ اللَّهِ »\r\nيعنى : بىترديد دو كوه صفا و مروه از نشانه‌هاى خداست ؛ يعنى نشانهء عبادت و جايگاه پرستش اوست ، مانند حِجْر و مقام و مِنى و مشعر و عرفات ، زيرا در فاصلهء ميان اين دو كوه ، عمل عبادى « سعى » انجام مىگيرد .\r\n« فَمَنْ حَجَّ الْبَيْتَ أَوِ اعْتَمَرَ فَلَا جُنَاحَ عَلَيْهِ أَن يَطَّوَّفَ بِهِمَا »\r\nيعنى : پس كسى كه مىخواهد خانهء خدا را زيارت كند و اعمال حج يا عمره انجام دهد بر او گناهى نيست كه ميان آن دو چرخ زند ؛ يعنى عمل خاص « سعى » را به‌جا آورد ؛ از صفا شروع كند و هفت بار ميان صفا و مروه دور زند و در مروه خاتمه دهد .\r\nبدان كه از ظاهر اين آيهء شريفه نه استفادهء وجوب سعى براى حج و عمره مىشود و نه جزئيت آن ، در حالى كه سعى از اجزاى واجب نفسى و شرطى همهء اقسام واجب و مستحب حج و عمره است ؛ لكن مراد از آيه وجوب سعى است و تعبير « گناه ندارد » به لحاظ آن است كه مسلمين آن روز قريب‌العهد به زمان شرك بودند و كفار چون به حج مىآمدند بتى در صفا و بتى در مروه نصب مىكردند و در هر شَوطى از سعى ، براى تبرك و تقرب ، دستى به آنها مىماليدند و در ميان عمل عبادى ، كار شرك‌آميز مىكردند ؛ از اين رو در ذهن مسلمين حرمت اصل عمل سعى تداعى مىكرده است . در اين آيه بيان شد كه سابقهء وجود بت در اين دو مكان و حرمت سعى آنچنانىِ مشركان ، مانع از وجوب سعى شما و حسن و قبول عبادتتان نيست ، پس حتماً بايد طواف نماييد .\r\n« وَ مَن تَطَوَّعَ خَيْرًا فَإِنَّ اللَّهَ شَاكِرٌ عَلِيمٌ »\r\nيعنى : و هركس داوطلبانه عمل خيرى انجام دهد - خواه طواف يا غير آن ، و يا آن كه هر كسى سعى بيشتر كند مانند طواف اضافه - پاداش عمل خود را خواهد گرفت ، زيرا خداوند سپاسگزار و داناست . يعنى مازاد را بىپاداش نمىگذارد و كمّ و كيف عمل و مقدار پاداش دنيوى و اخروى آن را مىداند .\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nإِنَّ الَّذينَ يَكْتُمُونَ ما أَنْزَلْنا مِنَ الْبَيِّناتِ وَ الْهُدى مِنْ بَعْدِ ما بَيَّنّاهُ لِلنّاسِ فِي الْكِتابِ أُولئِكَ يَلْعَنُهُمُ اللّهُ وَ يَلْعَنُهُمُ اللّاعِنُونَ ( 159 )\r\nإِلَّا الَّذينَ تابُوا وَ أَصْلَحُوا وَ بَيَّنُوا فَأُولئِكَ أَتُوبُ عَلَيْهِمْ وَ أَنَا التَّوّابُ الرَّحيمُ ( 160 )\r\nتفسير :\r\n\r\nعذاب و لعنت خدا بر كتمان كنندگان ناحق\r\n« إِنَّ الَّذِينَ يَكْتُمُونَ مَآ أَنزَلْنَا مِنَ الْبَيّنتِ وَ الْهُدَى »\r\nاين آيه دربارهء علماى يهود و نصاراست ، كه علماى يهود ، آيات بشارت به عيسى و ادلّهء نبوت او را كه مندرج در تورات بود پس از بعثت عيسى كتمان كردند و در نتيجه ، بخش عظيمى از يهود را از گرويدن به عيسى مانع شدند ، و نيز علماى هر دو مذهب آنچه در عهدين ( تورات و انجيل ) از بيّنات مربوط به محمّد صلى الله عليه و آله ، و هدايت مربوط به احكام دين او بود پس از بعثتش كتمان نمودند . و مراد از « بيّنات » ، آيات و دلايلى است كه دربارهء عيسى و محمّد صلى الله عليه و آله و اوصاف و اخلاق و دين و كتاب آنهاست ، و مراد از « هدايت » ، احكام و واجبات و محرمات از عهدين است كه وسيلهء هدايت جامعه و موافق احكام اسلام و شاهد صدق قرآن است .\r\n« مِن بَعْدِ مَا بَيَّنَّاهُ لِلنَّاسِ فِى الْكِتَابِ »\r\nيعنى : پس از آن كه بيّنات و هدايت را براى مردم در كتاب بيان كرديم . در متن آن دو كتاب نگاشتيم و در اختيار علما و دانشمندان براى ابلاغ به مردم قرار داديم . معناى بيان براى مردم همين است و گرنه قطعاً احكام تورات و انجيل براى همهء مردم هر چند موجودين آن عصر بيان نشد .\r\n« أُوْلئِكَ يَلْعَنُهُمُ اللَّهُ وَ يَلْعَنُهُمُ اللعِنُونَ »\r\nيعنى : اين گروه از يهود و نصارا هستند كه خدا آنها را لعنت مىكند ، به لعنت انشائى و لعنت تكوينى كه دور كردن آنها از رحمت خويش است ؛ و هم لعنت‌كنندگان از فرشتگان و ارواح پيامبران و انسان‌هايى كه از جنايات آنان مطّلع‌اند آنها را لعنت مىكنند ، و نيز عموم لعن بر ظالمان و جائران و شياطينِ انسى ، آنان را شامل مىشود .\r\n« إِلَّا الَّذِينَ تَابُواْ وَ أَصْلَحُواْ وَ بَيَّنُواْ »\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nيعنى : مگر كسانى از آنان كه از كردهء خويش توبه كنند ، و آنچه را از عقايد و اعمال مردم فاسد كرده بودند اصلاح نمايند ، و آنچه را از آن دو كتاب به حذف و تحريف تغيير داده بودند به جامعهء خود بازگو كنند و روشن نمايند ،\r\n« فَأُوْلئِكَ أَتُوبُ عَلَيْهِمْ وَ أَنَا التَّوَّابُ الرَّحِيمُ »\r\n\r\nلعنت ابدى خدا بر مردگان كافر\r\nيعنى : آنها هستند كه من به آنها عطف توجه مىكنم و توبهء آنها را مىپذيرم ، و منم كه سخت توجه كننده و توبه‌پذير و مهربانم .\r\nإِنَّ الَّذينَ كَفَرُوا وَ ماتُوا وَ هُمْ كُفّارٌ أُولئِكَ عَلَيْهِمْ لَعْنَةُ اللّهِ وَ الْمَلائِكَةِ وَ النّاسِ أَجْمَعينَ ( 161 )\r\nخالِدينَ فيها لا يُخَفَّفُ عَنْهُمُ الْعَذابُ وَ لا هُمْ يُنْظَرُونَ ( 162 )\r\nوَ إِلهُكُمْ إِلهٌ واحِدٌ لا إِلهَ إِلّا هُوَ الرَّحْمنُ الرَّحيمُ ( 163 )\r\nلغت و اعراب :\r\nعليهم لعنة اللَّه مبتدا و خبر و مجموعاً خبر اولئك است . خالدين و لايخفَّف هر دو حال‌اند از ضمير مستقر در « عليهم » . انظار : مهلت‌دادن .\r\nتفسير :\r\n« إِنَّ الَّذِينَ كَفَرُواْ وَ مَاتُواْ وَ هُمْ كُفَّارٌ »\r\nيعنى : بىترديد كسانى كه كفر ورزيدند - يكى از اركان و اصول عقايد را از توحيد ، رسالت ، معاد و غيره ، پس از اتمام حجت ، به عناد و اصرار نپذيرفتند ؛ خواه كتمان كنندگان بيّنات و هدايت باشند ، مانند مذكورين در آيهء پيشين يا غير آنها - و در همان حال كفر مردند ؛\r\n« أُوْلئِكَ عَلَيْهِمْ لَعْنَةُ اللَّهِ وَ الْمَلئِكَةِ وَ النَّاسِ أَجْمَعِينَ »\r\nآنها هستند كه لعنت خداوند و فرشتگان و مردم همگى - هر فرشته و انسانى كه بر كافران و ظالمان و مفسدان لعنت كند - بر آنها ثابت و مستقر است . و تقييد عذاب كفر به اين‌كه پس از اتمام حجت باشد ، به لحاظ اين است كه اگر كافر در اعتقاداتش جاهل قاصر باشد هر چند به همان حال\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nاز دنيا رود محكوم به عذاب اخروى نيست ، چرا كه عذاب او عقاب بدون بيان است و شخص حكيم چنين كارى نمىكند .\r\n« خلِدِينَ فِيهَا لَايُخَفَّفُ عَنْهُمُ الْعَذَابُ وَ لَاهُمْ يُنظَرُونَ »\r\nيعنى : در حالى كه آنها در آن لعنت - در معلول و مقتضاى لعنت‌هاى انشائى خدا ، فرشتگان و مردم كه عذاب جهنم است - جاودانه‌اند ؛ هرگز عذابشان تخفيف نمىيابد ، و هيچ‌گاه آنها را مهلتى نخواهند داد ، نه براى بازگشت به دنيا و نه توبه كردن و نه معذرت خواهى .\r\n« وَ إِلهُكُمْ إِلهٌ وَ حِدٌ »\r\nاين آيه ، كلامى مستقل در بيان يك حكم كلى اصولى مستقل است و اشاره به توحيد ذاتى و برخى از صفات فعل حق دارد ؛ و فىالجمله با ماقبل خود كه ذكر برخى از افعال خداوند ، و با مابعدش كه بيان برخى از ادلّهء وحدت اوست رابطه دارد ، به همهء بشر مىفرمايد : خدا و معبود شما خدايى يگانه و يكتاست . يگانه و غيرقابل تجزيه در ذات ، و يگانه در الوهيت و وجوبِ وجود و جامعيتِ صفات جلال و جمال ، و يگانه در يكايك صفات كمال - زيرا در هر وصفى بدان گونه كه اوست شريكى براى او نيست ، زيرا صفت او نامحدود و صفت ديگران محدود است - و يگانه در آفريدن جهان و آنچه در آن است و در تدبير كلى امور آن ، چرا كه شركت فرشتگان در تدبير و تصرّف پس از آفرينش ، منافى استقلال و وحدت او در خلق و تدبير نيست ، زيرا ارادهء آنان گويى عين ارادهء او و مندكّ در ارادهء اوست و اختيار ، تنها از آنِ اوست ؛ و از اين روست كه آنها مريدند نه مختار .\r\n« لَّآ إِلهَ إِلَّا هُوَ الرَّحْمنُ الرَّحِيمُ »\r\nيعنى : جز او هرگز معبودى به حق و واجد شرايط عبادت و مستحق عبوديت نيست ؛ و او صاحب رحمت عامّه در دنيا حتى بر كافران و مشركان و دشمنان خويش است ( چرا كه او همهء نعمت‌هاى بىپايان مادّى و تمام رحمت‌هاى بىحدّ و حصر معنوى نظير ارسال رسولان گرام و فروفرستادن كتاب‌هاى آسمانى و دين و شرايع و معارف را به همهء بشرها يكسان عرضه داشته و تفاوتى در بذل آنها نديده ، و پاداش متناسب اخروى را نيز براى همه تهيه كرده است ، و اين خود انسان است كه گاهى نه نعم معنوى دنيوى را مىپذيرد و نه پاداش بىحساب اخروى را و به اختيار خود كافر و مشرك و فاسق مىگردد ) و او صاحب رحمت خاصّه در آخرت براى مؤمنان است .\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nإِنَّ في خَلْقِ السَّماواتِ وَ اْلأَرْضِ وَ اخْتِلافِ اللَّيْلِ وَ النَّهارِ وَ الْفُلْكِ الَّتي تَجْري فِي الْبَحْرِ بِما يَنْفَعُ النّاسَ وَ ما أَنْزَلَ اللّهُ مِنَ السَّماءِ مِنْ ماءٍ فَأَحْيا بِهِ اْلأَرْضَ بَعْدَ مَوْتِها وَ بَثَّ فيها مِنْ كُلِ دابَّةٍ وَ تَصْريفِ الرِّياحِ وَ السَّحابِ الْمُسَخَّرِ بَيْنَ السَّماءِ وَ اْلأَرْضِ لآياتٍ لِقَوْمٍ يَعْقِلُونَ ( 164 )\r\n\r\nنشانه هاى توحيد در سراسر جهان هستى\r\nلغت و اعراب :\r\nاختلف الى المكان : رفت و آمد كرد به آن‌جا . فُلك : كشتى ، مذكر و مؤنّث و مفرد و جمع در آن يكسان است . بَثَّ الشىءَ : پراكنده كرد آن را . تصريف : از سويى به سويى و از حالى به حالى برگرداندن .\r\nاختلاف الليل ، و الفلك و ما أنزل اللَّه و تصريف الرياح و السحاب المسخّر پنج كلمه است كه همه معطوف‌اند به السمواتِ .\r\nتفسير :\r\n« إِنَّ فِى خَلْقِ السَّموَ تِ »\r\nاين آيهء عظيمه و مباركه براى هدايت انسان به ادلّهء وافرى از توحيد كه در سراسر جهان هستى و در شراشر اجزاء آن موجود است نازل شده ، و از انواع آنها به هفت يا ده مورد كلى اشاره گرديده است و هر يك از موارد نيز شامل آيات و ادلّهء فراوانى است و احتياج به تعقّل دارد . مىفرمايد :\r\nهمانا در آفرينش آسمان‌ها آيات و نشانه‌هاست . يعنى در عظمت و بزرگى آنها ، در كثرت كُرات معلَّق و مختلف در بزرگى و كوچكى ، و متفاوت در استداره و استقامت سير ، و با آن همه كهكشان‌هاى بىحدّ و حصر ، و با آن جوّ وسيع و ميدان شناورى محيّرالعقول كرات ، و با آن همه ساكنان شناخته شده مانند فرشتگان و ارواح ، و ناشناخته كه خارج از درك بشر است .\r\n« وَ الْأَرْضِ »\r\nيعنى : و در خلقت و آفرينش اين زمين نيز نشانه‌هاست . يعنى در طبقات مختلف آن ، و درياها و صحراها و كوه‌ها و معادنِ مايع و جامد ، و مخازنِ قابل استفادهء بشر ، و انبوه آب‌هاى محيط به اكثر سطح آن ، و تراكم هواى محيط به همه جاى آن كه بزرگترين نعمت و ثروت آن است ؛\r\n\r\n","description":"","footnote":"","page_name":" 173 ","page_number":173},
  {"content":"\r\n\r\n« وَ اخْتِلفِ الَّيْلِ وَ النَّهَارِ »\r\nيعنى : و در رفت و آمد و گردش شب و روز زمين و اين كرهء بىنور ، نيز نشانه‌هاست كه چگونه از تابش نور كرهء منوّر ديگرى بر وى ، ظلّ مخروطى در طرف مقابل آن پديد مىآيد ، و به واسطهء حركت وضعىاش ظلّ حاصل ، بر خلاف حركت ذىظل ، سيرى نظير سرايت دارد « و اللَّيْلِ اذا يَسْرِ » [ فجر ، 4 
  ] و هرجا را آن ظل زير پر گيرد شب ، و هرجا از زير چترش بيرون رود روز است ، و اين دو امر همواره در تبادل‌اند ؛ و البته شب و روز اختصاص به اين كره ندارد بلكه در ميان جوّ غيرمتناهى ، هر كرهء بىنورى كه در مقابل كرهء منوّرى قرار گيرد - به شرط تحقّق حركت وضعى - در وى شب و روز پيدا مىشود .\r\n« وَ الْفُلْكِ الَّتِى تَجْرِى فِى الْبَحْرِ بِمَا يَنفَعُ النَّاسَ »\r\nيعنى : و نيز در كشتىهايى كه در دريا به نفع مردم جريان دارند نشانه‌هاست .\r\nزيرا هر چند كشتى ، آفريدهء بشر و در اختيار اوست ، لكن بذل استعداد فكرى براى بشر در كيفيت ساختن آن و اعطاى لوازم و ابزارهاى ساخت آن و به ويژه ايجاد آب دريا كه اعجب و اعظم پديده‌هاى جهان تكوين است ، و انبوه كردن و طبعى لطيف و نرم بخشيدن به آن كه كشتىها بتوانند سينهء آن را بشكافند ، از عجايب آيات اوست .\r\n« وَ مَآ أَنزَلَ اللَّهُ مِنَ السَّمَآءِ مِن مَّآءٍ فَأَحْيَا بِهِ الْأَرْضَ بَعْدَ مَوْتِهَا »\r\nيعنى : و در آبى كه خداوند از آسمان فرو ريخته تا آن كه زمين را به وسيلهء آن پس از حالت مرگش زنده نموده است نشانه‌هاست ؛ كه چگونه آن‌را به شكل‌هاى مختلف باران و برف و تگرگ فرومىريزد و هر يك از آن اقسام را نيز به صور مختلف درمىآورد كه درك كيفيت صورت‌بندى آنها و توجه به مرحلهء كمّيت آنها كه گاهى طوفان نوح تشكيل مىدهد ، و چگونه به قطعات زمين تشنه ، به تقسيمات عادلانه بر حسب نيازها يا بر حسب استحقاق اعمال تقسيم مىشود « و يؤت كلّ ذىفضل فضله » [ هود ، 3 
  ] ، از قدرت و توان بشر خارج است .\r\n« وَ بَثَّ فِيهَا مِن كُلّ دَآبَّةٍ »\r\nيعنى : و در آنچه خداوند در روى زمين از جنبنده‌ها پراكنده است نشانه‌هاست ؛ كه چگونه انواع بىشمارى از جنبنده‌ها را در دريا ، و اصنافى بىاندازه را در صحرا ، و اقسامى بىحدّ و حصر را در هوا و روى زمين و زير آن با اشكال مختلف و الوان متعدد آفريده كه تصوّر اقسام و كيفيت\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nزندگى و نحوهء ارتزاق و تأثيرات وجودى آنها و انتفاع بشر از آنها از حيطهء تصور بشر بيرون است .\r\n« وَ تَصْرِيفِ الرّيحِ »\r\nيعنى : و در وزاندن و ساختن انواع بادها نيز نشانه‌هاست ؛ كه چگونه گاهى نرم و ملايم است و گاهى شديد و خطرناك ، گاهى بسيار سرد و گاهى بسيار گرم ، به رنگ زرد و سرخ و سياه و گاه سالم و گاه مسموم و هلاك‌كننده است . و نيز چگونه باد را وسيلهء حيات و قابل تنفّس زنده‌ها از انسان و حيوانات و درختان و گياهان قرار داده ، و وسيلهء ازدواج انواع نباتات و باروَرى آنها كرده ، و نيز آنها را مركب راهوار ابرها قرار داده است .\r\n« وَ السَّحَابِ الْمُسَخَّرِ بَيْنَ السَّمَآءِ وَ الْأَرْضِ »\r\nيعنى : و در ابرى كه ميان آسمان و زمين تحت ارادهء تكوينى حق در حركت و سكون است نشانه‌هاست ؛ كه از كجا و چگونه نشأت يافته و با اشكال و اوضاع مختلفِ خفيف و متراكم ، سفيد و آبى ، تند و آرام ، بىصدا و با رعد و برق ، به وسيلهء راننده‌اى نامرئى سنگين‌ترين بار را كه آب باران است به‌سوى دورترين نقطه‌ها حركت مىدهد .\r\n« لَأَيتٍ لِّقَوْمٍ يَعْقِلُونَ »\r\nيعنى : البته و بىترديد در يكايك اين امور هفت‌گانه يا ده‌گانه ، دلايل و نشانه‌هاى فراوانى بر توحيد و قدرت و عظمت و ازليت و علم و حكمت آفرينندهء آنهاست براى گروهى كه عقل و خرد را به كار مىبرند . و نشانه‌هاى هفت‌گانه عبارتند از : 1 - آفرينش آسمان‌ها و زمين 2 - گردش شب و روز 3 - كشتى روان در دريا 4 - آبى كه از آسمان فرو مىريزد 5 - جنبندگان روى زمين 6 - گردش بادها 7 - ابر مسخّر ميان آسمان و زمين . و اگر زمين ، گردش روز و زنده‌شدن زمين را نشانه‌هاى جداگانه حساب كنيم ده‌نشانه مىشود .\r\nوَ مِنَ النّاسِ مَنْ يَتَّخِذُ مِنْ دُونِ اللّهِ أَنْدادًا يُحِبُّونَهُمْ كَحُبِ اللّهِ وَ الَّذينَ آمَنُوا أَشَدُّ حُبًّا لِلّهِ وَ لَوْ يَرَى الَّذينَ ظَلَمُوا إِذْ يَرَوْنَ الْعَذابَ أَنَّ الْقُوَّةَ لِلّهِ جَميعًا وَ أَنَّ اللّهَ شَديدُ الْعَذابِ ( 165 )\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nلغت و اعراب :\r\n\r\nبرترى محبت به خدا در مؤمنان\r\nمن يتّخذ مراد از موصولْ جمع است به قرينهء يحبّونهم . أنداد : جمع‌نِدّ - به كسر اوّل - يعنى مثل . لو يرى يعنى لو يعلم ، لو شرطيه است ، اذ يرون متعلّق به يرى و به معنى رؤية العين ، و أنّ القوة للّه مبتدا و خبر جاى دو مفعول يرى ، و انّ اللّه شديد العذاب عطف است به « أنّ القوة » ، و جواب شرط محذوف است به تقدير « لَنَدِمُوا أشَدّالنَّدَم » .\r\nتفسير :\r\n« وَ مِنَ النَّاسِ مَن يَتَّخِذُ مِن دُونِ اللَّهِ أَندَادًا »\r\nيعنى : و از مردم كسانى هستند كه غير خدا و به جاى او همتايان و شريكانى اتّخاذ مىكنند و مىپرستند ، مانند مشركان كه بت‌ها و فرشتگان و برخى از ستارگان را اتّخاذ كرده بودند ؛ و مانند اهل كتاب كه عُزَير و مسيح را شريك خدا كردند ؛ و يا نظير همهء عوام الناس و جهّالِ آنها كه در برابر رؤساى جور و علماى سوء چنان سر تسليم فرود مىآورند كه گويى آنها شركاى خدايند .\r\n« يُحِبُّونَهُمْ كَحُبّ اللَّهِ »\r\nيعنى : به آن همتايان ، همانند حبّ خدا و به آن اندازه كه شايستهء خداست محبت مىورزند .\r\n« وَ الَّذِينَ ءَامَنُواْ أَشَدُّ حُبًّا لِّلَّهِ »\r\nيعنى : لكن كسانى كه به خداوند ايمان آورده‌اند مهرشان و حبّشان به خدا بيشتر است ، زيرا محبت آنها به همتايان و شريكانى كه براى خدا ساخته‌اند بدون حجّت و برهان و روى شك و هوا و هوس و يا تقليد جاهلانه و غلط است ، و اساس محبت مؤمنان به خداوند از روى علم اليقين به توحيد ذات و ايمان به كمال صفات است و ملاك طاعتشان عرفان به مبدأ و معاد است .\r\n« وَ لَوْ يَرَى الَّذِينَ ظَلَمُواْ إِذْ يَرَوْنَ الْعَذَابَ أَنَّ الْقُوَّةَ للَّهِ جَمِيعاً وَ أَنَّ اللَّهَ شَدِيدُ الْعَذَابِ »\r\nيعنى : و اگر ببينند كسانى كه در دنيا به وسيلهء شرك و كفر بر خويشتن ستم كرده‌اند در آن هنگام كه عذاب آخرت را مشاهده مىكنند ، كه همهء قدرت‌ها به دست خداست و خداوند سخت كيفر است ، شديداً پشيمان خواهند شد .\r\nو معناى اين‌كه همهء قدرت‌ها در آن روز به دست خداست اين است كه پس از مرگ مطلقاً خواه در برزخ و قيامت و خواه مابعد آن ، حاكم بلا منازع و مالك حقيقى خداست و همهء قدرت‌هاى\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nظالمانه و مستكبرانهء دنيا در آن روز ، ذليل و در زنجير و آتشند و ادارهء امور جهان برزخ و آخرت به دست فرشتگان خداى مالك‌الملك آن روز است . آنها هستند كه موكَّلان بر ارواح انسان‌ها و پريان و شياطين ، و متصديان حفظ و احضار آنها در صحنهء محشر ، و پخش نامهء عمل و كتاب عُمرند ؛ آنهايند كه تنظيم كنندگان امور قضايى ، و تهيه‌كنندگان محكمهء بدون سابقه و لاحقهء آن روز ، و مجريان احكام صادره از سوى خداوند ، و سوق‌دهندگان هر گروهى به مقرّ موقّت يا دائمى خود هستند ؛ و آنهايند كه متصديان امكنهء بهشتيان و هدايت اهالى آن ديار وسيع به منازل معيّن و مقرّ ابدى ثبت شده به نامشان ، و مواظب انجام فنون تشريفات واردين به محل أمن خود ، و رسيدگى به امور جهنّم و طبقات آن و تسلط بر آتش و مهار كردن غيظ و غضب جهنّم ، و اجراى فرامين خداوند دربارهء تعذيب و شكنجه‌هاى گوناگون آن‌جايند . آرى همهء اينها به وسيلهء فرشتگان صورت مىگيرد كه « لَا يَعْصُونَ اللَّهَ مَآ أَمَرَهُمْ وَيَفْعَلُونَ مَا يُؤْمَرُونَ » [ تحريم ، 6 
  ] . اللَّهُمَّ أجرنا من النار ، و ارزقنا الجنّة .\r\nإِذْ تَبَرَّأَ الَّذينَ اتُّبِعُوا مِنَ الَّذينَ اتَّبَعُوا وَ رَأَوُا الْعَذابَ وَ تَقَطَّعَتْ بِهِمُ اْلأَسْبابُ ( 166 )\r\nوَ قالَ الَّذينَ اتَّبَعُوا لَوْ أَنَّ لَنا كَرَّةً فَنَتَبَرَّأَ مِنْهُمْ كَما تَبَرَّءُوا مِنّا كَذلِكَ يُريهِمُ اللّهُ أَعْمالَهُمْ حَسَراتٍ عَلَيْهِمْ وَ ما هُمْ بِخارِجينَ مِنَ النّارِ ( 167 )\r\n\r\nحسرت از تقليد در قيامت\r\nلغت و اعراب :\r\nاذ تبرّأ بدل است از اذ يرون در آيهء قبل ، يا متعلّق به « اذكُر » مقدّر . تقطّع : منقطع و بريده شد . بهم يعنى عنهم . لو أنّ لنا ، لو براى تمنّى است به معناى ليت به قرينهء فاء نتيجه . حسرت : ناراحتى شديد باطنى توأم با اندوه .\r\nتفسير :\r\n« إِذْ تَبَرَّأَ الَّذِينَ اتُّبِعُواْ مِنَ الَّذِينَ اتَّبَعُواْ وَ رَأَوُاْ الْعَذَابَ »\r\nيعنى : روزى كه گنهكاران ستمگر عذاب را خواهند ديد هنگامى است و در صحنهء هولناكى است كه متبوعان فاسد و به‌ناحقّ بشرى در طول تاريخ دنيا مانند حاكمان جائر و عالمان فاجر و\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nپيشوايان گمراه ، از پيروان خود تبرّى كنند و بيزارى جويند ، و متبوعان و تابعان همگى ، عذاب خدا و حالات قيامت و آتش جهنم را به چشم ببينند و به علم اليقين بدانند .\r\n« وَ تَقَطَّعَتْ بِهِمُ الْأَسْبَابُ »\r\nيعنى : و هرگونه رابطه و پيوند غير الهى ميانشان از خويشى و رفاقت گرم دنيوى و هم قبيلگى و هم پيمانى و همكيشى و هم مسلكى از آنان بريده گردد .\r\n« وَ قَالَ الَّذِينَ اتَّبَعُواْ لَوْ أَنَّ لَنَا كَرَّةً »\r\nيعنى : و كسانى كه در دنيا تابع بودند و پيروى از باطل و غير حق مىكردند با خود و با يكديگر مىگويند : اى كاش براى ما بازگشتى به دنيا بود و همان صحنه‌هاى گذشتهء دنيا تجديد مىشد .\r\n« فَنَتَبَرَّأَ مِنْهُمْ كَمَا تَبَرَّءُواْ مِنَّا »\r\nيعنى : تا ما نيز همان گونه كه آنها امروز از ما بيزارى جستند از آنها بيزارى مىجستيم .\r\n« كَذَ لِكَ يُرِيهِمُ اللَّهُ أَعْملَهُمْ حَسَرَ تٍ عَلَيْهِمْ وَ مَا هُم بِخرِجِينَ مِنَ النَّارِ »\r\nيعنى : اين‌گونه خداوند اعمالشان را - يعنى اعمال تابعان و متبوعان را - سراپا حسرت‌هاى درونى بر خودشان ، به آنان نشان خواهد داد و آنها هرگز از آتش بيرون آمدنى نيستند . و مراد از « اعمالهم » عمل‌هاى تابعان است از اعتقاد و محبت و طاعت طاغيان و فاجران ، و عمل‌هاى متبوعان است ، مانند اعمال رياست بر متبوعان و انتفاع جاهى و مالى و اضلال آنها .\r\nيا أَيُّهَا النّاسُ كُلُوا مِمّا فِي اْلأَرْضِ حَلالًا طَيِّبًا وَ لا تَتَّبِعُوا خُطُواتِ الشَّيْطانِ إِنَّهُ لَكُمْ عَدُوٌّ مُبينٌ ( 168 )\r\nإِنَّما يَأْمُرُكُمْ بِالسُّوءِ وَ الْفَحْشاءِ وَ أَنْ تَقُولُوا عَلَى اللّهِ ما لا تَعْلَمُونَ ( 169 )\r\nلغت :\r\nأكل : خوردن و مطلق تصرف در شىء . طابَ الطعامُ - از باب ضَرَب - : لذت‌بخش و حلال و نيكو شد .\r\nخطوات : جمع خطوة - به ضم و فتح - : گام برداشتن ، و مقدار مساحت ما بين دو قدم . سوء : كار زشت ، و فحشاء : زشت‌تر ، كه گويى زشتىاش از حد گذشته است .\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nتفسير :\r\n\r\nحلال و طيب آرى ، گام هاى شيطان نه\r\n« يأَيُّهَا النَّاسُ كُلُواْ مِمَّا فِى الْأَرْضِ »\r\nخطاب ، متعلّق به تمام مردم است اعم از مرد و زن و مؤمن و كافر و اصناف ديگر انسان‌ها .\r\nيعنى : اى مردم از آنچه در اين زمين است بخوريد و تصرف نماييد . و مراد از « ما فى الأرض » خود زمين است و آنچه در داخل و خارج آن است مانند نباتات و حيوانات و انسان‌ها ، و اجزاى ممتاز آن كه از عنوان زمين بيرون است مثل معادن و سنگ‌هاى قيمتى و آب‌ها و هواهاى محيط آن ، كه آيه همه را دربرمىگيرد . و « اكل » از حيث ماده به معناى خوردن است و كثيرالاستعمال شده در تصرف و برخوردارى ، و از حيث هيئت « كُلُوا » دلالت بر اباحه دارد نه وجوب ، به قرينهء آن كه در مورد احتمال ممنوعيت ، استعمال شده ، زيرا عقلًا جاى توهّم اين هست كه همهء ما فى الأرض ، ملك خداست پس بشر را تصرف در آن نشايد ، خدا فرموده مانعى نيست ، مىتوانيد تصرّف كنيد .\r\n« حَللًا طَيّبًا »\r\nهر دو حال‌اند از « ما » ى موصوله و شرط حكم اباحه است . يعنى : حلّيت تصرف در آنچه در زمين است اوّلًا مشروط است به آن كه حلال باشد ، پس تصرّف در حرام حلّيت ندارد . ثانياً پاكيزه باشد ، پس تصرف در ناپاك يعنى خبيث ، حلال نيست . و اين قيد غالباً در خوراكى و نحو آن است .\r\nو بنابراين ، شىء حرام يعنى آنچه بر طبق شريعت هر عصرى مورد نهى است . و امور محرّم در اسلام زياد است ، لكن ممكن است همهء محرّمات شرع در تحت عناوين زير در آيد هرچند حصر حاصر نيست : « كلّ مغصوب حرام ، كلّ مسكر حرام ، كلّ مضرّ حرام ، كلّ نجس حرام ، كلّ خبيث حرام ، و كلّ ما ورد بحرمته نصٌّ خاصّ حرام » . و ممكن است مراد از اكل ، خصوصِ خوردن و آيه در مورد بيان خوراكىها باشد .\r\n« وَ لَاتَتَّبِعُوا خُطُوَ تِ الشَّيْطنِ إِنَّهُ لَكُمْ عَدُوٌّ مُبِينٌ »\r\nيعنى : و هرگز از گام‌هاى شيطان پيروى مكنيد - يعنى تابع گفتار و وسوسهء او نشويد - زيرا او هر چه بگويد باطل و ضدّ كلام خدا و پيامبران و كتاب‌هاى آسمانى است و حقيقت اين است كه او براى شما دشمنى آشكار است . يعنى در نزد عاقلان و عالمان بابصيرت و مؤمنان صالح دشمن است هر چند در نزد مطيعانش دوست و همفكر و راهنما و سرپرست جلوه كند .\r\n« إِنَّمَا يَأْمُرُكُم بِالسُّوءِ وَ الْفَحْشَآءِ وَ أَن تَقُولُواْ عَلَى اللَّهِ مَا لَاتَعْلَمُونَ »\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nيعنى : جز اين نيست كه شيطان شما را به هر كار ناروا و هر كار زشت بىحد فرمان مىدهد ، يعنى به هر گناه صغيره و كبيره و گناه بدون كيفر دنيوى و با كيفر دنيوى ، يعنى حدّ و تعزير ؛ و دستور مىدهد كه چيزى را كه بدان علم نداريد به خدا نسبت دهيد ؛ خواه در اصول دين نظير گفتار مشركان دربارهء بت‌ها و فرشتگان ، و سخن اهل كتاب دربارهء عُزَير و مسيح و عالم آخرت ، و يا در فروع احكام نظير قوانين مذاهب باطله و هر نوع بدعتى كه هر كس در دين احداث كند . و امّا احكام افتايى فقهاى دينى در رسائل عمليه در مواردى كه علم به تطابق آنها با واقع ندارند مشمول آيه نيست ، زيرا آنها نسبت به حكم واقعى فتوا نمىدهند و نسبت به حكم ظاهرى هم علم و يقين دارند و جزء « ما لا يعلمون » نيست . و موارد قطع خطايى هم مستثنى است .\r\nوَ إِذا قيلَ لَهُمُ اتَّبِعُوا ما أَنْزَلَ اللّهُ قالُوا بَلْ نَتَّبِعُ ما أَلْفَيْنا عَلَيْهِ آباءَنا أَ وَ لَوْ كانَ آباؤُهُمْ لا يَعْقِلُونَ شَيْئًا وَ لا يَهْتَدُونَ ( 170 )\r\nوَ مَثَلُ الَّذينَ كَفَرُوا كَمَثَلِ الَّذي يَنْعِقُ بِما لا يَسْمَعُ إِلّا دُعاءً وَ نِداءً صُمٌّ بُكْمٌ عُمْيٌ فَهُمْ لا يَعْقِلُونَ ( 171 )\r\nلغت و اعراب :\r\nالفَى الشىءَ : يافت آن را . أو لو كان ، همزه براى استفهام و تعجب است كه به جهت صدارت بر واو عاطفه مقدّم شده ، و جواب لو مقدّر است ، يعنى « لا تَّبعوهم ؟ » مثل الذين كفروا به تقدير « مثل داعى الذين كفروا » يا « مثل الذين كفروا فى دعوتهم الأصنام » . نَعَقَ الراعى بغنمه - از باب ضَرَب و مَنَع - :\r\nچوپان بر گوسفندانش بانگ زد . صمّ : جمع أصمّ ، كر . بكم : جمع ابكم ، لال . عُمْى : جمع اعمى ، كور .\r\nتفسير :\r\n« وَ إِذَا قِيلَ لَهُمُ اتَّبِعُواْ مَآ أَنزَلَ اللَّهُ قَالُوا بَلْ نَتَّبِعُ مَآ أَلْفَيْنَا عَلَيْهِ ءَابَآءَنَآ »\r\nيعنى : و چون به كفّار و مشركان گفته شود : بياييد از آنچه خداوند بر پيامبران و بندگانش فروفرستاده از دين و شريعت و كتاب آسمانى پيروى كنيد ، بپذيريد و به كار بنديد ، مىگويند : ما از آنچه پدرانمان را بر آن يافته‌ايم پيروى مىكنيم ؛ مشركان از پرستش بت و فرشته و ستاره و آداب و رسوم جاهليت ، و اهل كتاب از عقايد محرَّف تورات و انجيل و احكام منسوخ آنها .\r\n\r\n","description":"","footnote":"","page_name":" 180 ","page_number":180},
  {"content":"\r\n\r\n« أَوَ لَوْ كَانَ ءَابَآؤُهُمْ لَايَعْقِلُونَ شَيْئاً وَ لَايَهْتَدُونَ »\r\n\r\nكورى ، و كرى و نافهمى كافران\r\nاين كلامِ استفهامى ، سوق شده براى جواب و اظهار تعجب و انكار از كسانى كه روش تقليد را انتخاب كرده‌اند . يعنى آيا از پدرانشان پيروى مىكنند اگرچه پدرانشان هيچ تعقّل و دركى هم دربارهء شرع الهى و عقايد و رفتار فردى و اجتماعى آن نداشته و به هيچ راه مستقيمى هدايت نشده باشند ؟ !\r\n« وَ مَثَلُ الَّذِينَ كَفَرُواْ كَمَثَلِ الَّذِى يَنْعِقُ بِمَا لَايَسْمَعُ إِلَّا دُعَآءً وَ نِدَآءً »\r\nيعنى : و مَثَل دعوت كنندهء مشركان و كافران براى پند و اندرز و عرضهء دين و كتاب به آنان ، مثل كسى است كه به حيوانى بانگ مىزند و با بانگ مطالبى به او مىگويد نظير بخور ، بياشام ، برو ، بايست ، كه او چيزى جز صدا و ندا نمىشنود . يعنى جز اصل بانگ را درك نمىكند و اگر بر طبق عادت ، حركت يا توقفى را از بانگ درك كند مضامين كلام را نمىفهمد . غرض آن كه دعوت كفار به توحيد و حقايق دينى و القاى معارف حقّه به آنان اين‌چنين است ، ظواهر كلام را درك مىكنند ولى معانى در دل سنگ و آهنين آنها اثر نمىكند و مورد تأمل و دقت قرار نمىگيرد .\r\n« صُمٌّ بُكْمٌ عُمْىٌ فَهُمْ لَايَعْقِلُونَ »\r\nيعنى : آن كافران در برابر دعوت‌هاى الهى و ابلاغ پيامبران همه كرند كه دعوت‌ها را نمىشنوند و ناشنيده مىگيرند ، و همه لالند كه زبان به اقرار و اعتراف نمىگشايند ، و همه كورند كه آثار روشن توحيد را در آفاق و انفس نمىبينند ، از اين‌رو خرد را به كار نمىبرند .\r\nيا أَيُّهَا الَّذينَ آمَنُوا كُلُوا مِنْ طَيِّباتِ ما رَزَقْناكُمْ وَ اشْكُرُوا لِلّهِ إِنْ كُنْتُمْ إِيّاهُ تَعْبُدُونَ ( 172 )\r\nإِنَّما حَرَّمَ عَلَيْكُمُ الْمَيْتَةَ وَ الدَّمَ وَ لَحْمَ الْخِنْزيرِ وَ ما أُهِلَّ بِهِ لِغَيْرِ اللّهِ فَمَنِ اضْطُرَّ غَيْرَ باغٍ وَ لا عادٍ فَلا إِثْمَ عَلَيْهِ إِنَّ اللّهَ غَفُورٌ رَحيمٌ ( 173 )\r\nلغت و اعراب :\r\nاضافهء طيّبات به موصول ، اضافهء صفت به موصوف است ، يعنى « كلوا ممّا رزقناكم من الطيّبات » . هلّ الهلالُ و أهلّ : ماه ظاهر شد و أهلّ القوم بالشىء : بانگ بر آوردند براى آن . اضطرّ زيد : زيد ناچار شد .\r\nباغى : طالب و جوينده . عادى : متجاوز از حدّ .\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nتفسير :\r\n\r\nحليت حرام‌ها در اضطرار\r\n« يأَيُّهَا الَّذِينَ ءَامَنُوا كُلُوا مِن طَيّبتِ مَا رَزَقْنكُمْ »\r\nاين آيه با آيهء 168 از نظر محتوا و مفاد ، قريب المضمون است ، با اين فرق كه در آن‌جا مخاطب عام است ( همهء مردم‌اند ) و در اين‌جا خاص ( خصوص مؤمنان ) ، و مقيد شدن اباحهء عامّهء تصرفات به حلّيت و طيّب بودن در آن آيه به نحو تقييد است و در اين آيه به نحو توصيف ؛ و پس از حكم به اباحه در آن‌جا نهى از پيروى شيطان است و در اين‌جا امر به شكرگزارى . پس در اين آيه ، احترام خاصى براى مؤمنان مراعات شده است . مىفرمايد : اى كسانى كه ايمان آورده‌ايد ، از روزىهاى پاكيزه‌اى كه به شما داده‌ايم بخوريد ، يعنى تصرف كنيد . مراد ، همهء نعمت‌هايى است كه در روى زمين براى بشر در تمام شئون زندگى او فراهم شده ، چنان كه در آيهء پيشين ( آيهء 168 ) اشاره شده است .\r\n« وَ اشْكُرُواْ لِلَّهِ إِن كُنتُمْ إِيَّاهُ تَعْبُدُونَ »\r\nامر به شكر در اين‌جا ارشادى است ، و شرطيت عبادت براى شكر به عنوان تأييد و تشويق است ، يعنى : خدا را شكر گزاريد اگر واقعاً فقط او را مىپرستيد .\r\n« إِنَّمَا حَرَّمَ عَلَيْكُمُ الْمَيْتَةَ وَ الدَّمَ وَ لَحْمَ الْخِنزِيرِ وَ مَآ أُهِلَّ بِهِ لِغَيْرِ اللَّهِ »\r\nيعنى جز اين نيست كه خداوند چند چيز را بر شما حرام كرده است :\r\n1 . مردار ، يعنى هر حيوانى كه بدون تذكيهء شرعى مرده باشد .\r\n2 . خون ، خونى كه از رگ‌هاى حيوان بريزد چه هنگام كشتن يا غير آن .\r\n3 . گوشت خوك ، كه از حيوانات نجس‌العين است .\r\n4 . هر حيوانى كه در وقت تذكيه نام غير خدا بر آن برده شده باشد .\r\nو مراد از « تذكيه » اعمّ است از بريدن سر حيوان ، نحر كردن آن و صيد نمودن آن . و مراد از ذكر نام غير خدا اعمّ است از اين‌كه به اسم بت‌هاى اهل شرك كشته شود مانند لات و عزّى و هُبَل ، يا به اسم فرشتگان يا برخى از ستارگان ، يا به اسم عُزَير يا مسيح ، يا به نام ساير مقدّسات . و در اين‌جا از ميته‌اى كه به‌واسطهء ترك نام خدا ميته شده هرچند نام چيز ديگرى بر آن برده نشده اسمى نيامده و اكتفا شده به آنچه در آيهء 121 انعام آمده است .\r\n« فَمَنِ اضْطُرَّ غَيْرَ بَاغٍ وَ لَاعَادٍ فَلَآ إِثْمَ عَلَيْهِ »\r\nيعنى : پس اگر كسى مضطر و ناچار شود از خوردن يكى از محرَّمات ياد شده ، بر او گناهى در\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nخوردن آن نيست ، در صورتى كه « باغى » نباشد ، يعنى در حال قيام عليه حكومت عدل وقت نباشد ، و « عادى » هم نباشد ، يعنى بيش از حدّ ضرورت نخورد . پس اگر در حال خروج بر امام عدل و يا بيش از مقدار ضرورت بخورد حرمت آن باقى است هر چند مضطر باشد . و لازمِ مطلب اين است كه اگر باغى بخورد به حكم آيه عقاب دارد و اگر نخورد و بميرد نيز عقاب دارد كه حفظ نفس نكرده است . لكن عقلًا يكى از دو حكم از فعليت مىافتد و تابع اهمّ است و عقاب ديگرى نيز به لحاظ تكليف پيش از سقوط براى او هست .\r\n« إِنَّ اللَّهَ غَفُورٌ رَّحِيمٌ »\r\nيعنى : بىترديد خداوند بسيار آمرزنده و مهربان است .\r\nخداوند حكم حرمت رابراى مضطر به حال اضطرار تعميم نمىدهد و مىبخشد هر چند مىتوانست تعميم دهد ، زيرا او سخت آمرزنده و مهربان است . و به عبارت ديگر ، حلال شدن محرمات اوليه در حال اضطرار و اقتضاى عناوين ثانويه مفسدهء ذاتى عمل را كه ملاك حرمت است برنمىدارد ، بلكه بر طرف شدن حكم آن ، معلول غفران و رحمت حق است .\r\nبدان كه هر حيوانى كه به نام غير خدا سربريده يا نحر گردد ميته است ، پس مجموع محرّمات مذكور در اين آيه سه قسم است : ميته ، خون و خوك . و بنابراين ذكر « ما اهلّ به لغير اللَّه » مستقلًا براى اهميت و شدّت حرمت آن است كه مصاديق آن در اين عصر از حدّ و حصر بيرون است .\r\nإِنَّ الَّذينَ يَكْتُمُونَ ما أَنْزَلَ اللّهُ مِنَ الْكِتابِ وَ يَشْتَرُونَ بِهِ ثَمَنًا قَليلًا أُولئِكَ ما يَأْكُلُونَ في بُطُونِهِمْ إِلَّا النّارَ وَ لا يُكَلِّمُهُمُ اللّهُ يَوْمَ الْقِيامَةِ وَ لا يُزَكِّيهِمْ وَ لَهُمْ عَذابٌ أَليمٌ ( 174 )\r\nأُولئِكَ الَّذينَ اشْتَرَوُا الضَّلالَةَ بِالْهُدى وَ الْعَذابَ بِالْمَغْفِرَةِ فَما أَصْبَرَهُمْ عَلَى النّارِ ( 175 )\r\nذلِكَ بِأَنَّ اللّهَ نَزَّلَ الْكِتابَ بِالْحَقِ وَ إِنَّ الَّذينَ اخْتَلَفُوا فِي الْكِتابِ لَفي شِقاقٍ بَعيدٍ ( 176 )\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nلغت و اعراب :\r\nمن الكتاب بيانِ ما أنزل اللَّه يا حال از آن است و ضمير به راجع به كتمان يا مكتوم است . أكل فى بطنه أى ملأ بطنه ، يعنى به پُرى شكم خورد .\r\nتفسير :\r\n« إِنَّ الَّذِينَ يَكْتُمُونَ مَآ أَنزَلَ اللَّهُ مِنَ الْكِتبِ »\r\nآيه دربارهء علماى يهود و نصارا است راجع به آن كه پيوسته اجزاى تورات و انجيل را از ملت خود و عوام يهود و نصارا پنهان مىكردند . مىفرمايد : بىترديد كسانى كه آنچه را خداوند از كتاب آسمانى نازل كرده كتمان مىكنند - مراد ، آيات و جملاتى از آن دو كتاب است كه دربارهء پيامبر اسلام و نبوت و اوصاف كمال او و كتاب آسمانى و دين و غزوات و پيروزىهاى او نازل شده ؛ و مراد از كتمان ، حذف يا تحريف يا تأويل يا ترك بيان و خواندن آن براى مردم است - .\r\n« وَ يَشْتَرُونَ بِهِ ثَمَناً قَلِيلًا »\r\nو بدين سبب بهايى اندك از دنيا به‌دست مىآورند ؛ يعنى از رياست چند روزه و منافع مادى و جاهى آن برخوردار مىشوند ؛\r\n« أُوْلئِكَ مَا يَأْكُلُونَ فِى بُطُونِهِمْ إِلَّا النَّارَ »\r\nيعنى : آنان در دنيا و آخرت جز آتش به پُرىِ شكم خويش نمىخورند . اما خوردن آتش در دنيا از اين روست كه اين خوردن دنيوى سبب آن خوردن اخروى است و مسبّب را نحوى از وجود در سبب است و از اين رو اطلاق اسم مسبّب بر سبب جايز است ، و اما در آخرت از اين روست كه آن خوردن تبلور خارجى و تجسم عينى اين خوردن است .\r\n« وَ لَايُكَلّمُهُمُ اللَّهُ يَوْمَ الْقِيمَةِ وَ لَايُزَكّيهِمْ وَ لَهُمْ عَذَابٌ أَلِيمٌ »\r\nيعنى : و خداوند در روز قيامت هرگز با آنها سخن نخواهد گفت - يعنى مشمول غضب و بىاعتنايى خدا خواهند بود - و هرگز آنها را از پليدى گناهان فكرى و عملى ، به وسيلهء شفاعت و رحمت و عفو خود پاك نخواهد كرد و آنها را عذابى دردناك است ؛ نعوذ باللَّه منه .\r\n« أُوْلئِكَ الَّذِينَ اشْتَرَوُاْ الضَّللَةَ بِالْهُدَى وَ الْعَذَابَ بِالْمَغْفِرَةِ »\r\nگمراهى و هدايت مربوط به دنيا ، و عذاب و مغفرت مربوط به آخرت است . يعنى : آنها كسانى هستند كه در دنيا گمراهى را به هدايت خريدند ؛ يعنى در دنيا گمراهى خود و پيروان خود را در دين\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nو عمل ، از آغاز معارضه با قرآن تا آن روز كه در دنيا نسلى از يهود و نصارا خواهد بود ، به بهاى از دست دادن دين مبين اسلام و اصول و فروع آن خريدند ، و در آخرت شقاوت دائمى و عذاب ابدى جهنم را به بهاى از دست دادن آمرزش الهى و بهشت ابدى خريدند .\r\n« فَمَآ أَصْبَرَهُمْ عَلَى النَّارِ »\r\nيعنى : پس چقدر صبور و شكيبايند آنها بر آتش ! استعمال فعل تعجب از خداوند حكايت از عظمت خسران و زيان آنها و طول مكثشان در آتش عالم ابديت دارد .\r\n« ذَ لِكَ بِأَنَّ اللَّهَ نَزَّلَ الْكِتبَ بِالْحَقّ »\r\nيعنى : آن عذاب اخروى براى كتمان كنندگان آيات تورات و انجيل به خاطر اين است كه خداوند ، كتاب را به حق نازل كرده ؛ يعنى همهء كتاب‌هاى آسمانى را كه از آن جمله تورات و انجيل و قرآن است به صدق و درستى و غرضى برتر و هدفى و الا و عقلانى و در خور پذيرش و اعتقاد و عمل براى بشر فرو فرستاده ؛\r\n« وَ إِنَّ الَّذِينَ اخْتَلَفُواْ فِى الْكِتبِ لَفِى شِقَاقٍ بَعِيدٍ »\r\nالف لام « الكتاب » يا جنس است و اشاره به مطلق كتاب آسمانى ، يا عهد حضورى است و اشاره به قرآن . يعنى : و بدون ترديد كسانى كه در كتاب آسمانى با آن قداست ذات و اصالت و عظمت هدف اختلاف مىكنند - برخى را مىپذيرند و برخى را رد مىكنند ، يا از آن كه پذيرفته‌اند آياتى را مىپذيرند و آياتى را رد مىكنند ، مانند ردّ آيات تورات و انجيل مربوط به پيامبر اسلام و دين او ، و ردّ آيات قرآن مخالف با شرك و رسوم جاهلى و نفى تثليث و غيره - حتماً آنها در مخالفت و دشمنى دور و درازى از حق‌اند .\r\nلَيْسَ الْبِرَّ أَنْ تُوَلُّوا وُجُوهَكُمْ قِبَلَ الْمَشْرِقِ وَ الْمَغْرِبِ وَ لكِنَّ الْبِرَّ مَنْ آمَنَ بِاللّهِ وَ الْيَوْمِ اْلآخِرِ وَ الْمَلائِكَةِ وَ الْكِتابِ وَ النَّبِيِّينَ وَ آتَى الْمالَ عَلى حُبِّهِ ذَوِي الْقُرْبى وَ الْيَتامى وَ الْمَساكينَ وَ ابْنَ السَّبيلِ وَ السّائِلينَ وَ فِي الرِّقابِ وَ أَقامَ الصَّلاةَ وَ آتَى الزَّكاةَ وَ الْمُوفُونَ بِعَهْدِهِمْ إِذا عاهَدُوا وَ الصّابِرينَ فِي الْبَأْساءِ وَ الضَّرّاءِ وَ حينَ الْبَأْسِ أُولئِكَ الَّذينَ صَدَقُوا وَ أُولئِكَ هُمُ الْمُتَّقُونَ ( 177 )\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nلغت و اعراب :\r\n\r\nمعيار هاى نيكوكارى\r\nبِرّ : هر عمل نيك و شايسته ، و بَرّ - به فتح - فاعل آن است يعنى نيكىكننده . قِبَل : جهت و سوى . لكنّ البرّ من آمن ، به تقدير « لكنّ البرّ برُّ من آمن » . على حبّه يعنى « على حبّ المال » يا « على حبّ اللَّه » .\r\nرقاب : جمع رقَبَه به معناى عبد و برده . بأساء مصدر است به معناى شدت و ناراحتى در غير بدن مانند ناامنى و فقر . ضرّاء : تضرّر و آسيب ديدن در بدن مانند مرض و جراحت . بأس : شدت و جنگ .\r\n\r\nاصول و اركان عقايد در شرع اسلام\r\nتفسير :\r\n« لَيْسَ الْبِرَّ أَن تُوَلُّواْ وُجُوهَكُمْ قِبَلَ الْمَشْرِقِ وَ الْمَغْرِبِ »\r\nپس از تغيير قبله از بيت‌المقدس به‌سوى كعبه ، گفتگو و محاجّه و اعتراضاتى از يهود و نصارا صاحبان دو قبلهء مشرق و مغرب زياد شد و هر يك از دو ملت مدعى شد كه قبلهء حق و نيكو و مطابق واقع قبلهء اوست . خدا در اين‌باره فرمود : اين‌كه صورتتان را به‌سوى مشرق يا به‌سوى مغرب كنيد برّ و عمل نيك - يعنى برّ مهم و در خور نزاع و محاجّه - نيست . نصارا مىگويند بايد در نماز و غير آن صورت به‌سوى شرق عالم كرد ، زيرا مريم در جستجوى حاجت خود بدان سوى رفت تا عيسى را آورد « إِذِ انتَبَذَتْ مِنْ أَهْلِهَا مَكَاناً شَرْقِيّاً » [ مريم ، 16 
  ] و يهودان مىگويند بايد روى به‌سوى مغرب نمود ، زيرا موسى در جستجوى كتاب آسمانى بدان سوى رفت تا تورات را آورد « وَمَا كُنتَ بِجَانِبِ الْغَرْبِىِّ إِذْ قَضَيْنَا إِلَى مُوسَى الْأَمْرَ » [ قصص ، 44 
  ] . و ممكن است مراد آيه اين باشد كه رو كردن به شرق و غرب پس از نسخ هر دو حكم برّ نيست ، زيرا حكم منسوخ ، باطل است و عمل بر طبق آن بدعت است .\r\n« وَ لكِنَّ الْبِرَّ مَنْ ءَامَنَ بِاللَّهِ وَ الْيَوْمِ الْأَخِرِ وَ الْمَلئِكَةِ وَ الْكِتبِ وَ النَّبِيّينَ »\r\nيعنى : و ليكن برّ واقعى و نيكى كامل و در خور بحث و محاجّه عمل كسى است كه به خدا و روز واپسين و فرشتگان و كتاب آسمانى و پيامبران ايمان آورد ،\r\n« وَ ءَاتَى الْمَالَ عَلَى حُبّهِ ذَوِى الْقُرْبَى وَ الْيَتمَى وَ الْمَسكِينَ وَ ابْنَ السَّبِيلِ وَ السَّآئِلِينَ وَ فِى الرّقَابِ وَ أَقَامَ الصَّلَوةَ وَ ءَاتَى الزَّكَوةَ »\r\nيعنى : و نيز برّ عمل كسى است كه از مال خود با اين‌كه آن را دوست دارد يا براى اين‌كه خدا را دوست دارد به خويشان و يتيمان و فقرا و وامانده در راه و حاجت‌طلبان و در راه آزادى بردگان بذل كند ، و نماز را بر پا دارد و زكات بدهد ،\r\n\r\n","description":"","footnote":"","page_name":" 186 ","page_number":186},
  {"content":"\r\n\r\n« وَ الْمُوفُونَ بِعَهْدِهِمْ إِذَا عهَدُواْ »\r\nو نيز برّ و عمل نيك ، عمل وفا كنندگان به عهدشان است آن‌گاه كه پيمان بستند ،\r\n« وَ الصبِرِينَ فِى الْبَأْسَآءِ وَ الضَّرَّآءِ وَ حِينَ الْبَأْسِ »\r\nيعنى : و ستايش بر صابران و شكيبايان در سختىهاى مالى ، و در حال مرض و ضررهاى جسمى و در هنگام جنگ . مقتضاى سوق عبارت ، اين است كه اين كلمه « صابرون » به ضم باشد و معطوف به « الموفون » لكن عدول به نصب به تقدير « أمدح » شده براى بيان فضيلت صفت صبر .\r\nحاصل مضمون آيهء شريفه اين است كه عمل نيك در خور اهميت و تحسين ، سه نوع است :\r\nعمل ذهنى و فكرى كه ايمان است ، عمل بدنى كه كارهاى خارجى است و اوصاف روانى كه اخلاق و ملكات است . و مراد از ايمان ، اعتقاد به پنج چيز است كه اول آنها اعتقاد به مبدأ و آخرشان اعتقاد به معاد ، و سه امر وسط ، اعتقاد به فرشتگان و كتاب‌هاى آسمانى و پيامبران است كه غالباً در آيات قرآنى در تقدير گرفته مىشود .\r\nو از عمل بدنى ، سه كار در اين آيه آمده است : 1 - دادن مال به شش طايفه : خويشان ، يتيمان ، فقيران ، واماندگان در راه ، حاجت‌طلبان و آزادى بردگان . 2 - برپا داشتن نماز . 3 - دادن زكات .\r\nو از اخلاق نيز دو قسم از ملكات نفسانى ذكر شده : ملكهء وفاى به پيمان ، و ملكهء صبر به ويژه در سه مورد ضررهاى مالى ، آسيب‌هاى جسمى و حال جنگ .\r\n« أُوْلئِكَ الَّذِينَ صَدَقُواْ وَ أُوْلئِكَ هُمُ الْمُتَّقُونَ »\r\nيعنى : اين انسان‌هاى و الا و برترند كه در مرحلهء فكر و عمل و اخلاق عملًا راست گفتند و آنها هستند كه پرهيزگارند .\r\nمعلوم باد كه در اين آيه از امور اعتقادى چيزى فروگذار نشده و همهء آنچه يك انسان مؤمن بايد معتقد شود از اصول دين و مذهب و غيره ذكر شده است ، زيرا صفات خداوند كه از آن جمله عدل است مندرج در ايمان به اللَّه است يعنى ذات واجب‌الوجودى كه جامع همهء كمالات و عارى از همهء عيوب است ، و اعتقاد به امامت در اعتقاد به نبيّين مندرج است ، زيرا امامان دوام امامت پيامبران‌اند . بلكه بهتر آن است كه بگوييم در شرع اسلام ، اصول عقايد و اركان آنچه بايد بدان اذعان نمود ، اعتقاد به پنج اصل زير است :\r\n1 . اللَّه ، يعنى خداى يكتاى واجب‌الوجود جامع همهء كمالات ذات و صفات و افعال ؛\r\n\r\n","description":"","footnote":"","page_name":" 187 ","page_number":187},
  {"content":"\r\n\r\n2 . فرشتگان ، يعنى متصديان امور عالم تكوين از نظر حفظ و تصرفات در دنيا و آخرت به اراده‌اى كه عين ارادهء اللَّه است ، پس آنها مظهر جلال و جمال حق در دو جهان‌اند و شناخت خدا بدون آنها ناقص است ؛\r\n3 . كتاب‌هاى آسمانى كه برنامهء تكامل چند بُعدى بشرى است از به دو ورود آنها در صحنهء وجود تا انقراض نسلشان ، و پايهء بنيادين هدف از خلقت بشر و جهان است ؛\r\n4 . پيامبران كه وسايط وصول فيض ربّانى در تكوين و تشريع به سلسلهء بشر و مربيان حقيقى اين موجود كريم‌الوجودند ؛\r\n5 . روز واپسين كه روز عظيم حضور من سوى اللَّه در محضر « اللَّه » ، و روز بىسابقه در امتداد ازليت و بىلاحقه در طول ابديت ، و يگانه روز تاريخى در دوام الوهيت حضرت حق ، و روز ظهور همهء حقايق و اسرار پنهان جهان آفرينش براى همهء ذوىالعقول آن جهان ، و روز مجازات همهء صالحان به نعم ابدى غيرقابل تعريف ، و طالحان و طاغيان به عذاب ابدى غير قابل توصيف است و هيچ كس را غير خداى عليم توان توصيف تامّ اين روز نيست . نعوذ باللَّه من شرّه .\r\nيا أَيُّهَا الَّذينَ آمَنُوا كُتِبَ عَلَيْكُمُ الْقِصاصُ فِي الْقَتْلى الْحُرُّ بِالْحُرِّ وَ الْعَبْدُ بِالْعَبْدِ وَ اْلأُنْثى بِاْلأُنْثى فَمَنْ عُفِيَ لَهُ مِنْ أَخيهِ شَيْءٌ فَاتِّباعٌ بِالْمَعْرُوفِ وَ أَداءٌ إِلَيْهِ بِإِحْسانٍ ذلِكَ تَخْفيفٌ مِنْ رَبِّكُمْ وَ رَحْمَةٌ فَمَنِ اعْتَدى بَعْدَ ذلِكَ فَلَهُ عَذابٌ أَليمٌ ( 178 )\r\nوَ لَكُمْ فِي الْقِصاصِ حَياةٌ يا أُولِي اْلأَلْبابِ لَعَلَّكُمْ تَتَّقُونَ ( 179 )\r\nلغت و اعراب :\r\nكُتِب : نوشته و مقرر شد . قصاص : مصدر « قاصّ أثره » يعنى دنبال او رفت ؛ جنايتى را به مكافات جنايتى انجام داد . قتلى : جمع قتيل به معناى مقتول . الحرّ بالحرّ مبتدا و خبر است به تقدير « الحرّ يُقتَل أو يُقتصُّ منه بالحرّ » . فمن عُفِى مراد از موصول ، قاتل است . فاتّباع خبر مبتداى محذوف است يعنى فالأمر يا فالواجب اتّباع ، و ضماير له و أخيه راجع به موصول ، و اليه راجع است به أخيه و الف لامِ القصاص جنس است .\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nتفسير :\r\n\r\nحكم قصاص و فلسفهء آن\r\n« يأَيُّهَا الَّذِينَ ءَامَنُواْ كُتِبَ عَلَيْكُمُ الْقِصَاصُ فِى الْقَتْلَى »\r\nمخاطب در اين آيه مؤمنان اند و حكم اين آيه مخصوص آنهاست و كفار اين حكم را نسبت به مؤمنان ندارند . و مراد از مؤمنانِ مخاطب « قاتلان » اند و ممكن است حكّام و اولياى امور مسلمين باشند ، و معناى آيه اين است : اى كسانى كه ايمان آورده‌ايد و مسلمانى را عمداً و به‌ناحق كشته‌ايد ، بر شما دربارهء كشته شدگانتان قصاص و مجازاتِ به مثل مقرر شده است ، يعنى ولىّ دم مقتول مىتواند شما را به عنوان مجازات بكشد ، پس بايد خود را تسليم اين حكم الهى كنيد . و يا آن كه مراد اين است : اى حاكمان ملّت و اى اولياى امور ، دربارهء كشته‌شدگان به ناحق ملت بر شما حكم قصاص نوشته شده ، يعنى استيفاى خون مقتول پس از درخواست ولىّ امرش مقرر گشته است .\r\n« الْحُرُّ بِالْحُرّ وَ الْعَبْدُ بِالْعَبْدِ وَ الْأُنثَى بِالْأُنثَى »\r\nيعنى : در مقام قصاص ، آزاد در مقابل آزاد ، برده در برابر برده و زن در مقابل زن قصاص مىشوند . عناوين متعلق حكم در اين سه جمله مفهوم مخالف ندارند ، يعنى دلالت ندارند كه مثلًا آزاد در مقابل برده يا زن قصاص نمىشود ، و يا آن كه برده در برابر آزاد يا در برابر زن قصاص نمىشود ، و يا آن كه زن در مقابل آزاد يا برده قصاص ندارد . يعنى كلام نسبت به آن اقسام ، ساكت است و بايد حكم آنها از دليل ديگرى استفاده شود ؛ و از ادلّهء ديگر استفاده شده كه آزاد در مقابل برده قصاص نمىشود ولى در مقابل زن قصاص مىشود به شرط ردّ مازاد ديه ، و هم‌چنين برده در مقابل آزاد و زن قصاص مىشود ، و نيز زن در مقابل آزاد قصاص دارد و در برابر برده قصاص ندارد .\r\nو معلوم باد كه حكم فوق از يك سو خاص و از سوى ديگر عام است . اما خاص است بدان جهت كه حكم قصاص فقط در قتل عمدى است و در قتل خَطَأى يا شبه خَطَأى نيست و حكم قصاص به ديه تنزّل مىيابد . و اما عام است از اين‌جهت كه قصاص انحصار به قتل نفس ندارد ، بلكه در قطع تمام اعضا و در جراحت‌ها فىالجمله و در ازالهء منافع مانند كورى و كرى نيز قصاص ثابت است ، در اين باره به آيهء 45 سورهء مائده نيز مراجعه شود .\r\n« فَمَنْ عُفِىَ لَهُ مِنْ أَخِيهِ شَىْءٌ فَاتّبَاعٌ بِالْمَعْرُوفِ وَ أَدَآءٌ إِلَيْهِ بِإِحْسنٍ »\r\nمراد از « مَنِ » موصوله ، قاتل است و مراد از « اخ » ولىّ دم است كه به منظور ايجاد تعاطف و تراحم عنوان برادر به وى اطلاق شده ، و معناى آيه اين است : پس اگر براى قاتل از طرف برادر\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nدينىاش - يعنى ولىّ دم - چيزى بخشيده شود و مثلًا از قصاص و ديه هر دو بگذرد ، يا تنها از قصاص بگذرد ، يا بعض ديه را عفو كند ، بر هر يك از بخشنده و بخشوده شده است كه از عفو به نيكى پيروى كند ، بخشنده در مطالبهء ديه بد رفتارى نكند و طرف وى در اداى آن مماطله و تأخير ننمايد .\r\n« ذَ لِكَ تَخْفِيفٌ مِّن رَّبّكُمْ وَ رَحْمَةٌ »\r\n« ذلك » اشاره به حكم وضعى مذكور است ؛ يعنى تشريع اين قانون و مخيّرشدن ولىّ دم ميان عفو و قصاص و ديه كلًاّ يا بعضاً ، تخفيفى است براى شما مسلمان‌ها از جانب پروردگارتان و رحمت و تفضلى است در مقابل يهود كه مكلف بودند به قصاص معيّناً ، و نصارا كه موظف بودند به ديه معيّناً .\r\n« فَمَنِ اعْتَدَى بَعْدَ ذَ لِكَ فَلَهُ عَذَابٌ أَلِيمٌ »\r\nيعنى : پس از تشريع و ابلاغ اين قانون ، اگر كسى تعدّى و تجاوز كند او را عذابى دردناك خواهد بود . يعنى مثلًا عفو كننده تعدّى كند و قاتل بخشيده شده را بكشد ، معذّب خواهد بود .\r\n« وَ لَكُمْ فِى الْقِصَاصِ حَيَوةٌ يأُوْلِى الْأَلْببِ »\r\nمخاطب در اين آيه عقلا و دانش‌پژوهان و روانكاوان و جامعه‌شناسان بشرند .\r\nيعنى : براى فرد و مجتمع شما اى صاحبان عقل و خرد در حكم قصاص و پياده كردن آن ، زندگى فردى و اجتماعى و زندگى سالم و گوارا و پر از آرامش است ، زيرا اين حكم يگانه رادع و قوىترين مانع از جرأت افراد بر كشتن يكديگر است ، چرا كه هر فردى آن‌گاه كه انگيزهء كشتن فرد ديگر را پيدا كند طبعاً از ترس قصاص عقب مىكشد ، پس آن فرد را از قتلِ به جَوْر و خود را از قتل به قصاص نجات مىدهد ، پس قصاص كردن و جارى نمودن اين قانون آسمانى ، سبب حيات جامعه است .\r\n« لَعَلَّكُمْ تَتَّقُونَ »\r\nيعنى : اين قانون تشريع شد شايد شما از خونريزى بپرهيزيد و از خداوند پروا كنيد .\r\nبدان كه دربارهء فصاحت الفاظ و بلاغت محتوا و زيبايى تعبير و اختصار كلمات اين آيهء شريفه از نظر ادباى قوم و علماى معانى و بيان ، علاوه بر كمال حكمت حكم و متانت قانون از نظر اهل سنجشِ ملاكات احكام و صاحبان توجه به مصالح اجتماع و از نگاه رشد جامعه و زوال توحّش آنها ، سخنان بسيارى گفته شده است كه ما براى اختصار ذكر نكرديم .\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nكُتِبَ عَلَيْكُمْ إِذا حَضَرَ أَحَدَكُمُ الْمَوْتُ إِنْ تَرَكَ خَيْرًا الْوَصِيَّةُ فَلِلْوالِدَيْنِ وَ اْلأَقْرَبينَ بِالْمَعْرُوفِ حَقًّا عَلَى الْمُتَّقينَ ( 180 )\r\nفَمَنْ بَدَّلَهُ بَعْدَ ما سَمِعَهُ فَإِنَّما إِثْمُهُ عَلَى الَّذينَ يُبَدِّلُونَهُ إِنَّ اللّهَ سَميعٌ عَليمٌ ( 181 )\r\nفَمَنْ خافَ مِنْ مُوصٍ جَنَفًا أَوْ إِثْمًا فَأَصْلَحَ بَيْنَهُمْ فَلا إِثْمَ عَلَيْهِ إِنَّ اللّهَ غَفُورٌ رَحيمٌ ( 182 )\r\nلغت و اعراب :\r\nخير : مال وافر . فانّما اثمه مرجع ضمير ، تبديل است و مرجع سه ضمير ديگر در اين آيه وصيت به معناى ايصاء است . جَنَف : جور و انحراف از حق به باطل .\r\nتفسير :\r\n« كُتِبَ عَلَيْكُمْ إِذَا حَضَرَ أَحَدَكُمُ الْمَوْتُ إِن تَرَكَ خَيْرًا الْوَصِيَّةُ لِلْوَ لِدَيْنِ وَ الْأَقْرَبِينَ بِالْمَعْرُوفِ »\r\nخطاب به همهء مكلّفان است و ظاهر آيه ، وجوب حكم مذكور است ، لكن قرينهء خارجيه دلالت بر استحباب دارد ، و معنى آيه اين است : بر شما مكلّفان نوشته شده ؛ يعنى در لوح محفوظ مقرر شده و اين كتاب از آن حكايت دارد . و ممكن است اين جمله براى انشاء ابتدايى حكم باشد و مراد « كتبتُ عليكم » است يعنى نوشتم و مقرر كردم بر شما ، و حكم اين است : هنگامى كه يكى از شما را مرگ فرا رسد اگر مال قابل توجّهى از خود باقى گذاشت ، براى پدر و مادر و خويشان خود وصيتى به نيكى كند . يعنى سهمى از آن مال را علاوه بر فريضهء اصلى پدر و مادر و سهم‌الارث ساير نزديكان به عنوان استحباب وصيّتى عادلانه و پسنديده و حلال در شرع انجام دهد . يعنى نه وصيت در حال دَين مستغرق ، و نه وصيت به تمام مال ، و نه وصيت به مال حرام ، و نه به بيشتر از يك سوم مال ، و نه به محروم كردن برخى ورّاث ، و نه به مصرف كردن در موارد حرام و نحو اينها .\r\n« حَقًّا عَلَى الْمُتَّقِينَ »\r\nيعنى : اين وصيت ، حقّى است استحبابى بر عهدهء اهل تقوا .\r\n« فَمَن بَدَّلَهُ بَعْدَ مَا سَمِعَهُ فَإِنَّمَآ إِثْمُهُ عَلَى الَّذِينَ يُبَدّلُونَهُ إِنَّ اللَّهَ سَمِيعٌ عَلِيمٌ »\r\nيعنى : پس از تحقّق چنين وصيتى ، هر كس آن را بعد از آن كه شنيد و دانست تبديل نمايد ، يعنى به كلّى عمل نكند يا كمّ و كيف آن را تغيير دهد ، جز اين نيست كه گناه آن بر عهدهء كسانى است كه\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nتبديل مىكنند نه بر وصيت كننده ، در صورتى كه توصيهء او صحيح بوده باشد . يعنى او در قيامت پاداش وصيت عمل شده را مستحق خواهد بود ، زيرا خداوند ، شنوا و داناست .\r\n« فَمَنْ خَافَ مِن مُّوصٍ جَنَفًا أَوْ إِثْمًا فَأَصْلَحَ بَيْنَهُمْ »\r\nاين آيه ، نظير استثنا از آيهء سابق و متعرض مواردى از جواز تبديل است . و مراد از خوف ، بيم مقرون به علم است ، و معنى آيه اين است : پس اگر كسى از وصيت كننده‌اى ترس گرايش به باطل پيدا كرد ؛ يعنى پس از وقوع وصيت و مرگ موصى و حصول اختلاف ميان ورثهء ميّت و موصى لَهُم و موصى اليهم كسى علم پيدا كرد كه موصى هر چند اشتباهاً به‌سوى باطل رفته يا از او توصيهء حرامى سر زده ، پس ميان آنها به وسيلهء تغيير وصيت صلح داد ؛ مثلًا ديد موصى همهء مال را به غير وارث وصيت نموده ، وى آن را تبديل به يك سوم نمود و يا با وجود بدهى مستغرقِ مال ، برخى از آن را به كسى وصيت كرده يا به موارد حرام بخشيده ، وى اموال را از موصى اليهم و موصى لهم يا از موارد حرام گرفت و به طلبكاران يا ورّاث تحويل داد ،\r\n« فَلَآ إِثْمَ عَلَيْهِ إِنَّ اللَّهَ غَفُورٌ رَّحِيمٌ »\r\nيعنى : هيچ گناهى بر او نيست - از مصاديق تبديل‌كنندهء وصيت محسوب نمىشود ، بلكه كارش گاهى واجب است - همانا خداوند ، سخت بخشنده و مهربان است .\r\nيا أَيُّهَا الَّذينَ آمَنُوا كُتِبَ عَلَيْكُمُ الصِّيامُ كَما كُتِبَ عَلَى الَّذينَ مِنْ قَبْلِكُمْ لَعَلَّكُمْ تَتَّقُونَ ( 183 )\r\nأَيّامًا مَعْدُوداتٍ فَمَنْ كانَ مِنْكُمْ مَريضًا أَوْ عَلى سَفَرٍ فَعِدَّةٌ مِنْ أَيّامٍ أُخَرَ وَ عَلَى الَّذينَ يُطيقُونَهُ فِدْيَةٌ طَعامُ مِسْكينٍ فَمَنْ تَطَوَّعَ خَيْرًا فَهُوَ خَيْرٌ لَهُ وَ أَنْ تَصُومُوا خَيْرٌ لَكُمْ إِنْ كُنْتُمْ تَعْلَمُونَ ( 184 )\r\nلغت و اعراب :\r\nكُتِب : نوشته و مقرر شد و مراد از آن در اين آيه وجوب است . صوم و صيام در لغت ، هر دو مصدر است به معنى امساك از شىء ، و در شرع امساك و تحفّظ از امور مخصوصى است از اول روز تا آخر آن\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nبه قصد تقرّب به حق . ايّاماً منصوب است به تقدير « صوموا » . طاقَ الشىء و أطاقه : قادر شد بر آن . فديةٌ طعامُ ، طعام بَدَل از فديه است . تَطَوَّعَ الشىءَ : آن را افزون بر لزوم انجام داد .\r\nتفسير :\r\n« يأَيُّهَا الَّذِينَ ءَامَنُواْ كُتِبَ عَلَيْكُمُ الصّيَامُ كَمَا كُتِبَ عَلَى الَّذِينَ مِن قَبْلِكُمْ »\r\n\r\nحكم روزه و فلسفهء آن\r\nظاهر اين دو آيه و آيهء بعد اين است كه روزه بر همهء ملت‌هاى گذشته از آدم و نخستين گروه از نسل او تا روز نزول اين آيات واجب بوده است ، پس اين عمل از عبادت‌هاى اوليه و از قديم‌ترين نوع پرستش در ميان بشر است و جزء دين الهى است كه ثابت و از لوازم وجود بشرى است نه جزء شرايع كه قابل تغيير است ، و اميرالمؤمنين عليه السلام فرمود : نخستين فردِ « الذين من قبلكم » آدم است . و در برخى از روايات آمده كه روزه تنها بر پيامبران گذشته واجب بوده است . و از اين آيات بر مىآيد كه روزهء امت‌هاى گذشته نيز همين روزهء اسلامى در ماهى معيّن و شرايطى معيّن بوده و تفصيل اين مطلب در روايات است .\r\nو بالجمله خدا مىفرمايد : اى كسانى كه به آخرين شريعت آسمانى - يعنى اسلام - ايمان آورده‌ايد ، بر شما روزه نوشته شده - يعنى نخست در لوح محفوظ و سپس در اين كتاب كريم - همان گونه كه بر كسانى كه پيش از شما بودند نوشته شده بود . پس روزه از احكام اصيل و دعائم دين و از اصول و اركان فروع شريعت است .\r\n« لَعَلَّكُمْ تَتَّقُونَ »\r\nيعنى : حكمت در تشريع آن علاوه بر مصالح كامنهء ديگر اين است كه روح شما تقوا و نفس شما پروا يابد و شما ملكهء پرهيز از گناه و مشتهيات نفسانى پيدا كنيد .\r\n« أَيَّامًا مَّعْدُودَ تٍ فَمَن كَانَ مِنكُم مَّرِيضًا أَوْ عَلَى سَفَرٍ فَعِدَّةٌ مِّنْ أَيَّامٍ أُخَرَ »\r\nيعنى : در روزهاى معدودى كه يك ماه است به نام ماه رمضان و يك دوازدهم سال است روزه بگيريد . پس اگر كسى از شما مريض باشد يا در سفر باشد روزهء خود را بخورد و تعدادى از روزهاى ديگر - يعنى به همان مقدار كه افطار كرده - روزه بگيرد .\r\n« وَ عَلَى الَّذِينَ يُطِيقُونَهُ فِدْيَةٌ طَعَامُ مِسْكِينٍ »\r\nاطاقه اگر به معناى توان مطلق است تقدير كلام اين است « اذا أفطروا فدية » يعنى : و بر كسانى كه\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nتوان روزه را دارند واجب است در صورتى كه روزهء خود را بخورند فديه دهند ، يعنى طعامى به مسكينى به عنوان كفّاره بدهند . و اگر اطاقه به معناى توانِ با مشقّت باشد يا همزه‌اش براى سلب باشد ، معناى آيه چنين است : و بر كسانى كه روزه را با زحمت و مشقّت مىگيرند يا توان روزه از آنها سلب شده است واجب است فديه‌اى ، يعنى دادن طعام به فقيرى . و اين اشخاص كسانى مانند ناتوانان جسمى يا زنان باردار يا زنان شيرده يا مردان و زنان سالمند هستند .\r\nبنابر معناى اول ، مراد از فديه و دادن طعام ، كفّارهء سه‌گانهء تخييرىِ خوردنِ روزهء رمضان است كه يكى از سه خصلتِ عتق و اطعام و صيام ذكر شده ، و بنابر معناى دوم ، مراد از فديه ، كفارهء شصت مُدّ است كه در صورت امكان براى هر روز دو مدّ داده مىشود و اگر امكان نداشت يك مدّ ، خواه به يك فقير يا بيشتر . و البته معناى اول مرجوح است . و بنابر هر دو معنا ، طعام مسكين به نحو ابهام ذكر شده و ايضاحش حواله به خارج شده است .\r\n« فَمَن تَطَوَّعَ خَيْرًا فَهُوَ خَيْرٌ لَّهُ »\r\nيعنى : پس اگر كسى به ميل خود بر كار خيرش - بر مقدار طعام هر مسكينى يا بر تعداد مساكين - بيفزايد براى او بهتر است .\r\n« وَ أَن تَصُومُوا خَيْرٌ لَّكُمْ إِن كُنتُمْ تَعْلَمُونَ »\r\nيعنى : و روزه گرفتن هر چند زحمت و مشقت داشته باشد براى شما از نظر صلاح فردى و تكامل روحى و تقويت روانى و از نظر مصالح اجتماعى بهتر است اگر بدانيد .\r\nشَهْرُ رَمَضانَ الَّذي أُنْزِلَ فيهِ الْقُرْآنُ هُدًى لِلنّاسِ وَ بَيِّناتٍ مِنَ الْهُدى وَ الْفُرْقانِ فَمَنْ شَهِدَ مِنْكُمُ الشَّهْرَ فَلْيَصُمْهُ وَ مَنْ كانَ مَريضًا أَوْ عَلى سَفَرٍ فَعِدَّةٌ مِنْ أَيّامٍ أُخَرَ يُريدُ اللّهُ بِكُمُ الْيُسْرَ وَ لا يُريدُ بِكُمُ الْعُسْرَ وَ لِتُكْمِلُوا الْعِدَّةَ وَ لِتُكَبِّرُوا اللّهَ عَلى ما هَداكُمْ وَ لَعَلَّكُمْ تَشْكُرُونَ ( 185 )\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nلغت و اعراب :\r\nرمضان مصدر است يعنى شدت گرما ، و عَلَم است براى نهمين ماه از دوازده ماه قمرى معروف به ماه روزه . نزول فرود آمدن ، و اين ماده از باب افعال غالباً در فرود دفعى شىء ، و از باب تفعيل در فرود تدريجى آن استعمال مىشود . شهر رمضان مبتدا و الذى خبر آن است . هدى للناس و بيّنات هر دو حال است از قرآن . شهد الشهر يعنى « حضر فى مصره فى الشهر » . فعدّة به تقدير « فعليه عدّة » .\r\nولتكملوا به تقدير « ليسهل عليكم الأمر و لتكملوا » .\r\nتفسير :\r\n« شَهْرُ رَمَضَانَ الَّذِى أُنزِلَ فِيهِ الْقُرْءَانُ »\r\nيعنى : ماه رمضان ماهى است كه اين قرآن در آن همانند تورات و انجيل در يك مرتبه فرود آمده . و اين بيان ، اشاره است به نزول دفعى آن در چندين مرحله ، زيرا طبق روايات اهل بيت وحى عليهم السلام مجموع اين كتاب كريم ، نخست از علم ازلى الهى بر قلم نازل گشته و آن‌گاه به وسيلهء جريان قلم بر صفحهء لوح ، نازل به لوح محفوظ شده و در اين مرحله در مرأى و منظر فرشتگان يا مقرّبان از آنها قرار گرفته ، سپس از لوح به صفحهء ذهن مصفّاى جبرئيل به وسيلهء خواندن لوح وارد گشته و از طريق او به پيامبر اسلام صلى الله عليه و آله رسيده است .\r\nو در كيفيت انتقال از جبرئيل به پيامبر دو راه تصوّر شده : اول آن كه جبرئيل در نخستين‌بار نزول به نزد محمّد صلى الله عليه و آله يا در يكى از نزول‌هاى اوليه همهء آن را به يك بار در قلبِ اوسع از ملكوت پيامبر فروخوانده و پيامبر همه را حفظ كرده و سپس در مدت 23 سال نبوت و رسالت ، هر نوبت كه جبرئيل نازل مىشده مقدارى از آن را كه به تناسب زمان و مكان بايد ابلاغ گردد براى پيامبر تعيين مىكرده است . دوم آن كه در مدت 23 سال در هر بار مقدارى از آن را بر قلب پيامبر مىخوانده تا به جامعه ابلاغ شود .\r\nو به هر حال ، نزول قرآن از جانب پيامبر به جامعه ، تدريجى بوده است . و مراد از جامعه صفحات دل‌هاى مردم و اوراق نوشته شدهء مصاحف است . پس معلوم شد كه اين كتاب عظيم الهى را شش مرحله از نزول است ، سه مرحلهء اول نزول دفعى است و نوبت چهارم ذوجهتين است و\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nنوبت پنجم كه نزول از زبان پيامبر به صفحهء دل‌ها و اوراق مصحف‌هاست نزول تدريجى در مدت محدود است . و اينها همه مراحل مقدّمى نزول است و امّا نزول اصلى و هدفى ، نزول از افكار و اوراق به مرحلهء عمل و متن مجامع بشرى است كه تدريجىِ دراز مدت است .\r\n« هُدًى لِّلنَّاسِ وَ بَيّنتٍ مِّنَ الْهُدَى وَ الْفُرْقَانِ »\r\nيعنى : در حالى كه اين قرآن سراپا هدايت و راهنمايى است - راهنماى مردم جهان است به‌سوى توحيد و اصول عقايد مستقيم و فروع شريعت قويم و فضايل اخلاقى از ديدگاه عقل سليم و معارف ديگر - و نيز اين قرآن ادلّه‌اى روشن از هدايت است ؛ يعنى از ادلّه و براهينى كه قابل است بشر را به‌سوى حقايق راهنهء بىپايان هدايت كند اين قرآن روشن‌ترين آنهاست ، و از حجج و بيّناتى كه وسيلهء جدايى حق از باطل در موارد نيازهاى بشرى است اين قرآن از واضح‌ترين آنهاست .\r\n« فَمَن شَهِدَ مِنكُمُ الشَّهْرَ فَلْيَصُمْهُ »\r\nيعنى : پس هر كس از شما مردم در اين ماه حاضر باشد - غير مسافر و در وطن خويش باشد - بايد اين ماه را روزه بگيرد .\r\n« وَ مَن كَانَ مَرِيضًا أَوْ عَلَى سَفَرٍ فَعِدَّةٌ مِّنْ أَيَّامٍ أُخَرَ »\r\nو هر كس مريض باشد يا در سفر باشد بايد چند روزى از روزهاى ديگر - به تعداد روزهاى فوت شده از رمضان به عنوان قضاى ماه رمضان - را روزه بگيرد .\r\n« يُرِيدُ اللَّهُ بِكُمُ الْيُسْرَ وَ لَايُرِيدُ بِكُمُ الْعُسْرَ »\r\nيعنى : خداوند براى شما در مرحلهء توجيه تكليف و طلب طاعت ، سهولت و آسانى را مىخواهد و هرگز براى شما سختى و مشقّت را نمىخواهد .\r\n« وَ لِتُكْمِلُواْ الْعِدَّةَ وَ لِتُكَبِّرُواْ اللَّهَ عَلَى مَا هَدَاكُمْ وَ لَعَلَّكُمْ تَشْكُرُونَ »\r\nيعنى : و تكليف انجام قضاى روزهء ماه رمضان براى اين است كه شما ايّام معدودهء رمضان را كه روزهايى مبارك و و الا و معروف در ملأ اعلى و وسيلهء تكامل انسانى و تعالى روح بشرى و تصفيه نفسى است ، تكميل كنيد و ناقص نگذاريد و خدا را در برابر اين هدايت ، بزرگ بدانيد و به بزرگى ياد كنيد ، باشد كه او را سپاس گزاريد .\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nوَ إِذا سَأَلَكَ عِبادي عَنّي فَإِنّي قَريبٌ أُجيبُ دَعْوَةَ الدّاعِ إِذا دَعانِ فَلْيَسْتَجيبُوا لي وَ لْيُؤْمِنُوا بي لَعَلَّهُمْ يَرْشُدُونَ ( 186 )\r\nلغت :\r\nاستجابَه و استجاب له : جواب داد او را . يرشدون يعنى « يهتدون » .\r\nتفسير :\r\n\r\nشرط استجابت دعا\r\n« وَإِذَا سَأَلَكَ عِبَادِى عَنّى »\r\nيعنى : اى پيامبر ، اگر بندگانم از تو دربارهء من بپرسند . . . ؛ ظاهر آيه اين است كه سؤال آنها از حدود و كيفيت نزديكى خداوند به خلق خود و شنيدن نداها و دعاهاى آنهاست ، نه از حقيقت ذات و كُنه الوهيت و ربوبيت و يا از ماهيت صفات ذات او ، زيرا اگر سؤال از اينها بود جواب اين بود كه فكر و انديشهء بشر كوچك‌تر و عاجزتر از آن است كه به كنه ذات و حقيقت وجود و ربوبيت و بلكه صفات او پى ببرد .\r\n« فَإِنّى قَرِيبٌ أُجِيبُ دَعْوَةَ الدَّاعِ إِذَا دَعَانِ »\r\nبه تقدير « فَقُل انّى قريب » يعنى : اى پيامبر به آنان بگو بىترديد من به آنها نزديكم ؛ يعنى به آنها از رگ اصلى گردنشان و به شراشر اجزاى عالم وجود كه آنها جزئى از آن درياى بىكرانند ، نزديك‌ترم به قرب متساوىالنسبة و به معناى احاطهء وجودى و توانى و علمى . و بگو من دعاى هر دعوت كننده را آن‌گاه كه مرا بخواند اجابت مىكنم .\r\n« فَلْيَسْتَجِيبُوا لِى وَلْيُؤْمِنُوا بِى لَعَلَّهُمْ يَرْشُدُونَ »\r\nيعنى : پس آنان نيز بايد دعوت مرا اجابت نمايند - آن‌گاه كه آنها را به وسيلهء پيامبر و كتاب آسمانى به‌سوى اذعان به توحيد و شئون آن و اعتقاد به رسالت و معاد و دين مىخوانم بپذيرند - و به من ايمان آورند ، يا ايمانشان را به واسطهء عمل محكم و استوار سازند ، باشد كه به مراحل كمال انسانيّت راه يابند .\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nأُحِلَّ لَكُمْ لَيْلَةَ الصِّيامِ الرَّفَثُ إِلى نِسائِكُمْ هُنَّ لِباسٌ لَكُمْ وَ أَنْتُمْ لِباسٌ لَهُنَّ عَلِمَ اللّهُ أَنَّكُمْ كُنْتُمْ تَخْتانُونَ أَنْفُسَكُمْ فَتابَ عَلَيْكُمْ وَ عَفا عَنْكُمْ فَاْلآنَ بَاشِرُوهُنَّ وَ ابْتَغُوا ما كَتَبَ اللّهُ لَكُمْ وَ كُلُوا وَ اشْرَبُوا حَتّى يَتَبَيَّنَ لَكُمُ الْخَيْطُ اْلأَبْيَضُ مِنَ الْخَيْطِ اْلأَسْوَدِ مِنَ الْفَجْرِ ثُمَّ أَتِمُّوا الصِّيامَ إِلَى اللَّيْلِ وَ لا تُبَاشِرُوهُنَّ وَ أَنْتُمْ عاكِفُونَ فِي الْمَساجِدِ تِلْكَ حُدُودُ اللّهِ فَلا تَقْرَبُوها كَذلِكَ يُبَيِّنُ اللّهُ آياتِهِ لِلنّاسِ لَعَلَّهُمْ يَتَّقُونَ ( 187 )\r\n\r\nحكم قصاص و فلسفهء آن\r\nلغت و اعراب :\r\nرفث در اصل به معناى فحش است و سپس در كلام ركيك حاكى از حالات جماع استعمال شده و بعد كنايه از خود جماع شده ؛ و مقتضاى لغت « الرفث بالنساء » است و تعديه به « الى » براى تضمين معناى وصول و ميل است . اختانه : خيانت كرد به او . من الفجر بيان خيط ابيض است . حدّ : حاجز و فاصل ميان دو چيز ، نيز به معناى منتهاى شىء .\r\nتفسير :\r\n« أُحِلَّ لَكُمْ لَيْلَةَ الصّيَامِ الرَّفَثُ إِلَى نِسَآئِكُمْ »\r\nدر صدر اسلام پيش از نزول اين آيه ، مدتى نه طولانى ، براى شخص روزه‌دار در شب‌هاى ماه رمضان همبستر شدن با زن طبق تشريع اوّلى حرام بود ، و نيز اگر روزه‌دار پيش از افطار خوابش مىبرد خوردن غذا در آن شب براى او حرام مىشد ، ولى برخى از مسلمين به پيروى از هوا و هوس در شب‌هاى ماه رمضان گرفتار آميزش مىشدند ، و اتفاقاً مردى ضعيف‌المزاج كه شبى از ماه رمضان در اثر اين حكم غذا نخورده بود روزش به حالِ غشوه در آمد ، آن‌گاه اين آيه نازل شد كه خطاب به مردها مىفرمايد : براى شما در شب روزه - يعنى روزهء واجب ماه رمضان - آميزش با زنانتان حلال شد .\r\n\r\n","description":"","footnote":"","page_name":" 198 ","page_number":198},
  {"content":"\r\n\r\n« هُنَّ لِبَاسٌ لَكُمْ وَأَنتُمْ لِبَاسٌ لَهُنَّ »\r\nيعنى : آنها لباس شمايند و شما لباس آنهاييد . اين نوع نزديكىِ شما به يكديگر مقتضىِ آن است كه در هيچ حالى از استمتاع شما منعى نباشد . و وجه تشبيه هر دو به لباس اين است كه همانطور كه لباس انسان تن او را از ضرر و آسيب حفظ مىكند ، زن و مرد نيز يكديگر را از ارتكاب گناهان جنسى ، روابط غير شرعى ، شيوع فساد ، نسل غير مشروع در جامعه ، صدور كلمات ركيك و حالات حاكى از ميل به جماع با انسان و غير اينها نگه مىدارد .\r\n« عَلِمَ اللَّهُ أَنَّكُمْ كُنتُمْ تَخْتَانُونَ أَنفُسَكُمْ فَتَابَ عَلَيْكُمْ وَعَفَا عَنكُمْ »\r\nيعنى : خداوند از ازل دانست كه شما از حين صدور حكمِ حرمت تا حال همواره بر خودتان خيانت مىكرديد و حكم خدا را مخالفت مىكرديد ، اكنون به شما عطف توجه نمود و از مخالفت شما در گذشت .\r\n« فَالنَ بشِرُوهُنَّ وَابْتَغُواْ مَا كَتَبَ اللَّهُ لَكُمْ »\r\nيعنى : پس حال مىتوانيد در شب‌هاى روزه با آنان همبستر شويد و در اين عمل ، آنچه را خداوند براى شما نوشته و مقرر داشته بطلبيد ، از قبيل التذاذ طبيعى طرفين ، طلب فرزندان صالح ، تحكيم روابط الفت فيما بين ، ترك حرام به وسيلهء انجام حلال ، تشكيل نخستين واحد صالح در اجتماع ، تشديد روابط متسلسل جامعه ، حفظ و تكثير نسل انسانى كه مطلوب خداوند است و بالأخره پاداش وافر اخروى .\r\n« وَكُلُوا وَاشْرَبُوا حَتَّى يَتَبَيَّنَ لَكُمُ الْخَيْطُ الْأَبْيَضُ مِنَ الْخَيْطِ الْأَسْوَدِ مِنَ الْفَجْرِ ثُمَّ أَتِمُّوا الصّيَامَ إِلَى الَّيْلِ »\r\nيعنى : و نيز پس از اين در شب‌هاى ماه رمضان مىتوانيد بخوريد و بياشاميد - حتى اگر پيش از افطار هم به خواب رويد - تا آن‌گاه كه صبح شود ، يعنى در افق شرقى مسكنتان رشتهء سفيد ممتدى كه فجر است از رشتهء سياه روى آن ، براى شما روشن گردد ، زيرا آن رشتهء سياه علامت شب و آن رشتهء سفيد علامت حدوث روز است . سپس روزهء خود را تا شب به اتمام رسانيد .\r\n« وَلَا تُبشِرُوهُنَّ وَأَنتُمْ عكِفُونَ فِى الْمَسجِدِ »\r\nيعنى : و هرگز با همسرانتان در حالى كه در مساجد الهى در حال اعتكافيد آميزش نكنيد ، زيرا اين عمل در مساجد هر چند شخص معتكف نباشد نيز براى احترام مسجد حرام است ، و در حال اعتكاف واجب هر چند در مساجد هم نباشيد به خاطر وجوب اعتكاف ، حرام است و در اعتكاف\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nمستحب ، مبطل اعتكاف است .\r\n« تِلْكَ حُدُودُ اللَّهِ فَلَا تَقْرَبُوهَا »\r\n\r\nحرمت مال اندوزى حرام\r\n« تلك » اشاره به احكام ده‌گانهء روزه است كه از آيهء 183 به بعد بيان شده و عبارتند از : 1 . اصل وجوب روزهء ماه رمضان بر همهء امت‌ها 2 . سقوط آن از مريض و مسافر 3 . وجوب قضاى آن در روزهاى ديگر 4 . جواز افطار براى عدّه‌اى 5 . وجوب كفّاره بر آنها 6 . حُسن دعا كردن و استحباب مؤكّد آن 7 . وجوب پذيرش دعوت‌هاى خداوند 8 . سابقهء تشريع حرمت جماع در شب‌هاى ماه رمضان 9 . نسخ دو حكم حرمت پس از نزول آيهء 187 10 . حرمت جماع در مساجد و در حال اعتكاف .\r\nو معناى آيه اين است : اين احكام كه ذكر شد همه حدود خداوند است ، پس هرگز به حدود خدا نزديك نشويد و تخلّف نكنيد . يعنى اين احكام ده‌گانه و ساير واجبات و محرمات و احكام وضعى الهى ، همه حاجز و مانع و مرزند در دنيا ميان حق و باطل و مصالح اعمال و مفاسد آن و رضاى خدا و غضب او ، و در آخرت ميان بهشت و جهنم .\r\n« كَذَ لِكَ يُبَيّنُ اللَّهُ ءَايتِهِ لِلنَّاسِ لَعَلَّهُمْ يَتَّقُونَ »\r\nمراد از « آيات » احكام دين است از اصول و فروع ، زيرا همه ، نشانهء الهى و نازل شده از طرف اوست . مىفرمايد : خداوند همان گونه كه اين احكام را براى شما بيان كرده ساير احكام را نيز براى همهء مردم بيان مىكند ، باشد كه دريابند و پياده كنند و از تخلّف بپرهيزند .\r\nوَ لا تَأْكُلُوا أَمْوالَكُمْ بَيْنَكُمْ بِالْباطِلِ وَ تُدْلُوا بِها إِلَى الْحُكّامِ لِتَأْكُلُوا فَريقًا مِنْ أَمْوالِ النّاسِ بِاْلإِثْمِ وَ أَنْتُمْ تَعْلَمُونَ ( 188 )\r\nلغت و اعراب :\r\nاكل : خوردن ، و نيز هرگونه تصرف و انتفاع . دلَا الدلوَ فى البئر و أدلاه : سرازير كرد دلو را در چاه ، و تدلوا عطف است به تأكلوا .\r\nتفسير :\r\n« وَلَا تَأْكُلُوا أَمْوَ لَكُم بَيْنَكُم بِالْبطِلِ »\r\nخطاب به همهء مكلّفان جامعه است . يعنى : مال‌هاى خود را در ميان مجتمع خود از راه باطل\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nتصرف نكنيد ، نظير اختلاس ، فريب ، غصب ، ربا ، قمار ، سرقت و هر راه ناروا و غيرمجاز ديگر . و اگر چنين كنيد گناه كرده‌ايد و ضامن مال ، و مستحقّ كيفر تعزيرى در دنيا و عذاب در آخرت شده‌ايد .\r\n« وَتُدْلُوا بِهَآ إِلَى الْحُكَّامِ لِتَأْكُلُوا فَرِيقًا مِنْ أَمْوَ لِ النَّاسِ بِالْإِثْمِ وَأَنتُمْ تَعْلَمُونَ »\r\nيعنى : و هرگز اموال خود را به‌سوى قاضيان و رؤساى جور جامعه به عنوان رشوه و اجرت و هديّه سرازير نكنيد تا بدين وسيله پاره‌اى از اموال مردم را به گناه بخوريد در حالى كه مىدانيد ، يعنى از حرمت شرعى تصرف در مال غير ، قبح توسل به آن از راه قضات رشوه‌گير و سلاطين جور ، مفاسد اقتصادى نقض مالكيت مردم ، مضرات اجتماعى اعانت بر تعدّى و جور طاغيان و بالأخره از عقاب اخروى ارتكاب حرام آگاهيد .\r\nيَسْئَلُونَكَ عَنِ اْلأَهِلَّةِ قُلْ هِيَ مَواقيتُ لِلنّاسِ وَ الْحَجِ وَ لَيْسَ الْبِرُّ بِأَنْ تَأْتُوا الْبُيُوتَ مِنْ ظُهُورِها وَ لكِنَّ الْبِرَّ مَنِ اتَّقى وَ أْتُوا الْبُيُوتَ مِنْ أَبْوابِها وَ اتَّقُوا اللّهَ لَعَلَّكُمْ تُفْلِحُونَ ( 189 )\r\nلغت و اعراب :\r\nاهلّه : جمع هلال ، يعنى ماه در سه شب اول يا در هفت شب اول هر ماه قمرى و يا اعم از آنها و دو شب آخر ماه . مواقيت : جمع ميقات ، يعنى وقت تعيين شده براى شىء يا مكان تعيين شده براى آن . ولكنّ البرّ مَن اتّقى يعنى « فعلُ من اتّقى » .\r\nتفسير :\r\n« يَسَلُونَكَ عَنِ الْأَهِلَّةِ قُلْ هِىَ مَوَ قِيتُ لِلنَّاسِ »\r\nيعنى : از تو دربارهء ماه‌هاى نو مىپرسند كه چه حكمت و مصلحتى است در تشكّل آن به شكل هلال و تغيير تدريجى آن تا صورت بدر ، و سپس تغييرات آن تا هلال ديگر ؟ بگو : ماه‌ها وسيلهء تعيين اوقات براى مردم است - كه از چرخش آن به دور خود و دور زمين و تابش نور خورشيد بر آن ، روزها و ماه‌ها و سال‌هاى قمرى پديد آيد و بدين وسيله اوقات كارهايشان از كشت و زرع ، قراردادهاى معاملى ، مطالبات اجتماعى ، ولادت‌ها و وفات‌ها و ساير كارها به ويژه اوقات\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nكارهاى آنان كه توان استفاده از سال‌هاى شمسى را ندارند ، تعيين گردد - .\r\n« وَالْحَجّ »\r\nيعنى : و نيز وسيلهء تعيين وقت براى حجّ اكبر و حجّ اصغر - يعنى عمره - باشد ، زيرا از اوّل هلال ماه دهم از سال قمرى ( ماه شوال ) احكام كلّى تكليفى و وضعى حج در محدودهء سه ماه تشريع مىشود ، و از اوايل هلال ماه دوازدهم كه پايان سال قمرى است عمدهء احكام و مناسك آن توقيت مىگردد .\r\n« وَلَيْسَ الْبِرُّ بِأَن تَأْتُوا الْبُيُوتَ مِن ظُهُورِهَا وَلكِنَّ الْبِرَّ مَنِ اتَّقَى »\r\nپندار اعراب جاهليت و انصار در اوايل اسلام چنين بود كه در حال احرام ورود به خانه‌ها از راه متعارف حرام است و بدين‌جهت نقبى يا سوراخى از پشت ديوار يا خيمه براى ورود و خروج ، احداث مىكردند و اين عمل را نيز عبادت و كار نيك مىپنداشتند . آيه مىفرمايد : كار نيك و عمل خير اين نيست كه به خانه‌ها از پشت آنها وارد شويد ، بلكه كار نيك كار كسى است كه تقوا ورزد ؛ تقواى در عقايد به ترك باورهاى فاسد ، و تقواى در اخلاق به اجتناب از رذايل صفات ، و تقواى در اعمال به ترك همهء كارهاى حرام .\r\n« وَأْتُوا الْبُيُوتَ مِنْ أَبْوَابِهَا وَاتَّقُوا اللَّهَ لَعَلَّكُمْ تُفْلِحُونَ »\r\nيعنى : بايد به خانه‌ها از درهاى آنها در آييد و پروا كنيد و تقوا ورزيد - يعنى تقوا از بدعتى كه در حج داشتيد و از هر بدعتى ديگر - باشد كه رستگار گرديد .\r\nوَ قاتِلُوا في سَبيلِ اللّهِ الَّذينَ يُقاتِلُونَكُمْ وَ لا تَعْتَدُوا إِنَّ اللّهَ لا يُحِبُّ الْمُعْتَدينَ ( 190 )\r\nوَ اقْتُلُوهُمْ حَيْثُ ثَقِفْتُمُوهُمْ وَ أَخْرِجُوهُمْ مِنْ حَيْثُ أَخْرَجُوكُمْ وَ الْفِتْنَةُ أَشَدُّ مِنَ الْقَتْلِ وَ لا تُقاتِلُوهُمْ عِنْدَ الْمَسْجِدِ الْحَرامِ حَتّى يُقاتِلُوكُمْ فيهِ فَإِنْ قاتَلُوكُمْ فَاقْتُلُوهُمْ كَذلِكَ جَزاءُ الْكافِرينَ ( 191 )\r\nفَإِنِ انْتَهَوْا فَإِنَّ اللّهَ غَفُورٌ رَحيمٌ ( 192 )\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nلغت و اعراب :\r\n\r\nمقابله به مثل با كفار و عدم آغاز جنگ\r\nقتل : كشتن ، و قتال : با هم جنگيدن . ثَقِفَه - از باب عَلِم - : دست يافت بر او و چيره شد .\r\nتفسير :\r\n« وَقتِلُوا فِى سَبِيلِ اللَّهِ الَّذِينَ يُقتِلُونَكُمْ »\r\nاين آيه در اوايل تشكّل حكومت اسلامى در مدينه نازل شده و نخستين آيه‌اى است كه در آن حكم جنگ با مشركان صادر گرديده ، آن هم تنها با آنان كه با مسلمين سر جنگ داشتند نه با همهء مشركان ، و حكم همهء مشركان يا كافران در صورت توان دولت اسلامى ، جهاد ابتدايى مطلق است كه وابسته به صلاحديد ولىّ امر مسلمين است . در اين‌باره مىفرمايد : و در راه خدا و براى تحصيل رضاى او با كسانى از مشركان كه با شما مىجنگند - يعنى قصد جنگ با شما دارند - بجنگيد .\r\n« وَلَا تَعْتَدُوا »\r\nيعنى : هرگز در جنگ هم از حدود شرعى و عقلايى آن تجاوز نكنيد ؛ مثلًا پيشدستى به جنگ نكنيد ، با معاهدان و هم پيمانان نجنگيد ، پيش از دعوت به اسلام و اتمام حجت حمله نكنيد ، زنان و كودكان و پيران از كار افتاده و حيوانات را نكشيد ، كشته‌ها را مُثله نكنيد ، اشجار و مزارع و اموال را بىجهت اتلاف ننماييد ،\r\n« إِنَّ اللَّهَ لَايُحِبُّ الْمُعْتَدِينَ »\r\nيعنى : به يقين خداوند تجاوزكاران از حكم شرع و عقل را دوست ندارد .\r\n« وَاقْتُلُوهُمْ حَيْثُ ثَقِفْتُمُوهُمْ وَأَخْرِجُوهُم مِنْ حَيْثُ أَخْرَجُوكُمْ »\r\nنزول اين آيه پس از نيرومند شدن نسبى مسلمين و گذشت زمان ممنوعيت جنگ با مشركان است ، كه در خطاب به مسلمين مىفرمايد : آنها را در هر كجا يافتيد بكشيد ؛ در داخل شهر يا بيرون آن و يا در خانهء خودشان ، و از همان شهر مقدس كه شما را بيرون كردند - يعنى مكهء معظّمه - آنها را بيرون نماييد .\r\n« وَ الْفِتْنَةُ أَشَدُّ مِنَ الْقَتْلِ »\r\nيعنى : توهّم نشود كه اين عملِ كيفرى كه شما انجام مىدهيد از جرم اخراج از وطن كه آنها انجام دادند بدتر است ، زيرا فتنه - يعنى شرك و كفر و آزار مسلمين به جرم اسلام و بيرون كردن آنها\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nاز زادگاهشان - بدتر از كشتن است .\r\n« وَ لَاتُقتِلُوهُمْ عِندَ الْمَسْجِدِ الْحَرَامِ حَتَّى يُقتِلُوكُمْ فِيهِ فَإِن قتَلُوكُمْ فَاقْتُلُوهُمْ كَذَ لِكَ جَزَآءُ الْكفِرِينَ »\r\n\r\nادامه جنگ تا رفع فتنه\r\nيعنى : و با آنان در نزد مسجدالحرام نجنگيد - در داخل مسجد يا در خارج آن در محدودهء حرم - تا آن كه آنان به جنگ با شما در اين مكان‌ها آغاز كنند ، و اگر آنها در اين امكنه به جنگ با شما آغازيدند در همان‌جا آنها را بكشيد ، زيرا آنها حرمت حرم را هتك نمودند و كيفر كافران همين گونه است .\r\n« فَإِنِ انتَهَوْا فَإِنَّ اللَّهَ غَفُورٌ رَحِيمٌ »\r\nيعنى : پس اگر آنها باز ايستادند خداوند بسيار آمرزنده و مهربان است و آنها را مىبخشد . از اين كلام استفاده مىشود كه مراد از انتهاء و باز ايستادن ، توبهء از شرك است نه باز ايستادن از جنگ ، زيرا مشركان اگر هم از جنگ باز ايستند بايد آنها را تعقيب كرد . پس اين آيه نظير آيهء 38 سورهء انفال « إِن يَنْتَهُوا يُغْفَرْ لَهُمْ مَا قَدْ سَلَفَ » از ادلّهء « جَبّ » است ، يعنى اسلام‌آوردن مشرك - چه رسد به مطلق كافر - سبب غفران گناه و سقوط حقوق الهى گذشته از اوست . و تفصيل اين مسأله در فقه است .\r\nوَ قاتِلُوهُمْ حَتّى لا تَكُونَ فِتْنَةٌ وَ يَكُونَ الدِّينُ لِلّهِ فَإِنِ انْتَهَوْا فَلا عُدْوانَ إِلّا عَلَى الظّالِمينَ ( 193 )\r\nتفسير :\r\n« وَقتِلُوهُمْ حَتَّى لَاتَكُونَ فِتْنَةٌ »\r\nمرجع ضمير منصوب « قاتلوهم » مشركين است . و مراد از فتنه شرك است كه دين مشركان بود و مردم مكه و اطرافش بدان معتقد بودند و به‌سوى آن دعوت مىكردند و برخى را هم به اكراه به تسليم و پرستش بت‌ها وامىداشتند . مىفرمايد : بر شما مسلمين واجب است كه با آنها بجنگيد تا آن‌گاه كه در آن محيط شركى باقى نماند و مشركان يا نابود شوند و يا اسلام آورند .\r\n« وَيَكُونَ الدّينُ لِلَّهِ »\r\nيعنى : و دين ، تنها از آنِ خدا باشد . دين مورد اعتقاد و عمل مردم از آنِ خدا باشد و دينى باشد كه خداوند به وسيلهء انبياء به مردم ابلاغ كرده و در كتاب‌هاى آسمانى در طول تاريخ به جامعهء بشرى\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nعرضه شده و شيطان و پيروان انسى و جنّى وى را در آن نصيبى نباشد . و ممكن است دين به معناى طاعت و انقياد باشد ، يعنى بجنگيد با اطاعت و انقياد مطلقى در تمام جامعه كه در برابر فرامين خدا باشد تا احدى را فرمان استقلالى در مقابل او نباشد .\r\n« فَإِنِ انتَهَوْا فَلَا عُدْوَ نَ إِلَّا عَلَى الظلِمِينَ »\r\n\r\nمقابله به مثل با كفار و عدم آغاز جنگ\r\nيعنى : پس اگر مشركان از آيين خود و مبارزهء با مسلمين در راه آن باز ايستادند - يعنى اگر ايمان آوردند و تسليم شدند - بر آنها تعدّى نخواهد بود ، زيرا تعدّى به عنوان قتال ابتدايى براى دعوت به اسلام يا تعقيب گسترده براى كشتن يا كيفرهاى ديگر ، فقط بر ستمكاران است ، كسانى كه با شرك و كفر و افساد ، بر خود و ديگران ستم مىكنند .\r\nالشَّهْرُ الْحَرامُ بِالشَّهْرِ الْحَرامِ وَ الْحُرُماتُ قِصاصٌ فَمَنِ اعْتَدى عَلَيْكُمْ فَاعْتَدُوا عَلَيْهِ بِمِثْلِ مَا اعْتَدى عَلَيْكُمْ وَ اتَّقُوا اللّهَ وَ اعْلَمُوا أَنَّ اللّهَ مَعَ الْمُتَّقينَ ( 194 )\r\nوَ أَنْفِقُوا في سَبيلِ اللّهِ وَ لا تُلْقُوا بِأَيْديكُمْ إِلَى التَّهْلُكَةِ وَ أَحْسِنُوا إِنَّ اللّهَ يُحِبُّ الْمُحْسِنينَ ( 195 )\r\nلغت و اعراب :\r\nالشهر الحرام الف لام آن جنس است . حرام : ممنوع به منع شرعى يا عقلى ، يا ممنوع تكوينى مانند غير مقدور . و حرام و حرمت چيزى كه مصونيت و احترام دارد و هتك حرمتش ممنوع است . الشهر مبتدا و بالشهر خبر آن است . قصاص : پىجويى و تعقيب شىء . الحرمات قصاص مبتدا و خبر است به تقدير « ذو قصاص » ، و حرمات جمع حرمت است . بايديكم « باء » زائده و « أيديكم » به معناى « أنفسكم » و مفعول‌ٌبه است ، و يا آن كه « باء » سببيّه و « أنفسكم » محذوف است به تقدير « بأيديكم أنفسَكم » . احسان لازم و متعدى استعمال مىشود . تهلكه - به تثليث لام - مصدر است به معناى هلاكت و مرگ .\r\nتفسير :\r\n« الشَّهْرُ الْحَرَامُ بِالشَّهْرِ الْحَرَامِ »\r\nيعنى : ماه حرام در برابر ماه حرام است .\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nمصونيت و وجوب حفظ احترام هر ماهى نسبت به هر شخص و گروهى در مقابل مصونيت و حفظ حرمت آن ماه از ناحيهء شخص يا گروه ديگر است . پس اگر مثلًا گروهى حرمت ماه رجب را شكست و حملهء جنگى كرد براى آن طرف نيز جايز است در آن ماه يا در ماه رجب ديگر حمله نمايد .\r\n« وَالْحُرُمتُ قِصَاصٌ »\r\n\r\nحرمت به هلاكت انداختن خود\r\nيعنى : هر امر لازم الاحترام و ممنوع الهتك مانند كعبه ، مسجدالحرام ، مكه ، حرم ، جان و عِرض و مال مؤمن داراى قصاص است . يعنى اگر كسى حرمت اين امكنه و ازمنه و چيزهاى محترم را به واسطهء قتل و قطع و جرح هتك نمود در آن مكان و زمان مقابله به مثل مىشود .\r\n« فَمَنِ اعْتَدَى عَلَيْكُمْ فَاعْتَدُوا عَلَيْهِ بِمِثْلِ مَا اعْتَدَى عَلَيْكُمْ »\r\nيعنى : پس اگر كسى بر شما تعدى كرد به هر نحو از تعدى كه در شرع مجازات و كيفر جانى و مالى دارد ، شما هم مىتوانيد به مانند آن بر او تعدى نماييد ، شما را بكشد او را بكشيد ، قطع عضو و ازالهء منافع « 1 » و جرح وارد كند شما نيز وارد كنيد ، مالى تلف كند عوض بگيريد ، عِرضى هتك كند حد جارى نماييد .\r\n« وَاتَّقُوا اللَّهَ وَاعْلَمُوا أَنَّ اللَّهَ مَعَ الْمُتَّقِينَ »\r\nيعنى : بايد پروا و پرهيز كنيد كه از محدودهء مماثلت تجاوز نكنيد ، به جاى يك‌نفر كسان بيشترى را نكشيد ، و پس از كشتن مُثله نكنيد ، و در قطع اعضا و جرح و ازالةالمنافع تعدّى ننماييد ، و بدانيد كه خداوند با پرهيزگاران است .\r\n« وَأَنفِقُوا فِى سَبِيلِ اللَّهِ وَلَا تُلْقُوا بِأَيْدِيكُمْ إِلَى التَّهْلُكَةِ »\r\nيعنى : و در راه خدا انفاق كنيد - در راه‌هاى رضايت خدا ، مانند انجام حج و عمره ، جهاد با كفّار و باغيان و محاربان ، صلهء ارحام واجب و مستحب ، اداى زكات‌هاى واجب و مندوب و اداى خمس‌ها و كفّارات - و خود را به هلاكت نيفكنيد ، و يا به دست خود جانتان را به مرگ نسپاريد ، نه به هلاكت دنيوى مانند خودكشى و ارتكاب كارهاى خطرناك غير عقلانى ، و نه به هلاكت اخروى نظير ترك انفاقات مالى . و يا آن كه در مواقع جنگ اگر از نظر عِدّه و عُدّه با دشمن برابر نيستيد نجنگيد . و يا آن كه در انفاق به واسطهء زياده‌روى و اسراف و تبذير و يا صرف مال در مصارف حرام ،\r\n\r\n\r\n","description":"","footnote":"\r\n( 1 ) . ازالهء منافع يعنى فايدهء يك عضو را از ميان‌بردن ، مثلًا كارى كند كه چشم يا گوش كسى بينايى يا شنوايى خود را ازدست بدهد . .\r\n","page_name":" 206 ","page_number":206},
  {"content":"\r\n\r\nخود رابه هلاكت نيفكنيد .\r\n« وَأَحْسِنُوا إِنَّ اللَّهَ يُحِبُّ الْمُحْسِنِينَ »\r\nيعنى : و در هر موردى كه بتوانيد ، كار نيك انجام دهيد ، يا به ديگران نيكى كنيد ، زيرا خداوند ، نيكوكاران و نيكىكنندگان را دوست دارد .\r\nوَ أَتِمُّوا الْحَجَّ وَ الْعُمْرَةَ لِلّهِ فَإِنْ أُحْصِرْتُمْ فَمَا اسْتَيْسَرَ مِنَ الْهَدْيِ وَ لا تَحْلِقُوا رُءُوسَكُمْ حَتّى يَبْلُغَ الْهَدْيُ مَحِلَّهُ فَمَنْ كانَ مِنْكُمْ مَريضًا أَوْ بِهِ أَذًى مِنْ رَأْسِهِ فَفِدْيَةٌ مِنْ صِيامٍ أَوْ صَدَقَةٍ أَوْ نُسُكٍ فَإِذا أَمِنْتُمْ فَمَنْ تَمَتَّعَ بِالْعُمْرَةِ إِلَى الْحَجِ فَمَا اسْتَيْسَرَ مِنَ الْهَدْيِ فَمَنْ لَمْ يَجِدْ فَصِيامُ ثَلاثَةِ أَيّامٍ فِي الْحَجِ وَ سَبْعَةٍ إِذا رَجَعْتُمْ تِلْكَ عَشَرَةٌ كامِلَةٌ ذلِكَ لِمَنْ لَمْ يَكُنْ أَهْلُهُ حاضِرِي الْمَسْجِدِ الْحَرامِ وَ اتَّقُوا اللّهَ وَ اعْلَمُوا أَنَّ اللّهَ شَديدُ الْعِقابِ ( 196 )\r\nلغت و اعراب :\r\nحجّ : قصد و نيّت ، و در اصطلاح شرع اسم مجموع عبادت خاصى است كه مركب از چهارده جزء است ، و اهمّ شروط آن زمان خاص و مكان معيّن است ، و اجزاى آن عبارت است از : 1 . احرام 2 . وقوف در عرفات 3 . وقوف در مشعر 4 . افاضه يعنى كوچ كردن از عرفات و مشعر و نزول در منى 5 . رَمْىِ جمرهء عقبه 6 . نحر يعنى قربانى كردن 7 . حلق يعنى سر تراشيدن يا تقصير يعنى كوتاه كردن مو يا ناخن 8 . طواف حج 9 . دو ركعت نماز طواف 10 . سعى ميان صفا و مروه 11 . طواف نساء 12 . دو ركعت نماز طواف نساء 13 . مَبيت يعنى ماندن شب در منى 14 . رَمْىِ جمرات سه گانه .\r\nو براى مجموع اين اعمال ، عبارت « او و ارنَحْطَ رّس طر مر » را علامت قرار داده‌اند .\r\nعمره ، زيارت كردن ، آباد نمودن ، و شرعاً اسم مجموع عبادتى است كه مركب از پنج جزء است كه پيوسته مقيد به مكان خاص و گاهى هم مقيد به زمان خاص است و آنها عبارتند از : 1 . احرام 2 . طواف 3 . ركعتين طواف 4 . سعى 5 . تقصير . و علامت آنها « اطرست » است .\r\nاحصار : ممنوع شدن حاجى پس از بستن احرام از اتمام عمل به واسطهء مرض يا ممانعت دشمن\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nيا عوارض ديگر . مَحِلّ : مَحَلّ ، جايگاه . اذى : ناراحتى و ضرر اندك . فمن تمتّع مبتدا و فما استيسر به تقدير « عليه ما استيسر » خبر آن است و مجموع مبتدا و خبر جواب اذا ى شرطيه است .\r\n\r\nپاره اى از مناسك حج\r\nتفسير :\r\n« وَأَتِمُّوا الْحَجَّ وَالْعُمْرَةَ لِلَّهِ »\r\nيعنى : عمل حجّ و عمره را براى خدا به‌جا آوريد به طورى كه شائبهء شرك و ريا در آنها نباشد . و يا آنها را براى خدا تامّ الأجزاء و الشرائط انجام دهيد به‌طورى كه نقصى در آنها نماند ؛ خواه حجّ و عمرهء واجب باشند يا مستحب ، تمتّع باشند يا افراد يا قِران ، از مكّى صادر شوند يا آفاقى ، اصالى باشند يا نيابى ، حِجّة الاسلام و عمرة الاسلام باشند يا غير آنها .\r\n« فَإِنْ أُحْصِرْتُمْ فَمَا اسْتَيْسَرَ مِنَ الْهَدْىِ »\r\nيعنى : اگر پس از بستن احرام ، به واسطهء مرض يا دشمن يا موانع ديگر از اتمام آنها ممنوع شديد و خواستيد مُحِلّ شويد يعنى از احرام در آييد ، واجب است كه هر قربانىاى كه ميسور است از شتر و گاو و گوسفند از همان‌جا به مكه يا به منى ارسال داريد ،\r\n« وَلَا تَحْلِقُوا رُءُوسَكُمْ حَتَّى يَبْلُغَ الْهَدْىُ مَحِلَّهُ »\r\nيعنى : و موى سر خود را نتراشيد تا آن‌گاه كه قربانى شما به محلّ ذبح و نحر خود برسد . و چون مطمئن به وصول آن شديد با تراشيدن موى سر از احرام بيرون آييد .\r\n« فَمَن كَانَ مِنكُم مَرِيضًا أَوْ بِهِ أَذىً مِن رَأْسِهِ فَفِدْيَةٌ مِن صِيَامٍ أَوْ صَدَقَةٍ أَوْ نُسُكٍ »\r\nيعنى : و هر مُحرِمى از شما خواه در احرام حج باشد يا عمره ، اگر در حال احرام مريض باشد يا او را از ناحيهء سر آزار و آسيبى نظير سر درد ، جراحت و مرض پوستى رسيده باشد و به ناچار سر خود را بتراشد فديه‌اى بر او واجب مىگردد . يعنى در نتيجهء تراشيدن سر در حال احرام بايد كفّاره‌اى از يكى از امور زير بدهد : روزه گرفتن سه روز ، صدقه دادن به شش نفر فقير ، انجام نُسك يعنى قربانى كردن يك گوسفند .\r\n« فَإِذَآ أَمِنتُمْ فَمَن تَمَتَّعَ بِالْعُمْرَةِ إِلَى الْحَجّ فَمَا اسْتَيْسَرَ مِنَ الْهَدْىِ »\r\nيعنى : پس چون از دشمن و مرض ايمن گشتيد و خواستيد اين عبادت را آزادانه انجام دهيد ، پس كسى كه مىخواهد با برخوردارى از عمرهء تمتّع به‌سوى حج برود ، يعنى كسى كه مىخواهد\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nحج و عمرهء تمتّع به‌جا آورد نه افراد و قِران پس برعهدهء اوست هر قربانىاى كه ميسر شد . يعنى بايد يكى از انعام سه‌گانهء : شتر ، گاو و گوسفند را به نحو تخيير قربانى نمايد .\r\nتعبير « تمتّع بالعمرة الى الحج » از حج و عمرهء تمتّع بدين سبب است كه در اين قسم از حج پيش از آن كه مكلّف وارد حج شود از عمرهء تمتّع از نظر معنوى و مادى برخوردار مىشود . امّا معنوى از اين جهت كه در آغاز كار به واسطهء عبادت خاص عمره كه خود حج اصغر است به خدا تقرّب مىجويد و از اين قرب معنوى لذت مىبرد . و امّا مادى از اين راه كه پس از اتمام احرام ، مُحِلّ مىشود و از ممنوعات احرام آزاد و از محلَّلات احرام برخوردار مىگردد . پس معناى تمتّع بالعمرة الى الحج برخوردار شدن به سبب عمره در حال رفتن به‌سوى حج است .\r\n« فَمَن لَمْ يَجِدْ فَصِيَامُ ثَلثَةِ أَيَّامٍ فِى الْحَجّ وَسَبْعَةٍ إِذَا رَجَعْتُمْ تِلْكَ عَشَرَةٌ كَامِلَةٌ »\r\nيعنى : پس اگر كسى در حج تمتّع قربانى نيابد - يعنى قدرت مالى نداشته باشد يا قربانى پيدا نشود يا مانعى از ذبح و نحر باشد - برعهدهء اوست كه سه روز در همان سفرِ حج روزه بگيرد و هفت‌روز ديگر را پس از آن كه به وطن خود بازگشت ، كه آن سه‌روز و اين هفت‌روز جمعاً ده‌روز كامل است .\r\n« ذَ لِكَ لِمَن لَمْ يَكُنْ أَهْلُهُ حَاضِرِى الْمَسْجِدِ الْحَرَامِ »\r\nيعنى : اين عمل برتر و و الا كه حج و عمرهء تمتّع است و از خصوصيات آن شرطيت تقدّم عمرهء آن بر حج و لزوم وقوع هر دو در يك سال است ، فرض و وظيفهء كسى است كه خود و خانواده‌اش از حاضران مسجدالحرام نباشند بلكه آفاقى باشند . و مراد از حاضران كسانى هستند كه اگر دايره‌اى كشيده شود و مركز آن مسجدالحرام و شعاع آن تا 24 كيلومتر باشد آنها در داخل دايره قرار گيرند .\r\nو حج تمتّع وظيفهء همهء ساكنان خارج آن دايره در روى زمين است تا آن‌جا كه به نقطهء مقابل كعبه از كرهء زمين برسد . و امّا حاضران يعنى ساكنان داخل دايره ، فرض و وظيفهء آنها حج افراد يا قِران است كه بحث آن در فقه مذكور است .\r\n« وَاتَّقُوا اللَّهَ وَاعْلَمُوا أَنَّ اللَّهَ شَدِيدُ الْعِقَابِ »\r\nيعنى : شما اى مكلّفان به حج و ساير واجبات عبادى و غير عبادى ، از خدا پروا داشته باشيد و بدانيد كه خدا سخت كيفر است .\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nالْحَجُّ أَشْهُرٌ مَعْلُوماتٌ فَمَنْ فَرَضَ فيهِنَّ الْحَجَّ فَلا رَفَثَ وَ لا فُسُوقَ وَ لا جِدالَ فِي الْحَجِ وَ ما تَفْعَلُوا مِنْ خَيْرٍ يَعْلَمْهُ اللّهُ وَ تَزَوَّدُوا فَإِنَّ خَيْرَ الزّادِ التَّقْوى وَ اتَّقُونِ يا أُولِي اْلأَلْبابِ ( 197 )\r\nلغت و اعراب :\r\nالحج اشهر مبتدا و خبر است به تقدير « أشهر الحج أشهر معلومات » ، يا به تقدير « الحج فى أشهر معلومات » . فَرَضَ : واجب كرد ، به تقدير « على نفسه » . رفث : كلام قبيح عرفى كه حكايت از عمل جماع كند و مراد ، خود جماع است .\r\nتفسير :\r\n« الْحَجُّ أَشْهُرٌ مَعْلُومتٌ »\r\nيعنى : ماه‌هاى حج كه بايد اين عبادت خاص الهى در آنها واقع شود - و اين ظرفيت ، شرط صحت مظروف است - ماه‌هايى است معلوم ، يعنى سه ماه شوال و ذىقعده و ذىحجه كه ماه‌هاى آخر سال قمرى است و دو ماه اخير از ماه‌هاى چهارگانهء حرام است ، و معناى آيه اين است كه بايد تمام اعمال حج در اين ماه‌ها انجام يابد و هيچ جزئى از آن در خارج اين ماه‌ها واقع نشود هرچند كيفيت وقوع آن در اين ماه‌ها شرايط خاصى دارد ، و بنابراين مكلّف مىتواند اعمال را مستوعب زمانش قرار دهد ، يعنى از اول شوال احرام حج افراد يا قِران و يا عمرهء تمتّع ببندد و با انقطاع زمانى اندكى در بين‌الاحرامين در تمتّع ، در آخر ذىحجه تمام كند ، و مىتواند مثلًا در نهم ذىحجه شروع و در دوازدهم يا كمتر از آن تمام نمايد .\r\n« فَمَن فَرَضَ فِيهِنَّ الْحَجَّ فَلَا رَفَثَ وَلَا فُسُوقَ وَلَا جِدَالَ فِى الْحَجِّ »\r\nيعنى : پس از معلوم شدن ماه‌هاى حج ، اگر كسى در ايام صالح براى احرام ، حج را به واسطهء بستن احرام بر خود واجب كند - زيرا حج مستحب هم به بستن احرام واجب مىشود - پس در حج هرگز نبايد محرمات احرام را كه 24 چيز است مرتكب شود ، يعنى نبايد با زن آميزش كند ، و فسوق انجام دهد يعنى گناهى را مرتكب شود كه قبح و عقابش در اين حال شديدتر است ، و نبايد دربارهء\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nهيچ موضوع عقلى و عرفى محاجّه و مجادله نمايد . اين سه چيز جزء 24 چيز حرام از محرمات احرام است كه در اين‌جا بالخصوص ذكر شده است .\r\n« وَمَا تَفْعَلُوا مِنْ خَيْرٍ يَعْلَمْهُ اللَّهُ »\r\nيعنى : و آنچه در حال حج از امور خير به‌جا آوريد خدا آن را مىداند .\r\nآن را پاداش مىدهد و طبعاً مزدش را به خاطر مكان و زمان مضاعف مىكند .\r\n« وَتَزَوَّدُوا فَإِنَّ خَيْرَ الزَّادِ التَّقْوَى »\r\nتقدير كلام « و تزوَّدوا التقوى » است ، يعنى : و از ترك گناهان و پرهيز از معاصى براى خود توشه برگيريد ، زيرا بهترين توشه‌ها پرهيز از گناهان است .\r\n« وَاتَّقُونِ يأُوْلِى الْأَلْببِ »\r\nيعنى : اى صاحبان خرد از من پروا كنيد و از غضب و عذابم پرهيز نماييد . و ذكر اين جملات در ميان احكام حج طبق سنّت جاريهء الهى است در اين كتاب كه در خلال بيان مطالب مختلف ، پند و اندرز و تشويق و انذار را ترك نمىكند .\r\nلَيْسَ عَلَيْكُمْ جُناحٌ أَنْ تَبْتَغُوا فَضْلًا مِنْ رَبِّكُمْ فَإِذا أَفَضْتُمْ مِنْ عَرَفاتٍ فَاذْكُرُوا اللّهَ عِنْدَ الْمَشْعَرِ الْحَرامِ وَ اذْكُرُوهُ كَما هَداكُمْ وَ إِنْ كُنْتُمْ مِنْ قَبْلِهِ لَمِنَ الضّالِّينَ ( 198 )\r\nثُمَّ أَفيضُوا مِنْ حَيْثُ أَفاضَ النّاسُ وَ اسْتَغْفِرُوا اللّهَ إِنَّ اللّهَ غَفُورٌ رَحيمٌ ( 199 )\r\nلغت و اعراب :\r\nابتغاء : طلب . أفَضْتُ الماءَ : ريختم آب را . « أفاض القومُ على الرجل » : فروريختند بر سر او . عرفات : صحرايى وسيع و معروف و اواخر رودخانه‌اى كه از مكه از محاذات حجرالاسود به‌سوى مشرق مكه ممتد است و فاصلهء آن تا مكه قريب چهار فرسخ است . مَشعر : قسمتى از داخل همان رودخانه كه از يك‌سو متصل به عرفات و از سوى ديگر متصل به منى است . و ان كنتم ان مخفّفهء از مثقّله است به قرينهء لام در خبر .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nتفسير :\r\n« لَيْسَ عَلَيْكُمْ جُنَاحٌ أَن تَبْتَغُوا فَضْلًا مِن رَبّكُمْ »\r\nيعنى : بر شما گناهى نيست كه در حال احرام و اشتغال به حج و عمره از جانب پروردگارتان فضل و رحمت جستجو كنيد . يعنى به وسيلهء دعا و اجير شدن و اجارهء مركوب و هر كسب متناسب آن حال ، مال دنيا بطلبيد .\r\n« فَإِذَآ أَفَضْتُم مِنْ عَرَفتٍ فَاذْكُرُوا اللَّهَ عِندَ الْمَشْعَرِ الْحَرَامِ »\r\nيعنى : پس چون بعد از اتمام وقوف در عرفات ، در غروب عصر نهم ذىحجه از صحراى عرفات به‌سوى مشعر دسته‌جمعى سرازير شديد خدا را در مشعرالحرام به دعا و ذكر و خواندن نماز مغرب و عشاى شب عيد و خواندن نماز سحر و نماز صبح در مابين‌الطلوعين روز عيد ، ياد كنيد . توصيف مشعر به حرام ، به خاطر حرمت تشريعى و وجوب وقوف در آن است كه از اعمال مهم حج بلكه ركن ركين همهء عمل‌هاى حج است و عدم حضور در آن‌جا يا عبور بدون وقوف ، هتك حرمت آن و سبب فساد حج است .\r\n« وَاذْكُرُوهُ كَمَا هَدَاكُمْ »\r\nيعنى : بايد خدا را در آن‌جا به دعا و ذكر و مخصوصاً به نماز صبح و وقوف بين‌الطلوعين به ياد آوريد . همان گونه كه شما را به توحيد و دين و شريعت اسلام و كتاب آسمانى قرآن و اصول و فروع آن هدايت نموده است . يعنى به شكرانهء اين نعمت‌ها بايد چنين كنيد .\r\n« وَ إِن كُنتُم مِن قَبْلِهِ لَمِنَ الضَّآلّينَ »\r\nيعنى : حقيقت اين است كه شما پيش از اين هدايت ، سخت در گمراهى شرك و كفر اعتقادى و جهل به اصول و فروع عملى بوديد .\r\n« ثُمَّ أَفِيضُوا مِنْ حَيْثُ أَفَاضَ النَّاسُ وَاسْتَغْفِرُوا اللَّهَ إِنَّ اللَّهَ غَفُورٌ رَحِيمٌ »\r\nدر معناى اين آيه دو احتمال است :\r\nاول آن كه اين آيه مَسوق است براى رد طايفه‌اى از عرب كه در روز نهم ذىحجه به جاى وقوف در عرفات ، در مشعر وقوف مىكردند و مىگفتند ما اهل حرم هستيم و عرفات خارج از حرم است ، پس ما در مشعر وقوف مىكنيم و وقت كوچ كردن مردم از عرفات ما از مشعر كوچ مىكنيم . يعنى از جانب شرق مشعر به جانب غرب آن . خداوند پس از ايجاب افاضه از عرفات در آيهء قبل ، با كلمهء\r\n\r\n","description":"","footnote":"","page_name":" 212 ","page_number":212},
  {"content":"\r\n\r\n« ثم » كه دالّ بر تراخىِ در ذكر است ، يعنى « ثم أقول » ، فرمود : سپس مىگويم از همان محلّى كه مردم به‌سوى مشعر كوچ مىكنند - يعنى عرفات - شما هم كوچ كنيد و از تخلّفات گذشتهء خود استغفار نماييد كه خدا بسيار آمرزنده و مهربان است .\r\nدوم آن كه مراد از افاضه در اين آيه كوچ‌كردن از مشعر به‌سوى منى است . يعنى پس از آن‌كه وظايف مشعر را انجام داديد ، از آن محلى كه مردم به‌سوى منى سرازير مىشدند شما مسلمانان نيز سرازير شويد . يعنى از همان راهى كه از نخستين روز انعقاد حجّ دسته‌جمعى طبق راهنمايى ابراهيم و اسماعيل و اسحاق عليهم السلام و پيامبران نسل آنها ، مؤمنان و صالحان جهان تا امروز از آن‌جا به‌سوى منى سرازير مىشدند .\r\nفَإِذا قَضَيْتُمْ مَناسِكَكُمْ فَاذْكُرُوا اللّهَ كَذِكْرِكُمْ آباءَكُمْ أَوْ أَشَدَّ ذِكْرًا فَمِنَ النّاسِ مَنْ يَقُولُ رَبَّنا آتِنا فِي الدُّنْيا وَ ما لَهُ فِي اْلآخِرَةِ مِنْ خَلاقٍ ( 200 )\r\nوَ مِنْهُمْ مَنْ يَقُولُ رَبَّنا آتِنا فِي الدُّنْيا حَسَنَةً وَ فِي اْلآخِرَةِ حَسَنَةً وَ قِنا عَذابَ النّارِ ( 201 )\r\nأُولئِكَ لَهُمْ نَصيبٌ مِمّا كَسَبُوا وَ اللّهُ سَريعُ الْحِسابِ ( 202 )\r\nلغت و اعراب :\r\nمناسك : جمع مَنْسَك به معناى عبادت و محل و زمان عبادت . خلاق : سهم ، نصيب . مما كسبوا : يعنى « من جنس ما كسبوا » يا « من أجْل ما كسبوا » .\r\nتفسير :\r\n« فَإِذَا قَضَيْتُم مَّنسِكَكُمْ فَاذْكُرُوا اللَّهَ كَذِكْرِكُمْ ءَابَآءَكُمْ أَوْ أَشَدَّ ذِكْرًا »\r\nاز رسوم جاهليت پيش از اسلام اين بود كه پس از پايان يافتن اعمال حج ، قبايل مختلف عرب ، در منى كه محل ختم همهء اعمال است و سپس در مكه اجتماع كرده ، به تفاخر و تعريف و توصيف نياكان گذشتهء خود مىپرداختند و از فزونى نفوس قبيله و اولاد و اموال و احشام و اسلحه‌هاى اجدادشان ، و از صفات مختلف شجاعت و سخاوت و فصاحت و بلاغت آنان ، به\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nوسيلهء شعر و نثر سخن مىگفتند ، خطبه‌ها خوانده ، مداحىها نموده و دادِ سخن مىدادند .\r\nدر اين آيه مىفرمايد : و چون مناسك و اعمال حج و عمرهء خود را به پايان رسانديد به ياد خداوند پردازيد همان گونه كه پدرانتان را ياد مىكرديد بلكه يادى بهتر و قوىتر و رساتر از آن .\r\nيعنى از خدا بگوييد ، از توحيد ذات و صفات و جمال و جلال او ، و از نعمت‌هاى بىپايان دنيوى و اخروى و مادى و معنوى او ، از آفريده‌هاى بىحدّ و حصر او در ملك آسمان‌ها تا زمين او ، از دوام وجود از ازل تا ابد او و بالأخره هرچه از عظمت و جلال او مقدور فكر و توان نطق و بيانتان باشد به رشتهء بيان و قلم در آريد .\r\n« فَمِنَ النَّاسِ مَن يَقُولُ رَبَّنَآ ءَاتِنَا فِى الدُّنْيَا وَمَا لَهُ فِى الْأَخِرَةِ مِنْ خَلقٍ »\r\n\r\nخير دنيا و آخرت را بخواهيد\r\nيعنى : برخى از مردم مىگويند : پروردگارا به ما از نعمت‌هايت در دنيا بده ، يعنى تنها دنيا را مىخواهند ، و آنان را در آخرت هيچ حظّ و نصيبى از رحمت الهى نخواهد بود ، زيرا او آخرت را نخواسته است ، يا به خاطر عدم اعتقاد يا عدم اعتنا .\r\n« وَمِنْهُم مَن يَقُولُ رَبَّنَآ ءَاتِنَا فِى الدُّنْيَا حَسَنَةً وَ فِى الْأَخِرَةِ حَسَنَةً »\r\nيعنى : و برخى از آنان مىگويند : پروردگارا به ما در دنيا حسنه عطا كن و در آخرت حسنه عطا كن . و « حسنه » به‌طور كلى هر چيز نيكويى است كه انسان را شاد كند از نعمت‌هاى مادى و معنوى و دنيوى و اخروى . و آنچه در تفسير « حسنه » گفته شده مانند صحت بدن ، روزى فراوان ، اولاد صالح ، همسر شايسته ، ثروت وافر ، جاه عريض و طويل ، امنيت محيط ، عقل سالم ، دين حق ، اخلاق فاضله ، اعمال عبادى ، محبت اهل بيت عليهم السلام و غير اينها همه از مصاديق معناى كلى است .\r\n« وَقِنَا عَذَابَ النَّارِ »\r\nيعنى : و اى پروردگار ، ما را از عذاب آتش - يعنى آتش برزخ و قيامت و جهنم پس از قيامت - نگه‌دار .\r\n« أُوْلئِكَ لَهُمْ نَصِيبٌ مِمَّا كَسَبُوا »\r\nيعنى : آنها هستند كه براى آنها بهره‌اى است وافر از آنچه كسب كرده‌اند ، يعنى از نِعَم دنيا و از نعم آخرت . مراد از « ما » در « ما كسبوا » عقايد و اخلاق و اعمال نيك آنهاست كه با مجاهدت‌هايى كسب كرده‌اند و از اين فراورده در دنيا نصيبشان اين است كه كمالات روحى و مقامات والاى انسانى نشأت مىيابد و در آخرت نعمت‌هاى بىمنتهاى بهشتى ، و يا خود اين فراورده‌ها در آخرت\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nبه صورت نعم اخروى تجسّم و تبلور پيدا مىكند و نصيب آنها مىگردد .\r\n« وَاللَّهُ سَرِيعُ الْحِسَابِ »\r\nيعنى : و خداوند زودرس به حساب است . مراد ، حساب همه چيز جهان نيست هرچند خدا حساب هرچه از موجودات عالم را كه نياز به حساب دارد مىداند ، بلكه حساب اعمال مكلّفان از انس و فرشته و جنّ و شياطين است كه نياز به پاداش و كيفر دارد ، و خداوند در دنيا سرعت حساب در نوشتن اعمال آنها دارد و هر عملى را از هر عاملى به محض صدور آن از نظر كمّ و كيف و مكان و زمان و مقدار پاداش و كيفر مىنويسد ، يعنى فرشته‌هاى كرام الكاتبين در مرأى و منظر او مىنويسند . و خداوند سرعت در محاسبهء آنها در آخرت دارد ، زيرا در آن‌جا دو نوع حساب است :\r\nاجمالى و تفصيلى . در حساب اجمالى ، محاسبهء همهء خلايق در يك لحظه انجام مىيابد ، يعنى همهء مكلّفان در صحنهء محشر خود را در برابر خداوند و مورد محاسبهء او مىبينند و ناگهان حساب خود را تمام شده مىيابند . ولى حساب تفصيلى ، ممتد است و طول مىكشد .\r\nوَ اذْكُرُوا اللّهَ في أَيّامٍ مَعْدُوداتٍ فَمَنْ تَعَجَّلَ في يَوْمَيْنِ فَلا إِثْمَ عَلَيْهِ وَ مَنْ تَأَخَّرَ فَلا إِثْمَ عَلَيْهِ لِمَنِ اتَّقى وَ اتَّقُوا اللّهَ وَ اعْلَمُوا أَنَّكُمْ إِلَيْهِ تُحْشَرُونَ ( 203 )\r\nتفسير :\r\n« وَاذْكُرُوا اللَّهَ فِى أَيَّامٍ مَعْدُودَ تٍ »\r\nاين آيه نيز از آيات احكام و در مقام بيان برخى از اعمال حج است .\r\nيعنى : حاجيانى كه اعمال اصلى حج را خاتمه داده‌اند بايد براى گذراندن ايام تشريق در منى بدان‌جا روند و عمل مَبيت و رَمْى را انجام دهند . « مَبيت » عبارت است از بودن سه شب در وادى منى كه شب‌هاى يازده و دوازده و سيزده ذىحجه است . و « رَمْى » عبارت است از زدن سنگ به جمرات سه‌گانه با ترتيب خاص در روزهاى آن . و اين دو عمل خود از عبادت‌هاى خاص و خاتمهء اعمال حج است ، و اگر حاجى در حال احرام از صيد كردن و آميزش با زن پرهيز كرده باشد مىتواند دو شب در منى بماند و روز دوازدهم ، مَبيت را خاتمه دهد .\r\nدر اين باره خدا مىفرمايد : و خدا را در صحراى منى در ايّام معدودات - يعنى سه شبانه روز\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nمتوالىِ پس از عيد - ياد كنيد ، ياد كردن به واسطهء خود مَبيت و رَمْى كه از عبادت‌هاى خاص الهى است ، يا به وسيلهء اذكار و اوراد ديگر كه از آن جمله تكبيرات معروف است كه پس از پانزده نماز - كه اول آنها نماز ظهر روز عيد است - خوانده مىشود .\r\n« فَمَن تَعَجَّلَ فِى يَوْمَيْنِ فَلَآ إِثْمَ عَلَيْهِ وَمَن تَأَخَّرَ فَلَا إِثْمَ عَلَيهْ »\r\nيعنى : پس هر كه از حاجيان عجله كند و اعمال تشريق را در دو روز يازدهم و دوازدهم انجام دهد بر او گناهى نيست ، و كسى كه تأخير كند و اعمال را در سه روز يازدهم تا سيزدهم انجام دهد باز بر او گناهى نيست . يعنى مسأله تخييرى است و چنين نيست كه اهل جاهليت مىگفتند كه برخى تعجيل را و برخى تأخير را حرام مىشمردند .\r\n« لِمَنِ اتَّقَى وَ اتَّقُوا اللَّهَ »\r\n« لمن » خبر مبتداست به تقدير « ذلك » ، يعنى : اين حكم تخيير مخصوص كسى است كه در حال احرام حجّش از شكار وحش و آميزش با زن پرهيز كرده باشد ، و گرنه بايد شب سوم را هم در منى باشد و در روزش رَمْىِ جمره كند . و از خداوند پروا كنيد . يعنى از همهء محرمات پرهيز كنيد نه تنها از محرمات احرام .\r\n« وَ اعْلَمُوا أَنَّكُمْ إِلَيْهِ تُحْشَرُونَ »\r\nيعنى : و بدانيد كه شما انسان‌ها پس از مرگ و پايان ايام برزخ و برانگيختن از قبر ، به واسطهء نفخهء سوم صور ، به منظور حساب و محاكمه و داورى به‌سوى او و حضور او گردآورى مىشويد .\r\nوَ مِنَ النّاسِ مَنْ يُعْجِبُكَ قَوْلُهُ فِي الْحَياةِ الدُّنْيا وَ يُشْهِدُ اللّهَ عَلى ما في قَلْبِهِ وَ هُوَ أَلَدُّ الْخِصامِ ( 204 )\r\nوَ إِذا تَوَلّى سَعى فِي اْلأَرْضِ لِيُفْسِدَ فيها وَ يُهْلِكَ الْحَرْثَ وَ النَّسْلَ وَ اللّهُ لا يُحِبُّ الْفَسادَ ( 205 )\r\nوَ إِذا قيلَ لَهُ اتَّقِ اللّهَ أَخَذَتْهُ الْعِزَّةُ بِاْلإِثْمِ فَحَسْبُهُ جَهَنَّمُ وَ لَبِئْسَ الْمِهادُ ( 206 )\r\nوَ مِنَ النّاسِ مَنْ يَشْري نَفْسَهُ ابْتِغاءَ مَرْضاتِ اللّهِ وَ اللّهُ رَءُوفٌ بِالْعِبادِ ( 207 )\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nلغت و اعراب :\r\nفى الحياة الدنيا متعلّق است به يعجبك يا به قوله . لَدَّ الرجلَ - از باب نَصَر - : دشمنى سرسخت كرد با او ، و ألدّ اسم تفضيل است يعنى شديدالخصومة . خصام مصدر است ، و يا جمع خصم . تولَّى : روى برگردانيد ، و يا رياست و سرپرستى نمود . اخذته : حملته ، يعنى وادار كرد او را . عزّة : قدرت ، نخوت ، تكبّر . مهاد : آرامگاه . شَرى - از باب ضَرَب - : فروخت و خريد ( ضد ) .\r\nتفسير :\r\n« وَمِنَ النَّاسِ مَن يُعْجِبُكَ قَوْلُهُ فِى الْحَيَوةِ الدُّنْيَا وَيُشْهِدُ اللَّهَ عَلَى مَا فِى قَلْبِهِ وَهُوَ أَلَدُّ الْخِصَامِ »\r\nاين آيات چهارگانه ، انسان را از حيث كفر و ايمان و نفاق و اخلاص به دو قسم تقسيم مىكند :\r\nمنافقى كه در پنهان كردن نفاقش مىكوشد و عملًا به هر فساد و اتلاف جان و مال مردم دست مىيازد و چون پندش دهند از تكبّر به گناه ديگرى مىافتد ؛ و موحّد مخلصى كه جان خود را به بهاى رضاى خدايش فروخته است .\r\nدر اين باره مىفرمايد : و از مردم كس هست كه گفتارش در اين دنيا تو را خوش آيد - يعنى ظاهر كلامش فريبنده است ؛ از حقيقت و صدق سخن مىراند ، از باطل و دروغ نكوهش دارد ، اظهار ايمان و تقوا مىكند - و خدا را بر اين‌كه آنچه اظهار مىدارد مطابق مافىالضمير اوست گواه مىگيرد درحالى كه دشمنىِ سرسخت دارد و سرسخت‌ترين دشمن‌هاست .\r\nو محتمل است معناى آيه اين باشد كه برخى از مردم دربارهء بىوفايى دنيا سخنان اعجاب‌انگيز مىگويند و خدا را بر اين‌كه در دل محبت تو را دارند گواه مىگيرند درحالى كه سرسخت‌ترين دشمنان تواند .\r\n« وَإِذَا تَوَلَّى سَعَى فِى الْأَرْضِ لِيُفْسِدَ فِيهَا »\r\nيعنى : و چون اين‌گونه انسان از نزد تو بيرون رود و يا آن كه پس از تو ولايت و سرپرستى مردم را به دست گيرد - مانند خلفاى بنىاميّه و بنىعباس و همهء سلاطين جور و حكّام ستمگر دنيا - مىكوشد كه در روى زمين افساد كند ؛\r\n« وَيُهْلِكَ الْحَرْثَ وَالنَّسْلَ وَاللَّهُ لَايُحِبُّ الْفَسَادَ »\r\nيعنى : و سعى مىكند به وسيلهء ظلم به مردم و قتل نفوس آنان ، كِشت و زرعشان را تباه و\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nدامداريشان را فاسد و نسلشان را نابود سازد ؛ و خدا فساد و تباهى را دوست ندارد .\r\n« وَإِذَا قِيلَ لَهُ اتَّقِ اللَّهَ أَخَذَتْهُ الْعِزَّةُ بِالْإِثْمِ »\r\nيعنى : و چون به چنين شخصى گفته شود : از خدا بترس - يك شخصيت برتر دينى يا يك انسان آزادِ از جان گذشته‌اى به عنوان نصيحت چنين گويد - قدرت ظاهرى و نخوت و غرور ، او را وادار به گناه كند و عكس‌العمل خشنى از زدن و كشتن و حبس دربارهء ناصح خود انجام دهد ، يا بر طغيان خود بيفزايد .\r\n« فَحَسْبُهُ جَهَنَّمُ وَلَبِئْسَ الْمِهَادُ »\r\n\r\nعلى ( ع ) در بستر پيامبر\r\nيعنى : پس در مقابل نفاق و غرور و گناهانش جهنّم او را كافى است و حقّاً كه جهنّم بد آرامگاهى است .\r\n« وَمِنَ النَّاسِ مَن يَشْرِى نَفْسَهُ ابْتِغَآءَ مَرْضَاتِ اللَّهِ »\r\nيعنى : و نيز از مردم كس هست كه جان خود را - چه رسد به جاه و مال و اولاد - در طلب رضاى خداوند و به بهاى خوشنودى او مىفروشد ، همانند على بن ابىطالب عليه السلام در ليلة المبيت در مقدمهء هجرت پيامبر از مكه به مدينه كه جان خود را به خدا فروخت و در بستر پيامبر خوابيد در شبى كه سران قريش همه با شمشير آخته دور او را گرفته بودند تا او را قطعه قطعه كنند . و در مرحلهء بعد ، همهء كسانى كه در راه اسلام و جهاد و امر به معروف و نهى از منكر جان خود را تسليم خدا مىكنند ،\r\n« وَ اللَّهُ رَءُوفٌ بِالْعِبَادِ »\r\nيعنى : و خداوند به بندگان خود رئوف و مهربان است ، و از اين روست كه نفوس آنها را به بهاى سنگين ابدىِ محيّرالعقول و غير قابل توصيف مىخرد .\r\nيا أَيُّهَا الَّذينَ آمَنُوا ادْخُلُوا فِي السِّلْمِ كَافَّةً وَ لا تَتَّبِعُوا خُطُواتِ الشَّيْطانِ إِنَّهُ لَكُمْ عَدُوٌّ مُبينٌ ( 208 )\r\nفَإِنْ زَلَلْتُمْ مِنْ بَعْدِ ما جاءَتْكُمُ الْبَيِّناتُ فَاعْلَمُوا أَنَّ اللّهَ عَزيزٌ حَكيمٌ ( 209 )\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nلغت و اعراب :\r\nسِلم و سَلم و اسلام : صلح و تسليم شدن . كافّةً : جماعةً . جاءَ الناسُ كافّةً يعنى كُلُّهم . خطوات : جمع خُطْوَه ، گام ، يعنى فاصلهء ميان دو قدم در وقت راه رفتن .\r\nتفسير :\r\n« يأَيُّهَا الَّذِينَ ءَامَنُوا ادْخُلُوا فِى السّلْمِ كَآفَّةً »\r\nيعنى : اى كسانى كه ايمان آورده‌ايد همگى در صلح و سلم درآييد ؛ يعنى صلح با خدا و بندگان صالح او و تسليم در برابر اوامر اصولى و فروعى او ، و در هيچ فرمانى محارب او نباشيد .\r\n« وَلَا تَتَّبِعُوا خُطُوَ تِ الشَّيْطنِ إِنَّهُ لَكُمْ عَدُوٌّ مُبِينٌ »\r\nيعنى : و در هيچ امرى پيروى از گام‌هاى شيطان - تبعيت از وساوس او - نكنيد ، زيرا او براى شما دشمنى آشكار است ؛ چرا كه دشمنى خود را در آغاز خلقت در ملأ عام فرشتگان اظهار كرد و بقاى آن را در مراحل تاريخ اثبات نمود .\r\n« فَإِن زَلَلْتُم مِن بَعْدِ مَا جَآءَتْكُمُ الْبَيّنتُ »\r\nيعنى : پس اگر بعد از آن كه دلايل روشن براى شما آمد ، بلغزيد ؛\r\nپس از آن كه به عقل و خرد خويش به توحيد و اصول اعتقادات آگاه شديد و دلايل آشكار نقلى را از منطق رساى پيامبر و معجزات و كتاب او پذيرفتيد ، اگر از راه مستقيم منحرف گرديد ؛\r\n« فَاعْلَمُوا أَنَّ اللَّهَ عَزِيزٌ حَكِيمٌ »\r\nيعنى : پس بدانيد كه خدا مقتدر غالب و حكيم است .\r\nچون عزيز و قدرتمند است مىتواند به كيفر شديد گرفتارتان نمايد ، و چون حكيم است و كيفر و عذابش به اقتضاى مفاسد اعمال و بر وفق نظام تكوين است ، انتقامش انتقامى از روى حكمت باشد .\r\nهَلْ يَنْظُرُونَ إِلّا أَنْ يَأْتِيَهُمُ اللّهُ في ظُلَلٍ مِنَ الْغَمامِ وَ الْمَلائِكَةُ وَ قُضِيَ اْلأَمْرُ وَ إِلَى اللّهِ تُرْجَعُ اْلأُمُورُ ( 210 )\r\nلغت و اعراب :\r\nهل ينظرون استفهام انكارى است يعنى « لاينظرون الّا ذلك » . نَظَرَ الشىءَ : نگاه كرد به‌سوى آن ، منتظر آن شد . ظُلَل : جمع ظُلّه ، سايبان ، مانند قُلَل و قلّه . غمام : ابر سفيد يا قطعه‌اى از ابر .\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nتفسير :\r\n« هَلْ يَنظُرُونَ إِلَّآ أَن يَأْتِيَهُمُ اللَّهُ فِى ظُلَلٍ مِنَ الْغَمَامِ »\r\nخطاب به پيامبر و ساير مخاطبين ، و سخن در بيان حال كفّار است .\r\nيعنى : آيا آنها جز اين انتظار دارند كه خداوند و فرشتگان در ميان سايبان‌هايى از ابر سفيد بيايند و كار آنها تمام شود ؟ يعنى : اين‌كه كفّار پس از آن همه دعوت و اتمام حجت ايمان نياوردند گويى منتظرند كه روز رستاخيز برپا شود و خدا و فرشتگان در ابرى سفيد كه در آغاز مظنّهء رحمت و به ناگاه مظهر غضب و عذاب باشد به آنان روى آورند .\r\nو مراد از آمدن خدا ، آمدن فرمان او يا احاطهء وجودى و توانى اوست به همان‌گونه كه در دنيا بود ، با اين تفاوت كه در آخرت توأم با غضب و عذاب است . و اما آمدن فرشتگان به لحاظ آن كه آنها در آخرت نيز همانند دنيا مجريان فرامين حق و مدبّرات امور و مقسّمات رحمت و غضب اند .\r\nو به طور كلى تمام جريانات و حوادث عالم هستى از به دو حدوث تا قيام رستاخيز و از آن روز تا ابدالآباد به دست فرشتگان الهى و ارادهء تامّه و نافذهء آنهاست ، اراده‌اى كه تابع ارادةاللَّه يا عين ارادة اللَّه است ، و از اين‌روست كه آنها اراده دارند و اختيار ندارند بلكه اختيار از آنِ خداست .\r\n« وَالْمَلَآئِكَةُ وَقُضِىَ الْأَمْرُ »\r\nيعنى : و چون چنين شد كار آنها همانند ساير اهل آتش در آن ساعت از نظر قضاوت به حق و تعيين كمّ و كيف اعمال و خفّت و ثقل و مقدار كيفر آنها تمام مىشود .\r\n\r\nخدا جسم نيست\r\n« وَ إِلَى اللَّهِ تُرْجَعُ الْأُمُورُ »\r\nجملهء استينافيه و بيان قاعده‌اى كلّى در كمال شمول و گستردگى است . يعنى : همهء كارها و حوادث جهان هستى و شراشر وقايع عالم وجود از ازل تا ابد در استمرار تاريخ دنيا و استقرار و ابديت آخرت ، سلسلهء علل و معلولات است كه منتهى به علّة العلل و ارادهء خداوند است ، پس او مرجع و منتهى است .\r\nبدان كه مقتضاى ادلّهء عقليهء تامّه و نقليهء وافره ، اين است كه خداوند جسم نيست و عروض حركت و انتقال و رفت و آمد و رؤيت به چشم ظاهرى و ساير عوارض جسم براى او محال است ، و آياتى كه از اين كتاب كريم دلالت بر عروض برخى عوارض جسم بر ذات اقدس او دارد مانند اين آيه و آيهء 22 فجر و 2 حشر و 26 نحل از آيات متشابه است و بايد بر وفق آيات محكم و اقتضاى\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nعقل تأويل شوند چنان كه در اين‌جا حمل كرديم و پس از حمل و تأويل ، اين آيات نيز جزء محكمات مىشوند ، زيرا محكم و متشابه ، نسبت به اذهان و افكار ، امرى نسبى است .\r\nسَلْ بَني إِسْرائيلَ كَمْ آتَيْناهُمْ مِنْ آيَةٍ بَيِّنَةٍ وَ مَنْ يُبَدِّلْ نِعْمَةَ اللّهِ مِنْ بَعْدِ ما جاءَتْهُ فَإِنَّ اللّهَ شَديدُ الْعِقابِ ( 211 )\r\nزُيِّنَ لِلَّذينَ كَفَرُوا الْحَياةُ الدُّنْيا وَ يَسْخَرُونَ مِنَ الَّذينَ آمَنُوا وَ الَّذينَ اتَّقَوْا فَوْقَهُمْ يَوْمَ الْقِيامَةِ وَ اللّهُ يَرْزُقُ مَنْ يَشاءُ بِغَيْرِ حِسابٍ ( 212 )\r\nتفسير :\r\n« سَلْ بَنِى إِسْرَ ءِيلَ كَمْ ءَاتَيْنهُم مِنْ ءَايَةٍ بَيّنَةٍ »\r\nيعنى : اى مخاطب ، از بنىاسرائيل يعنى از علماى تورات و انجيل و تاريخ‌دانان آنها به عنوان توبيخ و مذمّت سؤال كن كه از زمان يعقوب و اجدادش تا امروز چقدر از آيات و نشانه‌هاى روشن توحيد به آنها عطا كرديم ، مانند عصاى موسى ، يد بيضاء ، شكافتن دريا ، هلاكت دشمنان مقتدر و مسلّط ، انزال مَنّ و سلوى ، مائدهء آسمانى عيسى عليه السلام و بالأخره تورات و انجيل كه فعلًا در دست شماست ؟ ! يعنى نعمت‌هايى كه همه را كفران كرديد و وسيلهء سعادت دو جهانى را تبديل به وسيلهء شقاوت و عذاب دنيا و كيفر آخرت نموديد ، چرا كه تورات و انجيل واقعى را كه هر دو از نعمت‌هاى عظيم خدا بودند و صلاحيت اثبات توحيد و دعوت پيامبران گذشته و نبوّت محمّد عربى صلى الله عليه و آله و كتاب و دين او را داشتند و مدرك قطعى تاريخ انبيا و سرگذشت پيشينيان و حجت و برهان قوى بر نسخ شرايع و حدوث شرايع ديگر تا شريعت اسلام بودند ، تبديل به دو كتاب محرّف مملوّ از اكاذيب و اساطير و جزء كتب ضالّه نموديد .\r\n« وَمَن يُبَدّلْ نِعْمَةَ اللَّهِ مِن بَعْدِ مَا جَآءَتْهُ فَإِنَّ اللَّهَ شَدِيدُ الْعِقَابِ »\r\nيعنى : و هر كسى نعمت‌هاى خدا را پس از آن كه به دو رسيد تبديل كند - وسيلهء هدايت را تبديل به وسيلهء ضلالت ، و يا شكر نعمت را تبديل به كفران نمايد - پس بىترديد بداند كه خدا سخت كيفر است .\r\n« زُيّنَ لِلَّذِينَ كَفَرُوا الْحَيَوةُ الدُّنْيَا »\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nحيات دنيوى در نظر كافران زينت داده شده است . مراد از حيات دنيوى ، زندگى بر طبق هواهاى نفسانى و فرامين شيطانى است كه بدون اعتنا به حق و توأم با هر عقيدهء خرافى و محرّم الهى باشد ، همان گونه كه طاغيان و فرورفتگان در شهوات دنيا دارند ، در مقابل زندگى مؤمنان صالح كه طبق دستور دين و رضاى خداوند است . و زينت دهندهء آن حيات در انظار كفّار در مرحلهء نخست خداوند است كه جهان را مملوّ از نعمت‌هاى زيبا و گوناگون و طبيعت بشرى را سخت مايل و راغب به آنها قرار داده و اين خود تزيين تكوينى از جانب خداست هر چند به توديع عقل در وجود بشر و تشريع شرايع آسمانى ، او را از برخى مشتهيات نهى كرده است .\r\nو در مرحلهء دوم هواهاى نفسانى و شياطين انسى و جنّى هستند كه مشتهيات نفس و منهيّات خدا را براى كفّار و اهل طغيان ، زيبا و آراسته كرده‌اند .\r\n« وَيَسْخَرُونَ مِنَ الَّذِينَ ءَامَنُوا »\r\nيعنى : و كفّار و طاغيان از روى جهل به اسرار خلقت و اهداف آفرينش ، و غفلت از حقايق دينى و عالم ديگر ، مؤمنان را در انتخاب زندگى خاص مسخره و استهزا مىكنند .\r\n« وَالَّذِينَ اتَّقَوْا فَوْقَهُمْ يَوْمَ الْقِيمَةِ »\r\nيعنى : و كسانى كه تقوا ورزيده‌اند و از شهوات نفس كه مورد نهى خداست پرهيز كرده‌اند در روز قيامت مرتبه‌اى برتر از آنها و فوق آنها خواهند داشت ، برتريى فراتر از ادراك ما ، زيرا آنها در آن روز در اعلىعلّيّين و اينان در اسفل سافلين‌اند ؛ آنها اهل كرامت الهى و مورد احترام فرشتگان و اينان مورد غضب خدا و خشم فرشتگان ؛ و آنان استهزا و مسخره كننده به تلافى مسخرهء دنيا و اينان متحمّل استهزا با كمال ذلّت و خوارى خواهند بود .\r\n« وَاللَّهُ يَرْزُقُ مَن يَشَآءُ بِغَيْرِ حِسَابٍ »\r\nيعنى : و خداوند هركه را بخواهد در دنيا و آخرت روزىِ بدون حساب مىدهد . و معناى بدون حساب در دنيا اين است كه انواع نعم روزى شده بر بشر را حدّ و حصرى نيست . و يا آن‌كه در برابر اعمال نيست بلكه طبق اقتضاى مصالح است . و يا آن كه از كمّ و كيف آن سؤال نمىشود و از منعَمٌ عليه مطالبهء پاداش نمىشود . و اما در آخرت حقيقتاً بدون حساب است و احدى را ياراى احاطهء علمى به انواع و مقدار آن نيست .\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nكانَ النّاسُ أُمَّةً واحِدَةً فَبَعَثَ اللّهُ النَّبِيِّينَ مُبَشِّرينَ وَ مُنْذِرينَ وَ أَنْزَلَ مَعَهُمُ الْكِتابَ بِالْحَقِ لِيَحْكُمَ بَيْنَ النّاسِ فيمَا اخْتَلَفُوا فيهِ وَ مَا اخْتَلَفَ فيهِ إِلَّا الَّذينَ أُوتُوهُ مِنْ بَعْدِ ما جاءَتْهُمُ الْبَيِّناتُ بَغْيًا بَيْنَهُمْ فَهَدَى اللّهُ الَّذينَ آمَنُوا لِمَا اخْتَلَفُوا فيهِ مِنَ الْحَقِ بِإِذْنِهِ وَ اللّهُ يَهْدي مَنْ يَشاءُ إِلى صِراطٍ مُسْتَقيمٍ ( 213 )\r\nتفسير :\r\n\r\nفلسفهء دين\r\n« كَانَ النَّاسُ أُمَّةً وَ حِدَةً »\r\nيعنى : مردم ، همگى يك امت بودند .\r\nبشرها پس از سكونت در روى كرهء زمين از زمان جدّ اعلايشان آدم تا برهه‌اى از زمان ، بدون پيامبر و شريعت و كتاب آسمانى مىزيستند . در آن ايّام همه يكنواخت و امّى و رها شده بر وفق ادراك عقول و طبيعت و غرايزشان بودند ؛ هر چه مىخواستند مىگفتند و مىكردند ؛ به ارادهء خود در هرجايى ساكن مىشدند و به دلخواه خود داراى همسر و اولاد مىگشتند « لا مؤمنين و لا كافرين » شبيه زندگى برخى از حيوانات متمدّن تكوينى . و اما اين‌كه كرهء زمين در هيچ زمانى خالى از حجت الهى نمىشود منافاتى با اين مطلب ندارد ، زيرا آدم ابوالبشر و اوصياى او تا زمان نوح پيامبر حجت الهى بودند ، لكن كتاب و شريعت نداشتند و از احكام الهى هم معلوم نيست چه اندازه بر آنها نازل شده بود ، و بر فرض وجود ، مأمور به ابلاغ نبودند و مقتضاى حجّيّت ، وجوبِ ابلاغ نيست بلكه خود بايد عمل كند و اگر پرسشى باشد جواب دهد . علاوه آن كه ظاهراً گرفتار ترس طاغيان زمان خود بودند مانند قابيل و اتباع او ، و از حجج مغموره بودند .\r\n« فَبَعَثَ اللَّهُ النَّبِيّينَ مُبَشّرِينَ وَمُنذِرِينَ »\r\nيعنى : پس از مدتى خداوند بر حسب اقتضاى حال و مجتمع آنها پيامبرانى برانگيخت و به‌سوى آنها ارسال داشت . آنها صفت و منصب تبشير و انذار داشتند ، يعنى دين و شريعت و كتاب آسمانى براى مردم آورده بودند كه طبعاً پذيرندگان را بشارت و انكار كنندگان را بيم مىدادند . و اما اين‌كه\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nمدت پيش از بعثت از زمان آدم ابوالبشر تا نوح نبى چقدر بوده ، روشن نيست . آن ايّام ، روزگار فَترت اوّليه و ازمنهء پيش از شريعت يا پيش از تكليف بود . و اين حال ادامه يافت تا نيروى عقلى بشر و سطح فكرى او بالا رفت واستعداد تحمّل تكاليف الهى و ورود در كلاس تربيت انسانى پيدا كرد ؛ اجتماع و تعاونش تمدن آورد و نيز اختلافاتش قابل قضاوت و داورى در محكمه شد ، چرا كه حلّ و فصل اختلاف غيرمكلّف را روال ديگرى است .\r\n« وَأَنزَلَ مَعَهُمُ الْكِتبَ بِالْحَقّ »\r\n« كتاب » مطلق است و شامل همهء كتاب‌هاى آسمانى است .\r\nيعنى : و همراه پيامبران كتاب‌هاى آسمانى فرو فرستاد كه انزال همه به حق بود ، يعنى به‌جا و بر طبق حكمت و اقتضاى نظام اتمّ و اكمل خلقت بود ، چرا كه تنظيم آنها به منظور هدايت ، و محتواى احكام آسمانى متضمن مصالح عاليهء بشرى و برنامهء حيات طيّبهء دنيوى ، و علوم و حِكَم ضامن سعادت اخروى او بود ، و از اين‌رو آورندگان آنها داراى منصب تبشير و انذار شدند . و نام آنها كتاب بود ، زيرا همگى از اقدم زمان در لوح محفوظ الهى مكتوب و مندرج بود و در آيندهء تاريخ نيز بايد به دست بشر بر روى صفحات قراطيس مكتوب گردد تا مصون از زوال و نسيان باشد . پس آن حقايق و محتويات ، هم كتاب بالفعل بود و هم كتاب بالقوّه . و اين جمله در واقع به منزلهء توضيح « بعث اللَّه النبيّين مبشّرين و منذرين » است ، زيرا تبشير و انذار بدون نزول كتاب و عرضهء دينى كه محتواى آن است معنا ندارد .\r\n« لِيَحْكُمَ بَيْنَ النَّاسِ فِيمَا اخْتَلَفُوا فِيهِ »\r\nفاعل « ليحكم » خدا يا كتاب يا هر يك از انبياست .\r\nيعنى : كتاب‌هايى كه بر پيامبران نازل شده هر چند هدف از آنها ابلاغ دين و تبشير و انذار است ، لكن يكى از اهداف مهمهء آن كه گويى هدف اصلى به شمار مىرود آن است كه خدا در طول تاريخ و ازمنهء سكونت بشر در دنيا دربارهء هر اختلافى كه ميان آنها پديد آمد - خواه اختلاف دنيوى يا اختلاف دينى كه هر دو لازمهء طبع بشر مجتمع و متمدن است - به وسيلهء آن كتاب‌ها داورى كند .\r\nپس مراد از موصول « ما اختلفوا فيه » مطلق مورد اختلاف اعمّ از امور مادى و مقاصد دينى است ، زيرا دين و كتاب الهى است كه در تمام اختلافات دينى و دنيوى قضاوت مىكند .\r\n\r\n","description":"","footnote":"","page_name":" 224 ","page_number":224},
  {"content":"\r\n\r\n« وَمَا اخْتَلَفَ فِيهِ إِلَّا الَّذِينَ أُوتُوهُ »\r\nمرجع ضمير « فيه » « ما أتى به الأنبياء من الدين و الكتابِ » مفهوم از كلام است .\r\nيعنى : اختلاف در دين و كتاب نشأت نيافت مگر از كسانىكه دين و كتاب بدان‌ها عرضه شد و آنها دريافتند . و اين جمله ، استينافيه است و اشاره به اين‌كه منشأ اختلاف در امور مادى و دنيوى هر چند عموم مردم هستند ، و لكن منشأ اختلاف در دين و كتاب و عقايد و مسالك ، خصوصِ علما و دانشمندان قوم‌اند ، زيرا آنها بودند كه از همان آغاز كه در مقابل انبيا قرار مىگرفتند ، مخالفت مىكردند و شكاف مىآفريدند يا مخالفت جائران و مترَفين را توجيه مىنمودند ، تا آن كه در ميان جوامع بشرى اختلافات اعتقادى و مذهبى عريق و مستمرّى پيدا شد و به مسالك و مذاهب گوناگونى منقسم شدند . و اختلافات رفته رفته زيادتر و شديدتر شد و منجر به نبردهاى خونين گرديد ، از اين‌رو در آيه پس از ذكر اختلاف مطلق ، به ذكر اين اختلاف و منشأ پيدايش آن پرداخته است .\r\n« مِن بَعْدِ مَا جَآءَتْهُمُ الْبَيِّناتُ بَغْياً بَيْنَهُمْ »\r\nجار و مجرور متعلّق به « ما اختلف فيه » است ، يعنى : عمل آنها و ايجاد اختلافشان در دين و كتاب پس از آن بود كه دلايل روشن و براهين قاطع از جانب خدا و انبياى او به آنها رسيد و حجت بر آنها تمام شد ، و علت اين اختلاف حسد و برترىطلبى و حبّ جاه و مال بود .\r\n« فَهَدَى اللَّهُ الَّذِينَ ءَامَنُوا لِمَا اخْتَلَفُوا فِيهِ مِنَ الْحَقّ بِإِذْنِهِ »\r\nضمير جمع « اختلفوا » راجع به « الذين اوتوه » است و « من الحق » بيان « ما » ى موصوله است ، و معنا اين است : پس خداوند كسانى را كه ايمان آوردند و دين و كتاب را پذيرا شدند به آن حقّى كه علماى قوم در آن اختلاف كرده و از آن منحرف شده بودند ، هدايت نمود . بدين معنا كه آنها را پس از ايمان و پذيرفتن اصل دين ، به عمل و مراحل تكامل بعدى ، به اذن تكوينى خود - يعنى به يارى و توفيق خويش - هدايت نمود .\r\n« وَاللَّهُ يَهْدِى مَن يَشَآءُ إِلَى صِرَ طٍ مُسْتَقِيمٍ »\r\nيعنى : و خداوند هر كه را بخواهد - پس از آن كه اصل دعوت را پذيرفت - به راهى راست در مراحل تعالى و كمال بعدى راهنمايى مىكند .\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nأَمْ حَسِبْتُمْ أَنْ تَدْخُلُوا الْجَنَّةَ وَ لَمّا يَأْتِكُمْ مَثَلُ الَّذينَ خَلَوْا مِنْ قَبْلِكُمْ مَسَّتْهُمُ الْبَأْساءُ وَ الضَّرّاءُ وَ زُلْزِلُوا حَتّى يَقُولَ الرَّسُولُ وَ الَّذينَ آمَنُوا مَعَهُ مَتى نَصْرُ اللّهِ أَلا إِنَّ نَصْرَ اللّهِ قَريبٌ ( 214 )\r\nلغت و اعراب :\r\n\r\nآزنون‌هاى سخت هميشگى است\r\nأم حسبتم به معناى « بل أحسبتم » است و استفهام انكارىِ توبيخى است . مَثَل : صفت و حالت ، كلام كلّى سائر در ميان مردم كه برخى از اشيا را بدان تشبيه كنند . بأساء : شدّت و ناراحتى در غير بدن مانند فقر و ناامنى . ضرّاء : ناراحتى جسمى مانند مرض و جراحت . آمَنوا معه به تقدير « آمنوا باللَّه معه » . و ألا انّ نصر اللَّه به تقدير « قيل لهم » است .\r\nتفسير :\r\n« أَمْ حَسِبْتُمْ أَن تَدْخُلُوا الْجَنَّةَ وَلَمَّا يَأْتِكُم مَثَلُ الَّذِينَ خَلَوْا مِن قَبْلِكُم »\r\nآيه در مقام بيان لزوم صبر و ثبات در امور دين و دنيا و در برابر حوادث طبيعى جهان و آسيب دشمنان است . يعنى : آيا گمان كرده‌ايد كه اگر به همين حال بميريد به محض مرگ وارد بهشت مىشويد در حالىكه حوادث و حالات سخت آنان‌كه پيش از شما گذشته‌اند بر شما وارد نشده و آزمايش‌هاى مختلف آنها را نداده‌ايد ؟ !\r\n« مَسَّتْهُمُ الْبَأْسَآءُ وَالضَّرَّآءُ وَزُلْزِلُوا »\r\nيعنى : آنها را شدايد بسيار روحى مانند فقر و ناامنى و تلف مال و اولاد و تبعيد از وطن ، و آسيب‌هاى جسمى مانند قتل و جرح و مرض وارد آمد و آنها به لرزه و اضطراب سختى در زندگى در افتادند ؛\r\n« حَتَّى يَقُولَ الرَّسُولُ وَالَّذِينَ ءَامَنُوا مَعَهُ مَتَى نَصْرُ اللَّهِ »\r\nيعنى : تا آن‌جا كه فرستادهء خدا و گروندگان همراهش از شدّت بلا و ناراحتى و تمام شدن صبر و طاقتشان به عنوان تأخير افتادن وعدهء حق مىگفتند : پس يارى خدا كى مىرسد ؟\r\n\r\n","description":"","footnote":"","page_name":" 226 ","page_number":226},
  {"content":"\r\n\r\n« أَلَآ إِنَّ نَصْرَ اللَّهِ قَرِيبٌ »\r\nيعنى : به خاطر تسليت خاطر و توصيهء به صبر به آنها گفته مىشد : آگاه باشيد كه يارى خدا نزديك است . و گوينده خداوند بود ، ياپيامبر نسبت به امت ، يا امت نسبت به يكديگر .\r\nيَسْئَلُونَكَ ما ذا يُنْفِقُونَ قُلْ ما أَنْفَقْتُمْ مِنْ خَيْرٍ فَلِلْوالِدَيْنِ وَ اْلأَقْرَبينَ وَ الْيَتامى وَ الْمَساكينِ وَ ابْنِ السَّبيلِ وَ ما تَفْعَلُوا مِنْ خَيْرٍ فَإِنَّ اللّهَ بِهِ عَليمٌ ( 215 )\r\nتفسير :\r\n« يَسَلُونَكَ مَاذَا يُنفِقُونَ »\r\nظاهر « ما » ى موصوله ، سؤال از نوع اموالى است كه بايد انفاق نمود از نقد و جنس و غلّات و انعام و غير آنها . مىفرمايد : اى پيامبر ، از تو مىپرسند چه مالى را انفاق كنند ؟ و ظاهر جواب اين است كه سؤال از انفاقات مستحب است نه مانند زكات واجب كه به والدين نمىرسد ؛ و نه مانند انفاق واجب به عَمودَيْن ( يعنى پدر و مادر و اجداد ، و فرزندان و نوادگان ) كه بر ارحام ديگر واجب نيست .\r\n« قُلْ مَآ أَنفَقْتُم مِنْ خَيْرٍ فَلِلْوَ لِدَيْنِ وَالْأَقْرَبِينَ وَالْيَتمَى وَالْمَسكِينِ وَابْنِ السَّبِيلِ »\r\nدر اين جمله اشاره است به اين‌كه سؤال از نوع اموال انفاقى اهميت ندارد ، بلكه آنچه سزاوار سؤال است مورد مصرف مال است كه به چه كسانى بدهند و يا در چه كارى صرف كنند . و معناى آيه اين است كه اى پيامبر ، به آنها بگو : هر چه از خير - يعنى مال دنيا - خواستيد انفاق كنيد به پدر و مادر و خويشان و يتيمان و فقيران و واماندهء در راه انفاق كنيد .\r\nو مراد از والدين اعمّ از پدر و مادر و اجداد پدرى و مادرى است هر چه بالا رود ؛ و مراد از نزديكان همهء مراتب دور و نزديك ارحام است ؛ و مراد از يتيمان ، يتيمان فقير است و ذكر مساكين پس از آن يعنى جمع بين خاص و عام براى اهميت خاص است . و معناى « ابن سبيل » مسافر است و مراد ، كسى است كه در طول مسافرت هزينه‌اش تمام شده است . و ظاهر اين است كه سبيل در اين‌جا مانند اغلب موارد استعمالش در قرآن مجيد به معناى سبيل معنوى است نه حسّى مادى ، پس كلام شامل راهيان طريق علوم دينى در انواع مختلف آن و هر علمى كه قوام حيات مسلمين به\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nآن است - در صورتى كه هزينهء سفر نداشته باشند - نيز مىشود .\r\n« وَمَا تَفْعَلُوا مِنْ خَيْرٍ فَإِنَّ اللَّهَ بِهِ عَلِيمٌ »\r\nيعنى : هر كار خيرى كه انجام دهيد خواه انفاق مال يا انفاق غيرمال ، يا غير انفاق مال از انجام ساير اعمال ، بىترديد خداوند بدان داناست .\r\nكُتِبَ عَلَيْكُمُ الْقِتالُ وَ هُوَ كُرْهٌ لَكُمْ وَ عَسى أَنْ تَكْرَهُوا شَيْئًا وَ هُوَ خَيْرٌ لَكُمْ وَ عَسى أَنْ تُحِبُّوا شَيْئًا وَ هُوَ شَرٌّ لَكُمْ وَ اللّهُ يَعْلَمُ وَ أَنْتُمْ لا تَعْلَمُونَ ( 216 )\r\nلغت :\r\nكُرْه - به ضمّ - : مشقّت و مبغوضيتى كه انسان در باطن خود دريابد . و كَره - به فتح - : مشقّت و آسيبى كه از خارج برسد نظير اجبار كردن كسى بر عملى . و در اين‌جا « كَره لكم » يا به معناى « مكروه لكم » است يا « ذو كره لكم » .\r\nتفسير :\r\n« كُتِبَ عَلَيْكُمُ الْقِتَالُ وَهُوَ كُرْهٌ لَكُمْ »\r\nيعنى : نبرد و جنگ با كافران و طاغيان و باغيان به نحو جهاد ابتدايى يا دفاعى بر شما در شريعت اسلام تشريع و مقرّر شده ، و يا آن كه از علم ازلى الهى تنزّل كرده و در لوح محفوظ نگاشته شده ، و يا از آن‌جا فرود آمده و در قرآن مجيد مرقوم گشته است ، در حالى كه آن مبغوضِ شماست و طبعاً آن را خوش نمىداريد .\r\n« وَ عَسَى أَن تَكْرَهُوا شَيْئاً وَهُوَ خَيْرٌ لَكُمْ وَ عَسَى أَن تُحِبُّوا شَيْئاً وَهُوَ شَرٌّ لَكُمْ »\r\nيعنى : ولى اميد آن مىرود كه چيزى را شما دشمن داريد در حالى كه به نفع فرد و صلاح اجتماع شما باشد - نظير اغلب واجبات و مستحبّات شرعى و محسَّنات عقلى - و نيز احتمال مىرود كه چيزى را شما دوست داريد در حالى كه آن ، براى شما ضرر و زيان فردى و اجتماعى داشته باشد ، مانند اغلب محرّمات الهى و منهيّات عقلى .\r\n« وَ اللَّهُ يَعْلَمُ وَأَنتُمْ لَاتَعْلَمُونَ »\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nيعنى : در حالىكه خدا مىداند و شما نمىدانيد .\r\nخدا همهء آنچه به نفع و صلاح شما يا به زيان و ضررتان است از احكام و موضوعات و علل و مَناطات ترتّب احكام بر موضوعات ، همه را مىداند و از اين روست كه جعل قانون براى جامعه ، تنها از آنِ اوست .\r\nيَسْئَلُونَكَ عَنِ الشَّهْرِ الْحَرامِ قِتالٍ فيهِ قُلْ قِتالٌ فيهِ كَبيرٌ وَ صَدٌّ عَنْ سَبيلِ اللّهِ وَ كُفْرٌ بِهِ وَ الْمَسْجِدِ الْحَرامِ وَ إِخْراجُ أَهْلِهِ مِنْهُ أَكْبَرُ عِنْدَ اللّهِ وَ الْفِتْنَةُ أَكْبَرُ مِنَ الْقَتْلِ وَ لا يَزالُونَ يُقاتِلُونَكُمْ حَتّى يَرُدُّوكُمْ عَنْ دينِكُمْ إِنِ اسْتَطاعُوا وَ مَنْ يَرْتَدِدْ مِنْكُمْ عَنْ دينِهِ فَيَمُتْ وَ هُوَ كافِرٌ فَأُولئِكَ حَبِطَتْ أَعْمالُهُمْ فِي الدُّنْيا وَ اْلآخِرَةِ وَ أُولئِكَ أَصْحابُ النّارِ هُمْ فيها خالِدُونَ ( 217 )\r\n\r\nحرمت جنگ در ماه‌هاى حرام\r\nلغت و اعراب :\r\nقتال فيه بدل است از الشهرالحرام . حرام : عمل محرَّم و گناه ، و نيز شىء محترم كه هتك احترامش جايز نيست مانند قرآن ، كعبه ، مسجد و برخى از ماه‌هاى سال . المسجدالحرام عطف است به سبيل اللَّه . من القتل الف‌لامش عهد ذهنى است .\r\nتفسير :\r\n« يَسَلُونَكَ عَنِ الشَّهْرِ الْحَرَامِ قِتَالٍ فِيهِ »\r\nقافلهء تجارتى چند نفره‌اى از مشركان مكه از نزديكى مدينه گذر مىكرد ، پيامبر اسلام مطّلع شد و سپاه اندكى گسيل داشت تا اموال آنان را به غنيمت گيرند . سپاه اسلام در صحرايى با آنها برخورد كردند و به گمان اينكه آخر جُمادى الثانيه است با آنان جنگيدند ، برخى را كشته و اموالشان را به غنيمت گرفتند . بعداً معلوم شد كه جنگ در اوايل رجب كه از ماه‌هاى حرام و جنگ در آن ممنوع است اتفاق افتاده است .\r\nاين نكته معلوم باشد كه اين مشركان از همان كسانى بودند كه پيامبر و يارانش را در مكّه در\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nمدت سيزده سال آزار بىشمار مىدادند ، مردم را از راه خدا و ايمان به او جلوگيرى مىكردند و خود به خدا كافر بودند و مسلمين را از دخول خانهء خدا مانع مىشدند و آخر كارشان اين بود كه پيامبر و يارانش را از زادگاهشان مكه بيرون راندند .\r\nمشركان در اين حادثهء كوچك به بهانهء اين‌كه پيامبر اسلام احترام ماه حرام را شكسته و به قانون و دين خود نيز پايبند نيست بر ضدّ او تبليغات وسيعى به راه انداختند ، تا اين آيه نازل شد .\r\nمعناى آيه : اى پيامبر ، دربارهء ماه حرام از تو مىپرسند كه قتال و نبرد در آن چگونه است ؟\r\nماه حرام در عبارت آيه جنس است و شامل همهء ماه‌هاى حرام يعنى : رجب ، ذىقعده ، ذىحجه و محرم مىشود . رجب نام ماه هفتم سال‌هاى قمرى است ، ذى قعده و ذى حجّه ماه‌هاى آخر سال و محرم ماه اول سال بعد است . اين ماه‌ها در ايّام جاهليت پيش از اسلام محترم بودند .\r\nمشركان و كفّار و همهء مردم جاهليت آنها را حرام مىشمردند ، جنگ را در آن شروع نمىكردند و جنگ شروع شده را متاركه مىنمودند . در شرع اسلام نيز اين حكم وضعى و قانون عام امضا و تصويب شد و جزء احكام پُراهميت اسلام قرار گرفت . و تغيير ماه‌هاى حرام و مبادلهء آنها با ماه‌هاى ديگر كه يكى از گناهان بزرگ مشركان بود مسألهء ديگرى است كه در ذيل آيهء 37 توبه بحث شده است .\r\n« قُلْ قِتَالٌ فِيهِ كَبِيرٌ وَصَدٌّ عَن سَبِيلِ اللَّهِ وَكُفْرٌ بِهِ وَالْمَسْجِدِ الْحَرَامِ وَإِخْرَاجُ أَهْلِهِ مِنْهُ أَكْبَرُ عِندَ اللَّهِ »\r\nيعنى : اى پيامبر بگو : هرگونه نبرد و جنگ در ماه حرام گناهى است بزرگ ، و لكن جلوگيرى از راه خدا و از ايمان مردم به توحيد و نبوت و كتاب آسمانى ، و كافر شدن به او يا كفران نعمت‌هاى او ، و باز داشتن مسلمين از ورود به مسجدالحرام و زيارت آن و بيرون كردن اهل مسجد - يعنى پيامبر و يارانش را - از آن كه وطن و زادگاهشان است ، يعنى اين چهار امر عظيم كه شما انجام مىداديد در نزد خداوند از جنگ و كشتن چند نفر در ماه حرام بزرگ‌تر و شديدتر است .\r\n« وَالْفِتْنَةُ أَكْبَرُ مِنَ الْقَتْلِ »\r\nيعنى : و شرك و گمراهى و ايجاد اختلافى كه حال هم شما بدان گرفتاريد بزرگ‌تر و شديدتر از قتلى است كه واقع شده است .\r\n« وَلَا يَزَالُونَ يُقتِلُونَكُمْ حَتَّى يَرُدُّوكُمْ عَن دِينِكُمْ إِنِ اسْتَطعُوا »\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nيعنى اى پيامبر ، آنها همواره با شما خواهند جنگيد تا اگر بتوانند شما را از دينتان - يعنى توحيد ابراهيمى و اصول و فروع آن - باز گردانند .\r\n« وَ مَن يَرْتَدِدْ مِنكُمْ عَن دِينِهِ فَيَمُتْ وَهُوَ كَافِرٌ فَأُوْلئِكَ حَبِطَتْ أَعْمَالُهُمْ فِى الْدُّنْيَا وَالْأَخِرَةِ »\r\n\r\nحبط اعمال با ارتداد\r\nيعنى : و هر كس از شما مسلمين از دين خود بر گردد - مرتدّ فطرى يا ملّى شود - و درحال كفر بميرد ، چنين كسانى تمام عمل‌هاى خيرشان در دنيا و آخرت باطل و هدر و بيهوده مىگردد هر چند در دنيا عمل‌هاى نيك بىحساب و آثار خير بىپايان انجام داده باشند ، زيرا در دنيا نام نيكشان از ميان مردم مىرود و حسن ظن‌ها تبديل به سوءظن مىگردد و دعاها و طلب غفران‌ها منقطع يا معكوس مىشود و اين معناى حبط در دنياست ، و در آخرت پاداشى نمىبرند ؛ نه در مقابل حسنات نعم اخروى مىگيرند ، و نه اعمال خيرشان مجسّم به صُوَر نيك و متبلور به اعيان خارجيه و لذايذ مىشود .\r\n« وَ أُولئِكَ أَصْحَابُ النَّارِ هُمْ فِيهَا خَالِدُونَ »\r\nيعنى : و آنها همه ياران آتش و همدمان جهنم‌اند ، و آنها در آن آتش دوزخ جاودان اند .\r\nإِنَّ الَّذينَ آمَنُوا وَ الَّذينَ هاجَرُوا وَ جاهَدُوا في سَبيلِ اللّهِ أُولئِكَ يَرْجُونَ رَحْمَتَ اللّهِ وَ اللّهُ غَفُورٌ رَحيمٌ ( 218 )\r\nتفسير :\r\n« إِنَّ الَّذِينَ ءَامَنُوا وَالَّذِينَ هَاجَرُوا وَجَاهَدُوا فِى سَبِيلِ اللَّهِ »\r\nيعنى : حقيقت اين است كسانى كه ايمان آورده‌اند و باطنشان اصول عقايد را باور كرده ، و كسانى كه در راه خدا مهاجرت كرده‌اند ، خواه به هجرت جسمانى از مكانى به مكانى براى هر امر خيرى مانند حج و تحصيل علوم دين و فرار از معاشرت كفّار و فسّاق و سكونت در محيط اسلامى و اخلاقى ، يا هجرت روحانى از جهل به‌سوى علم و دانش ، از كفر به‌سوى ايمان ، از رذايل صفات به‌سوى فضايل اخلاق و از گناهان به‌سوى عمل‌هاى صالح ؛ و كسانى كه در راه خدا جهاد كرده‌اند خواه جهاد اصغر و نبرد كوچك مانند نبرد با دشمن در جهاد ابتدايى يا دفاعى ، و خواه جهاد اكبر نظير ترك گناهان و انجام فرايض الهى و هرگونه مبارزه با هواى نفسِ مخالف عقل و شرع ؛\r\n« أُوْلئِكَ يَرْجُونَ رَحْمَةَ اللَّهِ وَاللَّهُ غَفُورٌ رَحِيمٌ »\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nيعنى : آنها هستند كه به رحمت خداوند اميد مىدارند ، و خدا بسيار آمرزنده و مهربان است . و تكرار « الذين » در صدر آيه براى عظمت و اهميت عمل است پس از ايمان و اهميت خصوص هجرت و جهاد در ميان عمل‌هاى فرعى .\r\nيَسْئَلُونَكَ عَنِ الْخَمْرِ وَ الْمَيْسِرِ قُلْ فيهِما إِثْمٌ كَبيرٌ وَ مَنافِعُ لِلنّاسِ وَ إِثْمُهُما أَكْبَرُ مِنْ نَفْعِهِما وَ يَسْئَلُونَكَ ما ذا يُنْفِقُونَ قُلِ الْعَفْوَ كَذلِكَ يُبَيِّنُ اللّهُ لَكُمُ اْلآياتِ لَعَلَّكُمْ تَتَفَكَّرُونَ ( 219 )\r\nفِي الدُّنْيا وَ اْلآخِرَةِ وَ يَسْئَلُونَكَ عَنِ الْيَتامى قُلْ إِصْلاحٌ لَهُمْ خَيْرٌ وَ إِنْ تُخالِطُوهُمْ فَإِخْوانُكُمْ وَ اللّهُ يَعْلَمُ الْمُفْسِدَ مِنَ الْمُصْلِحِ وَ لَوْ شاءَ اللّهُ لأَعْنَتَكُمْ إِنَّ اللّهَ عَزيزٌ حَكيمٌ ( 220 )\r\nلغت و اعراب :\r\n\r\nحرمت شراب و غمار\r\nخَمَرَ الشىءَ - از باب ضَرَب و نَصَر - : پوشانيد آن را . خمر : مصدر ، و به معناى هر پوشانندهء عقل ، و شراب انگور . يَسِرَ الأمرُ - از باب عَلِم و شَرُف - : آسان شد كار . و يَسَرَ - از باب ضَرَب - : قماربازى كرد . و مَيْسِر : مصدر ، و به معناى قماربازى . أثم اثماً : تأخير انداخت ، كندى كرد . و اثم : مصدر ، و به معناى گناه . عفا عنه و له - از باب نَصَر - : بخشيد او را ، و عفو : مصدر ، و به معناى بهتر و پاكيزه‌تر ، و مازاد از نفقات واجب ، و به معناى حد وسط . اعْنَتَه : او را در مشقّت و سختى و هلاكت افكند .\r\nتفسير :\r\n« يَسَلُونَكَ عَنِ الْخَمْرِ وَالْمَيْسِرِ »\r\nخطاب به پيامبر و هر مخاطبى است كه از علوم دينى و معارف اسلامى اطلاعى داشته باشد و مورد سؤال قرار گيرد . يعنى : اى پيامبر ، از تو دربارهء خمر و قمار مىپرسند . مراد از « خمر » معناى لغوى آن است يعنى چيزى كه مستى آورد و بر عقل و خرد پرده كشد هر چند مصداقش در آن روز معدود و يا منصرف به خصوص شراب انگور بود . و مراد از « مَيْسِر » قماربازى است به هر نوع و كيفيت هر چند مصاديقش در آن روز محدود بود . و اطلاق ميسر بر قمار كه به معناى آسانى يا آسان است به لحاظ\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nآسانى تملّك مال براى برندهء آن است . و ظاهر جواب در آيه اين است كه سؤال از جواز و حرمت نوشيدن شراب و بازى قمار است ، و ممكن است از همهء احكام آنها باشد مانند طهارت و نجاست خمر و جواز ساخت و خريد و فروش آن ، و از تهيهء ابزار قمار و نگهدارى آنها .\r\nبدان كه تحريم خمر و شراب و همهء مسكراتى كه عنوان خمر ، شامل آنهاست و هم‌چنين قمار ، در صدر اسلام به تدريج انجام گرفت . آغاز تحريم خمر به نحو حكم انشائى در مكّه و فعليت و تنجّز آن در مدينه بود و مجموع به تدريج در ضمن چهار يا پنج آيهء زير اتمام يافت .\r\nاول - آيهء شريفهء 33 اعراف « قُلْ إِنَّمَا حَرَّمَ رَبِّىَ الْفَوَاحِشَ مَاظَهَرَ مِنْهَا وَمَا بَطَنَ وَالإِثْمَ وَالْبَغْىَ بِغَيْرِ الْحَقِّ » . اين آيه در سورهء مكّى است و در آن به صراحت حرمت اثم يعنى هر عملى كه عقل انسان را از رسيدن به خيرات و كمالات محروم مىكند ، بيان شده .\r\nدوم - آيهء مورد بحث ( 219 بقره ) كه در نخستين سورهء نازل شده در مدينه قرار گرفته و به صراحت ، اثم بودن خمر در آن ذكر شده ، و اين آيه با آيهء سورهء اعراف ، گويى صغرا و كبرايى وافى براى اثبات حرمت خمر است ( الْخمرُ اْثمٌ ، و كُلُّ اثْمٍ حَرامٌ ، فَالخمرُ حرامٌ ) .\r\nسوم و چهارم - آيهء 90 و 91 سورهء مائده كه آخرين سوره از سوره‌هاى قرآنى است كه در مدينه نازل شده « يَآ أَيُّهَا الَّذِينَ ءَامَنُوا إِنَّمَا الْخَمْرُ وَالْمَيْسِرُ وَالْأَنْصَابُ وَالْأَزْلَامُ رِجْسٌ مِنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُونَ . إِنَّمَا يُرِيدُ الشَّيْطَانُ أَنْ يُوقِعَ بَيْنَكُمُ الْعَدَاوَةَ وَالْبَغْضَآءَ فِى الْخَمْرِ وَالْمَيْسِرِ وَيَصُدَّكُمْ عَن ذِكْرِ اللَّهِ وَعَنِ الصَّلَاةِ فَهَلْ أَنْتُمْ مُنْتَهُونَ » .\r\nدر اين دو آيه به صراحت ، حرمت و رجاست و عمل شيطانى بودن خمر و قمار بيان شده و به برخى از ملاكات و علل حرمت آنها نيز اشاره شده . بااين بيان ، حرمت خمر از مكّه آغاز شده ، يعنى در مرحلهء انشاء ابلاغ شده و در اوايل هجرت ، حرمت آن در نزد اهل ادراك و كمال و اهل استنباط تمام گشته يعنى فعليّت يافته ، و در اواخر ايّام حيات پيامبر اسلام حكم صريح و روشن آن مورد تأكيد قرار گرفته است . و امّا آيهء 43 سورهء نساء « يَآ أَيُّهَا الَّذِينَ ءَامَنُوا لَا تَقْرَبُوا الصَّلَاةَ وَأَنْتُمْ سُكَارَى حَتَّى تَعْلَمُوا مَا تَقُولُونَ » در مقام بيان موانع و شرايط نماز است و اين‌كه حالت مستى ، مانع از صحت آن است يا حالت هشيارى شرط آن ، زيرا انسان مست ، تماميت و كمال آنچه را مىگويد نمىداند يا معناى عبارت عربى را با اين كه عرب زبان است نمىفهمد . پس آيه در مقام بيان حكم خمر و آثار آن نيست .\r\n\r\n","description":"","footnote":"","page_name":" 233 ","page_number":233},
  {"content":"\r\n\r\n« قُلْ فِيهِمَآ إِثْمٌ كَبِيرٌ »\r\nيعنى : اى پيامبر و اى مخاطب ، بگو : در ارتكاب هر دو ، گناهى است بزرگ و البته سودها و منافعى هم در هر دو براى مردم هست .\r\nمناسب است خاطرنشان سازيم كه دربارهء مضرّات فردى و اجتماعى هر يك از اين دو عمل خبيث ، مطالب زيادى گفته شده و كتاب‌هايى نوشته شده است . مثلًا در باب مضرّات خمر ، متخصّصين فن گفته‌اند كه خمر داراى انواع مضرّت‌هاست ، مضرّات جسمى مانند اثرات سوء آن بر معده و روده‌ها و كبد و ريه و اعصاب و شريان‌ها و قلب و حواس بينايى و ذائقه ؛ و مضرّات اخلاقى از قبيل بدخلقى ، فحّاشى ، جنايت وارد كردن بر ديگران ، كشتن ، فاش كردن اسرار ، هتك احترام ، زير پا گذاشتن قوانين انسانى كه پايهء حيات طيّبه و سعادت اوست و خاصه از بين بردن عفّت اخلاقى و هتك عرض و تعدّى به ناموس مردم ؛ و مضرّات فكرى و ذهنى مانند زايل كردن گوهر خرد و عقل در حال مستى ، و بيرون كردن شخص از حال عادى و باقى ماندن همين آثار فىالجمله در وجود انسان معتاد .\r\nو اما مضرّات قمار نيز بسيار است ، مانند توليد عداوت و دشمنى ميان برد و باخت كننده ، باز داشتن آنها از ذكر خداوند ، بىرغبتى آنها به ذكر خدا و معنويات ، دست برداشتن معتاد از كسب و كار خود ، سقوط بازيگران گاهى در يك لحظه از هستى مالى ، و نزاع و به جان هم افتادنشان در برخى از اوقات .\r\n« وَمَنفِعُ لِلنَّاسِ وَإِثْمُهُمَآ أَكْبَرُ مِن نَفْعِهِمَا »\r\nيعنى : منافعى هم در آنها براى مردم هست . مثلًا در خمر تجارت و سودهاى كلان براى همهء متصديان توليد و توزيع از آغاز كاشتن نهال انگور و تهيهء مقدمات ساير انواع مسكرات تا پايان رسيدن به دست مصرف كنندگان . و در قمار خوشحالى برنده تا مدتى پس از بردن ، غنى شدن فقير در برخى از موارد ، و غير ذلك . و پيداست كه مفاسد مترتّب بر هر يك ، بسيار بزرگ است به گونه‌اى كه منافعشان قابل مقايسه با مفاسد آنها نيست .\r\n« وَيَسْئَلُونَكَ مَاذَا يُنفِقُونَ قُلِ الْعَفْوَ »\r\nيعنى : و از تو مىپرسند كه چه چيز انفاق كنند ؟ بگو : آنچه را كه مازاد بر نفقات است و در حدّ اعتدال . ظاهر سؤال در اين آيه نظير آيهء 215 است كه مراد پرسش از نوع مال بود براى انفاق ؛ و در\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nاينجا نيز جواب همانند آن آيه از امرى ديگر است براى بيان اين‌كه آنچه سزاوار است اين نيست كه بپرسند از چه مالى بدهيم ، بلكه آنچه مهم است اين است كه انفاق را در حدّ متوسط و به مقدار اعتدال انجام دهند ، نه در انفاق افراط كنند كه خود در اضطرار افتند ، و نه تقتير و بخل نمايند كه طرف را محروم سازند .\r\n« كَذَ لِكَ يُبَيّنُ اللَّهُ لَكُمُ الْأَيتِ لَعَلَّكُمْ تَتَفَكَّرُونَ فِى الدُّنْيَا وَالْأَخِرَةِ »\r\n\r\nشفارش به خير خواهى يتيمان\r\n« كذلك » اشاره به چند آيهء گذشته است و مراد از آيات ، ساير آيات قرآنى است و تشبيه در اين گونه موارد از قبيل تشبيه كلى به برخى از مصاديق است .\r\nيعنى : خداوند مثل اين آيات كوتاه و پر محتوا با ظاهرى زيبا و باطنى بس عميق ، در هر جا و در هر مورد ، آيات كتاب خويش را بيان مىكند ، باشد كه شما بينديشيد . و جملهء « فى الدنيا و الآخرة » در اوّل آيهء بعدى متعلّق به « تتفكرون » است . يعنى بيان آيات قرآن به نحو روشن و زيبا و متين و عميق ، در حالى كه حكايت از اوضاع مختلف دنيا و احوال گوناگون آخرت دارد ، به اميد اين است كه شما در امر دنيا و آخرت بينديشيد ؛ فناى دنيا را درك كنيد و عبرت گيريد ؛ از حلالش برخوردار شويد و براى عالم ديگر توشه اندوزيد ؛ و از حرامش بپرهيزيد ، و آخرت را بشناسيد و وسايل سعادت آن‌جا را فراهم نماييد و از عذاب آن‌جا دورى كنيد .\r\n« وَيَسَلُونَكَ عَنِ الْيَتمَى »\r\nدر صدر اسلام به خاطر سابقهء جنگ‌هاى قبايلى اعراب و سپس وقوع جنگ‌هايى ميان مسلمين و كفّار ، يتيمان زيادى در ميان مسلمين به وجود آمد كه خود و اموالشان با مردم در هم آميخته بودند و به واسطهء تشديد امر دربارهء يتيمان و تحريم شديد تصرف در اموالشان كه با بيان پيامبر اسلام القاء شده بود مواظبت بر حال آنان و حفظ اموالشان با وجوب اجتناب از آن سبب مشقّت براى مسلمين شده بود ، تا آن كه اين آيه نازل گشت . و مفسران گفته‌اند كه اين آيه پس از آيه‌هاى 2 و 10 سورهء نساء نازل شده كه در آن آيات ، دربارهء يتيمان و اموالشان حكم شديد و اكيد وارد شده . و اين كلام مبتنى بر اين است كه آيهء مورد بحث بقره پس از آن آيه‌ها نازل شده باشد هر چند خود سورهء بقره پيش از سورهء نساء نازل شده است .\r\nو به هر حال معناى آيه اين است : اى پيامبر از تو دربارهء يتيمان - يعنى مطلق يتيم يا آنها كه جدّ پدرى ندارند - مىپرسند . يعنى از كيفيت معاشرت با آنها و چگونگى تصرّف در اموال آنها .\r\n\r\n","description":"","footnote":"","page_name":" 235 ","page_number":235},
  {"content":"\r\n\r\n« قُلْ إِصْلَاحٌ لَهُمْ خَيْرٌ وَإِن تُخَالِطُوهُمْ فَإِخْوَ نُكُمْ »\r\nيعنى : به آنان بگو : اصلاح حال و اموال آنها به نحو نظارت از دور نيكوست ، و اگر با آنها در زندگى مختلط شويد و درآميزيد و خودشان را همانند اولادتان تحت كفالت گيريد و اموالشان را نظير شركاء ، در مال خود مخلوط نماييد مانعى نيست ، آنها برادران شمايند . يعنى پس نيكوست با خود آنها به گونه‌اى مخالطت كنيد كه از شما به آنها حداقل ضرر مالى و اخلاقى نرسد و در اموال هم نظير شركاى صالح اموال باشيد .\r\nبنابراين ، از اين آيه استفادهء جواز تصرف عادلانه در مال يتيم مىشود ، نظير شركت در تجارت و زراعت ؛ و توقف تصرفات غير جدّ در اموال يتيم به اذن ولىّ شرعى ، حكم بعدى يا ثانويه است .\r\n« وَاللَّهُ يَعْلَمُ الْمُفْسِدَ مِنَ الْمُصْلِحِ »\r\nيعنى : چون طبعاً ترخيص چنين تصرفى در اموال ايتام كه خودشان قدرت تشخيص افراط و تفريط و امانت و خيانت را ندارند امرى است محوّل به وجدان و ايمان اشخاص و كسى اطلاع نمىيابد ، لذا مىفرمايد : و خداوند ، متصرّف مفسد را از مصلح مىشناسد و تميز مىدهد .\r\n« وَلَوْ شَآءَ اللَّهُ لَأَعْنَتَكُمْ إِنَّ اللَّهَ عَزِيزٌ حَكِيمٌ »\r\nيعنى : و اگر خداوند اراده مىكرد ، شما را در اين‌باره به مشقّت و سختى مىافكند - يعنى مواظبت بر نفوس و اموال آنها را واجب مىكرد و اختلاط اموال را حرام مىنمود ، لكن چنين نكرد ، زيرا خداوند غالب مقتدر شكست‌ناپذير است كه مىتوانست چنين كند ، و حكيم است كه كار را روى مصالح عام و اقتضاى نظام عادلانه انجام مىدهد و اجازهء اختلاط داده است .\r\nوَ لا تَنْكِحُوا الْمُشْرِكاتِ حَتّى يُؤْمِنَّ وَ لأَمَةٌ مُؤْمِنَةٌ خَيْرٌ مِنْ مُشْرِكَةٍ وَ لَوْ أَعْجَبَتْكُمْ وَ لا تُنْكِحُوا الْمُشْرِكينَ حَتّى يُؤْمِنُوا وَ لَعَبْدٌ مُؤْمِنٌ خَيْرٌ مِنْ مُشْرِكٍ وَ لَوْ أَعْجَبَكُمْ أُولئِكَ يَدْعُونَ إِلَى النّارِ وَ اللّهُ يَدْعُوا إِلَى الْجَنَّةِ وَ الْمَغْفِرَةِ بِإِذْنِهِ وَ يُبَيِّنُ آياتِهِ لِلنّاسِ لَعَلَّهُمْ يَتَذَكَّرُونَ ( 221 )\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nلغت و اعراب :\r\nنكاح مصدر است ، به معناى ايجاد عُلقهء زوجيت ميان مرد و زن كه حقيقتش امر اعتبارى وضعى است و به وسيلهء گفتارهاى خاصى تحقق مىيابد ، و آن گفتارها را هم الفاظ يا صيَغ عقد مىنامند . و نيز به معناى اختلاط دو شىء يا بيشتر و آميزش جنسى . مشرك : كسىكه غير خدا را در الوهيت يا ربوبيت يا در خلقت جهان هستى شريك خدا قرار دهد .\r\nتفسير :\r\n\r\nحرمت ازدواج با مشرك\r\n« وَلَا تَنكِحُوا الْمُشْرِكتِ حَتَّى يُؤْمِنَّ »\r\nيعنى : و نبايد با زن‌هاى مشرك ازدواج كنيد تا آن‌گاه كه ايمان آورند .\r\nنبايد عقد زوجيت ايجاد كنيد ، و يا اگر از سابق بوده ادامه دهيد . مثلًا اگر زن و شوهر هر دو مشرك بودند ، مرد اسلام آورد و زن در شرك خود باقى ماند عقدشان به هم مىخورد . پس يكى از موانع ازدواج مرد يا زن مسلمان ، شرك است و يا يكى از شرايط ازدواجشان ايمان است .\r\n« وَلَأَمَةٌ مُؤْمِنَةٌ خَيْرٌ مِن مُشْرِكَةٍ وَلَوْ أَعْجَبَتْكُمْ »\r\nمراد از « امة » زن برده ، و مراد از « مشركة » زن آزاد مشرك است .\r\nيعنى مسلّماً كنيز با ايمان هر چند عنوانش پست و خودش فاقد مال و فاقد صلاحيت تملك و گاهى هم فاقد جمال باشد بهتر است از زن آزادى كه مشرك باشد هر چند داراى مال و جمال باشد و شما را خوش آيد . و ممكن است مراد از « أمة » أمة اللَّه باشد يعنى مطلق زنى كه بندهء خدا و باايمان باشد ، و مراد از « مشركة » زن مشرك اعم از برده و آزاد . پس معناى اين جمله بيان قاعدهء كلى است كه مورد بحث يكى از مصاديق آن است .\r\n« وَلَا تُنكِحُوا الْمُشْرِكِينَ حَتَّى يُؤْمِنُوا »\r\nيعنى : به مشركان زن ندهيد تا آن‌گاه كه ايمان آورند . بنابراين ، يكى از موانع ازدواج زن مسلمان شرك مرد ، يا يكى از شرايط ازدواجش ايمان مرد است .\r\n« وَلَعَبْدٌ مُؤْمِنٌ خَيْرٌ مِن مُشْرِكٍ وَلَوْ أَعْجَبَكُمْ »\r\nيعنى : و مسلّماً مرد بردهء با ايمان هر چند مقامش پست و خودش فاقد جاه و مال باشد بهتر است از مرد مشرك گرچه صاحب مال و جاه باشد و شما را خوش آيد . و ممكن است مراد از « عبد مؤمن » بندهء خدا باشد برده يا آزاد ، و مراد از مشرك ، مطلق مشرك باشد .\r\n\r\n","description":"","footnote":"","page_name":" 237 ","page_number":237},
  {"content":"\r\n\r\n« أُوْلئِكَ يَدْعُونَ إِلَى النَّارِ »\r\n« اولئك » اشاره به مشركات و مشركين است . يعنى : زنان مشرك همسران مرد خود را و مردان مشرك همسران زن خود را به‌سوى آتش دعوت مىكنند به دعوت انشائى و لفظى و يا به دعوت تكوينى ، بدين معنا كه زندگى گرم و نزديك و طولانى مادام‌العمرى مشرك و مؤمن كه مقتضاى ازدواج طبيعى است قهراً اثرات متقابل دارد ، بنابر اين نبايد صورت بگيرد .\r\n« وَ اللَّهُ يَدْعُوا إِلَى الْجَنَّةِ وَالْمَغْفِرَةِ بِإِذْنِهِ »\r\n« باذنه » متعلّق به « يدعو » است . يعنى : خداوند نيز به اذن خود پيوسته جامعهء انسانى را به‌سوى بهشت و آمرزش مىخواند . و البته دعوت خدا به وسيلهء پيامبران و كتاب‌هاى آسمانى و يا به‌واسطهء اعطاى نيروى خرد به آنهاست و معناى « باذنه » اين است كه اين دعوت ، همواره توأم با اذن تكوينى است ، يعنى توفيقات و يارى او پس از پذيرش دعوت انبياء مىرسد .\r\n« وَيُبَيّنُ ءَايتِهِ لِلنَّاسِ لَعَلَّهُمْ يَتَذَكَّرُونَ »\r\nيعنى : و خداوند آيات خود را براى همهء جهانيان بيان مىكند ، باشد كه متذكّر شوند .\r\nمحتمل است مراد از آيات ، آيات قرآنى حاكى از احكام و معارف باشد ، يعنى خدا احكام دينى و معارف معنوى خود را همواره به مرور تاريخ در اختيار جامعهء بشرى قرار مىدهد . و يا آن كه روزى مجموع آيات اين كتاب را براى جامعهء بشرى به ارادهء نافذ خود روشن خواهد نمود و ممكن است مراد ، آيات و نشانه‌هاى تكوينى باشد ، يعنى خداوند به واسطهء اعطاى عقل و خرد به انسان ، پيوسته آيات خود را در آفاق و انفس به آنها نشان مىدهد .\r\nوَ يَسْئَلُونَكَ عَنِ الْمَحيضِ قُلْ هُوَ أَذًى فَاعْتَزِلُوا النِّساءَ فِي الْمَحيضِ وَ لا تَقْرَبُوهُنَّ حَتّى يَطْهُرْنَ فَإِذا تَطَهَّرْنَ فَأْتُوهُنَّ مِنْ حَيْثُ أَمَرَكُمُ اللّهُ إِنَّ اللّهَ يُحِبُّ التَّوّابينَ وَ يُحِبُّ الْمُتَطَهِّرينَ ( 222 )\r\nلغت و اعراب :\r\nحاضَت المرأةُ - از باب ضَرَب - : خون حيض ديد . و حيض و محيض : خون قاعدگى . أذى : ناراحتى و آسيبى خاص . اعتزال : كناره‌گيرى . أتاه : آمد نزد او ، و مراد آميزش جنسى است . چنان‌كه\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nهمهء الفاظى كه در قرآن مجيد در عمل آميزش جنسى استعمال مىشود كنايى است حتى نكاح و مانند آن .\r\nتفسير :\r\n\r\nاحكام زنان\r\n« وَيَسَلُونَكَ عَنِ الْمَحِيضِ »\r\nيعنى : و اى پيامبر ، از تو دربارهء عادت ماهيانهء زن سؤال مىكنند . ظاهر اين است كه اين سؤال از ماهيت خون حيض يا از حقيقت حالت قاعدگى نبوده ، بلكه عمدتاً از حكم آميزش بوده يا از ساير مسائلى كه يهود و نصارا در مورد زن در حال حيض اجرا مىكردند ، و شايد سؤال كننده نيز آنها بوده‌اند .\r\n« قُلْ هُوَ أَذىً »\r\nيعنى : بگو : آن آسيب و ناراحتى خاص و ضرر اندكى است كه طبق اقتضاى طبع زن از ريزش خون در رحم وى حاصل مىشود ، زيرا در خلال هر ماهى مقدارى از خون‌هاى طبيعى او در اثر فعاليت‌هاى مزاج از حالت عادى خارج مىشود و طبع وى آن را به‌سوى رحم دفع مىكند به گونه‌اى كه از همهء جداره‌ها وارد رحم مىگردد كه در نتيجه رحم را شستشو دهد و يا مورد استفادهء جنين قرار گيرد و يا در تهيهء شير در ايّام رضاع مصرف شود .\r\n« فَاعْتَزِلُوا النّسَآءَ فِى الْمَحِيضِ وَلَا تَقْرَبُوهُنَّ حَتَّى يَطْهُرْنَ فَإِذَا تَطَهَّرْنَ فَأْتُوهُنَّ »\r\nيعنى : پس بايد از زن‌ها درحال قاعدگىِ آنان كناره‌گيرى كنيد و به آنها براى عمل آميزش نزديك نشويد تا آن‌گاه كه از آن خون پاك شوند ، و چون خود را پاك كردند يعنى غسل كردند يا خود را شستند ، مىتوانيد به آنان نزديك گرديد .\r\nظاهر اين كلام اين است كه در شريعت اسلام ، غير حرمت آميزش ، حكم ديگرى براى حالت قاعدگى زن تشريع نشده است و دلالت دارد بر بطلان آنچه ملت يهود و طائفهء نصارا در اين مورد انجام مىدهند ، زيرا ملت يهود به پيروى از تورات ، برنامه‌هاى سختى براى آن ايام به‌كار مىبستند و به كلّى از هم‌غذا و هم‌سفره شدن با زن و نزديك آنان نشستن و معاشرت‌هاى ديگر پرهيز مىكردند ، بلكه ( طبق فصل 15 تورات ) براى مردى كه در ايام حيض دست به بدن زن يا به رختخواب او زده مقررات سختى تعيين شده است .\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nو اما از نظر نصارا منعى از هم‌غذا شدن و مؤانست نيست . و مشركان آن‌روز برخى پيروى از طرز عشرت يهود مىكردند ، ولى اغلبشان از سيرهء نصارا متأثر بودند و عدّه‌اى را نيز اعتقاد بر اين بود كه آميزش در آن حال سبب بىباك و سفّاك‌شدن فرزند مىشود . و اين امر در نزد آنها مطلوب بوده و از اين‌رو قرآن مجيد دستورى متوسط و برنامه‌اى معتدل بيان كرده كه در آن ايام ، تنها آميزش جنسى حرام و روابط و عشرت و غير آن مطلقاً جايز است .\r\n« مِنْ حَيْثُ أَمَرَكُمُ اللَّهُ إِنَّ اللَّهَ يُحِبُّ التَّوَّ بِينَ وَيُحِبُّ الْمُتَطَهّرِينَ »\r\nيعنى : با آنها از آن راه و از آن ناحيه كه خدا دستور داده آميزش كنيد . در ظاهر اين كلام اجمال است ، چه آن كه معلوم نيست مراد از آن راه و آن ناحيه چيست ؟ لكن در آيهء بعد اين اجمال را روشن نموده . و حقيقت اين است كه خداوند توبه‌كنندگان و نظافت‌كنندگان را دوست دارد . صيغهء مبالغه در توبه ، مفيد زيادى در كيفيت است ، يعنى توبهء محكم و نصوحى كه دنبالش شكستن توبه نباشد ؛ يا در كمّيّت ، يعنى همواره و در پى هر گناهى توبه مىكنند . و تطهّر نيز به خاطر زيادى مبانى بر نوعى از زيادى معانى دلالت دارد ، يعنى كوشا در پاكيزگى و نظافت كردن ، يا هر نوع پاكى فكرى و روحى و عملى را انجام مىدهند .\r\nنِساؤُكُمْ حَرْثٌ لَكُمْ فَأْتُوا حَرْثَكُمْ أَنّى شِئْتُمْ وَ قَدِّمُوا لأَنْفُسِكُمْ وَ اتَّقُوا اللّهَ وَ اعْلَمُوا أَنَّكُمْ مُلاقُوهُ وَ بَشِّرِ الْمُؤْمِنينَ ( 223 )\r\nلغت و اعراب :\r\nحَرَثَ الارضَ - از باب نَصَر و ضَرَب - : زمين را آمادهء كشت كرد . و حرث : زمين آمادهء كشت . أنّى ظرف مكان است به معناى هر كجا ؛ و ظرف زمان است به معناى هر وقت . قدّموا لأنفسكم به تقدير « ما ينفعكم » است .\r\nتفسير :\r\n« نِسَآؤُكُمْ حَرْثٌ لَكُمْ فَأْتُوا حَرْثَكُمْ أَنَّى شِئْتُمْ »\r\nيعنى : زنان شما محلى مهيّا براى كشت شمايند ، پس به كشتزارتان از هر سو و در هر زمان كه بخواهيد در آييد .\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nتشبيه زن به كشتزار به لحاظ مهيّا بودن رحم او براى پذيرش نطفهء مرد و رشد و نمو نوع انسانى در آن است . و عمده جهت بذر بودن نطفه اسپرهاى آن است كه در اولين مرحلهء حركت با اوولِ نطفهء زن مخلوط مىشوند و نخستين مصداق « وَ اذا النُّفوسُ زُوّجَتْ » [ تكوير ، 7 
  ] در انسان تحقّق مىيابد ، و دومين مصداقش در برزخ تقارن روح وى با قالب مثالى ، و سومش در قيامت حلول آن در بدن جديدالتركّب دنيوى است . و مراحل حركت جوهرى و كمّى و كيفى نطفه را آيهء 14 سورهء مؤمنون تا زمان جنين شدن بيان كرده است . و قبلًا ذكر شد كه در جملهء « فأتوهنّ من حيث أمركم اللَّه » در آيهء قبل ابهامى به ذهن مىآمد و در اين آيه اشاره به شرح آن ابهام شده كه از هر سو و در هر زمان بذرافشانى را منعى نيست .\r\n« وَقَدّمُوا لِأَنفُسِكُمْ وَاتَّقُوا اللَّهَ »\r\nيعنى : و در عمل آميزش با آنها آنچه را به نفعتان است تقديم داريد . مراد ، اين كه تنها مسألهء التذاذِ چند لحظه‌اى را در نظر نگيريد ، بلكه آن را مقدمه‌اى براى تحقق منافع بىپايان بعدى قرار دهيد ، از قبيل توفيق اكتفا به حلال ، دورى از مفاسد دنيوى و اخروى حرام ، تقويت روابط و محبت در زندگى ، حصول اولاد و بقاى نسل و ازدياد نفوس واحد خانوادگى و قبيله‌اى و سپس اجتماع مسلمين . و پس از دنيا آثار و نتايج فزونى اولاد و ارحام در عالم ديگر كه همه به نفع انسان مؤمن خواهد بود . و از خداوند پروا كنيد ؛ يعنى در مسألهء ارتباط مرد و زن از ابتداى بلوغ و توان التذاذ طرفين تا مراحل تكوّن اولاد و تربيت آنها كه پيوسته بشر در معرض خطر است بايد تقواى الهى رعايت شود .\r\n« وَاعْلَمُوا أَنَّكُم مُّلقُوهُ وَبَشّرِ الْمُؤْمِنِينَ »\r\nيعنى : و بدانيد كه شما طايفهء بشر همگى و بدون استثنا چندين‌بار ملاقات‌كنندهء او خواهيد بود ؛ در آغاز به ملاقات انفرادى هنگام مرگ كه مرتبهء ابتدايى و حدّ خفيف ملاقات است ، سپس به ملاقات دسته‌جمعى در عالم قيامت كه مرتبهء بالاتر و در حدّ ظهور امورى از شئون جلال و جمال است ، و پس از آن در جهان ابديت و محل استقرار كل در عالم لقاءاللَّه كه وصفش را نتوان كرد . و در همهء اين مراحل ، مؤمنان را بشارت ده كه والاترين مراتب لذايذ و كمالات معنوى را خواهند يافت .\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nوَ لا تَجْعَلُوا اللّهَ عُرْضَةً لأَيْمانِكُمْ أَنْ تَبَرُّوا وَ تَتَّقُوا وَ تُصْلِحُوا بَيْنَ النّاسِ وَ اللّهُ سَميعٌ عَليمٌ ( 224 )\r\nلا يُؤاخِذُكُمُ اللّهُ بِاللَّغْوِ في أَيْمانِكُمْ وَ لكِنْ يُؤاخِذُكُمْ بِما كَسَبَتْ قُلُوبُكُمْ وَ اللّهُ غَفُورٌ حَليمٌ ( 225 )\r\nلغت و اعراب :\r\nعَرَضَ الشىءَ عليه - از باب ضَرَب - : نشان داد و عرضه كرد آن را بر او . عُرضه : چيزى كه در معرض ديد و برخورد قرار گيرد مانند نشانه براى تير و كالا براى فروش . أن تبرّوا به تقدير « لأن لا تبرّوا » است و اين امر در تكلّمات عربى ، شايع است يا به تقدير « لأن تبرّوا » .\r\nتفسير :\r\n« وَ لَاتَجْعَلُوا اللَّهَ عُرْضَةً لِأَيْمنِكُمْ أَن تَبَرُّوا وَتَتَّقُوا وَتُصْلِحُوا بَيْنَ النَّاسِ »\r\nيعنى : و خدا را - يعنى نام‌هاى خدا را - در معرض سوگندهاى خود قرار ندهيد براى آن كه نيكى نكنيد و تقوا نورزيد و اصلاح ميان مردم انجام ندهيد .\r\nبراى ترك اين امور به خدا سوگند نخوريد كه آن را بهانه‌اى براى شانه خالى كردن از عمل و عذرى پيش مردم قرار دهيد ، زيرا خدا راضى نيست نام‌هاى اقدس او وسيلهء ترك امورى باشد كه خود به آنها دستور داده است . اين معنا مبتنى بر اين است كه « لأن لاتبرّوا » بخوانيم . و ممكن است « لأن تبرّوا » بخوانيم و معنا اين باشد كه : خدا را پيوسته در معرض قسم‌هايتان قرار ندهيد كه عادت و جرأت كنيد و خداوند در نظرتان كوچك آيد ، « و لأن تبرّوا » يعنى اين نهى براى اين است كه پيوسته نيكى كنيد و تقوا ورزيد و در ميان مردم در موارد اختلاف اصلاح نماييد .\r\n« وَاللَّهُ سَمِيعٌ عَلِيمٌ »\r\nيعنى : و خداوند نسبت به همهء گفتارتان شنوا و به نيت‌هاى درونيتان داناست .\r\n« لَا يُؤَاخِذُكُمُ اللَّهُ بِاللَّغْوِ فِى أَيْمنِكُمْ »\r\nدر اين آيه سوگند ، به دو قسم تقسيم شده ، و مراد تقسيم مطلقِ سوگند اعم از اخبارى و تأكيدى نيست ، بلكه سوگندى است كه براى تعهد به امرى از فعل و ترك خورده مىشود ، و تفصيل بيشتر آن در آيهء 89 سورهء مائده ذكر شده ، و در فقه اسلامى كتابى هست به نام كتاب‌الايْمان در تفصيل حال\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nاين نوع سوگند و اقسام و احكام آن . آيه در اين باره مىفرمايد : خداوند شما را در سوگندهايتان - از قبيل آن كه بگوييد : واللَّه اين كار را مىكنم يا نمىكنم - به صورت سوگند لغو ، مؤاخذه نمىكند .\r\nيعنى سوگندى كه بدون قصد جدى و به نحو متعارف در ميان غالب مردم انجام مىگيرد .\r\nاين سوگند از نظر شرع صحت و نفوذ ندارد ، عمل به آن واجب نيست و مخالفتش حَنْثِ يمينِ حرام و كفّاره‌آور نيست و عقاب اخروى نيز ندارد .\r\n« وَلكِن يُؤَاخِذُكُم بِمَا كَسَبَتْ قُلُوبُكُمْ »\r\n\r\nاحكام ايلاء و طلاق\r\nيعنى : و لكن شما را به آنچه دل‌هايتان كسب كرده مؤاخذه مىكند ؛ به انشائى التزامى كه از ارادهء جدّى نشأت مىيابد و در قالب « واللَّه » و « باللَّه » ظهور مىكند ، خواه به فعل شىء باشد يا به ترك آن .\r\nو عنوان « مؤاخذه » در اين‌جا براى بيان اين است كه عمل مورد قسم وجوب شرعى مؤكّد پيدا مىكند سنگين‌تر از اغلب واجبات اصلى ، و از اين‌رو بر ترك آن كفّارهء خاصى نيز مترتّب مىشود .\r\n« وَاللَّهُ غَفُورٌ حَلِيمٌ »\r\nيعنى : و خداوند بسيار آمرزنده است و لذا يمين لغو را عفو نموده ، و بردبار است و لذا بر يمين جدّى مؤاخذهء فورى نمىكند .\r\nلِلَّذينَ يُؤْلُونَ مِنْ نِسائِهِمْ تَرَبُّصُ أَرْبَعَةِ أَشْهُرٍ فَإِنْ فاءُو فَإِنَّ اللّهَ غَفُورٌ رَحيمٌ ( 226 )\r\nوَ إِنْ عَزَمُوا الطَّلاقَ فَإِنَّ اللّهَ سَميعٌ عَليمٌ ( 227 )\r\nلغت و اعراب :\r\nايلاء : سوگند ياد كردن ، و آلى مِن زيد : قسم خورد به قصد دورى از زيد . تربُّص : انتظار كشيدن . فاءَ - از باب ضَرَب - : برگشت .\r\nتفسير :\r\n« لِلَّذِينَ يُؤْلُونَ مِن نِسَائِهِمْ تَرَبُّصُ أَرْبَعَةِ أَشْهُرٍ »\r\nيعنى : كسانى كه به ترك آميزش با همسرانشان بدون عذر موجه و براى دورى از آنها و اضرار و آسيب رسانى به آنها سوگند شرعى جامع شرايط مىخورند - سوگند به اين‌كه بيش از چهار ماه يا براى هميشه با آنها عمل زناشويى انجام ندهند - براى آنها در شريعت اسلام چهارماه مهلت است .\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nبدين معنا كه زن مىتواند به قاضى مراجعه كند تا براى شوهر مدت مزبور را تعيين نمايد ؛ و آغاز مدت از زمان سوگند مرد يا از زمان تعيين قاضى است .\r\nو معلوم باد كه اين سوگند از قبيل سوگند بر كار حرام است ، زيرا آميزش با زن ، حدّاقل در هر چهار ماه واجب است ، و سوگند بر حرام هر چند طبق حكم اوّلى خود حرام و باطل و غير نافذ است لكن در اين‌جا محكوم به صحت و انعقاد است ، ولى حَنث و مخالفتش هم واجب است . پس از دو جهت اين سوگند مخالف قاعده است : انعقاد سوگند بر حرام ، و وجوب نقض سوگند صحيح .\r\n« فَإِن فَآءُو فَإِنَّ اللَّهَ غَفُورٌ رَحِيمٌ »\r\nاين كلام در بيان حكم ايلاء مذكور است كه حاكم وقت ، مرد را ميان دو امر مخيّر مىكند : يا پيش از انقضاى چهار ماه سوگند خود را بشكند و كفّاره دهد و آميزش نمايد ، و يا آن كه زن را طلاق دهد . در اين‌باره مىفرمايد : پس اگر ايلاءكنندگان از سوگند خود بازگشتند ، يعنى سوگند را شكستند و كفّاره دادند و آميزش كردند ، پس بىترديد خداوند بسيار آمرزنده و مهربان است . يعنى اصل سوگند به حرام و شكستن آن را مىبخشد . و لازم اين بيان اين است كه بنا بر وجوب آميزش در هر چهار ماه ، اگر سوگند مرد در اواسط يا اواخر آن چهار ماه اتفاق افتد و طبق اين چهار ماهى كه حاكم تعيين مىكند عمل شود - يعنى مرد مثلًا در اواخر آن رجوع نمايد - حكم چهار ماه مواقعه مختل مىشود ، لكن مورد عفو قرار مىگيرد .\r\n« وَإِنْ عَزَمُوا الطَّلقَ فَإِنَّ اللَّهَ سَمِيعٌ عَلِيمٌ »\r\nيعنى : و اگر ايلاءكنندگان ، پيش از انقضاى مدت تعيين شدهء حاكم تصميم بر طلاق گرفتند و زن را رها كردند بىترديد خداوند ، شنوا و داناست . يعنى آنها را مؤاخذه نمىكند ، زيرا طلاق نظير مرگ در اثناء ، سبب خروج از زوجيت و انتفاى موضوع قَسَم است .\r\nوَ الْمُطَلَّقاتُ يَتَرَبَّصْنَ بِأَنْفُسِهِنَّ ثَلاثَةَ قُرُوءٍ وَ لا يَحِلُّ لَهُنَّ أَنْ يَكْتُمْنَ ما خَلَقَ اللّهُ في أَرْحامِهِنَّ إِنْ كُنَّ يُؤْمِنَّ بِاللّهِ وَ الْيَوْمِ اْلآخِرِ وَ بُعُولَتُهُنَّ أَحَقُّ بِرَدِّهِنَّ في ذلِكَ إِنْ أَرادُوا إِصْلاحًا وَ لَهُنَّ مِثْلُ الَّذي عَلَيْهِنَّ بِالْمَعْرُوفِ وَ لِلرِّجالِ عَلَيْهِنَّ دَرَجَةٌ وَ اللّهُ عَزيزٌ حَكيمٌ ( 228 )\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nلغت و اعراب :\r\nتربُّص : انتظار ، و يتربّصن فعل مضارع است و از آن ارادهء وجوب شده . قروء : جمع قُرْء ، حالت پاكى زن ميان دو حيض ، و خود حالت حيض ؛ اين كلمه از اضداد است . بُعولة : جمع بَعل يعنى شوهر و « تاء » براى تأنيث لفظ است نظير « عمومة » و « خؤولة » . فى ذلك اشاره به زمان تربّص است . مرجع ضمير جمع مؤنث در بعولتهنّ مطلّقات است . أحقّ بردّهنّ : افعَل به معناى فاعل است يعنى حقيق .\r\nتفسير :\r\n« وَالْمُطَلَّقتُ يَتَرَبَّصْنَ بِأَنفُسِهِنَّ ثَلثَةَ قُرُوءٍ »\r\nيعنى : زن‌هايى كه طلاق داده شده‌اند بر آنها واجب است كه پس از طلاق ، سه قُرء انتظار كشند ، يعنى عدّه نگه دارند و شوهر نكنند . و اين حكم در غير اين پنج قسم از زن‌هاست : يائسه ، صغيره ، غير مدخوله ، حامله ( زن آبستن ) ، مسترابه يعنى زنى كه اصلًا حيض نمىبيند . چه آن كه سه قسم اول از اينها عدّه ندارند و به مجرد طلاق آزادند ، و حامله عدّه‌اش تا وضع حمل است ، و مسترابه عدّه‌اش سه ماه است . و عموم مطلّقات در آيه شامل مطلّقه‌هاى رجعى و بائن است ، مانند طلاق سوم يا خلع و مبارات . و بنابراين عدّهء مطلّقات گذراندن مدت سه پاكى است ، يعنى فاصلهء ميان دو حيض . و حداقل حيض سه روز و حداكثر آن ده روز است ، و حداقلّ پاكى ميان دو حيض ده روز و حداكثر آن نامحدود است . و چون طلاق بايد در حالت پاكى واقع شود همان پاكى قرء اوّل محسوب مىشود و پس از دو پاكى ديگر يعنى با دخول در حيض سوم عدّهء مطلقات تمام مىشود .\r\nو بنابراين ممكن است عدهء زن گاهى در مدت 26 روز و لحظاتى چند تمام گردد .\r\nو معناى تربّص و عدّه اين است كه چنين زنى در طلاق رجعى بايد خود را همسر فعلى مرد ببيند و در اختيار او قرار دهد ، زيرا طلاق رجعى ، علت تامّهء انفصال طرفين نيست بلكه مقتضى است ، و شرط انفصال ، گذشتِ زمان عدّه است ، پس زن در عدّهء طلاق رجعى زوجهء حقيقى يا حكمى است .\r\n« وَلَا يَحِلُّ لَهُنَّ أَن يَكْتُمْنَ مَا خَلَقَ اللَّهُ فِى أَرْحَامِهِنَّ إِن كُنَّ يُؤْمِن‌َّبِاللَّهِ وَالْيَوْمِ الْأَخِرِ »\r\nيعنى : براى زن‌ها اگر به خدا و روز واپسين ايمان دارند جايز نيست كه آنچه را خداوند در رحِم آنها پديد آورده از حالت پاكى يا حيض يا وجود بچه پنهان دارند و اظهار نكنند ، مثل اين‌كه زن ادعا\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nكند كه پاكى سوم تمام شده در حالى كه هنوز باقى است ، يا ادعا كند كه هر حيضى سه روز بوده و عدّه تمام است درحالى كه ده روز بوده و عدّه باقى است ، و يا ادعا كند پاكى رحِم را از اولاد و در واقع آبستن باشد . و در همهء اين صور مىخواهد شوهر را از حقّ رجوع محروم نمايد .\r\n« وَبُعُولَتُهُنَّ أَحَقُّ بِرَدّهِنَّ فِى ذَ لِكَ إِنْ أَرَادُوا إِصْلحًا »\r\nيعنى : شوهران مطلّقات فوق‌الذكر در طول مدت عدّه سزاوار و ذىحقّ اند كه آنها را به زوجيت خود بازگردانند و به واسطهء گفتن « رجعت » يا با عملى دالّ بر رجوع ، او را زوجهء خود كنند اگر واقعاً قصد اصلاح داخله و سر آشتى و همسرى دارند .\r\nبدان كه مراد از ضمير جمع « بعولتهنّ » و « بردّهنّ » مطلَّقات رجعى است ، زيرا حق رجوع تنها در طلاق رجعى است و گفته شد كه مرجع اين ضمير ، عام است از رجعى و بائن ، پس ميان ضمير و مرجعش اختلاف است . ولى مانعى نيست كه ضمير به بعضى از مصاديق مرجع برگردد و لازم نيست مرجع را تخصيص دهيم ، و اين را در علم ادب « استخدام » نامند ، بدين معنا كه مرجع ضمير با ضمير در معناى مراد ، مختلف باشند ، مانند اين مورد كه از مرجع ضمير همهء مطلّقات اراده شده و از ضمير آن ، خصوصِ مطلّقات رجعيه .\r\n« وَلَهُنَّ مِثْلُ الَّذِى عَلَيْهِنَّ بِالْمَعْرُوفِ »\r\nيعنى : براى زنان و به نفع آنها حقوقى است بر عهدهء مردان همان گونه كه بر عهدهء زنان حقوقى است به نفع مردان . و ثبوت هر دو حق يعنى حق هر يك بر ذمّهء ديگرى به « معروف » است يعنى مطابق حكم آسمانى الهى و بر وفق عقل سليم و فطرت طبعى و خلقت جسمى و آداب و رسوم عقلايى است و از حقوق زن بر عهدهء مرد : وجوب بذل مهر ، حقّ مواقعه و آميزش ، حق همخوابگى ، استحقاق هزينهء زندگى ، معاشرت متعارف عقلايى و حقّ حضانت اولاد است . و از حقوق مرد بر عهدهء زن : وجوب اطاعت در محدودهء شرع ، حقّ طلاق دادن ، حقّ انتخاب همسر ديگر ، حقّ تسلّط بر استمتاع ، زيادتى در ارث به عنوان زوجيت ، و اولويت در ولايت اولاد .\r\n« وَلِلرّجَالِ عَلَيْهِنَّ دَرَجَةٌ »\r\nمحتمل است اين جمله دنبالهء بيان حال زن و شوهر باشد و مراد از « رجال » ازواج و شوهران و از ضمير « عليهنّ » زوجات باشد ، يعنى : شوهران را بر همسران خويش در ادامهء زندگى اجتماعى نوعى برترى است ، چنان‌كه از حقوقى كه ذكر شد معلوم مىشود . و ممكن است اين جمله استينافيه\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nو مستقل باشد و از اين جهت كلمهء « رجال » گفته شده و مراد اين است كه به نحو كلّى مردان را بر زنان نوعى برترى تكوينى و تشريعى است ؛ برترى تكوينى مانند برترى فكرى و عقلى و اخلاقى و جسمى و قواى ظاهرى و باطنى ، و برترى تشريعى به همان نحو كه گذشت .\r\n« وَاللَّهُ عَزِيزٌ حَكِيمٌ »\r\nيعنى : خداوند عزيز و حكيم است . عزيز است به شهادت آن كه بر همهء موجودات جهان چه رسد به خصوص بشر تسلّط دارد و طبق ارادهء بالغه و مشيّت نافذهء خود حفظ و حراست و قلب و تصرّف دارد . و حكيم است به گواهى آن كه شراشر عالم وجود رابه نحو اعجب و اتمّ و اكمل اداره مىكند و به هر مستحقّ فضلى احسان متناسب مىكند و همهء وسايل حيات مادى و معنوى موجودات را به ارادهء خود فراهم ساخته ، ميان مستحقّين انس و جنّ به طرزى عادلانه و حكيمانه قسمت مىكند . و همه را مقدمهء جهان ديگرى اعجب از اين جهان قرار مىدهد .\r\nالطَّلاقُ مَرَّتانِ فَإِمْساكٌ بِمَعْرُوفٍ أَوْ تَسْريحٌ بِإِحْسانٍ وَ لا يَحِلُّ لَكُمْ أَنْ تَأْخُذُوا مِمّا آتَيْتُمُوهُنَّ شَيْئًا إِلّا أَنْ يَخافا أَلّا يُقيما حُدُودَ اللّهِ فَإِنْ خِفْتُمْ أَلّا يُقيما حُدُودَ اللّهِ فَلا جُناحَ عَلَيْهِما فيمَا افْتَدَتْ بِهِ تِلْكَ حُدُودُ اللّهِ فَلا تَعْتَدُوها وَ مَنْ يَتَعَدَّ حُدُودَ اللّهِ فَأُولئِكَ هُمُ الظّالِمُونَ ( 229 )\r\nلغت و اعراب :\r\nفامساك خبر مبتداى مقدّر است ، يعنى « فالحكم امساك » . تسريح : رها كردن و آزاد نمودن . افتدى : فديه و بدل داد براى رهانيدن چيزى . حدود : جمع حدّ ، مرز و فاصلهء بين اشياء . فلا جناح عليهما به تقدير « فأبلغوا اليهما أنّه لاجناح » است .\r\nتفسير :\r\n« الطَّلقُ مَرَّتَانِ »\r\nيعنى : طلاق دو بار است . طلاقى كه مرد مىتواند پس از آن به زن رجوع كند و او را به همسرى خود باز گرداند دو بار است و در بار سوم حقّ رجوع ندارد و نياز به محلّل پيدا مىكند .\r\n\r\n","description":"","footnote":"","page_name":" 247 ","page_number":247},
  {"content":"\r\n\r\n« فَإِمْسَاكٌ بِمَعْرُوفٍ أَوْ تَسْرِيحٌ بِإِحْسنٍ »\r\nمراد از « امساك » رجوع در عدّه ، و مراد از « تسريح » اتمام عدّه است .\r\nيعنى : پس از هر يك از دو طلاق ، حكم الهى دربارهء مرد تخيير است ميان آن كه به نيكى و به نحو پسنديده و با رعايت آداب شرعى و انسانى در عدّه رجوع كند و به همسرى خود ادامه دهد ، يا به نيكى و حسن خلق و تأديهء حقوق مالى ، عدّه را به اتمام رساند و زن را رها سازد .\r\n« وَلَا يَحِلُّ لَكُمْ أَن تَأْخُذُوا مِمَّآ ءَاتَيْتُمُوهُنَّ شَيْئاً »\r\nيعنى : براى شما مردان طلاق دهنده جايز نيست كه از آنچه به آنها - يعنى به همسرانتان - به عنوان مهر يا نفقه داده‌ايد چيزى را به اجبار پس بگيريد چه رسد به آن كه از اموال شخصى آنها باشد .\r\n« إِلَّآ أَن يَخَافَآ أَلَّا يُقِيمَا حُدُودَ اللَّهِ »\r\nيعنى : مگر در جايى كه هر دو طرف بيم آن داشته باشند كه در صورت ادامهء زوجيت ، حدود الهى را اقامه نكنند . يعنى هر دو از تخلّف و نشوز يكديگر بترسند و درخواست طلاق از هر دو طرف باشد .\r\n« فَإِنْ خِفْتُمْ أَلَّا يُقِيمَا حُدُودَ اللَّهِ فَلَا جُنَاحَ عَلَيْهِمَا فِيمَا افْتَدَتْ بِهِ »\r\nخطاب « خفتم » متوجه اولياى شرعى يا عرفى طرفين است از قبيل پدر ، برادر بزرگ ، عمو و غيره ؛ و يا متوجه حكّام شرع و قضات است . يعنى : اگر به واسطهء تحقّق كراهت و تنفّر ميان مرد و زن بيم داشتيد از اين‌كه حدود الهى را اقامه نكنند ، يعنى وظايف خود را انجام ندهند و هر يك نسبت به ديگرى نشوز پيدا كند ، پس به آنان ابلاغ نماييد كه بر هيچ يك از دو طرف گناهى نيست در آنچه زن به عنوان فديهء رهايى خويش به مرد بدهد . يعنى بر او دادن و بر اين گرفتن ، گناه نيست .\r\nبدان كه ظاهر اين آيه اين است كه جواز دادن و گرفتن فديه در صورتى است كه زن و شوهر هر دو نسبت به يكديگر كراهت داشته باشند و اين همان موضوع « طلاق مبارات » است كه مشروط به شروطى است ، از جمله آن كه مرد بيش از مهريه نبايد چيزى بگيرد . و مفسران برآنند كه آيه شامل صورت ديگرى نيز هست و آن اين‌كه كراهت و بيم نشوز و تجاوز از جانب زن نسبت به مرد باشد كه موضوع « طلاق خلع » است و حكم آيه در اين صورت نيز جارى است و مرد در اين فرض مىتواند بيش از مهر هم چيزى بگيرد ، و آنچه گرفته مىشود « عوض خلع » ناميده مىشود . اين مطلب مبتنى بر استفادهء طلاق از جملهء « أن لايقيما حدود اللَّه » است كه شامل صورت نشوز هر دو\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nمجتمعاً و هر يك متفرقاً مىباشد . ولى اگر چنين است آيه شامل صورت نشوز مرد و بيم تجاوز او به حقوق زن نيز هست ، در صورتى كه در اين فرض اگر دادن فديه براى زن از روى اضطرار جايز باشد ، گرفتن آن بر مرد حرام است و جُناح دارد . پس بايد اين مورد رابه واسطهء روايات و جملهء « فلا تأخذوا منه شيئاً » تخصيص زد .\r\n« تِلْكَ حُدُودُ اللَّهِ فَلَا تَعْتَدُوهَا »\r\n« تلك » اشاره است به برخى از برنامه‌هاى زندگى نخستين واحد اجتماع .\r\nيعنى : احكام زوجيت و روابط همسرى كه در آيات قبل ذكر شد ، از قبيل : حرمت ازدواج مؤمنين با مشركات و مؤمنات با مشركان ، برترى ازدواج با بردگان با ايمان از احرار كافر ، حرمت آميزش با حائض و حكم برخى از مقاربت‌ها ، لغو بودن سوگند بدون اراده ، وجوب وفا به سوگند جدّى ، حرمت ايلاء يعنى قسم به ترك آميزش ، وجوب به هم زدن قسم مزبور و تحمّل كفّاره يا طلاق ، مقدار عدّه در طلاق رجعى ، حرمت پنهان كردن حيض يا بچه در رحم ، جواز رجوع مرد در طلاق رجعى ، زيادتر بودن حقوق شوهر از حقوق زن ، برترى مرتبهء مرد از زن ، رجعى بودن دو طلاق اوّلى ، حرمت خوردن مهر زن بدون رضايت او و جواز آن در طلاق خلع و مبارات و غير ذلك . و اين جمله از آيه در اين باره مىفرمايد : اين احكام ، حدود و مرزهاى خدا است ميان حقّ و باطل و ايمان و كفر و عدالت و فسق و مصالح و مفاسد و تكامل و سقوط و بهشت و جهنّم ، پس رعايت كنيد آنها را و از آنها تجاوز ننماييد .\r\n« وَ مَن يَتَعَدَّ حُدُودَ اللَّهِ فَأُوْلئِكَ هُمُ الظَّالِمُون »\r\nيعنى : و هر كس از حدود و احكام خداوند تجاوز نمايد - خاصه احكامى كه حافظ كيان خانواده است - پس آنها هستند كه ستمكارند ؛ ستم به نفس و عائلهء خود ، ستم به قانون آسمانى و در نتيجه ستم به اجتماع .\r\nفَإِنْ طَلَّقَها فَلا تَحِلُّ لَهُ مِنْ بَعْدُ حَتّى تَنْكِحَ زَوْجًا غَيْرَهُ فَإِنْ طَلَّقَها فَلا جُناحَ عَلَيْهِما أَنْ يَتَراجَعا إِنْ ظَنّا أَنْ يُقيما حُدُودَ اللّهِ وَ تِلْكَ حُدُودُ اللّهِ يُبَيِّنُها لِقَوْمٍ يَعْلَمُونَ ( 230 )\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nتفسير :\r\n« فَإِن طَلَّقَهَا فَلَا تَحِلُّ لَهُ مِن بَعْدُ حَتَّى تَنكِحَ زَوْجًا غَيْرَهُ »\r\nمراد از اين طلاق طلاق سوم است . يعنى : مردى كه زنش را دوبار طلاق داده و به واسطهء رجوع در عدّهء طلاق دوم ، يابه ازدواج پس از تماميت عدّهء دوم ، باز به زوجيت او برگشت ، اگر او را بار سوم طلاق داد ، از اين پس آن زن بر آن مرد حلال نمىشود تا آن‌گاه كه با شوهر ديگرى ازدواج نمايد .\r\n« فَإِن طَلَّقَهَا فَلَا جُنَاحَ عَلَيْهِمَآ أَن يَتَرَاجَعَآ »\r\nمرجع ضمير مذكّر « طلّقها » زوج دوم و مرجع ضمير « عليهما » زن و شوهر اوّل است .\r\nيعنى : اگر شوهر دوم او را طلاق داد ، پس گناهى نيست بر آن زن و شوهر اوّل كه به يكديگر مراجعه كنند و ازدواج نمايند .\r\n« إِن ظَنَّآ أَن يُقِيمَا حُدُودَ اللَّهِ »\r\nيعنى : شرط رجحان اين ازدواج دومشان نه شرط صحّتش اين است كه مطمئن باشند ديگر در زندگى خويش حدود خدا و احكام او را دربارهء معاشرت با همسر برپا خواهند داشت .\r\nمفسّر كبير ، صاحب الميزان قدس سره نوشته : « در اين آيه ايجاز و اختصار عجيبى است كه عقل را مبهوت مىكند ، زيرا در اين آيهء كوتاه چهارده ضمير مختلف‌المرجع آمده بدون اين‌كه ابهام و پيچيدگى در سخن و اغلاق در فهم معنا باشد . » لكن اگر ضمائر تثنيه را دوتا حساب كنيم ضمائر 16 عدد و اگر يكى حساب كنيم 12 عدد است .\r\n« وَتِلْكَ حُدُودُ اللَّهِ يُبَيّنُهَا لِقَوْمٍ يَعْلَمُونَ »\r\nيعنى : اين احكام كه بيان شد حدود خدا و از تشريعات او و جزء دين و كتاب آسمانى اوست كه آن را براى گروهى كه مىدانند - يعنى دانش الهى و اجتماعى و معرفت دينى دارند - بيان مىدارد .\r\nوَ إِذا طَلَّقْتُمُ النِّساءَ فَبَلَغْنَ أَجَلَهُنَّ فَأَمْسِكُوهُنَّ بِمَعْرُوفٍ أَوْ سَرِّحُوهُنَّ بِمَعْرُوفٍ وَ لا تُمْسِكُوهُنَّ ضِرارًا لِتَعْتَدُوا وَ مَنْ يَفْعَلْ ذلِكَ فَقَدْ ظَلَمَ نَفْسَهُ وَ لا تَتَّخِذُوا آياتِ اللّهِ هُزُوًا وَ اذْكُرُوا نِعْمَتَ اللّهِ عَلَيْكُمْ وَ ما أَنْزَلَ عَلَيْكُمْ مِنَ الْكِتابِ وَ الْحِكْمَةِ يَعِظُكُمْ بِهِ وَ اتَّقُوا اللّهَ وَ اعْلَمُوا أَنَّ اللّهَ بِكُلِ شَيْءٍ عَليمٌ ( 231 )\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nلغت و اعراب :\r\nفَبَلَغْنَ : قارَبْنَ ، يعنى نزديك شدند . أجل : مجموع مدت تعيين شده براى شىء ، و نيز آخر آن مدت .\r\nتسريح : رها و آزاد كردن . هَزَأَ بفلان هزءاً و هُزُواً - از باب مَنَع و عَلِم - : مسخره كرد او را . ما أنزل جملهء مستأنفه يا عطف تفسير به نعمت اللَّه است .\r\nتفسير :\r\n« وَإِذَا طَلَّقْتُمُ النّسَآءَ فَبَلَغْنَ أَجَلَهُنَّ فَأَمْسِكُوهُنَّ بِمَعْرُوفٍ أَوْ سَرِّحُوهُنَّ بِمَعْرُوفٍ »\r\nيعنى : و چون زن‌ها را به طلاق رجعى طلاق داديد و نزديك به آخر مدت عدّه شدند ، يكى از دو معامله را به نيكى با آنها انجام دهيد : نخست آن كه آنها را به معروف نگه داريد ، يعنى رجوع كنيد ولى با حسن‌خلق و جبران حقوق فوت شده و تصميم بر رعايت حقوق در آينده . دوم آن كه به‌معروف آنها را آزاد نماييد ، يعنى بگذاريد عدّه تمام شود و با حسن‌خلق و استحلال از حقوق غير مالى و تتميم بقاياى نفقه و حقوق مالى و تسليم مهر به طور كامل ، از آنها جدا شويد .\r\n« وَلَا تُمْسِكُوهُنَّ ضِرَارًا لِتَعْتَدُوا وَمَن يَفْعَلْ ذَ لِكَ فَقَدْ ظَلَمَ نَفْسَهُ »\r\nيعنى : و آنها را براى ضرر زدن نگه نداريد كه تعدّى نماييد . مبادا رجوعتان در عدّه به منظور تعدّى به حقوق و ظلم به او باشد ، نظير آن كه طلاق دهيد و در اواخر عدّه رجوع كنيد كه محروميت معاشرت در عدّه را بر وى تحميل نماييد ؛ و يا آن كه به قصد طلاق پس از رجوع ، مراجعه كنيد و طلاق دهيد و حرمان از معاشرت را در دو عدّهء متوالى متوجه آنها نماييد . و كسى كه چنين رفتار كند به يقين بر خود ستم كرده است ، زيرا بىترديد عكس‌العمل ظلم در دنيا يا در آخرت يا در هر دو به ظالم بازمىگردد .\r\n« وَلَا تَتَّخِذُوا ءَايتِ اللَّهِ هُزُوًا »\r\nيعنى : هرگز آيات كتاب خدا را به واسطهء ترك عمل و مخالفت با احكام و معارف آن به مسخره و استهزا نگيريد .\r\n« وَاذْكُرُوا نِعْمَتَ اللَّهِ عَلَيْكُمْ وَمَآ أَنزَلَ عَلَيْكُم مِنَ الْكِتبِ وَالْحِكْمَةِ يَعِظُكُم بِهِ وَاتَّقُوا اللَّهَ وَاعْلَمُوا أَنَّ اللَّهَ بِكُلّ شَىْءٍ عَلِيمٌ »\r\nيعنى : و حتماً نعمت خدا را بر خويش به ياد آوريد كه جسم سالم و محيط زندگى راحت و همسر متناسب و وسايل رفاه دنيا براى شما بشرها در روى اين كره فراهم نموده ، و نيز متذكر شويد\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nآنچه را بر شما از نعم معنوى نازل كرده از قبيل كتاب آسمانى و شرايع دينى و علوم و مستقلّات عقلى . آرى خدا شما را به واسطهء توجيه اين امور موعظه مىكند و پند مىدهد . و پيوسته آراسته به تقوا باشيد و از خداوند پروا كنيد ، و بدانيد كه خداوند به همه چيز داناست .\r\nوَ إِذا طَلَّقْتُمُ النِّساءَ فَبَلَغْنَ أَجَلَهُنَّ فَلا تَعْضُلُوهُنَّ أَنْ يَنْكِحْنَ أَزْواجَهُنَّ إِذا تَراضَوْا بَيْنَهُمْ بِالْمَعْرُوفِ ذلِكَ يُوعَظُ بِهِ مَنْ كانَ مِنْكُمْ يُؤْمِنُ بِاللّهِ وَ الْيَوْمِ اْلآخِرِ ذلِكُمْ أَزْكى لَكُمْ وَ أَطْهَرُ وَ اللّهُ يَعْلَمُ وَ أَنْتُمْ لا تَعْلَمُونَ ( 232 )\r\nلغت و اعراب :\r\nعَضَلَ المرأةَ - از باب ضَرَب و نَصَر - : منع كرد او را . ازواجهنّ مراد ازواج بالقوه است نه بالفعل . ضمير جمع در تراضوا مردان خواستگار و زنان طلاق داده شده است . بالمعروف حال است از فاعلِ « تراضوا » .\r\nتفسير :\r\n« وَ إِذَا طَلَّقْتُمُ النّسَآءَ فَبَلَغْنَ أَجَلَهُنَّ فَلَا تَعْضُلُوهُنَّ أَن يَنكِحْنَ أَزْوَ جَهُنَّ إِذَا تَرَ ضَوْا بَيْنَهُم بِالْمَعْرُوفِ »\r\nيعنى : و چون زن‌ها را طلاق داديد و به آخر مدت عدّه رسيدند و از شما جدا شدند ، پس نبايد آنها را از ازدواج با شوهران دلخواه خود ، يعنى با كسانى كه صلاحيت همسرى با آنها را دارند ، مانع شويد در صورتى كه باهم به معروف ، يعنى با رعايت دستور شرع و تناسب حال ، تراضى و توافق نموده‌اند .\r\nاين آيه اشاره است به بطلان رفتار جاهليت كه زن‌ها را طلاق مىدادند و سپس از ازدواج آنها با غير مانع مىشدند .\r\n« ذَ لِكَ يُوعَظُ بِهِ مَن كَانَ مِنكُمْ يُؤْمِنُ بِاللَّهِ وَ الْيَوْمِ الْأَخِرِ »\r\nيعنى : با اين دستورات به كسانى از شما پند داده مىشود كه به خدا و روز واپسين ايمان دارند .\r\nنه آن كه خطاب خدا به غير آنها متوجه نيست بلكه پندهاى خدا فقط در آنها اثر مىگذارد ، و گرنه دستورات قرآنى در اصول و فروع از نظر متعلَّق ، همهء افراد جامعهء بشرى را شامل مىشود و از جنبهء\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nزمانى ، از روز نزول تا روز انقراض نسل بشر ادامه دارد .\r\n« ذَ لِكُمْ أَزْكَى لَكُمْ وَأَطْهَرُ وَ اللَّهُ يَعْلَمُ وَأَنتُمْ لَاتَعْلَمُونَ »\r\n\r\nاحكام رضاع و شيردهى\r\nيعنى : اين احكام براى شما جامعهء انسانى « ازكى » است ، يعنى بهتر به روانتان نفع مىدهد و به انسانيت شما رشد و نمو مىبخشد ، و « اطهر » است ، يعنى بهتر شما را از آلايش فساد و رذايل اخلاق پاك مىسازد . و خداوند صلاح و فساد اجتماع را مىداند و شما نمىدانيد .\r\nوَ الْوالِداتُ يُرْضِعْنَ أَوْلادَهُنَّ حَوْلَيْنِ كامِلَيْنِ لِمَنْ أَرادَ أَنْ يُتِمَّ الرَّضاعَةَ وَ عَلَى الْمَوْلُودِ لَهُ رِزْقُهُنَّ وَ كِسْوَتُهُنَّ بِالْمَعْرُوفِ لا تُكَلَّفُ نَفْسٌ إِلّا وُسْعَها لا تُضَارَّ والِدَةٌ بِوَلَدِها وَ لا مَوْلُودٌ لَهُ بِوَلَدِهِ وَ عَلَى الْوارِثِ مِثْلُ ذلِكَ فَإِنْ أَرادا فِصالًا عَنْ تَراضٍ مِنْهُما وَ تَشاوُرٍ فَلا جُناحَ عَلَيْهِما وَ إِنْ أَرَدْتُمْ أَنْ تَسْتَرْضِعُوا أَوْلادَكُمْ فَلا جُناحَ عَلَيْكُمْ إِذا سَلَّمْتُمْ ما آتَيْتُمْ بِالْمَعْرُوفِ وَ اتَّقُوا اللّهَ وَ اعْلَمُوا أَنَّ اللّهَ بِما تَعْمَلُونَ بَصيرٌ ( 233 )\r\nلغت و اعراب :\r\nيرضعن اخبار است و در مقام حثّ و ترغيب . على المولود له ضمير مجرور ، راجع است به الف و لام موصول . على الوارث عطف است به على المولود .\r\nتفسير :\r\n« وَ الْوَ لِدَ تُ يُرْضِعْنَ أَوْلدَهُنَّ حَوْلَيْنِ كَامِلَيْنِ لِمَنْ ارادَ أَنْ يُتِمَّ الرَّضَاعَةَ »\r\nيعنى : مادران بايد اولاد خود را پس از زاييدن تا دو سال كامل شير دهند ، و اين حكم از آنِ كسى است كه مىخواهد دوران شيرخوارگى طبيعى را براى بچه به پايان رساند . و به عبارت ديگر ، اين حكم ، تشريع اوّلى الهى است دربارهء انسان به عنوان قانون كلّى مطابق حال غالب مادران و فرزندان ، هرچند به واسطهء عناوين ثانويه قابل تغيير است ، نظير آن كه مزاج زن اقتضا نداشته باشد ، يا راه بهترى براى تغذيهء كودك از قبيل دايهء مناسب و يا شير خشك موجود باشد .\r\n« وَعَلَى الْمَوْلُودِ لَهُ رِزْقُهُنَّ وَكِسْوَتُهُنَّ بِالْمَعْرُوفِ »\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nيعنى : و هزينهء زندگى و روزى و پوشاك اين زن‌ها به نحو معروف - بر وفق دستور شرع و اقتضاى عرف و عادت - بر كسى است كه كودك از آنِ اوست ، يعنى پدر شيرخوار . و مقتضاى آيه ، ثبوت استحقاق است خواه زن دائمى باشد كه با قطع نظر از بچه نيز مستحق نفقه است ، يا زن منقطعه ، يا در زمان عدّهء بائن .\r\n« لَا تُكَلَّفُ نَفْسٌ إِلَّا وُسْعَهَا »\r\nيعنى : هرگز هيچ كسى جز به مقدار توان و طاقتش مكلّف نمىشود . اگر پدر مولود از نفقهء زن شيرده عاجز گردد ، نفقه از او ساقط مىشود و برعهدهء خود زن مىافتد و پدر بايد تنها نفقهء بچه را بپردازد ، و اگر از آن نيز عاجز شد آن هم به عهدهء مادر مىافتد ، و اگر خود مولود داراى ثروت باشد نفقهء خود و والدينش بر عهدهء او قرار مىگيرد كه پدر ولايتاً برداشت مىكند .\r\n« لَا تُضَآرَّ وَ لِدَةٌ بِوَلَدِهَا وَلَا مَوْلُودٌ لَهُ بِوَلَدِهِ »\r\nفعل « لاتضارّ » اگر به صيغهء معلوم باشد فاعل آن « والدة » است و مفعول آن محذوف ، و معنا اين است كه نبايد مادر به وسيلهء فرزندش به پدرِ فرزند آسيب و ضرر برساند ، مثلًا كودك را بدون عذر شير ندهد و بر عهدهء مرد افكند . و بنابراين معناى « و لا مولود له » اين است كه نبايد پدر به وسيلهء كودك به مادر وى آسيب زند ، مثلًا فرزند را بدون عذر از او بگيرد و حق ارضاع و حضانتش را ضايع نمايد يا ارضاع را بدون اجرت بر وى تحميل كند .\r\nو اگر « لاتضارّ » به صيغهء مجهول باشد معنا اين است كه نبايد مادر مولود به‌واسطهء او ضرر و آسيب بيند ، نظير آن كه مولود را از او بگيرند يا او را مجبور به ارضاع بدون اجرت نمايند . و نيز نبايد پدر مولود به واسطهء او ضرر بيند ، نظير آن كه مادر از دادن شير امتناع ورزد يا اجرت بيش از حد خواهد .\r\n« وَعَلَى الْوَارِثِ مِثْلُ ذَ لِكَ »\r\nيعنى : و بر وارث مرد نيز همين حكم ، ثابت است . مثلًا اگر پدر مولود بميرد و جدّ پدرى وارث او باشد او نيز بايد نفقه و كسوت مادر كودك شيرخوار را بدهد و به او به خاطر بچه ضرر نزند ، و بر جدّ نيز به خاطر مولود آسيب وارد نشود . و در اين فرض اگر از ميّت چيزى نمانده باشد جدّ پدرى از مال خود ، و اگر مانده باشد از مال مولود بردارد و مصرف نمايد .\r\n« فَإِنْ أَرَادَا فِصَالًا عَن تَرَاضٍ مِنْهُمَا وَتَشَاوُرٍ فَلَا جُنَاحَ عَلَيْهِمَا »\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nيعنى : پس اگر والد و والدهء كودك پس از تراضى با يكديگر و تبادل‌نظر دربارهء صلاح و فساد كودك ، جدا كردن طفل را از شير پيش از موعد طبيعى خواستار شدند بر آنها گناهى نيست .\r\n« وَإِنْ أَرَدتُّمْ أَن تَسْتَرْضِعُوا أَوْلدَكُمْ فَلَا جُنَاحَ عَلَيْكُمْ إِذَا سَلَّمْتُم مَآ ءَاتَيْتُم بِالْمَعْرُوفِ »\r\nيعنى : و اگر شما پدران بخواهيد براى فرزندان شيرخوارتان در صورتى كه مادرانشان فوت كردند يا از دادن شير امتناع ورزيدند يا بيش از حدّ متعارف اجرت طلبيدند ، دايه بگيريد بر شما گناهى نيست به شرط آن كه آنچه به آن‌ها مىخواهيد بدهيد از اجرت شيردهى ، به نيكى و به طرزى پسنديده در نزد شرع و عقل و عادت تسليم كنيد . و اين شرط ، شرطكمال و جريان امر به نحو پسنديده و احسن است نه شرط اصل استرضاع .\r\n« وَاتَّقُوا اللَّهَ وَاعْلَمُوا أَنَّ اللَّهَ بِمَا تَعْمَلُونَ بَصِيرٌ »\r\nيعنى : و از غضب و عذاب خداوند پروا داشته باشيد و بدانيد كه حتماً خداوند به آنچه انجام مىدهيد بيناست .\r\n\r\nعدهء وفات\r\nوَ الَّذينَ يُتَوَفَّوْنَ مِنْكُمْ وَ يَذَرُونَ أَزْواجًا يَتَرَبَّصْنَ بِأَنْفُسِهِنَّ أَرْبَعَةَ أَشْهُرٍ وَ عَشْرًا فَإِذا بَلَغْنَ أَجَلَهُنَّ فَلا جُناحَ عَلَيْكُمْ فيما فَعَلْنَ في أَنْفُسِهِنَّ بِالْمَعْرُوفِ وَ اللّهُ بِما تَعْمَلُونَ خَبيرٌ ( 234 )\r\nلغت و اعراب :\r\nتوفّى منه دَينه : به تمام و كمال گرفت طلب خود را از او . وَذَرَ - از باب مَنَع - : ترك نمود . و از اين ماده به معنى ترك جز مضارع و امر استعمال نشده ، مانند « يَذَره » ، « ذَرْه » . يتربّصن : ينتظرن . عشراً كه براى تميز مؤنّث است به اعتبار ليالى يا مجموع ليله و يوم است . خطاب لاجناح عليكم به حكّام و قضات شرع است .\r\nتفسير :\r\n« وَالَّذِينَ يُتَوَفَّوْنَ مِنكُمْ وَيَذَرُونَ أَزْوَ جًا يَتَرَبَّصْنَ بِأَنفُسِهِنَّ أَرْبَعَةَ أَشْهُرٍ وَعَشْرًا »\r\nيعنى : و كسانى از شما كه قبض روح مىشوند و مىميرند و زنانى از خود به‌جا مىگذارند ، وظيفهء آن زنان پس از مرگ شويشان اين است كه خود را چهار ماه و ده شبانه روز در انتظار نگه\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nدارند ؛ يعنى عدّهء وفات گيرند . و تعيين اين مدّت براى عدّه هم به لحاظ احترام ميت است و از اين رو حِداد يعنى ترك زينت و آرايش در زمان عدّه بر زن واجب مىشود ، و فرقى نمى كند ميان زن مدخوله و غير مدخوله و صغيره و يائسه و دائمه و منقطعه ؛ و هم براى روشن‌شدن وجود جنين در رحم است كه قدر متيقّن در اين مدت حركت مىكند ، و عدّهء زن تا زمان ولادت آن ادامه مىيابد .\r\n« فَإِذَا بَلَغْنَ أَجَلَهُنَّ فَلَا جُنَاحَ عَلَيْكُمْ فِيمَا فَعَلْنَ فِى أَنفُسِهِنَّ بِالْمَعْرُوفِ وَاللَّهُ بِمَا تَعْمَلُونَ خَبِيرٌ »\r\nيعنى : و چون به آخر چهارماه و ده شبانه روز رسيدند و عدّه منقضى شد پس بر شما اى حاكمان مسلمين و متصديان امر امّت ، هيچ جرم و گناهى نيست راجع به‌آنچه آنها دربارهء خودشان به معروف انجام دهند ، يعنى طبق دستور شرع و پسند عقل و عرف ، رفتار كنند : ترك حِداد نمايند ، خواستگار بپذيرند و شوهر ديگر اختيار نمايند و يا آن كه بدون شوهر زندگى كنند . و خداوند به همه آنچه شما بشرها انجام مىدهيد آگاه است .\r\n\r\nآيين خواستگارى\r\nوَ لا جُناحَ عَلَيْكُمْ فيما عَرَّضْتُمْ بِهِ مِنْ خِطْبَةِ النِّساءِ أَوْ أَكْنَنْتُمْ في أَنْفُسِكُمْ عَلِمَ اللّهُ أَنَّكُمْ سَتَذْكُرُونَهُنَّ وَ لكِنْ لا تُواعِدُوهُنَّ سِرًّا إِلّا أَنْ تَقُولُوا قَوْلًا مَعْرُوفًا وَ لا تَعْزِمُوا عُقْدَةَ النِّكاحِ حَتّى يَبْلُغَ الْكِتابُ أَجَلَهُ وَ اعْلَمُوا أَنَّ اللّهَ يَعْلَمُ ما في أَنْفُسِكُمْ فَاحْذَرُوهُ وَ اعْلَمُوا أَنَّ اللّهَ غَفُورٌ حَليمٌ ( 235 )\r\nلغت و اعراب :\r\nتعريض : تلويح و مطلبى رابه طور اشاره و سر بسته القا كردن . خِطبه - به كسر - : خواستگارى - و به ضمّ - سخنرانى . من خطبة بيان « ما » ى موصوله است . أكَنَّ الشىء : پنهان داشت آن را . سرّاً ظرف مواعده است يا مفعول دوم لاتواعدوهنّ . الّا أن تقولوا استثناى منقطع است .\r\nتفسير :\r\n« وَلَا جُنَاحَ عَلَيْكُمْ فِيمَا عَرَّضْتُم بِهِ مِنْ خِطْبَةِ النّسَآءِ أَوْ أَكْنَنتُمْ فِى أَنفُسِكُمْ »\r\nيعنى : بر شما مردان نسبت به خواستگارى زن‌هايى كه در عدّهء وفات‌اند گناهى نيست در آنچه\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nاز خواستگارى آنها به تلويح و اشاره انجام دهيد ، مثلًا بگوييد : من نيز در فكر ازدواجم ، يا من طالب زن بلندقامتى هستم ، در جايى كه او چنين باشد ؛ يا من در زندگى رفتار خوشى دارم ، و غير ذلك و يا آن كه آن را در دل خود پنهان داريد و اظهار نكنيد .\r\n« عَلِمَ اللَّهُ أَنَّكُمْ سَتَذْكُرُونَهُنَّ وَلكِن لَاتُوَاعِدُوهُنَّ سِرًّا »\r\nيعنى : خداوند از ازل دانست كه شما آنها را پس از مرگ شويشان به ياد مىآوريد ، يعنى در فكر ازدواج با آنها مىافتيد و از اين جهت اجازهء تعريض داد . و لكن با آنها قرار كار سرّى نگذاريد يعنى تكلّم به ازدواج صريح يا عمل آميزش حرام انجام ندهيد ،\r\n« إِلَّآ أَن تَقُولُوا قَوْلًا مَعْرُوفاً »\r\nيعنى : لكن گفتارى پسنديده و نيكو بگوييد ، يعنى مطلب را با اشارهء مؤدّبانه ادا كنيد .\r\n« وَلَا تَعْزِمُوا عُقْدَةَ النّكَاحِ حَتَّى يَبْلُغَ الْكِتبُ أَجَلَهُ »\r\nيعنى : نبايد تصميم بر اجراى عقد نكاح گيريد تا آن‌گاه كه نوشتهء مقرّر شده براى عدّهء وفات به پايان رسد .\r\n« وَاعْلَمُوا أَنَّ اللَّهَ يَعْلَمُ مَا فِى أَنفُسِكُمْ فَاحْذَرُوهُ وَاعْلَمُوا أَنَّ اللَّهَ غَفُورٌ حَلِيمٌ »\r\nيعنى : و بدانيد كه خداوند آنچه را در دل‌هاى شماست از ارادهء ازدواج و رسيدن به زن مذكور از راه حلال يا از راه حرام ، مىداند ، پس از غضب و عذاب او بر حذر باشيد ، و اين را هم بدانيد كه اگر در خطا و گناهى از اين راه يا از هر راهى افتاديد خداوند بسيار آمرزنده و بردبار است ، از اين رو در مؤاخذه عجله نمىكند و شما هم از توبه و آمرزش و رحمت او مأيوس نشويد .\r\nبدان كه در اسلام حكم زن معتدّه ، خاصه در عدّهء وفات ، شديد و مؤكّد است و از اين‌رو خواستگارى صريح در حال عدّه ، بنابر مشهور ميان اماميه حرام است و مجرد خواندن عقد ازدواج در آن حال در صورتى كه هر دو به حكم و موضوع عالم باشند - يعنى بدانند كه ازدواج در حال عدّه حرام است و زن در حال عده است - سبب حرمت ابدى ميان طرفين مىگردد ، و اگر هر دو يا يكى جاهل به حكم يا موضوع باشد در صورتى كه دنبال آن مواقعه هم انجام بگيرد باز حرمت ابدى محقّق مىشود ، و اگر مواقعه انجام نگرفته عقد مزبور باطل است و پس از عدّه ازدواجشان جايز مىباشد .\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nلا جُناحَ عَلَيْكُمْ إِنْ طَلَّقْتُمُ النِّساءَ ما لَمْ تَمَسُّوهُنَّ أَوْ تَفْرِضُوا لَهُنَّ فَريضَةً وَ مَتِّعُوهُنَّ عَلَى الْمُوسِعِ قَدَرُهُ وَ عَلَى الْمُقْتِرِ قَدَرُهُ مَتاعًا بِالْمَعْرُوفِ حَقًّا عَلَى الْمُحْسِنينَ ( 236 )\r\nلغت و اعراب :\r\n\r\nطلاق و چهار صورت در پرداخت مهريه\r\nمَسَّ الشىءَ - از باب نَصَر و مَنَع - : لمس كرد آن را و تماس گرفت با آن . فريضه يعنى مفروض و مقدّر .\r\nأو تفرضوا « أو » به معناى واو جمع است ، يا به معناى « الّا أن » ، و بنابر اوّل « أو تفرضوا » به تقدير « أو لم تفرضوا » است . فرض الأمر - از باب ضَرَب - : تقدير و تعيين نمود ، واجب كرد ، تصوّر كرد . أقتَرَ زيدٌ : كم‌مال و فقير شد .\r\nتفسير :\r\n« لَا جُنَاحَ عَلَيْكُمْ إِن طَلَّقْتُمُ النّسَآءَ مَا لَمْ تَمَسُّوهُنَّ أَوْ تَفْرِضُوا لَهُنَّ فَرِيضَةً »\r\nابتدا به چند نكته بايد توجه كرد :\r\nالف - اگر عقد ازدواجى ميان مرد و زنى واقع شود و سپس به طلاق انجامد ، از نظر اين‌كه مهرى در ضمن عقد ياد شده يا نه ، و از نظر اين‌كه آميزشى پيش از طلاق انجام گرفته يا نه ، چهار صورت پديد مىآيد : يك - وقوع عقد باذكر مهر و طلاق پس از آميزش ، كه تمام مهر واجب مىشود . دو - وقوع عقد بدون مهر و طلاق بدون آميزش كه مورد مُتعه يعنى دادن مقدارى مال است . سه - وقوع عقد با ذكر مهر و طلاق بدون آميزش ، كه نصف مهر واجب مىگردد . چهار - وقوع عقد بدون مهر و طلاق پس از آميزش ، كه مهرالمثل واجب مىشود .\r\nب - كلمهء « أو » در « أو تفرضوا » به معناى متداول آن - يعنى تخيير و ترديد - نيست و محتمل است به معناى واو جمع باشد ، يا به معناى « الّا أن » .\r\nج - ظاهر آيه در مقام جواب اين اشكال است كه محروم نمودن زن از مهر با وجود عقد صحيح ميان آنها درست نيست . و ممكن است در مقام جواب اين اشكال باشد كه طلاق دادن زن بدون تماس با وى صحيح نيست . يا هدف ، جواب از هر دو باشد و اين‌كه مورد اشكال در عصر نزول چه بوده ، در استفاده از آيه دخالت ندارد ، زيرا مورد مخصّص نيست .\r\nاين آيه ناظر به صورت دوم از چهار صورت فوق است و « اوْ » به معناى واو است ، و آيهء بعد\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nناظر به صورت سوم است . و معنا اين است : اى مردم ، هيچ گناه و محذورى براى شما نيست اگر زن‌هاى خود را طلاق داديد در صورتى كه با آنها تماس نداشته‌ايد يعنى آميزش نكرده‌ايد و براى آنها فريضه و مهرى هم معيّن نكرده‌ايد . يعنى در اين صورت نه از جهت طلاق آنها گناه است و نه از جهت اين‌كه مهرى نمىدهيد ، زيرا مهر بدل دارد .\r\nو اگر « اوْ » رابه معناى « الّا أن » بگيريم معناى آيه اين است : بر شما گناهى نيست اگر زنانتان را طلاق دهيد در حالى كه با آنها تماس نگرفته‌ايد مگر اين‌كه براى آنها مهرى معين كرده باشيد . يعنى در اين صورت ، ترك مهر گناه خواهد بود بلكه بايد نصف آن را بدهيد . پس جملهء مستثنى مبيّن صورت دوم و جملهء استثنا اشاره به صورت سوم است . و حاصل آيه دراين فرض اين است كه در صورت عدم تماس ، اگر مهر هم نبود متعه است و اگر مهر بود نصف آن است . و بنابراين ، جملهء « فمتّعوهنّ » تا آخر بيان حكم صورت اول و آيهء بعد مبيّن حكم صورت دوم است .\r\nو وجه اين‌كه گفتيم « اوْ » به معنى واو است اين است كه اگر تخييريه باشد معناى آيه اين است : بر شما چيزى نيست يعنى گناهى از ناحيهء ندادن مهر نيست اگر زن‌هاتان را طلاق داديد و باآنها تماسى نگرفته‌ايد هر چند مهر هم تعيين كرده باشيد . يا اگر مهر تعيين نكرده باشيد هر چند با آنها تماس گرفته باشيد . درحالى كه لاجناح در هر دو شق جارى نيست بلكه در شق اول نصف مهر و در شق دوم مهرالمثل لازم مىآيد .\r\n« وَمَتّعُوهُنَّ عَلَى الْمُوسِعِ قَدَرُهُ وَعَلَى الْمُقْتِرِ قَدَرُهُ مَتعَاً بِالْمَعْرُوفِ حَقًّا عَلَى الْمُحْسِنِينَ »\r\nيعنى : در صورت اول كه « أو » به‌معناى « واو » باشد و ازدواج بدون مهر و طلاق بدون مسّ است و ظاهراً آيه براى آن سوق شده ، بايد مطلَّقات را به چيزى از مال خود برخوردار كنيد ؛ شخص داراى وسعت مالى به اندازهء خود ، و شخص فقير و تنگدست به اندازهء خود ، كه بايد به نحو احسان و نيكى و پسنديده در نزد شرع و عرف بپردازد ، و اين حكم بر نيكوكاران حقّى است ثابت و لازم .\r\nوَ إِنْ طَلَّقْتُمُوهُنَّ مِنْ قَبْلِ أَنْ تَمَسُّوهُنَّ وَ قَدْ فَرَضْتُمْ لَهُنَّ فَريضَةً فَنِصْفُ ما فَرَضْتُمْ إِلّا أَنْ يَعْفُونَ أَوْ يَعْفُوَا الَّذي بِيَدِهِ عُقْدَةُ النِّكاحِ وَ أَنْ تَعْفُوا أَقْرَبُ لِلتَّقْوى وَ لا تَنْسَوُا الْفَضْلَ بَيْنَكُمْ إِنَّ اللّهَ بِما تَعْمَلُونَ بَصيرٌ ( 237 )\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nلغت و اعراب :\r\nيعفون : جمع مذكّر است مانند يقضون و يمحون ، و جمع مؤنث است نظير ينصرن . فنصف ما فرضتم به تقدير « فالواجب نصف » يا « فلهنّ نصف » . و أن تعفوا أقرب مبتدا و خبر است .\r\nتفسير :\r\n« وَإِن طَلَّقْتُمُوهُنَّ مِن قَبْلِ أَن تَمَسُّوهُنَّ وَقَدْ فَرَضْتُمْ لَهُنَّ فَرِيضَةً فَنِصْفُ مَا فَرَضْتُمْ »\r\nخطاب به مردهاست . يعنى : و اگر همسرانتان راپيش از آن كه آنها را لمس كنيد - يعنى با آنها آميزش نماييد - طلاق داديد در صورتى كه برايشان در ضمن عقد ازدواج مهرى تعيين كرده‌ايد ، بايد نصف آنچه را تعيين كرده‌ايد بدهيد .\r\n« إِلَّآ أَن يَعْفُونَ أَوْ يَعْفُوَا الَّذِى بِيَدِهِ عُقْدَةُ النّكَاحِ »\r\nاگر كلمهء « يعفون » جمع مؤنث باشد معناى جمله اين است : مگر آن كه خود آن مطلّقات يا كسى كه گره ازدواجشان در دست اوست مانند ولىّ شرعى يا عرفى يا وكيل مطلِّق آنها عفو كنند ، يعنى آن نصف ديگر را هم به شوهر مطلِّق ببخشند . و اگر « يعفون » جمع مذكر باشد معناى آيه اين است : مگر آن كه شوهران يا كسى كه ولىّ شرعى يا عرفى يا وكيل مطلِّق آنهاست آن نصفى را هم كه به واسطهء طلاق از عهدهء او ساقط شده ببخشد ، يعنى تمام مهر رابه مطلّقات بپردازند .\r\n« وَأَن تَعْفُوا أَقْرَبُ لِلتَّقْوَى »\r\nظاهر « تعفوا » خطاب به مردان است ، يعنى : بخشيدن شما به تقوا نزديك‌تر است كه تمام مهر را به مجرد تحقق عقد بدهيد هر چند تماس هم نگرفته‌ايد . و اين جمله شاهد اين است كه « يعفون » اول جمع مذكر باشد . و ممكن است « أن تعفوا » خطاب به طرفين عقد ( مطلَّقات و طلاق‌دهندگان ) باشد به عنوان تغليب ، يعنى عفو هر يك نسبت به حقّ خود به تقوا نزديك‌تر است .\r\n« وَلَا تَنسَوُا الْفَضْلَ بَيْنَكُمْ إِنَّ اللَّهَ بِمَا تَعْمَلُونَ بَصِيرٌ »\r\nيعنى : هيچ‌گاه شما مردان و زنان تفضل و احسان را نسبت به يكديگر در ميان اجتماعتان فراموش نكنيد ، كه حتماً خداوند به آنچه انجام مىدهيد آگاه است .\r\nحافِظُوا عَلَى الصَّلَواتِ وَ الصَّلاةِ الْوُسْطى وَ قُومُوا لِلّهِ قانِتينَ ( 238 )\r\nفَإِنْ خِفْتُمْ فَرِجالًا أَوْ رُكْبانًا فَإِذا أَمِنْتُمْ فَاذْكُرُوا اللّهَ كَما عَلَّمَكُمْ ما لَمْ تَكُونُوا تَعْلَمُونَ ( 239 )\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nلغت و اعراب :\r\nوسطى : مؤنث أوسط ، ميانه . قنت الرجلُ - از باب نَصَر - : اطاعت كرد ، تواضع نمود . و قنوت در اصطلاح فقه عمل خاصى است به عنوان جزء واجب يا مستحب نمازها . رجال جمع راجل ، پياده ، نظير قيام و قائم . ركبان : جمع راكب ، سواره . فرجالًا حال است به تقدير « فصلّوا رجالًا » .\r\nتفسير :\r\n« حفِظُوا عَلَى الصَّلَوَ تِ وَالصَّلَوةِ الْوُسْطَى »\r\nخطاب به همهء مكلّفان است . يعنى : بر تمام نمازها خواه واجب يا مستحب و خاصه بر نماز ميانه محافظت نماييد . مراد اين‌كه احكامشان را ياد گيريد ، افعال همه را كامل انجام دهيد ، آداب و سنن همه را مرعى داريد ، به انجام آنها در اوايل اوقات محافظت نماييد ، توجه به معبود را كه روح آنهاست مراعات كنيد و از موانع صحت و قبول و كمال آنها ، نيك بپرهيزيد .\r\nو در تشخيص نماز وسطى - يعنى ميانه - اختلاف است ، زيرا اين عنوان قابل انطباق با هر يك از نمازهاى يوميه است و هر نمازى ميان دو نماز ما قبل و ما بعد خود قرار دارد ، لكن اظهر اقوال در نزد علماى اهل‌بيت عليهم السلام اين است كه صلاة وسطى نماز ظهر است به لحاظ آن كه وجوبش از وسط حقيقى روز - يعنى ميل خورشيد از نصف النهار - شروع مىشود .\r\n« وَقُومُوا لِلَّهِ قنِتِينَ »\r\nيعنى : و براى خدا در نمازها متواضعانه و مطيعانه بايستيد . و يا آن كه در همهء حركت‌هاى مهم فردى و عظيم اجتماعى ، قيامتان براى خدا و به قصد تواضع و اطاعت از فرامين او باشد .\r\n\r\nنماز خوف\r\n« فَإِنْ خِفْتُمْ فَرِجَالًا أَوْ رُكْبَاناً »\r\nاين آيه در بيان كيفيت اقامهء نمازهاى واجب در مقام بيم و ترس از حملات دشمن يا حيوانات يا غير آنهاست . مىفرمايد : پس اگر در حال به پاداشتن نماز بيم داشتيد ، پس آن را پياده يا سواره به‌جا آوريد . يعنى در نبرد يا اضطرار ديگر به هر طريق ميسور هر چند با ترك استقرار و استقبال و تبديل افعال اختيارى به اضطرارى و سكون به حركت و حركت به سكون و ترك برخى اجزاء و اضافهء برخى از افعال باشد .\r\n« فَإِذَآ أَمِنتُمْ فَاذْكُرُوا اللَّهَ كَمَا عَلَّمَكُم مَّا لَم‌ْتَكُونُوا تَعْلَمُونَ »\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nيعنى : و چون از خوف به امن آمديد ، پس خدا را ياد كنيد - يعنى به اقامهء نماز متعارف خود و انحاء ديگر از ياد او ، و براى شكرانهء زوال ترس و غيره پردازيد - همان گونه كه به شما آنچه را نمىدانستيد تعليم نمود . و تشبيه با « كما » بدين معناست كه نماز و اذكارتان مشابه و از مصاديق كبرياتى باشد كه خداوند به شما آموخته است .\r\nوَ الَّذينَ يُتَوَفَّوْنَ مِنْكُمْ وَ يَذَرُونَ أَزْواجًا وَصِيَّةً لأَزْواجِهِمْ مَتاعًا إِلَى الْحَوْلِ غَيْرَ إِخْراجٍ فَإِنْ خَرَجْنَ فَلا جُناحَ عَلَيْكُمْ في ما فَعَلْنَ في أَنْفُسِهِنَّ مِنْ مَعْرُوفٍ وَ اللّهُ عَزيزٌ حَكيمٌ ( 240 )\r\nوَ لِلْمُطَلَّقاتِ مَتاعٌ بِالْمَعْرُوفِ حَقًّا عَلَى الْمُتَّقينَ ( 241 )\r\nلغت و اعراب :\r\n\r\nاحكام ايلاء و طلاق\r\nتوفّى : به تمام دريافت نمودن چيزى ، و يتوفّون : يقربون الى الوفاة . وذَرَّ - از باب مَنَع - : ترك نمود . و از اين ماده جز مضارع و امر استعمال نشده . وصيّةً به تقدير « فليوصوا » كه وصيةً مفعول مطلق و متاعاً مفعولٌ بِه آن است . متاع : مال قابل استفاده . لاجناح عليكم خطاب به حكّام عدل مسلمين است .\r\nتفسير :\r\n« وَ الَّذِينَ يُتَوَفَّوْنَ مِنكُمْ وَيَذَرُونَ أَزْوَ جًا وَصِيَّةً لِأَزْوَ جِهِم مَّتعًا إِلَى الْحَوْلِ غَيْرَ إِخْرَاجٍ »\r\nاين آيه در مقام بيان حكم عدّه و ارث زن‌هاى شوهر مرده در صدر اسلام است . مىفرمايد : و كسانى از شما كه در شرف مرگ و قبض روح قرار مىگيرند و از خود ، همسرانى باقى مىگذارند بر آنها واجب است توصيه كنند كه همسرانشان از زمان وفات آنها تا مدّت يكسال از اموال آنها برخوردار شوند بدون آن كه آنها را از خانه بيرون كنند .\r\nمراد اين است كه زن تا يك سال به حكم شرع از اموال شوهر در صورت مكث در خانهء وى به‌جاى ارث ، استحقاق نفقه و سكنى دارد ، و امر شوهر به وصيت تأكيد آن حكم است نه مجرد وجوب وصيت بدون استحقاق مالى .\r\n\r\n","description":"","footnote":"","page_name":" 262 ","page_number":262},
  {"content":"\r\n\r\n« فَإِنْ خَرَجْنَ فَلَا جُنَاحَ عَلَيْكُمْ فِى مَا فَعَلْنَ فِى أَنفُسِهِنَّ مِن مَّعْرُوفٍ »\r\nيعنى : اگر خود آنها از خانهء شوهر بيرون رفتند حق نفقه و سكنايشان ساقط مىگردد ، و بر شما اى حاكمان عدل اسلامى ، گناهى نيست در آنچه آنها دربارهء خود به نحو پسنديده در شرع و نيكو در نزد عقل انجام مىدهند ، زيرا آنان نه وجوب حِداد دارند و نه التزام به عدّه و نه تحت ولايت كسى هستند .\r\nمعلوم باد كه در صدر اسلام پيش از نزول آيات عدّه و آيات ارث ، حكم عدّهء زن‌هاى شوهر از دست داده و ارثشان طبق اين آيه بود و آنها حق داشتند پس از مرگ شوهر تا يكسال در خانهء شوهر بمانند و كسوه و نفقهء خود را از ماترك وى بردارند . و بنابراين عدّهء وفات آنها مدت يكسال و استحقاقشان از ميراث او هزينهء يكسال بوده تا آن‌گاه كه اين حكم نسخ گرديد .\r\n« وَاللَّهُ عَزِيزٌ حَكِيمٌ »\r\nيعنى : و خداوند مقتدر غالب و داراى حكمت است .\r\nو از اقتدار اوست كه جامعهء بشرى را در تحت ولايت و حاكميت خويش دارد ؛ و از حكمت اوست كه احكامى طبق اقتضاى زمان و مكان و حال مكلّفان تشريع مىكند .\r\n« وَلِلْمُطَلَّقتِ مَتعٌ بِالْمَعْرُوفِ »\r\nمحتمل است اين آيه در مقام اثبات حقّ غير معيّنى باشد غير از مهر و نفقه ، بر عهدهء مرد براى زن ، به نحو استحباب يا وجوب كه در نزد عقل ، پسنديده و در نزد شرع مطلوب است ، به ملاك عمل خلاف اخلاق مرد و گسستن رابطهء مقدس زوجيت و نقض پيمان مؤكّد همسرى ، هر چند براى او حلال باشد . و معنى آيه اين است : براى زن‌هاى طلاق داده شده مال قابل انتفاعى بر عهدهء طلاق‌دهندگان است كه به طرزى نيكو و پسنديده تأديه نمايند و مقدار آن را خود مرد يا قضات شرع معيّن مىكنند . و ممكن است آيه ناظر به حال مهر و نفقه باشد ، يعنى براى زن‌هاى طلاق داده شده به هر نوعى از طلاق طبق تشريع اسلامى و اقتضاى ذات طلاق ، مالى قابل استفاده بر حسب اختلاف اقسام آن بر عهدهء طلاق‌دهندگان ثابت است . يعنى در طلاق ، با سابقهء تعيين مهر ، پس از دخولْ تمام مهر و پيش از دخولْ نصف مهر ؛ و با سابقهء عدم تعيين مهر ، پس از دخولْ مهرالمثل و پيش از دخولْ مُتعه ( متاع و مال قابل استفاده ) است ، و در صورت نپرداختن نفقه آن نيز بر مهر اضافه مىشود .\r\n« حَقًّا عَلَى الْمُتَّقِينَ »\r\nيعنى : حقوق مذكور كلًاّ بر عهدهء كسانى كه اهل تقوا و پرهيز از گناهند ثابت است . يعنى توجه به اين حقوق و كوشش در تأديهء آنها از آنِ متّقين است هر چند انشاى حكم دربارهء همهء مكلّفين است .\r\n\r\n","description":"","footnote":"","page_name":" 263 ","page_number":263},
  {"content":"\r\n\r\n« كَذَ لِكَ يُبَيّنُ اللَّهُ لَكُمْ ءَايتِهِ لَعَلَّكُمْ تَعْقِلُونَ »\r\n\r\nنمونه‌اى از حيات مجدد\r\nيعنى : اين‌گونه - به همين نحو كه خداوند در باب نكاح و اقسام طلاق احكام و تشريعاتى از عالم بالا به نفع اجتماع بشرى نازل نمود - در آينده نيز براى شما انسان‌ها به جهت تربيت و تكاملتان آياتى بيان خواهد نمود ، يعنى آياتى كه حكايت از احكام راقيهء اصولى و فروعى كند و ضامن سعادتتان باشد ، باشد كه شما بشرها خرد را به كار بريد و انديشه كنيد .\r\nكَذلِكَ يُبَيِّنُ اللّهُ لَكُمْ آياتِهِ لَعَلَّكُمْ تَعْقِلُونَ ( 242 )\r\nأَ لَمْ تَرَ إِلَى الَّذينَ خَرَجُوا مِنْ دِيارِهِمْ وَ هُمْ أُلُوفٌ حَذَرَ الْمَوْتِ فَقالَ لَهُمُ اللّهُ مُوتُوا ثُمَّ أَحْياهُمْ إِنَّ اللّهَ لَذُو فَضْلٍ عَلَى النّاسِ وَ لكِنَّ أَكْثَرَ النّاسِ لا يَشْكُرُونَ ( 243 ) وَ قاتِلُوا في سَبيلِ اللّهِ وَ اعْلَمُوا أَنَّ اللّهَ سَميعٌ عَليمٌ ( 244 )\r\nلغت :\r\nرأى يَرى : نظر كرد به چشم يا به ديدهء دل . ديار : جمع دار ، خانه . حذر : تحفّظ و نگهدارى خود از شىء .\r\nو حذر الموت به تقدير « حذراً من الموت » است .\r\nتفسير :\r\n« أَلَمْ تَرَ إِلَى الَّذِينَ خَرَجُوا مِن دِيرِهِمْ وَهُمْ أُلُوفٌ حَذَرَ الْمَوْتِ فَقَالَ لَهُمُ اللَّهُ مُوتُوا »\r\nبر طبق برخى از روايات ، گروهى بس انبوه از مردم را كه از ترس و با و طاعون از خانه‌هاى خود گريخته بودند ، خداوند مورد غضب قرار داد و همه را بميراند و پس از مدتى كه بند بند اعضايشان از هم گسيخته و استخوان‌هايشان پوسيده و اجسادشان با خاك يكسان شده بود در زمانى كه اراده داشت زنده نمود تا هم خود متنبّه شوند و هم مردم جهان از حال آنها پند و عبرت گيرند .\r\nداستان از اين قرار بود كه پيامبرى را به نام حزقيل برانگيخت و او را نيروى احياى اموات بخشيد و دستور زنده كردن آنها را به وى داد . حزقيل استخوان‌ها يا محيط هضم شدهء آنها را ندا در داد و همه را فراخواند ، به‌ناگاه ذرّات اجسادشان از لابه‌لاى خاك حركت كرده ، به هم وصل شدند و جسم كامل هر يك تشكّلى تازه يافت و ارواحشان از عالم برزخ به سرعت در ابدانشان جاى گرفت و يكى از مصاديق « و اذا النفوس زوّجت مع الابدان » در دنيا تحقق يافت تا گواه عموم آن در عالم آخرت باشد . آن گروه با همان هيئتى كه مرده بودند به پاخاستند و نزد هم حاضر شدند به\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nگونه‌اى كه احدى كم نيامد و روزگارى بزيستند . و برخى گفته‌اند : اين گروه ، از جبههء جهادى كه پيامبر وقت دستور داده بود فرار كرده بودند .\r\nخداوند در اين‌باره مىفرمايد : آيا به چشم دل و ديدهء عبرت ننگريستى به كسانى كه از ديار خويش در حالى كه هزاران نفر بودند به خاطر تحفّظ و خودنگهدارى از مرگ بيرون شدند ، پس خداوند به كيفر عدم رضايت و فرارشان از قضاى تكوينى يا حكم تشريعى او بدانها گفت : بميريد .\r\nيعنى همان گونه كه با كلمهء « كُن » زنده مىكند با كلمهء « موتوا » آنها را ميرانيد . و محتمل است مراد از قول ، ارادة اللَّه باشد ، يعنى مرگ آنها را اراده نمود و همه مردند . و يا آن كه اين عمل را به ارادهء فرشتگان و يا اين‌بار به دست پيامبر وقت انجام داد چنان‌كه در روايت است .\r\n« ثُمَّ أَحْيَاهُمْ »\r\nيعنى : پس از ميراندن دفعى همه را دفعتاً به خاطر تنبّه خودشان و ديگران زنده نمود .\r\n« إِنَّ اللَّهَ لَذُو فَضْلٍ عَلَى النَّاسِ وَلكِنَّ أَكْثَرَ النَّاسِ لَايَشْكُرُونَ »\r\nيعنى : حقيقت اين است كه خداوند ، داراى فضل و احسان بر كافّهء مردم است كه چنين حادثهء عجيبى را پديد مىآورد تا سبب تنبّه باشد ، و لكن بيشتر مردم شكر و سپاس‌نمىگزارند ، زيرا سپاس دعوت ، اجابت است و سپاس موعظه ، تنبّه است و سپاس فرمان ، اطاعت است .\r\n« وَ قَاتِلُوا فِى سَبِيلِ اللَّهِ وَاعْلَمُوا أَنَّ اللَّهَ سَمِيعٌ عَلِيمٌ »\r\nيعنى : پس از علم به اين‌كه فرار از مرگ نجات‌بخش نيست چه خوب است كه هرگاه فرمان جهاد در رسد در راه خدا جهاد نماييد و از مرگ نهراسيد ، زيرا اگر قضاى الهى مرگ در جهاد است فيض شهادت را مىبريد ، و اگر نيست فوز غنيمت نصيبتان مىشود . و بدانيد كه خداوند ، شنوا و داناست .\r\nمَنْ ذَا الَّذي يُقْرِضُ اللّهَ قَرْضًا حَسَنًا فَيُضاعِفَهُ لَهُ أَضْعافًا كَثيرَةً وَ اللّهُ يَقْبِضُ وَ يَبْصُطُ وَ إِلَيْهِ تُرْجَعُونَ ( 245 )\r\nلغت و اعراب :\r\nمن ذا مبتدا و خبر است و الّذى بدل يا تأكيد يا صفت خبر . ضِعف شىء مماثل آن يا چند برابر آن است .\r\nمىگويند : لك ضِعفُه يعنى براى توست دو برابر يا چند برابر آن . قرض مصدر است به معناى اقراض ، يا وامى كه اعطا مىشود .\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nتفسير :\r\n« مَن ذَا الَّذِى يُقْرِضُ اللَّهَ قَرْضًا حَسَنًا »\r\nيعنى : كيست آن كه به خداوند وام دهد كه دادنش نيكو و وامش نيكو باشد ؟ يعنى انجام عمل به واسطهء قصد قربت و اخلاص ، نيكو و وام اعطا شده به سبب حلّيت و پاكى و شمول و گستردگى به جاه و مال و اولاد و نفوس ، نيكو باشد . و از همين رو به وام بدون بهره نيز « قرض الحسنه » گويند .\r\n« فَيُضعِفَهُ لَهُ أَضْعَافًا كَثِيرَةً »\r\nيعنى : تا خداوند آن را در مقام تأديهء پاداش ، براى او بسيار مضاعف سازد . و علاوه بر اين‌كه مادهء ضِعف ، مفيد چند برابر است آن را نيز چندين برابر نمايد . مثلًا در دنيا به هفتصد برابر و بيشتر رساند ، و در آخرت به فوق تصوّر او منتهى نمايد .\r\n« وَاللَّهُ يَقْبِضُ وَيَبْصُطُ »\r\nيعنى : و خداوند است كه گاهى تنگ مىگيرد و گاهى گسترش مىدهد . او نعمت‌هاى مادى و معنوى را براى مستحقين آن در اين جهان بر حسب اقتضاى صلاح فرد يا اجتماع و بر طبق حكمتِ ادارهء نظام عالم وجود ، گاهى تضييق و گاهى توسعه مىبخشد .\r\n« وَ إِلَيْهِ تُرْجَعُونَ »\r\nيعنى : براى دريافت پاداش يا كيفر اعمالى كه در دنيا بدان آزمايش شُديد به‌سوى او كه مالك روز جزا است باز گردانده مىشويد .\r\nأَ لَمْ تَرَ إِلَى الْمَلإِ مِنْ بَني إِسْرائيلَ مِنْ بَعْدِ مُوسى إِذْ قالُوا لِنَبِيٍّ لَهُمُ ابْعَثْ لَنا مَلِكًا نُقاتِلْ في سَبيلِ اللّهِ قالَ هَلْ عَسَيْتُمْ إِنْ كُتِبَ عَلَيْكُمُ الْقِتالُ أَلّا تُقاتِلُوا قالُوا وَ ما لَنا أَلّا نُقاتِلَ في سَبيلِ اللّهِ وَ قَدْ أُخْرِجْنا مِنْ دِيارِنا وَ أَبْنائِنا فَلَمّا كُتِبَ عَلَيْهِمُ الْقِتالُ تَوَلَّوْا إِلّا قَليلًا مِنْهُمْ وَ اللّهُ عَليمٌ بِالظّالِمينَ ( 246 )\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nلغت و اعراب :\r\n\r\nداستان طالوت و جالوت\r\nملأ : اشراف و سران هر قوم . عسى فعل جامد است و مشتقّات ندارد ، كه در امور مطلوب به معناى اميد و در موارد مكروه به معناى بيم استعمال مىشود . و عسى خبرش ألّا تقاتلوا است و انِ شرطيه ميان آنها فاصله است . و هل استفهام تقريرى است .\r\nتفسير :\r\n« أَلَمْ تَرَ إِلَى الْمَلَإِ مِن بَنِى إِسْرَ ءِيلَ مِنْ بَعْدِ مُوسَى »\r\nطبق تواريخ ، بنىاسرائيل كه پس از موسى مدت‌ها در مصر حكومت داشتند به تدريج از جنبهء مذهبى تغيير حال دادند ، فسق و فحشا و بلكه كفر و بت‌پرستى در ميانشان رواج يافت . در اين ايّام قوم عمالقه در تحت سلطنت جالوت كه در اطراف بحر روم ميان مصر و فلسطين زندگى مىكردند به ناگاه به مصر حمله كردند و پيروز شدند و منطقه را متصرّف شدند و بر زمين‌ها و مساكن آنان مسلّط گشتند ، بنىاسرائيل را از شهر بيرون راندند و اولاد و ذرارى و ملوك بنىاسرائيل را به اسارت بردند . مدتى پس از اين حادثه خداوند در ميان آنها پيامبرى به نام اشموئيل يعنى اسماعيل برانگيخت و به وى دستور داد تورات را به بنىاسرائيل ابلاغ نمايد . و رسم آن روز بنىاسرائيل اين بود كه بايد پيوسته در طاعت سلطانى در آيند ؛ حكومت و ولايت امر از آن سلطان و سلطان خود در تحت فرمان و هدايت پيامبر وقت قرار گيرد .\r\nاين آيه در اين‌باره مىفرمايد : آيا به چشم دل و نظر عبرت ننگريستى به گروهى از اشراف و اعيان بنىاسرائيل پس از ارتحال موسى ؛\r\n« إِذْ قَالُوا لِنَبِىّ لَهُمُ ابْعَثْ لَنَا مَلِكًا نُقتِلْ فِى سَبِيلِ اللَّهِ »\r\nيعنى : هنگامى كه به پيامبرشان اشموئيل گفتند : براى ما فرماندهء سپاهى مقرّر دار كه تحت فرمان او در راه خدا - يعنى براى رفع فساد از زمين و استرداد اسيران و رواج تورات و خروج از سلطهء حكومت جور - بجنگيم ،\r\n« قَالَ هَلْ عَسَيْتُمْ إِن كُتِبَ عَلَيْكُمُ الْقِتَالُ أَلَّا تُقتِلُوا »\r\nيعنى : پيامبرشان گفت : آيا اين بيم را داريد كه اگر جهاد بر شما مقرّر گردد نجنگيد و از فرمان خدا تخلّف نماييد ؟ يعنى من اين بيم را از شما دارم و شما هم بدان اقرار كنيد .\r\n\r\n","description":"","footnote":"","page_name":" 267 ","page_number":267},
  {"content":"\r\n\r\n« قَالُوا وَ مَا لَنَآ أَلَّا نُقَاتِلَ فِى سَبِيلِ اللَّهِ وَ قَدْ أُخْرِجْنَا مِن دِيَارِنَا وَ أَبْنَآئِنَا فَلَمَّا كُتِبَ عَلَيْهِمُ الْقِتَالُ تَوَلَّوْا إِلَّا قَلِيلًا مِنْهُمْ وَاللَّهُ عَلِيمٌ بِالظَّالِمِينَ »\r\nيعنى : گفتند : چه شده ما را و چه عذرى داريم كه در راه خداوند كارزار نكنيم در حالىكه از ميان خانه‌ها و اولادمان بيرون رانده شده‌ايم ؟ ! پس چون جهاد بر آنها نوشته و مقرّر گرديد جز شما و اندكى از آنان پشت كردند ؛ و خدا به حال ستمكاران داناست .\r\nوَ قالَ لَهُمْ نَبِيُّهُمْ إِنَّ اللّهَ قَدْ بَعَثَ لَكُمْ طالُوتَ مَلِكًا قالُوا أَنّى يَكُونُ لَهُ الْمُلْكُ عَلَيْنا وَ نَحْنُ أَحَقُّ بِالْمُلْكِ مِنْهُ وَ لَمْ يُؤْتَ سَعَةً مِنَ الْمالِ قالَ إِنَّ اللّهَ اصْطَفاهُ عَلَيْكُمْ وَ زادَهُ بَسْطَةً فِي الْعِلْمِ وَ الْجِسْمِ وَ اللّهُ يُؤْتي مُلْكَهُ مَنْ يَشاءُ وَ اللّهُ واسِعٌ عَليمٌ ( 247 )\r\nلغت و اعراب :\r\nطالوت اسم عبرى و عَلَم شخص است و به جهت عَلَميت و عُجمت ممنوع از صرف است .\r\nتفسير :\r\n« وَقَالَ لَهُمْ نَبِيُّهُمْ إِنَّ اللَّهَ قَدْ بَعَثَ لَكُمْ طَالُوتَ مَلِكًا »\r\nيعنى : پيامبر آنها پس از نزول دستور الهى ، بر آنان گفت : بىترديد خداوند براى شما طبق درخواستتان طالوت را به عنوان ملِك و فرمانده برانگيخته است .\r\n« قَالُوا أَنَّى يَكُونُ لَهُ الْمُلْكُ عَلَيْنَا وَنَحْنُ أَحَقُّ بِالْمُلْكِ مِنْهُ »\r\nيعنى : گفتند : چگونه او را بر ما سلطنت و فرماندهى است و از كجا او سزاوار اين منصب است در حالىكه ما خود به سلطنت از نظر نسب و وراثت و از جنبهء مال و ثروت سزاوارتريم ، زيرا او از فرزندان بنيامين پسر يعقوب است و اولاد او را در طول تاريخشان امتيازى نبوده است ، و برخى از ما از فرزندان لاوى پسر يعقوب‌اند كه نبوت در خاندان او بوده و موسى و هارون نيز از اولاد او مىباشند ، و برخى ديگر از اولاد يهودا فرزند يعقوب‌اند كه ملك و سلطنت از آنِ آنها بوده و داوود و\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nسليمان از اولاد او هستند .\r\n« وَلَمْ يُؤْتَ سَعَةً مِنَ الْمَالِ »\r\nيعنى : علاوه براين ، خداوند او را وسعت مالى نداده ؛ گاهى سقّايى مىكند ، گاهى مزدوركار و كرايه دهندهء چارپاهاست و گاهى شغل دبّاغى دارد ، پس او از نظر مالى نيز صلاحيت سلطنت را ندارد .\r\n« قَالَ إِنَّ اللَّهَ اصْطَفَاهُ عَلَيْكُمْ وَ زَادَهُ بَسْطَةً فِى الْعِلْمِ وَالْجِسْمِ »\r\nيعنى : پيامبرشان گفت : به‌يقين خداوند او را به حاكميت و فرماندهى بر شما برگزيده و او را از نظر دانش فكرى و نيروى جسمى فزونى بخشيده . يعنى ملاك و ميزان حاكميت يك شخص بر جامعه ، مجرد نسب و فزونى مال نيست بلكه انتخاب الهى است ، و خداوند او را بر شما برگزيده و مناصب الهى از نبوت و رسالت و امامت امت را كه همه بايد به اختيار حق و انتخاب و جعل او باشد خداوند در اختيار او نهاده است ، علاوه آن كه شرط عمدهء هر نبى و ولى ، وفور علم و دانش او به ابعاد زندگى جامعه ، خاصه به سياست ادارهء ملت و تدبير امور امّت است و نيز قدرت بدنى و بزرگى و نيرومندى جسمى كه در مقام نبرد سبب ترس دشمن و پيروزى سپاهيانش شود ، و او داراى اين دو ويژگى است .\r\n« وَاللَّهُ يُؤْتِى مُلْكَهُ مَن يَشَآءُ وَاللَّهُ وَ سِعٌ عَلِيمٌ »\r\nيعنى : و بالاخره خداوند ملك و سلطنت مورد نظر خود را به هركس كه اراده مىكند مىدهد و خدا واسع است ، يعنى داراى سعهء ذات است كه همهء موجودات جهان تكوين در احاطهء ذات اوست ، و داراى سعهء صفات است كه گسترش قدرت و شمول رحمتش همهء شراشر عالم وجود را فرا گرفته ، و دانا به همه چيز است ، يعنى علمش نافذ به اجزاى عالم وجود است .\r\nوَ قالَ لَهُمْ نَبِيُّهُمْ إِنَّ آيَةَ مُلْكِهِ أَنْ يَأْتِيَكُمُ التّابُوتُ فيهِ سَكينَةٌ مِنْ رَبِّكُمْ وَ بَقِيَّةٌ مِمّا تَرَكَ آلُ مُوسى وَ آلُ هارُونَ تَحْمِلُهُ الْمَلائِكَةُ إِنَّ في ذلِكَ لآيَةً لَكُمْ إِنْ كُنْتُمْ مُؤْمِنينَ ( 248 )\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nلغت :\r\nتابوت : صندوق ، مشتق از « تاب » بر وزن فَعَلوت . سكينه : آرامش .\r\nتفسير :\r\n« وَ قَالَ لَهُمْ نَبِيُّهُمْ إِنَّ ءَايَةَ مُلْكِهِ أَن يَأْتِيَكُمُ التَّابُوتُ »\r\nظاهر آيه اين است كه اشراف و اعيان بنىاسرائيل دربارهء پذيرش طالوت و صلاحيت او براى سلطنت و فرماندهى ، دليلى از پيامبرشان خواستند . پيامبرشان به آنها گفت : همانا نشانهء ملك و حكومت وى اين است كه تابوت - يعنى آن صندوق معهود - براى شما خواهد آمد ، حال به دست او يا به وسيلهء فرشتگان .\r\nمعلوم باد كه طبق تواريخ و گفتهء مفسران ، تابوت مذكور ، صندوق تورات بود كه پيوسته الواح و اوراق تورات در آن نگهدارى مىشد . و سابقهء اين صندوق ، آن است كه خداوند براى آدم ابوالبشر صندوقى از آسمان فرو فرستاد و عكس و تمثال همهء پيامبرانى را كه در آينده از نسل او به صفحهء وجود قدم مىگذارند در آن قرار داد تا آدم و حوّا با آنها انس گيرند و آشنايى پيدا كنند . و ظاهراً آدم با شرح اجمالى يا تفصيلى همه در روز تعليم اسماء آشنا شده بود . و ماهيت آن صندوق از درخت شمشاد بهشتى بود كه به طول سه ذراع به ذراع آدم و عرض دو ذراع ساخته شده بود ، و اين صندوق در نزد اوصياى آدم بود تا آن‌گاه كه به دست يعقوب رسيد و از وى به مادر موسى منتقل شد تا كودك نوزاد خود را در آن نهد و به دريا افكند و سپس به موسى بازگشت و آن را محل نگهدارى تورات قرار داد و پس از موسى در اختيار پيامبران بعدى قرار گرفت و آنان هرگاه به جنگى عازم مىشدند آن را پيشاپيش سپاه حمل مىكردند تا به واسطهء قداست و اعجاز آن ، دل‌هاى سربازان به ديدنش تقويت شود و اطمينان و ثبات يابند و پيروز شوند . و چون حال بنىاسرائيل رو به فساد گذاشت و شيطان بر افراد و مجتمعشان مستولى شد خداوند عمالقه را بر آنها مسلّط نمود ، تابوت را از آنها گرفتند و بردند و قداست و ابّهت و عظمت آن را شكستند و آن را ملعبهء كودكان قرار دادند ، تا دوباره خداوند آن را به وسيلهء فرشتگان به دست طالوت رسانيد تا مقدمهء بازگشت آن به بنىاسرائيل فراهم آمد .\r\n« فِيهِ سَكِينَةٌ مِن رَبِّكُمْ وَبَقِيَّةٌ مِمَّا تَرَكَ آلُ مُوسَى وَآلُ هَارُونَ تَحْمِلُهُ الْمَلَآئِكَةُ »\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nيعنى : پيامبرشان گفت : در آن صندوق براى شما آرامشى از جانب پروردگارتان است - به ديدن آن يا لمس آن يا اعتقاد به قداست آن يا به بركت تورات وديعه شده در آن در دلهايتان طمأنينه و آرامش پيدا مىشود - و در داخل آن بقيّه و يادگارى است از متروكات خاندان موسى و خاندان هارون ، مانند عصا و زره جنگى و نعلين موسى و الواح تورات و شكسته‌هاى آن و عمامه و لباس هارون ، و اين صندوق را فرشتگان در مواقع جنگ و خطر پيشاپيش سپاه حمل مىكنند .\r\n« إِنَّ فِى ذَ لِكَ لَأَيَةً لَكُمْ إِن كُنتُم مُّؤْمِنِينَ »\r\nيعنى : حقيقت اين است كه در آمدن اين صندوق ، نشانه‌اى است روشن بر صدق حاكميت و پادشاهى طالوت ، اگر اهل ايمان باشيد .\r\nو پس از بيان اين مطلب ، بنىاسرائيل ملك و پادشاهى طالوت را پذيرفتند .\r\nفَلَمّا فَصَلَ طالُوتُ بِالْجُنُودِ قالَ إِنَّ اللّهَ مُبْتَليكُمْ بِنَهَرٍ فَمَنْ شَرِبَ مِنْهُ فَلَيْسَ مِنّي وَ مَنْ لَمْ يَطْعَمْهُ فَإِنَّهُ مِنّي إِلّا مَنِ اغْتَرَفَ غُرْفَةً بِيَدِهِ فَشَرِبُوا مِنْهُ إِلّا قَليلًا مِنْهُمْ فَلَمّا جاوَزَهُ هُوَ وَ الَّذينَ آمَنُوا مَعَهُ قالُوا لا طاقَةَ لَنَا الْيَوْمَ بِجالُوتَ وَ جُنُودِهِ قالَ الَّذينَ يَظُنُّونَ أَنَّهُمْ مُلاقُوا اللّهِ كَمْ مِنْ فِئَةٍ قَليلَةٍ غَلَبَتْ فِئَةً كَثيرَةً بِإِذْنِ اللّهِ وَ اللّهُ مَعَ الصّابِرينَ ( 249 )\r\nلغت و اعراب :\r\nفَصَلَ الشىءَ - از باب ضَرَب - : قطع نمود آن را . و فصل : انفصل ، جدا شد از آن . نَهْر و نَهَر - به سكون هاء و فتح آن - : رود روان بزرگ و وسيع . بالجنود باء به معناى « مع » است . الّا مَن اغترف استثناست از فليس منّى . فئة : جماعت مردم اندك يا بسيار .\r\nتفسير :\r\n« فَلَمَّا فَصَلَ طَالُوتُ بِالْجُنُودِ »\r\nيعنى : پس چون طالوت همراه سپاهش جدا شدند . پس از تعيين ولىّ امر و فرمانده كلّ قوا طبق\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nهدف اصلى جنگ با جالوت و عمالقه ، طالوت همراه سپاهيانش از مسكن و مقرّ خود جدا شدند .\r\nمفسران گفته‌اند كه طالوت از ميان قوم بنىاسرائيل هشتاد هزار سرباز انتخاب نمود كه همه از جوان‌هاى با نشاط و آمادهء كارزار با دشمن بودند و به‌سوى منطقهء جالوت روانه شدند . مسافت‌ها پيمودند ، هوا گرم و سوزان شد و تشنگى بر آنها چيره گشت و از طالوت طلب آب نمودند .\r\n« قَالَ إِنَّ اللَّهَ مُبْتَلِيكُم بِنَهَرٍ فَمَن شَرِبَ مِنْهُ فَلَيْسَ مِنِّى وَ مَن لَّمْ يَطْعَمْهُ فَإِنَّهُ مِنِّى إِلَّا مَنِ اغْتَرَفَ غُرْفَةً بِيَدِهِ فَشَرِبُوا مِنْهُ إِلَّا قَلِيلًا مِنْهُمْ »\r\nيعنى : طالوت گفت : خداوند شما را به واسطهء رودى وسيع و روان كه در پيش است خواهد آزمود ؛ بدين گونه كه هر كس از آن سير بنوشد از من نيست و او را به سربازى نمىپذيرم جز كسى كه كفّى از آن به دست خويش بنوشد و كسى كه از آن نياشامد او از من است . پس چون بدان نهر وسيع رسيدند همهء سربازان طالوت جز عدّهء قليلى از آن آب سير نوشيدند و امتحان خوبى ندادند .\r\n« فَلَمَّا جَاوَزَهُ هُوَ وَالَّذِينَ ءَامَنُوا مَعَهُ »\r\nممكن است مراد از « الذين آمنوا معه » كه از رود وسيع گذشتند همهء سپاهيان او باشد خواه آنها كه در امتحان آشاميدن از نهر پيروز بودند يا پيروز نبودند . و ممكن است خصوص كسانى باشد كه از امتحان شرب موفق در آمدند ، يعنى اكثريت قاطع سپاه در آن سوى نهر ماندند و نگذشتند . به هر حال مستفاد از كلام اين است كه چون طالوت و مؤمنان همراهش از نهر گذشتند پس از اندك مسافتى در جبههء جنگ مقابل جالوتيان قرار گرفتند .\r\n« قَالُوا لَاطَاقَةَ لَنَا الْيَوْمَ بِجَالُوتَ وَجُنُودِهِ »\r\nيعنى : كسانى كه از نهر عبور كردند چون به سپاه دشمن نزديك شدند و از عِدّه و عُدّهء آنها تا حدّى آگاه شدند و هراسى در دلشان از زيادى دشمن افتاد ، گفتند : امروز هرگز ما را توان كارزار با جالوت و لشكريانش نيست .\r\n« قَالَ الَّذِينَ يَظُنُّونَ أَنَّهُم مُّلقُوا اللَّهِ كَم مِّن فِئَةٍ قَلِيلَةٍ غَلَبَتْ فِئَةً كَثِيرَةً بِإِذْنِ اللَّهِ وَاللَّهُ مَعَ الصبِرِينَ »\r\nيعنى : آنها كه علم داشتند كه خدا را ملاقات خواهند نمود - همانان كه ايمانشان به معاد در مرحلهء يقين بود - گفتند : بسا هست كه گروهى اندك به يارى خدا و تأييد غيبى او بر گروهى بسيار پيروز شدند و خداوند با صابران و شكيبايان است .\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nمراد اين است كه سپاهِ از رود گذشته ، در برابر دشمن دو قسمت شدند ؛ قسمتى از بيم دشمن حاضر به جهاد نشدند و گروهى آمادهء جهاد شدند . و اگر عبوركنندگان از نهر تنها امتحان داده‌ها بودند لازم آن است كه سپاهيان طالوت دو بار منقسم شده باشند و براى تحمّل جنگ ، فئهء قليله و عدّه‌اى معدود مانده باشند .\r\nوَ لَمّا بَرَزُوا لِجالُوتَ وَ جُنُودِهِ قالُوا رَبَّنا أَفْرِغْ عَلَيْنا صَبْرًا وَ ثَبِّتْ أَقْدامَنا وَ انْصُرْنا عَلَى الْقَوْمِ الْكافِرينَ ( 250 )\r\nفَهَزَمُوهُمْ بِإِذْنِ اللّهِ وَ قَتَلَ داوُودُ جالُوتَ وَ آتاهُ اللّهُ الْمُلْكَ وَ الْحِكْمَةَ وَ عَلَّمَهُ مِمّا يَشاءُ وَ لَوْ لا دَفْعُ اللّهِ النّاسَ بَعْضَهُمْ بِبَعْضٍ لَفَسَدَتِ اْلأَرْضُ وَ لكِنَّ اللّهَ ذُو فَضْلٍ عَلَى الْعالَمينَ ( 251 )\r\nلغت و اعراب :\r\nبَرَزَ - از باب نَصَر : بيرون شد به‌سوى ميدان يا اجتماع . أفرَغَ الماءَ : ريخت آن را . هَزَمَ العدوَّ - از باب ضَرَب - : شكست داد او را .\r\nتفسير :\r\n« وَلَمَّا بَرَزُوا لِجَالُوتَ وَجُنُودِهِ قَالُوا رَبَّنَآ أَفْرِغْ عَلَيْنَا صَبْرًا وَثَبّتْ أَقْدَامَنَا وَانصُرْنَا عَلَى الْقَوْمِ الْكفِرِينَ »\r\nيعنى : سرانجام طالوت و آنچه از سپاهش كه پس از آزمون‌هاى مكرر و تصفيهء امتحانى براى او باقى مانده بود در برابر دشمن آمادهء كارزار شدند و به زبان قال و از سويداى دل و به زبان حال گفتند : پروردگارا شرابِ طهور صبر و شربت شيرين شكيبايى را از جام رحمت خويش در ظرف دل‌هاى ما فرو ريز و قدم‌هاى ما را در اين ورطه و لغزشگاه ، ثابت و استوار گردان و ما را بر گروه كافران يارى ده . يعنى سه نعمت مرتّب صبر و ثبات و ظفر را بر ما ارزانى دار .\r\n« فَهَزَمُوهُم بِإِذْنِ اللَّهِ وَقَتَلَ دَاوُودُ جَالُوتَ »\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nيعنى : پس سپاهيان طالوت ، جالوتيان را شكست دادند و داود نامى جالوت را كشت . مفسران گفته‌اند : متّى پدر داود به همراه هفت فرزندش كه داود كوچك‌ترين آنها بوده جزو سربازان طالوت بودند . شغل داود دامدارى و خود ، چوپان گلهء خويش بود و براى پاسخگويى به دعوت طالوت ، با پدر و برادران خود به سپاه او پيوسته بودند . داود در انداختن فلاخن كه يكى از مهم‌ترين سلاح‌هاى جنگى آن روز بود مهارت كامل داشت و سنگش در هدف‌گيرى هر حيوانى از ببر و شير و گرگ به خطا نمىرفت و هدف هم از وى جان سالم به در نمىبرد . جالوت رئيس دشمن نيز مردى قوى هيكل و شجاع بود و بارها در مقابل سپاهيان طالوت « هل من مبارز » گفت و كسى را ياراى جواب نبود . در آن هنگام كه تنور جنگ گرم شد ، داود سنگى را در فلاخن نهاد و شخص جالوت را نشانه رفت . سنگ راه را گم نكرد و مستقيماً بر مغز جالوت اصابت نمود و نتيجهء دعاى پيش از جنگ ظهور كرد . او درجا بمرد و با مرگ وى جنگ به نفع اسلام آن‌روز خاتمه يافت .\r\n« وَآتَاهُ اللَّهُ الْمُلْكَ وَالْحِكْمَةَ »\r\nيعنى : و خداوند به داود ملك و حكمت داد .\r\nمراد از ملك ، ولايت امر و مراد از حكمت ، احكام شريعت مندرج در تورات و كتاب زبور است كه چهارصد و بيست سوره از مستقلّات عقليه و حكمت عملى بود .\r\nيعنى پس از درگذشت طالوت ولىّ امر وقت ، و ارتحال اشموئيل پيامبر زمان ، خداوند به داود منصب ملك ، يعنى ولايت امر و امامت امت را به عنوان ميراث طالوت ، و مقام نبوت را به وراثت از اشموئيل به وى عطا نمود و دو عنوان و الا را در يك مُعَنوَن جمع كرد كه پس از يعقوب پيامبر تا آن زمان در اسباط او نبود .\r\n« وَعَلَّمَهُ مِمَّا يَشَآءُ »\r\nيعنى : و داود را از آنچه مىخواست از علوم و فنون مختلف كه هر يك دليلى روشن و معجزه‌اى عظيم براى اثبات توحيد خداوند و صدق نبوت و ولايت او بود ، بياموخت ، مانند نرم كردن آهن با سر انگشتان ، بافتن زره جنگى با زنجيرهاى دست‌ساز ، تعليم منطق طير يعنى فهم زبان پرندگان و مقاصدى كه ميانشان تبادل مىشود با شنيدن صداى آنها ، صوت بسيار زيبا و مهارت در آوازه‌خوانى جذّاب و دلربا و روح‌پرور و عرفانى به گونه‌اى كه حيوانات هم مجذوب حسن آن و سرگشته در طواف گرد آن بودند و بالأخره هم‌نوا شدن كوه‌ها با وى در مقام مناجات با معبود يگانه\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nآن‌گاه كه صوت داود در آنها با خواندن آيات زبور مىپيچيد .\r\n« وَلَوْلَا دَفْعُ اللَّهِ النَّاسَ بَعْضَهُم بِبَعْضٍ لَفَسَدَتِ الْأَرْضُ وَلكِنَّ اللَّهَ ذُو فَضْلٍ عَلَى الْعلَمِينَ »\r\nيعنى : و اگر دفع كردن و دور ساختن خدا برخى از مردم را به‌وسيلهء برخى ديگر نبود بىترديد زمين به تباهى كشيده مىشد . در اين بيان اجمالى به دو حقيقت كلّى و اصل اصيل عقلانىِ حاكم بر جوامع بشرى از جنبهء مادى و معنوى اشاره شده است :\r\nيك - همان‌گونه كه جسم يك فرد و اعضا و اندام‌هاى وى نيازمند هماهنگى است و قيام و سلامت و فعاليت او رهين تعاون و تعاضد و تدافع اجزاست ، مجتمع انسانى نيز چنين است و خداوند حوادث و آسيب‌هاى برخى را به برخى دفع ، و نيازهاى بعضى را به بعضى رفع مىكند و گرنه اجتماع بشرى قهراً فاسد و تباه مىشود .\r\nدو - در امور معنوى و مراحل تربيت و تكامل روحى نيز خداوند ، قانون تعاضد و تعاون و اصل تدافع را عملى كرده ، حوادث و وساوس شيطانى را از مغز ، رذايل اخلاقى را از روح و فساد را از اعمال به‌وسيلهء بيانات پيامبران و تعاليم اخلاقى آنها دفع مىكند و پياده شدن مسائل امر به معروف و نهى از منكر و رواج جهاد با دشمن ، خاصّه جهاد ابتدايى از مصاديق بارز اين موضوع است .\r\nو گرنه مجتمع بشرى طرّاً فاسد و تباه مىگردد .\r\nولى خداوند داراى فضل و رحمت بر همهء جهانيان است و از اين روست كه قانون تكوينى و تشريعى تعاون و تدافع را بر همه حاكم نموده ، و هر مثالى در خارج بيابى از مصاديق اين كبراى كلّى است .\r\nتِلْكَ آياتُ اللّهِ نَتْلُوها عَلَيْكَ بِالْحَقِ وَ إِنَّكَ لَمِنَ الْمُرْسَلينَ ( 252 )\r\nتفسير :\r\n« تِلْكَ ءَايَاتُ اللَّهِ نَتْلُوهَا عَلَيْكَ بِالْحَقِّ »\r\nدر آيات گذشته به وقايعى اشاره شد از قبيل : ميراندن و زنده كردن دفعى هزاران انسان ، شكست جبّاران ، اعطاى خلعت نبوت و ولايت به داود و غيره . كلمهء « تلك » اشاره به آياتى از اين كتاب است كه حكايت از آن حوادث مىكند ، و يا اشاره به خود آن حوادث خارجيه است كه به تدريج تحقّق يافته . پس معناى آيه اين است : اى پيامبر و يا اى مخاطب ، آيات گذشته ، آيه‌هاى\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nكتاب خداست كه آنها را به حق و صدق و به دور از هر كذب و خطا بر تو مىخوانيم . و يا آن حوادث عجيب و وقايع تاريخى كه هر يك در عصرى براى قومى رخ داده ، همه نشانه‌هاى توحيد و قدرت و عظمت و حكمت و غضب و رحمت خداست كه پيوسته آنها را براى تو به حق يعنى مطابق وقوع خارجى بدون خطا و اشتباه و به طرز عقلانى و هدف عقلايى بازگو مىكنيم .\r\n\r\nتفاوت درجات انبياء\r\n« وَإِنَّكَ لَمِنَ الْمُرْسَلِينَ »\r\nيعنى : و حقيقت اين است كه تو از فرستادگانى كه آن آيات از راه وحى بر تو القا مىشود .\r\nتِلْكَ الرُّسُلُ فَضَّلْنا بَعْضَهُمْ عَلى بَعْضٍ مِنْهُمْ مَنْ كَلَّمَ اللّهُ وَ رَفَعَ بَعْضَهُمْ دَرَجاتٍ وَ آتَيْنا عيسَى ابْنَ مَرْيَمَ الْبَيِّناتِ وَ أَيَّدْناهُ بِرُوحِ الْقُدُسِ وَ لَوْ شاءَ اللّهُ مَا اقْتَتَلَ الَّذينَ مِنْ بَعْدِهِمْ مِنْ بَعْدِ ما جاءَتْهُمُ الْبَيِّناتُ وَ لكِنِ اخْتَلَفُوا فَمِنْهُمْ مَنْ آمَنَ وَ مِنْهُمْ مَنْ كَفَرَ وَ لَوْ شاءَ اللّهُ مَا اقْتَتَلُوا وَ لكِنَّ اللّهَ يَفْعَلُ ما يُريدُ ( 253 )\r\nلغت و اعراب :\r\nتلك الرسل « تلك » مبتدا و اسم اشاره است و تأنيثش به اعتبار جماعت است و خبرش « فضّلنا » است . روح‌القدس جبرئيل و اضافه‌اش بيانيه است يعنى روحى كه سراپا قداست و پاكى است .\r\nتفسير :\r\n« تِلْكَ الرُّسُلُ فَضَّلْنَا بَعْضَهُمْ عَلَى بَعْضٍ »\r\nهدف از اين آيه ، نخست اشاره به مقام والاى رسالت فرستادگان خدا و وجود اختلاف در درجات و حالات تكوينى و مناصب تشريعى آنهاست هر چند در اصل اين عنوان و اصل فضيلت و كمالات شريك اند ، و سپس اشاره به ردّ توهّمى است كه ممكن است پديد آيد . و الف لام « الرسل » عهد ذكرى و اشاره به پيامبرانى است كه نامشان برده شده و شرح مختصرى از سرگذشت آنها ذكر شده . و ممكن است الف لام براى استغراق باشد و اشاره به همهء پيامبران پيش از اسلام باشد . و معناى آيه اين است : آن فرستادگان مختلف‌المراتب‌اند كه برخى از آنها را بر برخى ديگر برترى بخشيديم .\r\n\r\n","description":"","footnote":"","page_name":" 276 ","page_number":276},
  {"content":"\r\n\r\n« مِنْهُم مَن كَلَّمَ اللَّهُ وَرَفَعَ بَعْضَهُمْ دَرَجتٍ وَءَاتَيْنَا عِيسَى ابْنَ مَرْيَمَ الْبَيّنتِ وَأَيَّدْنهُ بِرُوحِ الْقُدُسِ »\r\nيعنى : از آنها كسى است كه خدا بلاواسطه با او سخن گفت ، مانند موسىبن عمران ؛ و برخى از آنها را درجاتى بر ديگران برترى داد ، مانند محمد صلى الله عليه و آله كه او را تفوّق و رجحان و برترى داد در همهء فضايل و كمالات روحى ، و در محتواى دين و شريعت آسمانى و وسعت و جامعيت آن از نظر اصول و فروع ، و در شمول كتاب او بر معارف بىحدّ و حصر و علوم بىپايان و حقايق و حِكَم ، و در گستردگى دامنهء شريعتش بر همهء پهنهء گيتى ، و شمول نبوت و كتاب و احكامش به اجنّه و پريان ، و فراگيرى قلمرو حكومت و آيينش آيندهء تاريخ را تا آخر دوران ، و در پيروزى مكتبش بر مكاتب و مذاهب و اديان . و نيز به عيسىبن مريم دلايل روشنى بر نبوتش عطا كرديم ، و او را با فرشتهء وحى يعنى روح‌القدس تأييد و تقويت نموديم . يعنى از آغاز آفرينش او تا صعود او به آسمان ، روح‌القدس دخالت داشت . در تكوّن او در رحم مادر به نحو اعجاز فعاليت داشت تا به نحو انسان ويژه‌اى پديد گرديد و از روزى كه يهود به كشتن او تصميم گرفتند پيوسته همراه او و مستحفظ او بود و چون كار براى وى خطرناك شد او را از ميان مردم با لباس دنيوى به‌سوى ملأ اعلى منتقل نمود .\r\n« وَلَوْ شَآءَ اللَّهُ مَا اقْتَتَلَ الَّذِينَ مِن بَعْدِهِم مِن بَعْدِ مَا جَآءَتْهُمُ الْبَيّنتُ »\r\nيعنى : اگر خداوند ارادهء حتمى مىكرد هرگز امت‌ها و مللى كه پس از آنها آمدند با يكديگر نمىجنگيدند پس از آن كه نشانه‌هاى روشن از دين و كتاب آسمانى و صدق بعثت انبيا براى آنها آمده بود .\r\n« وَ لكِنِ اخْتَلَفُوا فَمِنْهُم مَنْ ءَامَنَ وَمِنْهُم مَّن كَفَرَ »\r\nيعنى : لكن آنها جنگيدند و سببش هم اين بود كه آنها در دين اختلاف كردند ، عده‌اى ايمان آوردند و عده‌اى كفر ورزيدند تا جنگ و نبرد در ميانشان به راه افتاد .\r\n« وَلَوْ شَآءَ اللَّهُ مَا اقْتَتَلُوا »\r\nاين جمله تكرار جملهء قبل است ، يعنى : مسلّماً اگر خدا مىخواست و ارادهء حتمى مىكرد كه نجنگند يعنى اختلاف نكنند تا منجر به جنگ شود ، هرگز اختلاف نمىكردند و نمىجنگيدند ؛\r\n« وَلكِنَّ اللَّهَ يَفْعَلُ مَا يُرِيدُ »\r\nاين جمله در مقام دفع توهّم است . يعنى : توهّم نشود حال كه خدا اين‌گونه مشيّت نافذه دارد\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nپس چرا اراده نكرده كه اختلافى در ميان امت‌هاى پيامبران پيدا نشود و در نتيجه جنگ و قتالى در ميانشان تحقّق نيابد ؟ و معناى آيه اين است : و لكن خداوند آنچه را اراده كند انجام مىدهد . يعنى خدا نمىخواهد به اكراه و اجبار اختلافات و قتال‌ها را بردارد و در پذيرش اصول و فروع اعمال ، ارادهء حتمى كند ، بلكه طبق سنّت جاريهء خود جامعهء انسانى را مورد توجه تكليف قرار مىدهد و اختيار پذيرش و ردّ را از آنها سلب نمىكند ، و از اين‌رو آنها با اختيار اختلاف كردند و با اختيار به نبرد پرداختند ، و خداوند در روز موعود به اعمال آنها رسيدگى خواهد كرد .\r\nيا أَيُّهَا الَّذينَ آمَنُوا أَنْفِقُوا مِمّا رَزَقْناكُمْ مِنْ قَبْلِ أَنْ يَأْتِيَ يَوْمٌ لا بَيْعٌ فيهِ وَ لا خُلَّةٌ وَ لا شَفاعَةٌ وَ الْكافِرُونَ هُمُ الظّالِمُونَ ( 254 )\r\nلغت و اعراب :\r\nامر أنفِقوا براى طلب مطلق اعم از وجوب و استحباب است به قرينهء عموم متعلّقش ، و در محاورات عربى غالباً در فعل به قرينهء متعلّق تصرف مىشود ، مانند « كلوا ممّا رزقناكم » ، « لاتأكلوا أموالكم » .\r\nخُلّة : دوستى و صداقت .\r\nتفسير :\r\n« يأَيُّهَا الَّذِينَ ءَامَنُوا أَنفِقُوا مِمَّا رَزَقْنكُم »\r\nيعنى : اى اهل ايمان از آنچه روزى شما كرده‌ايم انفاق نماييد . يعنى از آنچه قابل انفاق است از مال و جاه در موارد اقتضا ، و جان و اولاد هنگام نياز . و مراد از انفاق اعم است از انفاقات واجب در شريعت - مانند زكات ، خمس ، كفّارات ، انفاق بر عيال ، انفاق به ارحام واجب النفقه ، انفاق براى حفظ نفس و در مقام جهاد و موارد نذر و عهد و يمين و غيره - و از انفاقات مستحب .\r\n« مِن قَبْلِ أَن يَأْتِىَ يَوْمٌ لَابَيْعٌ فِيهِ وَلَا خُلَّةٌ وَلَا شَفعَةٌ »\r\nيعنى : انفاق كنيد پيش از آن كه روزى بيايد كه در آن روز نه دادوستدى است كه براى اداى بدهى دست به معامله زنيد ، و نه دوستى و رفاقتى كه شما را در اداى حقوق يارى نمايد يا از حقوق خود بگذرد ، و نه شفاعت و وساطت استقلالى كه حقّى را از شما ساقط كند يا گناهى را ببخشد يا\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nدرجه‌اى را بالا برد ، جز آن‌كس كه خدا تعيين كند و جز آن‌جا كه خدااجازه دهد .\r\n« وَ الْكفِرُونَ هُمُ الظلِمُونَ »\r\n\r\nآية الكرسى\r\nيعنى : و در آن روز كافران اند كه ستمكار حقيقى خواهند بود .\r\nاصل و عمده و مهم‌ترين ستمكاران در آن روز كافران اند كه ستم به خدا و پيامبران و فرشتگان كرده‌اند و ستم به قوانين و شرايع الهى و ستم به پيروان انبيا و پيروان دنيوى خود نموده‌اند .\r\nاللّهُ لا إِلهَ إِلّا هُوَ الْحَيُّ الْقَيُّومُ لا تَأْخُذُهُ سِنَةٌ وَ لا نَوْمٌ لَهُ ما فِي السَّماواتِ وَ ما فِي اْلأَرْضِ مَنْ ذَا الَّذي يَشْفَعُ عِنْدَهُ إِلّا بِإِذْنِهِ يَعْلَمُ ما بَيْنَ أَيْديهِمْ وَ ما خَلْفَهُمْ وَ لا يُحيطُونَ بِشَيْءٍ مِنْ عِلْمِهِ إِلّا بِما شاءَ وَسِعَ كُرْسِيُّهُ السَّماواتِ وَ اْلأَرْضَ وَ لا يَؤُدُهُ حِفْظُهُما وَ هُوَ الْعَلِيُّ الْعَظيمُ ( 255 )\r\nلغت و اعراب :\r\nاللَّه اسم عَلَم براى ذات واجب الوجودِ جامع همهء صفات كمال و عارى از هر نقص و عيب است ، و هيچ اسمى به جامعيت آن نيست ، و اطلاق آن بر غير خداوند هر چند به عنوان تبرّك به تسميه باشد ناروا يا غير جايز است . و آن مبتدا و ما بعدش خبر آن است . قيّوم صيغهء مبالغه است يعنى كثيرالقيام يا شديدالقيام يا دائم‌القيام . وَسَن - از باب ضَرَب - : خواب سنگين كرد ، از خواب بيدار شد ( از اضداد است ) ، و سَنَه حالت مقدمهء خواب و نيز به معناى غفلت . كرسى : تخت و آنچه بر روى آن بنشينند از صندلى و غيره . و آدَه العملُ - از باب ضَرَب - : سنگين و خسته كرد او را كار . ما بين يَدَىِ الشىء : گذشتهء آن يا آيندهء آن ، و هم‌چنين است ما خَلْفَه .\r\nتفسير :\r\n« اللَّهُ لَآإِلهَ إِلَّا هُوَ »\r\n« اللَّه » يعنى آن ذاتى كه واجب الوجود ، ازلى و ابدى ، جامع همهء كمالات ، عارى از همهء نقايص است ، جز او معبودى نيست ، يعنى معبودى صالح براى عبادت و لايق براى پرستش .\r\n« الْحَىُّ » يعنى : او زنده است به زندگى حقيقى غيرمشابه با زندگى ممكنات ، زندگى ازلى بدون\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nسابقهء موت ، و ابدى بدون عروض مرگ ، زندگى اصلى غير مأخوذ از ديگران ، و ذاتى استقلالى غير عرضى ، و متحد با ذات غير مغاير با آن .\r\n« الْقَيُّومُ » و قيّوم است ، يعنى : قائم به ذات ، مستقل در وجود ، برپا دارندهء ممكنات و حافظ و قائم به تدبير امور عالم وجود است .\r\n« لَا تَأْخُذُهُ سِنَةٌ وَلَا نَوْمٌ »\r\nيعنى : او را خواب سبك و خواب سنگين فرا نمىگيرد .\r\n« لَّهُ مَا فِى السَّموَ تِ وَمَا فِى الْأَرْضِ »\r\nيعنى : آنچه در آسمان‌ها و آنچه در زمين است علاوه بر خود آنها ملك حقيقى اوست . يعنى مورد تسلّط و احتوا و احاطهء تامّهء اوست ، زيرا همه به كلمهء او موجود ، و به ارادهء او باقى ، و به مشيّت او تدبير مىشوند و به امر او در موعد مقرّر فانى خواهند شد . و اما ملكيت انشائى اعتبارى آنها كسى را نرسد كه براى او انشاء كند و خود نيز نياز به انشاء آن ندارد .\r\n« مَن ذَا الَّذِى يَشْفَعُ عِندَهُ إِلَّا بِإِذْنِهِ »\r\nيعنى : چه كسى است كه در نزد او شفاعت كند مگر به اذن او ؟\r\nاستفهام انكارى است و مراد از « شفاعت » وساطت تكوينى دنيوى و انشائى و لفظى اخروى است . و مراد از « اذن » نيز اعم از ارادهء تكوينى و ترخيص قولى است . يعنى پس از ثبوت اين‌كه همهء اجزاى عالم وجود در تحت ارادهء نافذهء اوست ، پس در دنيا چه كسى را و چه چيزى را ياراى آن است كه بدون ارادهء او در كارهايش دخالت كند ، علتى را در ايجاد معلول يارى دهد و معلولى را به علت خود نزديك نمايد ، و يا در عالم آخرت بتواند كوششى در رساندن پاداش اعمال به مطيعان و بخشيدن گناهان و اسقاط كيفر مجرمان بدون اذن و ترخيص او انجام دهد .\r\n« يَعْلَمُ مَا بَيْنَ أَيْدِيهِمْ وَمَا خَلْفَهُمْ »\r\nمرجع ضميرهاى جمع ، شفاعت كنندگان و شفاعت شدگان اند كه از جملات سابق استفاده مىشود ، چه در شفاعت تكوينى در اجزاى اين عالم و يا شفاعت ذوىالعقول در عالم آخرت . و استعمال ضمير مذكّر براى تغليب است . يعنى خدا در دنيا گذشته و آيندهء آنها را مىداند . گذشته يعنى سوابق پيش از وجودشان را چه رسد به ازمنهء وجودشان ؛ و آينده يعنى لواحق ازمنهء پس از انعدامشان ، و در محشر سوابق ازمنهء دنيوى آنها و لواحق زمان‌هاى پس از قيامتشان را . بنابراين\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nراهى براى فريب و خطا در شافعان و مشفوعان آن‌روز نمىماند .\r\n« وَ لَايُحِيطُونَ بِشَىْءٍ مِنْ عِلْمِهِ إِلَّا بِمَا شَآءَ »\r\nيعنى : شافعان و مشفوعان از انبيا و فرشتگان و بندگان صالح هرگز به چيز اندكى از علم خداوند توان احاطه ندارند جز آن اندازه كه او بخواهد ، و آن همان مقدار است كه در دنيا و آخرت به همهء ذوىالعقول عنايت كرده ، « وَمَآ أُوتِيتُم مِنَ الْعِلْمِ إِلَّا قَلِيلًا » [ اسراء ، 85 
  ] .\r\n« وَسِعَ كُرْسِيُّهُ السَّموَ تِ وَالْأَرْضَ وَلَا يُودُهُ حِفْظُهُمَا وَهُوَ الْعَلِىُّ الْعَظِيمُ »\r\nيعنى : كرسى او همهء آسمان‌ها و زمين را فرا گرفته . كرسى يا سلطهء حقيقى و ملك واقعى اوست و يا علم اوست كه به ذرات عالم وجود احاطه دارد . و هرگز حفظ آسمان‌ها و زمين و نگهدارى كل عالم وجود با تمام وسعت و عظمت و همهء مندرجات و محتوياتش بر او سنگينى نمىكند و خستگى نمىآورد . و او و الا مرتبه در ذات و صفات و افعال ، و بزرگ در شأن و مقام است .\r\nبدان‌كه طبق روايات ، اين آيه شريف‌ترين و پرمحتواترين آيات قرآن مجيد است و در مدح و توصيفش روايات بسيارى وارد شده . جناب ابوذر به پيامبر اسلام صلى الله عليه و آله عرضه داشت : برترين چيزى كه بر تو نازل شده چيست ؟ فرمود : آية الكرسى . و ديگرى پرسيد : كدامين آيه در قرآن بزرگ‌تر است ؟ فرمود : آية الكرسى . و اين آيهء مباركه اين نام را در زمان خود پيامبر اسلام صلى الله عليه و آله و در السنهء ائمهء اهل بيت عليهم السلام داشته و دلالت بر عظمت و شرافت اين آيه دارد ، زيرا اشاراتى در آن است كه در آيات ديگر نيست ، مانند اشاره به ذات واجب‌الوجود واجد همهء كمالات ، به توحيد او ، انحصار عبادت به ذات اقدس او ، حيات ازلى و ابدى او ، قيمومت او بر عالم وجود ، برائت او از نقص و تغيير و فتور و غفلت ، مالكيت مطلقهء او بر همهء هستى ، مقهور و مربوب بودن اشيا در برابر او ، احاطهء علم او بر همه چيز پيش از وجود آن و پس از آن ، نياز افاضهء هر علمى بر عالمى به ترخيص او ، سلطهء تامّهء او بر جهان هستى ، علوّ شأن و عظمت جلال او .\r\nلا إِكْراهَ فِي الدِّينِ قَدْ تَبَيَّنَ الرُّشْدُ مِنَ الْغَيِ فَمَنْ يَكْفُرْ بِالطّاغُوتِ وَ يُؤْمِنْ بِاللّهِ فقد استَمْسَكَ بِالْعُرْوَةِ الْوُثْقى لَا انْفِصامَ لَها وَ اللّهُ سَميعٌ عَليمٌ ( 256 )\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nلغت و اعراب :\r\nاكراه : مجبور نمودن و به زور كسى را به كارى واداشتن . رَشَدَ - از باب نَصَر - : هدايت يافت و مستقيم شد ، و رُشد : اهتدا و راهيابى . غوى - از باب ضَرَب و عَلِم - : گمراه شد ، و غىّ : ضلالت و گمراهى .\r\nطاغوت : مبالغهء در طغيان است يعنى طغيانگر ، شيطان ، بت ، هر معبودى غير خدا و هر بازدارنده از راه خدا . عروه : دستگيره و هر چيزى كه بدان چنگ زنند . انفصام : انقطاع و بريده شدن .\r\nتفسير :\r\n« لَآ إِكْرَاهَ فِى الدّينِ »\r\n« دين » در اين‌جا آيين و روح شرايع و مجموع اصول اعتقادى است از توحيد تا معاد و غير آنها .\r\nو سوق كلام در آيه در مقابل منكران عقايد از مشركان و كفّار است كه توجه به خطابات الهى و قدرت و توان فهم معارف اعتقادى را دارند و معناى آيه اين است : طبق قوانين اسلام ، اكراه و اجبار در پذيرش دين نيست ، چه آن كه موضوع دين از حيث اذعان و ردّ قلبى مورد منطق است و بايد با استدلال صورت پذيرد و اكراه را در آن راهى نيست .\r\n« قَدْ تَبَيَّنَ الرُّشْدُ مِنَ الْغَىّ »\r\nيعنى : به يقين راه هدايت از ضلالت و گمراهى روشن شده است . اين كلام در بيان علت جملهء قبلى است . يعنى پس از آن كه پيامبران دعوتشان را به جامعه عرضه داشتند و دلايل روشن و براهين و معجزات خود را ارائه كردند ، حقيقت امر و صحّت دين به وضوح روشن مىشود و كسى را مجال خدشه باقى نمىماند و ديگر جايى براى اكراه و اجبار نيست . ولى بايد معلوم باشد كه ممكن است پس از اين مراحل ، عده‌اى روى هواى نفس و تكبّر و عناد ، و عدّه‌اى روى جهل و تقليد عاميانه از گذشتگان ، دين را نپذيرند . در اين فرض بر متصدى گسترش دين از معصوم و غير او لازم است حكومت دينى تشكيل دهد و به جهاد ابتدايى اقدام نمايد و كفّار را به اكراه و اجبار به قبول ظاهرى دين و تسليم در برابر حكومت الهى وادارد تا محيط را از موانع ، پاك و جوّ را براى سرائر و باطن‌هاى قابل و نفوس مستعدّ تقوا آماده سازد ؛ و اين اكراه در دين نيست بلكه براى پذيرش عملى حكومت الهى است كه جهاد ابتدايى براى آن تشريع شده . چنان كه بىترديد به منظور پياده كردن فروع دين در جامعه‌اى كه اصول را پذيرفته‌اند اجبار و اكراه ، ثابت و جزء واجبات است .\r\n\r\n","description":"","footnote":"","page_name":" 282 ","page_number":282},
  {"content":"\r\n\r\n\r\nخروج مؤمنان از تاريكىها\r\n« فَمَن يَكْفُرْ بِالطغُوتِ وَ يُؤْمِنْ بِاللَّهِ فَقَدِ اسْتَمْسَكَ بِالْعُرْوَةِ الْوُثْقَى لَاانفِصَامَ لَهَا وَ اللَّهُ سَمِيع‌ٌعَلِيمٌ »\r\nيعنى پس هركس به طغيانگر كفر ورزد - يعنى به جنس طاغوت اعم از بتان و ائمهء كفر و سلاطين جور و علماى سوء و هر متمرّد از حق و نافرمان اوامر خدا ، حتى رفقاى بد و مفسد - و به خدا ايمان آورد پس حقّاً كه به دستگيرهء محكمى كه هرگز گسستن و پاره شدن ندارد چنگ زده است ، و خداوند نسبت به همهء گفتار بندگان در امور دين و دنيا شنوا ، و به عقايد و افكار و عزم و تصميم قلبى آنان داناست .\r\nاللّهُ وَلِيُّ الَّذينَ آمَنُوا يُخْرِجُهُمْ مِنَ الظُّلُماتِ إِلَى النُّورِ وَ الَّذينَ كَفَرُوا أَوْلِياؤُهُمُ الطّاغُوتُ يُخْرِجُونَهُمْ مِنَ النُّورِ إِلَى الظُّلُماتِ أُولئِكَ أَصْحابُ النّارِ هُمْ فيها خالِدُونَ ( 257 )\r\nتفسير :\r\n« اللَّهُ وَلِىُّ الَّذِينَ ءَامَنُوا يُخْرِجُهُم مِنَ الظُّلُمتِ إِلَى النُّورِ »\r\n« ولىّ » به معناى سرپرست و دوست و ياور است . يعنى : خداوند كسانىرا كه ايمان آورده‌اند سرپرست و دوست و ياور است ، آنها را از تاريكىها به‌سوى نور بيرون مىبرد .\r\nمراد از ظلمات و تاريكىهايى كه مؤمنان در آن بودند و به خاطر ايمانشان به‌سوى نور برده شدند ، جهل به معارف و حقايق دينى و اصول و فروع احكام الهى و خالى بودن از فضايل اخلاقى است كه طبيعت بشرى در اوايل عمر ، بدان مبتلا است . اين ظلمات با نور ذاتى و ايمان فطرى كه در ذات هر انسانى هست منافات ندارد ، و چون ايمان آورد خداوند به توفيق خود و هدايت انبيا و يارى فرشتگان ، او را از آن حالت‌ها به تدريج بيرون مىآورد و در ميان نور معرفت و علم دين و كمالات انسانى وارد مىكند ؛ و از اين‌جهت اخراج و ادخال را به خود نسبت داده است . پس ظلمت و نورى كه دربارهء مؤمن اطلاق شده ظلمت جهل طبيعى و نور علم و كمالات اكتسابى است ، كه اوّلى امر عدمى و دومى امر وجودى است .\r\n« وَ الَّذِينَ كَفَرُوا أَوْلِيَآؤُهُمُ الطغُوتُ يُخْرِجُونَهُم مِنَ النُّورِ إِلَى الظُّلُمتِ »\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nيعنى : و كسانى كه كفر ورزيدند دوستان و ياوران و سرپرستان آنها طاغوت زمان است ، هرگونه طاغوتى از شياطين و سلاطين كفر و جور و علما و راهبران سوء كه آنها را از نور به‌سوى تاريكىها مىكشند .\r\nمراد از نورى كه كفّار از آن بيرون مىشوند نور جبلّى و توحيد فطرى است ، و مراد از ظلمات ، عقايد انحرافى از شرك و كفر و نفاق و رذايل اخلاق و خبائث اعمال است كه طواغيت زمان به‌وسيلهء كيد و مكر و وساوس خود ، آن نور را از آنان مىزدايند و آنان را در آن ظلمات وارد مىكنند . و نتيجهء اين بيان اين است كه مؤمن پس از نور فطرى ايمان ، گرفتار ظلمات طبيعى جهل و فقر است و به توفيق خدا ظلمات زدوده مىشود و ايمان اكتسابى جايگزين آن مىگردد « فَأُوْلئِكَ يُبَدِّلُ اللَّهُ سَيِّئَاتِهِمْ حَسَنَاتٍ » [ فرقان ، 70 
  ] ، و كافر از نور فطرى بيرون آمده در ظلمات اكتسابى فرو مىرود .\r\n« أُوْلئِكَ أَصْحَابُ النَّارِ هُمْ فِيهَا خَالِدُونَ »\r\n« اولئك » يعنى كفّارى كه از نور به‌سوى ظلمت بيرون شده‌اند ، يا آنها و طاغوت‌هايشان كه وسيلهء آن اهل شقاوت گرديده‌اند همگى ياران آتش‌اند ، آتشى كه به سبب عقايد و اعمالشان برافروخته‌اند و يا تجسم آن عقايد و تجسّد آن اعمال و تبلور آن اخلاق است كه در دنيا داشته‌اند و پس از انتقال آنان به عالم آخرت به اقتضاى طبع آن عالم ظهور يافته ، و از اين روست كه آنها در آن جاودانند .\r\nأَ لَمْ تَرَ إِلَى الَّذي حَاجَّ إِبْراهيمَ في رَبِّهِ أَنْ آتاهُ اللّهُ الْمُلْكَ إِذْ قالَ إِبْراهيمُ رَبِّيَ الَّذي يُحْيي وَ يُميتُ قالَ أَنَا أُحْيي وَ أُميتُ قالَ إِبْراهيمُ فَإِنَّ اللّهَ يَأْتي بِالشَّمْسِ مِنَ الْمَشْرِقِ فَأْتِ بِها مِنَ الْمَغْرِبِ فَبُهِتَ الَّذي كَفَرَ وَ اللّهُ لا يَهْدِي الْقَوْمَ الظّالِمينَ ( 258 )\r\nلغت و اعراب :\r\nرَأى - از باب مَنَع - : نظر كرد به چشم يا به ديدهء عقل . حاجَّهُ محاجّة : مخاصمه و ستيزه كرد با او . بُهِت به صيغهء معلوم و مجهول : ساكت شد و متحير ماند . أن آتاه اللَّه به تقدير « لأن آتاه اللّه » و مرجع ضمير « آتاه » « الّذى حاجّ » يا « ابراهيم » است .\r\n\r\n","description":"","footnote":"","page_name":" 284 ","page_number":284},
  {"content":"\r\n\r\n\r\nابراهيم و نمرود\r\nتفسير :\r\n« أَلَمْ تَرَ إِلَى الَّذِى حَآجَّ إِبْرَ هِيمَ فِى رَبّهِ »\r\nابراهيم خليل ، معاصر طاغوت زمان خود نمرود فرزند كنعان از شاهان بابِل و نخستين مدعى ربوبيت در روى زمين بود . وى ادعا مىكرد كه ربوبيت بر زمين و ساكنان آن از جانب خداى اصلى به وى واگذار شده ، اوست كه مسلط و متصرف در زمين است و تربيت هرچه در آن است از آنِ او و تحت ارادهء اوست ؛ اوست كه باران فرومىريزد ، نبات مىروياند ، زنده مىكند و مىميراند ، ولى راجع به خارج از محيط زمين مدّعى چيزى نبوده . و ظاهراً كسى از جنس بشر در روى زمين مدّعى الوهيت نشده كه بگويد من خداى واجب‌الوجود جامع همهء كمالات و خالق همهء موجوداتم ، هر چند نصارا دربارهء عيسى بن مريم قائل به تجزيهء در الوهيت شده‌اند .\r\nخدا در اين‌باره مىفرمايد : آيا به ديدهء دل ننگريستى به كسى كه با ابراهيم دربارهء پروردگارش محاجّه نمود . يعنى در اين‌كه او خود بالاستقلال و بدون واسطه در زمين تصرف دارد .\r\n« أَنْ ءَاتَاهُ اللَّهُ الْمُلْكَ »\r\nيعنى : محاجّهء او با ابراهيم بدين جهت بود كه خدا به او ملك و سلطهء ظاهرى داده بود و هواى نفس و تكبّر و غرورش او را به مخالفت با پيامبر زمانش برانگيخت . و يا به خاطر آن‌كه چرا خداوند به ابراهيم ملك معنوى و ولايت تشريعى و سلطهء بر دل‌ها داده است .\r\n« إِذْ قَالَ إِبْرَ هِيمُ رَبّىَ الَّذِى يُحْيى وَ يُمِيتُ قَالَ أَنَا أُحْيِى وَ أُمِيتُ »\r\nيعنى : محاجّهء او وقتى بود كه ابراهيم هنگام دعوت به‌سوى حق و بيان جلال و جمال خدا گفت :\r\nاين پروردگار من است كه زنده مىكند و مىميراند . يعنى آنچه در حيوانات و انسان‌ها در پهنهء گيتى زنده مىشوند همه را پروردگار من زنده مىكند و آنچه مىميرد خداى من مىميراند . او گفت : اين منم كه آنها را زنده مىكنم و مىميرانم . يعنى ربوبيت زمين از جانب خدا به من واگذار شده و اين موت‌ها و حيات‌ها كه مىبينى همه به وسيلهء من است .\r\nمفسران گفته‌اند كه وى در اثبات مدعاى خود دستور داد يك نفر زندانى محكوم به قتل را آزاد كردند و يك زندانى ديگر را كشتند . يعنى اين دو حادثه را از مصاديق احياء و اماتهء خود به حساب آورد .\r\nو معلوم باد كه نمرود در اين استدلال مغالطه و سفسطه كرده ، و گرنه آزاد كردن زندانى از قبيل\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nحيات مورد ادعاى ابراهيم نبود ، زيرا مراد از احياء انسان مثلًا آفريدن او از نطفه و علقه و به كمال رساندن اوست نه نجات از يك مرض يا مهلكه كه بسيارى بر آن قادرند . و مراد از اماته ، قبض روح او به وسيلهء فرشتگان است نه كشتن او كه از دست همه برمىآيد . لكن ابراهيم در مقابل اين مغالطه ، به‌سوى دليل روشن‌ترى رفت كه امكان مغالطه و سفسطه در آن نبود و در آيهء بعد آمده است .\r\n« قَالَ إِبْرَ هِيمُ فَإِنَّ اللَّهَ يَأْتِى بِالشَّمْسِ مِنَ الْمَشْرِقِ فَأْتِ بِهَا مِنَ الْمَغْرِبِ »\r\nيعنى : ابراهيم به وى گفت : بىترديد خداوند است كه هر روز خورشيد را از جانب خاور بيرون مىآورد و پس از سير روز ، در مغرب فرو مىبرد ؛ حال تو آن‌را از جانب مغرب بيرون آر و در جانب مشرق فرو بر .\r\n« فَبُهِتَ الَّذِى كَفَرَ وَاللَّهُ لَايَهْدِى الْقَوْمَ الظلِمِينَ »\r\nيعنى : پس آن‌كس كه كفر به خدا ورزيده بود در مقام محاجّه مبهوت و وامانده شد ؛ و خدا كسانى را كه به خويش و جامعهء خويش ستم مىكنند به راه غلبهء بر خصم يا به راه نجات يا به راه بهشت در آخرت هدايت نمىكند .\r\nأَوْ كَالَّذي مَرَّ عَلى قَرْيَةٍ وَ هِيَ خاوِيَةٌ عَلى عُرُوشِها قالَ أَنّى يُحْيي هذِهِ اللّهُ بَعْدَ مَوْتِها فَأَماتَهُ اللّهُ مِائَةَ عامٍ ثُمَّ بَعَثَهُ قالَ كَمْ لَبِثْتَ قالَ لَبِثْتُ يَوْمًا أَوْ بَعْضَ يَوْمٍ قالَ بَلْ لَبِثْتَ مِائَةَ عامٍ فَانْظُرْ إِلى طَعامِكَ وَ شَرابِكَ لَمْ يَتَسَنَّهْ وَ انْظُرْ إِلى حِمارِكَ وَ لِنَجْعَلَكَ آيَةً لِلنّاسِ وَ انْظُرْ إِلَى الْعِظامِ كَيْفَ نُنْشِزُها ثُمَّ نَكْسُوها لَحْمًا فَلَمّا تَبَيَّنَ لَهُ قالَ أَعْلَمُ أَنَّ اللّهَ عَلى كُلِ شَيْءٍ قَديرٌ ( 259 )\r\nلغت و اعراب :\r\nكاف كالّذى به معناى مثل ، و مجموع عطف است به الّذى حاجّ در آيهء قبل و تقدير كلام « اولم تر الى مثل الذى مرّ » است . خَوَى - از باب ضَرَب - : خالى شد ، ساقط و ويران شد . عروش : جمع عرش ،\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nسقف خانه ، تخت . انّى سؤال است از زمان يعنى متى ، و ازحال يعنى كيف و چگونه . تَسَنَّه : سال بر آن گذشت ، تغيير پيدا كرد . نشز - از باب نَصَر - : ارتفاع يافت ، از جاى خود برخاست . كساه الثوب : بر او لباس پوشانيد . و لنجعلك عطف است به مقدّر ، يعنى لنريك آياتنا و لنجعلك .\r\nتفسير :\r\n\r\nنمونه اى از حيات مجدد\r\n« أَوْ كَالَّذِى مَرَّ عَلَى قَرْيَةٍ وَهِىَ خَاوِيَةٌ عَلَى عُرُوشِهَا »\r\nطبق برخى از روايات و بيان مفسران ، شخصى به نام عُزَير يا ارميا كه محتمل است يكى از پيامبران بوده باشد ، در سفر خويش بر شهر يا روستايى عبور كرد كه همهء خانه‌هاى آن بر سقف خود فرو ريخته بود ، يعنى در اثر زلزله يا باران و تگرگ شديد كه علامت غضب پروردگار است ابتدا سقف خانه‌ها فرو ريخته و سپس ديوارهاى اطراف بر روى سقف فرو ريخته بود . و ظاهر كلام اين است كه مردم و حيوانات آن ديار نيز به نحو غيرعادى مرده و جسدهاى بىروحشان ميان خانه‌ها و كوچه و ميادين ، برخى متلاشى و برخى نيمه متلاشى در افتاده و منظرهء وحشتناكى براى ناظرين پديد آورده بود .\r\nمعنى آيه اين است : يا آن كه آيا نديدى مثل كسى را كه به روستا يا شهرى عبور كرد در حالىكه آن روستا - يعنى همهء ديوارهاى آن - بر روى سقف‌ها فروريخته بود ؟\r\n« قَالَ أَنَّى يُحْيِى هذِهِ اللَّهُ بَعْدَ مَوْتِهَا »\r\n\r\nداستان عزير\r\nيعنى : عزير كه خود معتقد به معاد بود از روى كمال تعجب و عجز از ادراك كيفيت و چگونگى زنده شدن مردگان در آن عالم ، با خود گفت : آيا چگونه خداوند اين مرده‌ها را زنده مىكند ؟ يعنى آيا پس از آن كه گوشت و استخوان آنها خاك شد و ذرات وجودشان در ميان خاك هضم گرديد و اجزاى همه از بزرگ و كوچك ، سفيد و سياه ، مرد و زن با هم درآميخت و ارواحشان به ديار ديگر روانه گشت ، چگونه اين اجزا گردآورى شده ، مختلطها تجزيه و تحليل مىشود و جسد دنيوى هر يك جداگانه تركّب مىيابد ، و چگونه ارواحشان با آنها تلاقى مىكند ، و بالاخره كِى اين امر عظيمِ فوق تصوّر تحقّق مىيابد ؟\r\n« فَأَمَاتَهُ اللَّهُ مِائَةَ عَامٍ ثُمَّ بَعَثَهُ قَالَ كَمْ لَبِثْتَ قَالَ لَبِثْتُ يَوْمًا أَوْ بَعْضَ يَوْمٍ قَالَ بَل لَبِثْتَ مِائَةَ عَامٍ »\r\nخداوند براى رفع تعجب و تقويت ادراك او اراده كرد مسألهء احياء را به عنوان مقدمهء معاد ، و\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nسپس خود معاد را به طور علم‌اليقين كامل و عين‌اليقين به او نشان دهد . خود بميرد و زنده شود و كيفيت زنده شدن مردگان مختلف‌الماهيه را نيز به رأىالعين ببيند .\r\nدر اين‌باره مىفرمايد : پس خداوند او را به مدت صد سال بميرانْد ، سپس برانگيخت و از او پرسيد : چه مدتى در عالم مرگ درنگ نمودى ؟ او طبق تخيل آن كه پيش از آن حادثه آغاز روز بود و حال پايان روز است ، با حال ترديد گفت : يك روز در حالت موت مانده‌ام يا پاره‌اى از يك روز .\r\nخدا فرمود : تو به مدت صد سال در حال مرگ درنگ كرده‌اى .\r\n« فَانظُرْ إِلَى طَعَامِكَ وَشَرَابِكَ لَمْ يَتَسَنَّهْ وَانظُرْ إِلَى حِمَارِكَ »\r\nيعنى : به او گفتيم : اى عزير ، مسافرى بودى ، راحله‌ات دراز گوشى و زاد و توشهء سفرت اندكى خوراكى و ظرفى از آب آشاميدنى ؛ حال به خوراكى و آشاميدنى خود بنگر كه هيچ كهنه و متغيّر نشده و بو نگرفته ، و دراز گوش خود را ببين كه او را نيز به همان حال كه بسته بودى بدون احتياج به آب و علف نگه داشته‌ايم . و اين خود يك معجزهء مستقل تأييدى است .\r\n« وَلِنَجْعَلَكَ ءَايَةً لِلنَّاسِ »\r\nيعنى : اين كار را كرديم براى اين‌كه قدرت و عظمت خود و چگونگى برانگيختن مردگان را در روز جزا به علم‌اليقين كامل و عين‌اليقين نشانت دهيم و براى اين‌كه تو را براى مردم عصر خود و ازمنهء ممتد آيندهء بشر ، نشانهء توحيد و قدرت و علم و حكمت خود قرار دهيم .\r\n« وَانظُرْ إِلَى الْعِظَامِ كَيْفَ نُنشِزُهَا ثُمَّ نَكْسُوهَا لَحْمًا »\r\nيعنى : به استخوان‌هاى اجسادى كه پيش از حادثهء موت و حيات خود آنها را ديدى و در امر معاد به تعجب افتادى ، بنگر كه چگونه آنها را يكايك از روى خاك يا از زير خاك برمىداريم و روى هم مىگذاريم تا اسكلت انسانى يا حيوانى شكل گيرد ، سپس به ارادهء تكوينى خود بر آنها لباس گوشت مىپوشانيم . هم‌چنين بر روى گوشت‌ها پوششى از پوست مىكشيم و روى پوست‌ها را با لباسى از موى مىپوشانيم و سپس در آنها روح مىدميم تا زنده شده ، حركت نمايند .\r\n« فَلَمَّا تَبَيَّنَ لَهُ قَالَ أَعْلَمُ أَنَّ اللَّهَ عَلَى كُلّ شَىْءٍ قَدِيرٌ »\r\nيعنى : چون كيفيت حيات مردگان به رأىالعين براى او روشن شد ، به چشم ديد و به دل اذعان نمود ، گفت : حال علم‌اليقين كامل دارم كه خدا بر هر چيزى قدرت دارد .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nوَ إِذْ قالَ إِبْراهيمُ رَبِ أَرِني كَيْفَ تُحْيِ الْمَوْتى قالَ أَ وَ لَمْ تُؤْمِنْ قالَ بَلى وَ لكِنْ لِيَطْمَئِنَّ قَلْبي قالَ فَخُذْ أَرْبَعَةً مِنَ الطَّيْرِ فَصُرْهُنَّ إِلَيْكَ ثُمَّ اجْعَلْ عَلى كُلِ جَبَلٍ مِنْهُنَّ جُزْءًا ثُمَّ ادْعُهُنَّ يَأْتينَكَ سَعْيًا وَ اعْلَمْ أَنَّ اللّهَ عَزيزٌ حَكيمٌ ( 260 )\r\n\r\nنمونه اى از حيات مجدد\r\nلغت و اعراب :\r\nاذ قال متعلّق است به « اذكر » مقدّر . بلى حرف تصديق و مختص به جواب مثبت است خواه سؤال مثبت باشد يا منفى . پس جواب « أقام زيد » يا « ألم‌يقم زيد » بلى است يعنى قام . صارَ الشىءَ - از باب نَصَر - : آن را قطعه قطعه كرد و از هم جدا نمود . و صار الشىءَ : آن را به‌سوى خود مايل نمود . طير : جمع طائر مانند صَحْب و صاحب .\r\nتفسير :\r\n« وَإِذْ قَالَ إِبْرَ هِيمُ رَبّ أَرِنِى كَيْفَ تُحْىِ الْمَوْتَى »\r\nيعنى : اى مخاطب ، به ياد آر زمانى را كه ابراهيم گفت : پروردگارا ، به من بنمايان كه مرده‌ها را چگونه زنده مىكنى ؟ ظاهر آيه اين است كه خواستهء ابراهيم اين بوده كه خداوندا كيفيت و چگونگى زنده كردن مردگان را به من نشان ده تا به رأىالعين ببينم چگونه به ارادهء تكوينى و مشيّت نافذهء خود افاضهء روح از عالم امر به جمادات اين جهان مىكنى و به چه طرزى آنها را به موجودات جاندارى تبديل مىنمايى .\r\n« قَالَ أَوَلَمْ تُؤْمِن قَالَ بَلَى وَلكِن لِيَطْمَئِنَّ قَلْبِى »\r\nچون صدور سؤال فوق در به دو امر موهم اين معناست كه سائل در موضوع مورد سؤال ، ترديد دارد ، خطاب آمد : اى ابراهيم ، آيا ايمان ندارى ؟ يعنى قدرت خداى خود را بر احياى اموات باور نكرده‌اى ؟ ابراهيم گفت : چرا ، ايمان آورده و باور دارم ، و لكن خواست من براى اين است كه بصيرتم بالا رود و علم‌اليقين من كه حاصل از قيام حجت‌ها و براهين است تبديل به عين‌اليقين گردد و بدين سبب دلم آرامش و اطمينان پيدا كند .\r\n« قَالَ فَخُذْ أَرْبَعَةً مِنَ الطَّيْرِ فَصُرْهُنَّ إِلَيْكَ »\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nيعنى : خدا فرمود : پس چهار قسم از پرندگان را بگير ( گفته شده آنها طاووس و خروس و كلاغ و كبوتر بوده ) و آنها را به خويش نزديك گردان تا خصوصيات كيفى و كمّى آنها را به حافظه‌ات بسپارى . و ممكن است مراد از « فصرهنّ » اين باشد كه سرهاى آنها را از بدن جدا كن ، بدن‌ها را قطعه قطعه كرده بكوب و مخلوط نما و سرها را سالم نگه‌دار . و اگر مراد معناى اول هم باشد ما بعد آيه اقتضا دارد كه اين عمل در تقدير گرفته شود .\r\n« ثُمَّ اجْعَلْ عَلَى كُلّ جَبَلٍ مِنْهُنَّ جُزْءًا ثُمَّ ادْعُهُنَّ يَأْتِينَكَ سَعْيًا »\r\nيعنى : سپس بر قلهء هر كوهى از هفت كوه يا ده كوه يا همهء كوه‌هايى كه مسكنت را احاطه نموده قسمتى از آن گوشت كوبيده قرار ده ، سپس آنها را به نام بطلب . يعنى سرهاى يكايك آنها را در دست گير و آن را به نام خود بخوان ، مثلًا اى طاووس بيا ، اى خروس بيا . آن‌گاه مىبينى كه شتابان نزد تو آيند . يعنى اراده و فرمان تو در مرده‌ها همان مىكند كه ارادهء من مىكند ، و اجزاى بدن مرغان از قلهء كوه‌ها جدا گشته با يكديگر ملتئم مىشوند و جسدشان تركب و تشكل يافته ، به لباس پرها ملبّس مىشوند و به سرهايى كه در دست دارى لاحق مىگردند و بدن تشكل كامل مىيابد .\r\nلازم كلام اين است كه ارواح آنها كه در خارج جسد در عالم ديگرى منتظر رجوع به جايگاه خويش اند به شتاب به اجساد خود لاحق گردند ، و عنوان « و اذا النفوس زوِّجت » [ تكوير ، 7 
  ] همانند روز قيامت تحقّق مىيابد و مقتضاى اين مطلب اين است كه خدا خود در مقابل چشمان ابراهيم احياى اموات نكرد بلكه فوق خواستهء او به وى نيرو داد تا همانند خداوند با كلمه‌اى احياى اموات كند .\r\n« وَاعْلَمْ أَنَّ اللَّهَ عَزِيزٌ حَكِيمٌ »\r\nيعنى : و چون چنين ديدى ، پس بدان كه خدا عزيز است يعنى مقتدر غالب بر مراد و شكست‌ناپذير از سوى كسى ؛ و حكيم است يعنى همهء آنچه را در جهان تكوين و تشريع به وجود مىآورد بر وفق دقت و متانت و استحكام و مصالح اكمل و نظام اتمّ است .\r\nمَثَلُ الَّذينَ يُنْفِقُونَ أَمْوالَهُمْ في سَبيلِ اللّهِ كَمَثَلِ حَبَّةٍ أَنْبَتَتْ سَبْعَ سَنابِلَ في كُلِ سُنْبُلَةٍ مِائَةُ حَبَّةٍ وَ اللّهُ يُضاعِفُ لِمَنْ يَشاءُ وَ اللّهُ واسِعٌ عَليمٌ ( 261 )\r\n\r\n","description":"","footnote":"","page_name":" 290 ","page_number":290},
  {"content":"\r\n\r\n\r\nانفاق‌خوب و انفاق بد\r\nلغت و اعراب :\r\nمَثَل : توصيف ، و به معناى حكم كلى كه موارد به آن قياس شود . و مثل الذين به تقدير « مثل انفاق الذين » يا به تقدير « كمثل باذِر حبّة » است . مضاعف : دو برابر يا چند برابر .\r\nتفسير :\r\n« مَثَلُ الَّذِينَ يُنفِقُونَ أَمْوَ لَهُمْ فِى سَبِيلِ اللَّهِ »\r\nيعنى : مثل كسانى كه اموالشان را در راه خدا انفاق مىكنند ، مثل انفاقات و صدقات آنها از نظر نتايج دنيوى و اخروى ، خواه انفاقات واجب مانند زكات ، خمس ، كفّارات ، هزينهء حجّ واجب ، بذل نفقه به عمودَيْن ( پدر و مادر ، فرزندان ) ، صرف در جهاد واجب ، در حفظ نفس ، عمل به نذر و عهد و يمين و غيره ، و خواه انفاق مستحب . و مراد از سبيل اللَّه ، هر امر خير است اعم از موارد مذكور .\r\n« كَمَثَلِ حَبَّةٍ أَنبَتَتْ سَبْعَ سَنَابِلَ فِى كُلّ سُنْبُلَةٍ مِائَةُ حَبَّةٍ وَاللَّهُ يُضعِفُ لِمَن يَشَآءُ »\r\nيعنى : مانند دانه‌اى است از گندم و ذرّت و ارزن و غيره كه هفت خوشه بروياند و در هر خوشه‌اى صد دانه باشد ، و در نتيجه هر حبّه‌اى هفتصد برابر حاصل دهد ، و اين مقدار در امثال ذرّت و ارزن و گل آفتابگردان غالبى است و در گندم نيز گاهى اتفاق مىافتد ، و در آيه به عنوان مثال ذكر شده نه اخبار از تحقّق خارجى . و خداوند براى هركه بخواهد دو برابر يا چند برابر مىكند . و كيفيت تحويل بدل مضاعف در دنيا طبق ارادهء اوست ، و در آخرت از نعم اخروى است به عنوان پاداش مشابه اموال دنيوى يا به عنوان تجسم اعمال متعلق به اموال .\r\n« وَاللَّهُ وَ سِعٌ عَلِيمٌ »\r\nيعنى : و خداوند از حيث ذات واسع است به‌گونه‌اى كه بر همه چيز احاطهء وجودى دارد ، و از حيث صفات واسع است يعنى قدرت و علم و رحمتش همه چيز را فراگرفته ، و او دانا به همه چيز است .\r\nالَّذينَ يُنْفِقُونَ أَمْوالَهُمْ في سَبيلِ اللّهِ ثُمَّ لا يُتْبِعُونَ ما أَنْفَقُوا مَنًّا وَ لا أَذًى لَهُمْ أَجْرُهُمْ عِنْدَ رَبِّهِمْ وَ لا خَوْفٌ عَلَيْهِمْ وَ لا هُمْ يَحْزَنُونَ ( 262 )\r\nقَوْلٌ مَعْرُوفٌ وَ مَغْفِرَةٌ خَيْرٌ مِنْ صَدَقَةٍ يَتْبَعُها أَذًى وَ اللّهُ غَنِيٌّ حَليمٌ ( 263 )\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nلغت و اعراب :\r\nسبيل اللَّه هر عمل خير و مطلوب خداوند . منّ : منّت گذاشتن . أذى : اذيت و آزار نمودن ، زخم‌زبان زدن .\r\nتفسير :\r\n« الَّذِينَ يُنفِقُونَ أَمْوَ لَهُمْ فِى سَبِيلِ اللَّهِ »\r\nكسانىكه اموالشان را در راه خدا انفاق مىكنند . يعنى در هر امرى كه در شرع مطلوب است اعم از واجب و مستحب . و اطلاق سبيل بر عمل خير به لحاظ آن است كه عامل بدان وسيله به‌سوى خدا مىرود .\r\n« ثُمَّ لَايُتْبِعُونَ مَآ أَنفَقُوا مَنًّا وَ لَآأَذًى »\r\nيعنى : سپس درپى انفاق بر مُنْفَق‌ٌعليه منّتى نمىنهند و او را آزارى نمىرسانند ، مثلًا با او بدخلقى نمىكنند ، و به او زخم زبان نمىزنند و نمىگويند : چرا مرتب مىآيى ؟ چرا اذيّت مىكنى ؟\r\nچرا خجالت نمىكشى ؟ و امثال اينها .\r\n« لَهُمْ أَجْرُهُمْ عِندَ رَبّهِمْ وَلَا خَوْفٌ عَلَيْهِمْ وَلَا هُمْ يَحْزَنُونَ »\r\nيعنى : آنها را پاداشى درخور عمل و متناسب با حال و مقامشان در نزد پروردگارشان ثابت است ، و آنان را در عالم آخرت هيچ ترسى نخواهد بود و نه آنها در آن‌جا اندوهى خواهند داشت .\r\nترسى نسبت به آينده ندارند ، زيرا مىدانند عذابى در پيش نيست . و اندوهى نسبت به گناهان گذشتهء دنيا ندارند ، چون مىدانند كه مورد غفران قرار مىگيرند .\r\n« قَوْلٌ مَعْرُوفٌ وَ مَغْفِرَةٌ خَيْرٌ مِن صَدَقَةٍ يَتْبَعُهَآ أَذىً وَ اللَّهُ غَنِىٌّ حَلِيمٌ »\r\nيعنى : در مقام برخورد با سائل و صاحب هر حاجتى ، خواه حاجتش را برآورد يا نه ، گفتارى خوش و نيكو در شرع و پسنديده در نزد عقل ، بهتر است از انفاق و رفع نيازى كه به دنبال آن اذيت و دل آزردن باشد ، و خداوند بىنياز است ، بنابراين هر صدقه‌اى را نمىپذيرد و هر عملى را دوست ندارد . و بردبار است كه چنين صدقه‌اى را كيفر نمىدهد .\r\nيا أَيُّهَا الَّذينَ آمَنُوا لا تُبْطِلُوا صَدَقاتِكُمْ بِالْمَنِ وَ اْلأَذى كَالَّذي يُنْفِقُ مالَهُ رِئاءَ النّاسِ وَ لا يُؤْمِنُ بِاللّهِ وَ الْيَوْمِ اْلآخِرِ فَمَثَلُهُ كَمَثَلِ صَفْوانٍ عَلَيْهِ تُرابٌ فَأَصابَهُ وابِلٌ فَتَرَكَهُ صَلْدًا لا يَقْدِرُونَ عَلى شَيْءٍ مِمّا كَسَبُوا وَ اللّهُ لا يَهْدِي الْقَوْمَ الْكافِرينَ ( 264 )\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nلغت و اعراب :\r\nصفوان : سنگ صاف و هموار . وابل : باران شديدِ دانه درشت . صَلْد : صاف و پاك از گرد و غبار . كالّذى به تقدير « كبطلان صدقات الذى ينفق و الذى لايؤمن » . رئاء الناس مفعول له است . فمثله مرجع ضمير مثله « مرائى » يا « كل من المرائى و الكافر » است .\r\nتفسير :\r\n« يأَيُّهَا الَّذِينَ ءَامَنُوا لَاتُبْطِلُوا صَدَقتِكُم بِالْمَنّ وَالْأَذَى »\r\nيعنى : اى كسانىكه ايمان آورده‌ايد صدقه‌هاى خود را به سبب منّت نهادن و اذيت و آزار بعدى باطل نكنيد . يعنى از نظر پاداش و ثواب دنيوى و اخروى هدر و بىاثر نسازيد .\r\n« كَالَّذِى يُنفِقُ مَالَهُ رِئَآءَ النَّاسِ وَلَا يُؤْمِنُ بِاللَّهِ وَالْيَوْمِ الْأَخِرِ »\r\nمراد از « الذى ينفق » منافق است ، و غرض از كلام ، تشبيه صدقه‌اى است كه دنبالش منّت و آزار باشد به صدقهء منافقى كه كفرش را پنهان كرده و براى ريا كارى با مردم انفاق مىكند . و معناى آيه اين است : همانند باطل كردن كسى - يعنى منافقى - كه مال خود را براى رياكارى با مردم انفاق مىكند و به خدا و روز واپسين ايمان ندارد .\r\nو احتمال ضعيف مىرود كه مراد از « الذى ينفق » اعمّ از منافق و كافر باشد ، زيرا صدقهء كافر رياكار نيز باطل است . و به هر حال ، صدقه و انفاقات ، هر دو از دو جهت يعنى ريا و كفر باطل است و بطلان هم از اصل وقوع است نه عارض بعد از وقوع . پس مراد از آيه ، تشبيه صدقهء صحيحى است كه به‌واسطهء يكى از دو عمل مَنّ و اذى باطل شده به صدقه‌اى كه از ابتدا به واسطه يكى از دو عملِ ريا و كفر به نحو باطل ، تحقق يافته است .\r\n« فَمَثَلُهُ كَمَثَلِ صَفْوَانٍ عَلَيْهِ تُرَابٌ فَأَصَابَهُ وَابِلٌ فَتَرَكَهُ صَلْدًا »\r\nيعنى : پس مَثَل او - يعنى آن منافق مرائى - مَثَل سنگ صاف و هموارى است كه بر روى آن خاكى نرم و لطيف ريخته شده كه قابل استفاده براى كشت است ، پس به‌ناگاه بارانى شديد و دانه درشت بر آن فرو ريزد و همهء خاك‌ها را بشويد و محل را صاف و پاك رها سازد . در اين جملات خود « الذى ينفق » اعمّ از مصاديق سه‌گانهء آن تشبيه به سنگ صاف شده ، و صدقات و انفاقات او به خاك روى سنگ كه بالذات قابل استفاده است ، و ريا و نفاق و كفر به رگبار شديد پرخطر كه همهء\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nاجرام قابل استفاده را نابود مىكند . و طبق اين بيان ، هر چند امور مستقلى جدا جدا به امور مستقلى تشبيه شده ، لكن چون مرجع ضمير « فمثله » منافق است ، تشبيه از قبيل تشبيه كل به كل و مجموع به مجموع است .\r\n« لَا يَقْدِرُونَ عَلَى شَىْءٍ مِمَّا كَسَبُوا »\r\nاين جمله مستأنفه است ، يعنى : آرى آنها در روز جزا بر چيزى از دستاوردشان قادر نخواهند بود . چرا كه عمل‌هاى تباهِ بالذات نظير انفاق منافق و كافر ، و تباه بالعرض نظير عمل متعاقَب به منّت و آزار ، نه اقتضاى پاداش و نعم متقابل دارد و نه صلاحيت تجسّم به نعم اخروى .\r\n« وَاللَّهُ لَايَهْدِى الْقَوْمَ الْكفِرِينَ »\r\nيعنى : خداوند گروه كافران را پس از اتمام حجت و اعراض آنها ، هرگز به راه‌هاى خير در مراحل كمالات معنوى و انسانى هدايت نخواهد كرد .\r\nوَ مَثَلُ الَّذينَ يُنْفِقُونَ أَمْوالَهُمُ ابْتِغاءَ مَرْضاتِ اللّهِ وَ تَثْبيتًا مِنْ أَنْفُسِهِمْ كَمَثَلِ جَنَّةٍ بِرَبْوَةٍ أَصابَها وابِلٌ فَآتَتْ أُكُلَها ضِعْفَيْنِ فَإِنْ لَمْ يُصِبْها وابِلٌ فَطَلٌّ وَ اللّهُ بِما تَعْمَلُونَ بَصيرٌ ( 265 )\r\nلغت و اعراب :\r\nتثبيتاً من أنفسهم يعنى « من أنفسهم لأنفسهم » . ربوة - به حركات سه‌گانهء راء - : تلّ ، تپه ، و نيز زمين نيكو و روياننده و بازده . وابل : باران شديد دانه‌درشت . اكُل : خوردنى . ضِعف : دو برابر يا چند برابر ، و چون تثنيه استعمال شود مفرد آن به معناى مِثل باشد و ضِعفَين يعنى دو برابر مانند زوجين . طلّ : نرمه باران ضعيف .\r\nتفسير :\r\n« وَمَثَلُ الَّذِينَ يُنفِقُونَ أَمْوَ لَهُمُ ابْتِغَآءَ مَرْضَاتِ اللَّهِ وَتَثْبِيتًا مِنْ أَنفُسِهِمْ »\r\nيعنى : و مَثَل كسانى كه اموال خود را براى طلب خوشنودى خدا و براى تثبيت نفس خود انفاق مىكنند ، يعنى به خاطر آن كه نفس خود را در بُعد اعتقادى و اخلاقى و عملى ثبات و استحكام بخشند و انسانى كامل سازند ؛\r\n\r\n","description":"","footnote":"","page_name":" 294 ","page_number":294},
  {"content":"\r\n\r\n« كَمَثَلِ جَنَّةٍ بِرَبْوَةٍ أَصَابَهَا وَابِلٌ فَاتَتْ أُكُلَهَا ضِعْفَيْنِ فَإِن لَمْ يُصِبْهَا وَابِلٌ فَطَلٌّ »\r\nيعنى : مَثَل انفاقات آنها مَثَل باغى است در زمينى مرتفع كه آفتاب بر آن خوب بتابد و نسيم نيكو بوزد ، يا مَثَل باغى است در زمينى نيكو و مستعد و خوش طبيعت و روياننده كه باران شديد بر آن فرو ريزد و در نتيجه ميوهء خود را دو برابر دهد ، و اگر باران شديد نرسد نرمه بارانى بر آن ببارد .\r\nوجه تشبيه اين است كه همان گونه كه لازم وجود چنين باغى ثمربخش بودن و ميوهء فراوان و مضاعف دادن است ، انفاقات قربى يعنى با قصد تقرّب به خدا نيز لازم وجودش بازدهى در دنيا و آخرت و نتايج را چند برابر دادن است .\r\n« وَاللَّهُ بِمَا تَعْمَلُونَ بَصِيرٌ »\r\nيعنى : و خدا به آنچه انجام مىدهيد بينا است . با توجه به اين‌كه انفاق ، ثواب و تأثيرات فوق‌العاده دارد مشروط به ابتغاء و طلب رضاى خدا و اخلاص در انجام آن است و خداوند هم ناظر و بصير است ، پس بكوشيد كه اخلاص پيش آريد .\r\nأَ يَوَدُّ أَحَدُكُمْ أَنْ تَكُونَ لَهُ جَنَّةٌ مِنْ نَخيلٍ وَ أَعْنابٍ تَجْري مِنْ تَحْتِهَا اْلأَنْهارُ لَهُ فيها مِنْ كُلِ الثَّمَراتِ وَ أَصابَهُ الْكِبَرُ وَ لَهُ ذُرّيَّةٌ ضُعَفاءُ فَأَصابَها إِعْصارٌ فيهِ نارٌ فَاحْتَرَقَتْ كَذلِكَ يُبَيِّنُ اللّهُ لَكُمُ اْلآياتِ لَعَلَّكُمْ تَتَفَكَّرُونَ ( 266 )\r\nلغت و اعراب :\r\nوَدَّ - از باب مَنَع - : دوست داشت ؛ و استفهام آن انكارى است . نخيل اسم جمع است يعنى درختان خرما . اعناب : جمع عنب ، انگور ، درخت انگور . اعصار : گردباد .\r\nتفسير :\r\n« أَيَوَدُّ أَحَدُكُمْ أَن تَكُونَ لَهُ جَنَّةٌ مِن نَخِيلٍ وَأَعْنَابٍ تَجْرِى مِن تَحْتِهَا الْأَنْهرُ لَهُ فِيهَا مِن كُلّ الثَّمَرَ تِ »\r\nاستفهام اوّل جمله ، انكارى است ، يعنى : آيا يكى از شما دوست دارد - يعنى حتماً دوست ندارد - كه او را باغى باشد از درختان خرما و درختان انگور كه همواره از زير آنها - از زير درختان\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nآن - نهرها و رودها جارى گردد و پيوسته ريشه‌هاى آنها در آب باشد ، و او را علاوه بر اين دو قسم از درخت كه عمدهء قسمت باغ را تشكيل داده‌اند در آن باغ از همهء انواع ميوه‌جات حاصل باشد يعنى باغ شامل اقسام درختان باردار باشد ؛\r\n« وَأَصَابَهُ الْكِبَرُ وَلَهُ ذُرّيَّةٌ ضُعَفَآءُ فَأَصَابَهَآ إِعْصَارٌ فِيهِ نَارٌ فَاحْتَرَقَتْ »\r\nيعنى : و در حالىكه پيرى او را دريافته است و او را اولادى متعدّد است و از نظر سنّ يا مال و ثروت يا عقل يا جسم همه ناتوان‌اند ، پس به ناگاه گردبادى كه در ميان آن آتش سوزان است بدان باغ برسد و همهء درختان آن بسوزد ؟\r\nهدف از اين مَثَل آن است كه همان گونه كه اين شخص از اين حادثه در زندگى به كلّى مضطرّ و ناچار مىماند و قدرت جبران گذشته و تأمين تلف شده‌ها را ندارد و اولادش توان يارى او و حفظ خودشان را پيدا نمىكنند ، كسانىكه به دنبال انفاقاتشان منّت و آزار مىآورند و يااعمال خيرشان را از روى ريا و يا در حال كفر و نفاق انجام مىدهند در آخرت همه را باطل و سوخته و نابود ديده ، هيچ راه چاره نخواهند داشت .\r\n« كَذَ لِكَ يُبَيّنُ اللَّهُ لَكُمُ الْأَيتِ لَعَلَّكُمْ تَتَفَكَّرُونَ »\r\nيعنى : اين‌چنين - مانند اين مَثَل و مثل‌هاى گذشته چون قضيهء عزير و ابراهيم و غير آنها - خداوند آيات كتاب آسمانى را يا نشانه‌هاى تنبّه و تفكر انسان و پند و اندرز از گذشته‌هاى تاريخ را براى شما روشن مىكند ، باشد كه تفكر كنيد و بيدار شويد و حركت كنيد .\r\nلغت و اعراب :\r\nطيّب : حلال از نظر شرع و پاكيزه از نظر طبع . خبيث : مقابل طيّب ، حرام و پليد . تيمّم الأمر و يمَّمه : قصد كرد آن را .\r\nيا أَيُّهَا الَّذينَ آمَنُوا أَنْفِقُوا مِنْ طَيِّباتِ ما كَسَبْتُمْ وَ مِمّا أَخْرَجْنا لَكُمْ مِنَ اْلأَرْضِ وَ لا تَيَمَّمُوا الْخَبيثَ مِنْهُ تُنْفِقُونَ وَ لَسْتُمْ بِآخِذيهِ إِلّا أَنْ تُغْمِضُوا فيهِ وَ اعْلَمُوا أَنَّ اللّهَ غَنِيٌّ حَميدٌ ( 267 )\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nتفسير :\r\n« يأَيُّهَا الَّذِينَ ءَامَنُوا أَنفِقُوا مِن طَيّبتِ مَا كَسَبْتُمْ »\r\nخطاب به مؤمنان است كه از دو چيز و دو عنوان كلى انفاق نمايند : عايدات كسب و عايدات كشف . و امر « أنفقوا » براى مطلقِ طلب است اعم از وجوب و استحباب ، به لحاظ آن‌كه متعلّق آن اعم است از انفاق واجب و مستحب . و معناى آيه اين است : اى كسانى كه ايمان آورده‌ايد از طيّبات كسبتان انفاق نماييد . يعنى از حلال‌هاى آن نه از حرام ، يا از نيكوها و طبع‌پسند و مورد رغبت‌ها نه از پست و پليد . و مراد از كسب ، تحصيل مال از هر راهى است كه اسم تكسّب بر آن صادق آيد از تجارت و اجاره و دامدارى و صنايع و خدمات و غير اينها . و انفاق از آن شامل انفاقات واجب است نظير زكات طلا و نقرهء مسكوك و چهارپايان و خمس فوايد كسب و انفاق بر عمودين يعنى سلسلهء بالاى نسب ( پدر و مادر و اجداد ) و سلسلهء پايين آن ( فرزندان و نوادگان ) با شرايط معيّن ، و انفاقات مستحب كه بسيار زياد و غير محصور است .\r\n« وَ مِمَّآ أَخْرَجْنَا لَكُم مِّنَ الْأَرْضِ »\r\nيعنى : و نيز اى مؤمنان ، از طيبات آنچه ما از زمين براى شما بيرون آورديم انفاق نماييد ، مانند عايدات درختان و گياهان و حبوب و انواع آب‌هاى به دست آمده از زمين و اصناف مختلفِ معادن و كان‌ها . و مقدار لازم يا مستحب از انفاق در اين اقسام در جاى خود معيّن شده نظير زكات واجب در غلّات چهارگانه ، و مستحب در ساير اقسام حبوبات ، و خمس از مازاد از هزينهء زندگى و غير اينها از موارد وجوب و استحباب انفاق .\r\n« وَلَا تَيَمَّمُوا الْخَبِيثَ مِنْهُ تُنفِقُونَ وَلَسْتُم بَاخِذِيهِ إِلَّآ أَن تُغْمِضُوا فِيهِ »\r\nيعنى : به سراغ حرام شرعى و پست و بىارزش اين اموال نرويد كه از آن انفاق كنيد ، به گونه‌اى كه اگر ديگران طلب شما را از آن بپردازند حاضر نيستيد بگيريد مگر آن كه دربارهء آن اغماض كنيد ، يعنى از دريافت كامل حق خود چشم بپوشيد .\r\n« وَاعْلَمُوا أَنَّ اللَّهَ غَنِىٌّ حَمِيدٌ »\r\nيعنى : بدانيد كه خداوند غنى است يعنى بىنياز است ، پس آنچه از طيّبات مىخواهد روى نياز نيست بلكه براى امتحان و تربيت و تكامل شماست . و خداوند حميد يعنى حامد و محمود است . اما حامد است يعنى ستايشگر است ، ذات و صفات و افعال خود را بسزا توصيف مىكند و هر موجود\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nنيكو و حسن و هر عمل نيك را در حد حسن و كمالش تعريف مىكند . و اما محمود است يعنى ستوده ذات و ستوده صفات و ستوده افعال است ، و مورد ستايش تشريعى فرشتگان و انبيا و صالحان از بندگان و مورد ستايش تكوينى همهء ذرات عالم وجود است .\r\nالشَّيْطانُ يَعِدُكُمُ الْفَقْرَ وَ يَأْمُرُكُمْ بِالْفَحْشاءِ وَ اللّهُ يَعِدُكُمْ مَغْفِرَةً مِنْهُ وَ فَضْلًا وَ اللّهُ واسِعٌ عَليمٌ ( 268 )\r\nيُؤْتِي الْحِكْمَةَ مَنْ يَشاءُ وَ مَنْ يُؤْتَ الْحِكْمَةَ فَقَدْ أُوتِيَ خَيْرًا كَثيرًا وَ ما يَذَّكَّرُ إِلّا أُولُوا اْلأَلْبابِ ( 269 )\r\nلغت و اعراب :\r\n\r\nهراس افكنى شيطان\r\nشيطان از شَطَن به معناى بُعد است و نيز هر متمرّد از طاعت ، متكبر و روح خبيث و شرّير از نوع اجنّه . فحشاء : بخل ، و گناه بسيار زشت و بزرگ . حكمت : علم ، حلم و بردبارى ، احكام شريعت آسمانى ، علوم قرآن ، احكام مستقل عقلى و يافتن حق از روى علم و خرد . ألباب : جمع « لبّ » به معناى مغز ، و عقل و خرد .\r\nتفسير :\r\n« الشَّيْطنُ يَعِدُكُمُ الْفَقْرَ وَيَأْمُرُكُم بِالْفَحْشَآءِ »\r\nيعنى : شيطان شما را دربارهء انفاق ، وعدهء فقر مىدهد و به بخل و گناهان بزرگ وامىدارد . مراد از شيطان در اصطلاح قرآن و سنت ، موجودى است مخلوق از شرارهء آتش و روحى است ذاتاً خبيث و شرّير و متمرّد از فرامين الهى و دور از رحمت حق . و مراد از وعدهء او القائات كذب او بر دل انسان‌هاست ، زيرا به مقتضاى حكمت بالغهء خدا در ادارهء جامعهء بشرى و قرار دادن آنان در طريق وصول به كمالات ، و در معرض امتحان دنيوى ، و به لحاظ صلاح كل در تدبير امور انواع ذوىالعقول و رعايت نظام در آفرينش آنها ، او رخصت يافته كه بر جنس بشر مسلط گردد ولى به اين اندازه كه بر دل‌هاى آنان وسوسه كند ، آنان را به‌سوى هواى خود دعوت نمايد ، به شرك و كفر و نفاق و گناهان كوچك و بزرگ وادارد ، همهء شرور و پليدىها را در نظرش جلوه دهد و مزيّن نمايد و هر سفسطه‌اى را به صورت استدلال به وى القا كند ؛ لكن همهء سلطه و قدرتش بيش از القاى سخن و وسوسه و امر انشائى و ارشادى نيست و هيچ اجبار و سلطه‌اى بر فكر و اراده و عزم او\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nندارد . يعنى انسان مىتواند القائات او را درك كند و جواب گويد و اعتنا نكند ، چنان‌كه مىتواند به اراده و اختيار خود ، وساوس او را گوش دهد و بپذيرد و به يارى هواى نفس به كار بندد ، حتى به تدريج در اطاعت كامل او در آيد و او را رخصت ورود به محوطهء دل دهد و بر خويشتن مسلط نمايد و ولىّ امر و سرپرست و دوست خود گرداند و در نتيجه ، انسان به اراده و اختيار خود مبدّل به يك شيطان مجسّم شود . نعوذ باللَّه من ذلك .\r\n« وَاللَّهُ يَعِدُكُم مَغْفِرَةً مِنْهُ وَفَضْلًا »\r\nيعنى : خداوند شما را وعدهء آمرزشى از جانب خود و وعدهء تفضّل و احسانى مىدهد . يعنى آمرزش همهء گناهان در دنيا حتى گناه شرك و كفر و نفاق و گناهان كبيرهء ديگر و اين در صورتى است كه اسباب آن از توبه و ساير مكفّرات گناهان ، از طرف مجرم تحقّق يابد . و تفضّل در دنيا ابتدايى يا به عنوان پاداش عمل‌هاى خير است و در آخرت به عنوان پاداش اخروى اعمال است مشروط به آن كه با ايمان از دنيا رفته باشد .\r\n« وَاللَّهُ وَ سِعٌ عَلِيمٌ »\r\nيعنى : و خداوند وسعت وجودى بر همهء ذرات عالم هستى ، و وسعت توانى بر هر چيزى كه اراده كند ، و وسعت رحمتى بر شراشر آنچه آفريده دارد . و او داناست ، علمش نافذ و محيط و گسترده و ازلى و ابدى و ذاتى و حضورى است .\r\n« يُؤْتِى الْحِكْمَةَ مَن يَشَآءُ »\r\nيعنى : خداوند حكمت را به هر كه بخواهد مىدهد . و چون اصل حكمت ، از اتقان و استحكام حكايت دارد ، پس مراد از آن در اين‌جا علم دين و احكام شريعت يا علوم و معارف مستقلّهء عقلى است كه كذب و خطا در آن راه ندارد و خدشه بردار نيست . اين حكمت به برخى از مردم به نحو علم لدنّى و بذل ابتدايى بدون تحصيل داده مىشود مانند پيامبران و معصومان و نوادرى از صالحان عباد ، و به برخى به توفيق تحصيل و كسب آن .\r\n« وَمَن يُؤْتَ الْحِكْمَةَ فَقَدْ أُوتِىَ خَيْرًا كَثِيرًا »\r\nيعنى : و هر كه به او حكمت داده شود حقّاً كه خير فراوانى به او داده شده است ، زيرا علم ذاتاً خير است به ويژه آن كه در دنيا وسيلهء عيش هنىء و زندگى گواراى بشر باشد و در آخرت سبب استحقاق نعم بىپايان اخروى .\r\n\r\n","description":"","footnote":"","page_name":" 299 ","page_number":299},
  {"content":"\r\n\r\n\r\nآداب و پاداش انفاق\r\n« وَمَا يَذَّكَّرُ إِلَّآ أُولُوا الْأَلْببِ »\r\nيعنى و هرگز جز صاحبان خرد ناب ، متذكّر اين امر نمىشوند ؛ چه آن كه آنها مىتوانند ميان علم و حكمت و ساير چيزها مثل مال و ثروت مقايسه كنند و آثار و نتايج هر دو را با هم بسنجند و بهترين را انتخاب كنند .\r\nوَ ما أَنْفَقْتُمْ مِنْ نَفَقَةٍ أَوْ نَذَرْتُمْ مِنْ نَذْرٍ فَإِنَّ اللّهَ يَعْلَمُهُ وَ ما لِلظّالِمينَ مِنْ أَنْصارٍ ( 270 )\r\nإِنْ تُبْدُوا الصَّدَقاتِ فَنِعِمّا هِيَ وَ إِنْ تُخْفُوها وَ تُؤْتُوهَا الْفُقَراءَ فَهُوَ خَيْرٌ لَكُمْ وَ يُكَفِّرُ عَنْكُمْ مِنْ سَيِّئاتِكُمْ وَ اللّهُ بِما تَعْمَلُونَ خَبيرٌ ( 271 )\r\nلغت و اعراب :\r\nنَذَرَ على نفسه - از باب نَصَر و ضَرَب - : واجب كرد برخود . نعمّا مخفّف « نعم ما » است يعنى « نعم الشىءُ ابداؤها » . كَفَرَ الشى ءَ - از باب نَصَر - و كفّره : پوشانيد آن را .\r\nتفسير :\r\n« وَمَآ أَنفَقْتُم مِن نَفَقَةٍ أَوْ نَذَرْتُم مِن نَذْرٍ فَإِنَّ اللَّهَ يَعْلَمُهُ »\r\nيعنى : هر نوع نفقه و هزينهء زندگى كه به ديگران انفاق كرديد و نيز هر عملى را از انفاق و غير آن برعهدهء خويش آورديد ، خواه واجب يا مستحب و خواه اندك يا بسيار و خواه آشكارا يا پنهان و خواه در رضاى حق يا در راه باطل و گناه ، خداوند آن‌را مىداند ، يعنى از چگونگى نيت و خصوصيت آن عمل آگاه است .\r\n« وَمَا لِلظلِمِينَ مِنْ أَنصَارٍ »\r\nيعنى : و هرگز براى ستمكاران ياورانى نيست . اگر كسى انفاق نكند و از اين راه بر فقيران ستم نمايد يا در راه غير مشروع بدهد ، يا به ساير تعهدهاى خود عمل نكند و در نتيجه بر خود ستم نمايد ، او را ياورانى كه در مقابل خدا بايستند و او را از غضب و عذاب خدا رها سازند نخواهد بود .\r\n« إِن تُبْدُوا الصَّدَقتِ فَنِعِمَّا هِىَ »\r\nيعنى : اگر صدقه‌ها را آشكار دهيد چه نيكوست ! خواه صدقات واجب مانند زكات ، خمس ،\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nكفّارات ، انفاق واجب‌النفقه و در راه حج و جهاد و غيره ، و خواه مستحب ، زيرا آشكار كردن اين‌ها علاوه بر انجام وظيفه ، سبب تشويق ديگران و نوعى امر به معروف و اظهار و ترويج شعائر دينى است .\r\n« وَإِن تُخْفُوهَا وَتُؤْتُوهَا الْفُقَرَآءَ فَهُوَ خَيْرٌ لَكُمْ »\r\nيعنى : و اگر صدقات را مخفى دهيد و به فقرا برسانيد اين عمل براى شما بهتر است ، زيرا بر حسب طبع انسانى از ريا دور تر و به اخلاص نزديكتر است . و حاصل اين جمله و جملهء سابق اين است كه آثار و مصالح اجتماعىِ آشكارا دادن صدقه بيشتر است ولى پنهان نمودن براى صدقه‌دهنده سالم‌تر است .\r\n« وَيُكَفّرُ عَنكُم مِن سَيّئَاتِكُمْ وَاللَّهُ بِمَا تَعْمَلُونَ خَبِيرٌ »\r\nيعنى : خداوند به خاطر بذل صدقات آشكار يا پنهان شما ، برخى از گناهان و بدىهاى شما را مىپوشاند و مىبخشايد و در دنيا يا آخرت به مردم نشان نمىدهد ؛ و اين كنايه از عفو است . و خداوند از آنچه انجام مىدهيد از آشكار و پنهان آگاه است .\r\nلَيْسَ عَلَيْكَ هُداهُمْ وَ لكِنَّ اللّهَ يَهْدي مَنْ يَشاءُ وَ ما تُنْفِقُوا مِنْ خَيْرٍ فِلأَنْفُسِكُمْ وَ ما تُنْفِقُونَ إِلَّا ابْتِغاءَ وَجْهِ اللّهِ وَ ما تُنْفِقُوا مِنْ خَيْرٍ يُوَفَّ إِلَيْكُمْ وَ أَنْتُمْ لا تُظْلَمُونَ ( 272 )\r\nتفسير :\r\n« لَيْسَ عَلَيْكَ هُدَاهُمْ وَلكِنَّ اللَّهَ يَهْدِى مَن يَشَاءُ »\r\nيعنى : اى پيامبر و اى كسىكه توان تبليغ احكام الهى دارى ، هدايت واقعى و ايمان درونى مردم ، خواه در اصل آن و خواه در مراتب كمال آن ، بر عهدهء تو نيست و از استعداد تو بيرون است . بنابراين وظيفهء تو دعوت است و ابلاغ و اقامهء حجت و برهان و اظهار معجزه‌اى كه بدان مأمورى ؛ و خداوند است كه هر كه را بخواهد و شايسته ببيند هدايت مىكند .\r\n« وَمَا تُنفِقُوا مِنْ خَيْرٍ فَلِأَنفُسِكُمْ وَمَا تُنفِقُونَ إِلَّا ابْتِغَآءَ وَجْهِ اللَّهِ »\r\n« واو » در « و ما تنفقون » حاليه است و جمله حال است از فاعل « ما تنفقوا » و معناى آيه اين است : هر چه را كه از مال - يعنى هر مالى را كه - انفاق نماييد در حالىكه جز براى طلب رضاى خدا\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nانفاق نمىكنيد ، از آنِ شماست . يعنى قصد تقرب به حق ، شرط پاداش دنيوى و اخروى است .\r\n« وَمَا تُنفِقُوا مِنْ خَيْرٍ يُوَفَّ إِلَيْكُمْ وَأَنتُمْ لَاتُظْلَمُونَ »\r\nمفاد جملهء سابق ، ثبوت و تحقق اصل پاداش براى منفق و شرطيت قصد قربت در آن است و اين جمله در بيان آن است كه پاداش ، به نحو تمام و كمال خواهد رسيد كه حد متعارف آن ، ده برابر اقتضاى ذاتى شىء است و چيزى از آن كسر نمىشود . يعنى : آنچه از مال انفاق كنيد به شما توفيه مىشود يعنى پاداش كامل در آخرت در مقابل آن مال داده مىشود ، و هرگز مورد ستم و كاستى اجر قرار نمىگيريد .\r\nلِلْفُقَراءِ الَّذينَ أُحْصِرُوا في سَبيلِ اللّهِ لا يَسْتَطيعُونَ ضَرْبًا فِي اْلأَرْضِ يَحْسَبُهُمُ الْجاهِلُ أَغْنِياءَ مِنَ التَّعَفُّفِ تَعْرِفُهُمْ بِسيماهُمْ لا يَسْئَلُونَ النّاسَ إِلْحافًا وَ ما تُنْفِقُوا مِنْ خَيْرٍ فَإِنَّ اللّهَ بِهِ عَليمٌ ( 273 )\r\nالَّذينَ يُنْفِقُونَ أَمْوالَهُمْ بِاللَّيْلِ وَ النَّهارِ سِرًّا وَ عَلانِيَةً فَلَهُمْ أَجْرُهُمْ عِنْدَ رَبِّهِمْ وَ لا خَوْفٌ عَلَيْهِمْ وَ لا هُمْ يَحْزَنُونَ ( 274 )\r\nلغت و اعراب :\r\nللفقراء متعلّق به فعل مقدّر است يعنى « اجعلوا صدقاتكم للفقراء » . احصار : در تنگنا و محاصره قرار دادن و قرار گرفتن . ضَرب فى الأرض : راه رفتن روى زمين و سفر كردن . تعفّف : عفّت ورزيدن و آبرودارى كردن . سيما : علامت و نشانه . ألحَفَ السائلُ : اصرار و الحاح نمود . الذين ينفقون مبتدا و فلهم أجرهم خبر آن است .\r\nتفسير :\r\n« لِلْفُقَرَآءِ الَّذِينَ أُحْصِرُوا فِى سَبِيلِ اللَّهِ لَايَسْتَطِيعُونَ ضَرْبًا فِى الْأَرْضِ »\r\nيعنى : صدقاتتان را ( در غير آن‌جا كه از جانب شرع مصرف خاصى براى آن معيّن شده مانند عاملين زكات ، جهاد در راه خدا و بعضى از مصاديق رقاب و سبيل‌اللَّه ) به فقرا و مستمندانى دهيد كه در راه خدا به محاصره افتاده‌اند ؛ يعنى به خاطر اشتغال به جهاد يا تحصيل علوم لازم و نحو آنها در تنگناى\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nزندگى و محاصرهء نيازها قرار گرفته‌اند و قدرت حركت در روى زمين براى تحصيل هزينهء زندگى ندارند .\r\n« يَحْسَبُهُمُ الْجَاهِلُ أَغْنِيَآءَ مِنَ التَّعَفُّفِ »\r\nيعنى : آنها بدين‌گونه‌اند كه شخص ناآگاه از وضع حالى و مالى آنها ، آنان را از شدت آبرودارى و محافظت ، بىنياز و ثروتمند مىپندارد .\r\n« تَعْرِفُهُم بِسِيمهُمْ »\r\nيعنى : تو آنها را به سبب علائم فقرى كه قابل اخفا نيست مانند لباس و رنگ رخ ، مىشناسى .\r\nخطاب مفرد در « تعرفهم » كه دلالت بر قلّت دارد دربارهء شناختن آنان براى اين است كه آنها را اندكى از مردم و انگشت‌نماى از آنها كه دقيق و هشيارند مىشناسند و اگر اغلب ، آنها را بشناسند عظمت و آبرويى براى آنها باقى نمىماند .\r\n« لَا يَسَلُونَ النَّاسَ إِلْحَافًا »\r\nيعنى : آنها در موردى كه نياز به درخواست چيزى از ديگران دارند هيچ‌گاه به الحاح و اصرار نمىخواهند .\r\n« وَمَا تُنفِقُوا مِنْ خَيْرٍ فَإِنَّ اللَّهَ بِهِ عَلِيمٌ »\r\nيعنى : و هر مالى را در هر راهى و به هر قصدى مصرف نماييد همانا خدا بدان داناست .\r\n« الَّذِينَ يُنفِقُونَ أَمْوَ لَهُم بِالَّيْلِ وَالنَّهَارِ سِرًّا وَعَلَانِيَةً فَلَهُمْ أَجْرُهُم‌ْعِندَ رَبّهِمْ »\r\nيعنى : كسانى كه اموال خود را در شب و روز ، پنهان و آشكار انفاق مىكنند ، آنان را پاداشى مناسب حالشان و در خور كارشان در نزد پروردگارشان ثابت است .\r\n« وَلَا خَوْفٌ عَلَيْهِمْ وَلَا هُمْ يَحْزَنُونَ »\r\nيعنى : و ترسى بر آنها در عالم آخرت نسبت به گذشته‌هاى دنيايشان ، و حزنى در آن‌جا نسبت به حيات ابديشان نخواهد بود ، زيرا خواهند ديد نسبت به گذشتهء دنيا گناهانشان بخشيده شده و نسبت به آينده از عذاب آخرت در امانند .\r\nمعلوم باد كه اغلب مفسران شيعه و سنّى ذكر كرده‌اند كه شأن نزول اين آيه عمل على بن ابىطالب عليه السلام بوده كه آن‌حضرت وقتى كه داراييش چهار درهم بود ، درهمى را شب و درهمى را روز و درهمى را پنهان و درهمى را آشكار انفاق نمود و اين آيه نازل گشت و عمل او با خصوصيتش در متن كلام آسمانى نوشته شد و پاداش‌هاى سه‌گانه به او عطا گرديد .\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nالَّذينَ يَأْكُلُونَ الرِّبا لا يَقُومُونَ إِلّا كَما يَقُومُ الَّذي يَتَخَبَّطُهُ الشَّيْطانُ مِنَ الْمَسِ ذلِكَ بِأَنَّهُمْ قالُوا إِنَّمَا الْبَيْعُ مِثْلُ الرِّبا وَ أَحَلَّ اللّهُ الْبَيْعَ وَ حَرَّمَ الرِّبا فَمَنْ جاءَهُ مَوْعِظَةٌ مِنْ رَبِّهِ فَانْتَهى فَلَهُ ما سَلَفَ وَ أَمْرُهُ إِلَى اللّهِ وَ مَنْ عادَ فَأُولئِكَ أَصْحابُ النّارِ هُمْ فيها خالِدُونَ ( 275 )\r\nيَمْحَقُ اللّهُ الرِّبا وَ يُرْبِي الصَّدَقاتِ وَ اللّهُ لا يُحِبُّ كُلَّ كَفّارٍ أَثيمٍ ( 276 )\r\n\r\nنقش تخريبى ربا\r\nلغت و اعراب :\r\nاكْل : خوردن شىء با دهان ، و نيز تصرف نمودن در شىء . ربا مصدر است به معناى زيادى ، و گاهى هم با واو نوشته مىشود « رِبوا » اشاره به اين‌كه معتلّ واوى است و الف آخرش براى تشبيه به واو جمع است . تَخَبَّطَه : محكم زد به او يا به او آسيب رساند و او را ديوانه‌وار كرد . مَحَقَ الشىءَ - از باب مَنَع - :\r\nآن را به تدريج از بين برد و بركتش را زايل كرد . كَفّار : مبالغهء در كفر يا كفران نعمت . اثيم : غرق در گناه .\r\nتفسير :\r\n« الَّذِينَ يَأْكُلُونَ الرّبَوا لَايَقُومُونَ إِلَّا كَمَا يَقُومُ الَّذِى يَتَخَبَّطُهُ الشَّيْطنُ مِنَ الْمَسّ »\r\nمراد از « ربا » در اصطلاح شرع و متشرعه ، زيادى بر رأس‌المال در معامله و نحو آن در مواردى خاص است نه هر ربح و سود و نه هر معامله . و موارد آن در فقه اسلامى دو مورد است : معامله و قرض .\r\nرباى معاملى عبارت است از مبادله كردن افراد يك جنس مثلى با يكديگر با زيادى در يك طرف ، به شرط آن كه مكيل و موزون باشد ، مانند گندم ، برنج ، نخود و غير اينها . پس مبادلهء مصاديق دو نوع با يكديگر مثل گندم با برنج هرچند با زيادى ، و مبادلهء افراد يك نوع مماثل بدون زيادى ، و مبادلهء افراد غير مكيل و موزون هرچند با زيادى مانند معدودات ، ربا نيست .\r\nو ربا در وام اين است كه مالى را وام دهد به شرط گرفتن اضافه ، خواه در مكيل و موزون و خواه در غير آنها ، و خواه اضافه از جنس وام باشد يا شىء ديگر . و مراد از ربا در آيه هر دو قسم است ، و فروع هر دو قسم ، در فقه اسلامى مبسوطاً ذكر شده است .\r\nمعناى آيه طبق گفتهء اكثر مفسران اين است : كسانى كه در دنيا ربا مىخورند ، در روز قيامت\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nپس از نفخ دومِ صور از قبرهاى خود برنمىخيزند مگر همانند برخاستن كسى كه شيطان او را با مسّ و برخورد مضرّ خود مثل ديوانه‌ها كرده و حركات و رفتار او را از حال اعتدال بيرون آورده باشد .\r\nلكن بهتر است بگوييم : مراد از قيام ، قيام شخص در دنيا به امور خود و حركت او در ادارهء زندگى خويش است ، و معناى آيه اين است : كسانى كه ربا مىخورند ، در تدبير امور و كيفيت روابط با جامعهء خود قيام و رفتارى ندارند مگر مانند كسى كه شيطان او را به وسيلهء برخورد مضرّ خود مخبّط نموده است . يعنى حركت و رفتارش را از حدّ اعتدال بيرون كرده و ديوانه‌وار نموده ، زيرا ربا خواران سبب فقر و احتياج و نياز اكثريت جامعه ، و تراكم ثروت در نزد خود مىگردند و هر يك عده‌اى را استثمار مىكند ، از ضروريات زندگى او مىكاهد و بر رفاه عيش و اشرافيت زندگى خود مىافزايد و اين نحو زندگى تخبّط و بىعدالتى است و همواره در فزونى تصاعدى است و آنها از اين مطلب آگاه و به آن خشنودند و اين تخبّط را به اراده و اختيار خود انجام مىدهند .\r\n« ذَ لِكَ بِأَنَّهُمْ قَالُوا إِنَّمَا الْبَيْعُ مِثْلُ الرّبَوا وَأَحَلَّ اللَّهُ الْبَيْعَ وَحَرَّمَ الرّبَوا »\r\n« ذلك » اشاره است به رفتار نامتعادل و غيرعادلانهء آنها در دنيا .\r\nيعنى : آن رفتار بدين سبب است كه گفتند : بيع و داد و ستد هم مانند ربا است و اين دو موضوع متساويند ، در حالىكه خدا داد و ستد را حلال و ربا را حرام نموده است . يعنى مىگويند : چرا خدا اين حكم را كرده ؟ و چه فرق است ميان آن كه متاعى كه ارزش آن نقداً 10 دينار است به 15 دينار نسيه براى مدت شش‌ماه مثلًا بفروشند و آن كه 10 دينار وام دهند و پس از شش‌ماه 15 دينار بگيرند ؟ و اين كلام حاكى از انكار حكم حرمت ربا ، و جهل آنها به مصالح و مفاسد فردى و اجتماعى مكلّفان و علل و اسباب احكام است ، و علت حقيقى كارشان همين جهل است .\r\nو ممكن است جملهء « و أحلّ اللَّه البيع و حرّم الربا » جزء كلام خدا باشد . يعنى آنها خيال كرده‌اند كه اين دو عنوان ، متساوى اند ، در صورتى كه معاملهء نسيه ، با وام ربوى ، دو موضوع مختلف و متباين است . وام ربوى داراى مفاسد فردى و اجتماعى و اقتصادى براى جامعه است ، و بيع غير ربوى نسيه و غير نسيه چنين نيست و از اين‌رو اين حلال و آن حرام شده است .\r\n« فَمَن جَآءَهُ مَوْعِظَةٌ مِن رَبّهِ فَانتَهَى فَلَهُ مَاسَلَفَ وَ أَمْرُهُ إِلَى اللَّهِ »\r\nيعنى : پس هركه او را پندى از پروردگارش رسيد و باز ايستاد ، آنچه گذشته از آنِ اوست و كارش با خداست . يعنى كسى كه حكم حرمت ربا از خدايش در قالب پند و موعظه آمد و او پذيرفت ، از نظر\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nحكم وضعى و جنبهء مالى ، آنچه به عنوان ربا پيش از نزول حكم تحريم گرفته از آنِ اوست و ضامن پرداخت آن نيست ، و كار راجع به كيفرش در آخرت براى ارتكاب قبيح عقلى و فاسد اجتماعى ، يا عفو از او به لحاظ عدم فعليت حكم تكليفى حرمت ، يا پاداش دادن به او براى پذيرش نهى بعدى با خداوند است .\r\nو ممكن است معنى اين جمله ، كلّى و اعم از مورد ربا باشد . يعنى دربارهء هر حكم تحريمى الهى حتى شرك و كفر و غيره كه مكلّف مرتكب خلاف شده ، اگر از جانب پروردگارش منعى حتى در قالب وعظ و اندرز بيايد ، چون مكلّف آن‌را بپذيرد و باز ايستد دو عنوان « فله ما سلف » و « أمرُه الى اللَّه » متوجه اوست . « فله ما سلف » يعنى آنچه مرتكب شده خواه در حقوق الهى يا حق الناس ، عذاب دنيوى واخروى ندارد . و اما « أمرُه الى اللَّه » دربارهء غير مؤاخذه از آثار آن است كه مواردش مختلف است ، در برخى از موارد آثار ديگر باقى است و مكلّف بايد بدانها ملتزم شود ، مانند حقوق الناس ، قتل عمدى و خطايى راجع به ديه و كفّارات ، و ترك واجباتى كه قضا و كفّاره دارد ، و تخلّف از نذر و قسم و عهد كه كفّاره دارد ، و اتلاف اموال غير و غصب آن و غيره . و در برخى ديگر آثار باقى نيست ، مانند توبهء از شرك و كفر فىالجمله و ترك واجبات و ارتكاب محرماتى كه قضا و كفّاره ندارند . پس معناى « أمرُه الى اللَّه » دستورات مختلف خدا برحسب اختلاف موارد است . و اين آيه شبيه آيهء « إِن يَنْتَهُوا يُغْفَرْ لَهُمْ مَا قَدْ سَلَفَ » [ انفال ، 38 
  ] و حديث جَبّ « 1 » با اختلاف الفاظ آن است .\r\n« وَ مَنْ عَادَ فَأُوْلئِكَ أَصْحَابُ النَّارِ هُمْ فِيهَا خَالِدُونَ »\r\nيعنى : و كسانى كه پس از شنيدن حكم ربا و بازايستادن از ربا دوباره بدان بازگردند ، آنان ياران آتش‌اند و در آن جاودانند .\r\nظاهر حكم به خلود اين است كه عود عملى بر هر گناهى پس از پذيرش حرمت آن ، كفرآور است و از اين روست كه مستحق خلود در آتش است . ولى اين اطلاق با قواعد قطعى اسلامى مخالف است كه مخالفت عملى احكام الهى حتى ربا ، كفر نمىآورد ، و بدين‌جهت است كه در ذيل اين آيه دربارهء ربا گفته‌اند : مراد ، عود توأم با انكار حرمت است كه سبب ارتداد و خلود است . و اين جواب در برخى ديگر از محرّمات نيز جارى است .\r\n« يَمْحَقُ اللَّهُ الرّبَوا وَيُرْبِى الصَّدَقتِ »\r\n\r\n\r\n","description":"","footnote":"\r\n( 1 ) . منظور ، حديث الاسلامُ يَجُبُّ ما قَبْلَه است ، يعنى اسلام ، احكام و آثار پيش از خود را از بين مىبرد و سبب آمرزش گناه و سقوط حقوق الهى گذشته مىگردد . .\r\n","page_name":" 306 ","page_number":306},
  {"content":"\r\n\r\nيعنى : خداوند ربا را به تدريج نابود مىكند و صدقات را رشد و نمو مىبخشد . هر يك از ربا و صدقات غالباً ميان طبقات بالا و ثروتمندان و طبقات پايين و مستمندان عملى مىشود ، و همان گونه كه صدقات ، آثار نيكى در ميان طبقات مختلف جامعه مىگذارد و سبب ظهور محبت و تحريك عواطف ، حسن تفاهم در زندگى ، نزديكى دل‌ها به يكديگر ، حصول نوعى از امنيت نسبت به اموال و نفوسِ دهندگان و گيرندگان و قلّت اختلاس و سرقت و فساد مىشود ، و بىترديد همهء اين امور به تدريج به رشد و نمو اموال مجتمع يارى مىرساند ، ربا هم در مقابل آن قرار گرفته ، سبب ظهور قساوت در دل رباخواران ، بغض و عداوت و سوءظن مستمندان و ربادهندگان ، سلب امنيت مالى محيط و جرأت مردم به تعدى و تجاوز و سرقت و اتلاف مىشود و تفرّق و جدايى ميان طبقات ، بيشتر مىگردد و درهاى اختلاف و نزاع ، باز و منجر به اتلاف نفوس و اموال مىشود .\r\nو علاوه بر اين‌ها شمول رحمت حق و نزول نعمت ، كمتر شده و بركت از اموال برداشته مىشود .\r\nو اين آثار دربارهء صدقات و جامعه و ربا و مجتمع ، در طول تاريخ تجربه شده و قابل انكار نيست ، علاوه بر انفجارها و انقلاب‌هاى عجيب و بزرگ و خونين كه در صفحات تاريخ مندرج است .\r\n« وَاللَّهُ لَايُحِبُّ كُلَّ كَفَّارٍ أَثِيمٍ »\r\nيعنى : و خداوند هيچ اصرار كنندهء بر كفر يا كفران نعمت و فرو رفتهء در گناهى را دوست ندارد .\r\nإِنَّ الَّذينَ آمَنُوا وَ عَمِلُوا الصّالِحاتِ وَ أَقامُوا الصَّلاةَ وَ آتَوُا الزَّكاةَ لَهُمْ أَجْرُهُمْ عِنْدَ رَبِّهِمْ وَ لا خَوْفٌ عَلَيْهِمْ وَ لا هُمْ يَحْزَنُونَ ( 277 )\r\nتفسير :\r\n« إِنَّ الَّذِينَ ءَامَنُوا وَعَمِلُوا الصلِحتِ وَأَقَامُوا الصَّلَوةَ وَءَاتَوُا الزَّكَوةَ لَهُمْ أَجْرُهُمْ عِندَ رَبّهِمْ »\r\nيعنى : حقيقت اين است كسانى كه ايمان آوردند و عمل‌هاى شايسته كردند و نماز برپا داشتند و زكات پرداختند ، پاداش در خور آنان نزد پروردگارشان ثابت است .\r\nدر آيه متعلّق ايمان ذكر نشده ، ولى مراد ايمان است به آنچه بايد باور كرد و عقد قلبى بر آن نمود ، و آن عبارت است از اصول عقايد ، يعنى اعتقاد به توحيد ، فرشتگان ، كتاب‌هاى آسمانى ، پيامبران الهى و معاد . و اين امور پنج‌گانه امّهات اصول اسلام است ، و اينها غير از اصول مذاهب\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nپنج‌گانهء معروف است ، بلكه آنها در اين اصول مندرج است ، زيرا عدل الهى و ساير صفات حق مندرج در توحيد ، و امامت مندرج در نبوت است ، زيرا معصومين از اوصياى پيامبران دوام وجودى مقام ولايت آنها هستند . و در كلام مجيد در چند آيه به اين اصول پنج‌گانهء جامع اشاره شده ، مثل آيهء 177 همين سوره و آيهء 136 سورهء نساء .\r\nو مراد از « عملوا الصالحات » همهء كارهاى خير است ، لكن مصداق روشن آنها انجام واجبات و ترك محرمات دينى است ، زيرا اين اعمال است كه تأثيرى به‌سزا در بقا و تقويت و كمال ايمان دارد و آن را صلاحيت مىبخشد كه به ملكوت اعلى ارتقا يابد ، چه آن‌كه ايمان كلم طيّب است و كلم طيّب را عمل صالح بالا مىبرد : « إِلَيْهِ يَصْعَدُ الْكَلِمُ الطَّيِّبُ ، وَالْعَمَلُ الصَّالِحُ يَرْفَعُهُ » [ فاطر ، 10 
  ] و اين اعمال است كه مصداق روشن تقوا و عدالت است . و اقامهء نماز و دادن زكات از مصاديق روشن صالحات است و براى اهميت آن جداگانه ذكر شده است . و نماز اشاره به واجبات بدنى ، و زكات اشاره به واجبات مالى است . و مراد از زكات در اينجا به لحاظ آن كه اين سوره مدنيّه است محتمل است زكات خاص شرعى باشد كه از نُه چيز گرفته مىشود و در هشت مورد مصرف مىشود ، ولى مراد از آن در سور مكّيه صدقات عقلايى است كه در مجامع انسانى به اقتضاى فطرت و حسّ نوع‌دوستى ، مورد جريان سيرهء عقلا قرار گرفته و مىگيرد .\r\n« وَلَا خَوْفٌ عَلَيْهِمْ وَلَا هُمْ يَحْزَنُونَ »\r\nيعنى : بر آنها به خاطر ايمان و عملشان هرگز بيمى نخواهد بود ، نه از حوادث محشر و نه از آيندهء زندگى ابدى ، زيرا هنگام مرگ آنها را وعدهء امن مىدهند ؛ و هرگز اندوهى به سبب گناهان دنيا نخواهد بود ، زيرا هنگام مرگ خبر عفو همه را درخواهد يافت .\r\nيا أَيُّهَا الَّذينَ آمَنُوا اتَّقُوا اللّهَ وَ ذَرُوا ما بَقِيَ مِنَ الرِّبا إِنْ كُنْتُمْ مُؤْمِنينَ ( 278 )\r\nفَإِنْ لَمْ تَفْعَلُوا فَأْذَنُوا بِحَرْبٍ مِنَ اللّهِ وَ رَسُولِهِ وَ إِنْ تُبْتُمْ فَلَكُمْ رُؤُسُ أَمْوالِكُمْ لا تَظْلِمُونَ وَ لا تُظْلَمُونَ ( 279 )\r\nلغت و اعراب :\r\nذروا : ترك كنيد . و از مشتقّات اين ماده جز امر و مضارع استعمال نشده . أَذِن فى الشىء - از باب عَلِم - : اجازه و اذن داد ، روا دانست آن را . و أَذِنَ بالشىء : دانست آن را .\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nتفسير :\r\n\r\nنقش تخريبى ربا\r\n« يأَيُّهَا الَّذِينَ ءَامَنُوا اتَّقُوا اللَّهَ وَ ذَرُوا مَا بَقِىَ مِنَ الرّبَوا إِن كُنتُم مُّؤْمِنِينَ »\r\nاين آيه خطاب به كسانى از مؤمنان است كه پس از تحريم ربا ، باز به گرفتن تتمهء آن از بدهكاران ادامه مىدادند . يعنى : اى كسانى كه ايمان آورده‌ايد از خدا پروا كنيد و آنچه را از ربا در ذمّهء بدهكارانتان باقىمانده رها نماييد و مطالبه نكنيد اگر واقعاً به خدا ايمان داريد . و اين شرط ، شرط تأكيد حكم و اولويت مؤمنان به تقوا و ترك رباست نه شرط حرمت گرفتن ربا .\r\n« فَإِن لَمْ تَفْعَلُوا فَأْذَنُوا بِحَرْبٍ مِّنَ اللَّهِ وَ رَسُولِهِ »\r\nيعنى : اگر چنين نكرديد و به گرفتن تتمهء ربا و يا به رباخوارى ادامه داديد پس بدانيد و مطمئن شويد به جنگى از جانب خدا و فرستادهء او . يعنى خدا و رسولش هر دو به شما اعلام جنگ مىكنند ، چرا كه شما به ارتكاب اين گناه بزرگ و ردّ حكم مؤكّد خدا به جنگ با او برخاسته‌ايد ، و با ردّ ابلاغ پيامبر او و تخلّف از حكم و ارشاد او بر ضد او قيام نموده‌ايد ، پس منتظر جنگ از جانب آنها باشيد ، جنگى عاجل به تشكيل دولت حقّه به منظور اجراى احكام الهى هر چند به كُشت و كشتار ، و يا جنگى آجل طبق ارادهء تكوينى او در دراز مدت به انفجار جامعهء فشار ديده عليه ستمكارانِ فشار آورنده .\r\n« وَإِن تُبْتُمْ فَلَكُمْ رُءُوسُ أَمْوَ لِكُمْ لَاتَظْلِمُونَ وَلَا تُظْلَمُونَ »\r\nيعنى : و اگر توبه كرديد ، حكم الهى به نحو قانون كلى دربارهء شما اين است كه مقدار اصل سرمايه از آنِ شماست ، آن را مطالبه كنيد و از مازاد آن صرف‌نظر نماييد ، كه در اين فرض نه ستم مىكنيد كه زيادتر گرفته باشيد ، و نه ستم مىبينيد كه سرمايه‌تان به شما نرسيده باشد .\r\nوَ إِنْ كانَ ذُو عُسْرَةٍ فَنَظِرَةٌ إِلى مَيْسَرَةٍ وَ أَنْ تَصَدَّقُوا خَيْرٌ لَكُمْ إِنْ كُنْتُمْ تَعْلَمُونَ ( 280 )\r\nوَ اتَّقُوا يَوْمًا تُرْجَعُونَ فيهِ إِلَى اللّهِ ثُمَّ تُوَفّى كُلُّ نَفْسٍ ما كَسَبَتْ وَ هُمْ لا يُظْلَمُونَ ( 281 )\r\nلغت و اعراب :\r\nكان تامّه است يعنى « و ان وُجِد غريم ذوعسرة » . نظرة مصدر است به معناى تأخير و مهلت دادن ، و آن خبر است براى مبتداى محذوف يعنى « فالحكم نظرة » . ميسرة : سهولت و بىنيازى . أن تصدّقوا\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nاصلش « أن تتصدّقوا » مبتدا است و خبرش « خير » است . ان كنتم تعلمون به تقدير « ان كنتم تعلمون ملاكه تعلمون حُسنه » .\r\nتفسير :\r\n\r\nهشدار به طلبكاران\r\n« وَإِن كَانَ ذُو عُسْرَةٍ فَنَظِرَةٌ إِلَى مَيْسَرَةٍ »\r\nاين آيه دربارهء وظيفهء طلبكار است نسبت به اصل سرمايه در صورتى كه بدهكار توان پرداخت آن را نيز نداشته باشد . يعنى : اگر بدهكارِ تنگدستى پيدا شد كه توان مالى نداشت ، پس حكم حتمى و الزامى الهى اين است كه او را تا آن‌گاه كه بىنياز شود و قدرت پرداخت پيدا كند ، مهلت دهيد .\r\n« وَأَن تَصَدَّقُوا خَيْرٌ لَكُمْ إِن كُنتُمْ تَعْلَمُونَ »\r\nيعنى : و صدقه‌دادن شما - بخشيدن بدهى او كه نوعى صدقه است - براى شما بهتر است اگر بدانيد . يعنى اگر از ملاكات و مصالح فردى و اجتماعى اين عمل و يا همهء احكام الهى آگاه باشيد به حسن اين احسان پىمىبريد .\r\n« وَاتَّقُوا يَوْمًا تُرْجَعُونَ فِيهِ إِلَى اللَّهِ »\r\nيعنى : و پروا و تحفّظ داشته باشيد از روزى كه در آن به‌سوى خدا باز گردانده مىشويد . و آن ، دو روزِ عظيم و پر خوف و خطر است : يكى روز مرگ هر انسانى كه از دنيا به عالم ناآشنايى قدم مىنهد و حقايق و حوادثى را مىبيند كه در عمر دنيايى خود نديده ، مانند فرشتگان ، اجنّه ، ارواح مردگان ، قوالب مثالى ، آب و هواى خاصّ برزخى ، روابط و رفتار برزخيان ، نعمت‌ها و عذاب‌هاى آن‌جا ، وحدت كامل زبان‌ها و اختلاف فاحش قيافه‌ها ، و بالاخره وضعى را از عجايب قدرت خداوند خواهد ديد كه گويى تازه به محضر خدا وارد شده . و ديگر ، روز قيامت و انتقال ارواح از برزخ به صحنهء وسيع و عجيب محشر كه مىبيند برزخ آن‌چنانى شمّه‌اى از اوضاع عجيب آن‌جاست . البته ورود مردم به برزخ ، تدريجى و در طول عمر دنياست و ورود آنها به محشر ، دفعى است كه به وسيلهء نفخهء دوم صور ، انجام مىيابد .\r\nدر احاديث فريقين آمده كه اين آيه آخرين آيه از آيات قرآن كريم است كه بر پيامبر اسلام نازل شده ، و چون همهء قرآن از نظر سور و آيات كامل شده بود دستور رسيد آن را در رأس آيهء 280 سورهء بقره يعنى پس از آن آيه قرار دهد . و آن حضرت بعد از اين آيه جز بيست و يك روز زندگى نكرد . فانّا للَّه‌و انّا اليه راجعون و صلوات اللَّه عليه و على اهل‌بيته الطاهرين .\r\n« ثُمَّ تُوَفَّى كُلُّ نَفْسٍ مَا كَسَبَتْ وَهُمْ لَايُظْلَمُونَ »\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nيعنى : سپس به هر يك از انسان‌ها و اجنّه و شياطين ، آنچه كسب نموده به تمام و كمال پرداخته مىشود . مراد از « ما كسبت » عقايد فكرى و ملكات و حالات روانى و كارهاى بدنى است كه اگر تقدير « جزاء ما كسبت » باشد مراد نعمت‌ها و عذاب‌هايى است كه در برزخ و آخرت در مقابل آنها داده مىشود . و اگر مراد « نفس ما كسبت » باشد منظور تجسّم اعمال است ، يعنى عقايد و اخلاق و حالات به شكل قيافه و اوصاف وجودى شخص ، تجسّم يافته ، به وى بازمىگردد ، و اعمال خارجى به صورت نعمت‌ها و عذاب‌ها تبلور يافته ، توفيه مىشود . و هيچ يك از آنها مورد ستم قرار نمىگيرد ، نه از پاداششان كسر مىشود و نه بر كيفرشان افزوده مىگردد .\r\nيا أَيُّهَا الَّذينَ آمَنُوا إِذا تَدايَنْتُمْ بِدَيْنٍ إِلى أَجَلٍ مُسَمًّى فَاكْتُبُوهُ وَ لْيَكْتُبْ بَيْنَكُمْ كاتِبٌ بِالْعَدْلِ وَ لا يَأْبَ كاتِبٌ أَنْ يَكْتُبَ كَما عَلَّمَهُ اللّهُ فَلْيَكْتُبْ وَ لْيُمْلِلِ الَّذي عَلَيْهِ الْحَقُّ وَ لْيَتَّقِ اللّهَ رَبَّهُ وَ لا يَبْخَسْ مِنْهُ شَيْئًا فَإِنْ كانَ الَّذي عَلَيْهِ الْحَقُّ سَفيهًا أَوْ ضَعيفًا أَوْ لا يَسْتَطيعُ أَنْ يُمِلَّ هُوَ فَلْيُمْلِلْ وَلِيُّهُ بِالْعَدْلِ وَ اسْتَشْهِدُوا شَهيدَيْنِ مِنْ رِجالِكُمْ فَإِنْ لَمْ يَكُونا رَجُلَيْنِ فَرَجُلٌ وَ امْرَأَتانِ مِمَّنْ تَرْضَوْنَ مِنَ الشُّهَداءِ أَنْ تَضِلَّ إِحْداهُما فَتُذَكِّرَ إِحْداهُمَا اْلأُخْرى وَ لا يَأْبَ الشُّهَداءُ إِذا ما دُعُوا وَ لا تَسْئَمُوا أَنْ تَكْتُبُوهُ صَغيرًا أَوْ كَبيرًا إِلى أَجَلِهِ ذلِكُمْ أَقْسَطُ عِنْدَ اللّهِ وَ أَقْوَمُ لِلشَّهادَةِ وَ أَدْنى أَلّا تَرْتابُوا إِلّا أَنْ تَكُونَ تِجارَةً حاضِرَةً تُديرُونَها بَيْنَكُمْ فَلَيْسَ عَلَيْكُمْ جُناحٌ أَلّا تَكْتُبُوها وَ أَشْهِدُوا إِذا تَبايَعْتُمْ وَ لا يُضَارَّ كاتِبٌ وَ لا شَهيدٌ وَ إِنْ تَفْعَلُوا فَإِنَّهُ فُسُوقٌ بِكُمْ وَ اتَّقُوا اللّهَ وَ يُعَلِّمُكُمُ اللّهُ وَ اللّهُ بِكُلِ شَيْءٍ عَليمٌ ( 282 )\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nلغت و اعراب :\r\nتَدايَنَ القومُ : عمل دَيْن‌آور انجام دادند ، وام به يكديگر دادند يا نسيه فروختند و خريدند . املال و املاء : القا كردن مطلب به ديگرى كه بنويسد . وليتّق اللَّه فاعلش املا كننده يا نويسنده است . فرجل و امرأتان به تقدير « فليشهد رجل » است . فتذكّر احداهما الاخرى « اخرى » مفعول اول « تذكّر » و « الشهادة » كه مقدّر است مفعول دوم است يا « اخرى » صفت « احداهما » است به تقدير « فتذكّرها » .\r\nأن تضلّ به تقدير « مخافة أن تضلّ » يا « ارادة أن‌تضلّ » است . سئم - از باب عَلِم - : خسته و ملول شد . صغيراً أو كبيراً حال‌اند از « ها » ى تكتبوه ، و الى أجله متعلّق است به « مستقرّاً » كه حال است از همان ضمير .\r\nتفسير :\r\n« يأَيُّهَا الَّذِينَ ءَامَنُوا إِذَا تَدَايَنتُم بِدَيْنٍ إِلَى أَجَلٍ مُسَمًّى فَاكْتُبُوهُ »\r\nيعنى : اى كسانى كه ايمان آورده‌ايد هنگامى كه مداينه به دَيْنى ميان شما واقع شد و تامدتى نامبرده شده بدهكار يكديگر يا طلبكار يكديگر شديد آن را بنويسيد . يعنى خواه اين مداينه به‌وسيلهء معامله دَين‌آور باشد ، مانند وام دادن و گرفتن ، معاملهء سَلَم ، داد و ستد نسيه ، عقد نكاح با مهر ، طلاق خُلع با عوض ، عقد اجاره ، ضمان ، حواله ، كفاله و غيره ؛ و خواه از راه‌هاى ديگر ، مانند قتل يا جرح خطائى ، يا اتلاف مال و غيره . و البته اين حكم در بدهىهاى مدت‌دار نامعيّن نيز جارى است ، زيرا تقييد « تداين » به « اجل مسمّى » در مقابل معاملهء نقد و « تجارة حاضرة » است كه نوشتن لازم ندارد نه در مقابل مؤجّل غيرمعيّن ، مثل قرض بدون تعيين مدت ، يا مهر يا عوض خُلع يا اتلاف نفس و مال . پس در اين موارد نيز حُسن كتابت يا لزوم آن ثابت است .\r\n« وَلْيَكْتُب بَّيْنَكُمْ كَاتِبٌ بِالْعَدْلِ »\r\nيعنى : و البته بايد آن را در ميان شما - ميان طلبكار و بدهكار - نويسنده‌اى با رعايت عدالت بنگارد ، يعنى نه حق را كم نويسد نه بيشتر ؛ نه شرطى را اضافه كند نه قيدى را كم كند ، نه بر مدت بيفزايد نه كم نمايد ، نه طلبكار را تغيير دهد نه بدهكار را .\r\n« وَلَا يَأْبَ كَاتِبٌ أَن يَكْتُبَ كَمَا عَلَّمَهُ اللَّهُ »\r\nيعنى : و نبايد هيچ نويسنده‌اى از نوشتن آن خواه با مزد يا بدون مزد امتناع ورزد ؛ بايد بنويسد همان\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nگونه كه خدا اصل نوشتن را به او ياد داده ، يا كيفيت نگارش حق را در اسناد و اوراق متعارف هر عصر به او آموخته . يعنى اين كار در واقع شكرانهء تعليم الهى و سپاسگزارى « عَلَّمَ بِالْقَلَم - علق ، 4 » است .\r\n« فَلْيَكْتُبْ وَلْيُمْلِلِ الَّذِى عَلَيْهِ الْحَقُّ وَلْيَتَّقِ اللَّهَ رَبَّهُ وَلَا يَبْخَسْ مِنْهُ شَيْئاً »\r\n\r\nبرخى از احكام معاملات\r\nيعنى : كاتب بايد بنويسد و بدهكارى كه حق برعهدهء اوست املا و ديكته كند كه از جانب او نوشته شود ، و حتماً املا كننده و نويسنده از خدا پروا داشته باشند و نبايد املا كننده چيزى از حق مردم را بكاهد ، و نويسنده كمتر يا زيادتر بنويسد و تغييرى در حقّ طرفين انجام بگيرد .\r\n« فَإِن كَانَ الَّذِى عَلَيْهِ الْحَقُّ سَفِيهًا أَوْضَعِيفًا أَوْ لَايَسْتَطِيعُ أَن يُمِلَّ هُوَ فَلْيُمْلِلْ وَلِيُّهُ بِالْعَدْلِ »\r\nيعنى : پس اگر كسى كه بدهكار است و حق ديگران برعهدهء اوست سفيه باشد ، يا صغير و ناتوان سِنّى يا ديوانه و ناتوان فكرى باشد ، يا به خاطر آفت زبان و عوارض ديگر نمىتواند املا كند و حق را براى نويسنده روشن نمايد ، بايد ولىّ و سرپرست شرعى او مانند پدر يا جدّ پدرى يا وصىّ شرعى آنها و يا ولىّ امر مسلمين با رعايت عدل در كارشان املا نمايد .\r\n« وَاسْتَشْهِدُوا شَهِيدَيْنِ مِن رِجَالِكُمْ فَإِن لَمْ يَكُونَا رَجُلَيْنِ فَرَجُلٌ وَامْرَأَتَانِ مِمَّن تَرْضَوْنَ مِنَ الشُّهَدَآءِ »\r\nيعنى : بايد دو نفر شاهد از مردانتان را به شهادت و گواهى طلبيد كه ثبوت حق و طرفين حق را بشناسند و سند مكتوب را امضا نمايند و شهادت را تحمل كنند ، و اگر دو شاهد مرد ممكن نباشد يك مرد باشد و دو نفر زن كه به‌جاى يك مرد گواهى دهند ، از كسانىكه به آنان رضايت داريد ، يعنى به عدالت آنها وثوق و اطمينان داريد .\r\n« أَن تَضِلَّ إِحْدَاهُمَا فَتُذَكِّرَ إِحْدَاهُمَا الْأُخْرَى »\r\nيعنى : تعيين دو نفر زن براى فرار از اين است كه اگر يكى از آنان از مطلب گم شود يعنى آن را فراموش نمايد ، پس آن ديگرى او را تذكّر دهد . و تقدير كلام « فتذكّرها احداهما » است يا « فتذكّر احداهما الاخرى مورد الشهادة » .\r\n« وَلَا يَأْبَ الشُّهَدَآءُ إِذَا مَا دُعُوا »\r\nيعنى : نبايد گواهان هنگامى كه دعوت شدند امتناع ورزند .\r\nمحتمل است مراد از اين جمله اين باشد كه شاهدانى كه دعوت به تحمل شهادت مىشوند كه بيايند و مطّلع شوند و عنداللزوم ادا كنند ، نبايد امتناع نمايند . و يا اين‌كه شاهدانى كه از حق اطلاع\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nدارند وقتى كه دعوت شدند به اداى شهادت نزد حاكم ، نبايد امتناع ورزند . و طبعاً مراد از شاهد در فرض اول ، شاهد بالقوّه و در فرض دوم شاهد بالفعل است .\r\n« وَلَا تَسَمُوا أَن تَكْتُبُوهُ صَغِيرًا أَوْ كَبِيرًا إِلَى أَجَلِهِ »\r\nاين خطاب متوجه متدايِنَيْن - طلبكار و بدهكار - است .\r\nيعنى : هرگز خسته نشويد از اين كه بدهى را خواه كم و كوچك يا بسيار و بزرگ باشد در حالى كه در ذمّهء بدهكار تا زمان حلول وقتش ثابت است ، بنويسيد .\r\n« ذَ لِكُمْ أَقْسَطُ عِندَ اللَّهِ وَأَقْوَمُ لِلشَّهدَةِ وَأَدْنَى أَلَّا تَرْتَابُوا »\r\nيعنى : اين قسم نوشتن بدهى و محكم كردن آن در مدرك و سند ، در نزد خداوند عادلانه‌تر و براى گواهى شاهدها استوارتر است ، زيرا شاهد به واسطهء وجود مدرك مطمئن‌تر است ، و به اين‌كه شك و ترديدى در ثبوت حق و جنس و مدت آن و صاحب حق و شاهد آن نداشته باشيد ، نزديك‌تراست .\r\n« إِلَّآ أَن تَكُونَ تِجرَةً حَاضِرَةً تُدِيرُونَهَا بَيْنَكُمْ فَلَيْسَ عَلَيْكُمْ جُنَاحٌ أَلَّا تَكْتُبُوهَا »\r\n« الّا أن تكون » استثنا از « فاكتبوه » در صدر آيه است و گويى جملات واقع ميان اين دو كلام ، معترضه است ، و اسمِ « تكون » تجارت يا معاملهء مفهوم از « تداينتم » است ، و « تجارة حاضرة » معاملهء نقدى است ، و « اداره » يعنى دست به دست شدن آن درواقع به واسطهء حضور و دست به دست شدن عوضين است . و معناى آيه اين است كه همهء مداينه‌ها بايد نوشته شود مگر آن كه معامله ، تجارت حاضره باشد كه اعيان و نقود را دست به دست ميان خود مىگردانيد ، كه در اين صورت بر شما گناهى نيست كه آن را ننويسيد .\r\n« وَأَشْهِدُوا إِذَا تَبَايَعْتُمْ وَلَا يُضَآرَّ كَاتِبٌ وَلَا شَهِيدٌ »\r\nيعنى : نيكوست به نحو كلّى كه هر داد و ستدى در هر زمانى انجام داديد براى آن شاهد بگيريد .\r\nو كلمهء « لايضارّ » اگر فعل معلوم باشد بدين معناست كه هرگز نبايد هيچ نويسنده و شاهدى به صاحب حق ضرر بزند ، مثلًا حاضر به نوشتن و گواهى نشوند يا در كار خود خيانت كنند . و اگر فعل مجهول باشد معنا اين است كه نبايد هيچ نويسنده و شاهدى ضرر ببيند ، مثلًا با وجود افراد قابل ديگر ، كتابت يا حضور را بر آنها تحميل كنند و يا بدون اجرت از آنها كار بكشند .\r\n« وَإِن تَفْعَلُوا فَإِنَّهُ فُسُوقٌ بِكُمْ »\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nخطاب به طرفين معامله و كاتب و شاهد است ، كه اگر چنين كنيد ، يعنى اگر به يكديگر ضرر بزنيد ، كاتب و شاهد به طرفين معامله و طرفين به آنها ، بىترديد اين عمل براى شما خروج از فرمان خدا و گناه است .\r\n« وَاتَّقُوا اللَّهَ وَيُعَلّمُكُمُ اللَّهُ وَاللَّهُ بِكُلّ شَىْءٍ عَلِيمٌ »\r\nيعنى : و از عذاب و غضب خدا پرهيز نماييد ، و خداوند هم احكام خود را از اصول و فروع و فردى و اجتماعى به شما تعليم مىدهد ، و خداوند به همه چيز داناست .\r\nبدان‌كه اين آيهء مباركه طولانىترين آيه در طولانىترين سورهء قرآن مجيد است و شامل قريب بيست حكم فرعى فقهى است ، چنان كه خود سوره تقريباً محتوى پانصد حكم فرعى است اعم از تكليفى و وضعى ، وجوبى و تحريمى و استحبابى ، مولوى و ارشادى . و فهرست احكام فرعىاى كه از اين آيه استفاده مىشود بدين قرار است :\r\n1 . استحباب نوشتن بدهى براى بدهكار و طلبكار ؛ بدهى از هر طريقى و نوشتن به هر طريقى ( فاكتبوه ) .\r\n2 . استحباب توكيل در نوشتن سند بدهى ( و ليكتب بينكم كاتب ) .\r\n3 . وجوب رعايت قسط و عدل بر كاتب در نگاشتن اصل دَين و ساير خصوصيات آن ( بالعدل ) .\r\n4 . حرمت امتناع نويسنده از نوشتن سند يا كراهت آن بدون آن كه مانعى از گرفتن اجرت داشته باشد ( و لا يأب كاتب أن‌يكتب ) .\r\n5 . وجوب ديكته كردن بدهكار براى نويسنده يا استحباب آن بر حسب اختلاف موارد ( و ليملل الذى عليه الحقّ ) .\r\n6 . حرمت خيانت بدهكار يا كاتب در املاى بدهى به واسطهء كم كردن اصل دَين يا تغيير در زمان و مكان و شرايط آن ( و لا يبخس منه شيئاً ) .\r\n7 . وجوب ديكته كردن ولىّ بدهكار در حالىكه خود او سفيه يا صغير يا ديوانه يا داراى آفت‌هاى مانع از املا باشد ( فَلْيُمْلِلْ وَلِيُّهُ ) .\r\n8 . وجوب رعايت عدالت بر ولىّ در املا كردن ( بِالْعَدْلِ ) .\r\n9 . استحباب شاهد گرفتن براى معامله ( وَ اسْتَشْهِدُواْ ) .\r\n10 . اشتراط تعدد در شاهد كه حداقل دو نفر باشند ( وَ اسْتَشْهِدُواْ شَهِيدَيْنِ ) .\r\n\r\n","description":"","footnote":"","page_name":" 315 ","page_number":315},
  {"content":"\r\n\r\n11 و 12 . اشتراط اين‌كه بايد شاهدها مرد و مسلمان باشند ( مِن رِّجَالِكُمْ ) .\r\n13 . اشتراط اين‌كه در صورت نبود دو مرد ، بايد يك مرد و دو زن باشند ( فَرَجُلٌ وَ امْرَأَتَانِ ) .\r\n14 . اشتراط عدالت در شاهدهاى مرد و زن ( مِمَّن تَرْضَوْنَ مِنَ الشُّهَدَآءِ ) .\r\n15 . حرمت امتناع شاهد هنگام دعوت به تحمل شهادت يا اداى آن ( وَ لَايَأْبَ الشُّهَدَآءُ إِذَا مَا دُعُواْ ) .\r\n16 . كراهت خستگى و ملالت از نوشتن حق و ثبت آن در سند ( وَ لَاتَسْئَمُواْ أَن تَكْتُبُوهُ ) .\r\n17 . عدم لزوم نوشتن در معاملات نقدى ( إِلَّآ أَن تَكُونَ تِجَارَةً حَاضِرَةً ) .\r\n18 . استحباب شاهد گرفتن حتى در معاملات نقدى ( وَ أَشْهِدُواْ إِذَا تَبَايَعْتُمْ ) .\r\n19 . حرمت ضرر زدن كاتب و شاهد به صاحب حق به‌وسيلهء كتمان حق و خيانت در آن ( وَ لَايُضَآرَّ كَاتِبٌ وَ لَاشَهِيدٌ ) ، ( لايضارَّ به صيغهء معلوم ) .\r\n20 . حرمت ضرر زدن صاحب حق به نويسنده و شاهد به‌وسيلهء اجبار آنها به عمل بىمزد ( وَ لَايُضَآرَّ كَاتِبٌ وَ لَاشَهِيدٌ ) ، ( لَا يُضَآرَّ به صيغهء مجهول ) .\r\nوَ إِنْ كُنْتُمْ عَلى سَفَرٍ وَ لَمْ تَجِدُوا كاتِبًا فَرِهانٌ مَقْبُوضَةٌ فَإِنْ أَمِنَ بَعْضُكُمْ بَعْضًا فَلْيُؤَدِّ الَّذِي اؤْتُمِنَ أَمانَتَهُ وَ لْيَتَّقِ اللّهَ رَبَّهُ وَ لا تَكْتُمُوا الشَّهادَةَ وَ مَنْ يَكْتُمْها فَإِنَّهُ آثِمٌ قَلْبُهُ وَ اللّهُ بِما تَعْمَلُونَ عَليمٌ ( 283 )\r\nلغت و اعراب :\r\nرهان : جمع رهن يعنى عين مرهونه و مال گرو . و رهان مبتداست به تقدير « فعليكم » يا خبر است به‌تقدير « فالوثيقة » .\r\nتفسير :\r\n« وَإِن كُنتُمْ عَلَى سَفَرٍ وَلَمْ تَجِدُوا كَاتِبًا فَرِهنٌ مَقْبُوضَةٌ »\r\nيعنى : و اگر شما در سفر بوديد و معاملهء دَيْن‌آورى انجام داديد و نويسندهء سند پيدا نكرديد - و احضار شاهد هم ميسّر نبود - پس وظيفهء شما به جاى تنظيم سند و اقامهء شهود ، گرفتنِ گروهاى قبض شده است ، يعنى اموالى كه به عنوان رهن بدهكار تحويل دهد و طلبكار تحويل گيرد .\r\n\r\n","description":"","footnote":"","page_name":" 316 ","page_number":316},
  {"content":"\r\n\r\n« فَإِنْ أَمِنَ بَعْضُكُم بَعْضًا فَلْيُؤَدّ الَّذِى اؤْتُمِنَ أَمنَتَهُ وَلْيَتَّقِ اللَّهَ رَبَّهُ »\r\nيعنى : در چنين فرضى اگر برخى از شما برخى ديگر را امين شمرد ، يعنى طلبكار به بدهكارش اطمينان كرد و نيازى به گرفتن رهن يا شهود پيدا نشد ، پس بايد بدهكارى كه امينش داشته‌اند امانت خود را كه همان بدهى اوست ادا كند و از خداوند ، پروردگار خود پروا داشته باشد ، و در دادن بدهى از نظر كمّ و كيف و شرايط مربوطه تخلّف نكند و خيانت نورزد .\r\n« وَلَا تَكْتُمُوا الشَّهدَةَ وَمَن يَكْتُمْهَا فَإِنَّهُ ءَاثِمٌ قَلْبُهُ وَاللَّهُ بِمَا تَعْمَلُونَ عَلِيمٌ »\r\nاين كلام ، خطاب كلى است به همهء كسانى كه شهادتى در نزد آنهاست و به اداى آن دعوت شده‌اند ، خواه در مورد تداين باشد يا موارد ديگر . يعنى : اى گواهان آگاه ، شهادت خود را در هيچ موردى كه نياز باشد كتمان نكنيد ، و كسىكه شهادت خود را كتمان كند بىترديد قلب او گنهكار است . و علت نسبت گناه به قلب نه به خود شخص ، علاوه بر تأكيد و تعظيم گناه ، اين است كه محل اين گناه - يعنى كتمان - دل است چنان كه محل اكل حرام دهان و معده ، و محل اعمال شهوت حرام بدن است . و خداوند به آنچه از افعال قلب و بدن انجام مىدهيد داناست .\r\nلِلّهِ ما فِي السَّماواتِ وَ ما فِي اْلأَرْضِ وَ إِنْ تُبْدُوا ما في أَنْفُسِكُمْ أَوْ تُخْفُوهُ يُحاسِبْكُمْ بِهِ اللّهُ فَيَغْفِرُ لِمَنْ يَشاءُ وَ يُعَذِّبُ مَنْ يَشاءُ وَ اللّهُ عَلى كُلِ شَيْءٍ قَديرٌ ( 284 )\r\nتفسير :\r\n« لِلَّهِ مَا فِى السَّموَ تِ وَمَا فِى الْأَرْضِ »\r\nيعنى : آنچه در آسمان‌هاست از فرشتگان ، ارواح ، جنبندگان موجود در آن محيط و غير آنها از اعيان و اجناس ، علاوه بر خود آنها ، از آنِ خدا و ملك حقيقى اوست ، زيرا آفرينش همه به ارادهء تكوينى او ، اداره و تدبير امور ، همه تحت مشيّت نافذ او و بالأخره فانى كردن همه در موعد مقتضى به خواست اوست ، و چه ملكيتى برتر از اين ؟\r\n« وَإِن تُبْدُوا مَا فِى أَنفُسِكُمْ أَوْ تُخْفُوهُ يُحَاسِبْكُم بِهِ اللَّهُ »\r\nيعنى : اگر آنچه را كه در درون قلبتان است آشكار سازيد يا پنهان داريد ، خداوند شما را بدان محاسبه خواهد نمود . مراد از آنچه در درون انسان است عوارض نفس و روح است از خطورات\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nقهرى و اختيارى ، و عقايد و باورهاى فكرى از ايمان و يقين و كفر و شك و نفاق ، و صفات و ملكات و حالات روحى از فضايل و رذايل اخلاقى . و ابداء و آشكار كردن اين امور گاهى به اظهار زبان است كه در منّت نهادن موجود است ؛ و گاهى به ظهور طبيعى آثار عقايد و اخلاق در عمل است . و حاصل اين است كه ايمان قلبى يا كفر باطنى را چه به وسيلهء تقوا يا فسق ظاهر سازيد يا پنهان داريد ، و ملكات و صفات را چه با عمل خارجى آشكار كنيد يا نه ، همه در صحيفهء عمل منعكس مىشود و خداوند در روز قيامت بشر را به آنها مورد محاسبه قرار مىدهد .\r\n« فَيَغْفِرُ لِمَن يَشَآءُ وَ يُعَذّبُ مَن يَشَآءُ »\r\nيعنى : پس از محاسبه و روشن شدن بَواطن در روز واپسين ، آن‌كس را كه بخواهد مىبخشد ، و او كسى است كه ايمان باطنى را بدون خدشه به آن جهان برده است ، و قبايح اخلاقى و گناهان عملىاش قابل بخشش است كه با تحقّق شرايطى بخشيده مىشود ؛ و كسى را كه بخواهد عذاب مىكند ، و او كسى است كه با كفر درونى به آخرت آمده ، كه نه كفرش بخشوده مىگردد و نه گناهان عملى ديگرش كه از مظاهر باورهاى باطل بوده است . و اما خطورات قلبى غيراختيارى و بلكه اختيارى و عقايد باطل و رذايل اخلاقى و گناهان بدنى كه ناشى از جهلِ قصورى باشد از همه كس بخشيده مىشود .\r\n« وَاللَّهُ عَلَى كُلّ شَىْءٍ قَدِيرٌ »\r\nيعنى : و خداوند بر همه چيز تواناست .\r\nخدا قادر است كه آنچه براى سلسلهء بشر از نخستين فرد آنها تا آخرينشان در طول مدت عمر دنيويشان از خطورات و عقايد و صفات نفس تحقّق يافته و آنها را ابدا كرده يا اخفا نموده ، چه رسد به عمل‌هاى خارجى آنها ، همه را بداند و محاسبه كند و به تناسب آن ، پاداش و كيفر دهد .\r\nآمَنَ الرَّسُولُ بِما أُنْزِلَ إِلَيْهِ مِنْ رَبِّهِ وَ الْمُؤْمِنُونَ كُلٌّ آمَنَ بِاللّهِ وَ مَلائِكَتِهِ وَ كُتُبِهِ وَ رُسُلِهِ لا نُفَرِّقُ بَيْنَ أَحَدٍ مِنْ رُسُلِهِ وَ قالُوا سَمِعْنا وَ أَطَعْنا غُفْرانَكَ رَبَّنا وَ إِلَيْكَ الْمَصيرُ ( 285 )\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nلغت و اعراب :\r\n\r\nاصول عقايد اسلامى\r\nالمؤمنون مبتداى اول و كلٌّ مبتداى دوم ، آمن باللَّه خبر مبتداى دوم ، و مجموعاً خبر مبتداى اول است .\r\nلانفرّق ، مقول قولِ مقدّر است ، يعنى « يقولون » يا « قائلين » . غفرانك به تقدير « نسألك » است .\r\nتفسير :\r\n« ءَامَنَ الرَّسُولُ بِمَآ أُنزِلَ إِلَيْهِ مِن رَبّهِ »\r\nدر اين آيه تصريح و گواهى است از جانب خداوند بر اين‌كه پيامبر اسلام خود به آنچه به‌سوى او نازل شده اعتقاد و ايمان كامل دارد ، و اين امر يكى از كمالات پيامبران الهى و رمز موفقيت هر صاحب مكتب است . مىفرمايد : اين فرستادهء خدا ، خود به آنچه به‌سوى او از جانب پروردگارش فرود آمده از وحى و قرآن و معارف ، ايمان دارد .\r\n« وَ الْمُؤْمِنُونَ كُلٌّ ءَامَنَ بِاللَّهِ وَ مَلَائِكَتِهِ وَ كُتُبِهِ وَ رُسُلِهِ »\r\nيعنى : و مؤمنان نيز يكايك آنها به خدا و فرشتگان و كتاب‌هاى آسمانى و فرستادگان او ايمان آورده‌اند .\r\nاين امور چهارگانه با امر پنجم كه در آخر آيه آمده ، اركان اسلام و اصول عقايد حقّه و پايه‌هاى حقيقى دين و مذهب است ، و مسألهء عدل و صفات ديگر خداوند در توحيد ، و امامت در نبوت مندرج است .\r\nاوّل - اين امور عبارت است از توحيد ، يعنى اعتقاد به وحدت ذات واجب‌الوجودِ مستجمع همهء صفات كمال ، و منزّه از هر عيب و نقص .\r\nدوم - اعتقاد به خدمهء دربار الوهيت و كاركنان دستگاه ربوبيت و مجريان حقيقى فرامين الهى و پياده كنندگان اراده‌هاى حتمى او در شراشر جهان هستى ، به گونه‌اى كه بقا و حركت و سكون ذرّات عالم وجود به‌وسيلهء اراده و عمل آنها تحقّق مىيابد و گويى در واقع ارادهء همهء آنها عين ارادةاللَّه است و ارادةاللَّه به شكل ارادهء آنها تمام عالم هستى را مىچرخاند ، و يا در حقيقت ، اراده‌هاى آنها نظير آلات و ابزار ارادهء واجب‌الوجود است . و از اين روست كه مىتوان گفت : آنها اراده دارند اما اختيار ندارند . لافَرْقَ بَيْنَكَ وَ بَيْنَها الّا انَّهُمْ عِبادُكَ وَ خَلْقُكَ « 1 » .\r\n\r\n\r\n","description":"","footnote":"\r\n( 1 ) . مفتاح الجنان ، ص 241 ، از همين مؤلف . .\r\n","page_name":" 319 ","page_number":319},
  {"content":"\r\n\r\nسوم - اعتقاد به كتب ، يعنى برنامه‌هاى الهى كه در ملأ اعلى تحت ارادهء او براى زندگى سلسلهء بشر از آغاز تا پايان ، انشا و تنظيم گشته و بر طبق حالات و حركات تكوينى و تكامل مادى و معنوى آنها در طول عمر نوعشان طبقه‌بندى شده است . اين برنامه ، متكفّل هدايت آنها به‌سوى حيات معنوى و زندگى مادى سعادتمندانه است و طبق صلاح اتمّ جسمى و روحى آنها ملحوظ گرديده و پيش از خلقتشان از علم ازلى الهى به صفحهء لوح محفوظ نزول يافته و مهيّاى طىّ مراحل بعدى به صورت وحى و كتاب‌هاى آسمانى گرديده است .\r\nچهارم - اعتقاد به سفراى وحى او ، يعنى عده‌اى از نخبگان عالم بشريت كه از ميان آنها در طول تاريخ حيات دنيويشان ، از جانب خداوند انتخاب شده‌اند تا برنامه‌هاى تنظيم شدهء آنان را به تدريج از سوى مبدأ اعلى دريافت كنند و به آنان ابلاغ نمايند و در وقت مقتضى ، طبق ارادهء حق ، متصدى اجرا و پياده كردن آن نيز باشند ، و آنها پيامبران الهى و اوصياى معصومين آنها هستند .\r\nپنجم - اعتقاد به روز جزا و صحنهء پاداش اعمال ، يعنى جهان عظيم و اصيل و ابدى ، و منتهىاليه حركت‌هاى تكوينى و تشريعى بشر و همهء ذوات ارواح ، و مركز تجمّع اولين و آخرين ، و حدّ يَقِفِ سير تكاملى و جريان مقدمى هر متحرك قابل تكامل ، و عالم حضور ابدى در محضر ربوبى و جايگاه وصل هر عاشق لقا و اتّصال پس از انفصال درازمدت .\r\n رازى چو يكى قطره كه از بحر جدا شد * آمد به سبو ، باز بشد جانب دريا \r\nآن‌جا ، در آغاز ، مقدمات و تشريفات ورود در مستقر رحمت يا عذاب دائم انجام مىيابد ، از قبيل دريافت صحيفهء اعمال و سرنوشت احوال ، و حضور در يگانه محكمهء تشكيل شده براى حلّ همهء اختلافات از همهء بنىنوع آدمى از آغازين فرد تا آخرين مصداق ، و فصل خصومت‌ها به عدل و قسط ، و قضاوت خدا و پيامبران و معصومان ، و صدور حكم قطعى و اجراى بدون تأخير همه ، و خاتمه يافتن كار بشر پس از سال‌هاى نامتناهى . و به اين اصول پنج‌گانه در اين كتاب كريم در چند مورد اشاره شده ، مانند آيهء 177 همين سوره و آيهء 136 از سورهء نساء .\r\n« لَا نُفَرّقُ بَيْنَ أَحَدٍ مِن رُّسُلِهِ »\r\nيعنى : رسول و مؤمنان پيوسته مىگويند : ميان هيچ‌يك از فرستادگان او از نوح مرسل عليه السلام گرفته تا محمّد مرسل صلى الله عليه و آله فرقى نمىگذاريم . يعنى در اين‌كه همه امين و صادق‌اند و از جانب يك مبدأ موجد هستى و براى يك هدف جامع و شامل آمده‌اند و آن ابلاغ دين الهى به جامعهء بشرى و تربيت\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nو تكامل آنهاست ، هر چند درجاتشان متفاوت و وظايفشان مختلف است .\r\n« وَقَالُوا سَمِعْنَا وَأَطَعْنَا غُفْرَانَكَ رَبَّنَا وَإِلَيْكَ الْمَصِيرُ »\r\nاين جمله‌هايى كه مىآيد همه جمله‌هاى انشائى است .\r\nيعنى : گفتند : به گوش جان شنيديم و به تن اطاعت كرديم . يعنى مراحل تكامل ايمان و عمل را ملتزم شديم . پروردگارا آمرزش تو را مىطلبيم ، و بازگشت همه به‌سوى توست .\r\nلا يُكَلِّفُ اللّهُ نَفْسًا إِلّا وُسْعَها لَها ما كَسَبَتْ وَ عَلَيْها مَا اكْتَسَبَتْ رَبَّنا لا تُؤاخِذْنا إِنْ نَسينا أَوْ أَخْطَأْنا رَبَّنا وَ لا تَحْمِلْ عَلَيْنا إِصْرًا كَما حَمَلْتَهُ عَلَى الَّذينَ مِنْ قَبْلِنا رَبَّنا وَ لا تُحَمِّلْنا ما لا طاقَةَ لَنا بِهِ وَ اعْفُ عَنّا وَ اغْفِرْ لَنا وَ ارْحَمْنا أَنْتَ مَوْلانا فَانْصُرْنا عَلَى الْقَوْمِ الْكافِرينَ ( 286 )\r\nلغت و اعراب :\r\nوُسع : توان و قدرت . اصْر : حبس شىء ، سنگينى .\r\nتفسير :\r\n« لَا يُكَلّفُ اللَّهُ نَفْسًا إِلَّا وُسْعَهَا »\r\nتكليف ، عبارت از امر و نهى صادر از مولى است و متعلَّق آن بايد فعل ارادى و اختيارى باشد ، خواه فعل ظاهرى و بدنى يا باطنى و قلبى . و اين قسم از فعل در انسان‌ها و فرشتگان و اجنّه مسلّم است و مرتبه‌اى از آن نيز در حيوانات هست . و معناى آيه اين است : خداوند هيچ نفسى را مكلّف نمىكند مگر به اعمالى كه در وسع و توان اوست . و از اين روست كه انسان را به درك علوم و معارف فوق استعداد ، و اذعان به عقايد بالاتر از توان روح ، و اعمال فراتر از توان جسمش مكلّف نمىكند .\r\nپس واجبات هر شريعتى كه فعل آنها متعلّق اوامر الزامى است ، و محرمات هر شريعتى كه فعل آنها متعلّق نواهى الزامى است قهراً متعلّق اراده و اختيار و مقدور انسان بوده و خداوند به ما فوق توان فرمان نداده است .\r\n\r\n","description":"","footnote":"","page_name":" 321 ","page_number":321},
  {"content":"\r\n\r\n« لَهَا مَا كَسَبَتْ وَعَلَيْهَا مَا اكْتَسَبَتْ »\r\n\r\nدعاهاى قرآنى\r\n« اكتساب » به لحاظ زيادى مبنا ( يعنى حروف بيشترى كه از « كسب » دارد ) دلالت بر كسبِ با سعى و كوشش دارد . و در آيه مراد از « ما كسبت » انجام عمل‌هاى خير و از « ما اكتسبت » كسب اعمال شر است . و به لحاظ آن كه نفس انسانى ، مايل به محرّمات است و آن را با جدّ و كوشش انجام مىدهد « اكتسبت » استعمال شده . و حاصل آن است كه انسان هر عمل خيرى كسب كند خواه به‌وسيلهء قلب ، مانند باورهاى واجب و مستحب ، و خواه به‌وسيلهء بدن نظير واجبات و مستحبات بدنى ، به نفع خود اوست ، زيرا بىترديد در مقابل همهء آنها پاداش خير دنيوى و اخروى خواهد داشت . و هر چه كارهاى زشت انجام دهد ، چه فكرى مانند عقايد فاسده ، و چه بدنى مانند ارتكاب محرمات ، به ضرر دنيا و آخرت او خواهد بود .\r\n« رَبَّنَا لَاتُؤَاخِذْنَآ إِن نَسِينَآ أَوْ أَخْطَأْنَا رَبَّنَا وَلَا تَحْمِلْ عَلَيْنَآ إِصْرًا كَمَا حَمَلْتَهُ عَلَى الَّذِينَ مِن قَبْلِنَا »\r\nجمله به تقدير « قولوا » يا « يقولون » است . يعنى : بگوييد ، و يا مؤمنان چنين مىگويند :\r\nپروردگارا ، اگر ما در مقام انجام وظايف چيزى را فراموش كرديم يا خطا و اشتباه نموديم و واجبى را از اين راه ترك نموده و حرامى را مرتكب شديم ما را مؤاخذه مكن و در دنيا و آخرت كيفر مده . و اى پروردگار ما ، كار سنگين و پرمشقّت برما تحميل مكن آن‌گونه كه بر پيشينيان تحميل نمودى .\r\nمراد ، تكاليف شاقّى است كه خدا برعهدهء گذشتگان ، به ويژه يهود و بنىاسرائيل ، در نتيجهء گناهانشان گذاشته بود ، مانند لزوم بريدن موضع اصابت بول از بدن به جاى شستن يا قطع رابطهء ديگران با آدمى كه نجاستى به او رسيده ، منحصر بودن تطهير از نجس به آب ، وجوب پنجاه بار نماز در شبانه روز ، اشتراط نماز به‌خواندن آن در معبد ، حرمت خوردن غذا در شب براى روزه‌دار پس از خوابيدن ، حرام شدن حلالى بر شخص به صدور حرامى از او ، نوشته‌شدن گناه شبانهء هر شخصى بر سر درِ خانه‌اش در روز ، وجوب يك چهارم مال در زكات ، و غير اين‌ها .\r\n« رَبَّنَا وَلَا تُحَمّلْنَا مَا لَاطَاقَةَ لَنَا بِهِ »\r\nيعنى : پروردگارا آنچه فوق توان و طاقت ماست بر ما تحميل مكن . مراد از « ما » ى موصوله تكليف نيست ، زيرا بىترديد خداوند بر هيچ مكلّفى بيش از طاقت او تحميل نمىكند ، چرا كه اين امر شرعاً ممنوع و عقلًا قبيح است و اين مطلب از مقام عدل و حكمت خداوند دور است كه به كسى دستور دهد مثلًا به گوش خود ببين ، به چشم خود بشنو ، جسمت در يك آن در دو مكان باشد ، يا\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nدوباره از مادر خود متولد شو . و درخواست عدم تحميل چنين كارى از خداوند از شأن مؤمن عارف دور است ، بلكه مراد از « ما » ى موصوله حوادث دنيا از قبيل و با ، طاعون ، امراض غير قابل علاج ، زلزله و غير آنها و يا عذاب‌هاى آخرت است .\r\n« وَاعْفُ عَنَّا وَاغْفِرْ لَنَا وَارْحَمْنَا أَنْتَ مَوْلَانَا فَانْصُرْنَا عَلَى الْقَوْمِ الْكَافِرِينَ »\r\nيعنى : پروردگارا ، از گناهان ما درگذر و عيوب ما را بپوشان و رحمت خود را شامل حال ما كن ، زيرا تو آقا و سرپرست و ياور مايى ، پس ما را بر گروه كافران يارى ده .\r\nاللَّهمّ آمين ، و الحمد للَّه‌رب العالمين .\r\n* * *\r\n\r\n","description":"","footnote":"","page_name":" 323 ","page_number":323},
  {"content":"\r\n . \r\n","description":"","footnote":"","page_name":" 324 ","page_number":324},
  {"content":"\r\n\r\n\r\nسورهء آل عمران\r\nبِسْمِ اللّهِ الرَّحْمنِ الرَّحيمِ\r\nالم ( 1 )\r\nتفسير :\r\n« الم » اين كلمه داراى چند معنا است : 1 . اين حروف ، رمزهايى بين محمّد صلى الله عليه و آله و خداى اوست كه احدى را توان درك آن نيست . 2 . اين چند حرف از حروف تهجّى است و اين كتاب ، مركب از همين حروف است ولى احدى را قدرت آوردن كتابى مانند آن بلكه ده سوره نظير آن و بلكه يك سوره نظير آن نيست . 3 . اين كتاب داراى الفاظ محكمات و اين‌گونه متشابهات است . 4 . مجموع اين كتاب از الف ( اللَّه ) به وساطت لام ( جبرئيل ) به ميم ( محمد صلى الله عليه و آله ) دوبار به صورت دفعى و تدريجى فرود آمده است .\r\nاللّهُ لا إِلهَ إِلّا هُوَ الْحَيُّ الْقَيُّومُ ( 2 )\r\nلغت و اعراب :\r\nحى : زنده . قيّوم : قائم به ذات خويش ، حافظ شىء و بخشندهء دوام و قوام به شىء . اللَّه مبتدا و لا إله الّا هو خبر آن ، يا آن كه اين مبتدا داراى سه صفت مذكور است و نزّل در آيهء بعد خبر آن است .\r\nتفسير :\r\n« اللَّهُ لَا إِلهَ إِلَّا هُوَ الْحَيُّ الْقَيُّومُ »\r\nيعنى : خداوند - ذاتى كه مستجمع جميع صفات جلال و جمال و عارى از هر نقص است - جز\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nاو معبودِ به حقّى نيست ، كه زنده است به زندگى مطلق ، يعنى ازلىِ غيرمسبوق به مرگ ، اصلى افاضه نشده از ديگران ، استقلالىِ غيرعَرَضى و متّحد با ذات غير مغاير با آن است . و قيّوم است ، يعنى قائم به ذات خويش ، مستقلّ در وجود ، برپا دارندهء مستمرّ ممكنات و قيام كنندهء دائم به تدبير امور موجودات است .\r\nنَزَّلَ عَلَيْكَ الْكِتابَ بِالْحَقِ مُصَدِّقًا لِما بَيْنَ يَدَيْهِ وَ أَنْزَلَ التَّوْراةَ وَ اْلإِنْجيلَ ( 3 )\r\nمِنْ قَبْلُ هُدًى لِلنّاسِ وَ أَنْزَلَ الْفُرْقانَ إِنَّ الَّذينَ كَفَرُوا بِآياتِ اللّهِ لَهُمْ عَذابٌ شَديدٌ وَ اللّهُ عَزيزٌ ذُو انْتِقامٍ ( 4 )\r\nتفسير :\r\n\r\nويژگى هاى قرآن\r\n« نَزَّلَ عَلَيْكَ الْكِتبَ بِالْحَقّ مُصَدّقًا لِمَا بَيْنَ يَدَيْهِ »\r\nيعنى : اى پيامبر ، خداوند اين كتاب را كه تصديق‌كننده است آنچه را كه پيش از اوست ، به حق تدريجاً بر تو فروفرستاد .\r\nاطلاق كلمهء « كتاب » يعنى نوشته شده بر « قرآن » به لحاظ اين است كه اين قرآن مكتوب بالفعل است از اقدم زمان در لوح محفوظ ، و مكتوب بالقوّه است كه پس از نزول ، به تدريج در صُحُف و اوراق نگارش مىيابد و تا انقراض نسل بشر مكتوب خواهد شد . و تقييد نزول آن به « حق » براى اين است كه توأم با حق و صدق و راستى و براى غرضى صحيح و هدفى بس و الا و برتر است .\r\nو مراد از مصدّق بودنِ سابقين اين است كه اين كتاب در ميان آيات و سور و محتويات خود ، به صراحت و تكرار ، همهء پيامبرانى را كه از جانب حق به‌سوى بشر ارسال شده و كتاب‌هايى را كه از جانب او به بشر عرضه شده ، تصديق و تأييد مىكند ، و بسى سزاست كه چنين كند ، زيرا همهء رسولان از سوى يك مبدأ آمده‌اند و گويى يك نفرند ، و همهء كتب از جانب يك شخص است و گويى يك كتاب است ، و همهء رسالت‌ها و پيام‌ها و آنچه نازل شده به هدف هدايت يك جامعهء متسلسل و مرتبط است و گويى يك فردند ، و از اين روست كه يكايك سابقين ، مبشّر لاحقين و يكايك لاحقين ، مصدّق سابقين‌اند .\r\n« وَأَنْزَلَ التَّوْرَاةَ وَالْإِنجِيلَ مِن قَبْلُ هُدىً لِلنَّاسِ »\r\nيعنى : خداوند ، پيش از اين كتاب ، تورات را كه بزرگترين و مبسوطترين كتاب آسمانى است بر\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nموسىبن عمران ، و انجيل را بر عيسى دفعتاً - يعنى هر يك را در يك مرتبه و يك‌جا - فروفرستاد .\r\n« وَأَنزَلَ الْفُرْقَانَ »\r\nمراد از « فرقان » مطلق كتاب‌هاى آسمانى است ، يعنى : همهء كتاب‌هاى آسمانى را براى بشر به عنوان فرقان نازل كرد . پس اين جمله بيان نعمتى است كلّى كه سه كتاب فوق از مصاديق آن است ، زيرا همهء كتاب‌هاى آسمانى فارق ميان حق و باطل است در اصول معتقدات و فروع عملى و علوم و فنون وقت خويش .\r\nو ممكن است مراد از « فرقان » خصوص قرآن كريم باشد . و تعبير « انزال » اشاره به اين است كه اين مجموعهء مركب از آيات و سور خاص ، علاوه بر آن كه تدريجاً در مدت 23 سال نازل گشته ، دفعتاً نيز در لحظاتى از ساعات نخستين بعثت پيامبر اسلام بر قلب آن حضرت فرود آمد و از بَدو تا ختم و از « اللَّه » تا « الناس » آن در صفحهء دل او نقش بست . و تعبير « فرقان » اشاره به اين است كه اين كتاب از زمان نزولش تا انقراض نسل بشر در دنيا در معارف مورد نياز بشر ، فارق ميان حق و باطل خواهد بود و در آخرت در مقام داورى خداوند وسيلهء جدايى حق از باطل ، ايمان از كفر ، توحيد از شرك و مكاتب و مذاهب حقّه از باطل خواهد بود .\r\nو محتمل است مراد از « فرقان » نيروى عقل و خرد باشد كه خدا بر بشر نازل كرده كه يگانه فارق ميان حق و باطل در همهء موضوعاتى است كه قدرت درك آن را دارد و فارق ميان حُسن و قبح اشياء در معارف معنوى اوست .\r\n« إِنَّ الَّذِينَ كَفَرُوا بَايتِ اللَّهِ لَهُمْ عَذَابٌ شَدِيدٌ وَاللَّهُ عَزِيزٌ ذُوانتِقَامٍ »\r\nيعنى : حقيقت اين است كه كسانى كه به آيات كتاب خدا يا به نشانه‌هاى توحيد او كه نفوس جانداران و كرانه‌هاى جهان را فراگرفته كفر ورزيدند - يعنى قرآن را انكار كردند يا ادلّهء عقلى توحيد را منكر شدند - آنان را در آخرت عذابى است سخت ؛ و خداوند هم غالب و مقتدر و شكست‌ناپذير است و هم انتقام گيرنده از مستحقين است .\r\nانتقام ، كيفر دادن مجرم در مقابل گناه اوست . و اين معنا هر چند در غير خدا غالباً براى تشفّىِ خاطر و خالى كردن كينهء دل انجام مىگيرد ولى دربارهء خداوند ، نوعى وفا كردن به وعده است ، چرا كه خود فرموده : « لِيَجْزِىَ الَّذِينَ أَسَاءوا بِمَا عَمِلُوا » [ نجم ، 31 
  ] .\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nإِنَّ اللّهَ لا يَخْفى عَلَيْهِ شَيْءٌ فِي اْلأَرْضِ وَ لا فِي السَّماءِ ( 5 )\r\nهُوَ الَّذي يُصَوِّرُكُمْ فِي اْلأَرْحامِ كَيْفَ يَشاءُ لا إِلهَ إِلّا هُوَ الْعَزيزُ الْحَكيمُ ( 6 )\r\n\r\nعلم نامحدود و قدرت خدا در آفرينش\r\nتفسير :\r\n« إِنَّ اللَّهَ لَايَخْفَى عَلَيْهِ شَىْءٌ فِى الْأَرْضِ وَلَا فِى السَّمَآءِ »\r\nظاهر اين است كه الف لامِ « الأرض » در اين‌جا بلكه در اغلب موارد استعمال اين كلمه در قرآن مجيد براى عهد حضورى است و با جنس يا استغراق يا زينت كلام تناسبى ندارد ، و الف لام « السماء » براى جنس است و شامل همهء آسمان‌هاست . و معناى آيه اين كه : حقيقت اين است كه هيچ چيزى نه در اين زمين و نه در آسمان بر خدا پنهان نيست ، از اجزاى داخلى آنها و حوادث جوّى و شمار ساكنان آنها از فرشتگان و ارواح صالحان و اجنّه و شياطين ، و كيفيت تدبير و مدت دوام و بقاى نظام آنها ، و سپس اختلال نظم و حدوث روز عظيم رستاخيز . پس كفر مكلّفان و اعمال شرّ آنها نيز كه سبب انتقام از آنان است در علم ازلى او ثابت است .\r\n« هُوَ الَّذِى يُصَوّرُكُمْ فِى الْأَرْحَامِ كَيْفَ يَشَآءُ »\r\nيعنى : اوست كسى كه در آغاز آفرينشتان ، جسم شما را در رحم مادران بدان گونه كه مىخواهد از نظر اعضا و قيافه و صفات جسمى تصوير مىكند ، و سپس روح شما را هنگامى كه از سُلالهء جسمتان متكوّن مىشود و يا از خارج با جسمتان ارتباط و ازدواج پيدا مىكند ، بدان گونه كه مشيّتش اقتضا مىكند از نظر حالات و استعداد فكرى و صفات روحى ، صورت‌بندى مىنمايد . بلكه اوست كه هر جاندارى را از آغاز آفرينش تا آخرين مراحل هستىاش به صور مختلف در مىآورد .\r\n« لَآ إِلهَ إِلَّا هُوَ الْعَزِيزُ الْحَكِيمُ »\r\nيعنى : هيچ معبود به حقّى جز او كه اين‌گونه غالب و مقتدر و توانا در انجام خواسته‌هاى خود ، و صاحب دقت و متانت و استوارى در خلق و حفظ آفريده‌هاى خود باشد ، نيست .\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nهُوَ الَّذي أَنْزَلَ عَلَيْكَ الْكِتابَ مِنْهُ آياتٌ مُحْكَماتٌ هُنَّ أُمُّ الْكِتابِ وَ أُخَرُ مُتَشابِهاتٌ فَأَمَّا الَّذينَ في قُلُوبِهِمْ زَيْغٌ فَيَتَّبِعُونَ ما تَشابَهَ مِنْهُ ابْتِغاءَ الْفِتْنَةِ وَ ابْتِغاءَ تَأْويلِهِ وَ ما يَعْلَمُ تَأْويلَهُ إِلَّا اللّهُ وَ الرّاسِخُونَ فِي الْعِلْمِ يَقُولُونَ آمَنّا بِهِ كُلٌّ مِنْ عِنْدِ رَبِّنا وَ ما يَذَّكَّرُ إِلّا أُولُوا اْلأَلْبابِ ( 7 )\r\n\r\nمحكم و متشابه در قرآن\r\nلغت و اعراب :\r\nمحكم : استوار . متشابه : شبهه‌ناك و چند پهلو . زيغ : كژى و انحراف . ابتغاء : طلب كردن . فتنه : ضلالت ، عذاب ، امتحان . الراسخون عطف است به اللَّه ، و يقولون حال است از فاعل ، يا جملهء مستأنفه است و الراسخون مبتدا و يقولون خبر آن است .\r\nتفسير :\r\n« هُوَ الَّذِى أَنزَلَ عَلَيْكَ الْكِتبَ مِنْهُ ءَايتٌ مُحْكَمتٌ »\r\nيعنى : اوست كسىكه اين كتاب را كه « قرآن » و « فرقان » و « حديث » نيز ناميده مىشود برتو فروفرستاده كه برخى از آيات آن « محكمات » است . يعنى آياتى است داراى عبارت‌هاى صريح و ظاهر حاكى از محتويات آشكار و معانى روشن .\r\n« هُنَّ أُمُّ الْكِتبِ »\r\nيعنى : اين قسم از آيات « امّ الكتاب » است . اين آيات اصل و مرجع و مادر كتاب است كه آيات ديگر اين كتاب مانند « متشابهات » به آنها بازگردانده مىشود تا ابهام مجملات آنها حل شود و اجمال متشابهات آنها روشن گردد . اكثريت قاطع اين كتاب از اين قبيل است ، يعنى يا صريح است و يا ظاهر . « صريح » لفظى است كه در نزد عرف احتمال خلاف ظاهر در آن نيست ، و « ظاهر » لفظى است كه احتمال خلاف ظاهر در آن مرجوح است .\r\n« وَأُخَرُ مُتَشبِهتٌ »\r\nيعنى : و برخى ديگر از آيات اين كتاب « متشابهات » است . الفاظ و جملاتى است كه در نزد عامهء مردم مجمل و مبهم و نيازمند توضيح و تفسير است ، مانند حروف مقطّعه چون الم ، ق ، حم ، ن ، و\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nبرخى آيات مانند و جاء ربُّك ، يضلّ من يشاء ، الى ربّها ناظرة . وجه اين‌كه اين كتاب چنين است ، يعنى داراى آيات محكم و متشابه است ، اين است كه اين كتاب براى عرضه بر افكار و عقول همهء بشر در طول همهء اعصار و در همهء امكنه تهيه و تنظيم شده ، و مردم داراى استعدادهاى گوناگون و تخصص‌هاى مختلف‌اند ، پس ممكن نيست تمام بخش‌هايش براى همهء مردم روشن باشد . و محكم و متشابه دو امر نسبى است ، يعنى برخى از آيات نسبت به افراد كم‌اطلاع يا كم‌استعداد « متشابه » و نسبت به دانشمند و خوش‌استعداد « محكم » است . و يا آن كه آيات مربوط به علم خاص نسبت به غير متخصص آن « متشابه » و نسبت به متخصص آن « محكم » است .\r\n« فَأَمَّا الَّذِينَ فِى قُلُوبِهِمْ زَيْغٌ فَيَتَّبِعُونَ مَا تَشبَهَ مِنْهُ ابْتِغَآءَ الْفِتْنَةِ وَابْتِغَآءَ تَأْوِيلِهِ »\r\n\r\nملاك انحراف و عدم انحراف\r\nيعنى : پس كسانى كه در دل‌هاى آنها نوعى كژى و انحراف است - يعنى در اثر اصرار بر كفر و شرك و فسق غريزهء انحراف و باطل‌گرايى پيدا كرده‌اند - آنها از آيات محكم اعراض مىكنند و به انگيزهء فتنه‌جويى و اضلال مردم به دنبال آيات متشابه مىروند ، مثلًا همان ظاهر متشابه را مانند « و جاء ربُّك » و « الرحمن على العرش استوى » و « الى ربّها ناظرة » مىگيرند و قائل به تجسّم ذات خداوند مىشوند . يا براى ردّ و نقض محكم تمسّك به متشابه مىكنند . و نيز متشابهات آن را به انگيزهء تأويل دنبال مىكنند كه آنها را به راهى كه طبق هواى نفسانى خويش است بازگردانند و يا مفاد حقيقى و مقصود واقعى آنها را پيدا كنند ، نظير آنچه نصارا گفتند كه « إِنَّمَا الْمَسِيحُ عِيسَى ابْنُ مَرْيَمَ رَسُولُ اللَّهِ وَكَلِمَتُهُ أَلْقَاهَا إِلَى مَرْيَمَ وَرُوحٌ مِنْهُ » [ نساء ، 171 
  ] يعنى عيسى جزء او يا خود اوست .\r\nو نظير تمسّك فرقه‌هاى باطل به بعضى از آيات قرآن ، و تعيين زمان رستاخيز ، يا ظهور مصلح كلّ ، يا برخى از رمزهاى قرآن يا تأويل مَلَك و شيطان به برخى از مادّيات .\r\n« وَمَا يَعْلَمُ تَأْوِيلَهُ إِلَّا اللَّهُ وَالرَّ سِخُونَ فِى الْعِلْمِ يَقُولُونَ ءَامَنَّا بِهِ كُلٌّ مِنْ عِندِ رَبّنَا »\r\nميان مفسران اختلاف‌نظر است در اين‌كه بايد در كلمهء « الّا اللَّه » توقف نمود و الراسخون جملهء مستأنفه است ، يا آن كه و الراسخون عطف است به لفظ جلاله ؟ و منشأ اختلاف اين است كه آيا علم به تأويل متشابهات قرآن منحصر به خود خداوند است و راسخون هم نمىدانند ؟ يا آن كه متشابهات را راسخون نيز مىدانند و غير آنها نمىدانند ؟\r\nبنابر اوّل ، معناى آيه اين است كه كژدلان در جستجوى تأويل آيات متشابه‌اند در حالىكه تأويل متشابه را يا تأويل قرآن را جز خداوند احدى نمىداند ، و اما كسانى كه راسخ در علم‌اند -\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nيعنى در علم اصول و فروع دينى و معارف قرآنى واردند و ريشه‌دار و متخصّص - مىگويند : ما به متشابه نيز مانند محكمات ايمان داريم ، هر يك از محكم و متشابه از جانب پروردگار ماست هرچند تأويل متشابه را ندانيم . يعنى كارشان نيز همين است كه مانند اهل انحراف در پى اضلال و تأويل طبق هواى خود نمىروند بلكه آن را به محكمات عرضه مىدارند ، اگر ابهامش به بركت محكم رفع شد آن را جزء محكمات مىبينند واگرنه ، علم آن را به خدا واگذار مىكنند .\r\nو بنابر مسلك دوم ، معناى آيه اين است كه تأويل متشابهات را تنها خدا و راسخون در علم مىدانند . و چون راسخون ، مراد و مفهوم همه را مىدانند مىگويند : همه از جانب خداست هرچند طبق حكمت بالغه و مصالح عامّه ، برخى را با عبارت‌هايى روشن و برخى را با جملاتى مجمل ، بيان داشته است .\r\n« وَمَا يَذَّكَّرُ إِلَّآ أُولُوا الْأَلْببِ »\r\n\r\nدعاى قرآن\r\nيعنى : اين حقايق و لزوم تسليم در برابر كتاب خداوند را هر چند معناى آن را نداند متذكر نمىشود جز صاحبان مغز يعنى صاحبان عقل سليم و فكر مستقيم .\r\nرَبَّنا لا تُزِغْ قُلُوبَنا بَعْدَ إِذْ هَدَيْتَنا وَ هَبْ لَنا مِنْ لَدُنْكَ رَحْمَةً إِنَّكَ أَنْتَ الْوَهّابُ ( 8 )\r\nرَبَّنا إِنَّكَ جامِعُ النّاسِ لِيَوْمٍ لا رَيْبَ فيهِ إِنَّ اللّهَ لا يُخْلِفُ الْميعادَ ( 9 )\r\nتفسير :\r\n« رَبَّنَا لَاتُزِغْ قُلُوبَنَا بَعْدَ إِذْ هَدَيْتَنَا »\r\nاين آيه دعايى است شريف و پرمحتوا و انشاى خداوند از جانب كسانى كه اين كتاب را پذيرفته و روحشان در برابر محكمات و متشابهات آن تسليم است . و در واقع دعايى است به عنوان تعليم همهء مؤمنان و سالكانِ الى اللَّه كه نياز به يارى دارند . يعنى : پروردگارا ، دل‌هاى ما را پس از آن كه هدايت كردى و به‌سوى پذيرش دين و كتاب آسمانيت و خاصه تسليم در مقابل محكمات و متشابهات آن راهنما شدى هرگز از اين راه منحرف مساز . يعنى مگذار كه شيطان و نفس ، ما را به انحراف كشانند .\r\n\r\n","description":"","footnote":"","page_name":" 331 ","page_number":331},
  {"content":"\r\n\r\n« وَهَبْ لَنَا مِن لَدُنكَ رَحْمَةً إِنَّكَ أَنتَ الْوَهَّابُ »\r\nيعنى : خداوندا ، و ما را از جانب خود رحمتى ببخش - توجه و عنايتى كه ما را در حفظ نعمت موجود و سپس در تكامل آن يارى دهد - زيرا به يقين تويى كه بخشندهء به تمام معنايى ؛ به اندك بهانه‌اى مىبخشى ، و فوق خواسته و استحقاق مىبخشى ، و در دنيا و آخرت مىبخشى و على الدوام و به نحو ابدى مىبخشى .\r\n« رَبَّنَآ إِنَّكَ جَامِعُ النَّاسِ لِيَوْمٍ لَارَيْبَ فِيهِ »\r\nيعنى : پروردگارا ، بدون ترديد تو گردآورندهء همهء مردم براى روزى هستى كه در آن شكى نيست . استعمال اسم فاعل ( جامعُ ) غالباً در مقام حتميت فعل و تصميم جدّى فاعلِ آن است و متعلّق آن « ناس » است كه شامل نخستين فرد مخلوق تا آخرين فرد آينده مىشود . و اطلاق گردآورى به لحاظ آن است كه تمام مصاديق اين نوع كه به تدريج در سطح اين كره از روى زمين به زير خاك رفته و هضم شده‌اند نيازمند جمع و گردآورىاند . و اين گردآورى عجيب و محيّرالعقول و فوق انديشهء هر صاحب انديشه‌اى ، در يك لحظه كه حداكثر آن به « لَمْح العين » يعنى يك چشم برهم‌زدن تحديد شده ، تحقّق خواهد يافت . و عدم ترديد در وجود چنين روزى نسبت به عقلا و اهل درك و منطق است ، چرا كه آنها هستند كه در نزد آنها ادلّهء نقليه يعنى تصريح انبيا و كتاب‌هاى آسمانى ، و ادلّهء عقليه يعنى حكم قاطع عقل سليم ، پس از اذعان به مبدأ عالم مقتدر ، بر اثبات آن قائم است .\r\n« إِنَّ اللَّهَ لَايُخْلِفُ الْمِيعَادَ »\r\nيعنى : به يقين خداوند هرگز از وعدهء خويش تخلّف نمىكند . چه آن كه هيچ دليل و برهانى بر جواز و امكان تخلّفِ وعده از ذاتى كه مقتدر و عالم و حكيم است قائم نيست .\r\nإِنَّ الَّذينَ كَفَرُوا لَنْ تُغْنِيَ عَنْهُمْ أَمْوالُهُمْ وَ لا أَوْلادُهُمْ مِنَ اللّهِ شَيْئًا وَ أُولئِكَ هُمْ وَقُودُ النّارِ ( 10 )\r\nكَدَأْبِ آلِ فِرْعَوْنَ وَ الَّذينَ مِنْ قَبْلِهِمْ كَذَّبُوا بِآياتِنا فَأَخَذَهُمُ اللّهُ بِذُنُوبِهِمْ وَ اللّهُ شَديدُ الْعِقابِ ( 11 )\r\nقُلْ لِلَّذينَ كَفَرُوا سَتُغْلَبُونَ وَ تُحْشَرُونَ إِلى جَهَنَّمَ وَ بِئْسَ الْمِهادُ ( 12 )\r\n\r\n","description":"","footnote":"","page_name":" 332 ","page_number":332},
  {"content":"\r\n\r\n\r\nخسرا ن كافران و فرعونيان\r\nلغت و اعراب :\r\nأغنى عنه ماله : كفايت كرد از او مالش . وَقود : هيزم و آتش گيره . دأب : عادت ، روش . كدأب به تقدير « دأبهم كدأب » است . مهاد : بستر .\r\nتفسير :\r\n« إِنَّ الَّذِينَ كَفَرُوا لَن تُغْنِىَ عَنْهُمْ أَمْوَ لُهُمْ وَ لَآأَوْلدُهُم مِّنَ اللَّهِ شَيْئاً »\r\nيعنى : حقيقت اين است كسانى كه به هر نوعى از كفر ، كافر شدند - به انكار مبدأ يا معاد يا تكذيب همه يا بعضى از فرستادگان خدا يا انكار كتاب‌هاى آسمانى كلًاّ يا بعضاً يا هر چه مستلزم تكذيب پيامبران يا انكار برخى از امور فوق شود - و با آن كفر از دنيا رفتند ، در روز قيامت نه اموال و نه اولادشان هيچ سودى به حال آنها نخواهد داشت و هرگز چيزى را از جانب آنها و به نفع آنها از خدا كفايت نخواهد كرد ؛ نه احتياج به رحمتى را تأمين خواهد نمود و نه ترس از عذابى را رفع خواهد كرد .\r\n« وَ أُوْلئِكَ هُمْ وَ قُودُ النَّارِ »\r\nيعنى : و آنها هستند كه خود در آخرت ، هيزم آتش‌اند . يعنى كفر و فسق دنيوى ، آن محكوميت را در آخرت آورد ؛ يا اتصاف به كفر و فسق ، در آن‌جا بدان حالت تجسّم و تبلور يافت .\r\n« كَدَأْبِ ءَالِ فِرْعَوْنَ وَالَّذِينَ مِن قَبْلِهِمْ كَذَّبُوا بَايتِنَا »\r\nيعنى : دأب و عادت اين كفار و مشركان همانند دأب فرعونيان و كافران پيش از آنهاست كه ( از زمان نوح پيامبر صلى الله عليه و آله تا زمان موسى عليه السلام بودند ) كه آنها به آيات كتاب ما كه در عصرشان نازل شده بود و به نشانه‌هاى توحيد ما كه پيامبرانشان با منطق و معجزات ارائه كردند كافر شدند ،\r\n« فَأَخَذَهُمُ اللَّهُ بِذُنُوبِهِمْ وَاللَّهُ شَدِيدُ الْعِقَابِ »\r\nيعنى : پس خدا آنها را در مقابل گناهان اصولى و اعتقادى و كبائر فروعى و عملىشان مؤاخذه نمود ( عده‌اى را غرق كرد و گروهى را به زلزله و صيحهء آسمانى و باد سوزان هلاك نمود ، و بر طايفه‌اى باران سنگ باريد ) ؛ و خدا سخت كيفر است .\r\n« قُل لِلَّذِينَ كَفَرُوا سَتُغْلَبُونَ وَتُحْشَرُونَ إِلَى جَهَنَّمَ وَبِئْسَ الْمِهَادُ »\r\nخطاب به پيامبر و يكايك كسانى است كه ايمان آورده‌اند و در برابر كفار قرار دارند . يعنى : به كسانى كه كافر شده‌اند و دعوت دين و قرآن را نپذيرفته‌اند بگو : به زودى در دنيا شكست\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nمىخوريد - يعنى شكست فىالجمله تا مدّتى از زمان ، و شكست در محاجّه و منطق در برابر اسلام در همهء اعصار ، و شكست نظامى كلّى دائمى پس از ظهور مصلح عظيم اسلام - و سپس در عالم آخرت پس از زنده شدن به واسطهء نفخهء سومِ اسرافيل ، به‌سوى جهنّم گردآورى مىشويد ، و جهنّم ، آرامگاه بسيار بدى است .\r\nقَدْ كانَ لَكُمْ آيَةٌ في فِئَتَيْنِ الْتَقَتا فِئَةٌ تُقاتِلُ في سَبيلِ اللّهِ وَ أُخْرى كافِرَةٌ يَرَوْنَهُمْ مِثْلَيْهِمْ رَأْيَ الْعَيْنِ وَ اللّهُ يُؤَيِّدُ بِنَصْرِهِ مَنْ يَشاءُ إِنَّ في ذلِكَ لَعِبْرَةً لأُولِي اْلأَبْصارِ ( 13 )\r\nتفسير :\r\n\r\nامدادهاى غيبى خدا\r\n« قَدْ كَانَ لَكُمْ ءَايَةٌ فِى فِئَتَيْنِ الْتَقَتَا »\r\nاين آيه اشاره است به جنگ بدر ، نخستين برخورد نظامى حكومت اسلامى با ملت شرك و سران آنها در صحرايى نزديك مكّه در جنب چاه بدر . سپاه كفر قريب هزار نفر با همهء تجهيزات جنگى ، يعنى به عدد نفوسشان مَركب و زره و شمشير همراه با آذوقه به قدر كافى بودند ، و سپاه اسلام سيصد و سيزده نفر ( كمتر از يك سوم عدد كفّار ) و فاقد اغلب تجهيزات ، كه گفته شده فقط هفتاد شتر ، سه اسب ، شش عدد زره و هشت عدد شمشير داشتند و با اين وضع ، سپاه مسلمين با دادن بيست و دو شهيد و كشتن هفتاد نفر از سران قريش و به اسارت گرفتن هفتاد نفر ديگر پيروز شدند . و حقّاً كه پيروزى مسلمين در اين جنگ ، با توجه به كمّيّت عدد طرفين و مقايسهء امكانات آنها با يكديگر ، از آيات عظيم و معجزات بزرگ خدا بود و در حقيقت ، اين جنگ سرشار از اعجاز و سراپا بيّنه و برهان توحيد براى مسلمين و مملوّ از عبرت و دليل و حجت بر صدق پيامبر اسلام بود .\r\nمعناى آيه اين است كه حقّاً براى شما اى مسلمين و يا اى كفّار قريش و مدينه ، دربارهء دو گروهى كه با هم در صحراى بدر روبه‌رو شدند و جنگيدند نشانه و علامتى است ؛ نشانهء توحيد و عظمت و قدرت خدا و صدق نبوت پيامبر اسلام و حقانيت شريعت اسلام .\r\n« فِئَةٌ تُقتِلُ فِى سَبِيلِ اللَّهِ وَ أُخْرَى كَافِرَةٌ »\r\nيعنى : يكى از دو گروه در راه خدا مىجنگيد ، در راه توحيد خداوند و هدف والاى دين و كتاب\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nالهى ، و اينان پيامبر و ياران اندك او بودند ، و آن ديگرى گروه كفّار بودند ، كفّار مكه كه جنگشان به انگيزهء رواج شرك و دوام بت‌پرستى و حفظ مقام موهوم بتان و بقاى رياست خودشان بود .\r\n« يَرَوْنَهُم مِّثْلَيْهِمْ رَأْىَ الْعَيْنِ »\r\nيعنى : اينها آنها را دوبرابر خود به‌ديد چشم مىديدند . محتملات دو ضمير جمع در اين جمله با دو مرجع در جملهء قبلى زياد است و حاصل احتمالات اين است كه هر يك از كفّار و مسلمين آن ديگرى را دوبرابر خود يا او مىديد ، و اين شامل چهار احتمال است . دو احتمال اول اين است كه كفّار ، مسلمين را دوبرابر خودشان يعنى دو هزار نفر ، يا دوبرابر مسلمين يعنى 626 نفر مىديدند . و زياد ديدن براى اين بود كه بترسند . و دو احتمال دوم اين است كه مسلمين كفّار را دوبرابر خودشان يعنى 626 نفر يا دوبرابر كفّار يعنى دو هزار نفر مىديدند . اول براى آن كه نترسند زيرا دوبرابر مهم نيست ، و دوم براى آن كه در معرض امتحان بزرگ قرار گيرند و پخته شوند . و حمل جمله بر هر يك از معانى ، محتمل و صحيح است .\r\n« وَاللَّهُ يُؤَيّدُ بِنَصْرِهِ مَن يَشَآءُ »\r\nيعنى : و خداوند به يارى خود ، هر كس را بخواهد تأييد و تقويت مىكند ، چنان‌كه پيامبر و يارانش را با كمى عِدّه و عُدّه بر انبوه اهل شرك يارى داد .\r\n« إِنَّ فِى ذَ لِكَ لَعِبْرَةً لِأُوْلِى الأَبْصرِ »\r\nيعنى : حقيقت اين است كه در اين امر - در اين‌كه هر يك از دو سپاه مختلف در قلّت و كثرت را در چشم ديگرى دوبرابر نمايد كه نسبت به يكى ايجاد رعب و نسبت به ديگرى توليد اميد كند و بدين وسيله عجيب‌ترين حادثهء تاريخ را در تقابل حق و باطل و توحيد و شرك و ايمان و كفر تحقّق بخشد - براى صاحبان بصيرت ، عبرت و تنبّه است .\r\nزُيِّنَ لِلنّاسِ حُبُّ الشَّهَواتِ مِنَ النِّساءِ وَ الْبَنينَ وَ الْقَناطيرِ الْمُقَنْطَرَةِ مِنَ الذَّهَبِ وَ الْفِضَّةِ وَ الْخَيْلِ الْمُسَوَّمَةِ وَ اْلأَنْعامِ وَ الْحَرْثِ ذلِكَ مَتاعُ الْحَياةِ الدُّنْيا وَ اللّهُ عِنْدَهُ حُسْنُ الْمَآبِ ( 14 )\r\n\r\n","description":"","footnote":"","page_name":" 335 ","page_number":335},
  {"content":"\r\n\r\n\r\nلذايذ دنيا و لذايذ آخرت\r\nلغت و اعراب :\r\nشهوات : جمع شهوة ، مصدر به معناى مفعول است يعنى مشتهيات و خواستنىها . قناطير : جمع قنطار ، مال بسيار ، و مقنطرة تأكيد است . خيل اسم جمع است يعنى اسبان . مسوّمة : نشان‌دار مانند داغ كوبيده ، يال زده ، دم گره خورده ؛ و يا رها شده در چراگاه براى چريدن ، يا فربه و چاق . أنعام : جمع نَعَم ، چهارپايان سه‌گانه : شتر ، گاو و گوسفند ، يا خصوص شتر . آبَ - از باب نَصَر : رجوع كرد .\r\nمَآب : مرجع ، محل رجوع . و حسن المآب اضافهء صفت به موصوف است .\r\nتفسير :\r\n« زُيّنَ لِلنَّاسِ حُبُّ الشَّهَوَ تِ »\r\nيعنى : براى مردم و در ديده و دل آنان ، محبّت مشتهيات دنيا آراسته شده است . در اين جمله ، تزيين ، نسبت داده شده به محبتِ مشتهيات نه به خود آنها ، اشاره به اين‌كه به‌قدرى مشتهيات در دلشان آراسته شده كه گويى حبّ آنها مزيّن شده و كأنّه محبت به محبت دارند . ولى در واقع ، آنچه مزيّن است خود مشتهيات است . زينت دهندهء مشتهيات محتمل است خداوند باشد به تزيين تكوينى ، زيرا آفريدن غرايز متعدد در باطن وجود انسان و نعمت‌هاى گوناگونِ متناسب با آن در خارج وجود او قهراً سبب كشش فطرى او به‌سوى نعمت‌ها و وجود جاذبه ميان عرضه و تقاضاست ، و اين خود زينت تكوينى آنهاست . و بنابراين ، آيه در مقام نكوهش اين تزيين نيست ، زيرا كار خداست .\r\nو ممكن است مراد از تزيين ، اهميت و ارزش پيداكردن مشتهيات در نظر انسان باشد به طورى كه نگرشى اصالى و استقلالى بر آن كند و اين علاقه قوى شود به گونه‌اى كه بر اقتضائات مخالف هر چند حق باشند غلبه پيدا كند ، و اين تزيين از جانب شيطان است كه در اثر آن ، آدمى مشتهيات را اصالت بخشيده و مقدمه بودن آنها را به كلّى فراموش كند . و آيه بنابراين در مقام نكوهش است ، زيرا اين حالت مَلَكه مىشود و خواسته‌هاى شرع و عقل را رها مىكند .\r\n« مِنَ النّسَآءِ وَالْبَنِينَ وَالْقَنطِيرِ الْمُقَنطَرَةِ مِنَ الذَّهَبِ وَالْفِضَّةِ وَالْخَيْلِ الْمُسَوَّمَةِ وَالْأَنْعمِ وَالْحَرْثِ »\r\nيعنى : مشتهيات آراسته شده در نظر مردم عبارت است از : زنان و پسران يا فرزندان و اموال\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nكلان و انبوه از طلا و نقره ( يعنى نقود متناسب هر عصر ) و اسبان نشان‌دار چاق و فربه و رها شده در چراگاه ، يعنى مَركب‌هاى فاخر و متنوعِ هر زمان ، و چهارپايان سه‌گانه و كشت و زرع .\r\n« ذَ لِكَ مَتعُ الْحَيَوةِ الدُّنْيَا وَاللَّهُ عِندَهُ حُسْنُ الْمَابِ »\r\nيعنى : همهء اينها كالا و وسيلهء برخوردارى از زندگى دنياست . يعنى تملّك و تصرف و انتفاع از هيچ‌يك از نعمت‌هاى دنيا و مشتهيات آن اصالت وجودى ندارد ، بلكه وسايل ادامهء زندگى اين جهان است كه خود مقدمهء جهان ديگر است . و اين خداوند است كه در نزد او - يعنى در عالم آخرت - جاى بازگشتِ نيكو و زيباست .\r\nقُلْ أَ ؤُنَبِّئُكُمْ بِخَيْرٍ مِنْ ذلِكُمْ لِلَّذينَ اتَّقَوْا عِنْدَ رَبِّهِمْ جَنّاتٌ تَجْري مِنْ تَحْتِهَا اْلأَنْهارُ خالِدينَ فيها وَ أَزْواجٌ مُطَهَّرَةٌ وَ رِضْوانٌ مِنَ اللّهِ وَ اللّهُ بَصيرٌ بِالْعِبادِ ( 15 )\r\nتفسير :\r\n« قُلْ أَؤُنَبّئُكُم بِخَيْرٍ مِن ذَ لِكُمْ لِلَّذِينَ اتَّقَوْا عِندَ رَبّهِمْ جَنتٌ تَجْرِى مِن تَحْتِهَا الْأَنْهرُ خلِدِينَ فِيهَا »\r\nيعنى : اى پيامبر ، به كسانى كه دنيا در نظرشان آراسته شده بگو : آيا شما را به بهتر از همهء آنچه بدان علاقه داريد خبر دهم ؟ براى كسانىكه در دنيا تقوا پيشه كرده‌اند ، در جهان ديگر در نزد پروردگارشان بهشت‌هايى است كه از زير آنها - يعنى از زير درختان يا ساختمان‌هاى آنها - نهرهايى پيوسته در جريان است ؛ يعنى نهرهايى از انواع مايعات آشاميدنى و غيره مانند آب زلال و گوارا و شيرى كه طعمش به واسطهء ركود در يك محل تغيير نكرده و شرابى لذت‌بخش بدون اسكار و خمار ، و شهد روان و غير اينها ؛ در حالىكه آنان در آن‌جا در رفاه زندگى جاودان اند .\r\n« وَأَزْوَ جٌ مُطَهَّرَةٌ وَرِضْوَ نٌ مِنَ اللَّهِ »\r\nيعنى : و آنها را در آن‌جا همسرانى است از زنان مؤمن دنيا يا از حوران مخلوق همان‌جا كه همگى پاكيزه‌اند ، پاك از عادت‌هاى زنانهء دنيوى و عيب‌هاى بدنى و بيمارىهاى جسمى ، و رذايل اخلاقى ، و قباحت منظر ، و زشتى كردار و بدى معاشرت ، و نقص در عقل معاش ، و پيرى و\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nسالخوردگى و بچگى و نارسايى ، و حسادت و هوو ناپذيرى . و آنها را از جانب خداوند رضوانى است ، يعنى نعمتى است كه بالاتر و والاتر و برتر از همهء نعمت‌هاى محيط وسيع آن‌جاست و آن رضايت و خوشنودى خدا از آنهاست كه به اين صورت‌ها تجلّى مىكند : فرستادن فرشته و ابلاغ سلام و خوشامدگويى و احوال‌پرسى ، دعوت به مهمانى خاص ربوبى ، ديدار انبياى عظام و معصومان و صالحان ، استماع سخنرانى حق و سخنگويان درگاه الهى ، دريافت جوايز خاص خداوند و بالأخره تجلّى پروردگار به انواع مظاهر ربوبى كه فكر بشر را در اين‌جا توان تصور آن نيست .\r\n« وَاللَّهُ بَصِيرٌ بِالْعِبَادِ »\r\nيعنى : و خداوند به حال بندگان بيناست . او از همهء حالات روحى و اعمال فكرى و كارهاى بدنى آنها آگاه است و نعمت‌هاى بهشتى را به عنوان پاداش اعمال مىدهد . و يا همهء اعمالشان را در اين جهان به صورت نعمت‌هاى مختلف آن جهان مجسم و متبلور ساخته ، تحويل مىدهد .\r\nالَّذينَ يَقُولُونَ رَبَّنا إِنَّنا آمَنّا فَاغْفِرْ لَنا ذُنُوبَنا وَ قِنا عَذابَ النّارِ ( 16 )\r\nالصّابِرينَ وَ الصّادِقينَ وَ الْقانِتينَ وَ الْمُنْفِقينَ وَ الْمُسْتَغْفِرينَ بِاْلأَسْحارِ ( 17 )\r\nلغت و اعراب :\r\nالذين يقولون و پنج وصف ديگر در آيهء بعد صفت للّذين اتّقوا در آيهء قبل است ، و ممكن است صفت‌هاى عباد باشد . قَنَتَ - از باب نَصَر - : اطاعت كرد ، فروتنى و خاكسارى نمود .\r\nتفسير :\r\n« الَّذِينَ يَقُولُونَ رَبَّنَآ إِنَّنَآ ءَامَنَّا فَاغْفِرْ لَنَا ذُنُوبَنَا وَقِنَا عَذَابَ النَّارِ »\r\nيعنى : كسانىكه تقوا پيشه‌كرده‌اند همان‌ها هستند كه پيوسته مىگويند : پروردگارا ، به يقين ما ايمان آورديم ، پس گناهانمان را براى ما ببخش و ما را در روز واپسين از عذاب آتش نگاه‌دار .\r\n« الصبِرِينَ وَالصدِقِينَ وَالْقنِتِينَ وَالْمُنفِقِينَ وَالْمُسْتَغْفِرِينَ بِالْأَسْحَارِ »\r\nيعنى : آنان‌كه تقوا پيشه‌كرده‌اند همان صابران ، صادقان ، متواضعان ، منفقان و استغفارگويان در\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nسحرهايند . صابران اند يعنى در انجام واجبات خداوند و ترك منهيّات او و در برابر حوادث تلخ زندگى شكيبايند . صادقان اند يعنى در باورنمودن به معتقدات و اتصاف به فضايل نفسانى و عمل به فرامين عملى راستگويند . متواضعان اند يعنى روحشان در برابر خدا و جسمشان در انجام وظايف خاضع و فروتن است . منفقان اند يعنى از تن و جان ، و مقام و جاه ، و فرزند و ارحام ، و مال و منال بذل مىكنند . مستغفران اند يعنى در لحظات خلوت نيكان ، و مناجات عارفان ، و پرستش عابدان ، و راز و نياز عاشقان ، و دعاى مريدان ، و گريهء محبّان و به ويژه در سحرگاهان توبه‌كننده‌اند .\r\nشَهِدَ اللّهُ أَنَّهُ لا إِلهَ إِلّا هُوَ وَ الْمَلائِكَةُ وَ أُولُوا الْعِلْمِ قائِمًا بِالْقِسْطِ لا إِلهَ إِلّا هُوَ الْعَزيزُ الْحَكيمُ ( 18 )\r\nلغت و اعراب :\r\nشهادت : اظهار آنچه بدان علم دارد . قَسَطَ الوالى - از باب نَصَر و ضَرَب - : عدالت‌ورزيد . قسط : عدل ، و مفرد و جمع در آن يكسان است . قائماً حال براى « اللَّه » است .\r\nتفسير :\r\n« شَهِدَ اللَّهُ أَنَّهُ لَآإِلهَ إِلَّا هُوَ »\r\nيعنى : خدا خود گواهى داد به اين‌كه جز او معبود به حقّى نيست . گواهى خداوند به گفتار ، در ملأ اعلى به فرشتگان و در زمين به رسولان و پيامبران است ، و به نوشتار ، در لوح محفوظ و همهء كتاب‌هاى آسمانى است ، و به صُنع و كردار به بذل خرد به ذوىالعقول است كه درك توحيد كنند و بدان اذعان نمايند ، و به‌وسيلهء ايجاد روابط حكيمانه ميان اجزاى عالم و تدبير نظام اتمّ آن است كه به روشنى ، شهادت تكوينى به وحدت موجد خود مىدهند .\r\n« وَ الْمَلَآئِكَةُ وَ أُولُوا الْعِلْمِ »\r\nيعنى : و همهء فرشتگان و صاحبان دانش نيز از انس و جنّ شهادت و گواهى به توحيد او دادند .\r\nفرشتگان به انشاء توحيد به زبان‌هاى مختلف و اذكار و اوراد گوناگون در تمام محيط گستردهء عالم وجود ، خاصه در ميان طبقات مختلف آسمان‌ها ، و به توحيد تكوينى به واسطهء تنظيم خلقت اجزاى جهان و تسويه و تعديل ميان ابعاض مختلف آن كه حكايتى روشن از توحيد ذات و صفات\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nاو دارند ، و صاحبان علم به اقرار و اعتراف و انشاء پس از پذيرش ادلّهء نقليه و ابلاغ پيامبران ، و به‌واسطهء ادلّهء عقليه و توجه به آيات انفسى و آفاقى و درك تجلّى صانع در همهء ابعاض مصنوع ، و ظهور خالق در شراشر وجود مخلوق شهادت دهند .\r\nو البته صدور اغلب اين شهادت‌ها مقارن با زمان حدوث خود شهود است و از اين رو شهادت‌ها با فعل ماضى ذكر شده است .\r\n« قَائِماً بِالْقِسْطِ لَآإِلهَ إِلَّا هُوَ الْعَزِيزُ الْحَكِيمُ »\r\n\r\nدين فقط اسلام\r\nيعنى : خدايى كه پيوسته قائم به عدل است . يعنى تصدّى او به امور تكوين در مقام خلق و ايجاد ، و به امور تشريع در مرحلهء بعث رسل و انزال كتب ، برپايهء عدل و قسط است . جز او معبودى نيست .\r\nاين تكرار براى تأكيد است . او مقتدر علىالاطلاق و حكيم علىالاطباق است .\r\nإِنَّ الدِّينَ عِنْدَ اللّهِ اْلإِسْلامُ وَ مَا اخْتَلَفَ الَّذينَ أُوتُوا الْكِتابَ إِلّا مِنْ بَعْدِ ما جاءَهُمُ الْعِلْمُ بَغْيًا بَيْنَهُمْ وَ مَنْ يَكْفُرْ بِآياتِ اللّهِ فَإِنَّ اللّهَ سَريعُ الْحِسابِ ( 19 )\r\nلغت و اعراب :\r\nدين : جزا و پاداش ، اطاعت و فرمانبرى ، مجموعهء قوانين الهى آسمانى . اسلام : تسليم قلبى ، تسليم عملى ، مجموعهء احكام آسمانى از اصول و فروع . بَغْى : طلب ، ظلم .\r\nتفسير :\r\n« إِنَّ الدّينَ عِندَ اللَّهِ الْإِسْلمُ »\r\nيعنى : حقيقت اين است كه دين در نزد خداوند ، اسلام است . دين صحيح و الهى ، نازل شده از آسمان و وحى شده بر پيامبر مرسل ، ضامن سلامت دنيا و سعادت آخرت بشر در هر عصر و زمان است دينى كه اعتقادش براى بشر لازم و اجراى برنامه‌اش بر او واجب است . دينى كه مورد احتجاج خدا و مردم در آخرت و مدرك ثواب و عقاب در قيامت است ، اسلام است .\r\nاسلام در اصطلاح قرآن و روايات و مسلمين عبارت است از مجموعهء قوانين كلّى اصولى و اخلاقى و فروعى كه كفيل كرامت انسانى و وسيلهء ارتباط انسان با خداوند است . اين مجموعه در\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nهر عصرى به لباس شريعتى خاص متناسب با زمان و مكان و افق فكرى و حالات روانى فردى و اجتماعى اهل آن عصر در مىآيد و به وسيلهء يكى از پيامبران اولواالعزم الهى به جامعهء روز عرضه مىشود .\r\nاين مجموعه در نخستين‌بار به صورت شريعت نوح عليه السلام همراه كتاب آسمانى او به جامعهء آن روز عرضه شد ، و بار دوم به صورت شريعت مستقل ديگرى كامل‌تر از پيشين همراه كتابى به واسطهء ابراهيم خليل عليه السلام ، و بار سوم به‌وسيلهء موسىبن عمران عليه السلام و تورات او ، و بار چهارم به‌واسطهء عيسىبن مريم عليه السلام و انجيل او به اهل آن عصر ابلاغ گرديد ، و بار پنجم يعنى آخرين‌بار به‌وسيلهء محمّد بن عبداللَّه صلى الله عليه و آله همراه كتابى آسمانى به جامعهء روز اهدا شد . آرى اين‌بار با تحريرى تامّ و تكميل نواقص كمّى و كيفى و اصولى و فروعى بود به گونه‌اى كه بتواند نياز بشر را در عمر دنيويش تأمين نمايد هر چند سطح زندگيش بالا رود و افق فكريش و عقول نسلش تكامل يابد . و اين‌بار به نام شريعت اسلام بر آخرين پيامبر اولواالعزم و خاتم همهء پيامبران ، پيامبر عربى مكّى مدنى فرود آمد .\r\n\r\nشناخت كامل اهل كتاب از اسلام\r\nپس ، از مطالب فوق معلوم شد :\r\n1 . اسلام دو اصطلاح دارد ؛ كلّى مشترك بين همهء شرايع ، و خصوص شريعت پيامبر اسلام .\r\n2 . شريعت عبارت است از مصاديق آن كلّى كه بيش از پنج مصداق نيست .\r\n3 . هر تغييرى از زيادى و نقص و نسخ ، عارض بر شريعت است نه اسلام .\r\n4 . در يك زمان دو شريعت از جانب خدا مُمضى نيست و نبوده ، بنابراين در هر زمان يك شريعت بيشتر جواز عمل ندارد .\r\n5 . اسلام به غير از مصاديق پنج‌گانه بر هيچ مصداقى از آنچه ميان بشر از مكاتب و مذاهب و اديان وجود دارد يا ممكن است موجود شود قابل انطباق نيست .\r\n« وَمَا اخْتَلَفَ الَّذِينَ أُوتُوا الْكِتبَ إِلَّا مِن بَعْدِ مَا جَآءَهُمُ الْعِلْمُ »\r\nگفته شد كه همهء شرايع يك دين است در لباس شريعت‌هاى مختلف ، و بايد هر شريعتى تا زمان ظهور شريعت ديگر كه ناسخ آن است محفوظ ماند و مورد عمل بشر قرار گيرد . مثلًا شريعت موسى عليه السلام محفوظ ماند تا عيسى عليه السلام آن را نسخ كند و شريعت عيسى سالم ماند تا پيامبر اسلام آن را نسخ نمايد . لكن اهل تورات پس از ارتحال موسى شريعت او را تجزيه كردند و فرقه‌هاى مختلف\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nشدند ، و اهل انجيل دين و شريعت عيسى را تجزيه نمودند و فرقه‌ها ايجاد كردند به گونه‌اى كه هر يك به هفتاد و اندى فرقه متفرق گشتند .\r\nاين آيه در اين‌باره مىفرمايد : كسانى كه كتاب آسمانى به آنها داده شد ، اختلاف نكردند مگر پس از آن كه براى آن‌ها علم حاصل شد ؛ يعنى اختلاف هر يك از علماى تورات و علماى انجيل در دينشان كه اصول و فروع آن را تجزيه نمودند و به فرقه‌هاى گوناگون متفرق گشتند پس از آن بود كه آنها از ادلّه و معجزات و كتاب آسمانى پيامبرشان به حقّانيت آن دين و شريعت يقين داشتند .\r\n« بَغْيَاً بَيْنَهُمْ »\r\nيعنى : اين اختلاف به انگيزهء ظلم و حسادت و برترىجويى و حبّ رياست در ميان خودشان بود . از اين‌رو كتاب‌هاى آسمانى خود را تأويل كردند و هر بخشى از امت را به طرفى سوق دادند ، تا آن‌جا كه به شكل امروز در آمدند . و معلوم است كه در اختلاف اصولى ، گروهى كه حقّ اند مؤمن و اهل كتاب حقيقى ، و گروه‌هاى ديگر همگى كافرند ؛ و در اختلاف فروعى گروه حق مطيع فرمان خدا ، و گروه‌هاى ديگر عاصى و فاسق‌اند .\r\n« وَمَن يَكْفُرْ بَايتِ اللَّهِ فَإِنَّ اللَّهَ سَرِيعُ الْحِسَابِ »\r\nيعنى : و هر كس به آيات خدا كفر ورزد ، پس خدا زودرس به‌حساب است .\r\nمراد از آيات اعمّ از آيه‌هاى كتاب تدوينى او مانند آيات قرآن كريم و ساير كتاب‌هاى آسمانى ، و نشانه‌هاى كتاب تكوينى اوست كه در نظر صاحبان خرد در صفحات انفس و آفاق متجلّى است .\r\nو مراد از زودرسيدن به‌حساب ، شتاب سريع ذرات عالم هستى به‌سوى اهداف منظور از خلقت آنهاست كه تحت ارادهء تامهء خداوند انجام مىيابد .\r\nفَإِنْ حَاجُّوكَ فَقُلْ أَسْلَمْتُ وَجْهِيَ لِلّهِ وَ مَنِ اتَّبَعَنِ وَ قُلْ لِلَّذينَ أُوتُوا الْكِتابَ وَ اْلأُمِّيِّينَ ءَ أَسْلَمْتُمْ فَإِنْ أَسْلَمُوا فَقَدِ اهْتَدَوْا وَ إِنْ تَوَلَّوْا فَإِنَّما عَلَيْكَ الْبَلاغُ وَ اللّهُ بَصيرٌ بِالْعِبادِ ( 20 )\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nلغت و اعراب :\r\n\r\nانحرافات اهل كتاب و واكنش مسلمانان\r\nوجه : صورت ، و كنايه از وجود انسان . و من اتَّبعن عطف است به فاعل أسلمتُ . امّى : بىسواد و درس ناخوانده . أأسلمتم استفهام به‌معناى امر است يعنى « أسلِموا » .\r\nتفسير :\r\n« فَإِنْ حَآجُّوكَ فَقُلْ أَسْلَمْتُ وَجْهِىَ لِلَّهِ وَمَنِ اتَّبَعَنِ »\r\nيعنى : اى پيامبر ، اگر اهل كتاب با تو دربارهء مفاد « انّ الدين عنداللَّه الاسلام » محاجّه و ستيزه كردند و منكر آن شدند كه دين حق همان شريعت توست ، بگو : من وجهم را تسليم خداكردم . يعنى با آنها به محاجّه و ستيزه برمخيز ، زيرا سخنان آنها بر پايهء عناد و تقليد است و دعوت تو را نخواهند پذيرفت ، بلكه بگو كه من تمام وجودم را تسليم خدا كردم ، يعنى اسلام را كه روحش تسليم است پذيرفتم و پيروان من نيز چنين‌اند .\r\n« وَقُل لِلَّذِينَ أُوتُوا الْكِتبَ وَالْأُمّيّينَ ءَأَسْلَمْتُمْ »\r\nيعنى : به كسانى از يهود و نصارا كه كتاب تورات و انجيل به آنها داده شده خاصه به علماى آنها ، و به امّيّين يعنى مشركان و كفّار ديگر كه غالباً مانند كودكان مادرزاد بىسواد هستند بگو : آيا پس از شنيدن منطق رساى پيامبرتان و ديدن معجزهء عظيم قرآن ، اسلام آورديد ؟ يعنى اسلام بياوريد .\r\n« فَإِنْ أَسْلَمُوا فَقَدِ اهْتَدَوْا »\r\nيعنى : پس اگر اسلام آوردند و نبوت و دين و قرآنت را پذيرفتند پس به يقين هدايت يافته‌اند ، يعنى در مرحلهء اعتقاد ، به صراط مستقيم اسلام و در مرحلهء عمل ، به طريق صحيح عمل ره يافته‌اند ،\r\n« وَإِن تَوَلَّوْا فَإِنَّمَا عَلَيْكَ الْبَلغُ »\r\nيعنى : و اگر روى برتافتند و دعوت تو را نپذيرفتند جز اين نيست كه آنچه برعهدهء توست رساندن دعوت و ابلاغ رسالت و اتمام حجت است و بس ؛ يعنى اجبار آنان بر اعتقاد قلبى از توان تو بيرون است و خدا هم در مورد دين چنين اراده‌اى ندارد ؛ و جنگيدن و اجبار آنها به تسليم در برابر احكام اسلام از وظايف امامت است نه نبوت ، و هنوز وقت آن نرسيده ؛ و كيفر دادن دنيوى و اخروى به آنها از شئون ربوبيت خداست .\r\n« وَ اللَّهُ بَصِيرٌ بِالْعِبَادِ »\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nو خداوند به حال بندگان خود بيناست . يعنى مىداند كه سبب امتناع آنها چيست ؟ و آيا پس از اين تسليم مىشوند يا نه ؟\r\nإِنَّ الَّذينَ يَكْفُرُونَ بِآياتِ اللّهِ وَ يَقْتُلُونَ النَّبِيِّينَ بِغَيْرِ حَقٍّ وَ يَقْتُلُونَ الَّذينَ يَأْمُرُونَ بِالْقِسْطِ مِنَ النّاسِ فَبَشِّرْهُمْ بِعَذابٍ أَليمٍ ( 21 )\r\nأُولئِكَ الَّذينَ حَبِطَتْ أَعْمالُهُمْ فِي الدُّنْيا وَ اْلآخِرَةِ وَ ما لَهُمْ مِنْ ناصِرينَ ( 22 )\r\nتفسير :\r\n« إِنَّ الَّذِينَ يَكْفُرُونَ بَايتِ اللَّهِ وَيَقْتُلُونَ النَّبِيّينَ بِغَيْرِ حَقّ وَيَقْتُلُونَ الَّذِينَ يَأْمُرُونَ بِالْقِسْطِ مِنَ النَّاسِ فَبَشّرْهُم بِعَذَابٍ أَلِيمٍ »\r\nاين آيه دربارهء رفتار و روش كفار يهود و نصارا است كه در طول تاريخ عده‌اى از انبياى الهى را مانند زكريا و يحيى كشته و گروهى بىشمار از علماء دين و حُكَما و دانشمندان عصرشان را نيز به قتل رسانده‌اند . در اين‌باره مىفرمايد :\r\nبىترديد كسانى كه پيوسته به آيات كتاب خدا و به نشانه‌هاى روشن توحيد او از وحى و معجزات پيامبران و آياتى كه در آفاق جهان و نفوس جانداران گسترده است كفر مىورزند و پيامبران خدا را به ناحق مىكشند و كسانى از مردم را كه همواره فرمان به قسط و عدل در جامعه مىدهند به قتل مىرسانند ، آنها را به عذابى دردناك در دنيا و آخرت بشارت ده .\r\n« أُوْلئِكَ الَّذِينَ حَبِطَتْ أَعْمَالُهُمْ فِى الدُّنْيَا وَ الْأَخِرَةِ »\r\nاين آيه در مقام بيان حكم كلّى و قانون عامّى است دربارهء همهء كفار ، راجع به عمل‌هاى خير آنها ، اعمالى كه اگر كفر نبود در پيشگاه خدا سبب استحقاق پاداش دنيوى و اخروى بود . و از اين آيه شرطيت ايمان براى ترتّب ثواب عمل استفاده مىشود .\r\nمىفرمايد : آنها هستند كه عمل‌هايشان در دنيا و آخرت حبط شده . مراد ، عمل‌هاى خير آنهاست نظير برخى از باورهاى درونى صحيح و اعتقادات درست ، و برخى اخلاق فاضلهء انسانى ، و انفاقات مالى به مستمندان ، و ابتكارات گوناگون در مورد معالجات بيماران ، جراحى ، دارويى ، و\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nنيز توليد وسايل زندگى بىحدّ و حصر كه انصافاً خدمات رفاهى بسيار و وسايل استراحت بىشمار براى جامعهء بشرى انجام داده‌اند .\r\nو مراد از حَبْط در دنيا بطلان آثار آن است كه مثلًا اگر كسى پس از انجام اين خدمات كافر شود بر همهء بركات غيبى الهى و ذكر خير و دعا و ثناى مؤمنان و آثار و ثواب‌هاى فراوان كه مرتباً در نامهء عملش نوشته مىشد خط بطلان كشيده مىشود و نسبت به آينده نيز از همهء آنها محروم مىگردد . پس حَبْط دنيوى نسبت به اعمال ما قبل و ما بعد كفر ، ملحوظ مىشود . و اين مسأله در مقابل مسألهء « جَبّ » است ، زيرا همان گونه كه كفر قلبى و شرك و نفاق درونى و گناهان بسيارِ فرعى به واسطهء اسلام به قاعدهء « جبّ » ساقط مىشود ، عمل‌هاى خيرى كه در حال كفر به‌جا آورده به‌واسطهء ادامهء كفر يا ارتداد بعدى و مرگِ در حال كفر ، حبط مىشود . خلاصه به واسطهء اسلام ، گناهان حبط مىشود و به‌واسطهء كفر ، طاعت‌ها ساقط مىگردد . و در آخرت نيز همهء پاداش‌هايى كه براى اعمال آنها در لوح محفوظ ملحوظ گرديده بود ممنوع و مسدود اعلام مىشود .\r\n« وَ مَا لَهُم مِّن نَاصِرِينَ »\r\nيعنى : و هرگز براى آنها ياورى از فرشتگان و شفاعت كنندگان و پيامبران و حتى رحمت موعود الهى نخواهد بود .\r\nأَ لَمْ تَرَ إِلَى الَّذينَ أُوتُوا نَصيبًا مِنَ الْكِتابِ يُدْعَوْنَ إِلى كِتابِ اللّهِ لِيَحْكُمَ بَيْنَهُمْ ثُمَّ يَتَوَلّى فَريقٌ مِنْهُمْ وَ هُمْ مُعْرِضُونَ ( 23 )\r\nذلِكَ بِأَنَّهُمْ قالُوا لَنْ تَمَسَّنَا النّارُ إِلّا أَيّامًا مَعْدُوداتٍ وَ غَرَّهُمْ في دينِهِمْ ما كانُوا يَفْتَرُونَ ( 24 )\r\nفَكَيْفَ إِذا جَمَعْناهُمْ لِيَوْمٍ لا رَيْبَ فيهِ وَ وُفِّيَتْ كُلُّ نَفْسٍ ما كَسَبَتْ وَ هُمْ لا يُظْلَمُونَ ( 25 )\r\nلغت و اعراب :\r\nرَأَى الشىءَ يراه - از باب مَنَع - : آن را به چشم يا به عقل ديد . و چون با « الى » متعدّى شود به معناى نَظَرَ باشد يعنى نگاه كرد . تولّى : روى برتافتن . و مراد از كتاب در هر دو مورد تورات است .\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nتفسير :\r\n« أَلَمْ تَرَ إِلَى الَّذِينَ أُوتُوا نَصِيبًا مِنَ الْكِتبِ يُدْعَوْنَ إِلَى كِتبِ اللَّهِ لِيَحْكُمَ بَيْنَهُمْ ثُمَّ يَتَوَلَّى فَرِيقٌ مِنْهُمْ وَ هُم مُّعْرِضُونَ »\r\nپيامبر اسلام در مدينه در مقابل اهل كتاب يعنى يهود و نصارا بود و گاهى مطالبى را به تورات نسبت مىداد ( نظير آن كه در تورات صفات روحى و جسمانى پيامبر اسلام نوشته شده ، يا بشارت به نبوت و كتاب او در آن‌جا مندرج است ، و يا نوشته شده كه ابراهيم يهودى نبوده بلكه بر دين حنيف اسلام بوده ، و اين‌كه زناى محصنه يعنى زناى مرد يا زنى كه همسر داشته باشد حكمش رجم است ) و غالباً علماى تورات اين نسبت را انكار مىكردند ، و چون گفته مىشد تورات را بياوريد تا معلوم شود ، امتناع مىكردند ، زيرا اگر مجبور به احضار تورات مىشدند معلوم مىشد كه مطلب طبق بيان پيامبر اسلام است . اين آيه در اين‌باره مىفرمايد :\r\nاى پيامبر يا اى مخاطب ، آيا ننگريستى به كسانى كه بهره‌اى از كتاب - يعنى بهره‌اى از علم كتاب تورات - به آنها داده شده ، كه به‌سوى كتاب خدا كه همان تورات است خوانده مىشوند تا در ميانشان داورى كند - يعنى از آنها خواسته مىشود كه تورات را بياورند - آن‌گاه عده‌اى از دانشمندانشان از اين كار روى برمىتابند در حالىكه اعراض كننده‌اند ؟ !\r\nو اعراض را به صيغهء فاعل آورده اشاره به اين‌كه آنها عادت به اعراض دارند و هر چه از محتويات تورات كه با هواى نفسشان مخالف باشد آن را پنهان مىكنند .\r\n« ذَ لِكَ بِأَنَّهُمْ قَالُوا لَن تَمَسَّنَا النَّارُ إِلَّآ أَيَّامًا مَّعْدُودَ تٍ »\r\nيعنى : اين رفتار آنان كه احكام خدا را كتمان مىكنند و ملت را گمراه مىسازند به سبب اين است كه گفتند - يعنى مدعى هستند - كه هرگز آتش جهنم جز چند روز معدودى به ما نمىرسد .\r\nيعنى چون اجداد ما در ايّام غيبت موسى در سفر طور ، چهل روز گوساله پرستيدند ، حداكثر عذاب قوم موسى در عالم آخرت به اندازهء همان چهل روز خواهد بود .\r\n« وَ غَرَّهُمْ فِى دِينِهِم مَّا كَانُوا يَفْتَرُونَ »\r\nاين جمله اشاره به افتراهايى است كه سبب غرور آنها شده ، زيرا علاوه بر ادعاى فوق ، مدعى هستند كه همگى از اولاد پيامبران بنىاسرائيل‌اند و اسرائيل يعنى حضرت يعقوب عليه السلام در روز قيامت آنها را شفاعت خواهد كرد . و يا آن كه به خاطر قرب و منزلت يعقوب ، خداوند ملت يهود را\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nعذاب نخواهد كرد جز به آن اندازه كه قَسَمش عملى شود ، يعنى قسمى كه خورده كه پيروان شيطان را جهنم ببرد .\r\nمعناى آيه اين است : و آنچه پيوسته به خدا و انبيا افترا مىبستند آنها را در دينشان فريب داده است .\r\n« فَكَيْفَ إِذَا جَمَعْنهُمْ لِيَوْمٍ لَارَيْبَ فِيهِ »\r\nيعنى : به ادعاهاى آنها دربارهء عالم آخرت نظر مكن ، بلكه تأمل كن كه حال آنها چگونه خواهد بود آن‌گاه كه آنها را براى روزى كه شكى در آن نيست گرد آوريم . يعنى اجزاى متلاشى شده در خاك و هضم شدهء آنها را به‌واسطهء نفخهء دومِ صور از لابه‌لاى خاك‌ها جمع كرده و به هم پيوسته ، اجساد دنيويشان را شكل دهيم و ارواح برزخى آنها را در آن وارد كنيم و به يك لحظه از قبرشان برانگيزيم ، و سپس به‌وسيلهء نفخهء سوم صور ، همه را در محكمهء عدل خود براى محاسبه گرد آوريم .\r\n« وَ وُفّيَتْ كُلُّ نَفْسٍ مَا كَسَبَتْ »\r\nيعنى : و آن‌گاه خواهى ديد كه در آن محكمه به هر نفسى از انس و جن كه اينان نيز جزء آنها هستند پاداش يا كيفر همهء آنچه در دنيا به دست آورده‌اند از ايمان و كفر و طاعت و فسق به طور كامل داده شود ، يا تجسم كسب خود را بيابند . تجسّم عقايد كفرآميز آتشى است كه « تطّلع على الأفئدة » [ همزه ، 7 
  ] بر دل‌ها زبانه مىكشد . و تجسّم رذايل اخلاق حالاتى است غيرقابل توصيف در روح . و تبلور اعمال بدنى ، عذاب‌هاى گوناگون جهنم است كه از هرسو بر آدمى احاطه دارد .\r\n« وَهُمْ لَايُظْلَمُونَ »\r\nيعنى : و به آنها هرگز ستم نمىرود ، زيرا حرمانشان از رحمت و نعمت الهى به اختيار خود ، و عذابشان نتيجهء اعمالشان است و بيش از استحقاق هم تحميل نمىشود .\r\nقُلِ اللّهُمَّ مالِكَ الْمُلْكِ تُؤْتِي الْمُلْكَ مَنْ تَشاءُ وَ تَنْزِعُ الْمُلْكَ مِمَّنْ تَشاءُ وَ تُعِزُّ مَنْ تَشاءُ وَ تُذِلُّ مَنْ تَشاءُ بِيَدِكَ الْخَيْرُ إِنَّكَ عَلى كُلِ شَيْءٍ قَديرٌ ( 26 )\r\nتُولِجُ اللَّيْلَ فِي النَّهارِ وَ تُولِجُ النَّهارَ فِي اللَّيْلِ وَ تُخْرِجُ الْحَيَّ مِنَ الْمَيِّتِ وَ تُخْرِجُ الْمَيِّتَ مِنَ الْحَيِ وَ تَرْزُقُ مَنْ تَشاءُ بِغَيْرِ حِسابٍ ( 27 )\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nلغت و اعراب :\r\n\r\nدعاى قرآنى\r\nاللّهمّ ميم آخر بدل از ياء اول است يعنى « يااللَّه » و اين از خواص اين اسم است چنان‌كه در نداى اين اسم نيز ياء نداء با الف‌لام جمع مىشود . مِلك به كسر ميم غالباً در اموال مملوك به ملكيتِ اعتبارى ، و به ضمّ ميم در سلطه بر نفوس و اموال استعمال مىشود . نَزَعَ الشىءَ من مكانه : كَند آن را از جاى خود . ايلاج : داخل كردن .\r\nتفسير :\r\n« قُلِ اللَّهُمَّ ملِكَ الْمُلْكِ »\r\nمُلك - به ضمّ ميم - سلطهء بر شىء و قدرت بر تصرف و قلب و انقلاب در آن است مانند تسلط انسان بر قوهء باصره يا بر دست و پاى خود ، و سلطهء او بر اموال خود . و از اتمّ مصاديق اين مفهوم ، سلطهء خداوند بر اجزاى عالم وجود است كه نسبت به همهء آنها « يَفعلُ ما يَشاء و يَحكُم ما يُريد » است . و اين ملك در انسان بر دو نوع است : ملك تكوينى مانند مثال‌هايى كه گذشت . و ملك وضعى اعتبارى نظير ملكيتى كه مردم در ميان خودشان با معاملاتى مانند داد و ستد و اجاره و هِبِه ايجاد مىكنند ؛ و سلطه و توان تصرفى كه در اين موارد با الفاظ و صِيَغ انشاء مىشود شبيه ملكيت تكوينى است . به صاحب و واجد مِلك - به كسر - مالك گفته مىشود . و اما مُلك به ضمّ ميم به معناى سلطه بر مِلك به كسر ميم است يعنى تسلّط بر تسلّط ، نظير تسلّط مولا بر اموال بردهء خود ، كه آن را « مالكيت طولى » مىنامند ، يعنى برده سلطنت و توان تصرف در اموال خود دارد و مولى تسلّط بر سلطنت او ، كه مىتواند آن را سلب كند چنان‌كه مىتواند ايجاد كند ؛ و صاحب و واجد چنين تسلّط را مَلِك و مليك مىنامند .\r\nمعناى آيه اين است : اى پيامبر بگو : خداوندا ، اى مالك و اى سلطانِ همهء سلطه‌ها و ملكيت‌ها .\r\n« اللّهمّ » مناداى اول ، و « مالك الملك » مناداى دوم است و وصفى است كه از آن استفاده مىشود كه همهء سلطه‌هاى بشرى و غير بشرى نسبت به هر مال و نفسى مانند سلطهء ثروتمندان بر اموالشان ، سلطهء موالى بر بردگانشان ، سلطهء اولياى اطفال و مجانين بر مُوَلَّىعليه‌شان ، و سلطهء حاكمان به حق چون انبيا و منصوبين آنها بر ملّتشان ، و سلطهء حاكمان جور از سلاطين و شاهان نسبت به متعلَّق تسلّطشان ، همه از آنِ تو و تحت سلطهء توست .\r\n\r\n","description":"","footnote":"","page_name":" 348 ","page_number":348},
  {"content":"\r\n\r\n« تُؤْتِى الْمُلْكَ مَن تَشَآءُ وَتَنزِعُ الْمُلْكَ مِمَّن تَشَآءُ »\r\nيعنى : مُلك را به هر كس كه بخواهى مىدهى و از هر كس كه بخواهى سلب مىكنى و باز مىستانى . مراد ، اين نيست كه اموال و املاكى از قبيل غذا و لباس و خانه به ديگران مىدهى ، زيرا اينها اعطاى مِلك - به كسر - است ، بلكه مراد اعطاى مُلك - به ضمّ - است نظير بذل ولايت به انبيا و منصوبين آنها ، زيرا ولايت آنها بر نفوس و اموال جامعه از قبيل مُلك - به ضمّ - است . و اين جمله شامل سلطه‌هاى غيرشرعى نيز مىشود از قبيل ولايت سلاطين جور و ساير اهل تسلّط غيرمجاز بر جامعه ؛ و نسبت آنها به خدا از باب اين است كه مقدمات آنها را خدا داده و نيز مىتوانست مانع شود و مىتواند سلب كند هر چند براى امتحان ، اندك مدتى مهلت داده است .\r\n« وَتُعِزُّ مَن تَشَآءُ وَتُذِلُّ مَن تَشَآءُ بِيَدِكَ الْخَيْرُ إِنَّكَ عَلَى كُلّ شَىْءٍ قَدِيرٌ »\r\nيعنى : و هر كس را بخواهى عزت مىبخشى - كرامت و اقتدار و شكست‌ناپذيرى مىدهى - و هر كس را بخواهى ذليل و خوار مىكنى ؛ خير در دست توست . يعنى هر خيرى كه باشد ، خواه از مقولهء افعال باطنى مكلّفان يا اخلاق درونى يا اعمال بدنى آنها ، و خواه آنچه در عالم وجود از نعم دنيا و آخرت بدان خير گفته شود ، همه در دست توست ، يعنى آنچه موجود است در قبضهء قدرت توست و آنچه قابل وجود است در تحت كلمهء كاف و نون توست . حقيقت اين است كه تو بر هر چيزى توانايى .\r\n« تُولِجُ الَّيْلَ فِى النَّهَارِ وَتُولِجُ النَّهَارَ فِى الَّيْلِ »\r\nيعنى : شب را در روز و روز را در شب وارد مىكنى . مقدارى از شب را به تدريج از اول زمستان تا اول تابستان داخل در روز مىكنى ، و مقدارى از روز را به تدريج از آغاز تابستان تا آغاز زمستان داخل در شب مىكنى . اين تغيير در عرض شمالى كرهء زمين است ، و در عرض جنوبى مطلب برعكس بيان فوق است ، يعنى از اول تابستان تا اول زمستان شب وارد روز ، و از اول زمستان تا اول تابستان روز وارد شب مىشود . پس با نگرشى دقيق ، تبادلى به نحو دوام ميان شب و روز برقرار است .\r\n« وَتُخْرِجُ الْحَىَّ مِنَ الْمَيّتِ وَتُخْرِجُ الْمَيّتَ مِنَ الْحَىّ »\r\nيعنى : زنده را از مرده و مرده را از زنده بيرون مىآورى . خداوند در مورد حيات نباتى ، نباتات را از جمادات ، و جمادات را از نباتات بيرون مىآورد چنان‌كه علف‌ها را از بذر و بذر را از علف . و در مورد حيات حيوانى ، حيوانات را از نطفه ، و نطفه را از حيوانات بيرون مىكند ، و اطلاق مرده بر نطفه يا به لحاظ آن است كه نطفه از نظر ظاهر مرده است و يا به لحاظ حالات پيش از نطفگى است .\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nو يا آن كه متخلّق به اخلاق انسانى را از فاقدان اخلاق ، و فاقدان اخلاق را از متخلّق به آن بيرون مىآورد . و يا مؤمن را از كافر ، و كافر را از مؤمن خارج مىسازد .\r\n« وَتَرْزُقُ مَن تَشَآءُ بِغَيْرِ حِسَابٍ »\r\n\r\nتقيه در دوستى با كافران\r\nيعنى : اى خداوند ، هركس را بخواهى بىحساب روزى مىدهى . « مَنِ » موصوله براى ذوىالعقول است ، پس آيه در مقام ذكر روزى انسان‌ها و فرشتگان و اجنّه است كه هر نوع و صنفى را طبق خواست فطرتش روزى مىدهد و تقاضاى طبيعت را عرضه مىبخشد . و ممكن است به عنوان تغليب ، در مطلق آنچه نياز به روزى دارد استعمال شده ، مانند نباتات و حيوانات كه هر يك روزى خاصى لازم دارد .\r\nو روزى بىحساب در مورد ذوىالعقول ، به معناى بدون لحاظ استحقاق يا بدون طلب عوض است .\r\nلا يَتَّخِذِ الْمُؤْمِنُونَ الْكافِرينَ أَوْلِياءَ مِنْ دُونِ الْمُؤْمِنينَ وَ مَنْ يَفْعَلْ ذلِكَ فَلَيْسَ مِنَ اللّهِ في شَيْءٍ إِلّا أَنْ تَتَّقُوا مِنْهُمْ تُقاةً وَ يُحَذِّرُكُمُ اللّهُ نَفْسَهُ وَ إِلَى اللّهِ الْمَصيرُ ( 28 )\r\nلغت و اعراب\r\nأولياء : جمع ولى يعنى سرپرست ، ياور ، دوست . دون : نقيض فوق ، « هو دونه » يعنى او در درجهء پايين‌تر از آن است . و دون يعنى غير . و من دون : يا به معناى « غير » ، و حال است از فاعل يتّخذ يعنى « متجاوزين عن المؤمنين » و يا به معناى « أدون » ، و حال است از مفعول اول يتّخذ يعنى « حال كونهم أدون من المؤمنين » . تُقاة و تقيّة : مصدر باب « اتَّقى يتَّقى » و تاء اوّل بدل از واو است .\r\nتفسير :\r\n« لَا يَتَّخِذِ الْمُؤْمِنُونَ الْكَافِرِينَ أَوْلِيَآءَ مِنْ دُونِ الْمُؤْمِنِينَ »\r\nيعنى : هرگز نبايد گروندگان به اسلام ، مؤمنان را رها كرده ، كفّار را ولىّ خود اتّخاذ نمايند . و يا مراد آن كه كفّار را كه دون درجهء مؤمنان‌اند ، براى خود ولىّ بگيرند ، بدين معنا كه هيچ نوع ولايت و حاكميت آنها را كه سبب اطاعت از آنها مىشود و هيچ گونه دوستى و صداقت آنها را كه وسيلهء\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nتأثيرپذيرى اعتقادى و اخلاقى و عملى و تبعيت از شئون زندگى جاهلى آنها مىشود ، نپذيرند .\r\n« وَ مَن يَفْعَلْ ذَ لِكَ فَلَيْسَ مِنَ اللَّهِ فِى شَىْءٍ »\r\nو هر كس چنين كند - كفّار را به ولايت بپذيرد و با آنها طرح دوستى و ارتباط باطنى و روانى بيفكند - او هيچ رابطه‌اى از روابط مخلوق با خدا را ندارد نظير ايمان ، محبت باطنى ، اطاعت عملى ، عبادت خضوعى ، توكل قلبى و توسل عملى . يا خداوند با او رابطه‌اى ندارد و هيچ‌گونه توفيق و يارى و نصرتى در حق او روا نمىدارد .\r\n« إِلَّآ أَنْ تَتَّقُوا مِنْهُمْ تُقَاةً »\r\nيعنى : مگر آن كه بخواهيد از آنان به نوعى از تقيّه ، تحفّظ و پرهيز كنيد ، يعنى با پذيرش ظاهرى سلطه و ولايت ، و اظهار توافق قولى و عملى و مخالفت واقعىِ قلبى و اعتقادى رفتار نماييد . و اين استثناى منقطع است ، زيرا اين نحو رفتار ظاهرى از مصاديق پذيرش واقعى ولايت و دوستى باطنى نيست .\r\nو توضيح اجمالى در باب تقيّه اين است كه تقيّه در لغت به معناى تحفّظ است ، نظير نگهدارى جسم به‌وسيلهء لباس از سرما و گرما . و مراد از تقيّهء در دين از كفار يا غير آنها اين است كه لباسى بپوشد كه تار و پودش از گفتار و كردار كفرآميز يا فسق‌آور باشد ، يعنى كلماتى كفرآور گويد ، سجده در برابر بت نمايد ، واجباتى را ترك كند ، محرماتى را به‌جا آورد تا جان خود را از آسيب نگه دارد .\r\nو چون عنوان تقيّه و حفظ نفس كه از عناوين ثانويه است بر متعلّق نواهى مورد ابتلا منطبق شود حكمِ اوّلى حرمت برداشته مىشود ، چنان‌كه طبع عناوين ثانويه از قبيل خطا و نسيان و اكراه و اضطرار اين است ، نظير عروض ضرر بر روزه كه وجوبش برداشته مىشود ، و عروض حفظ نفس بر خوردن خمر كه حرمتش مرتفع مىگردد .\r\n« وَيُحَذّرُكُمُ اللَّهُ نَفْسَهُ وَإِلَى اللَّهِ الْمَصِيرُ »\r\nيعنى : و خداوند شما را از غضب و عذاب خويش برحذر مىدارد ، يعنى از اسباب غضب و عذاب كه ارتكاب گناه و مخالفت با فرامين اوست ، خواه به دوستى و سرپرستى گرفتن كفّار باشد يا غير آن . و بازگشت همهء صاحبان عقل و شعور كه در دنيا تكليفى در خور ادراكشان داشته‌اند به‌سوى اوست تا پاداش يا كيفر خود را ببينند .\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nقُلْ إِنْ تُخْفُوا ما في صُدُورِكُمْ أَوْ تُبْدُوهُ يَعْلَمْهُ اللّهُ وَ يَعْلَمُ ما فِي السَّماواتِ وَ ما فِي اْلأَرْضِ وَ اللّهُ عَلى كُلِ شَيْءٍ قَديرٌ ( 29 )\r\n\r\nباطن بينى خداوند\r\nلغت :\r\nصدر : سينه ، ولى مراد از آن در آيات و روايات ، استخوان‌هاى سينه نيست بلكه صدر مرادف قلب و روح و نفس و عقل است كه مراد از همه غالباً روان انسانى است .\r\nتفسير :\r\n« قُلْ إِن تُخْفُوا مَا فِى صُدُورِكُمْ أَوْ تُبْدُوهُ يَعْلَمْهُ اللَّهُ »\r\nيعنى : اى پيامبر به آنها بگو : اگر آنچه را در سينه‌هايتان هست پنهان داريد يا آشكار سازيد همه را خدا مىداند . مراد ، محتويات باطن و قلب انسان است از خطورات و تصوّرات ، و يقين‌ها و باورها ، و ايمان و كفر و نفاق ، و حالات روحى و ملكات نفسانى كه همه از مصاديق « ما فى الصدر » و « ما فى الضمير » است ، و آشكار ساختن آنچه درون سينه نهفته است به مردم گاهى به گفتار صريح يا اشاره و گاهى به نوشتار و گاهى به عمل و كردار است .\r\n« وَيَعْلَمُ مَا فِى السَّموَ تِ وَمَا فِى الْأَرْضِ »\r\nيعنى : خداوند نه تنها محتواى سينه‌ها را مىداند بلكه همهء آنچه را كه در آسمان‌ها و اين زمين است مىداند ، از اعداد كهكشان‌ها ، و شمار ستارگان ثابت و سيّار ، و حساب نفوس فرشتگان و اجنّه و شياطين و حالات و معلومات آنها ، و بالأخره شمار همهء ذرّات عالم وجود .\r\n« وَاللَّهُ عَلَى كُلّ شَىْءٍ قَدِيرٌ »\r\nيعنى : تنها اين نيست كه خدا احاطهء علمى به موجودات دارد ، بلكه بر همه چيز قادر است ، يعنى بر همه چيز احاطهء توانى هم دارد .\r\nيَوْمَ تَجِدُ كُلُّ نَفْسٍ ما عَمِلَتْ مِنْ خَيْرٍ مُحْضَرًا وَ ما عَمِلَتْ مِنْ سُوءٍ تَوَدُّ لَوْ أَنَّ بَيْنَها وَ بَيْنَهُ أَمَدًا بَعيدًا وَ يُحَذِّرُكُمُ اللّهُ نَفْسَهُ وَ اللّهُ رَؤُفٌ بِالْعِبادِ ( 30 )\r\n\r\n","description":"","footnote":"","page_name":" 352 ","page_number":352},
  {"content":"\r\n\r\n\r\nتجسم اعمال در آخرت\r\nلغت و اعراب :\r\nيوم متعلّق به « اذكر » مقدّر است . أمَد : غايت و انتهاى شىء از حيث مكان يا زمان . و ما عملت دوم عطف است به ما عملت اوّل . و تودّ جملهء حاليه و محلًاّ منصوب است . بينها و بينه مرجع ضمير مؤنث « نفس » و ضمير مذكّر « ما عملت » دوم است .\r\nتفسير :\r\n« يَوْمَ تَجِدُ كُلُّ نَفْسٍ مَا عَمِلَتْ مِنْ خَيْرٍ مُحْضَرًا وَمَا عَمِلَتْ مِن سُوءٍ »\r\nيعنى : به ياد آوريد روزى را كه هر نفسى آنچه را از عمل خير انجام داده حاضر شده بيند و هم‌چنين آنچه را از كار زشت انجام داده . مراد از « يوم » روز قيامت و مراد از « كلّ نفس » هر مكلّف ذى شعور از انس و جنّ است ، و مراد از « ما عملت » عمل‌هاى آنهاست اعمّ از عمل‌هاى قلبى نيك مانند ايمان و ساير عقايد واجب و مستحب ، و قلبى بد و پليد مانند كفر و شرك و نفاق و ساير باورهاى ناروا ؛ و عمل‌هاى بدنى نيك و بد از فعل واجبات و ارتكاب محرمات . و مراد از حضور آنها حضور پاداش و كيفر اخروى آنهاست از نعمت‌ها و عذاب‌ها ، كه صالحان پاداش‌ها را و طالحان كيفرها را حاضر خواهند يافت .\r\nو محتمل است اين جمله اشاره به تجسم اعمال باشد ، يعنى عمل‌هاى باطنى مثل ايمان و حبّ اللَّه در صورت اوصاف كمالى و سرور و نشاط شخص متبلور مىشود و كفر و شرك و نفاق به حالات پليد و رنج و ترس شخص مبدل مىگردد . به هر حال مراد از حضور ، حضور اعمال در نزد عامل آن در قيامت يا حضور صحايف اعمال است كه همه را نوشته يابد ، يا حضور خود آنها و يا پاداش و كيفر آنهاست در نزد عامل پس از دخول وى به بهشت و دوزخ .\r\n« تَوَدُّ لَوْ أَنَّ بَيْنَهَا وَ بَيْنَهُ أَمَدَاً بَعِيدًا »\r\n« أمد » در اين‌جا انتهاى مسافت مكانى است و معنا اين است كه هر نفسى در روز قيامت نسبت به عمل بد خويش كه آن را در نزد خود حاضر مىبيند آرزو مىكند اىكاش ميان من و آن ، انتهاى مكانى دورى بود كه رسيدن به آن سال‌ها طول مىكشيد .\r\n« وَيُحَذّرُكُمُ اللَّهُ نَفْسَهُ وَاللَّهُ رَءُوفٌ بِالْعِبَادِ »\r\nيعنى : و خداوند شما را از خود ، يعنى از غضب خود و مؤاخذه‌اش در دنيا و عذابش در آخرت\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nبرحذر مىدارد ، و خداوند بسى بر بندگانش مهربان است ، پس كارى نكنيد كه مهر او به قهر تبديل شود و دامن شما را بگيرد .\r\nقُلْ إِنْ كُنْتُمْ تُحِبُّونَ اللّهَ فَاتَّبِعُوني يُحْبِبْكُمُ اللّهُ وَ يَغْفِرْ لَكُمْ ذُنُوبَكُمْ وَ اللّهُ غَفُورٌ رَحيمٌ ( 31 )\r\nقُلْ أَطيعُوا اللّهَ وَ الرَّسُولَ فَإِنْ تَوَلَّوْا فَإِنَّ اللّهَ لا يُحِبُّ الْكافِرينَ ( 32 )\r\nتفسير :\r\n\r\nراه محبوب شدن نزد خدا\r\n« قُلْ إِن كُنتُمْ تُحِبُّونَ اللَّهَ فَاتَّبِعُونِى يُحْبِبْكُمُ اللَّهُ »\r\nاين آيه در مقام بيان اين است كه اگر بشر به اين مرحله از كمال رسيد كه به خدا معتقد شد و محبت او را به دست آورد و درصدد آن شد كه خدا نيز او را دوست داشته باشد تا بدين وسيله به همهء كمالات انسانى نايل آيد ، راهش اين است كه از وسايط فيض تشريعى او پيروى كامل نمايد ، زيرا آنهايند كه وسايل كمالات انسانى و حقايق و معارف دينى در دست آنهاست و بدون پذيرش دين و پياده كردن آن در فرد و اجتماع بشرى ، تقرّب به حق و تحصيل رضا و حبّ او محال است .\r\nمعناى آيه : اى پيامبر به مردم بگو : اگر شما چنين هستيد كه خدا را دوست داريد پس پيروى از من كنيد تا خدا نيز شما را دوست بدارد . يعنى پيروى از گفتار من كنيد كه وحيى ناطق از ناطقِ به وحى است ، و از عقايد درونى و فضايل نفسانى و كردار عملى من كه همه وحيى صامت از ناطق به حق است .\r\n« وَيَغْفِرْ لَكُمْ ذُنُوبَكُمْ وَاللَّهُ غَفُورٌ رَحِيمٌ »\r\nيعنى و در اثر پيروى ، گناهانتان را نيز مىبخشد ؛ و خداوند بسيار آمرزنده و مهربان است .\r\n« قُلْ أَطِيعُوا اللَّهَ وَالرَّسُولَ »\r\nيعنى : بگو : از خداوند و فرستادهء او كه محمّد بن عبداللَّه صلى الله عليه و آله است اطاعت كنيد . از خدا يعنى از همهء احكام آسمانى او كه به عنوان دين الهى و شريعت اسلام نازل فرموده و شامل اقسام مختلفى است از فرامين مولوى بر واجبات و محرمات ، و فرامين ارشادى كه براى هدايت به‌سوى مصالح و بازدارى از مفاسد است و اطاعت و مخالفتش مجازاتى ندارد ، لكن در موافقتش رسيدن به سود هدايت و در مخالفتش گرفتارى به مضرّات است .\r\n\r\n","description":"","footnote":"","page_name":" 354 ","page_number":354},
  {"content":"\r\n\r\n« فَإِن تَوَلَّوْا فَإِنَّ اللَّهَ لَايُحِبُّ الْكفِرِينَ »\r\nيعنى : پس اگر از اطاعت خدا و رسول روى برتافتند خدا كافران را دوست ندارد .\r\nاگر اعراضشان در احكام اصولى و عقيدتى باشد كافر مىشوند و از مورد محبت و رحمت حق بيرون مىروند ، و اگر در فروع احكام باشد فاسق مىشوند و مستحق كيفر مىگردند .\r\nإِنَّ اللّهَ اصْطَفى آدَمَ وَ نُوحًا وَ آلَ إِبْراهيمَ وَ آلَ عِمْرانَ عَلَى الْعالَمينَ ( 33 )\r\nذُرّيَّةً بَعْضُها مِنْ بَعْضٍ وَ اللّهُ سَميعٌ عَليمٌ ( 34 )\r\nلغت و اعراب :\r\nاصطفاء : برگزيدن . آل اصلش « اهل » است و لذا تصغيرش « اهَيل » مىشود ، و فرقش با اهل آن است كه آل فقط بر اهل شرف و بزرگان اطلاق مىشود مانند آل‌اللَّه و آل‌السلطان ؛ و آل‌الخيّاط و آل‌العطار گفته نمىشود . ذرّيّة : فرزند ، و بر مفرد و جمع اطلاق مىشود ، و نصب آن به خاطر آن كه حال يا بدل است از نوح و دوآل .\r\nتفسير :\r\n\r\nبرگزيدگان خدا\r\n« إِنَّ اللَّهَ اصْطَفَى ءَادَمَ وَنُوحًا وَءَالَ إِبْرَ هِيمَ وَءَالَ عِمْرَ نَ عَلَى الْعلَمِينَ »\r\nيعنى : حقيقت اين است كه خداوند ، آدم و نوح و خاندان ابراهيم و خاندان عمران را بر جهانيان برگزيد .\r\nاما برگزيدن آدم عليه السلام به خاطر آن كه او بديعِ فطرت و نخستين فرد مخلوق ابتكارى بشر است كه خداوند به دو دست قدرت خويش مجسمهء او را از گِل بساخت و به نحو غيرعادى از روح خود در آن دميد و بدين طريق او را حيات بخشيد . آدم عليه السلام جدّ اعلاى پدرى سلسلهء آدميان و اولين خليفهء منصوب از جانب خدا در كرهء زمين و نخستين پيامبرى است كه مفتخر به دريافت وحى از جانب خداوند شد و با جبرئيل و فرشتگان ، در زمينِ مادى تماس گرفت و تكلّم كرد . و او اولين كسى بود كه اركان خانهء خدا و ملت را از زير خاك بيرون آورد و پيش از هر انسانى به عنوان تعظيم آن خانه و عبادت حق‌تعالى طواف نمود ، يعنى هفت‌بار به دور آن چرخيد .\r\nو اما نوح عليه السلام ، او جدّ دوم بشر بود ، زيرا همهء بشرهاى نسل آدم از غير طريق نوح به‌وسيلهء طوفان هلاك شدند و همراهان اندك او نيز غير از اولاد او پس از فرود آمدن از كشتى ، به جهت\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nنامساعد بودن روى زمين براى زندگى مردند و نوح دومين جدّ اعلاى بشر گرديد . نوح عليه السلام نخستين پيامبر اولواالعزم بود كه داراى شريعت مستقل و كتابى مشتمل بر احكام شرع بود هرچند كتابش در دست بشر نيست ، و او اولين كارگر حرفه‌اى است كه شغل نجّارى انتخاب نمود و به تعليم حق تعالى نخستين كشتى تاريخى چند طبقه‌اى بسيار عظيم با الواح و دُسُر يعنى تخته‌هاى مخصوص و ميخ و مسمارهاى اهدايى از ملأاعلى ساخت و جبرئيل امين معلّم او و كارگر او بود ، و او بود كه نسل بشر را از انقراض نجات داد .\r\nو امّا آل ابراهيم ، مراد ابراهيم و فرزندش اسماعيل و اسحاق و نيكان و پاكان از نسل آنهاست كه آخرين فرد از نسل اسماعيل ، پيامبر اسلام است . و برگزيدن ابراهيم به خاطر اين است كه يگانه مجاهد و موحّد بت‌شكن زمان و اعصار ، و تنها فرد بىياور و سلطان بىلشكر بود كه با طاغوت بزرگ زمان و همهء ملّت مشرك او به مبارزه برخاست و نصيبى از پيروزى به دست آورد . او بزرگ خاندان ابراهيمى و آل‌اسماعيل تا محمّد صلى الله عليه و آله و آل‌اسحاق و انبياى بىشمار از اولاد يعقوب تا عيسىبن مريم عليه السلام بود و در ميان همهء ملل مختلف جهان مورد قبول است و به احترام و عظمت ياد مىشود . او و فرزندش اسماعيل خانهء خدا و مردم يكتاپرست را بنا نمود و به اتمام رسانيد و جهانيان را دعوت به حج كرد دعوتى گسترده و رسا و اعجازآميز و مؤثر .\r\nو اما آل‌عمران ، ظاهر آيات اين است كه مراد عمران پدر موسى نيست كه اسمى از او در قرآن برده نشده است ، بلكه عمران پدر مريم است كه چندين‌بار نامش در اين كتاب كريم ذكر شده و خاندان او مريم مصفّاة است ، آن يگانه عابده و زاهدهء زمان و تنها زنى كه بدون واجديت مقام نبوت و رسالت با فرشتگان خدا تماس گرفته و صحبت كرد ، و نخستين زنى كه سدانت و خدمت كعبه يا بيت‌المقدس را به عهده گرفت ، و يگانه بانويى كه در ميان زن‌هاى جهان بدون تماس با مردى ، خداوند در رحم وى فرزندى پروريد و از روح پاك خود بر آن دميد و او را به عنوان نابغهء بىنظير در ميان گذشتگان و آيندگان ، تحويل عالم بشريت داد و در كنف رحمت خود به طرز غيرعادى براى يارىِ نجات‌بخش عالم بشريت ، مهدى موعود عليه السلام نگه داشت و نگه مىدارد .\r\n« ذُرّيَّةً بَعْضُهَا مِن بَعْضٍ وَاللَّهُ سَمِيعٌ عَلِيمٌ »\r\nيعنى : در حالى كه نوح و اولاد ابراهيم و عمران همگى ذرارى و اولاد آدم‌اند و در توالد و تناسل برخى از برخى ديگر ؛ يعنى همه در نسب منشعب از يكديگرند ؛ پيامبر اسلام متسلسلًا از اسماعيل\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nو ابراهيم ، و عيسى متسلسلًا از اسحاق و ابراهيم ، و همه با تسلسلِ نسبى از نوح و او نيز از آدم است .\r\n\r\nمريم ، زكريا و يحيى ( ع )\r\nو ممكن است مراد از يكديگر بودن در فضيلت و مقام نبوت و رسالت و امامت و ساير امتيازات انبيا باشد . و خداوند شنواى هر صوتى از صاحب هر صوتى و خاصّه اصوات ذكر و تسبيح و دعا ، و دانا به همه چيز از جمله عبادت پرستش‌كنندگان است .\r\nمعلوم باد كه آل‌عمران داخل در عنوان آل‌ابراهيم است و ظاهر اين است كه مراد از آن ، پدر مريم است ، و ذكر يك دختر و فرزندش به عنوان آل‌عمران ، در صورتى كه عيسى فرزند نداشت و پس از او بعثت پيامبر معلوم نيست ، تنها براى بيان عظمت مقام اين زن و جلالت رتبهء فرزند اوست .\r\nإِذْ قالَتِ امْرَأَتُ عِمْرانَ رَبِ إِنّي نَذَرْتُ لَكَ ما في بَطْني مُحَرَّرًا فَتَقَبَّلْ مِنّي إِنَّكَ أَنْتَ السَّميعُ الْعَليمُ ( 35 )\r\nفَلَمّا وَضَعَتْها قالَتْ رَبِ إِنّي وَضَعْتُها أُنْثى وَ اللّهُ أَعْلَمُ بِما وَضَعَتْ وَ لَيْسَ الذَّكَرُ كَاْلأُنْثى وَ إِنّي سَمَّيْتُها مَرْيَمَ وَ إِنّي أُعيذُها بِكَ وَ ذُرّيَّتَها مِنَ الشَّيْطانِ الرَّجيمِ ( 36 )\r\nلغت و اعراب :\r\nاذ متعلّق است به « اذكر » مقدّر . نذر الشىءَ - از باب نَصَر و ضَرَب - : واجب كرد آن را برخود . محرَّر : آزادشده . بما وضعتْ به‌سكون تاء و به‌ضم و كسر تاء ، مرجع ضمير « ها » در وضعتهاى غايب و متكلّم ، « نفس » يا « نَسَمه » است .\r\nتفسير :\r\n« إِذْ قَالَتِ امْرَأَتُ عِمْرَ نَ رَبّ إِنّى نَذَرْتُ لَكَ مَا فِى بَطْنِى مُحَرَّرًا »\r\nحَنّه دختر فاقوذ ، همسر عمران ، به مريم آبستن بود كه شوهرش عمران رحلت نمود . حنّه گمان مىكرد فرزندى كه در رحم دارد پسر است ، از اين رو ميان خود و خدا نذر كرد پسرش را كه پيش از ولادت يتيم شده براى خدمت كنيسه آزاد سازد ، يعنى از قيد خدمت مادر و شغل دنيوى بيرون آورد و به كنيسه هِبِه نمايد . اين عمل در آن‌زمان دربارهء خصوص طايفهء ذُكور مرسوم بود و از جملهء عبادت‌ها محسوب مىشد .\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nمعناى آيه : به ياد آر زمانى را كه همسر عمران گفت : پروردگارا بىترديد من به خاطر جلب رضايت تو بر خود واجب كردم كه آنچه را در شكم من است براى خدمت خانهء تو آزاد كنم و كارى به عنوان خدمت مادر و تحصيل زندگى دنيا بر او تحميل نكنم . اين نذر در نظر او مشروط بود به اين‌كه فرزندش پسر باشد ، يا معناى اين نذر درخواست اين بود كه فرزندش پسر باشد .\r\n« فَتَقَبَّلْ مِنّى إِنَّكَ أَنتَ السَّمِيعُ الْعَلِيمُ »\r\nپس اى خداوند ، اين نذر را از من بپذير ، زيرا تويى كه شنونده و دانايى ؛ شنوندهء نداى من و هر ندايى از هر صاحب حاجتى ، و داناى به مافىالضمير من و هر خواننده پيش از آن‌كه به زبان آورد .\r\n« فَلَمَّا وَضَعَتْهَا قَالَتْ رَبّ إِنّى وَضَعْتُهَآ أُنثَى »\r\nيعنى : پس چون او را زاييد و ديد كه دختر است و بر خلاف آرزوى قلبى اوست ، از روى اندوه و حسرت گفت : پروردگارا ، من اين مولود را دختر آوردم .\r\n« وَاللَّهُ أَعْلَمُ بِمَا وَضَعَتْ »\r\nدر اين جمله سه احتمال است : « وضعتُ » به ضمّ تاء آخر كلمه و به كسر آن و به سكون آن . بنابر اول ، اين جمله كلام حنّه است كه پس از اظهار آن كه دختر آورده با خود گفته : خدا خود مىداند كه من دختر آورده‌ام . و بنابر احتمال دوم ، جمله خطاب خداوند به حنّه است كه اى حنّه ، خدا خود داناتر است به اين‌كه تو چه زاييده‌اى . و اين دو احتمال ، مرجوح و غيرمتناسب با طرفين جمله است . و بنابر احتمال سوم ، جملهء اخباريه ، سخن خدا و مقدمهء جملهء بعد است .\r\n« وَلَيْسَ الذَّكَرُ كَالْأُنثَى »\r\nالف لام در هر دو كلمه براى عهد است ، و « الذكر » اشاره به آن مذكّر است كه در ذهن حنّه بوده ، و « الانثى » اشاره به آن انثى كه در علم ازلى الهى بوده و سپس در لوح محفوظ مندرج گشته . و حاصل اين دو جمله اين است كه خدا خود داناتر است به آنچه او زاييده ، و هرگز آن پسرى كه در نظر او بود و آخرين مرحلهء كمالش اين است كه از خدمهء كنيسه يا بيت‌المقدس شود ، مانند آن دخترى نيست كه در علم ازلى ما گذشته ؛ يعنى بىترديد آن دختر از آن پسر بهتراست ، زيرا او زنى خواهد شد طاهرهء مطهرهء پاكيزه از هر پليدى جسمى و روحى ، مصفّاة و برگزيده از جانب خداوند ، آبستن به فرزندى از طريق نفخ روح‌القدس ، و خود و فرزندش آيتى از آيات روشن خداوند در روى زمين .\r\n\r\n","description":"","footnote":"","page_name":" 358 ","page_number":358},
  {"content":"\r\n\r\n« وَإِنّى سَمَّيْتُهَا مَرْيَمَ وَإِنّى أُعِيذُهَا بِكَ وَذُرّيَّتَهَا مِنَ الشَّيْطنِ الرَّجِيمِ »\r\nيعنى : حنّه گفت : خدايا من اين مولود را « مريم » ناميدم و به يقين او را و ذرّيّهء او را از شرّ شيطان رانده شدهء درگاهت در پناه تو قرار مىدهم .\r\nفَلَمّا وَضَعَتْها قالَتْ رَبِ إِنّي وَضَعْتُها أُنْثى وَ اللّهُ أَعْلَمُ بِما وَضَعَتْ وَ لَيْسَ الذَّكَرُ كَاْلأُنْثى وَ إِنّي سَمَّيْتُها مَرْيَمَ وَ إِنّي أُعيذُها بِكَ وَ ذُرّيَّتَها مِنَ الشَّيْطانِ الرَّجيمِ ( 36 )\r\nلغت و اعراب :\r\nبقبول حسن به تقدير « فَقَبِلَها » است . نباتاً مفعول مطلق « نبتَتْ » مقدّر است ، يعنى « فنبتَتْ نباتاً حسناً » . انّى استفهام از مكان و نيز به معناى كيف است . محراب : انسان شجاع و جنگجو ، شريف‌ترين محل از خانه ، محراب مسجد .\r\nتفسير :\r\n« فَتَقَبَّلَهَا رَبُّهَا بِقَبُولٍ حَسَنٍ وَأَنبَتَهَا نَبَاتًا حَسَنًا »\r\nمفسّران گفته‌اند : مادر مريم او را پس از تولد در قنداقى پيچيد و نزد احبار يهود و عالمان و عابدان كنيسه برد و گفت : اين نوزاد فرزند عمران و نذرىِ كنيسه است ، خودتان تحويل بگيريد .\r\nاحبارِ آن روز از پذيرش وى استقبال كردند ، زيرا عمران پدر وى رهبر دينى و صاحب حرمت و محبوبيت در نزد آنها بود ، از اين رو همگى به اخذ او سبقت كردند . زكريا كه شوهر خالهء او بود ادّعاى اولويت تربيت او را كرد ، احبار نپذيرفتند و بالاخره كار به قرعه كشيد و قرعه به نام زكريا اصابت كرد . زكريا به نام او خانه‌اى بساخت و دايه‌اى بگرفت كه شايد همان خالهء وى و عيال خودش و مادر يحيى بود . تا آن‌گاه كه مريم بزرگ شد و به حدّ بلوغ رسيد ، زكريا براى او جايگاه عبادتى به نام محراب ساخت و همانند كعبه درب آن را قدرى بالاتر قرار داد كه همه توان ورود نداشته باشند ، و غذا و آب را خود هر روز براى او مىبرد .\r\nمعناى آيه : پس پروردگار مريم ، او را به پذيرش نيكويى پذيرفت ، يعنى با صغر سن و عدم بلوغ\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nو بر خلاف اشتراط ذكوريت در سدانت بيت ، او را به خدمت بيت پذيرفت و او را رويش و رشد داد ، رويش جسمى به اين‌كه بدنش را سالم و محفوظ از آفات نمود و وسايل تغذيهء مناسب را فراهم كرد ، و رويش روحى به اين‌كه وسايل تكامل دينى و معارف الهى را به‌واسطهء احبار و رهبان و زكريا فراهم نمود و او هم رشد نيكو كرد .\r\n« وَكَفَّلَهَا زَكَرِيَّا كُلَّمَا دَخَلَ عَلَيْهَا زَكَرِيَّا الْمِحْرَابَ وَجَدَ عِندَهَا رِزْقًا »\r\nيعنى : و خداوند او را به زكريا سپرد و زكريا را سرپرست و كفيل تربيت و تعليمش نمود . هر زمان كه زكريا بر او در جايگاه شريف عبادت او وارد مىشد در نزد او رزقى مىيافت ، يعنى نوعى از روزى متناسب انسان عابد ، از آب و ميوه و نان و گوشت هر چند در غير فصل آنها بود .\r\n« قَالَ يمَرْيَمُ أَنَّى لَكِ هذَا قَالَتْ هُوَ مِنْ عِندِ اللَّهِ إِنَّ اللَّهَ يَرْزُقُ مَن يَشَآءُ بِغَيْرِ حِسَابٍ »\r\nيعنى : زكريا گفت : اى مريم ، اين روزى براى تو از كجاست و چگونه پيدا شده است ؟ - در حالىكه روزى غيرمتعارف و در غير فصل و در حالى است كه درهاى محراب بالاتر از سطح زمين قرار گرفته و با چندين قفل بسته است ؟ ! - مريم گفت : آن از جانب خداوند است ، حقّاً كه خداوند هر كس راكه بخواهد روزى بىحساب مىدهد ، يعنى روزى وافر بىشمار ، يا بدون استحقاق و به نحو تفضّل ، يا بدون پاداش و عوض .\r\nهُنالِكَ دَعا زَكَرِيّا رَبَّهُ قالَ رَبِ هَبْ لي مِنْ لَدُنْكَ ذُرّيَّةً طَيِّبَةً إِنَّكَ سَميعُ الدُّعاءِ ( 38 )\r\nفَنادَتْهُ الْمَلائِكَةُ وَ هُوَ قائِمٌ يُصَلّي فِي الْمِحْرابِ أَنَّ اللّهَ يُبَشِّرُكَ بِيَحْيى مُصَدِّقًا بِكَلِمَةٍ مِنَ اللّهِ وَ سَيِّدًا وَ حَصُورًا وَ نَبِيًّا مِنَ الصّالِحينَ ( 39 )\r\nقالَ رَبِ أَنّى يَكُونُ لي غُلامٌ وَ قَدْ بَلَغَنِيَ الْكِبَرُ وَ امْرَأَتي عاقِرٌ قالَ كَذلِكَ اللّهُ يَفْعَلُ ما يَشاءُ ( 40 )\r\nلغت و اعراب :\r\nهنالك اشاره به زمان و مكان است . طيّب : مطابق طبع و آنچه حواسّ ظاهر يا روح انسان از آن لذت ببرد ، پرخير و بركت . عاقِر : زن نازا ، مردى كه بچه‌دار نمىشود . كذلك اللَّه خبر مبتداى محذوف است يعنى « الأمر كذلك » . اللَّه يفعل مبتدا و خبر است .\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nتفسير :\r\n« هُنَالِكَ دَعَا زَكَرِيَّا رَبَّهُ قَالَ رَبّ هَبْ لِى مِن لَدُنكَ ذُرّيَّةً طَيّبَةً إِنَّكَ سَمِيعُ الدُّعَآءِ »\r\nيعنى : در آن‌جا يا در آن حال و زمان بود كه زكريا پروردگار خود را خواند . زكريا پس از ديدن حالت خاص مريم و عرفان و معنويت و عبادت او و معجزه و رحمت و نعمت خدا دربارهء او ، از پروردگار خود چنين خواست ، گفت : پروردگارا از جانب خويش به من فرزندى پاكيزه عطا كن ، زيرا تو شنواى دعايى .\r\nظاهراً مراد زكريا از طيّب بودن فرزند علاوه بر واجديت مراحل ايمان و اخلاق و عمل ، كمالاتى است كه در مريم مصفّاة ديده بود ، مثل زهد در دنيا ، حسن عبادت ، روابط معنوى با حق و محبوبيت عامه .\r\n« فَنَادَتْهُ الْمَلَآئِكَةُ وَ هُوَ قَآئِمٌ يُصَلِّى فِى الْمِحْرَابِ أَنَّ اللَّهَ يُبَشِّرُكَ بِيَحْيَى »\r\nيعنى : پس فرشتگان - يعنى بعضى از آنها كه ظاهراً جبرئيل امين بوده - او را در حالىكه در محراب عبادتش ايستاده نماز مىكرد ندا كردند كه اى زكريا ، خداوند تو را به يحيى مژده مىدهد ، يعنى به فرزند پسرى كه نامش يحيى است .\r\n« مُصَدّقَاً بِكَلِمَةٍ مِنَ اللَّهِ وَسَيّدًا وَحَصُورًا وَنَبِيًّا مِنَ الصلِحِينَ »\r\nيعنى : فرزندى كه تصديق كنندهء كلمه‌اى از جانب خداست ، يعنى او مصدّق آن عيسى خواهد بود كه خدا او را در رحم مادرش با گفتن كلمهء « كُن » خلق نموده . و آن فرزند ، سيّد قوم خود و سالار و بزرگ و عالم و سرپرست آنها خواهد بود . و او حَصور است ، يعنى سخت نگهدارندهء نفس خود از هوا و هوس و هر گناه و كار باطل است ، و او پيامبرى از تبار صالحان و شايستگان خواهد بود .\r\n« قَالَ رَبّ أَنَّى يَكُونُ لِى غُلمٌ وَقَدْ بَلَغَنِىَ الْكِبَرُ وَامْرَأَتِى عَاقِرٌ »\r\nطبق گفتهء مفسران ، در آن ايام ، از عمر زكريا قريب صد سال و از عمر همسرش قريب نود سال مىگذشت و زمان توالدشان بر حسب عادت گذشته بود . و زكريا استبعاد توالد را در خود به كِبَر سن و در همسرش به نازا بودن نسبت داده ، اشاره به اين‌كه گذشت سن در مرد سبب فرزنددار نشدن و در زن سبب نازايى مىشود . و ممكن است همسرش از ابتدا نيز نازا بوده است .\r\nمعناى آيه : زكريا گفت : پروردگارا چگونه براى من پسرى خواهد بود در حالىكه مرا پيرى رسيده و همسرم نازاست ؟\r\n« قَالَ كَذَ لِكَ اللَّهُ يَفْعَلُ مَا يَشَآءُ »\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nخداوند يا فرشته‌اى از جانب او گفت : مطلب همان است ؛ خداوند هر چه بخواهد مىكند . يعنى بشارت فرزند مسلّم است و منجّز خواهد بود ، و خدا مىتواند به زوجين فرتوت ، فرزند دهد چنان‌كه مىتواند به زن بدون زوج فرزند دهد يا انسانى را بدون پدر و مادر بيافريند .\r\nقالَ رَبِ اجْعَلْ لي آيَةً قالَ آيَتُكَ أَلّا تُكَلِّمَ النّاسَ ثَلاثَةَ أَيّامٍ إِلّا رَمْزًا وَ اذْكُرْ رَبَّكَ كَثيرًا وَ سَبِّحْ بِالْعَشِيِ وَ اْلإِبْكارِ ( 41 )\r\nلغت و اعراب :\r\nرَمَز اليه - از باب ضَرَب و مَنَع - : اشاره كرد به‌سوى او . عشىّ : نيمهء دوم روز از ظهر تا غروب . ابكار اصلش مصدر است به معناى دخول در روز ، و اطلاق شده بر نيمهء اول روز .\r\nتفسير :\r\n« قَالَ رَبّ اجْعَل لِى ءَايَةً قَالَ ءَايَتُكَ أَلَّا تُكَلّمَ النَّاسَ ثَلثَةَ أَيَّامٍ إِلَّا رَمْزًا وَ اذْكُر رَّبَّكَ كَثِيرًا وَ سَبّحْ بِالْعَشِىّ وَ الْإِبْكرِ »\r\nيعنى : زكرياى پيامبر پس از شنيدن نداى مژدهء پسر از خداى خود علامت و نشانه طلبيد ، يا براى اين‌كه روشن شود صوت مبشّر القاى مَلَكى و رحمانى بوده نه از القائات شيطانى كه گاهى شيطان چنين جرأتى مىكند و با پىگيرى رفع مىشود ، و يا براى باردار شدن همسرش كه دلگرم و شكرگزار باشد .\r\nمعناى آيه : زكريا گفت : پروردگارا براى من نشانه‌اى قرار ده . خدا فرمود : نشانهء تو اين است كه سه روز با مردم جز با اشاره حرف نمىزنى . يعنى سه روز روشن متوالى يا سه شبانه روز متوالى نتوانى با مردم حرف بزنى و زبانت در گفتگو با مردم بند مىآيد ؛ ولى پروردگارت را در ايام حبسِ زبان ذكر بسيار گو و در شامگاهان و بامدادان تسبيح و تقديس كن .\r\nوَ إِذْ قالَتِ الْمَلائِكَةُ يا مَرْيَمُ إِنَّ اللّهَ اصْطَفاكِ وَ طَهَّرَكِ وَ اصْطَفاكِ عَلى نِساءِ الْعالَمينَ ( 42 )\r\nيا مَرْيَمُ اقْنُتي لِرَبِّكِ وَ اسْجُدي وَ ارْكَعي مَعَ الرّاكِعينَ ( 43 )\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nلغت :\r\nاصطفاء : برگزيدن ، و چون با « على » متعدى شود به معناى برترى دادن . قَنَت - / از باب نَصَر - / : اطاعت كرد ، تواضع و خضوع نمود .\r\nتفسير :\r\n« وَ إِذْ قَالَتِ الْمَلَآئِكَةُ يَا مَرْيَمُ إِنَّ اللَّهَ اصْطَفَاكِ »\r\nمستفاد از اين آيه اين است كه مريم « محدَّثه » بوده ، يعنى فرشتگان با او حديث مىگفتند و او صداى آنها را مىشنيد و آياتى از سورهء مريم نيز شاهد اين مطلب است . و ممكن است اين گفتار ، به نحو الهام بوده نظير الهام فرشتگان به مادر موسى .\r\nمعناى آيه : به ياد آر هنگامى را كه فرشتگان - يعنى برخى از آنها كه محتمل است جبرئيل باشد - به مريم گفتند : اى مريم ، حقيقت اين است كه خداوند تو را برگزيده . يعنى احبار زمانت خاصه زكريا را به حضانتت موظف داشته ، و تو را با عدم بلوغ سنّى و فقد شرط ذكوريت به سدانت و خدمت بيت پذيرفته ، و رزقى از غيب در محراب عبادت برايت نازل نموده است .\r\n« وَطَهَّرَكِ وَاصْطَفَاكِ عَلَى نِسَآءِ الْعَالَمِينَ »\r\nو تو را پاكيزه و مطهّر ساخته ، تو را از آلودگى به عادت‌هاى زنانه و از پليدى عقايد فاسده و اخلاق رذيله و گناهان فرعى ، و از نقص اعضا و عيوب جسمى و بيمارىهاى سخت مصون داشته است . و نيز تو را بر همهء زنان عصر خود برترى و فضيلت بخشيده است .\r\n« يمَرْيَمُ اقْنُتِى لِرَبّكِ وَاسْجُدِى وَارْكَعِى مَعَ الرَّ كِعِينَ »\r\nتتمهء كلام فرشتگان است در خطاب به مريم . يعنى : اى مريم ، در برابر اوامر خداوند اطاعت كن ، و براى پروردگارت خضوع نما ، و به پيشگاه خدا سجده‌آر ، و همراه ساير ركوع كنندگان ركوع نما ، يا در نماز جماعت مردان حاضر شو .\r\nذلِكَ مِنْ أَنْباءِ الْغَيْبِ نُوحيهِ إِلَيْكَ وَ ما كُنْتَ لَدَيْهِمْ إِذْ يُلْقُونَ أَقْلامَهُمْ أَيُّهُمْ يَكْفُلُ مَرْيَمَ وَ ما كُنْتَ لَدَيْهِمْ إِذْ يَخْتَصِمُونَ ( 44 )\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nلغت و اعراب :\r\n\r\nمريم عيسى و معجزات\r\nذلك اشاره به داستان‌هاى گذشته است . أنباء : جمع نَبَأ يعنى خبر . أقلام : جمع قلم يعنى تيرهاى قرعه . أيّهم يكفل به تقدير « ليعلموا » .\r\nتفسير :\r\n« ذَ لِكَ مِنْ أَنبَآءِ الْغَيْبِ نُوحِيهِ إِلَيْكَ »\r\nيعنى : اين داستان‌ها از خبرهاى غيبى است كه به تو وحى مىكنيم .\r\nاين كلام ، تحدّى با كافران است و اشاره به اين‌كه آنها خود مىدانند اين داستان‌ها وحى است ، زيرا غير آنها كه اطلاعات ناقصى داشتند كسى آگاه از اين مطالب نبود كه پيامبر اسلام از او ياد بگيرد و مىدانستند پيامبر ، امّى و درس و كتاب ناخوانده است ، پس راهى براى بيان اين مطالب جز وحى نيست .\r\n« وَمَا كُنتَ لَدَيْهِمْ إِذْ يُلْقُونَ أَقْلمَهُمْ أَيُّهُمْ يَكْفُلُ مَرْيَمَ »\r\nطبق گفتهء مفسران ، قلم‌هاى مذكور در اين آيه تيرهاى قرعه‌كشى بوده كه روى آنها علامتى براى برنده يا بازنده ثبت بود ، يا قلم‌هاى مخصوص نوشتن تورات بوده كه به خاطر احترام مريم با آن قرعه‌كشى مىكردند ، مثلًا در آب مىافكندند يا در كيسه‌اى مىريختند و شخصى يكى از آنها را به نام برنده بيرون مىآورد .\r\nيعنى : اى پيامبر ، تو آن روز در نزد آنها نبودى آن‌گاه كه قلم‌هاى خود را مىافكندند تا معلوم شود كدام يك از آنان بايد متكفّل حضانت مريم ، يا تعليم و تربيت او ، يا ادارهء زندگى او در حال اشتغال به خدمت خانهء خدا و عبادت الهى شود .\r\n« وَمَا كُنتَ لَدَيْهِمْ إِذْ يَخْتَصِمُونَ »\r\nيعنى : و نيز آن‌گاه كه آنها دربارهء تكفّل مريم نزاع و خصومت داشتند در نزد آنها نبودى .\r\nإِذْ قالَتِ الْمَلائِكَةُ يا مَرْيَمُ إِنَّ اللّهَ يُبَشِّرُكِ بِكَلِمَةٍ مِنْهُ اسْمُهُ الْمَسيحُ عيسَى ابْنُ مَرْيَمَ وَجيهًا فِي الدُّنْيا وَ اْلآخِرَةِ وَ مِنَ الْمُقَرَّبينَ ( 45 )\r\nوَ يُكَلِّمُ النّاسَ فِي الْمَهْدِ وَ كَهْلًا وَ مِنَ الصّالِحينَ ( 46 )\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nلغت و اعراب :\r\nمسيح : معرَّب « مشيحا » به زبان عبرى است به معناى مبارك ، و يا عربى است به معنى « ممسوح » يعنى مسح شدهء به رحمت يا پاك شدهء از گناه . و آن از القاب شريفه است مانند صدّيق و نحرير . و عيسى معرَّب « يشوع » عبرى است يعنى سيّد و آقا . وجيه : سيد و آقاى قوم ، مقبول عامه ، آبرومند . عيسى بن مريم بدل از مسيح است . مهد : گهواره . كَهل : انسان ميان‌سال ما بين سى تا پنجاه .\r\nتفسير :\r\n« إِذْ قَالَتِ الْمَلئِكَةُ يمَرْيَمُ إِنَّ اللَّهَ يُبَشّرُكِ بِكَلِمَةٍ مِنْهُ اسْمُهُ الْمَسِيحُ عِيسَى ابْنُ مَرْيَمَ »\r\nيعنى : و به ياد آوريد زمانى را كه فرشتگان گفتند - يعنى برخى از فرشتگان كه شايد جبرئيل امين بوده كه به منظور بشارت فرزند به نزد مريم آمده بوده - : اى مريم ، خداوند تو را به كلمه‌اى از جانب خود بشارت مىدهد كه نام او مسيح ، عيسى پسر مريم است . مراد از كلمه ، كلمهء « كُن » از جانب خداست كه به هر چيزى متعلق شود آن را موجود مىكند و آن را « كلمهء ايجاد » نيز مىگويند .\r\nو اطلاق اين كلمه بر عيسى بن مريم به علاقهء سبب و مسبّب است . و در تصريح به اين‌كه وجود عيسى معلول كلمهء « كن » است و اين‌كه او پسر مريم است براى اين است كه او پدر ندارد و مسألهء ازدواج رسمى مريم در كار نيست .\r\n« وَجِيهاً فِى الدُّنْيَا وَ الْأَخِرَةِ وَ مِنَ الْمُقَرَّبِينَ »\r\nيعنى : او در دنيا و آخرت آقا و آبرومند و مورد توجه و مقبوليت عامه ، و از نزديكان و مقرّبان درگاه خداست . و البته هيچ كس در دنيا در ميان جوامع بشرى ، غير از ابراهيم خليل مقبوليت عامه مانند عيسى بن مريم را ندارد و اتباع و پيروانش بيش از همه‌اند .\r\n« وَيُكَلِّمُ النَّاسَ فِى الْمَهْدِ وَكَهْلًا وَمِنَ الصَّالِحِينَ »\r\nيعنى : و او با مردم در گهواره و در ميان‌سالى سخن مىگويد . يعنى كلامش در هر دو حال از نظر صحّت و متانت و شمول بر علم و حكمت يكسان است . و يا آن كه او در گهواره به اعجاز در تلفظ و معنا ، و در بزرگى به وحى در محتوا سخن مىگويد . و او از جملهء صالحانِ بلند درجه يعنى انبياى اولواالعزم است مانند نوح و ابراهيم و موسى عليهم السلام .\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nقالَتْ رَبِ أَنّى يَكُونُ لي وَلَدٌ وَ لَمْ يَمْسَسْني بَشَرٌ قالَ كَذلِكِ اللّهُ يَخْلُقُ ما يَشاءُ إِذا قَضى أَمْرًا فَإِنَّما يَقُولُ لَهُ كُنْ فَيَكُونُ ( 47 )\r\nوَ يُعَلِّمُهُ الْكِتابَ وَ الْحِكْمَةَ وَ التَّوْراةَ وَ اْلإِنْجيلَ ( 48 )\r\nلغت و اعراب :\r\nمَسَّ الشىءَ - از باب نَصَر - : با قوهء لامسه آن را درك كرد . ولد : فرزند ، كه بر مفرد و جمع و مذكر و مؤنث اطلاق مىشود . كذلك خبر مبتداء محذوف است به تقدير « الأمر كذلك » و يا متعلق به يخلق است . قضى الشىء : آن را محكم ساخت ، كار را به پايان رساند . و مراد از آن در اين‌جا ارادهء انجام چيزى است .\r\nتفسير :\r\n« قَالَتْ رَبِّ أَنَّى يَكُونُ لِى وَلَدٌ وَلَمْ يَمْسَسْنِى بَشَرٌ »\r\nخطاب مريم به پروردگار خود در جواب بشارتى كه فرشتگان دادند بدين جهت است كه اراده و كلام فرشتگان ، عين اراده و كلام پروردگار است ، و با فرض اين كه فرشتگان سلسله مراتب دارند و عدّه‌اى مثلًا تحت ارادهء جبرئيل و عدّه‌اى تحت ارادهء عزرائيل و ميكائيل و اسرافيل هستند باز همان قانون جارى است ، يعنى ارادهء مأموران عين ارادهء آمر ، و ارادهء او عين ارادة اللَّه است و همه مانند ابزار كار براى ارادة اللَّه است و لذا هيچ معصيتى از آنها صادر نمىشود . و اين مطلب نظير نسبت كار اعضاى بدن به روح است ، مانند ديدم و شنيدم و گفتم و رفتم .\r\nمعناى آيه : مريم گفت : پروردگارا چگونه و از چه راهى مرا فرزندى خواهد بود در حالى كه بشرى با من تماس نگرفته و مرا لمس نكرده است ؟ ! و اين استفهام براى تعجب و اظهار استبعاد است .\r\n« قَالَ كَذلِكِ اللَّهُ يَخْلُقُ مَا يَشَآءُ إِذَا قَضَى أَمْراً فَإِنَّمَا يَقُولُ لَهُ كُنْ فَيَكُونُ »\r\nيعنى : خداوند يا فرشته گفت : مطلب همين‌طور است ، كسى با تو تماس نگرفته ، لكن خدا هر چه را بخواهد مىآفريند ، و هرگاه كارى را حتمى بيند جز اين نيست كه به او مىگويد : « باش » پس او بلافاصله « مىباشد » . يعنى هرگاه علم ازلى الهى به موجود شدن هر چيزى تعلّق گرفت خواه كوچك نظير ذرات اتم ، يا بزرگ مانند كهكشان‌ها و كرات آسمان ، يا در حد متوسط آن دو مانند وجود جنين انسانى در رحم زن ، به او مىگويد : « موجود شو » او هم موجود مىشود . و ذكر كلمهء\r\n\r\n","description":"","footnote":"","page_name":" 366 ","page_number":366},
  {"content":"\r\n\r\n« كُن » هم براى بيان سرعت و سهولت شىء براى اذهان است و گرنه مراد اين است كه هر چه را اراده كند مىشود بدون آن كه سخنى گويد .\r\n« وَيُعَلِّمُهُ الْكِتَابَ وَالْحِكْمَةَ وَالتَّوْرَاةَ وَالْإِنْجِيلَ »\r\nتتمهء خطاب خدا يا فرشتگان به مريم است كه برخى از كمالات مولود موعود را براى او بيان مىكند . يعنى : خدا كتابت و نوشتن يا كتاب‌هاى نازل شده از آسمان بر پيامبران گذشته را به او خواهد آموخت ، و به او تعليم حكمت مىكند . مراد احكام شرع يعنى شريعت خود اوست كه چهارمين شريعت نازل شده براى بشر است . و ممكن است مراد ، مستقلات عقلى و علوم و معارف دينى و دنيوى باشد . و او را تورات و انجيل مىآموزد . ذكر اين دو كتاب جداگانه از ميان كتاب‌هاى آسمانى به لحاظ تقارن محتويات آن دو است ، چه آن كه شريعت عيسى همان احكام تورات است‌با اندكى تغيير .\r\nوَ رَسُولًا إِلى بَني إِسْرائيلَ أَنّي قَدْ جِئْتُكُمْ بِآيَةٍ مِنْ رَبِّكُمْ أَنّي أَخْلُقُ لَكُمْ مِنَ الطِّينِ كَهَيْئَةِ الطَّيْرِ فَأَنْفُخُ فيهِ فَيَكُونُ طَيْرًا بِإِذْنِ اللّهِ وَ أُبْرِئُ اْلأَكْمَهَ وَ اْلأَبْرَصَ وَ أُحْيِ الْمَوْتى بِإِذْنِ اللّهِ وَ أُنَبِّئُكُمْ بِما تَأْكُلُونَ وَ ما تَدَّخِرُونَ في بُيُوتِكُمْ إِنَّ في ذلِكَ لآيَةً لَكُمْ إِنْ كُنْتُمْ مُؤْمِنينَ ( 49 )\r\nلغت و اعراب :\r\nو رسولًا به تقدير « و يجعله رسولًا » . أنّى قد جئتكم به تقدير « ناطقاً بأنّى » . أنّى أخلق بدل است از أَنّى قد جئتكم . ابراء : شفا دادن . اكمه : كور مادرزاد . ابرص : بيمار پيسى گرفته .\r\nتفسير :\r\n« وَ رَسُولًا إِلَى بَنِى إِسْرَآئِيلَ »\r\nيعنى : و خداوند او را رسولى از جانب خود به سوى بنىاسرائيل قرار مىدهد . ظاهر اين آيه اين است كه رسالت عيسى عليه السلام مخصوص بنىاسرائيل است و شامل ساير جهانيان نيست . لكن مستفاد از آيات و روايات اين است كه عيسى نيز همانند ساير پيامبران صاحب شريعت ، مبعوث به سوى\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nهمهء جهانيان عصر خود و شريعتش عام و نبوتش گسترده بوده است . و مراد از رسالت در اين‌جا دعوت خاص و اظهار معجزات خاص است كه انكار و ردّ آنها سبب نزول عذاب است ، و اختصاص چنين رسالتى بر قومى منافى با عموم نبوت او بر غايبين از آن محيط يا غير موجودين در آن زمان نيست .\r\n« أَنِّى قَدْ جِئْتُكُم بَآيَةٍ مِن رَّبِّكُمْ »\r\nيعنى : عيسى به آنها چنين مىگويد كه جز اين نيست كه من براى شما از جانب پروردگارتان آيت و نشانه‌اى آورده‌ام . مراد ، جنس آيت است كه شامل همهء علايم مذكور و معجزاتى است كه از او سر زده و همهء نشانه‌هاى توحيد فرستنده و صدق رسالت و دين و كتاب اوست .\r\n« أَنِّى أَخْلُقُ لَكُم مِنَ الطِّينِ كَهَيْئَةِ الطَّيْرِ فَأَنْفُخُ فِيهِ فَيَكُونُ طَيْراً بِإِذْنِ اللَّهِ وَأُبْرِئُ الْأَكْمَهَ وَالْأَبْرَصَ وَأُحْيِى الْمَوْتَى بِإِذْنِ اللَّهِ »\r\nيعنى : آيت و نشانهء من اين است كه براى شما از گِل همانند شكل پرنده مىسازم ، سپس در آن مىدمم ، پس بدون فاصله به اذن خدا يعنى به ارادهء تكوينى او زنده شده ، پرندهء طبيعى مىگردد . و من كور مادرزاد و بيمار گرفتار پيسى را شفا مىبخشم ، به اين نحو كه خواست از من و ايجاد به ارادهء او ، و يا به اين نحو كه به من توان آن را داده كه به نفخى روح دهم و زنده كنم و به نفخى شفا بخشم . و نيز به اذن خدا مرده‌ها را زنده مىكنم .\r\n« وَأُنَبِّئُكُم بِمَا تَأْكُلُونَ وَمَا تَدَّخِرُونَ فِى بُيُوتِكُمْ »\r\nيعنى : و از نشانه‌ها و معجزات من اين است كه شما را از آنچه مىخوريد و آنچه در خانه‌هاى خود ذخيره مىكنيد خبر مىدهم . يعنى مثلًا هر يك از آنها مىخواست به وى خبر مىداد شب گذشته چه خوردى و بقيه را چه كردى .\r\nمخفى نماند كه عيسى بن مريم در سه معجزهء زنده‌كردن پرنده و مردگان و شفاى كوران و پيسان ، كلمهء « باذن اللَّه » گفته ، و در اخبار از مَغيبات خوراكى و ذخيره‌كردن آن ، اين كلمه را نگفته ، و آن بدين جهت است كه در آن سه معجزه احتمال توهّم الوهيت فاعل در اذهان عامّه موجود است و در اخبار به غيب نيست ، زيرا كه در آن احتمال اخبار فرشته و اجنّه و احتمال تنجيم و كهانت نيز موجود است .\r\n« إِنَّ فِى ذلِكَ لَأَيَةً لَكُمْ إِنْ كُنْتُمْ مُّؤْمِنِينَ »\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nدر اين كارها قطعاً براى شما نشانه‌اى كافى موجود است ، يعنى نشانهء توحيد حق و صدق رسالت من ، اگر شما گروندهء واقعى هستيد . اين در صورتى است كه مخاطب ، مؤمنان باشند . و اگر مخاطب ، كفّار قومش باشند مراد اين است كه اينها نشانه است اگر شما استعداد پذيرش ايمان داريد و فطرت و وجدانتان سالم است و آلوده به كفر و عناد و تقليد نيست .\r\nوَ مُصَدِّقًا لِما بَيْنَ يَدَيَّ مِنَ التَّوْراةِ وَ لأُحِلَّ لَكُمْ بَعْضَ الَّذي حُرِّمَ عَلَيْكُمْ وَ جِئْتُكُمْ بِآيَةٍ مِنْ رَبِّكُمْ فَاتَّقُوا اللّهَ وَ أَطيعُونِ ( 50 )\r\nإِنَّ اللّهَ رَبّي وَ رَبُّكُمْ فَاعْبُدُوهُ هذا صِراطٌ مُسْتَقيمٌ ( 51 )\r\nتفسير :\r\n« وَمُصَدِّقاً لِمَا بَيْنَ يَدَىَّ مِنَ التَّوْرَاةِ »\r\n« مصدّقاً » حال است از فاعل « جئتكم » در آيهء قبل كه عيسى است . يعنى : من آمده‌ام در حالى كه تصديق كنندهء كتاب آسمانى توراتِ پيش از خويشم . و مراد ، تورات حقيقى است بدان گونه كه در كوه طور بر موسى بن عمران نازل گشته بنابراين كه در عصر عيسى نيز همانند زمان پيامبر اسلام تورات واقعى دستخوش تحريفات فراوان علماى يهود قرار گرفته باشد .\r\nو ظاهر كلام اين است كه عيسى بن مريم تورات را با تمام مندرجاتش كه از آن جمله مجموعهء شريعت موسى است تصديق نموده ، و بنابراين ، شريعت عيسى همان شريعت موسى است و تعدد آن دو شريعت به لحاظ نسخ شدن برخى از احكام تورات است كه از آن جمله احكام مذكور در اين آيه است .\r\n« وَلِأُحِلَّ لَكُم بَعْضَ الَّذِى حُرِّمَ عَلَيْكُمْ »\r\nيعنى : و من آمدم تا برخى از آنچه را بر شما حرام شده بود حلال كنم . مىخواهم برخى از كارها و برخى از طيّبات روزى را كه در زمان موسى و در شريعت او حرام شده بود به امر خدا نسخ كنم و به جاى آن ، اباحه يا وجوب بياورم ، مانند حرمت كار در روز شنبه و صيد ماهى در آن روز ، و خوردن گوشت شتر ، و پيه معده و رودهء حيوانات حلال گوشت ، و گوشت برخى از پرندگان مباح و گوشت هر حيوان ناخن‌دار و غير آنها .\r\n\r\n","description":"","footnote":"","page_name":" 369 ","page_number":369},
  {"content":"\r\n\r\n« وَ جِئْتُكُمْ بَايَةٍ مِن رَبِّكُمْ فَاتَّقُوا اللَّهَ وَ أَطِيعُونِ »\r\nيعنى : و براى شما از جانب پروردگارتان علامت و نشانه‌اى آورده‌ام ، پس از خدا پروا كنيد و از من اطاعت نماييد .\r\nتكرار جملهء « وَجِئْتُكُمْ بِآيَةٍ مِن رَبِّكُمْ » به خاطر اين است كه توهّم نشود جملهء « فَاتَّقُوا اللَّهَ » و مابعدش متفرّع بر حلّيت محرّمات است ، بلكه متفرّع است بر آوردن آيات فراوان گذشته كه اثبات‌كنندهء توحيد حق و صدق نبوت اوست .\r\n« إِنَّ اللَّهَ رَبِّى وَرَبُّكُمْ فَاعْبُدُوهُ هذَا صِرَاطٌ مُستَقِيمٌ »\r\nيعنى : حقيقت امر اين است كه خداوند ، پروردگار من و پروردگار شماست ، پس او را بپرستيد ، اين راه راست است .\r\nتوجيه اين خطاب از جانب عيسى به بنىاسرائيل كه مفادش اين است كه عيسى مربوب است نه رب و بايد همهء مردم خدا را بپرستند نه غير او را ، حكايت از اين دارد كه او از حالات قوم خود آيندهء شرك آنها را حدس زده بود يا از جانب خداوند به او وحى شده بود ، و لذا بدين كلام ، اتمام حجت نمود .\r\nفَلَمّا أَحَسَّ عيسى مِنْهُمُ الْكُفْرَ قالَ مَنْ أَنْصاري إِلَى اللّهِ قالَ الْحَوارِيُّونَ نَحْنُ أَنْصارُ اللّهِ آمَنّا بِاللّهِ وَ اشْهَدْ بِأَنّا مُسْلِمُونَ ( 52 )\r\nرَبَّنا آمَنّا بِما أَنْزَلْتَ وَ اتَّبَعْنَا الرَّسُولَ فَاكْتُبْنا مَعَ الشّاهِدينَ ( 53 )\r\nوَ مَكَرُوا وَ مَكَرَ اللّهُ وَ اللّهُ خَيْرُ الْماكِرينَ ( 54 )\r\nلغت و اعراب :\r\nأحَسَّ الشىءَ و بالشىءِ : دانست آن را و درك كرد . أنصارى الى اللَّه به تقدير « أنصارى ذاهباً الى اللَّه » است . حَوْر و حَوَر مصدر است به معناى شدت سفيدى ، و حوارىّ منسوب به آن است كه بر شىء يا شخص سفيد اطلاق مىشود . مكر : فريب و حيله ، و آن قبيح است ولى دربارهء خدا در عملى كه براى باطل كردن مكر ديگران يا عملى شبيه به مكر استعمال مىشود ، قبيح نيست .\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nتفسير :\r\n« فَلَمَّآ أَحَسَّ عِيسَى مِنْهُمُ الْكُفْرَ قَالَ مَنْ أَنْصَارِى إلَى اللَّهِ »\r\nخداوند پس از بيان مقدارى از حالات خود عيسى و مادر او ، در اين آيه اشاره به برخى از حالات او در رابطه با قومش مىكند ، زيرا عيسى پس از گذشت مدتى از دعوتش و گرويدن عده‌اى ، از قرائن خارجيه يا به الهام غيبى دانست كه برخى از به ظاهر گروندگان در كفر خود باقى مانده‌اند ، از اين رو در صدد برآمد از قوم خود براى شناسايى صادق از غيرصادق و وفادار از بىوفا و به جهت تحكيم بنيان حكومت نوپا و جديدالتأسيس خود و تعيين خليفه از ميان آنها و حفظ مبانى شريعت و كتاب خود آزمايشى به عمل آورد . در آيه راجع به اين موضوع مىفرمايد :\r\nپس چون عيسى از آنان احساس كفر كرد ، يعنى دانست كه برخى از آنها ايمان نياورده‌اند ، گفت : اى قوم من ، از ميان شما كيان اند كه ياوران من باشند در حركت و سير من به سوى خداوند ؟\r\nمحتمل است مراد او طلبيدن ياور و سرباز جنگى براى جهاد بوده ، و محتمل است طلبيدن همراه بوده در سير معنوى به سوى خدا به عنوان رياضت نفس ، و تعلّم معارف ، و تخلّق به اخلاق و آداب شرعى و تأدّب به آداب تورات و انجيل ، و يا آن كه خواستن ياور و همراه براى تبليغ و تعليم دين الهى و شريعت عيسوى در قلمرو نبوت و پياده كردن مسألهء امر به معروف و نهى از منكر در ميان جامعه . و مقتضاى مقام رسالت عيسى عليه السلام و اولىالعزمى او و دارا بودن كتاب شرع آسمانى و شريعتى مستقل اين است كه هر سه امر از او تحقق يابد و تشكيلاتش فوق اين امور باشد هر چند از تواريخ بر نمىآيد ، لكن آيهء آخر سورهء صف ، مؤيّد احتمال اول است .\r\n« قَالَ الْحَوَارِيُّونَ نَحْنُ أَنْصَارُ اللَّهِ ءَامَنَّا بِاللَّهِ »\r\nيعنى : در جواب پرسش عيسى ، حواريّون او گفتند : ما ياوران خداييم ، يعنى ياوران تو به سوى خداييم ؛ ما به خدا ايمان آورده‌ايم . حوارى بر مقربان شخص اطلاق مىشود ، و مراد از مقربان عيسى مؤمنان خالص‌اند . و اگر مراد از حوارى ، سفيدها باشند باز مقصود مقربان و مطيعان او هستند كه غالباً سفيدپوش يا لباس‌شوى بودند كه لباس را سفيد مىكردند ، يا مؤمنانى بودند كه به خاطر نورانيت باطنشان به آنها حوارى مىگفتند .\r\n« وَاشْهَدْ بِأَنَّا مُسْلِمُونَ »\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nيعنى : شهادت ده كه ما به تمام معنا تسليم خداييم . مرادشان شهادت روز قيامت است كه طبق تصريح مكرّر قرآن مجيد ، روز واپسين هر پيامبرى در محكمهء عدل الهى گواه امت خود خواهد بود ، يعنى بر ايمان و كفر و عدالت و فسقشان گواهى مىدهد . و اين اداى شهادت است ، و تحمل شهادت در دنيا به وسيلهء اطلاعات خود يا فرشتگان موظف بر اعمال ، انجام مىيابد .\r\n« رَبَّنَآ ءَامَنَّا بِمَآ أَنْزَلْتَ وَ اتَّبَعْنَا الرَّسُولَ فَاكْتُبْنَا مَعَ الشَّاهِدِينَ »\r\nيعنى : پروردگارا به آنچه نازل كردى ايمان آورديم ، و از اين رسول پيروى كرديم ، پس نام ما را در زمرهء حاضران و گواهان بنويس .\r\nاين كلام ، تتمهء سخنان حواريين است كه ابتدا اعتراف مىكنند به ايمان به آنچه بر عيسى يا بر همهء پيامبران الهى از شرايع و كتاب‌هاى آسمانى نازل شده و اقرار مىكنند به پيروى از رسول خود ، سپس درخواست مىكنند كه آنها را از شاهدان بنويسد ، يعنى از حاضران دائمى محضر عيسى براى اطاعت او ، يا از گواهان ابلاغ رسالت او طبق آنچه در اين كتاب كريم آمده كه روز قيامت همان گونه كه از پيامبران گواهى بر امّت خود مىگيرند از امّت‌هاى آنها نيز شهادت بر ابلاغ رسالت آنها خواهند گرفت « فَلَنَسْئَلَنَّ الَّذِينَ أُرْسِلَ إِلَيْهِمْ وَلَنَسْئَلَنَّ الْمُرْسَلِينَ » [ اعراف ، 6 
  ] . و يا آن كه آنها نيز در قيامت در مرحلهء بعدى ، جزء گواهان امت باشند كه اين مطلب نيز از روايات استفاده مىشود .\r\n« وَمَكَرُوا وَمَكَرَ اللَّهُ وَاللَّهُ خَيْرُ الْمَاكِرِينَ »\r\nيعنى : و آنها مكر و فريب كردند و خدا هم مكر نمود و خدا بهترين ماكران - بهترين مكرانگيزان يا خنثىكنندگان - مكر است .\r\nفاعل « مكروا » در اين‌جا كفارى هستند كه عيسى از آنها احساس كفر كرده بود . يعنى آنها براى نابودى عيسى و محو آيين او شروع به فعاليت كردند و براى اين هدف ، نقشهء ترور عيسى را كشيدند ، به اين شكل كه كسى را از خودشان موكّل نمودند كه هر جا ميسر شود عيسى را بكشد .\r\nخداوند شخص مزبور را به قيافه و هيئت عيسى در آورد ، چون يارانش او را ديدند به گمان اين كه خودشان عيسى را يافته‌اند او را گرفتند و در حالى كه فرياد مىزد من عيسى نيستم به دار آويختند .\r\nاطلاق « مكر » به نقشه‌كشى آنها اطلاق حقيقى است و آن ، مكر پليد است ، و اطلاق آن بر القاء شباهت او بر قاتل مجازى است و آن ، مكر مقدس است .\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nإِذْ قالَ اللّهُ يا عيسى إِنّي مُتَوَفِّيكَ وَ رافِعُكَ إِلَيَّ وَ مُطَهِّرُكَ مِنَ الَّذينَ كَفَرُوا وَ جاعِلُ الَّذينَ اتَّبَعُوكَ فَوْقَ الَّذينَ كَفَرُوا إِلى يَوْمِ الْقِيامَةِ ثُمَّ إِلَيَّ مَرْجِعُكُمْ فَأَحْكُمُ بَيْنَكُمْ فيما كُنْتُمْ فيهِ تَخْتَلِفُونَ ( 55 )\r\n\r\nحقيقت آفرينش عيسى\r\nتفسير :\r\n« إِذْ قَالَ اللَّهُ يَا عِيسَى إِنِّى مُتَوَفِّيكَ »\r\nمقارن آن كه كفار قوم عيسى و يهود امت او ، در مخالفتش كوشيدند و اقدام به نابودى او و محو آيين مقدسش نمودند و در كفران آن نعمت عظيم مكر آنچنانى روا داشتند ، مشيّت خداوند بر اين تعلّق گرفت كه آن نعمت را از آنها بگيرد و براى امت و ملتى كه لياقت آن را دارند ذخيره نمايد . اين آيه در اين‌باره مىفرمايد :\r\nمتذكر شويد و به ياد آوريد زمانى را كه خداوند به عيسى چنين گفت : اى عيسى بىترديد من تصميم گرفته‌ام تو را به كلّى از روى زمين برگيرم ، يعنى بدن و روحت را ، نه تنها روحت را موقّتاً به نحو خواب و دائماً به نحو قبض روح و ميراندن .\r\n« وَرَافِعُكَ إِلَىَّ وَمُطَهِّرُكَ مِنَ الَّذِينَ كَفَرُوا »\r\nيعنى : و آن گاه تو را به سوى خود بالا برم و به سوى آسمان‌ها عروج دهم ، و وجود مقدس تو را از پليدى مصاحبت و ننگ مجاورت اين قوم و سوء قصد كسانى كه نعمت وجود تو را كفران كردند و به تو كفر ورزيدند و به انكارت پرداختند ، پاك سازم .\r\n« وَجَاعِلُ الَّذِينَ اتَّبَعُوكَ فَوْقَ الَّذِينَ كَفَرُوا إِلَى يَوْمِ الْقِيَامَةِ »\r\nيعنى : و تصميم دارم پس از عروجت به عالم بالا ، كسانى را كه در ايمان و عمل پيروى از تو كردند ، در دنيا تا روز قيامت ، برتر و بالاتر از كسانى كه كفر ورزيدند قرار دهم . يعنى خواه آنها كه پس از ظهور اسلام به اسلام بگروند يا به اسلام نگروند و مسيحى بمانند ، همه را بر مخالفانت كه يهودند برترى دهم .\r\n« ثُمَّ إِلَىَّ مَرْجِعُكُمْ فَأَحْكُمُ بَيْنَكُمْ فِيَما كُنْتُمْ فِيهِ تَخْتَلِفُونَ »\r\nيعنى : پس از تمام شدن عمر دنيا و مرگ همهء جانداران ، بازگشت تو و همهء پيروان و مخالفانت\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nدر عالم آخرت به سوى من است . يعنى همه را به وسيلهء نفخهء دوم زنده مىكنم و از قبر بيرون مىآورم و به وسيلهء نفخهء سوم به سوى محكمهء قضايى و محيط داورى خود بازمىگردانم . و پس از آن در ميان شما در همهء اختلافاتى كه در دنيا داشتيد ، در اصول دين و فروع آن ، و در امور دنيا از كوچك و بزرگ آنچه در دنيا بر روى آن قضاوت شده يا نشده ، داورى خواهم كرد .\r\nفَأَمَّا الَّذينَ كَفَرُوا فَأُعَذِّبُهُمْ عَذابًا شَديدًا فِي الدُّنْيا وَ اْلآخِرَةِ وَ ما لَهُمْ مِنْ ناصِرينَ ( 56 )\r\nوَ أَمَّا الَّذينَ آمَنُوا وَ عَمِلُوا الصّالِحاتِ فَيُوَفِّيهِمْ أُجُورَهُمْ وَ اللّهُ لا يُحِبُّ الظّالِمينَ ( 57 )\r\nذلِكَ نَتْلُوهُ عَلَيْكَ مِنَ اْلآياتِ وَ الذِّكْرِ الْحَكيمِ ( 58 )\r\nلغت و اعراب :\r\nفأما الذين تفريع بر جملهء و جاعل الذين است . تَوفيه : تمام و كامل پرداختن حقّ است . ذلك نتلوه ، « ذلك » مبتدا و « نتلوه » خبر آن است يا صفت آن و « من الآيات » خبر آن است .\r\nتفسير :\r\n« فَأَمَّا الَّذِينَ كَفَرُوا فَأُعَذِّبُهُمْ عَذَاباً شَدِيداً فِى الدُّنْيَا وَ الْأَخِرَةِ وَ مَا لَهُم مِّن نَاصِرِينَ »\r\nاين آيه و آيهء بعد به قرينهء ذكر « فى الدنيا » متفرع‌اند بر جملهء « جاعل الذين اتّبعوك » و تتمهء خطاب به عيسى است . يعنى : از زمان بعثت تو تا انقضاى نسل بشر كه قومت به دو گروه منشعب مىشوند ، كسانى را كه به تو كفر ورزيدند ، يعنى قوم يهود را ، در دنيا و آخرت عذاب سختى خواهم نمود ، همان گونه كه يهود را تا امروز به شكست‌ها و قتل و غارت و ذلّت‌ها گرفتار نموده ؛ و آنها را هيچ ياورى نخواهد بود .\r\n« وَ أَمَّا الَّذِينَ ءَامَنُوا وَ عَمِلُوا الصَّالِحَاتِ فَيُوَفِّيهِمْ أُجُورَهُمْ وَ اللَّهُ لَا يُحِبُّ الظَّالِمِينَ »\r\nيعنى : و اما كسانى را كه ايمان آوردند و عمل‌هاى شايسته كردند ، خداوند پاداش آنها را در آخرت به نحو اتمّ و اوفى تأديه خواهد كرد ، و خدا ستمكاران را دوست ندارد .\r\n« ذلِكَ نَتْلُوهُ عَلَيْكَ مِنَ الْأَيَاتِ وَ الذِّكْرِ الْحَكِيمِ »\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nخطاب به پيامبر اسلام است ، و « ذلك » در اختتام داستان‌هاى گذشته اشاره است به آنچه از آيهء 33 تا اين‌جا دربارهء زكريا و يحيى و مريم و عيسى و حواريين بيان شد ، يعنى از آن‌جا كه همسر عمران جنين رحم خود را براى خدمت بيت نذر مىكند ؛ آن گاه دخترى به نام مريم مىآورد كه شرط خدمت بيت نداشت ولى پذيرفته مىشود ؛ زكريا پس از قرعه كشى با احبار ، كفيل تربيت او مىگردد ؛ مريم بالاخره از عابدها و زاهدهاى زمان مىگردد ؛ زكريا به ديدن حال وى از خدا طلب فرزند مىكند و به اهداء يحيى به او بشارت داده مىشود ؛ براى ولادتش علامت مىطلبد و علامتى تعيين مىگردد ؛ فرشتگان به مريم بشارت اصطفا و طهارت و پس از آن بشارت پسرى به نام عيسى مىدهند ؛ خدا او را صاحب نبوت و كتاب و حكمت و معجزات و مصدّق تورات مىخواند ؛ عيسى ابلاغ نبوت مىكند ؛ قومش دو گروه مىشوند ، كفار و منافقان آن‌ها به مكر نقشهء قتل او را مىكشند ؛ خداوند مكر آنها را باطل و عيسى را به عالم بالا مىبرد .\r\n« ذلك » اشاره به همهء اينهاست .\r\nمعناى آيه : اين داستان‌ها كه به تدريج بر تو تلاوت مىكنيم از نشانه‌هاى صدق نبوت توست ، چه آن كه در آن عصر كسى را توان اطلاع از تاريخ دقيق گذشتگان نبود به ويژه از شخصى نظير پيامبر امى ، و راهى جز وحى نداشت . و نيز اين داستان‌ها از ذكر حكيم است ، يعنى از مطالب و معارف اين قرآن است كه « ذكر » است و يادآور حقايق و معارف بيكران ، و « حكيم » است يعنى حاوى احكامى از اصول و فروع شريعت آسمانى و علوم مستقلّهء عقلى است .\r\nإِنَّ مَثَلَ عيسى عِنْدَ اللّهِ كَمَثَلِ آدَمَ خَلَقَهُ مِنْ تُرابٍ ثُمَّ قالَ لَهُ كُنْ فَيَكُونُ ( 59 )\r\nالْحَقُّ مِنْ رَبِّكَ فَلا تَكُنْ مِنَ الْمُمْتَرينَ ( 60 )\r\nلغت و اعراب :\r\nمَثَل : صفت و حكم كلى قابل انطباق بر موارد جزئى . خلقه من تراب جملهء مفسّره و مبيّن وجه شبه است . فيكون به جاى « كان » و اشاره به اين كه چيزى كه خدا به آن « كُن » بگويد قهراً مىشود . الحقّ الف لام آن براى جنس ، يا عهد است اشاره به قصهء عيسى . و الحقّ مبتدا و خبرش من ربّك است .\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nتفسير :\r\n« إِنَّ مَثَلَ عِيسَى عِندَ اللَّهِ كَمَثَلِ ءَادَمَ خَلَقَهُ مِن تُرَابٍ ثُمَّ قَالَ لَهُ كُن فَيَكُونُ »\r\nچون نصاراى نجران به حضور پيامبر اسلام رسيدند در گفتگوهايشان سخنى از الوهيت عيسى به ميان آوردند و چنين استدلال كردند كه چون عيسى بدون پدر موجود شده ، بايد خدا باشد . در اين آيه خداوند به آنها جواب نقضى گفته ، بدين بيان كه اگر موجود شدن انسانى بدون پدر ، سبب الوهيت او شود ، بايد آدم ابوالبشر نيز خدا باشد بلكه خدايى برتر و والاتر از عيسى ، چرا كه او نه پدر داشت و نه مادر .\r\nمعناى آيه : به يقين مَثَل و صفت عيسى در نزد خداوند همان مَثَل و صفت آدم است كه او را نيز از خاك آفريد سپس به او گفت : باش ، يعنى موجود شو ، او هم موجود شد .\r\nظاهر آيه ، تشبيه عيسى به آدم از دو جهت است :\r\nاول در كيفيت آفرينش جسم و تنظيم و تركيب بدن او ، زيرا فرشتگان در به دو خلقتِ آدم ، همهء اجزاى كوچك و بزرگ او را با تمام اختلافات ماهوى و شكلى ساختند و تركيب بندى نمودند تا هيكل كامل آدم محقق و آمادهء ولوج روح شد ، نظير انسانى كه تازه روح از بدنش بيرون رفته باشد .\r\nدوم در دميدن روح در آن كه از حالت جمادى در آمد و انسان زنده شد .\r\nجملهء « خلقه من تراب » اشاره به جهت اول و « ثم قال له كن » اشاره به جهت دوم است ، و عيسى در هر دو امر شبيه آدم بود . يعنى نخست فرشتگان بدن عيسى را در ميان رحم مادر در حدّ جنينِ مهياى خروج ، در يك لحظه يا در چند ماه ساختند و سپس روح خدايى در آن دميده شد . و البته ساختن اين بدن كوچك و لطيف در رحم و آن پيكر بزرگ و ضخيم در بيرون رحم براى فرشتگان يكسان و بسيار سهل و آسان بود .\r\nو حاصل جواب از نصاراى نجران اين است كه : اين است عيسى بن مريم كه جسم و روحش هر دو مخلوق خدا و از جانب اوست ، پس چگونه مىتواند خدا باشد ؟ و گرنه بايد آدم نيز خدا باشد و آنها خود معترف‌اند كه او خدا نبود .\r\n« الْحَقُّ مِن رَبِّكَ فَلَا تَكُن مِنَ الْمُمْتَرِينَ »\r\nيعنى : اين مطلب حق كه دربارهء عيسى و مادرش بازگو كرديم از جانب پروردگار توست . و يا آن كه هر كلام حق و هر مطلب حقّى دربارهء هر موضوعى باشد از جانب پروردگار توست ، پس\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nهرگز اهل شك و ترديد در آنچه از خدايت دريافت مىكنى مباش . و اين نهى ، براى تأكيد و تسديد پيامبر و تعليم غير اوست .\r\nفَمَنْ حَاجَّكَ فيهِ مِنْ بَعْدِ ما جاءَكَ مِنَ الْعِلْمِ فَقُلْ تَعالَوْا نَدْعُ أَبْناءَنا وَ أَبْناءَكُمْ وَ نِساءَنا وَ نِساءَكُمْ وَ أَنْفُسَنا وَ أَنْفُسَكُمْ ثُمَّ نَبْتَهِلْ فَنَجْعَلْ لَعْنَتَ اللّهِ عَلَى الْكاذِبينَ ( 61 )\r\nلغت و اعراب :\r\n\r\nمباهله با مسيحيان\r\nابتَهَلَ الى اللَّه : تضرّع و زارى كرد به درگاه خدا . « ابتهلا » به يكديگر لعنت و نفرين كردند . حاجَّك فيه يعنى دربارهء عيسى يا دربارهء حق .\r\nتفسير :\r\n« فَمَنْ حَآجَّكَ فِيهِ مِن بَعْدِ مَا جَآءَكَ مِنَ الْعِلْمِ »\r\nاين آيه در مقام تسديد و تحكيم مطلب قبلى است كه عيسى بن مريم همانند ساير بشرها مخلوق خدا و موجود به مشيّت و ارادهء اوست و به هيچ نحو او را جنبهء الوهيت و فوق بشرى نيست و نيز در مقام تعليم راه ديگرى است اگر آنها در باطل خود اصرار ورزند . معناى آيه : پس اگر كسى از علماى نصارا دربارهء عيسى با تو محاجّه و ستيزه كند پس از آن كه براى تو از آيات و بيانات خداوند راجع به حقيقت امر علم حاصل شده ، آنها را به مباهله و ملاعنه دعوت كن .\r\n« فَقُلْ تَعَالَوْا نَدْعُ أَبْنَآءَنَا وَ أَبْنَآءَكُمْ وَ نِسَآءَنَا وَ نِسَآءَكُمْ وَ أَنْفُسَنَا وَ أَنْفُسَكُمْ ثُمَّ نَبْتَهِلْ »\r\nاين كلام براى بيان كيفيت مباهله و ملاعنه است . يعنى : براى انجام اين عملِ فاصل و قاطع به آنان بگو : بياييد ما پسرانمان را و شما پسرانتان را و ما زنانمان را و شما زنانتان را و ما خودمان را و شما خودتان را ، يعنى كسانى را كه به منزلهء جان ما هستند فراخوانيم ، و پس از حضور در مكانِ لِعان و مباهله ، و انجام تشريفات ، ابتهال كنيم يعنى باتوجه به سوى حق و تضرّع به درگاهش درخواست لعنت و نفرين كنيم .\r\n« فَنَجْعَلْ لَعْنَةَ اللَّهِ عَلَى الْكَاذِبِينَ »\r\nاين جمله در مقام تفسير « نبتهل » است ، يعنى : هر دو طايفه ، لعنت خدا را بر گروه دروغگو قرار دهيم و بگوييم « اللَّهُمَّ الْعَنِ الكاذِبَ مِنّا » . و مراد اين نيست كه هر گروه به ديگرى لعنت كنند هر چند\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nآن هم محتمل است .\r\nدر كتب تفسيرى فريقين در ذيل اين آيه آمده : كسانى كه پيامبر اسلام آنها را به عنوان ابناء و نساء و انفس براى مباهله حاضر كرده بود حسن و حسين و فاطمه و على بن ابى طالب عليهم السلام بودند ، و امام صادق عليه السلام فرمود : پيامبر اسلام نصارا و علماى نجران را دعوت به مباهله كرد كه هر يك از دو طرف دروغ بگويد لعنت خدا بر او نازل گردد . گفتند به انصاف سخن گفتى . پس قرار بر مباهله گذاشتند و چون به منازل خود باز گشتند سرانشان به يكديگر گفتند : اگر فردا محمّد همراه اصحابش با ما مباهله كند مباهله مىكنيم ، و اگر با اهل‌بيت و نزديكانش حاضر شود او راستگوست و هرگز نبايد با وى مباهله كرد . و چون فردا محمد صلى الله عليه و آله را ديدند كه همراه اميرالمؤمنين و فاطمه و حسن و حسين عليهم السلام است از مردم معرفى آنها را خواستند ، به آنها گفته شد : او پسر عمو و داماد و وصىّ اوست و آن زن فاطمه دختر اوست و آن دو حسن و حسين فرزندان او هستند .\r\nنصاراى نجران از مباهله منصرف شدند و قرارداد جزيه بستند .\r\nإِنَّ هذا لَهُوَ الْقَصَصُ الْحَقُّ وَ ما مِنْ إِلهٍ إِلَّا اللّهُ وَ إِنَّ اللّهَ لَهُوَ الْعَزيزُ الْحَكيمُ ( 62 )\r\nفَإِنْ تَوَلَّوْا فَإِنَّ اللّهَ عَليمٌ بِالْمُفْسِدينَ ( 63 )\r\nلغت و اعراب :\r\nهذا اشاره به قصهء عيسى است . قَصَّ عليه الخبرَ - از باب نَصَر - : نقل كرد بر او خبر را . و قَصَص مصدر به معناى مفعول است يعنى حديث و سرگذشت .\r\nتفسير :\r\n« إِنَّ هذَا لَهُوَ الْقَصَصُ الْحَقُّ »\r\nيعنى : اين قصه و سرگذشت كه از عيسى و تولد او باز گو كرديم به يقين همان سرگذشت حق و ثابت عيسى است . يعنى نه آنچه نصارا مىگويند كه او خداست و خود به زمين نزول كرده ، يا جزئى از خدا يا فرزند خدا يا موجود مقدسى است كه خدا در وى حلول كرده ، كه همه باطل و اعتقاد افراطى و باور پليد است ؛ و نه آنچه يهود تهمت مىزنند و دربارهء او و مادرش مىگويند ، كه تفريط و اعتقاد نارواست .\r\n\r\n","description":"","footnote":"","page_name":" 378 ","page_number":378},
  {"content":"\r\n\r\n« وَمَا مِنْ إِلهٍ إِلَّا اللَّهُ وَإِنَّ اللَّهَ لَهُوَ الْعَزِيزُ الْحَكِيمُ »\r\n\r\nدعوت اهل كتاب به مشتركات\r\nيعنى : و هيچ معبودِ به حقى جز خداوند نيست ، و به يقين خداست كه مقتدر شكست‌ناپذير و حكيمِ در تكوين و تشريع است .\r\n« فَإِن تَوَلَّوْا فَإِنَّ اللَّهَ عَلِيمٌ بِالْمُفْسِدِينَ »\r\nيعنى : پس اگر روى برتافتند بدانند كه حقاً خداوند به حال فسادانگيزان به خوبى داناست .\r\nمراد از تولّى ، اعراض از توحيد خدا و نفى شريك از او و مخلوق بودن عيسى است . و مراد از افساد ، انحراف و بدعت در اصل اول از اصول دين و اضلال ملت عظيمى از جهانيان به مرور دهور و طول تاريخ ، و گرفتار كردن آنها به ساير انحرافات اعتقادى و عملى بىحد و حصرى است كه جز خداوند ، احدى بدان احاطه ندارد .\r\nقُلْ يا أَهْلَ الْكِتابِ تَعالَوْا إِلى كَلِمَةٍ سَواءٍ بَيْنَنا وَ بَيْنَكُمْ أَلّا نَعْبُدَ إِلَّا اللّهَ وَ لا نُشْرِكَ بِهِ شَيْئًا وَ لا يَتَّخِذَ بَعْضُنا بَعْضًا أَرْبابًا مِنْ دُونِ اللّهِ فَإِنْ تَوَلَّوْا فَقُولُوا اشْهَدُوا بِأَنّا مُسْلِمُونَ ( 64 )\r\nلغت و اعراب :\r\nتعالوا اسم فعل است به معناى بياييد . كلمه به يك حرف و يك سخن ناتمام و به يك مطلب تمام و قصيده اطلاق مىشود . سواء مصدر به معناى فاعل است يعنى مساوى و عادلانه .\r\nتفسير :\r\n« قُلْ يَآ أَهْلَ الْكِتَابِ تَعَالَوْا إِلَى كَلِمَةٍ سَوَآءٍ بَيْنَنَا وَ بَيْنَكُمْ »\r\nخطاب « تعالوا » به اهل كتاب آن عصر است يعنى يهود و نصارا . يعنى : اى پيامبر يا اى مخاطب به اهل كتاب بگو : بياييد به سوى سخن و مطلبى كه ميان ما و شما مساوى است ، يعنى در اين‌كه كتاب‌هاى مورد اعتقاد ما و شما مانند تورات و انجيل و ساير كتاب‌هاى آسمانى بدان خبر داده و به صراحت بيان كرده و پيامبران و رسولان الهى گذشته بدان معتقد شده و آن را ابلاغ نموده‌اند .\r\n« أَلَّا نَعْبُدَ إِلَّا اللَّهَ وَلَا نُشْرِكَ بِهِ شَيْئاً »\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nو آن سخن اين است كه جز اللَّه را ، يعنى جز ذات يگانهء واجب الوجودِ مستجمع همهء كمالات و عارى از هر عيب و نقص را ، نپرستيم و چيزى را شريك او قرار ندهيم ، يعنى هيچ‌يك از عُزَير و عيساى مسيح را در الوهيت و استحقاق پرستش شريك او نشماريم .\r\n« وَلَا يَتَّخِذَ بَعْضُنَا بَعْضاً أَرْبَاباً مِنْ دُون‌ِاللَّهِ »\r\nيعنى : و هرگز برخى از ما برخى ديگر را خدايانى به غير خداى يكتا و به جاى خداى يكتا اتخاذ نكنيم . مبادا خداى يگانه را رها كرده و احبار و رُهبان را مثل خدا در آنچه حلال مىكنند و حرام مىشمارند بدون دليل اطاعت كنيم .\r\nذكر اين جمله پس از بيان توحيد و نفى شرك اعتقادى اشاره به نفى شرك عملى است .\r\n« فَإِن تَوَلَّوْا فَقُولُوا اشْهَدُوا بِأَنَّا مُسْلِمُونَ »\r\nيعنى : پس از ابلاغ اين دعوت اگر آنها روى برتافتند و گواهى به توحيد و نفى شرك ندادند به آنها بگوييد : پس شاهد و گواه باشيد كه بىترديد ما تسليم امر توحيد و فرمان خداييم .\r\nاين نحوه بيان يعنى به گواهىطلبيدن خصم در مورد نزاع ، در نزد عقلا براى تتميم حجت و تأكيد صدق اعتقاد مدعى است .\r\nيا أَهْلَ الْكِتابِ لِمَ تُحَاجُّونَ في إِبْراهيمَ وَ ما أُنْزِلَتِ التَّوْراةُ وَ اْلإِنْجيلُ إِلّا مِنْ بَعْدِهِ أَ فَلا تَعْقِلُونَ ( 65 )\r\nها أَنْتُمْ هؤُلاءِ حاجَجْتُمْ فيما لَكُمْ بِهِ عِلْمٌ فَلِمَ تُحَاجُّونَ فيما لَيْسَ لَكُمْ بِهِ عِلْمٌ وَ اللّهُ يَعْلَمُ وَ أَنْتُمْ لا تَعْلَمُونَ ( 66 )\r\nتفسير :\r\n« يَآ أَهْلَ الْكِتَابِ لِمَ تُحَآجُّونَ فِى إِبْرَاهِيمَ »\r\nخطاب خداوند است به يهود و نصارا يعنى به علماى دو طايفه دربارهء ابراهيم خليل ، كه به واسطهء عظمت مقام و مقبوليت بين‌المللىاش هريك از دو طايفه او را به خود نسبت مىداد نه بدين معنا كه ابراهيم به تورات و انجيل آنها عمل مىكرد ، زيرا مىدانستند كه اين دو كتاب پس از بعثت و ارتحال ابراهيم نازل شده ، بلكه يهود مىگفتند : ابراهيم واقعاً در دين يهوديت بود ، زيرا دين ابراهيم ،\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nدين آسمانى اسلام بوده و همان دين ، ادامه پيدا كرد تابه دست موسى تكامل يافت ، پس ابراهيم در واقع به دين يهود بوده ؛ و نصارا نيز مىگفتند : دين ابراهيم ادامه يافت و به دست عيسى به تكامل رسيد ، پس اونصرانى بوده .\r\nمعناى آيه : اى اهل كتاب ، چرا همواره دربارهء ابراهيم با يكديگر محاجّه مىكنيد ؟\r\n« وَ مَآ أُنْزِلَتِ التَّوْرَاةُ وَ الْإِنْجِيلُ إِلَّا مِنْ بَعْدِهِ أَفَلَا تَعْقِلُونَ »\r\n\r\nنهى از مجادلهء بدون علم\r\nاين جمله در واقع اشاره به ردّ گمان‌هاى باطل آنهاست . يعنى : چگونه آن ادّعاها را داريد در حالى كه تورات كه حامل شريعت موسى و انجيل كه حاوى شريعت عيسى است هر دو پس از ابراهيم نازل شده است ؟ ! آيا عقل خود را به كار نمىبريد ؟\r\nبايد دانست كه اصل دين از ابراهيم است ، لكن تكامل آن پس از مرور زمان و به صورت شريعت مستقل ديگرى در آمدن و به صورت شريعت يهود متشكّل شدن به وسيلهء موسى بود ، و نيز پس از مدّتى به شكل شريعت عيسوى در آمدن به دست عيسى بود . بنابراين ، نمىتوان ابراهيمِ معتقد به اصل و ريشه را به شاخه‌هاى منشعب از آن نسبت داد هر چند مىتوان معتقد به شاخه را به اصل نسبت داد . پس گويى معناى جمله اين است : « و ما حدثت و ما شرعت اليهودية والنصرانية الّا من بعده » .\r\n« هَآأَنْتُمْ هؤُلَآءِ حَاجَجْتُمْ فِيَما لَكُم بِهِ عِلْمٌ »\r\nخطاب خدا به هر دو طايفه است . يعنى : آگاه و به هوش باشيد ، شما همانيد كه با يكديگر دربارهء آنچه مىدانستيد محاجّه و ستيز كرديد ، مانند محاجّهء يهود با نصارا دربارهء نفى الوهيت عيسى ، و نفى نبوت او و بطلان تثليث ، كه راجع به اين‌ها يهود علم داشتند و حق محاجّه با نصارا داشتند ؛ و محاجّهء نصارا با يهود در مورد اثبات تولد عيسى به نفخ مَلَك و بدون پدر ، و مبعوث شدن او از طرف خدا و حقانيت دين و شريعت و كتاب او ، كه راجع به اين‌ها نصارا علم داشتند و حق محاجّه با يهود داشتند .\r\n« فَلِمَ تُحَآجُّونَ فِيَما لَيْسَ لَكُم بِهِ عِلْمٌ وَ اللَّهُ يَعْلَمُ وَ أَنْتُمْ لَا تَعْلَمُونَ »\r\nيعنى : پس چرا محاجّه مىكنيد در آنچه بدان علم نداريد ؟ مانند يهودى بودن ابراهيم و نصرانى بودن او ، كه در واقع دعوى هر دو طايفه بر اساس ظنّ و گمان و استدلال باطل است و اثرى از آن در تورات و انجيل نيست . و خدا مىداند و شما نمىدانيد .\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nما كانَ إِبْراهيمُ يَهُودِيًّا وَ لا نَصْرانِيًّا وَ لكِنْ كانَ حَنيفًا مُسْلِمًا وَ ما كانَ مِنَ الْمُشْرِكينَ ( 67 )\r\n\r\nمسلمانى حضرت ابراهيم ( ع )\r\nتفسير :\r\n« مَا كَانَ إِبْرَاهِيمُ يَهُودِيّاً وَلَا نَصْرَانِيّاً »\r\nهرگز ابراهيم يهودى و نصرانى نبود . يعنى نه يهودى واقعى مقبول در نزد خداوند بود كه معتقد به تورات و عامل به شريعت موسوى باشد ، زيرا اين امور پس از وى تحقق يافته ، و نه يهودى پس از بعثت عيسى و اعصار ما بعد آن ، زيرا اينان داراى عقايد انحرافى و معتقد به تورات‌اند كه منسوخ شده است . و ابراهيم نصرانى هم نبود ، نه نصرانى واقعى و معتقد به شريعت و انجيل مقبول مانند نصرانىهاى زمان عيسى تا زمان محمّد صلى الله عليه و آله ، زيرا اين امور پس از ابراهيم حادث شده ، و نه نصرانى پس از ظهور پيامبر اسلام ، زيراآنها بر باطل‌اند و داراى عقايد خرافى و كتاب و شريعت منسوخ .\r\n« وَلكِن كَانَ حَنِيفاً مُسْلِماً »\r\nيعنى و لكن ابراهيم كه پيش از موسى و عيسى بود حنيف بود ، يعنى حق‌گرا و به دور از هر عقيده و عمل انحرافى ، و معتقد به اسلام بود ، يعنى خود داراى كتاب آسمانى و شريعت جداگانه بود و آن همان اسلام راستين الهى است كه در عصر او به صورت شريعت ابراهيمى و در اعصار ديگر به صورت شرايع ديگر در آمد تا بالأخره در عصر پيامبر اسلام تكامل يافت به گونه‌اى كه براى ادارهء امور معنوى و مذهبى بشر و برنامهء اصولى و فروعى او تا انقراض نسل او وافى و كافى بود و بدين نحو ، تحويل پيامبر اسلام داده شد .\r\n« وَمَا كَانَ مِنَ الْمُشْرِكِينَ »\r\nيعنى : و ابراهيم از مشركان نبود . اگر او يهودى يا نصرانى بود لازم مىآمد مشرك باشد ، زيرا يهود به واسطهء گفتن « عُزَيْرٌ ابْنُ اللَّهِ » [ توبه ، 30 
  ] و نصارا به گفتن « الْمَسِيحُ ابْنُ اللَّهِ » [ توبه ، 30 
  ] مشرك اند . پس اين جمله تأكيد نفى يهوديت و نصرانيت ابراهيم است .\r\nبرخى از مفسران گفته‌اند كه آيه در مقام ردّ مشركان عصر پيامبر و پيش از اوست كه آنها نيز به خاطر عظمت ابراهيم و مقبوليت عامهء او مدعى بودند ابراهيم از آنهاست . و لابد اين مدعيان ، مشركان خاص بودند يعنى كسانى كه ستارگان يا فرشتگان را مىپرستيدند و ابراهيم را چنين مىپنداشتند و گرنه مشرك بت‌پرست چگونه ابراهيم بت‌شكن را از خود مىداند ؟ !\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nإِنَّ أَوْلَى النّاسِ بِإِبْراهيمَ لَلَّذينَ اتَّبَعُوهُ وَ هذَا النَّبِيُّ وَ الَّذينَ آمَنُوا وَ اللّهُ وَلِيُّ الْمُؤْمِنينَ ( 68 )\r\nوَدَّتْ طائِفَةٌ مِنْ أَهْلِ الْكِتابِ لَوْ يُضِلُّونَكُمْ وَ ما يُضِلُّونَ إِلّا أَنْفُسَهُمْ وَ ما يَشْعُرُونَ ( 69 )\r\nلغت و اعراب :\r\nوَدَّه : دوست داشت او را . لو يُضلّونكم « لو » پس از مادهء « ودّ » به معناى « انِ » مصدريه است ولى عمل ندارد .\r\nتفسير :\r\n« إِنَّ أَوْلَى النَّاسِ بِإِبْرَاهِيمَ لَلَّذِينَ اتَّبَعُوهُ وَهذَا النَّبِىُّ وَالَّذِينَ آمَنُوا »\r\nيعنى : نسبت دادن يهوديت و نصرانيت به ابراهيم باطل و نارواست ، زيرا او صاحب كتاب و شريعت مستقل بود . بلكه اگر بخواهيم نسبت دهيم و قرب معنوى را لحاظ كنيم بايد نزديك‌تران او را بيابيم ، و آنها در ابتداى زمان كسانى هستند كه در عصر او از پيروان پاك او بودند و سپس اين پيامبر يعنى محمّد صلى الله عليه و آله نبىّ اسلام است و كسانى كه به قرآن و شريعت او ايمان آورده‌اند از علماى امت و صالحان ملت از ظهور اسلام تا دامنهء قيامت ، زيرا اسلام از نظر اصول و فروع نزديك‌ترين شرايع به شريعت ابراهيم است .\r\n« وَاللَّهُ وَلِىُّ الْمُؤْمِنِينَ »\r\nيعنى : و خدا براى هميشه سرپرست و دوست و ياور مؤمنان است ، يعنى گروندگان به محمد صلى الله عليه و آله و اولياء ابراهيم عليه السلام .\r\n« وَدَّتْ طَّآئِفَةٌ مِنْ أَهْلِ الْكِتَابِ لَوْ يُضِلُّونَكُمْ »\r\nگروهى از اهل كتاب تورات و انجيل دوست داشتندكه شما را گمراه سازند . ذكر « وَدَّ » به فعل ماضى اشاره به اين است كه آنها از پيش ، ميل باطنى يا ارادهء قلبى بر اضلال شما مسلمين دارند ، يا حبّ عملى و فعاليت داشته‌اند كه شما را با القاء شبهات دينى و نشر مطالب گمراه كننده و تعريف و تزيين تورات و انجيل محرَّف خود و تشكيك در مبانى اصول و فروعتان ، از عقايد راستين و فضايل اخلاقى و عمل‌هاى شايسته‌اى كه از مكتب قرآن فراگرفته‌ايد ، منحرف نمايند .\r\n« وَ مَا يُضِلُّونَ إِلَّآ أَنْفُسَهُمْ وَ مَا يَشْعُرُونَ »\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nيعنى : در حالى كه آنها با اين فكر جز خودشان را گمراه نمىكنند ، زيرا همهء اراده و فعاليتشان در اين راه سبب فزونى انحرافشان از حق و وقوع در كيفر دنيا و آخرت است . و آنها هرگز به اين شقاوتشان توجه ندارند .\r\nيا أَهْلَ الْكِتابِ لِمَ تَكْفُرُونَ بِآياتِ اللّهِ وَ أَنْتُمْ تَشْهَدُونَ ( 70 )\r\nيا أَهْلَ الْكِتابِ لِمَ تَلْبِسُونَ الْحَقَّ بِالْباطِلِ وَ تَكْتُمُونَ الْحَقَّ وَ أَنْتُمْ تَعْلَمُونَ ( 71 )\r\n\r\nشناخت كامل اهل كتاب از اسلام\r\nلغت :\r\nلبس عليه الأمر - از باب ضَرَب - : كار را بر او مخلوط و مشتبه كرد .\r\nتفسير :\r\n« يَآ أَهْلَ الْكِتَابِ لِمَ تَكْفُرُونَ بَايَاتِ اللَّهِ »\r\nمراد از آيات در اين‌جا آياتى از كتاب تورات و انجيل است كه حكايت از حقايقى از اصول و فروع اسلام و دلايلى از صدق دعوى نبوت پيامبر اسلام دارد و علماى تورات و انجيل به آنها كفر ورزيده ، همهء آنها را از آن دو كتاب محو كرده يا تحريف يا تأويل نموده و يا از ملت خود كتمان كرده‌اند بر حسب اختلاف خيانت‌هاى آنها با كتاب الهى و مردم خويش ، نظير آياتى كه دلالت بر نبوت پيامبر اسلام ، عبد خدا و رسول خدا بودن عيسى ، نفى يهوديت و نصرانيت ابراهيم ، مبسوط بودن دست پروردگار ، غنى بودن خدا و خاصه ذكر اوصاف پيامبر اسلام و علائم نبوت و كتاب و شريعت او و ناسخ بودن آن نسبت به ساير شرايع .\r\n« وَأَنْتُمْ تَشْهَدُونَ »\r\nيعنى : در حالى كه شما خود پيوسته در نزد آن آيات حضور مىيابيد ، يعنى آنها را مىخوانيد و تحقق خارجى خبرهاى آنها را به رأىالعين مشاهده مىكنيد ، پيامبر و ياران و كتاب و اوصاف كمال و پيروزى او در غزوات و غيره را مىبينيد .\r\n« يَا أَهْلَ الكِتَابِ لِمَ تَلْبِسُونَ الْحَقَّ بِالْبَاطِلِ وَتَكْتُمُونَ الْحَقَّ وَأَنْتُمْ تَعْلَمُونَ »\r\nاين آيه تكرار خطاب به علماى تورات و انجيل است دربارهء خيانت آنها به كتاب‌هاى آسمانى .\r\nمىفرمايد : اى اهل كتاب ، چرا حق را به باطل مخلوط و مشتبه مىكنيد و حق را پنهان مىداريد ؟\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nيعنى : كلمات و انشائات تحريفى خود را به جاى كلام واقعى تورات و انجيل به مردم عرضه مىداريد و در نتيجه كلام حق را پنهان مىداريد . و يا آن كه عبارت‌هاى خود را با عبارات دو كتاب مخلوط مىكنيد تا بالأخره هدف و منظور حق خدا را مخفى كنيد ، در صورتى كه خود ، آنچه را كه درست و واقعى بوده مىدانيد و نيز از زشتى و بزرگى اين خيانت و عقاب اخروى آن آگاهيد .\r\nوَ قالَتْ طائِفَةٌ مِنْ أَهْلِ الْكِتابِ آمِنُوا بِالَّذي أُنْزِلَ عَلَى الَّذينَ آمَنُوا وَجْهَ النَّهارِ وَ اكْفُرُوا آخِرَهُ لَعَلَّهُمْ يَرْجِعُونَ ( 72 )\r\nوَ لا تُؤْمِنُوا إِلّا لِمَنْ تَبِعَ دينَكُمْ قُلْ إِنَّ الْهُدى هُدَى اللّهِ أَنْ يُؤْتى أَحَدٌ مِثْلَ ما أُوتيتُمْ أَوْ يُحاجُّوكُمْ عِنْدَ رَبِّكُمْ قُلْ إِنَّ الْفَضْلَ بِيَدِ اللّهِ يُؤْتيهِ مَنْ يَشاءُ وَ اللّهُ واسِعٌ عَليمٌ ( 73 )\r\nيَخْتَصُّ بِرَحْمَتِهِ مَنْ يَشاءُ وَ اللّهُ ذُو الْفَضْلِ الْعَظيمِ ( 74 )\r\nلغت و اعراب :\r\n\r\nدسيسه هاى اهل كتاب\r\nطائفة معناى اصلى لغوى آن : دور زننده ، و حقيقت ثانويهء آن گروه باديه‌نشين در گردش است و سپس اطلاق شده بر هر جمعيت متشكل . وجه النهار ظرف زمان است متعلّق به آمِنوا به صيغهء امر و يا به انزل . لاتؤمنوا يعنى لاتصدّقوا و لاتقرّوا . أن يؤتى به تقدير « بأن يؤتى » متعلّق است به لا تؤمنوا . أو يحاجّوكم عطف است به أن يؤتى يعنى « بأن يحاجّوكم » . قل انّ الهدى جملهء معترضه است .\r\nتفسير :\r\n« وَ قَالَت طَّآئِفَةٌ مِنْ أَهْلِ الْكِتَابِ ءَامِنُوا بِالَّذِى أُنْزِلَ عَلَى الَّذِينَ ءَامَنُوا وَجْهَ النَّهَارِ وَ اكْفُرُوا ءَاخِرَهُ لَعَلَّهُمْ يَرْجِعُونَ »\r\nيعنى : گروهى از اهل كتاب گفتند ؛ يعنى علماى تورات و انجيل در مقام معاندت با پيامبر اسلام و توطئه براى ايجاد شك و ترديد در مسلمين ، به پيروان خود دستور دادند برويد به آنچه بر مسلمانان نازل شده از احكام تحويل قبله و غيره در آغاز روز ايمان آوريد ، يعنى اظهار ايمان كنيد ، و در آخر روز اظهار كفر كنيد ، شايد آنها از اسلام خود بازگردند . زيرا اغلب آنها تازه‌مسلمان اند و شما اهل كتاب را متخصص در تورات و انجيل و احكام دين مىدانند و چون كفر ورزيديد گمان\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nمىكنند بطلان دين آنها براى شما روشن شده ، از اين رو بازمىگردند .\r\nو معناى آيه بنابر آن كه « وجه النهار » متعلّق به « انزل » باشد اين است : به آنچه در اوّل روز بر مسلمانان نازل شده ، يعنى تشريع نماز به سوى بيت‌المقدس كه از سابق بوده و تا اول روز هم باقى بوده ايمان آوريد ، و به آنچه در آخر روز يعنى بعد از ظهر نازل شده كه تشريع نماز به سوى كعبه است كفر ورزيد .\r\n« وَ لَا تُؤْمِنُوا إِلَّا لِمَنْ تَبِعَ دِينَكُمْ قُلْ إِنَّ الْهُدَى هُدَى اللَّهِ أَن يُؤْتَى أَحَدٌ مِثْلَ مَآ أُوتِيتُمْ »\r\nاين كلام نيز تا كلمهء « قُلِ » دوم ، گفتار علماى اهل كتاب است ، لكن در ميان خودشان و به عنوان توصيه به يكديگر .\r\nيعنى : و جز براى كسانى كه پيروى از دين خودتان دارند هرگز تصديق و اعتراف نكنيد كه به احدى نظير آنچه به شما اعطا شده از كتاب آسمانى تورات و انجيل و دين و شريعت و قبلهء مستقل داده مىشود . يعنى نپذيريد كه مسلمين نيز از اين نعمت‌ها برخوردارند بلكه آنچه آنها ادعا مىكنند همه باطل است .\r\n« أَوْ يُحَآجُّوكُمْ عِندَ رَبِّكُمْ »\r\nيعنى : و اعتراف و اقرار نكنيد كه آنها در روز قيامت نزد پروردگارتان مىتوانند با شما محاجّه كنند و براى صحت و حقانيت كتاب و دينشان ادلّه‌اى اقامه نمايند .\r\n« قُلْ إِنَّ الْهُدَى هُدَى اللَّهِ »\r\nاين كلام به عنوان جملهء معترضه است و براى اهميت تذكر مقدم شده ، و محلّش پس از كلمهء « عند ربّكم » است و پس از بيان نيرنگ‌هاى آنها براى اضلال مسلمين .\r\nيعنى : اى پيامبر در ردّ توطئهء آنها ( به دستور ايمان آوردن در آغاز روز و كفر در آخر روز ، و پنهان داشتن دلايل حقانيت اسلام كه نيرنگى است براى اضلال مؤمنين و منع ديگران از هدايت به سوى اسلام ) بگو : بىترديد هدايت ، هدايت خداست . يعنى هدايت حقيقى و مؤثّر ، هدايت خداست و اين وساوس و نيرنگ‌ها در حق كسى كه خدا مىخواهد او را هدايت كند و استعداد ذاتى آن را دارد مؤثّر نيست .\r\n« قُلْ إِنَّ الْفَضْلَ بِيَدِ اللَّهِ يُؤْتِيهِ مَن يَشَآءُ وَ اللَّهُ وَاسِعٌ عَلِيمٌ »\r\nاين جمله در ردّ تبانى آنهاست كه گفتند : نبوت پيامبر اسلام و كتاب و دين و قبلهء او را تصديق\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nنكنيد ؛ و خواستند بدين حيله آن چراغ راخاموش كنند .\r\nمعناى آيه : اى پيامبر بگو : فضل در دست خداست ؛ يعنى نبوت و كتاب و شريعت و حكم توجه به كعبه از نظر ابلاغ و نشر در جامعه از آنِ خداست ، آن را به هر كس كه بخواهد مىدهد ، و خدا داراى وسعت ذاتى و توانى و رحمتى است ، يعنى مشيّت حتمى و ارادهء تكوينى او تعلّق گرفته كه دعوت محمّد صلى الله عليه و آله را از نظر زمان تا دامنهء قيامت و از نظر مكان تا جميع كرهء زمين بگسترد و قرآن و دين او را به تدريج بر همهء مذاهب و مكاتب پيروز گرداند و روزى اسلام حاكم علىالاطلاق ملت‌ها و دولت‌ها باشد . و خداوند ذاتاً داناست ، يعنى اين كار از شئون قدرت و رحمت و علم اوست .\r\n« يَخْتَصُّ بِرَحْمَتِهِ مَن يَشَآءُ وَ اللَّهُ ذُو الْفَضْلِ الْعَظِيمِ »\r\nيعنى : خداوند ، رحمت خود را به هر كس كه بخواهد اختصاص مىدهد ، و لكن نمىخواهد مگر طبق استعداد محل و اقتضاى حكمت بالغه . و خداوند صاحب فضل و بخشش بزرگ است ، زيرا متفضّل لايتناهى را فضلى به تناسب آن باشد .\r\nوَ مِنْ أَهْلِ الْكِتابِ مَنْ إِنْ تَأْمَنْهُ بِقِنْطارٍ يُؤَدِّهِ إِلَيْكَ وَ مِنْهُمْ مَنْ إِنْ تَأْمَنْهُ بِدينارٍ لا يُؤَدِّهِ إِلَيْكَ إِلّا ما دُمْتَ عَلَيْهِ قائِمًا ذلِكَ بِأَنَّهُمْ قالُوا لَيْسَ عَلَيْنا فِي اْلأُمِّيِّينَ سَبيلٌ وَ يَقُولُونَ عَلَى اللّهِ الْكَذِبَ وَ هُمْ يَعْلَمُونَ ( 75 )\r\nبَلى مَنْ أَوْفى بِعَهْدِهِ وَ اتَّقى فَإِنَّ اللّهَ يُحِبُّ الْمُتَّقينَ ( 76 )\r\nتفسير :\r\n« وَمِنْ أَهْلِ الْكِتَابِ مَنْ إِنْ تَأْمَنْهُ بِقِنْطَارٍ يُؤَدِّهِ إِلَيْكَ »\r\nاين آيه ابتدا در مقام بيان اختلاف شديد اهل كتاب است از يهود و نصارا از نظر رعايت امانت و مقررات عقلايى و اجتماعى ، كه برخى در اعلا درجهء امانت‌اند و برخى در درجهء صفر . و ظاهر احاديث و كلمات مفسران اين است كه طايفهء اول نصاراى آن روز ، و طايفهء دوم يهود آن روز بودند .\r\nسپس در مقام بيان اين است كه رذيلهء اخلاقى در گروه غير امين ، نشأت يافته از عقايد فاسده و صفات رذيلهء ديگر آنهاست ، زيرا آنها خودشان را اهل دانش و كتاب و برتر و والاتر از ديگران مىدانستند ، و ديگران را « امّى » يعنى عوام درس نخوانده مىناميدند . آنها خود را در آن روز -\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nچنان كه امروز هم بر اين باورند - چنين مىپنداشتند كه امتيازاتى ويژه بر غير خودشان دارند ، زيرا در طول تاريخ پيوسته طايفهء آنها مركز بعثت پيامبران و رسولان الهى از يعقوب پيامبر گرفته تا عيسى مريم ، و محطّ ورود كتاب‌هاى آسمانى تورات ، زبور ، صحف و انجيل بوده ، و خدا به آنها مدت مديدى ملك و سلطنت داده است ، و از اين مطالب ، چنين استنتاج مىكردند كه رعايت عدالت و تقابل حقوق ، مختصّ به داخلهء آنها و نسبت به يكديگر است و امّا ساير اقشار مردم ، رعايت حقوق و عهد و پيمان نسبت به آنها يك‌طرفه است ، ديگران بايد مراعات كنند ولى رعايت آنها نسبت به ديگران لازم نيست .\r\nمثلًا حرمت قتل و جرح و ايذاء و اتلاف مال و اداى دين و وفاى به عهد و غيره براى اسرائيلى نسبت به اسرائيلى يا نسبت به اهل كتاب ديگر است نه نسبت به غير اهل كتاب ، بلكه روابط آنان با مردم ديگر ، همانند رابطهء انسان با حيوانات است ، و اين معنا را از مختصّات ذات و شئون جنسشان مىدانستند ، و اين گمان‌هاى پليد در روح آنها اثر گذاشته بود به گونه‌اى كه تبديل به يك موجود بهيمى و سَبُعى گشته بودند و آثارش در امروز روشن‌تر است .\r\nمعناى آيه : و از اهل كتاب تورات و انجيل كس هست كه اگر او را بر قنطارى از مال ، يعنى بر اموال بىشمارى يا طلا و نقرهء بسيارى ، امين دانى ، آن را به تو بازمىگرداند ، يعنى بدون تخلّف از قرارداد خود آن را ادا مىكند . و گفته شده اينان عيسويان آن عصر بودند .\r\n« وَ مِنْهُم مَنْ إِنْ تَأْمَنْهُ بِدِينَارٍ لَا يُؤَدِّهِ إِلَيْكَ إِلَّا مَا دُمْتَ عَلَيْهِ قَآئِمَاً »\r\nيعنى : و از آنان كسى هست كه اگر او را بر دينارى امين شمرى آن را به تو باز پس نمىدهد مگر آن كه پيوسته بر بالاى سرش ايستاده باشى ، يعنى با اصرار يا اعمال زور از او بگيرى . و گفته شده كه اينان از جهودان‌اند .\r\n« ذلِكَ بِأَنَّهُمْ قَالُوا لَيْسَ عَلَيْنَا فِى الْأُمِّيِّينَ سَبِيلٌ »\r\nيعنى : آن عمل و رفتار به خاطر اين است كه آنها گفتند - يعنى چنين معتقد شده و پنداشتند - كه نسبت به درس نخوانده‌ها و از ناحيهء آنها بر عهدهء ما هيچ راهى نيست ، يعنى آنها را هيچ حق عتاب و مطالبهء حقّ بدنى و مالى و مؤاخذهء حقوقى بر ما نيست و همهء حقوق فردى و اجتماعى و مالى و بدنى ميان ما و آنها يك‌طرفه است .\r\n« وَيَقُولُونَ عَلَى اللَّهِ الْكَذِبَ وَهُمْ يَعْلَمُونَ »\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nظاهر كلام اين است كه آنها اين پندار باطل را به خدا و آيين آسمانى نسبت مىدادند ، لذا مىفرمايد : آنها در اين پندار ، بر خدا دروغ مىبندند و خود مىدانند كه چنين چيزى در تورات نيست .\r\n« بَلَى مَنْ أَوْفَى بِعَهْدِهِ وَاتَّقَى فَإِنَّ اللَّهَ يُحِبُّ الْمُتَّقِينَ »\r\n\r\nفرجام نقض پيمان\r\nكلمهء « بَلى » ردّ مدعاى آنهاست كه گفتند بر ما راهى و حق مؤاخذه‌اى نيست . و مراد از عهد خدا دين آسمانى اوست كه از بشر براى پذيرش و عمل به آن پيمان نقلى و عقلى گرفته است .\r\nمعناى آيه : چرا ، راه مؤاخذه و سرزنش بر هر كس كه خيانت كند باز است ؛ و هر كس به پيمان آسمانى خدا به نحو كامل وفا كند و دين او را از اصول و فروع ، عملى سازد و تقوا پيشه كند ، يعنى از تخلّف عهود بپرهيزد ، پس بداند كه خدا متّقين را دوست دارد . يعنى پس ادعاى تقرب شما باطل است چون عمل به تعهدات دينى نداريد ، و مسلمين ، متعهد به اسلام و اهل تقوا و محبوب خدايند ، پس حقوقشان بر شما ثابت است .\r\nإِنَّ الَّذينَ يَشْتَرُونَ بِعَهْدِ اللّهِ وَ أَيْمانِهِمْ ثَمَنًا قَليلًا أُولئِكَ لا خَلاقَ لَهُمْ فِي اْلآخِرَةِ وَ لا يُكَلِّمُهُمُ اللّهُ وَ لا يَنْظُرُ إِلَيْهِمْ يَوْمَ الْقِيامَةِ وَ لا يُزَكِّيهِمْ وَ لَهُمْ عَذابٌ أَليمٌ ( 77 )\r\nلغت و اعراب :\r\nاشتراء : خريدن ، فروختن و مطلق به دست آوردن شىء عوض شىء . ثمن : بهاى بالفعل يا بالقوّه .\r\nخلاق : نصيب ، بهره . زكات : پاك ساختن ، ونيز رشد و نمو دادن .\r\nتفسير :\r\n« إِنَّ الَّذِينَ يَشْتَرُونَ بِعَهْدِ اللَّهِ وَ أَيْمَانِهِمْ ثَمَناً قَلِيلًا أُوْلئِكَ لَا خَلَاقَ لَهُمْ فِى الْأَخِرَةِ »\r\nعلماى تورات و انجيل و آشنايان با آن دو كتاب ، طبق معانى مندرج آنها و بر وفق بيان قرآن كريم ، چنان كه در آيهء 81 همين سوره تصريح شده ، پيمانى مؤكّد با خداوند بسته بودند كه آن دو كتاب را از تحريف و تغيير حفظ كنند و چون محمّد صلى الله عليه و آله رسول عربى مبعوث گردد كتاب و شريعت او را بپذيرند ، و سوگند مكرّر ياد كرده بودند كه به او ايمان آورند و او را يارى نمايند . ولى پس از بعثت پيامبر اسلام و ظهور شريعت او ، آنها براى حفظ رياست و به طمع برخوردارى از شئون و\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nمزايا ، آن كتاب‌ها را تحريف كردند و نبوت او را انكار نمودند و همهء مواثيق و سوگندها را با جاه و مال مبادله كردند . آيه در اين‌باره مىفرمايد :\r\nيعنى : حقيقت اين است كه كسانى كه به واسطهء نقض پيمان خدا و شكستن سوگندهاى خود بهايى اندك را ، يعنى رياست و شئون و منافع مالى آن را خريدند هيچ نصيبى در آخرت براى آنها از رحمت حق و شفاعت وساطت‌كنندگان و اسقاط يا تخفيف عذاب و غيره نخواهد بود .\r\n« وَلَا يُكَلِّمُهُمُ اللَّهُ وَلَا يَنْظُرُ إِلَيْهِمْ يَوْمَ الْقِيَامَةِ وَلَا يُزَكِّيهِمْ وَلَهُمْ عَذَابٌ أَلِيمٌ »\r\n\r\nدسيسه هاى اهل كتاب\r\nيعنى : و هرگز خداوند با آنها در مواضع مختلف محشر از ابتداى حضور در اجتماع و زمان حساب و موقع محاكمه تا زمان سوق به مقرّ دائمى ، سخن نخواهد گفت ، و از آغاز روز قيامت تا پايان آن به سوى آنها نظر لطفى نخواهد كرد ، و آنها را از پليدىهاى كفر و فسق به وسيلهء مغفرت خود و شفاعت نيكان پاك نخواهد نمود و از ضعف انسانيت و نقص كمالات كه معلول ترك تربيت روح در دنياست با وسايل تكامل آن عالم تا ابد رشد نخواهد داد ، و آنها را عذابى است دردناك .\r\nوَ إِنَّ مِنْهُمْ لَفَريقًا يَلْوُونَ أَلْسِنَتَهُمْ بِالْكِتابِ لِتَحْسَبُوهُ مِنَ الْكِتابِ وَ ما هُوَ مِنَ الْكِتابِ وَ يَقُولُونَ هُوَ مِنْ عِنْدِ اللّهِ وَ ما هُوَ مِنْ عِنْدِ اللّهِ وَ يَقُولُونَ عَلَى اللّهِ الْكَذِبَ وَ هُمْ يَعْلَمُونَ ( 78 )\r\nلغت و اعراب :\r\nلَوَى الحبلَ - از باب ضَرَب - : تا كرد و پيچيد آن را . مرجع ضمير منهم اهل كتاب است .\r\nتفسير :\r\n« وإِنَّ مِنْهُمْ لَفَرِيقاً يَلْوُونَ أَلْسِنَتَهُم بِالْكِتَابِ لِتَحْسَبُوهُ مِنَ الْكِتَابِ وَمَا هُوَ مِنَ الْكِتَابِ »\r\nيعنى : حقيقت اين است كه از علماى تورات و انجيل گروهى هستند كه زبان‌هاى خود را هنگام خواندن كتاب ، يعنى نوشته‌اى كه خود نگاشته و نسبت به كتاب خدا مىدهند ، مىپيچند ، يعنى به طرز خواندن تورات و انجيل حركت مىدهند تا شما شنوندگان ، آن را از كتاب آسمانى پنداريد در حالى كه از كتاب آسمانى نيست ؛\r\n\r\n","description":"","footnote":"","page_name":" 390 ","page_number":390},
  {"content":"\r\n\r\n« وَيَقُولُونَ هُوَ مِنْ عِندِ اللَّهِ وَمَا هُوَ مِنْ عِندِ اللَّهِ وَيَقُولُونَ عَلَى اللَّهِ الْكَذِبَ وَهُمْ يَعْلَمُونَ »\r\nيعنى : و مىگويند كه آن كلمات از جانب خداست در صورتى كه از جانب خدا نيست و از بافته‌هاى خودشان است ، و علناً بر خدا دروغ مىبندند در حالى كه خود مىدانند دروغ است .\r\nما كانَ لِبَشَرٍ أَنْ يُؤْتِيَهُ اللّهُ الْكِتابَ وَ الْحُكْمَ وَ النُّبُوَّةَ ثُمَّ يَقُولَ لِلنّاسِ كُونُوا عِبادًا لي مِنْ دُونِ اللّهِ وَ لكِنْ كُونُوا رَبّانِيِّينَ بِما كُنْتُمْ تُعَلِّمُونَ الْكِتابَ وَ بِما كُنْتُمْ تَدْرُسُونَ ( 79 )\r\nوَ لا يَأْمُرَكُمْ أَنْ تَتَّخِذُوا الْمَلائِكَةَ وَ النَّبِيِّينَ أَرْبابًا أَ يَأْمُرُكُمْ بِالْكُفْرِ بَعْدَ إِذْ أَنْتُمْ مُسْلِمُونَ ( 80 )\r\nلغت و اعراب :\r\nحكم : حكومت و ولايت امر ، حكمت و معارف عقلى . ربّانى : انسان منسوب به « ربّ » با زيادتى الف و نون . و لكن كونوا به تقدير « و لكن له أن يقول كونوا » . دَرَسَ العلمَ و الكتابَ - از باب نَصَر - : رو آورد به خواندن و حفظ آن . و لايأمركم عطف است به يؤتيه اللَّه .\r\nتفسير :\r\n« مَا كَانَ لِبَشَرٍ أَن يُؤْتِيَهُ اللَّهُ الْكِتَابَ وَالْحُكْمَ وَالنُّبُوَّةَ ثُمَّ يَقُولَ لِلنَّاسِ كُونُوا عِبَاداً لِى مِن دُون‌ِاللَّهِ »\r\nاين آيه در ردّ فرقهء نصاراست كه معتقد بودند عيسى بن مريم مقام ربوبيت داشت و امت خود را نيز به ربوبيت خود دعوت مىكرد . مىفرمايد :\r\nيعنى : هيچ بشرى را نسزد و عقلًا ممكن نباشد كه خداوند به او كتاب دهد - كتاب آسمانى از جانب خود بر او نازل كند - و به او حكم بخشد ، يعنى به وى ولايت امر و رهبرى جامعه يا حكمت و علوم مستقل عقلى دهد ، و منصب نبوت و پيامبرى عطا نمايد ، سپس او به مردم بگويد : بياييد از خدا گذشته و به جاى او بندهء من باشيد ؛ مرا به ربوبيت شناسيد و پرستش كنيد .\r\n« وَلكِن كُونُوا رَبَّانِيِّينَ بِمَا كُنْتُمْ تُعَلِّمُونَ الْكِتَابَ وَبِمَا كُنْتُمْ تَدْرُسُونَ »\r\nيعنى : و لكن آنچه او را مىسزد اين است كه به علما و دانشمندان ملت خود بگويد : بياييد به لحاظ آن كه پيش از اين كتاب آسمانى را به مردم مىآموختيد و به خاطر آن كه خود نيز آن را\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nمىخوانديد ربوبى و الهى شويد ، يعنى اصول و فروع آن را خوب دريابيد و خوب عمل نماييد تا انسان خدايى گرديد .\r\n\r\nفرجام نقض پيمان\r\n« وَ لَا يَأْمُرَكُم أَنْ تَتَّخِذُوا الْمَلَآئِكَةَ وَ النَّبِيِّيِنَ أَرْبَاباً أَيَأْمُرُكُمْ بِالْكُفْرِ بَعْدَ إِذْ أَنْتُم مُّسْلِمُونَ »\r\nصابئين كفّار ادعا مىكردند كه پيامبران گذشته ما را به پرستش فرشتگان فراخوانده‌اند ، و يهود و نصارا نيز دربارهء عمل شرك‌آور خود مىگفتند كه عُزَير و مسيح ، دستور پرستش خودشان را داده‌اند . در اين‌باره مىفرمايد :\r\nو نيز هيچ پيامبر مبعوث از جانب حق را سزاوار نيست كه شما را دستور دهد كه فرشتگان و پيامبران را خدايانى براى خود اتخاذ نماييد ؛ آيا پيامبرى كه به دعوت او شما معتقد به خدا و تسليم او شده‌ايد شما را به كفر به او فرمان مىدهد ؟ !\r\nاين استفهام براى انكار و توبيخ است .\r\nوَ إِذْ أَخَذَ اللّهُ ميثاقَ النَّبِيِّينَ لَما آتَيْتُكُمْ مِنْ كِتابٍ وَ حِكْمَةٍ ثُمَّ جاءَكُمْ رَسُولٌ مُصَدِّقٌ لِما مَعَكُمْ لَتُؤْمِنُنَّ بِهِ وَ لَتَنْصُرُنَّهُ قالَ ءَ أَقْرَرْتُمْ وَ أَخَذْتُمْ عَلى ذلِكُمْ إِصْري قالُوا أَقْرَرْنا قالَ فَاشْهَدُوا وَ أَنَا مَعَكُمْ مِنَ الشّاهِدينَ ( 81 )\r\nفَمَنْ تَوَلّى بَعْدَ ذلِكَ فَأُولئِكَ هُمُ الْفاسِقُونَ ( 82 )\r\nلغت و اعراب :\r\nميثاق : اصلش مِوثاق به معناى « ما يوثَقُ بِه » است و در عهد و پيمان استعمال مىشود ، و اضافهء آن به تقدير « مِن » است . و ما در لَما اتيتكم شرطيه است يعنى « مهما اتيتكم » و جواب آن لتؤمننّ است ، و من كتاب و حكمة متعلّق به اتيتكم و ضمير لتؤمننّ به ولتنصرنّه راجع به رسول است . ءأقررتم استفهام تقريرى است . اصْر : شدّت و سختى ، و مراد ، پيمان محكم است .\r\nتفسير :\r\n« وَ إِذْ أَخَذَ اللَّهُ مِيثَاقَ النَّبِيِّينَ لَمَآ ءَاتَيْتُكُمْ مِن كِتَابٍ وَ حِكْمَةٍ ثُمَّ جَآءَكُمْ رَسُولٌ مُصَدِّقٌ لِمَا مَعَكُمْ لَتُؤْمِنُنَّ بِهِ وَ لَتَنصُرُنَّهُ »\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nاين آيه در مورد امرى بس عظيم و بزرگ است و آن اين‌كه خداوند به هر پيامبر مرسل و اولواالعزم صاحب كتاب و شريعت كه اول آنها نوح پيامبر بود و به قوم او آمدن پيامبر بعدى را ابلاغ مىكرد و از او و قومش پيمان مؤكّد مىگرفت كه چون او مبعوث شود و پيامبران و كتاب‌هاى آسمانى پيشين را تصديق نمايد حتماً او را بپذيريد و ايمان آوريد و او را در هر امرى يارى نماييد . و طبعاً اين پيام به همهء پيامبران الهى هر چند اولواالعزم نباشند نيز ابلاغ شده ، چه آن كه آنها مأمور پذيرش و عمل به كتاب و شريعت پيامبران اولواالعزم بودند ، پس اين پيمان از يكايك انبياء الهى نسبت به پيامبر بعدى گرفته شده است .\r\nو از برخى روايات استفاده مىشود كه مراد از رسول مصدّق در اين آيه خصوص محمّد صلى الله عليه و آله پيامبر اسلام است و خدا از همهء پيامبران و امتشان پيمان مؤكّد گرفته كه در طول تاريخ حياتشان آن‌گاه كه محمّد صلى الله عليه و آله مبعوث گرديد به وى ايمان آورند ، هرچند ميان برخى از آنها و پيامبر اسلام تخلّل پيامبران ديگر نيز بوده است .\r\nمعناى آيه : به ياد آوريد هنگامى را كه خداوند پيمانى محكم از يكايك پيامبران گرفت كه چون به شما كتاب آسمانى و احكام شريعت و حقايق و معارف عقلى دادم ، سپس در طول تاريختان پيامبرى آمد و با دعوى رسالت و اظهار معجزه همهء آنچه را كه به شما داده‌ام تصديق نمود ، حتماً بايد به نبوت او ايمان آوريد ، و بايد او را يارى نماييد .\r\nيعنى اين پيمان را از نوح و قوم او نسبت به ابراهيم ، و از ابراهيم و امت او دربارهء موسى ، و از موسى و قومش نسبت به عيسى و محمّد صلى الله عليه و آله هر دو ، و از عيسى و امتش دربارهء پيامبر اسلام اخذ نمود .\r\n« قَالَ ءَأَقْرَرْتُمْ وَأَخَذْتُمْ عَلَى ذلِكُمْ إِصْرِى »\r\nيعنى نيز متذكر باش كه خدا در پى اخذ پيمان از هر پيامبرى به عنوان تأكيد به او و امتش گفت :\r\nآيا اقرار كرديد وبراين مطلب پيشنهادى ، ميثاق مؤكّد مرا فراگرفتيد ؟ يعنى اقرار و اعتراف كنيد كه گرفتيم .\r\n« قَالُوا أَقْرَرْنَا قَالَ فَاشْهَدُوا وَأَنَا مَعَكُم مِنَ الشَّاهِدِينَ »\r\nيعنى : يكايك آن پيامبران و امتشان كه مورد اين تكليف قرار گرفتند و پذيرا شدند گفتند : اقرار و اعتراف كرديم . خداوند دوباره به عنوان تأكيد معاهده و اتمام كامل حجت فرمود : پس گواه اين حادثه باشيد ، يعنى امروز تحمل شهادت ماوقع كنيد و فرداى رستاخيز آن را ادا نماييد ، و من هم با شما از شاهدان واقعه هستم .\r\n\r\n","description":"","footnote":"","page_name":" 393 ","page_number":393},
  {"content":"\r\n\r\n« فَمَن تَوَلَّى بَعْدَ ذلِكَ فَأُوْلئِكَ هُمُ الْفَاسِقُونَ »\r\n\r\nدين فقط اسلام\r\nاين كلام نيز تتمهء سخن خدا با گروه‌هايى است كه از آنان پيمان مؤكّد گرفته است . يعنى پس كسانى كه بعد از اين پيمان مؤكّد ، از انجام آن روى برتابند آنها هستند كه خارج از فرمان خدايند .\r\nقدر مسلّم از مخالفان يا نخستين آنها سران يهود بودند كه پس از بعثت عيسى او را نپذيرفتند و بر ضد وى قيام كردند تا خدا عيسى را از ميان آنها برگرفت ، و سپس هر دو ملت يهود و نصارا بودند كه پس از بعثت محمّد صلى الله عليه و آله او را و دين و كتاب او را نپذيرفتند و اين اختلاف عظيم مذهبى را در جهان به وجود آوردند كه اكثريت اهل زمين به سه فرقهء يهود و نصارا و مسلمين تقسيم شدند ، و اگر اين مخالفت‌ها نبود جهان امروز چهرهء ديگرى داشت و هيكل جامعه را قيافهء زيباى ديگرى بود .\r\nأَ فَغَيْرَ دينِ اللّهِ يَبْغُونَ وَ لَهُ أَسْلَمَ مَنْ فِي السَّماواتِ وَ اْلأَرْضِ طَوْعًا وَ كَرْهًا وَ إِلَيْهِ يُرْجَعُونَ ( 83 )\r\nقُلْ آمَنّا بِاللّهِ وَ ما أُنْزِلَ عَلَيْنا وَ ما أُنْزِلَ عَلى إِبْراهيمَ وَ إِسْماعيلَ وَ إِسْحاقَ وَ يَعْقُوبَ وَ اْلأَسْباطِ وَ ما أُوتِيَ مُوسى وَ عيسى وَ النَّبِيُّونَ مِنْ رَبِّهِمْ لا نُفَرِّقُ بَيْنَ أَحَدٍ مِنْهُمْ وَ نَحْنُ لَهُ مُسْلِمُونَ ( 84 )\r\nوَ مَنْ يَبْتَغِ غَيْرَ اْلإِسْلامِ دينًا فَلَنْ يُقْبَلَ مِنْهُ وَ هُوَ فِي اْلآخِرَةِ مِنَ الْخاسِرينَ ( 85 )\r\nلغت و اعراب :\r\nبَغَى الشىءَ - از باب ضَرَب - : طلب كرد آن را . طَوع مصدر است به معناى طاعت و انقياد و به معناى مطيع و منقاد ، و حال است از مَنِ موصوله . اسباط جمع سِبط است يعنى نَوِه ، و كثرت استعمالش در نوهء دخترى است مقابل حفيد كه كثرت استعمال در نوهء پسرى دارد . و سبط قبيله‌اى است از يهود .\r\nتفسير :\r\n« أَفَغَيْرَ دِينِ اللَّهِ يَبْغُونَ وَ لَهُ أَسْلَمَ مَنْ فِى السَّمَاوَاتِ وَ الْأَرْضِ طَوْعاً وَ كَرْهاً »\r\nخطاب به مسلمين است به عنوان اظهار تعجب از كفار كه چرا طبق پيمان‌هاى مؤكّد پيشين خدا با پيامبران ، اسلام نمىآورند ؟ !\r\nمىفرمايد : پس آيا غير دين الهى را ، يعنى غير اسلام را ، جستجو مىكنند كه تسليم شريعت\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nاسلام نمىشوند ؟ در صورتى كه همهء كسانى كه در آسمان‌ها و اين زمين هستند خواهى نخواهى تسليم خدا شده‌اند ، يعنى همه در برابر ارادهء تكوينى او در اجراى امور اين جهان و حوادث واقعهء آن از گرما و سرما و صحت و مرض و زندگى و مرگ و فقر و غنى و غير اينها چه مؤمن و چه كافر قهراً و بدون اختيار تسليم‌اند ، لكن مؤمنان طوعاً و به رضايت خود و كافران با اكراه و بدون رضايت .\r\nغرض اين است كه چون همه در برابر ارادهء تكوينى خداوند قهراً تسليم‌اند بايد در مقابل ارادهء تشريعى او در اصول و فروع دينى هم كه از آنها مىخواهد تسليم باشند و به سراغ دين ديگرى نروند .\r\n« وَإِلَيْهِ يُرْجَعُونَ »\r\nو به سوى خدا باز گردانده مىشوند . يعنى پس از مرگ و به محض ورود در عالم برزخ مرحلهء اول لقاء اللَّه و رجوع به محضر حق را مىبينند ، و پس از انقضاى برزخ و با انتقال به صحنهء قيامت لقاء بالاتر و حضور و رجوع نزديك‌تر را خواهند ديد ، و پس از انقضاى قيامت و انتقال به مقرّ دائمى بهشت يا دوزخ مرحلهء آخر و ابدى رجوع را خواهند ديد .\r\n« قُلْ ءَامَنَّا بِاللَّهِ وَ مَآ أُنْزِلَ عَلَيْنا وَ مَآ أُنْزِلَ عَلَى إِبْرَاهِيمَ وَ إِسْمَاعِيلَ وَ إِسْحَاقَ وَ يَعْقُوبَ وَ الْأَسْبَاطِ وَ مَآ أُوتِىَ مُوسَى وَ عِيسَى وَ النَّبِيُّونَ مِن رَبِّهِمْ »\r\nخطاب به پيامبر اسلام و يكايك امت اوست كه بگو : همان گونه كه از پيامبران گذشته پيمان مؤكّد گرفتيم كه به پيامبران آينده ايمان آورند تو خود نيز بگو : همراه امتم به خداوند ايمان آورديم و به آنچه از كتاب آسمانى و دين الهى بر خود ما نازل شده گرويديم و سپس به آنچه بر ابراهيم و اسماعيل و اسحاق و يعقوب و اسباط نازل گشته ايمان آورديم و به آنچه به موسى و عيسى و همهء پيامبران از جانب پروردگارشان داده شده گرويديم .\r\n« لَا نُفَرِّقُ بَيْنَ أَحَدٍ مِنْهُمْ »\r\nيعنى : ميان هيچ‌يك از آنان فرقى نمىگذاريم .\r\nاز نخستين آنها كه آدم ابوالبشر است تا آخرينشان كه محمّد خاتم صلى الله عليه و آله است در اين‌جهت كه همه مبعوث از جانب يك مبدأ واجب‌اند و براى ابلاغ يك دين الهىاند فرقى نمىگذاريم ، دينى كه در ملأ اعلى به دست قدرت خود خداوند تشريع شده و به جامعهء بشرى در لباس شرايع مختلف و در محتواى كتاب‌هاى متعدد ، بر حسب اختلاف ازمنه و امم عرضه شده است .\r\n« وَنَحْنُ لَهُ مُسْلِمُونَ »\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nيعنى : اى پيامبر بگو كه همهء ما در پيشگاه او تسليم هستيم .\r\nمعلوم باد كه وحدت انبيا و عدم فرق ميان آنها در جهات فوق ، منافاتى ندارد با متفاوت و متفاضل بودن آنها در شرافت ذاتى و فضايل نفسانى و مراتب علمى و سپس در منصب و مقام نبوت و رسالت و قرب منزلت آنان در نزد پروردگار ، و نيز منافاتى ندارد با اختلاف و تفاضل آنها در سعهء دين و تماميت و كمال شريعت آنها و علوّ مقام و برترى كتاب آسمانى و اختلاف كيفيت و كمّيّت معجزات آنها ، چنان كه در ذيل آيهء 253 سورهء بقره معلوم شد .\r\n« وَ مَن يَبْتَغِ غَيْرَ الْإِسْلَامِ دِيناً فَلَن يُقْبَلَ مِنْهُ وَ هُوَ فِى الْأَخِرَةِ مِنَ الْخَاسِرِينَ »\r\nدين عبارت است از مجموعه احكامى كه به خدا نسبت دهند و خدا را بدان عبادت كنند اعم از حق و باطل . و اسلام در اصطلاح شرع و متشرعه اخصّ از دين است و عبارت است از مجموعهء قوانين الهى و آسمانى مركب از كليّات اصول عقايد و اركان فروع عملى كه از آغاز اجتماع بشر ، از جانب خداوند براى سلسلهء انسانى ، در هر عصرى به تناسب زمان و مكان و حالات ، در شكل خاصّى از جانب خدا تشريع شده و به وسيلهء پيامبران او ابلاغ گرديده است . و دين در لباس خاص خود « شريعت » ناميده مىشود كه پنج قسم بيشتر نيست و بر پيامبران پنج گانهء اولواالعزم نازل گشته است .\r\nمعناى آيه : و هر كس غير از اسلام دينى جستجو كند هرگز از او پذيرفته نيست . يعنى هر كس در عصر خويش جز آن شريعتى را كه اسلام در قالب آن ظهور يافته و تجلّى نموده اختيار كند از او قبول نخواهد شد و او در آخرت از زيانكاران است . زيرا كه سرمايهء عمر را مصرف كرده و عوض سود سعادت ، زيان جهنم را برده است .\r\nكَيْفَ يَهْدِي اللّهُ قَوْمًا كَفَرُوا بَعْدَ إيمانِهِمْ وَ شَهِدُوا أَنَّ الرَّسُولَ حَقٌّ وَ جاءَهُمُ الْبَيِّناتُ وَ اللّهُ لا يَهْدِي الْقَوْمَ الظّالِمينَ ( 86 )\r\nأُولئِكَ جَزاؤُهُمْ أَنَّ عَلَيْهِمْ لَعْنَةَ اللّهِ وَ الْمَلائِكَةِ وَ النّاسِ أَجْمَعينَ ( 87 )\r\nخالِدينَ فيها لا يُخَفَّفُ عَنْهُمُ الْعَذابُ وَ لا هُمْ يُنْظَرُونَ ( 88 )\r\nإِلَّا الَّذينَ تابُوا مِنْ بَعْدِ ذلِكَ وَ أَصْلَحُوا فَإِنَّ اللّهَ غَفُورٌ رَحيمٌ ( 89 )\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nلغت و اعراب :\r\n\r\nمنع ستمكارى از هدايت\r\nكيف استفهام انكارى است . شهدوا عطف است به ايمانهم به‌تقدير « بعد أن امنوا و شهدوا » . أنّ عليهم اخبار باشد يا انشاء ، به هر حال خبر جزاؤهم است و مجموع آنها خبر اولئك .\r\nتفسير :\r\n« كَيْفَ يَهْدِى اللَّهُ قَوْماً كَفَرُوا بَعْدَ إِيمَانِهِمْ وَ شَهِدُوا أَنَّ الرَّسُولَ حَقٌّ وَ جَآءَهُمُ الْبَيِّنَاتُ »\r\nسه آيهء اول شامل حال دو طايفه است :\r\nيك - گروهى همانند سران و عالمانى از يهود و نصارا و پيروان آنها پيش از اسلام كه طبق تصريح تورات و انجيل ، و معرفى كامل آن دو كتاب از محمّد صلى الله عليه و آله و اوصاف و كتاب و دينش به او ايمان آوردند ، ولى پس از بعثت و ظهور او به اقتضاى هوا و هوس و حبّ جاه و مال كفر ورزيدند .\r\nدو - هر شخصى كه پس از اسلام و پذيرش دين و قرآن مرتد گردد ، خواه فطرى باشد يعنى وقت تولد او والدينش هر دو يا يكى از آنها مسلمان بوده و خود او نيز اسلام را پذيرفته و سپس كافر شده ، يا ملى باشد كه از كفر والدين وارد اسلام شده و دوباره كافر شود .\r\nمعناى آيه : چگونه خداوند هدايت كند گروهى را كه پس از آن كه ايمان آوردند و گواهى دادند كه اين فرستادهء خدا ، يعنى محمّد بن عبداللَّه صلى الله عليه و آله ، حق است و به دست آنها دلايل روشنى از كتاب‌هاى آسمانى خود و توصيه‌هاى پيامبرانشان و ادلّه و معجزات و قرآن پيامبر اسلام رسيده ، كفر ورزيدند ؟ !\r\n« وَاللَّهُ لَا يَهْدِى الْقَوْمَ الظَّالِمِينَ »\r\nيعنى : و خداوند گروه ستمكاران را هدايت نمىكند . اشاره به اين‌كه هر دو گروه فوق ظالم‌اند .\r\nاما گروه اول - چه ستمى بالاتر از ستمى است كه علماى يهود و نصارا كردند و به وسيلهء انكار دعوت محمّد صلى الله عليه و آله و تحريف لفظى و معنوى تورات و انجيل ، ملتى را كه رفته‌رفته جهان را پر كرده‌اند به انحراف كشاندند و تا ظهور مهدى موعود عليه السلام نيز در تزايدند و پس از آن هم تتمهء آنها تا دامنهء قيامت هر چند به نحو اهل ذمّه خواهند ماند .\r\nو اما گروه دوم - چه ظلمى بدتر از اين كه كسى پس از پذيرش اسلام و قيام ادلّهء روشن بر حقانيت آن مرتد شود و راه باطل را انتخاب نمايد ؟\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nو مراد از عدم هدايت اين است كه خدا توفيقات تكوينى و الهامات غيبى و يارىهاى باطنى خود را كه در حق مؤمنان انجام مىدهد شامل آنها نمىكند نه آن كه توبهء آنها را نمىپذيرد . و اگر مقصود عدم پذيرش توبه باشد باز محذورى نيست ، زيرا ملاك اين حكم ظلم است و تا ظالم اند مشمول هدايت نمىشوند .\r\n« أُوْلئِكَ جَزَآؤُهُمْ أَنَّ عَلَيْهِمْ لَعْنَةَ اللَّهِ وَالمَلَآئِكَةِ وَ النَّاسِ أَجْمَعِينَ »\r\n\r\nخلود در لعنت و عذاب براى مرتدان\r\nيعنى : كيفر و جزاى اين گروه اين است كه لعنت و نفرين خدا و فرشتگان و همهء مردم مسلمان بر آنها باد ، يا براى آنها ثابت است . زيرا آنچه در كتاب الهى از لعن كفار و ظالمان آمده و آنچه بر زبان مردمان صالح جارى مىگردد ، شامل حال آنها نيز هست . و يا آن كه مراد ، اخبار از مصداق خارجى لعنت است كه عذاب دنيا و كيفر آخرت است .\r\nلعنت فرشتگان ، برخى انشائى و لفظى است مانند فرشتگانى كه موظف به دعا و ثنا و نفرين و لعن‌اند ؛ و برخى تكوينى است مانند فرشتگانى كه در دنيا و آخرت براى آن ظالمان اجراى عذاب كيفرى مىكنند .\r\n« خَالِدِينَ فِيهَا لَا يُخَفَّفُ عَنْهُمُ الْعَذَابُ وَلَا هُمْ يُنْظَرُونَ »\r\nآنها در آن لعنت ، جاودانند . يعنى در طول عمر مشمول لعنت‌هاى انشائىاند و پس از مرگ ، در عذاب ابدى خدايند . هيچ‌گاه آن عذاب از آنها تخفيف نمىيابد و هرگز مورد نظر لطف و احسان خدا قرار نمىگيرند ، و يا عذاب آنها پس از محكوميت ، تأخير نمىافتد ، و يا آنها را در خلال عذاب ، تنفّس و مهلتى نخواهد بود . نعوذ باللَّه منها .\r\n« إِلَّا الَّذِينَ تَابُوا مِنْ بَعْدِ ذلِكَ »\r\nيعنى : مگر كسانى كه پس از آن كفر و ظلم توبه كردند . يعنى مگر عالمانى كه پس از انكار نبوت پيامبر و تحريف تورات و انجيل و گمراه نمودن پيروان خود بازگشتند ، خواه آنان كه در آن عصر بودند يا در اعصار بعدى ، و توبه كردند يعنى به اسلام ايمان آوردند و به تحريف دو كتاب اعتراف كردند . و هم‌چنين مرتدّين فطرى و ملى از ارتداد خود بازگشتند و توبه نمودند .\r\n« وَأَصْلَحُوا فَإِنَّ اللَّهَ غَفُورٌ رَحِيمٌ »\r\nيعنى : و باطن خود را به وسيلهء عقايد صالحه ، و ظاهر خود را به واسطهء اعمال نيكو ، كه اولى از شرايط توبه و دومى از آثار و لوازم آن است اصلاح نمودند . پس جز اين نيست كه خداوند بسيار\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nآمرزنده و مهربان است .\r\n\r\nافزايش ارتدادو ناپذيرى توبه\r\nظاهر اين آيات ، قبولى مطلق توبهء هر دو قسم گذشته از كفار است . لكن طبق ادلّهء شرعيه ، برخى از گناهان يا برخى از آثار آنها بخشوده نمىشود و از اطلاق آيه استثنا شده است . مثلًا كسى كه سبب گمراهى اعتقادى شخصى يا گروهى شده و گمراهان با همان عقيده مرده‌اند ، طبق روايات ، قبولى توبهء آن شخص مشروط به اين است كه آنها را زنده كند و از ضلالت باز گرداند ، و اين امر شدنى نيست . و هم‌چنين توبهء مرتد فطرى نسبت به حكم اعدامش مورد قبول نيست .\r\nإِنَّ الَّذينَ كَفَرُوا بَعْدَ إيمانِهِمْ ثُمَّ ازْدادُوا كُفْرًا لَنْ تُقْبَلَ تَوْبَتُهُمْ وَ أُولئِكَ هُمُ الضّالُّونَ ( 90 )\r\nإِنَّ الَّذينَ كَفَرُوا وَ ماتُوا وَ هُمْ كُفّارٌ فَلَنْ يُقْبَلَ مِنْ أَحَدِهِمْ مِلْءُ اْلأَرْضِ ذَهَبًا وَ لَوِ افْتَدى بِهِ أُولئِكَ لَهُمْ عَذابٌ أَليمٌ وَ ما لَهُمْ مِنْ ناصِرينَ ( 91 )\r\nلغت و اعراب :\r\nمِلْءُ الإناء : مقدارى از شىء كه ظرف را پر كند . افتدى نفسَه بالمال : آزاد كرد خود را به دادن مال . و لو افتدى فرد خفى « لو » است .\r\nتفسير :\r\n« إِنَّ الَّذِينَ كَفَرُوا بَعْدَ إِيمَانِهِمْ »\r\nيعنى : حقيقت اين است كسانى كه پس از ايمانشان كفر ورزيدند ، مانند عده‌اى از اهل دانش يهود و نصارا كه پيش از بعثت پيامبر اسلام ايمان آورده بودند و پس از بعثت او كافر شدند و دعوت و كتاب و دينش را رد كردند ، و خلاصه هر كسى كه پس از ايمان ، به نحو ارتداد فطرى يا ملّى كافر شد .\r\n« ثُمَّ ازْدَادُوا كُفْراً لَن تُقْبَلَ تَوْبَتُهُمْ وَ أُوْلئِكَ هُمُ الضَّآلُّونَ »\r\nيعنى : سپس به كفر خويش به واسطهء غور در اعتقاد باطل يا استمرار بر كفر و فسق ، افزودند و آن را راسخ و محكم كردند ، هرگز توبهء آنها پذيرفته نمىشود و آنها هستند كه گمراهانى ثابت و\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nاستوار در گمراهىاند .\r\nعلت عدم پذيرش توبهء آنها با اين‌كه ادلّهء توبه عام و غيرقابل تخصيص است ، اين است كه توبهء واقعى از آنان محقّق نمىشود ، و اگر فشار حوادث آنها را وادار به توبه كند توبهء آنها نفاقى و تقيه‌اى و يا در وقت يقين به مرگ و مشاهدهء علائم آن است و چنين توبه‌اى پذيرفته نيست .\r\n« إِنَّ الَّذِينَ كَفَرُوا وَمَاتُوا وَهُمْ كُفَّارٌ فَلَن يُقْبَلَ مِنْ أَحَدِهِم مِلْءُ الْأَرْضِ ذَهَباً وَلَوِ افْتَدَى بِهِ »\r\n\r\nعدم آمرزش و شفاعت براى اموات كفار\r\nيعنى : حقيقت اين است كسانى كه كافر شدند و در حال كفر مردند ، يعنى اعم از آنان كه از آغاز كافر بودند يا پس از اسلام كافر شدند ، از هيچ‌يك از آنها به اندازه‌اى از طلا كه روى زمين را پر كند پذيرفته نمىشود اگر چه آن را در آخرت به عنوان فديه دهند . يعنى اگر همهء آن را در دنيا در حال كفر يا اسلامِ پيش از كفر در راه خدا انفاق نمايند پذيرفته نيست ، و نيز اگر همهء آن را در آخرت به عنوان فديهء نجات خود بدهند نيز پذيرفته نخواهد شد . و اين فرض فرد خفى « لو » است .\r\nامّا پذيرفته‌نشدن انفاق دنيا ، به لحاظ آن كه كفرِ مقارن يا پس از انفاق ، آن را كَسَرابٍ بِقيعَةٍ و آب‌نماى صحرا كرده ؛ و امّا در آخرت براى اين‌كه بر فرض قدرت مجرم بر چنين مالى ، آن‌جا جاى جبران مافات نيست ؛ علاوه آن كه گيرنده محتاج آن نيست .\r\n« أُوْلئِكَ لَهُمْ عَذَابٌ أَلِيمٌ وَ مَا لَهُم مِّن نَّاصِرِينَ »\r\n\r\nشرط ايثار در سعادت مؤمن\r\nيعنى : آنها هستند كه عذابى دردناك دارند و هرگز يارى دهندگانى نخواهند داشت .\r\nلَنْ تَنالُوا الْبِرَّ حَتّى تُنْفِقُوا مِمّا تُحِبُّونَ وَ ما تُنْفِقُوا مِنْ شَيْءٍ فَإِنَّ اللّهَ بِهِ عَليمٌ ( 92 )\r\nتفسير :\r\n« لَن تَنَالُوا البِرَّ حَتَّى تُنْفِقُوا مِمَّا تُحِبُّونَ »\r\nمراد از « بِرّ » در اين‌جا خير كامل از جانب خداوند است مانند رحمت و رضا و بهشت او ، و يا در وجود انسان ، مانند ايمان كامل و كمال انسانيت و اخلاق . و مراد از « ما تحبّون » مطلق محبوب و مورد علاقهء انسان است از جان و جاه و اولاد و اموال .\r\nمعناى آيه : هرگز به رحمت و بهشت خدا نمىرسيد و يا به كمال ايمان و اخلاق فاضلهء انسانى نايل نمىشويد مگر اين‌كه از آنچه دوست داريد در راه خدا انفاق نماييد ، از جان خود در مورد\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nجهاد بگذريد ، جاه خود را در مورد رضاى او بدهيد يا به كار بنديد و مال خود را در انفاقات واجب و مندوب صرف كنيد .\r\nو بايد دانست كه از آيهء شريفه كبراى كلّى در باب انفاق استفاده مىشود ، و آن اين كه اختلاف مراتب پاداش‌هاى اخروى و كمالات روحى و معنوى ، بر حسب محبت انسان به اموال مورد انفاق است ، و اين امر بر حسب اختلاف كثرت و قلّت مال و ارزش اموال و روحيهء انفاق كننده و حالات نياز وى مختلف است و طبعاً مال كم و بىارزش از ثروتمند بىرغبت و شخص بىنياز پاداش بسيار كم دارد ، و هر چه مال پرارزش و منفق بدان علاقه‌مند و نياز بدان شديدتر بود پاداش الهى بيشتر و در تكامل نفس مؤثّرتر خواهد بود .\r\n« وَمَا تُنفِقُوا مِن شَىْءٍ فَإِنَّ اللَّهَ بِهِ عَلِيمٌ »\r\n\r\nتفاوت اديان و اختيار پيامبران\r\nيعنى : و هر چيزى كه در راه او انفاق نماييد بىترديد خداوند به آن داناست .\r\nكُلُّ الطَّعامِ كانَ حِلًّا لِبَني إِسْرائيلَ إِلّا ما حَرَّمَ إِسْرائيلُ عَلى نَفْسِهِ مِنْ قَبْلِ أَنْ تُنَزَّلَ التَّوْراةُ قُلْ فَأْتُوا بِالتَّوْراةِ فَاتْلُوها إِنْ كُنْتُمْ صادِقينَ ( 93 )\r\nفَمَنِ افْتَرى عَلَى اللّهِ الْكَذِبَ مِنْ بَعْدِ ذلِكَ فَأُولئِكَ هُمُ الظّالِمُونَ ( 94 )\r\nقُلْ صَدَقَ اللّهُ فَاتَّبِعُوا مِلَّةَ إِبْراهيمَ حَنيفًا وَ ما كانَ مِنَ الْمُشْرِكينَ ( 95 )\r\nلغت و اعراب :\r\nحِلّ مصدر است يعنى حلال‌شدن ، و غالباً به معناى مفعول استعمال مىشود يعنى حلال شده . من قبل أن‌تنزّل متعلق است به كان حِلّاً . من بعد ذلك اشاره است به تماميت حجت كه از كلام استفاده مىشود . فاتّبعوا خطاب پيامبر است به كفار ، يا خطاب خداست به مردم .\r\nتفسير :\r\n« كُلُّ الطَّعامِ كَانَ حِلّاً لِبَنِى إِسْرَآئِيلَ إِلَّا مَا حَرَّمَ إِسْرَآئِيلُ عَلَى نَفْسِهِ مِن قَبْلِ أَن تُنَزَّلَ التَّوْرَاةُ »\r\nبخشى از غذاهاى پاكيزه كه پيش از نزول تورات در شريعت نوح و ابراهيم حلال بود ، تحريم\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nآنها به طور موقّت در تورات نازل شد با تصريح در آن كتاب به اين‌كه اينها در شريعت گذشته حلال بود و به سزاى طغيان‌هاى بنىاسرائيل نسخ شد و حرام گرديد ، نظير آنچه در آيهء 146 انعام آمده .\r\nلكن علماى تورات در عصر نزول قرآن مدعى بودند كه آنچه تورات حرام كرده در شريعت نوح و ابراهيم نيز حرام بوده و تورات طبق آنها نازل شده است . و اين مطلب را به خاطر دو امر ، ادعا مىكردند : اول آن كه لازمهء اين كلام نسخ است و آنها معتقد به نسخ احكام نبودند . دوم آن كه اين مطلب سبب اثبات طغيان و عصيان آنها بود .\r\nمعناى آيه : همهء طعام‌ها و خوراكىها براى بنىاسرائيل پيش از نزول تورات و از زمان نوح و ابراهيم حلال بود جز چند قسم معدود كه اسرائيل ، يعنى يعقوب ، آنها را به جهت نذر يا بيمارى بر خود حرام نموده بود ، مانند گوشت شتر و شير آن .\r\nاز اين آيه نتيجه گرفته مىشود كه :\r\nاولًا همهء خوراكىها از قديم تا نزول تورات ، بالذات و به طبع اوّلىِ طيّبات ، براى بنىاسرائيل و همهء مردم حلال بود جز آنچه از زمان يعقوب به عنوان ثانوىِ نذر يا اضرار ، به طور موقّت بر خصوص او حرام شد .\r\nثانياً تعدادى از آنها با نزول تورات به عنوان نسخ موقت و براى كيفر بنىاسرائيل حرام شد . و از اين آيه زمان نسخ تحريم موقّت استفاده نمىشود ولى در آيهء پنجاه همين سوره گذشت كه حرمت آنها به واسطهء انجيل نسخ شد .\r\n« قُلْ فَأْتُوا بِالتَّوْرَاةِ فَاتْلُوهَآ إِن كُنْتُمْ صَادِقِينَ »\r\nچون علماى تورات مسألهء حلّيّت سابق و نسخ لاحق را نپذيرفتند ، اين دستور آمد كه بگو : اى پيامبر اگر شما در دعوى قِدَم حرمت و عدم نسخ راستگوييد پس تورات را بياوريد و در مَرأى و منظر عموم بخوانيد . و طبق تواريخ آنها تورات را نياوردند و شكست خوردند و حجت بر آنها تمام شد .\r\n« فَمَنِ افْتَرَى عَلَى اللَّهِ الْكَذِبَ مِنْ بَعْدِ ذلِكَ فَأُوْلئِكَ هُمُ الظَّالِمُونَ »\r\nيعنى : پس اگر كسانى پس از قيام برهان و تماميت حجت ، و ثبوت سبق حلّيت و عروض حرمت ، به خدا افترا بندند و بگويند در شرايع سابق نيز حرام بوده ، آنها هستند كه ستمكارند . زيرا هم ستم بر خود كرده‌اند كه دروغ گفته‌اند ، و هم بر خدا كه افترا بسته‌اند ، و هم بر ملت كه گمراهشان كرده‌اند ، و هم بر احكام الهى كه تحريف نموده‌اند .\r\n\r\n","description":"","footnote":"","page_name":" 402 ","page_number":402},
  {"content":"\r\n\r\n« قُلْ صَدَقَ اللَّهُ فَاتَّبِعُوا مِلَّةَ إِبْرَاهِيمَ حَنِيفاً وَمَا كَانَ مِنَ الْمُشْرِكِينَ »\r\n\r\nاولين خانهء خدا و شرط وجوب حج\r\nيعنى اى پيامبر در مقابل انكار آنان بگو : خداوند راست گفته كه حلّيت آن امور و همهء طيّبات از قديمِ زمان و جزء آيين ابراهيم بوده ، پس شما اى علماى تورات و يا اى مسلمين ، در اين مسأله از آيين ابراهيم پيروى كنيد كه او حق‌گرا بود و در همهء امور اعتقادى و اخلاقى و عملى جانب حق را مىگرفت و تشخيص حق به يارى عقل و نقل مىنمود ، و او از مشركان نبود .\r\nإِنَّ أَوَّلَ بَيْتٍ وُضِعَ لِلنّاسِ لَلَّذي بِبَكَّةَ مُبارَكًا وَ هُدًى لِلْعالَمينَ ( 96 )\r\nفيهِ آياتٌ بَيِّناتٌ مَقامُ إِبْراهيمَ وَ مَنْ دَخَلَهُ كانَ آمِنًا وَ لِلّهِ عَلَى النّاسِ حِجُّ الْبَيْتِ مَنِ اسْتَطاعَ إِلَيْهِ سَبيلًا وَ مَنْ كَفَرَ فَإِنَّ اللّهَ غَنِيٌّ عَنِ الْعالَمينَ ( 97 )\r\nلغت و اعراب :\r\nبكّه اسم مكّه است و هر دو مترادف‌اند مانند لازم و لازب . مقام ابراهيم بدل است از آيات ، بدلِ بعض از كل ، و يا مبتداست و خبرش « منها » ى مقدر . مباركاً و هدىً حال‌اند از ضمير مستتر در ببكّة . و مرجع ضمير دخله بيت به معناى حرم است به نحو استخدام در ضمير . حَجَّ البيتَ - از باب نَصَر - :\r\nقصد كرد آن را ، و حج - به كسر و فتح - : قصد كردن و به معناى مجموع اعمالى كه براى زيارت خانهء خدا تشريع شده است . للَّه‌على الناس هر دو جار و مجرور متعلق به استقرّ مقدّر است كه خبر حِجّ است . من استطاع بدل است از الناس ، بدل بعض از كل ، و سبيلًا تمييز است . و من كفر مراد ، كفر اعتقادى يا كفران عملى است .\r\nتفسير :\r\n« إِنَّ أَوَّلَ بَيْتٍ وُضِعَ لِلنَّاسِ لَلَّذِى بِبَكَّةَ »\r\nيعنى : به يقين نخستين خانه‌اى كه براى مردم بنا نهاده شد همان خانه‌اى است كه در مكّه است .\r\nبيت يعنى كعبه ، نخستين خانهء بنا شده براى عبادت است نه نخستين خانهء قابل سكنى ، زيرا كعبه به دست ابراهيم خليل ساخته شد و بشر پيش از آن زمان داراى خانهء مسكونى بود .\r\nتوضيح اجمالى اين آيه اين است كه شالوده و بنيان اصلى كعبهء مكرمه ، گوهر يكپارچهء مربعى\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nاست به طول و عرض خود ساختمان كه به عنوان وديعهء الهى در زير همان ساختمان به منظور پايه و اساس بيت اللَّه ، همراه خلقت زمين آفريده شده بود و روى آن را مقدارى از خاك گرفته بود . آدم ابوالبشر از جانب خداوند به كندن و ظاهر كردن بنيان بيت مأمور شد و جبرئيل امين آدم را بدان سرزمين برد و براى پيدا كردن گوهر مدفون به ابرى اشاره نمود ، سايه‌اى به طول و عرض گوهر زيرين در آن‌جا بيفكند . به دستور او ، آدم زير سايه را خطكشى كرد و حفر نمود تا بنيان اصلى ظاهر گرديد و علامت‌هايى هم براى معرفى آن‌جا قرار داد . سپس ابراهيم خليل به امر خداوند با فرزندش اسماعيل ، قواعد و پايه‌هاى خانه را روى همان بنيان اصلى بالا بردند و پس از اتمام از خدا خواستند كه مردم را به سوى آن متوجه سازد . و ظاهراً از همان ايّام زيارت آن خانه به عنوان مطلق زيارت و يا به عنوان حج و عمره طبق شريعت ابراهيم شروع شد ، و اعراب جاهليت نيز حج آن خانه را به عنوان آن كه جزء شريعت ابراهيم بوده محترم مىشمردند و حجّى به طرز خاص انجام مىدادند .\r\n« مُبَارَكاً وَهُدىً لِلْعَالَمِينَ »\r\nيعنى : در حالى كه آن خانه مبارك است ، پر بركت و كثير الخير است به بركات دنيوى و اخروى ، نظير اجتماع مسلمين از اقطار زمين در همهء اوقات سال ، خاصّه در ايام حج و معارفهء آنها با يكديگر و اطلاع نزديك از وضع همديگر و حصول روابط اجتماعى و غيره ؛ و در حالى كه اين خانه سراپا هدايت است براى همهء جهانيان ، به لحاظ سفر آنها از اقطار و اطراف جهان به سوى آن‌جا و مشاهدهء آثار توحيد ، و خضوع در برابر ذات اقدس ربوبى ، و ياد كردن از پيامبران بزرگ الهى ، و تجديد خاطره‌هاى مبارزه با شرك و بت‌پرستى ، و آشنايى حسّى با برنامه‌هاى دينى ، و شنيدن زمزمه‌ها و شعارها و دعاها و ناله‌ها و حركت‌هاى الهى - سياسى مردم ، و توجه دل‌ها به سوى معبود بىهمتا ، و جوشش شوق و ايمان و عرفان در دل‌ها ، و بقاى خاطره‌هاى توحيد در دل‌ها به مرور زمان ؛ و اغلب اين امور براى جهانيان است نه براى اشخاص خاص يا اعراب .\r\n« فِيهِ ءَايَاتٌ بَيِّنَاتٌ »\r\nيعنى : در آن خانه ، دلايل و نشانه‌هايى است روشن از توحيد و عظمت و حكمت و رحمت خداوند ؛ دلايل تكوينى و اعجازى ، و نشانه‌هاى تشريعى و انشائى .\r\n« مَقَامُ إِبْرَاهِيمَ »\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nيعنى : از آن جمله مقام ابراهيم است كه سنگى است مخصوص به شكل مربع مستطيل ، و از جهان غيب در صحنهء شهود بدين منظور پديد آمد كه معمار خانه پس از بالا رفتن ديوار قدم روى آن بگذارد . آرى او چون قدم بر آن مىنهاد به موازات بالا رفتن ديوار بر ارتفاع آن سنگ نيز افزوده مىگشت و طبعاً وقت فراغت از كار كوتاه مىشد ، و چنين بود تا بناى خانه خاتمه يافت و اثرى هم از قدم شريف معمار خانه در آن سنگ براى هميشهء تاريخ باقى ماند .\r\n« وَ مَن دَخَلَهُ كَانَ ءَامِناً »\r\nيعنى : و هر كس داخل آن بيت شود در امان خواهد بود . يكى از آن نشانه‌ها كه نشانهء تشريعى است اين است كه خداوند براى آن‌جا مصونيت و احترام و حرمت هتك و اهانت را تشريع نموده ، و اين تشريع مقدم بر تاريخ و توأم با سيرهء ملت‌هاست ، و جز به ندرت مورد نقض قرار نگرفته ، و نشانهء قدرت و تسلّط مشرّع آن است به شهادت ادامهء آن به مرور دهور .\r\n« وَللَّهِ عَلَى النَّاسِ حِجُّ الْبَيْتِ »\r\nيعنى : خدا را بر عهدهء مردم است كه قصد آن خانه كنند ، يا اعمال خاصى را كه براى آن‌جا تشريع كرده به جا آورند . و مراد از قصد نيز انجام آن اعمال است ، پس مجموعهء اعمال حج حقّى است الهى بر عهدهء همهء مردم . و اين تعبير ، انشاء حكم تكليفى است در لباس حكم وضعى ، و تشريعى است عام كه در تمام شرايع گذشته بوده ، يعنى بر ساكنان كرهء خاكى در هر جا باشند واجب است براى انجام برنامهء معيّنى قصد آن خانه كنند .\r\nو نشانه و علامت بودن اين قانون تأثير خاص آن است در انبوهى غيرمحصور از طايفهء بشرى از قديم‌الايّام تا امروز و حتى آيندهء ممتد تاريخ كه در روزهاى معدودى از جاىجاى اين كره در آن محل خاص حضور يابند و اعمالى را با آن حالت مخصوص شگفت‌انگيز و بهت‌آور انجام دهند كه جاذبهء معنوى آن حقيقتِ نهان از نظر ظاهرى و هويدا در اعماق دل‌ها ، هر بيننده را جذب مىكند و عظمت و جلال خدا و حكمت و جمال او را براى وى متجلّى مىسازد كه بىاختيار مىگويد :\r\nألِغَيْرِكَ فِى الظُّهُورِ ما لَيْسَ لَكَ ؟ و مَتى غِبْتَ حَتّى تَحْتاجَ الى دَليلٍ يَدُلُّ عَلَيْكَ ؟ « 1 »\r\n« مَنِ اسْتَطَاعَ إِلَيْهِ سَبِيلًا »\r\nيعنى : مراد از « الناس » برخى از آنهاست و تكليف مزبور ، متعلّق به كسى است كه قدرت و توان\r\n\r\n\r\n","description":"","footnote":"\r\n( 1 ) . « آيا غير تو را ظهورى هست كه تو را نيست ؟ كى غايب بوده‌اى تا محتاج دليلى باشى كه تو را نشان دهد ؟ » .\r\n","page_name":" 405 ","page_number":405},
  {"content":"\r\n\r\nرفتن به سوى آن خانه را داشته باشد .\r\nظاهر آيه بيان شرط بودن استطاعت است براى وجوب حج ، و ظاهر استطاعت هم توان عقلى يا عرفى است . لكن از سنّت و احاديث اهل‌بيت عليهم السلام استفاده مىشود كه در وجوب حج چهار قسم استطاعت و شش امر ديگر نيز شرط است و مجموع شروط وجوب حج ده قسم است بدين قرار :\r\n1 . بلوغ ، يعنى به حدّ بلوغ رسيدن حج گزارنده 2 . عقل ، يعنى عاقل بودن او 3 . حرّيت ، يعنى برده نباشد 4 . استطاعت مالى 5 . استطاعت بدنى 6 . استطاعت زمانى ، يعنى پس از حصول همهء شرايط در مكلّف ، زمان كافى براى انجام عمل باشد 7 . استطاعت سَربى ، يعنى راه باز باشد 8 . عمل حج مستلزم ضرر بدنى يا ضرر مالى اجحاف‌آور نباشد 9 . عمل حج مستلزم ترك واجب اهم نباشد 10 . مستلزم ارتكاب حرام نباشد .\r\nو مراد از استطاعت در آيه ، اگر خصوص استطاعت سَربى باشد پس يك شرط از شروط حج ذكر شده ، و اگر مطلق استطاعت باشد چهار شرط ذكر شده ، و باقى شروط از طريق سنّت استفاده مىشود .\r\n« وَمَن كَفَرَ فَإِنَّ اللَّهَ غَنِىٌّ عَنِ الْعَالَمِينَ »\r\nيعنى : و هر كه كفر ورزد خداوند حتماً از جهانيان بىنياز است .\r\nاگر به اصل وجوب حج و ثبوت اين حق الهى بر عهدهء مردم كفر اعتقادى ورزد او كافر است به لحاظ آن كه اين حكم از ضروريات دين است ، و اگر عملًا كفران نمايد و با فرض استطاعت ، ترك نمايد او كفران نعمت عظيم كرده و بىترديد خدا از همه بىنياز است .\r\nقُلْ يا أَهْلَ الْكِتابِ لِمَ تَكْفُرُونَ بِآياتِ اللّهِ وَ اللّهُ شَهيدٌ عَلى ما تَعْمَلُونَ ( 98 )\r\nقُلْ يا أَهْلَ الْكِتابِ لِمَ تَصُدُّونَ عَنْ سَبيلِ اللّهِ مَنْ آمَنَ تَبْغُونَها عِوَجًا وَ أَنْتُمْ شُهَداءُ وَ مَا اللّهُ بِغافِلٍ عَمّا تَعْمَلُونَ ( 99 )\r\nلغت و اعراب :\r\nصَدَّه عن كذا - از باب نَصَر - : او را منصرف كرد از آن و مانع شد . بَغْى : طلب كردن ، ظلم نمودن . عِوَج : كژى و انحراف . تبغونها به تقدير « تبغون لها » و ضمير مؤنّث آن به « سبيل » برمىگردد كه مذكّر و مؤنث در آن يكسان است .\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nتفسير :\r\n\r\nسرزنش اهل كتاب\r\n« قُلْ يَآأَهْلَ الْكِتَابِ لِمَ تَكْفُرُونَ بَايَاتِ اللَّهِ وَ اللَّهُ شَهِيدٌ عَلَى مَا تَعْمَلُونَ »\r\nاهل كتاب در آن عصر يهود و نصارا بودند و دو رقم انكار داشتند :\r\nاول - انكار آياتى از تورات و انجيل كه در دست خودشان بود و در برابر مسلمين و اكثر ملت خودشان آنها را مخفى داشته ، انكار مىكردند و آنها آيات بشارت به بعثت پيامبر اسلام و ذكر اوصاف كمال و نبوت و كتاب و دين او ، و پيروزى وى در غزوات ، و تبديل قبله ، و حلال كردن طيّبات و غير اينها بود .\r\nدوم - انكار آياتى از قرآن كريم و معجزاتى از پيامبر اسلام .\r\nآيه در اين باره خطاب به پيامبر اسلام مىفرمايد بگو : اى اهل كتاب ، چرا به آيات خداوند در كتاب‌هاى خود و كتابى كه بر من نازل شده ، و يا چرا به نشانه‌هاى صدق نبوت من كه از طريق گذشتگان خودتان و از جانب من به شما رسيده كفر مىورزيد ، در حالى كه خداوند از هر عملى كه در خفا و به عنوان مكر و فريب انجام مىدهيد آگاه است و بر همهء آنها در روز رستاخيز گواه است .\r\n« قُلْ يَآأَهْلَ الْكِتَابِ لِمَ تَصُدُّونَ عَن سَبِيلِ اللَّهِ مَنْ ءَامَنَ »\r\nيعنى : بگو : اى اهل كتاب ، چرا كسانى را كه ايمان آورده‌اند و دين و كتاب مرا پذيرفته‌اند و يا در صدد پذيرش‌اند ، از راه خداوند بازمىداريد ؟ يعنى به وسيلهء تهديد و ايجاد خوف از آينده ، و تشكيك در احكام قرآن و دين اسلام ، آنها را از پذيرش آن منع مىكنيد و يا به خروج از آنچه پذيرفته‌اند وادار مىنماييد .\r\n« تَبْغُونَهَا عِوَجاً وَ أَنْتُمْ شُهَدَآءُ وَ مَا اللَّهُ بِغَافِلٍ عَمَّا تَعْمَلُونَ »\r\nيعنى : شما براى راه خدا كژى و انحراف مىطلبيد . اصول و فروع احكام اسلام را براى مردم ، كج و باطل معرفى مىكنيد ، و يا آن كه مىگوييد احكام الهى قابل نسخ نيست ، پس احكام تورات ، ثابت و باقى است و بايد از آنها پيروى كرد ، در حالى كه شهداييد ، يعنى در نزد احكام منسوخ و ناسخ حضور داريد و صحت نسخ را مىدانيد . و يا در حالى كه شاهديد ، يعنى در وجدانتان به انقضاى وقت منسوخ و ثبوت ناسخ گواهيد . و هرگز خداوند از آنچه انجام مىدهيد غافل نيست .\r\nمعلوم باد كه در اين دو آيه مخاطب ، كفارند و از اين جهت است كه خداوند آنها را خود مخاطب قرار نداده بلكه در هيچ موردى از اين كتاب كريم خود كفار مورد خطاب نشده‌اند بلكه پيام با\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nواسطه به آنها داده شده ، و اين بر خلاف مؤمنان است كه بارها مفتخر به خطاب الهى شده‌اند ، نظير آيه‌هاى بعد .\r\nيا أَيُّهَا الَّذينَ آمَنُوا إِنْ تُطيعُوا فَريقًا مِنَ الَّذينَ أُوتُوا الْكِتابَ يَرُدُّوكُمْ بَعْدَ إيمانِكُمْ كافِرينَ ( 100 )\r\nوَ كَيْفَ تَكْفُرُونَ وَ أَنْتُمْ تُتْلى عَلَيْكُمْ آياتُ اللّهِ وَ فيكُمْ رَسُولُهُ وَ مَنْ يَعْتَصِمْ بِاللّهِ فَقَدْ هُدِيَ إِلى صِراطٍ مُسْتَقيمٍ ( 101 )\r\nلغت و اعراب :\r\nردَّ الشىءَ - از باب نَصَر - : او را از حالى به حال ديگر باز گرداند ، و مانند جَعَل دو مفعول لازم دارد .\r\nتفسير :\r\n« يَآأَيُّهَا الَّذِينَ ءَامَنُوا إِن تُطِيعُوا فَرِيقاً مِنَ الَّذِينَ أُوتُوا الْكِتَابَ يَرُدُّوكُم بَعْدَ إِيمَانِكُمْ كَافِرِينَ »\r\nيعنى : اى كسانى كه ايمان آورده‌ايد ، اگر از گروهى از كسانى كه به آنها كتاب داده شده پيروى كنيد شما را پس از ايمانتان به حالت كفر بازمىگردانند .\r\nمراد از مخاطب در اين آيه عمدتاً ساده‌دلان و عوام مؤمنين است ، و مراد از فريق و گروه ، برخى از دانشمندان و علماى تورات و انجيل در آن عصر است كه پيوسته با فريب و نيرنگ مشغول تحريف آن دو كتاب مقدس و جلوگيرى از گرويدن مردم به اسلام و شنيدن دعوت پيامبر اسلام بودند و نسبت به مؤمنان هم در صدد ايجاد تشكيك و ترديد و وسوسه براى انصراف و ارتداد بودند .\r\n« وَ كَيْفَ تَكْفُرُونَ وَ أَنْتُمْ تُتْلَى عَلَيْكُمْ ءَايَاتُ اللَّهِ وَ فِيكُمْ رَسُولُهُ »\r\nاين كلام ، خطاب به مؤمنين است از روى انكار و اظهار تعجب كه چگونه تحت تأثير آنان قرار مىگيرند و از اسلام بازمىگردند ! و محتمل است كه خطاب عام باشد .\r\nمعناى آيه : و چگونه شما پس از ايمان آوردن كفر مىورزيد در حالى كه همواره بر شما آيات خداوند از كتاب او خوانده مىشود و از انفس و آفاق بازگو مىشود ، و فرستادهء او نيز در ميان شماست ؟ !\r\nاز اين كلام استفاده مىشود كه پيروان اسلام در آيندهء ابدى تاريخ بايد در هر معضلى از امور دين و اختلافى از مسائل مذهب به كتاب خدا و رسول او تمسّك جويند ؛ و كتاب بحمداللَّه پيوسته با\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nآنهاست و رسول هم به وجود تنزيلىاش يعنى ائمهء معصومين از اولادش ميان آنهاست .\r\n« وَمَن يَعْتَصِمْ بِاللَّهِ فَقَدْ هُدِىَ إِلَى صِرَاطٍ مُسْتَقِيمٍ »\r\n\r\nحد تقوا\r\nيعنى : و كسى كه به خدا اعتصام جست - در تمام امور دنيوى و اخروى به عنايات و الطافش چنگ زد - بىترديد به سوى راهى راست هدايت شده است .\r\nيا أَيُّهَا الَّذينَ آمَنُوا اتَّقُوا اللّهَ حَقَّ تُقاتِهِ وَ لا تَمُوتُنَّ إِلّا وَ أَنْتُمْ مُسْلِمُونَ ( 102 )\r\nوَ اعْتَصِمُوا بِحَبْلِ اللّهِ جَميعًا وَ لا تَفَرَّقُوا وَ اذْكُرُوا نِعْمَتَ اللّهِ عَلَيْكُمْ إِذْ كُنْتُمْ أَعْداءً فَأَلَّفَ بَيْنَ قُلُوبِكُمْ فَأَصْبَحْتُمْ بِنِعْمَتِهِ إِخْوانًا وَ كُنْتُمْ عَلى شَفا حُفْرَةٍ مِنَ النّارِ فَأَنْقَذَكُمْ مِنْها كَذلِكَ يُبَيِّنُ اللّهُ لَكُمْ آياتِهِ لَعَلَّكُمْ تَهْتَدُونَ ( 103 )\r\nلغت و اعراب :\r\nتُقاة مصدر اتَّقى يتّقى است . حبل : ريسمان . شفا : كنار و لب شىء . حفرة : گودال . اذ كنتم متعلّق به نعمت و براى بيان نعمت است ، و كنتم على عطف است به اذ كنتم .\r\nتفسير :\r\n« يَآأَيُّهَا الَّذِينَ ءَامَنُوا اتَّقُوا اللَّهَ حَقَّ تُقَاتِهِ »\r\nيعنى : اى كسانى كه ايمان آورده‌ايد ، از خداوند بدان گونه كه شايستهء تحفّظ و تقواى اوست بپرهيزيد . پس هيچ‌يك از مطلوب‌هاى او را ترك نكنيد و هيچ‌يك از مبغوض‌هاى او را مرتكب نشويد . امر « اتّقوا » امر ارشادى است كه مخاطب را به سوى طاعت در واجبات و محرمات هدايت مىكند و قهراً موافقت و مخالفت اين فرمان بنفسه ثواب و عقاب ندارد ، بلكه اطاعت كننده ثواب انجام آن واجب و ترك آن حرام را مىبرد و عصيان كننده نيز به كيفر ترك واجب و فعل حرام گرفتار مىشود .\r\n« وَ لَا تَمُوتُنَّ إِلَّا وَ أَنْتُم مُّسْلِمُونَ »\r\nيعنى : و هرگز از دنيا نرويد مگر آن كه مسلمان باشيد يا در حال تسليم باشيد . پس در حال كفر\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nنميريد و در حال اسلام بميريد . و اين تحريم و ايجاب حقيقتاً متعلّق به مرگ نيست كه غيراختيارى است ، بلكه متعلّق به كفر و اسلام است ، يعنى هيچ‌گاه در حال كفر نباشيد تا مرگتان در آن حال باشد ، و پيوسته در حال اسلام باشيد تا مرگتان در حال اسلام باشد .\r\n« وَاعْتَصِمُوا بِحَبْلِ اللَّهِ جَمِيعاً وَلَا تَفَرَّقُوا »\r\n\r\nوجوب وحدت اسلامى\r\nيعنى : و همگى به ريسمان خدا چنگ زنيد و هرگز متفرق نشويد . مراد از ريسمان خدا وسيلهء معنوى ارتباط با خداست شبيه به ريسمان كه وسيلهء ارتباط در ماديات است ، و مقصود از آن ، كتاب آسمانى و رسول و امام و دين و برنامهء سماوى زندگى است كه به بشر عطا كرده . و مراد از تفرقه ، فرقه فرقه شدن در اصول عقايد و فروع عملى يا در هر امرى از امور دنياست كه مسلمين را از هم جدا مىكند .\r\n« وَ اذْكُرُوا نِعْمَةَ اللَّهِ عَلَيْكُمْ إِذْ كُنْتُمْ أَعْدَآءً فَأَلَّفَ بَيْنَ قُلُوبِكُمْ فَأَصْبَحْتُم بِنِعْمَتِهِ إِخْوَاناً »\r\nتتمهء خطاب به مؤمنين است به لحاظ حال آنها وقت نزول اين آيات . يعنى : نعمت خدا را بر خودتان به ياد آوريد آن گاه كه با يكديگر دشمن بوديد ، يعنى پيش از اسلام و در ايام جاهليت كه دشمنى سرسخت فردى و قبيله‌اى ممتد داشتيد و پيوسته تشنهء خون و مال يكديگر بوديد ؛ پس خداوند دل‌هاى شما را با يكديگر الفت داد و محبت بخشيد ، پس به بركت نعمت و رحمت او برادر هم شديد .\r\n« وَ كُنْتُمْ عَلَى شَفَا حُفْرَةٍ مِّنَ النَّارِ فَأَنْقَذَكُم مِّنْهَا »\r\nيعنى : و نعمت ديگر اين‌كه شما بر لب گودالى از آتش بوديد و خدا شما را از آن نجات بخشيد .\r\nمراد ، گودال آتش دنياست كه پيوسته در شُرف جنگ و قتل و غارت و تعدّى به نواميس هم بودند كه گودالى است عظيم از فتنه و فساد ؛ يا گودالى از آتش آخرت كه جهنم است و به واسطهء كفر و عناد و فسق و طغيانشان براى خود مهيا كرده بودند كه به مجرد مرگ در آن افتند . پس خداوند به واسطهء اسلام ، شما را از آن پرتگاه‌ها نجات داد .\r\n« كَذلِكَ يُبَيِّنُ اللَّهُ لَكُمْ ءَايَاتِهِ لَعَلَّكُمْ تَهْتَدُونَ »\r\nيعنى : خداوند ، اين‌گونه براى شما آيات كتاب خود را كه حاوى احكام و معارف و پند و اندرز است بيان مىكند ، و يا اين‌گونه نشانه‌هاى توحيد و قدرت و رحمت و صدق دعوت فرستادگانش را آشكار مىسازد ، شايد شما هدايت شويد .\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nوَ لْتَكُنْ مِنْكُمْ أُمَّةٌ يَدْعُونَ إِلَى الْخَيْرِ وَ يَأْمُرُونَ بِالْمَعْرُوفِ وَ يَنْهَوْنَ عَنِ الْمُنْكَرِ وَ أُولئِكَ هُمُ الْمُفْلِحُونَ ( 104 )\r\nوَ لا تَكُونُوا كَالَّذينَ تَفَرَّقُوا وَ اخْتَلَفُوا مِنْ بَعْدِ ما جاءَهُمُ الْبَيِّناتُ وَ أُولئِكَ لَهُمْ عَذابٌ عَظيمٌ ( 105 )\r\n\r\nسازمان امر به معروف\r\nتفسير :\r\n« وَلْتَكُنْ مِنكُمْ أُمَّةٌ يَدْعُونَ إِلَى الْخَيْرِ وَيَأْمُرُونَ بِالْمَعْرُوفِ وَيَنْهَوْنَ عَنِ الْمُنْكَرِ »\r\nيعنى : بايد از ميان شما گروهى هم‌هدف پديد آيند كه پيوسته جامعه را به سوى خير دعوت نمايند و به معروف فرمان دهند و از منكر باز دارند .\r\nخطاب در اين آيه به همهء مسلمين است و هدف از آن ، تشكيل گروهى از ميان آنهاست كه به سه امر مهم الهى قيام نمايند : دعوت به خير ، امر به معروف و نهى از منكر . و همان گونه كه بر همهء مسلمين ايجاد آن گروه واجب است بر آن گروه نيز تصدّى و اقامهء آن سه امر ، واجب مىباشد و هر دو وجوب ، نفسى كفايى است ، يعنى اگر گروه فوق خود از ميان جامعه بجوشند يا برخى از ملت ، آن را تحقق بخشند از ديگران ساقط مىشود ، چنان كه اگر دعوت و امر و نهى از برخى از آن گروه انجام گرفت از غير آنها ساقط است .\r\nو مراد از خير كه دعوت و ارشاد به سوى آن واجب است همهء علوم و معارف دينى است از عقايد صحيحه و اخلاق فاضله و اعمال صالحه اعم از واجبات و مستحبات كه عنوان خير بر آنها شامل است و علم به محرّمات هم جزء خير است .\r\nو مراد از معروف ، هر عمل قلبى و بدنى و هر صفت و ملكهء روحى است كه نزد شرع و عقل نيكو و مستحسن شمرده شود . و مراد از منكر ، مقابل معروف است ، يعنى هر عمل باطنى و ظاهرى و هر صفت نفسانى كه شرع و عقل آن را زشت و قبيح شمرده است . بنابراين ، سه مسألهء دعوت و امر و نهى از هم جدا مىشوند ، زيرا مجرد هدايت و ارشاد غير از وادار كردن به فعل يا ترك است .\r\nو از آيهء شريفه كيفيت تشكيل اين امت و نحوهء برآمدن آنها از متن جامعه و هم‌چنين كيفيت دعوت و امر و نهى آن گروه پس از تشكل ، استفاده نمىشود ، لكن تحقق و جريان امور سه گانه در خارج ، توقف بر تشكيل حوزه‌هاى علمى و دانشگاه‌هاى دينى دارد كه نخست علوم دينى به معناى وسيع آن شامل خير و معروف و منكر از كتاب و سنّت و عقل استخراج و مدوّن گردد ، سپس\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nنهادهايى به منظور ابلاغ و هدايت و امر و نهى تأسيس شود . و تا حال ، همهء اين امور را حوزه‌هاى علميه با كمى امكانات با مجاهدت‌هاى بليغ انجام داده‌اند ، لكن اين عرضه‌ها متناسب با تقاضاها نيست بلكه ولىّ امر شرعى الهى مافوقى لازم دارد با هزينهء كافى و وافى . واللَّه غالب على أمره .\r\n« وَ أُوْلئِكَ هُمُ الْمُفْلِحُونَ »\r\n\r\nوجوب وحدت اسلامى\r\nيعنى : آن جامعه‌اى كه اين امت و گروه را انتخاب مىكنند و آن گروهى كه براى انجام اين امور سه گانه انتخاب مىشوند ، آنهايند كه رستگارند . زيرا بقا و حفظ و نشر و عمل به دين الهى در طول تاريخ در سايهء حركات و فعاليت آنهاست .\r\n« وَ لَا تَكُونُوا كَالَّذِينَ تَفَرَّقُوا وَ اخْتَلَفُوا مِن بَعْدِ مَا جَآءَهُمُ الْبَيِّنَاتُ وَ أُوْلئِكَ لَهُمْ عَذَابٌ عَظِيمٌ »\r\nتأكيد و تكرار خطاب به مسلمين است . يعنى : شما مانند كسانى نباشيد - يعنى مانند علما و دانشمندان يهود و نصارا - كه پس از آن كه از جانب پيامبر و كتابشان دلايل روشن به آنها رسيد ، يعنى از روى براهين و ادلّه بر حقانيت دين علم پيدا كردند ، متفرّق و مختلف شدند ، يعنى هم از نظر مكان و مسكن از هم جدا شدند و هر يك محيط و منطقه‌اى را در روى زمين انتخاب نمودند ، و هم از نظر عقايد اصولى و فروع عملى فرقه فرقه شدند . و از اين رو براى آنها عذابى بزرگ است .\r\nمعلوم باد كه دأب اين كتاب كريم بر اين است كه هرگاه ملّتى را از حادثه‌اى با تأكيد بر حذر دارد نشانهء آن است كه واقع مىشود . و از اين رو دربارهء اختلاف ميان امت‌ها از قديم‌الايام سخن رفته و اين هشدارى است به مسلمين كه اختلاف در ميان آنان نيز انجام مىگيرد و مع‌الاسف مىبينيم كه چنين شده ، زيرا با ارتحال پيامبر اسلام صلى الله عليه و آله اختلاف ظهور كرد به گونه‌اى كه حكايت از محقّق بودن ريشهء عريق آن از پيش داشت ، و از اين روست كه كار مسلمين به اين‌جا كشيد كه مىبينيد .\r\nيَوْمَ تَبْيَضُّ وُجُوهٌ وَ تَسْوَدُّ وُجُوهٌ فَأَمَّا الَّذينَ اسْوَدَّتْ وُجُوهُهُمْ أَ كَفَرْتُمْ بَعْدَ إيمانِكُمْ فَذُوقُوا الْعَذابَ بِما كُنْتُمْ تَكْفُرُونَ ( 106 )\r\nوَ أَمَّا الَّذينَ ابْيَضَّتْ وُجُوهُهُمْ فَفي رَحْمَةِ اللّهِ هُمْ فيها خالِدُونَ ( 107 )\r\nتِلْكَ آياتُ اللّهِ نَتْلُوها عَلَيْكَ بِالْحَقِ وَ مَا اللّهُ يُريدُ ظُلْمًا لِلْعالَمينَ ( 108 )\r\nوَ لِلّهِ ما فِي السَّماواتِ وَ ما فِي اْلأَرْضِ وَ إِلَى اللّهِ تُرْجَعُ اْلأُمُورُ ( 109 )\r\n\r\n","description":"","footnote":"","page_name":" 412 ","page_number":412},
  {"content":"\r\n\r\n\r\nسفيد رويى و سياه رويى در آخرت\r\nلغت و اعراب :\r\nيوم تبيضّ متعلّق به « اذكر » مقدّر و يا به « لهم » در آيهء قبل است . أكفرتم به تقدير « يقال لهم » است .\r\nتفسير :\r\n« يَوْمَ تَبْيَضُّ وُجُوهٌ وَتَسْوَدُّ وُجُوهٌ فَأَمَّا الَّذِينَ اسْوَدَّتْ وُجُوهُهُمْ أَكَفَرْتُم بَعْدَ إِيمَانِكُمْ »\r\nيعنى : به ياد آور روزى را كه چهره‌هايى در آن روز سفيد و نورانى و چهره‌هايى سياه و ظلمانى مىگردد . اما كسانى كه چهره‌هاشان سياه شده ، از جانب خدا يا از جانب فرشتگانى كه متصدّى امور آنهايند يا از قضاتى كه دربارهء آنها داورى مىكنند به آنها گفته مىشود : آيا پس از ايمانتان كفر ورزيديد ؟\r\nمراد از اين اشخاص كسانى هستند از يهود ونصارا كه پيش از بعثت پيامبر اسلام يا در هر عصر و زمانى به لحاظ آشنايىشان با تورات و انجيل و اخبارات غيبى آنها به پيامبر اسلام ايمان آورده ، و پس از اطلاع از بعثت و كتاب او ، به پيروى از هواى نفس انكار كرده‌اند ؛ و نيز هر مسلمانى كه در طول تاريخ مرتد شده و به اسلام كفر ورزيده است .\r\n« فَذُوقُوا الْعَذَابَ بِمَا كُنْتُمْ تَكْفُرُونَ »\r\nيعنى : در عالم آخرت كه از حين مرگ شروع مىشود به آنها گفته مىشود : بچشيد اين عذاب را كه در دنيا شما را از آن برحذر مىداشتند ، به سزاى كفرى كه مىورزيديد .\r\n« وَأَمَّا الَّذِينَ ابْيَضَّتْ وُجُوهُهُمْ فَفِى رَحْمَةِ اللَّهِ هُمْ فِيهَا خَالِدُونَ »\r\nيعنى : و اما كسانى كه چهره‌هايشان سفيد و نورانى است ، آنها در رحمت خدا يعنى در بهشت عالم برزخ و آخرت‌اند ، كه فضا و زمين و آسمان و حور و قصور و غِلمان و ميوه‌جاتش همه مصداق رحمت است ، زيرا مراد از رحمت ، آثار و معلولات آن است . و چون تمام و كمال هر نعمتى وابسته به استمرار و دوام آن ، و توقيت هر نعمت و لذت سبب نقص و تلخى آن است غالباً خداوند قيد دوام و ابديت را در نعم بهشتى بدين تعبير بيان مىكند كه آنان در آن رحمت و نعمت جاودانند .\r\n« تِلْكَ ءَايَاتُ اللَّهِ نَتْلُوهَا عَلَيْكَ بِالحَقِّ وَ مَا اللَّهُ يُرِيدُ ظُلْماً لِلْعَالَمِينَ »\r\nيعنى : اين آيات كه حكايت از وعدهء نيكان و وعيد بَدان دارد آيه‌هاى كتاب خداوند است كه بر تو و امت تو در طول بقاى نسلشان ، به حق مىخوانيم ، يعنى به درستى و راستى و براى هدفى و الا و برتر و به دور از خطا و اشتباه بازگو مىكنيم . و هيچ‌گاه خداوند براى عالميان در دنيا و آخرت ارادهء ستم نمىكند . يعنى هيچ نوعى از ظلم را دربارهء هيچ فردى از جهانيان روا نمىدارد ، زيرا ستم از\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nكسى صادر مىشود كه قبح آن را نداند و خداوند عالِم مطلق است ؛ و از كسى صادر مىشود كه ضعيف است و خداوند قوى مطلق است ؛ و از كسى صادر مىشود كه نيازمند است و خداوند غنى على الاطلاق است ؛ و ستم ، تعدى به سلطان غير و تصرّف در ملك غير است و غير خدا را در مقابل او سلطانى و ملكى نيست ؛ و بدهكار ستم مىكند كه حق را نپردازد و خداوند بدهكار كسى نيست ؛ و امر و نهى او به نفع خود او نيست تا به ستم بيگارى كشد بلكه به نفع مكلّف است ؛ و كيفردادنش به عاصى تشفّى نيست تا اجحاف كند بلكه اثر وضعى طغيان اوست ؛ و ظلم و ستم ، وضع شىء در غير موضع آن است و حكمت خداوند مانع از اين عمل است .\r\n« وَللَّهِ مَا فِى السَّمَاوَاتِ وَمَا فِى الْأَرْضِ »\r\nيعنى : و آنچه در آسمان‌ها و آنچه در اين زمين است علاوه بر خود آنها ملك خداست ، نه به ملكيت اعتبارى انتزاعى ، بلكه به ملكيت حقيقى ، زيرا آفرينش همه به ارادهء تكوينى او ، و حفظ و نگهدارى آن در درازمدت بسته به مشيّت او ، و فانى كردن همه عندالاقتضاء از او و به ارادهء اوست .\r\n« وَإِلَى اللَّهِ تُرْجَعُ الْأُمُورُ »\r\nيعنى : و همهء امور به سوى او بازگردانده مىشود . مراد از « امور » امر بقا و حركت و سكون همهء ذرات عالم وجود و تأثيرات علل و معلولات جهان هستى است كه به او بازمىگردد ، يعنى به واسطهء فرشتگان او كه موكَّل به ادارهء جهان از روز آفرينش تا قيام رستاخيز و پس از آن تا استمرار ابديت‌اند اداره مىشود و ناظر و مُهَيمن و مدبّر خود اوست .\r\nو يا آن كه مراد از امور ، افعال مكلّفان انس و جنّ است كه در دار تكليف دنيا نوشته و تهيه شده و در عالم قيامت به وسيلهء فرشتگان براى سنجش و تعيين پاداش و كيفر و داورى به سوى او باز گردانده مىشود .\r\nكُنْتُمْ خَيْرَ أُمَّةٍ أُخْرِجَتْ لِلنّاسِ تَأْمُرُونَ بِالْمَعْرُوفِ وَ تَنْهَوْنَ عَنِ الْمُنْكَرِ وَ تُؤْمِنُونَ بِاللّهِ وَ لَوْ آمَنَ أَهْلُ الْكِتابِ لَكانَ خَيْرًا لَهُمْ مِنْهُمُ الْمُؤْمِنُونَ وَ أَكْثَرُهُمُ الْفاسِقُونَ ( 110 )\r\nلَنْ يَضُرُّوكُمْ إِلّا أَذًى وَ إِنْ يُقاتِلُوكُمْ يُوَلُّوكُمُ اْلأَدْبارَ ثُمَّ لا يُنْصَرُونَ ( 111 )\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nلغت و اعراب :\r\n\r\nسازمان امر به معروف\r\nكنتم خير امّة يعنى فىالسابق ، يا به معناى أنتم خير امّة . تأمرون با دو فعل مضارع ديگر بيانِ كنتم خير امّة است . أذى هر آسيب و ضررى است كه به شخص مىرسد جسمى يا روحى .\r\nتفسير :\r\n« كُنْتُمْ خَيْرَ أُمَّةٍ أُخْرِجَتْ لِلنَّاسِ »\r\nآيه خطاب به مسلمين است و كلمهء « كنتم » محتمل است كه منسلخ از زمان باشد يعنى بر گذشته دلالت ندارد و تنها براى ربط است . بنابراين معناى آيه اين است : شما مسلمين بهترين امتى هستيد كه براى مردم از كتم عدم به عرصهء وجود آمديد . يعنى خداوند پيامبر را مبعوث نمود و شما را به دعوت او اجتماع و وحدت بخشيد و به عنوان بهترين امت براى جامعهء بشرى پديد آورد ، زيرا شما داراى اوصاف سه گانه‌ايد ( كه در ادامهء آيه مىآيد ) .\r\nو محتمل است كلمهء « كنتم » به معناى ربط ماضوى خويش باشد و طبق آن معناى آيه اين است : شما در گذشته بهترين امت بوديد كه براى مردم پديدار شديد . و با لحاظ اين‌كه اين سوره مدنى است ممكن است مراد از زمان گذشته ، ايام پيش از نزول اين آيه باشد كه از آغاز تشكّل و صدق امت بر آنها در مكهء معظّمه و سپس در اوايل حضور در مدينه گروهى متحد و هم‌هدف و متمسّك به حبل الهى و به ديدهء انصاف ، همگى نفس واحده بودند و اوصاف سه‌گانه را هم داشتند .\r\nو محتمل است مراد از زمان گذشتهء « كنتم » در علم ازلى الهى و يا در لوح محفوظ و يا در لسان و توصيف پيامبران براى امتشان و يا در كتاب‌هاى آسمانى باشد .\r\n« تَأْمُرُونَ بِالْمَعْرُوفِ وَتَنْهَوْنَ عَنِ الْمُنْكَرِ وَتُؤْمِنُونَ بِاللَّهِ »\r\nيعنى : از بارزترين صفات شما اين بود كه ديگران را به هر كار نيك شرعى و عقلى فرمان مىداديد و از هر كار زشت و ناروا بازمىداشتيد و به خدا ايمان داشتيد ، يعنى خود نيز به آنچه از جانب خدا مىآمد معتقد مىشديد و آن را به كار مىبستيد .\r\n« وَلَوْ آمَنَ أَهْلُ الْكِتَابِ لَكَانَ خَيْراً لَهُمْ مِنْهُمُ الْمُؤْمِنُونَ وَأَكْثَرُهُمُ الْفَاسِقُونَ »\r\nيعنى : و اگر اهل كتاب نيز مىگرويدند ، يعنى علماى يهود و نصارا به پيروى از اخبار خودِ\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nتورات و انجيل حقيقى به محمّد صلى الله عليه و آله و دين و كتاب او ايمان مىآوردند ، بىترديد براى دنيا و آخرت آنها بهتر بود . آرى برخى از آنان مؤمن هستند ، يعنى در حالى كه ميان ملت خودشان و در زمرهء آنها هستند به پيامبر اسلام و دين او گرويده‌اند ، و يا اطلاع از تورات و انجيل حقيقى و اذعان به محتويات آنها همان ايمان به پيامبر اسلام است . ولى اكثريت آنها فاسقند ، يعنى از دستور تورات و انجيل كه به پيامبر خاتم ايمان آوريد ، و از دعوت پيامبر اسلام به دين و كتابش خارج‌اند .\r\n« لَن يَضُرُّوكُمْ إِلَّا أَذىً وَإِنْ يُقَاتِلُوكُمْ يُوَلُّوكُمُ الْأَدْبَارَ ثُمَّ لَا يُنْصَرُونَ »\r\nيعنى : هرگز آنها به شما آسيبى نمىرسانند جز آزار اندكى .\r\nپس نبايد از اهل كتاب بترسيد و بهراسيد ، زيرا آنها جز ضرر اندكى - مانند تهديد و بدگويى و ضرر مالى - به شما آسيب نمىزنند . و اگر با شما بجنگند پشت به شما مىكنند ، سپس از احدى يارى نمىبينند ، چنان كه در مبارزات بنىقريظه و بنىنضير و بنىقَيْنُقاع چنين شد .\r\nضُرِبَتْ عَلَيْهِمُ الذِّلَّةُ أَيْنَ ما ثُقِفُوا إِلّا بِحَبْلٍ مِنَ اللّهِ وَ حَبْلٍ مِنَ النّاسِ وَ باؤُ بِغَضَبٍ مِنَ اللّهِ وَ ضُرِبَتْ عَلَيْهِمُ الْمَسْكَنَةُ ذلِكَ بِأَنَّهُمْ كانُوا يَكْفُرُونَ بِآياتِ اللّهِ وَ يَقْتُلُونَ اْلأَنْبِياءَ بِغَيْرِ حَقٍّ ذلِكَ بِما عَصَوْا وَ كانُوا يَعْتَدُونَ ( 112 )\r\nلغت و اعراب :\r\nذَلَّ زيدٌ - از باب ضَرَب - : ضعيف و خوار شد . ثَقِفَه - از باب عَلِم - : يافت او را ، پيروز گشت بر او . باءَ اليه : رجوع كرد به سوى او . باءَ بذنبه : تحمّل كرد آن را ، اعتراف كرد به آن . باءوا بغضب به تقدير « رجعوا اليه حال كونهم حاملين غضب اللَّه » . الّا بحبل استثناى از عموم احوال است به تقدير « ضربت عليهم الذلّة فى جميع أحوالهم الّا حال تمسّكهم بحبل اللَّه » . ذلك بأنّهم اشاره است به ثبوت ذلّت و غضب و مسكنت . ذلك بما اشاره است به كفران آيات و قتل انبيا . به غير حقّ قيد توضيحى است ، يعنى و لايكون ذلك الّا به غير حقّ .\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nتفسير :\r\n\r\nضعف و ذلت كفار در جنگ\r\n« ضُرِبَتْ عَلَيْهِمُ الذِّلَّةُ أَيْنَ مَا ثُقِفُوا »\r\nيعنى : آنها هر جا يافت شوند ذلّت بر آنها زده شده است .\r\nملت يهود هر جاى دنيا باشند مُهر ذلّت و خوارى همانند نقش سكه بر پيشانى آنها خورده است . مراد از اين ذلّت ، ذلّت تشريعى است يعنى حكم كفر و آثار آن و از آن جمله لزوم اجراى جزيه دربارهء آنها تشريع شده است ؛ و نيز ذلّت اتخاذ دين منسوخ و محرَّف كه دوبار بر آن نسخ الهى خورده ، يك بار به دست عيسى و انجيل او و بار ديگر به دست محمّد صلى الله عليه و آله و قرآن او ؛ و نيز ذلّت تفرقه و زيستن پراكنده در زير سيطرهء حكومت‌هاى جهان تا روزى كه خدابخواهد .\r\n« إِلَّا بِحَبْلٍ مِنَ اللَّهِ وَ حَبْلٍ مِنَ النَّاسِ وَ بَاءُوا بِغَضَبٍ مِنَ اللَّهِ »\r\nيعنى : اين ذلّت ، بر آنها ثابت است مگر آن كه به ريسمانى از جانب خداوند چنگ زنند ، يعنى اسلام آورند و دين و كتاب او را بپذيرند ، و به ريسمانى از جانب مردم چنگ زنند ، يعنى در جرگهء مسلمين داخل شوند و در امان آنها باشند . و نيز آنها با غضب خدا بازگشته‌اند ، يعنى به واسطهء ترك پيروى از عقايد و اعمال دين ناسخ بعدى و بقاى بر دين منسوخ قبلى ، مستحق خشم خدا گشتند .\r\n« وَضُرِبَتْ عَلَيْهِمُ الْمَسْكَنَةُ »\r\nيعنى : و بر آنها قضاى تكوينى فقر و بينوايى همانند خيمه‌اى بر سر قومى زده شد . يعنى فقر اعتقادى و اخلاقى و عملى و فقر مالى در دوران‌هاى طولانى بر آنان چيره شد .\r\n« ذلِكَ بِأَنَّهُمْ كَانُوا يَكْفُرُونَ بَايَاتِ اللَّهِ وَ يَقْتُلُونَ الْأَنْبِيَاءَ بِغَيْرِ حَقٍّ »\r\nيعنى آن كيفرهاى سه‌گانه : حلول ذلّت و غضب و مسكنت ، بر آنها بدين سبب است كه آنها همواره در تاريخ حياتشان به آيات كتاب خدا و نشانه‌هاى توحيد او كفر مىورزيدند و پيامبران خدا را همانند زكريا و يحيى به ناحق مىكشتند .\r\n« ذلِكَ بِمَا عَصَوْا وَكَانُوا يَعْتَدُونَ »\r\nيعنى : و آن جرأت بر كفر به آيات خدا و كشتن پيامبران هم به خاطر آن بود كه گناه كردند و پيوسته به حقوق خدا و حقوق مردم تعدّى و تجاوز مىنمودند ، نظير « ثُمَّ كَانَ عَاقِبَةَ الَّذِينَ أَسَاءُوا السُّوأى أَن كَذَّبُوا بَآيَاتِ اللَّهِ » [ روم ، 10 
  ] .\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nلَيْسُوا سَواءً مِنْ أَهْلِ الْكِتابِ أُمَّةٌ قائِمَةٌ يَتْلُونَ آياتِ اللّهِ آناءَ اللَّيْلِ وَ هُمْ يَسْجُدُونَ ( 113 )\r\nيُؤْمِنُونَ بِاللّهِ وَ الْيَوْمِ اْلآخِرِ وَ يَأْمُرُونَ بِالْمَعْرُوفِ وَ يَنْهَوْنَ عَنِ الْمُنْكَرِ وَ يُسارِعُونَ فِي الْخَيْراتِ وَ أُولئِكَ مِنَ الصّالِحينَ ( 114 )\r\nوَ ما يَفْعَلُوا مِنْ خَيْرٍ فَلَنْ يُكْفَرُوهُ وَ اللّهُ عَليمٌ بِالْمُتَّقينَ ( 115 )\r\n\r\nفضايل و پرهيزكارى برخى از اهل كتاب\r\nلغت :\r\nآناء : جمع أنى - به فتح و كسر - : ساعتى از روز يا شب ، و مطلق وقت . قائمة : قيام كننده به وظايف و مستقيم .\r\nتفسير :\r\n« لَيْسُوا سَوَآءً مِنْ أَهْلِ الْكِتَابِ أُمَّةٌ قَآئِمَةٌ يَتْلُونَ ءَايَاتِ اللَّهِ ءَانَآءَ اللَّيْلِ وَ هُمْ يَسْجُدُونَ »\r\nاين كلام به منزلهء استثناى از عموم حكم اخبار از كفر اهل كتاب است . يعنى : آنها همه يكسان نيستند ، بلكه از آنها گروهى هستند به‌پاخاسته و قيام كنندهء به ايمان و طاعت ، و درست و مستقيم در عقايد و عمل ؛ آنها در ساعت‌هاى شب همواره آيات خدا را تلاوت مىكنند ، يعنى آيات تورات و انجيل واقعى را و يا آيات قرآن مجيد را ، در حالى كه پيوسته در مقابل خدا خاضع‌اند و همواره سجده مىكنند .\r\nمراد از اين گروه ، عدّه‌اى از علماى يهود و نصارا و پيروان آنها هستند كه به پيامبر اسلام ايمان آورده و در مدينه يا جاهاى ديگر در ميان قوم خود زندگى مىكردند . و يا به كتاب واقعى خود معتقد و عامل بودند هرچند به تغيير رسمى دين نرسيده بودند ، كه اينان در واقع مؤمن به اسلام و پيامبرند .\r\n« يُؤْمِنُونَ بِاللَّهِ وَ الْيَوْمِ الْأَخِرِ وَ يَأْمُرُونَ بِالْمَعْرُوفِ وَ يَنْهَوْنَ عَنِ الْمُنْكَرِ وَ يُسَارِعُونَ فِى الْخَيْرَاتِ وَ أُوْلئِكَ مِنَ الصَّالِحِينَ »\r\nيعنى : آنها به خدا و روز واپسين ايمان دارند . ايمانشان به همهء اصول عقايد از توحيد گرفته تا\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nمعاد است . و آنها همواره ديگران را به معروف امر مىكنند ، يعنى به هر عملى كه در نزد شرع و عقل نيكو شمرده مىشود وامىدارند . و از منكر نهى مىكنند ، يعنى از هر كارى كه نزد عقل و شرع قبيح شمرده مىشود بازمىدارند . و آنها خود نيز به هر كار خيرى از واجب و مستحب در شرع و محبوب و پسنديده در نزد عقل ، شتاب و جدّيت مىورزند ، و آنها از صالحان اند .\r\n« وَمَا يَفْعَلُوا مِنْ خَيْرٍ فَلَن يُكْفَرُوهُ وَاللَّهُ عَلِيمٌ بِالْمُتَّقِينَ »\r\n\r\nخلود در آتش و خسران كافران\r\nيعنى : آنها دربارهء آنچه از اعمال نيك به جا آورند هرگز در دنيا و آخرت مورد كفران قرار نمىگيرند ، يعنى نه بىپاداش مىمانند و نه از پاداششان كسر مىشود . و خدا به تقواپيشگان داناست ، يعنى از شمار آنها در طول عمر جهان ، و از مراتب تقواى آنها و كمّ و كيف آن ، و از مقدار پاداش هر يك در دنيا و آخرت آگاه است .\r\nإِنَّ الَّذينَ كَفَرُوا لَنْ تُغْنِيَ عَنْهُمْ أَمْوالُهُمْ وَ لا أَوْلادُهُمْ مِنَ اللّهِ شَيْئًا وَ أُولئِكَ أَصْحابُ النّارِ هُمْ فيها خالِدُونَ ( 116 )\r\nتفسير :\r\nاين آيه دربارهء كسانى از اهل كتاب است كه ايمان نياورده و عليه اسلام و مسلمين نيز توطئه مىكردند . مىفرمايد : حقيقت اين است كه كسانى كه كفر ورزيدند و به دعوت اسلام و قرآن نگرويدند ، هرگز در دنيا و آخرت اموال و اولادشان آنها را از خدا و در برابر او از چيزى بىنياز نمىكنند كه مثلًا نياز به رحمت آنها را تأمين كنند و يا عذابى از جانب خدا را دفع سازند . و آنها ياران آتش‌اند ، يعنى رفيقان و ملازمانِ هم در آتش دوزخند ، و آنها در آن آتش جاودانند .\r\nمَثَلُ ما يُنْفِقُونَ في هذِهِ الْحَياةِ الدُّنْيا كَمَثَلِ ريحٍ فيها صِرٌّ أَصابَتْ حَرْثَ قَوْمٍ ظَلَمُوا أَنْفُسَهُمْ فَأَهْلَكَتْهُ وَ ما ظَلَمَهُمُ اللّهُ وَ لكِنْ أَنْفُسَهُمْ يَظْلِمُونَ ( 117 )\r\nلغت :\r\nصرّ مصدر است به معناى شدت كه در مورد باد سرد و سوزان و پر سروصدا استعمال مىشود . ريح : باد ، و مذكّر و مؤنّث در آن يكسان است . حرث : كِشت .\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nتفسير :\r\n« مَثَلُ مَا يُنْفِقُونَ فِى هذِهِ الْحَيَاةِ الدُّنْيَا كَمَثَلِ رِيحٍ فِيهَا صِرٌّ أَصَابَتْ حَرْثَ قَوْمٍ ظَلَمُوا أَنْفُسَهُمْ فَأَهْلَكَتْهُ »\r\nاين آيه در مقام بيان قاعده‌اى كلّى است دربارهء مطلق خير اعتقادى و عملى ، عبادى و غيرعبادى كه از كفار كتابى يا غير كتابى در دنيا صادر مىشود كه حكم به بطلان مطلق آن شده است .\r\nمعناى آيه : مَثَل آنچه كفار در اين زندگى دنيا انفاق مىكنند ، يعنى مثل مطلق كار خيرشان كه از اهمّ آنها انفاق به پدر و مادر و ارحام و مستمندان و ساير جهات خير است ، از اعمالى كه اگر از مؤمن صادر مىشد پاداش خير داشت ، مَثَل باد شديدى است كه از شدت سرما يا گرما يا مسموميت سوزنده باشد و بر كِشت و زرع گروهى كه به خود ستم كرده‌اند بوزد و آن را نابود سازد . مراد ، كسانى هستند كه در كيفيت كشت و زرع بر خود ستم كرده‌اند و آن را به نحوى نامناسب از حيث مكان و زمان و بذر كاشته‌اند ، و يا كسانى هستند كه به خاطر فسق و كفر بر خود ستم كرده‌اند و مستحق كيفر دنيوى شده‌اند ، كه در هر دو صورت زراعت آنها آماده‌تر براى نابودى است .\r\nو اين مورد از قبيل تشبيه مركب معقول به مركب محسوس است ، يعنى تشبيه اعمالى كه مقارن با كفر و فسق فاعل است به زراعتى كه مقارن با رسيدن باد شديد مسموم است . و وجه مشابهت هم عدم ترتّب فايده و اثرى بر آن است در دنيا و آخرت .\r\n« وَمَا ظَلَمَهُمُ اللَّهُ وَلكِنْ أَنْفُسَهُمْ يَظْلِمُونَ »\r\nيعنى : در اين‌كه همهء اعمال خير آنها شبيه زراعت سوخته شده است خدا بر آنها ستم نكرده ، بلكه آنها از پيش پيوسته بر خويشتن ستم مىكردند و اسباب بطلان و نابودى اعمالشان را به واسطهء اصرار بر كفر و فسق فراهم مىآوردند .\r\nيا أَيُّهَا الَّذينَ آمَنُوا لا تَتَّخِذُوا بِطانَةً مِنْ دُونِكُمْ لا يَأْلُونَكُمْ خَبالًا وَدُّوا ما عَنِتُّمْ قَدْ بَدَتِ الْبَغْضاءُ مِنْ أَفْواهِهِمْ وَ ما تُخْفي صُدُورُهُمْ أَكْبَرُ قَدْ بَيَّنّا لَكُمُ اْلآياتِ إِنْ كُنْتُمْ تَعْقِلُونَ ( 118 )\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nلغت و اعراب :\r\n\r\nحفظ اسرار از غير مومنان\r\nبِطانة : آستر لباس ، كنايه از خواص و محرمان راز انسان . ألا فى الأمر - از باب نَصَر : تقصير و كوتاهى كرد در آن . خَبَلَهُ - از باب نَصَر : فاسد كرد آن را . و خبالًا يا مفعول دوم يألونكم است و يا مصدر تأكيدى به تقدير يخبلون خبالًا . عَنِتَ زيدٌ - از باب عَلِم - : در مشقّت و زحمت افتاد . ما عنتّم « ما » مصدريه است يعنى عَنَتَكم . بغضاء : به معناى دشمنى سخت .\r\nتفسير :\r\n« يَآأَيُّهَا الَّذِينَ ءَامَنُوا لَا تَتَّخِذُوا بِطَانَةً مِن دُونِكُمْ لَا يَأْلُونَكُمْ خَبَالًا »\r\nيعنى : اى كسانى كه ايمان آورده‌ايد ، هرگز از غير خودتان ، يعنى از كفار و مشركين ، دوست و محرم راز نگيريد ، زيرا هيچ‌گاه آنها در رساندن هرگونه فساد بر شما ، فساد اعتقادى و اخلاقى و مالى و غيره ، كوتاه نخواهند آمد .\r\n« وَدُّوا مَا عَنِتُّمْ قَدْ بَدَتِ الْبَغْضَآءُ مِن أَفْوَاهِهِمْ وَ مَا تُخْفِى صُدُورُهُمْ أَكْبَرُ »\r\nيعنى : آنها از پيش ، در مشقت و سختى افتادن شما را دوست داشتند ؛ حقيقت اين است كه از دهن‌هاى آنان ، يعنى از سخنانشان ، عداوت و دشمنى شديدشان آشكار است ، و آنچه سينه‌هايشان از كينه و عداوت بر شما پنهان مىدارد بزرگتر و بيشتر است .\r\n« قَدْ بَيَّنَّا لَكُمُ الْأَيَاتِ إِن كُنْتُمْ تَعْقِلُونَ »\r\nيعنى : بىترديد ما براى شما نشانه‌ها را بيان كرديم - نشانه‌هاى بازشناسى كافر از مؤمن ، و دشمن از دوست ، و سزاوار و صالح براى دوستى و طرح راز از ناصالح و ناسزاوار را براى شما روشن كرديم - اگر شما عقل خود را به كار بريد و اهل انديشه باشيد .\r\nو « ان كنتم » مَسوق است براى شرط تأثير بيان نه اصل آن .\r\nها أَنْتُمْ أُولاءِ تُحِبُّونَهُمْ وَ لا يُحِبُّونَكُمْ وَ تُؤْمِنُونَ بِالْكِتابِ كُلِّهِ وَ إِذا لَقُوكُمْ قالُوا آمَنّا وَ إِذا خَلَوْا عَضُّوا عَلَيْكُمُ اْلأَنامِلَ مِنَ الْغَيْظِ قُلْ مُوتُوا بِغَيْظِكُمْ إِنَّ اللّهَ عَليمٌ بِذاتِ الصُّدُورِ ( 119 )\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nلغت و اعراب :\r\nها براى مجرد تنبيه است ، يعنى هان . بالكتاب الف لام آن عهد حضورى يا جنس است . عَضَّ الشىءَ : به دندان گرفت آن را . أنامل : جمع انمله - به تثليث همزه و ميم - يعنى سر انگشت يا بند آخر آن كه ناخن دارد . غيظ : غضب يا غضب شديد . انّ اللَّه عليم جزء قول پيامبر و مسلمين است يا قول خداوند . و محتواى سينه و قلب را « ذات‌الصدر » و « ذات‌القلب » گويند .\r\nتفسير :\r\n« هَآأَنْتُمْ أُولَآءِ تُحِبُّونَهُمْ وَ لَا يُحِبُّونَكُمْ وَ تُؤْمِنُونَ بِالْكِتَابِ كُلِّهِ »\r\nآيه در تأييد و تأكيد نهى از مُوادّه و دوستى با كفار و بِطانه و همراز قرار دادن آنهاست ، و در خطاب به مؤمنين مىفرمايد : متنبّه شويد ، شما همان كسانى هستيد كه آنها را دوست مىداريد در حالى كه آنها شما را دوست نمىدارند . و شما به همهء محتويات اين كتاب يعنى قرآن ايمان داريد ، ولى آنها چنين نيستند ، زيرا آنها مقدارى از كتاب‌هاى خودشان را حذف و مقدارى را تحريف و مقدارى را پنهان داشته‌اند . و يا آن كه شما به همهء كتاب‌هاى آسمانى كه از آن جمله تورات و انجيل آنهاست ايمان مىآوريد ولى در مقابل ، آنها به كتاب آسمانى شما ايمان نمىآورند .\r\n« وَ إِذَا لَقُوكُمْ قَالُوا ءَامَنَّا وَ إِذَا خَلَوْا عَضُّوا عَلَيْكُمُ الْأَنَامِلَ مِنَ الغَيْظِ »\r\nيعنى : و چون شما را ملاقات كنند مىگويند : ما به اسلام و قرآن شما ايمان آورده‌ايم . و آن گاه كه به خلوت روند ، از غيظ و غضبِ نشأت يافته از تأسف و ناراحتى خود از شما سرانگشتانشان را به دندان مىگزند .\r\n« قُلْ مُوتُوا بِغَيْظِكُمْ إِنَّ اللَّهَ عَلِيمٌ بِذَاتِ الصُّدُورِ »\r\nيعنى : اى پيامبر يا اى مخاطب ، به آنان بگو - در حضورشان و يا در غيابشان به آنها نفرين كن و بگو - : از خشمتان بميريد ، يعنى خشمتان به قدرى زياد شود كه شما را بكشد ، به يقين خدا به آنچه در سينه‌هاست داناست . يعنى به آنچه در سينه‌هاى آنهاست از كينه و عداوت دين خدا و پيامبر و كتاب و پيروان او ، و به آنچه در سينه‌هاى مؤمنان است از ايمان و تسليم و حبّ خدا و اولياى او و دشمنى طواغيت زمان و احياناً از دوستى كفّار اشتباهاً و نسياناً يا عمداً و عصياناً .\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nإِنْ تَمْسَسْكُمْ حَسَنَةٌ تَسُؤْهُمْ وَ إِنْ تُصِبْكُمْ سَيِّئَةٌ يَفْرَحُوا بِها وَ إِنْ تَصْبِرُوا وَ تَتَّقُوا لا يَضُرُّكُمْ كَيْدُهُمْ شَيْئًا إِنَّ اللّهَ بِما يَعْمَلُونَ مُحيطٌ ( 120 )\r\nلغت :\r\nحسنة صفت مشبهه است ، يعنى هر امر نيكو و هر نعمت مادى و معنوى كه سبب سرور انسان شود .\r\nسيّئه در مقابل حسنه است .\r\nتفسير :\r\n« إِن تَمْسَسْكُمْ حَسَنَةٌ تَسُؤْهُمْ وَإِن تُصِبْكُمْ سَيِّئَةٌ يَفْرَحُوا بِهَا »\r\nيعنى : عداوت كفّار و دشمنانتان با شما به حدّى است كه اگر شما را حسنه‌اى رسد ، يعنى امر خيرى كه سبب خوشحالى شما باشد از قبيل پيروزى در جنگ ، غنايم جنگى ، وفور ارزاق ، رفاه زندگى ، صحّت ابدان ، امنيت محيط و گرايش مردم به اسلام و غيره ، آنها را بدحال و ناراحت مىكند . و اگر مصيبتى به شما برسد ، مانند شكست در جنگ ، ضرر جانى و حالى و مالى و ناامنى و ارتداد مسلمانان و غيره ، آنها بدان مسرور و خوشحال مىگردند .\r\n« وَإِنْ تَصْبِرُوا وَتَتَّقُوا لَا يَضُرُّكُمْ كَيْدُهُمْ شَيْئاً إِنَّ اللَّهَ بِمَا يَعْمَلُونَ مُحِيطٌ »\r\nيعنى : و اگر صبر و شكيبايى كنيد - صبر در برابر حوادث غيراختيارى كه به ارادهء تكوينى خداست ، و در برابر تكاليف و فرامين الهى كه به ارادهء تشريعى اوست ، و در برابر حملات و فشارهاى دشمن ، از تهديد و استهزاء و حملات نظامى و سياسى و اقتصادى و غيره - و تقوا ورزيد ، يعنى وظايف محوّلهء شرعى و عقلى خود را كاملًا رعايت كنيد ، مكر و نيرنگ آنها هيچ ضررى به شما نمىرساند . خداوند به آنچه آنهاانجام مىدهند ، از كشيدن نقشه عليه مسلمين و توطئه و فريب و نيرنگ ، احاطهء علمى و توانى دارد ، يعنى مىداند و مىتواند دفع كند .\r\nوَ إِذْ غَدَوْتَ مِنْ أَهْلِكَ تُبَوِّئُ الْمُؤْمِنِينَ مَقاعِدَ لِلْقِتالِ وَ اللّهُ سَميعٌ عَليمٌ ( 121 )\r\nإِذْ هَمَّتْ طائِفَتانِ مِنْكُمْ أَنْ تَفْشَلا وَ اللّهُ وَلِيُّهُما وَ عَلَى اللّهِ فَلْيَتَوَكَّلِ الْمُؤْمِنُونَ ( 122 )\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nلغت :\r\n\r\nشيوه جنگ دراحد\r\nغدا زيد - از باب نَصَر - : طرف صبح رفت . بوّأه المكانَ : مهيّا كرد براى او مكان را و او را در آن جاى داد . فَشِلَ - از باب عَلِم - : ضعيف و ناتوان شد و عقب ماند .\r\nتفسير :\r\n« وَإِذْ غَدَوْتَ مِنْ أَهْلِكَ تُبَوِّئُ الْمُؤْمِنِينَ مَقَاعِدَ لِلْقِتَالِ وَاللَّهُ سَمِيعٌ عَلِيمٌ »\r\nاين آيه و آيهء بعد مربوط به جنگ احد است هنگامى كه ابوسفيان و يارانش براى جبران شكست تاريخى مشركان قريش در جنگ بدر با سپاه بسيارى كه بالغ بر سه هزار سواره و دو هزار پياده بود عزم مدينه و جنگ با پيامبر و مسلمين نمودند . پيامبر اسلام پس از اطلاع و مشورت با قوم خود دربارهء اين‌كه در شهر بمانند و جنگ به نحو حمله و دفاع انجام گيرد ، يا خارج شوند و جنگ در محيط باز و وسيع به نحو تقابل و تدافع باشد ، به احترام رأى اكثريت تصميم به خروج از مدينه گرفت و به سوى شِعب احد ، يعنى راهى ميان دو كوه ، روانه شد و در آن‌جا به تنظيم سپاه خود كه قريب هفتصد نفر بودند مشغول شد و آرايش رزمى را چنين داد كه پنجاه نفر از سربازان ماهرِ در تيراندازى به فرماندهى عبداللَّه بن جبير ، در ميان شكاف كوهى كه راه نفوذ دشمن بود قرار گيرند و بقيه در شِعب احد پشت به كوه و رو در روى سپاهيان دشمن باشند .\r\nمعناى آيه : اى پيامبر به ياد آور هنگامى را كه در مقدمهء جنگ احد صبحگاه از ميان خانواده‌ات بيرون شدى در حالى كه مؤمنان را كه سپاهيان جنگت بودند در جايگاه‌هاى معيّن براى نبرد با دشمن جاى مىدادى ، و خداوند شنوا و داناست ، يعنى همواره گفتار شما و آنها را مىشنيد و افكار شما و آنها را مىدانست .\r\n« إِذْ هَمَّتْ طَآئِفَتَانِ مِنكُمْ أَن تَفْشَلَا وَ اللَّهُ وَلِيُّهُمَا وَ عَلَى اللَّهِ فَلْيَتَوَكَّلِ الْمُؤْمِنُونَ »\r\n\r\nسستى نه ، توكل آرى\r\nيكى از حوادث مهم آن غزوه اين بود كه چون سپاه پيامبر از مدينه به سوى احد حركت كردند ، در وسط راه براى دو تيپ از آنها ، يعنى : طايفهء بنىسلمه و بنى حارثه از انصار كه حدود سيصد نفر بودند به پيروى از عبداللَّه بن ابَىّ بن سَلول ، ترس و وحشت يا ضعف اراده پيدا شد به گونه‌اى كه در همراهى پيامبر در شك و ترديد افتادند و وسوسهء بازگشت به مدينه در ميانشان رخنه كرد ، ولى ديرى نپاييد كه خدا يارى نمود و از ترديد بيرون آمدند و همراه لشكر روانه گشتند .\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nدر اين باره مىفرمايد : به ياد آوريد زمانى را كه دو گروه از شما مؤمنان - بنىسلمه از خزرج و بنىحارثه از اوس - قصد كردند كه عملًا ضعف و سستى نشان دهند ، و لكن خداوند سرپرست و ياور آنها بود ، يعنى به آنها كمك كرد تا از اين فكر منصرف شدند و عزم بر جهاد نهادند . و همهء مؤمنان بايد تنها بر خداوند توكل كنند .\r\n\r\nجنگ بدر و همرزمى فرشتگان\r\nنتيجهء اين جنگ ، شكست مسلمين و كشته شدن هفتاد تن از سربازان اسلام بود كه در رأس آنها حمزهء سيدالشهداء است و مجروح شدن خود پيامبر اسلام و عدهء زيادى از سپاهيانش . اين حادثه از سخت‌ترين اوقات در تاريخ زندگى مسلمين اوليه بود ، و در اين جنگ كه افروزندهء آتش آن ابوسفيان بود همسرش هند از شدت عداوت ، جگر حمزهء سيدالشهداء را به دندان گزيد و خون آن را مكيد .\r\nوَ لَقَدْ نَصَرَكُمُ اللّهُ بِبَدْرٍ وَ أَنْتُمْ أَذِلَّةٌ فَاتَّقُوا اللّهَ لَعَلَّكُمْ تَشْكُرُونَ ( 123 )\r\nإِذْ تَقُولُ لِلْمُؤْمِنينَ أَ لَنْ يَكْفِيَكُمْ أَنْ يُمِدَّكُمْ رَبُّكُمْ بِثَلاثَةِ آلافٍ مِنَ الْمَلائِكَةِ مُنْزَلينَ ( 124 )\r\nبَلى إِنْ تَصْبِرُوا وَ تَتَّقُوا وَ يَأْتُوكُمْ مِنْ فَوْرِهِمْ هذا يُمْدِدْكُمْ رَبُّكُمْ بِخَمْسَةِ آلافٍ مِنَ الْمَلائِكَةِ مُسَوِّمينَ ( 125 )\r\nلغت و اعراب :\r\nبدر نام آبى است ميان مكه و مدينه و نام صاحب آن آب و نام آن محل . أذلّة : جمع ذليل از ذِلّ - به كسر - يعنى ناتوانى حالى و مالى حاصل از حوادث طبيعى ، و ذُلّ - به ضم - ناتوانى حاصل از غلبهء شخص ديگر . اذ تقول متعلّق به نصركم . فَور مصدر است به معناى غَلَيان و فوران . و فور يعنى فوريت .\r\nو ممكن است در آيه به معناى فوريت و غَلَيان هر دو استعمال شود . سوَّمه : او را نشاندار كرد .\r\nتفسير :\r\n« وَلَقَدْ نَصَرَكُمُ اللَّهُ بِبَدْرٍ وَأَنْتُمْ أَذِلَّةٌ »\r\nآيات شش‌گانهء زير مربوط به جنگ بدر است كه پس از اشارهء اجمالى به جنگ احد ، اين آيات را در مقام امتنان و تسكين قلوب مسلمين و اشاره به يارى عجيب و بىسابقهء خدا دربارهء آنها بيان نموده است .\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nجنگ بدر كه نخستين جنگ رسمى ميان دولت جديد التأسيس اسلامى و كفّار قريش بود در سرزمين بدر اتفاق افتاد و جنگى سخت نابرابر و عجيب بود ، و ملاحظهء دقيق حال و امكانات رزمى طرفين نبرد به وضوح روشن مىسازد كه در آن روز دست قدرت حق از آستين اعجاز بيرون آمده و چنين خواسته كه اسلام را با ارادهء تكوينى خود به هر طريق باشد بر شرك پيروز گرداند و اين جنگ در واقع يكى از معجزات واضح پيامبر اسلام بود ، زيرا در اين جنگ عدد مسلمين از سيصد و سيزده نفر تجاوز نمىكرد و بيش از دو اسب در آن سپاه نبود و مقداد بن اسوَد كِنْدى و مَرثد بن أبىمَرثد تنها رزمندهء اسب سوار اسلام بودند . هفتاد نفر شتر براى سوارى به تناوب ، و هشت قبضه شمشير و شش عدد زره جنگى داشتند ، و در مقابل ، مشركان هزار نفر سواره مجهز به همهء وسايل جنگى روز بودند ، مع‌ذلك در آن روز مسلمين به سرعت بر آنها پيروز شدند ، هفتاد نفر از ابطال و پهلوانان آنها را كشتند و هفتاد نفر ديگر را به اسارت گرفتند و بقيه هم مفتضحانه پا به فرار گذاشتند و به سوى مكه باز گشتند .\r\nمعناى آيه : حقيقت اين است كه خدا شما را در سرزمين بدر در حالى كه ضعيف و ناتوان بوديد ، يعنى از نظر نفوس كم و از حيث امكانات رزمى به حكم صفر بوديد ، يارى كرد .\r\nتفصيل اين جنگ در سورهء انفال از آيهء 7 تا 17 ذكر شده است .\r\n« فَاتَّقُوا اللَّهَ لَعَلَّكُمْ تَشْكُرُونَ »\r\nيعنى : پس ، از خدا - از غضب و عذاب او - پرهيز نماييد ، باشد كه سپاس گزاريد ، زيرا حقيقت تقوا عين شكر پروردگار است .\r\n« إِذْ تَقُولُ لِلْمُؤْمِنِينَ أَلَن يَكْفِيَكُمْ أَن يُمِدَّكُمْ رَبُّكُمْ بِثَلَاثَةِ ءَالَافٍ مِنَ الْمَلَآئِكَةِ مُنزَلِينَ »\r\nيعنى : اى پيامبر ، آن هنگام كه خدا شما را در بدر يارى كرد زمانى بود كه به مؤمنان براى تقويت قلب و تحكيم ارادهء آنها پيوسته مىگفتى : آيا شما را كفايت نمىكند كه پروردگارتان با فرستادن سه هزار از فرشتگان كه همه به فرمان او اعزامى زمين باشند شما را يارى دهد ؟\r\nاين بيان ، حكايت دارد كه سپاهيان اسلام ، سخت در ضعف و اضطراب بودند كه چنين وعدهء قطعى به آنها داده مىشد .\r\n« بَلَى إِن تَصْبِرُوا وَ تَتَّقُوا وَ يَأْتُوكُم مِن فَوْرِهِمْ هذَا يُمْدِدْكُمْ رَبُّكُمْ بِخَمْسَةِ ءَالَافٍ مِنَ الْمَلَآئِكَةِ مُسَوِّمِينَ »\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nمعناى « بلى » اين است كه چرا ، سه هزار فرشته براى يارى شما كافى است ، و اگر صبر ورزيد و پروا پيشه كنيد و از ضعف و ترس و ترديد پرهيز نماييد و دل قوى داريد ، و آنها پس از حركت به سوى مكه تغيير رأى دهند و در همين ساعت با جنب و جوش خود به سوى شما يورش آورند پروردگارتان با پنج هزار نفر از فرشتگان نشاندار و آرم‌دار شما را يارى مىدهد .\r\nوَ ما جَعَلَهُ اللّهُ إِلّا بُشْرى لَكُمْ وَ لِتَطْمَئِنَّ قُلُوبُكُمْ بِهِ وَ مَا النَّصْرُ إِلّا مِنْ عِنْدِ اللّهِ الْعَزيزِ الْحَكيمِ ( 126 )\r\nلِيَقْطَعَ طَرَفًا مِنَ الَّذينَ كَفَرُوا أَوْ يَكْبِتَهُمْ فَيَنْقَلِبُوا خائِبينَ ( 127 )\r\nلَيْسَ لَكَ مِنَ اْلأَمْرِ شَيْءٌ أَوْ يَتُوبَ عَلَيْهِمْ أَوْ يُعَذِّبَهُمْ فَإِنَّهُمْ ظالِمُونَ ( 128 )\r\nوَ لِلّهِ ما فِي السَّماواتِ وَ ما فِي اْلأَرْضِ يَغْفِرُ لِمَنْ يَشاءُ وَ يُعَذِّبُ مَنْ يَشاءُ وَ اللّهُ غَفُورٌ رَحيمٌ ( 129 )\r\nلغت و اعراب :\r\nجَعَلَه مرجع ضمير منصوب ، امداد ملائكه است . بُشرى : خبر سرورانگيز . كَبَتَه - از باب ضَرَب - :\r\nبر زمين زد او را و خوار و رسوا نمود . ليقطع متعلّق است به النصر در آيهء قبل ، يا به نصركم اللَّه در چند آيهء پيش .\r\nتفسير :\r\n« وَمَا جَعَلَهُ اللَّهُ إِلَّا بُشْرَى لَكُمْ وَلِتَطْمَئِنَّ قُلُوبُكُم بِهِ وَمَا النَّصْرُ إِلَّا مِنْ عِندِ اللَّهِ الْعَزِيزِ الْحَكِيمِ »\r\nحقيقت نصر و پيروزى عبارت است از تسلّط بر دشمن و اسقاط قدرت او به واسطهء كشتن و اسير كردن و سلب اموال و فرارى دادن و غيره ، و منشأ اين امر ضعف روحيه و ارادهء دشمن و غلبهء رعب و ترس بر اوست به گونه‌اى كه تن به قتل و اسارت دهد و پا به فرار گذارد ، و اين امر مسبَّبى گاهى مستند به كثرت مسلمين و زيادى عِدّه و عُدّهء آنهاست و گاهى بلاواسطه به ارادهء تكوينى خدا و گاهى هم به واسطهء فرشتگان و صف‌بندى آنها در لباس سربازى با مسلمين كه سياهىلشكر را زياد كنند . پس حقيقتاً پيروزى از ناحيهء خداست و حضور فرشتگان چون طرفين قتال آن را مىبينند براى دشمن سبب ضعف و رعب و براى مسلمين سبب بشارت و سرور است و گرنه\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nفرشتگان حقّ كشتن نداشتند .\r\nمعناى آيه : و خدا آن امداد غيبى فرشتگان را قرار نداد جز براى سرور و خوشحالى شما كه سپاهتان را انبوه و مقتدر ببينيد و براى اين‌كه دل‌هايتان به ديدن آنها آرامش يابد ، و پيروزى جز از جانب خدا نيست ، خدايى كه مقتدر و غالب و شكست‌ناپذير است و خدايى كه كارش در عالم تكوين و تشريع ، دقيق و متين و مطابق صلاح تام و حكمت عام است .\r\n« لِيَقْطَعَ طَرَفاً مِنَ الَّذِينَ كَفَرُوا أَوْ يَكْبِتَهُمْ فَيَنْقَلِبُوا خَآئِبِينَ لَيْسَ لَكَ مِنَ الْأَمْرِ شَىْءٌ أَوْ يَتُوبَ عَلَيْهِمْ أَوْ يُعَذِّبَهُمْ فَإِنَّهُمْ ظَالِمُونَ »\r\n« ليقطع » منصوب است به أنِ ناصبهء مقدّر و تعليل است براى « و لقد نصركم اللَّه ببدر » يا براى جملهء « و ما النصر الّا » و جمله‌هاى « أو يكبتهم » و « أو يتوب عليهم » و « أو يعذّبهم » هر سه عطف‌اند به « ليقطع » ، و كلمهء « أو » در سه مورد براى تنويع است نه ترديد ، و جملهء « ليس لك من الأمر شىء » معترضه است .\r\nمعناى آيه : اى پيامبر ، روشى كه در غزوهء بدر اتّخاذ شد و آن پيروزى كه نصيبتان گرديد براى اين بود كه خدايت خواست دربارهء سپاه شرك ، چهار امر را اجرا نمايد و سرنوشت آنها را به چهار قسم رقم زند :\r\nيك - « ليقطع طرفاً » يعنى اجتماع لشكرشان را به هم زند و پاره‌اى از پيكر اجتماعشان را جدا كند ، هفتاد نفر از سرانشان كشته و هفتاد نفر اسير گردند . و اين مقدار در واقع اكثريت كيفى آنها بود كه جدا شد .\r\nدو - « أو يكبتهم » يعنى آنها را از تشكّل ساقط كرده بر زمين افكند تا مأيوسانه باز گردند ؛ و آنها بقيهء سپاه بودند .\r\nسه - « أو يتوب عليهم » يعنى به عدّه‌اى از آنها عطف توجه كند و توبه‌شان را بپذيرد ؛ و آنها كسانى بودند كه بعداً به تدريج ايمان آوردند .\r\nچهار - « أو يعذّبهم » يعنى در آينده به عذاب دنيوى و اخروى عذاب نمايد ، زيرا آنها ستمكارند ، و آنها كسانى بودند كه در حال كفر مردند .\r\n« لَيْسَ لَكَ مِنَ الْأَمْرِ شَىْءٌ »\r\nيعنى : چيزى دربارهء اين جنگ از آنِ تو و در اختيار تو نيست .\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nذكر اين جمله به عنوان معترضه پس از دو امر اول براى اين است كه توهّم نشود آن دو كار - يعنى قتل و اسر - به دست پيامبر و يارانش بود ، زيرا آنها هم از قبيل « فَلَمْ تَقْتُلُوهُمْ وَلكِنَّ اللَّهَ قَتَلَهُمْ وَمَا رَمَيْتَ إِذْ رَمَيْتَ وَلكِنَّ اللَّهَ رَمَى » [ انفال ، 17 
  ] بودند .\r\n« وَللَّهِ مَا فِى السَّمَاوَاتِ وَ مَا فِى الْأَرْضِ يَغْفِرُ لِمَن يَشَآءُ وَ يُعَذِّبُ مَن يَشَآءُ وَ اللَّهُ غَفُورٌ رَحِيمٌ »\r\n\r\nحرمت ربا و آتش بودن آن\r\nيعنى : و آنچه در آسمان‌ها و در اين زمين است علاوه بر خود آنها از آنِ خدا و ملك حقيقى اوست ؛ هر كه را خواهد مىآمرزد و هر كه را خواهد عذاب مىكند ، يعنى تعذيب مستحقين عذاب هم حتمى نيست ، و آن به خاطر اين است كه خداوند بسيار آمرزنده و مهربان است .\r\nو معلوم باد كه آنچه در خارج واقع شد از امور چهارگانه در جنگ بدر ، همان فرض اول بود ، يعنى مسلمين بخش معظمى از مشركان را به وسيلهء كشتار و اسارت از پيكر آن سپاه جدا كردند و چنان كه نقل شده هفتاد نفر از سران آنها را كشتند و هفتاد نفر را اسير نمودند . و در واقع وجه دوم نيز محقق شد . و اين آيه را چند جور معنا كرده‌اند كه ما اين بيان را ترجيح داديم .\r\nيا أَيُّهَا الَّذينَ آمَنُوا لا تَأْكُلُوا الرِّبَوا أَضْعافًا مُضاعَفَةً وَ اتَّقُوا اللّهَ لَعَلَّكُمْ تُفْلِحُونَ ( 130 )\r\nوَ اتَّقُوا النّارَ الَّتي أُعِدَّتْ لِلْكافِرينَ ( 131 )\r\nوَ أَطيعُوا اللّهَ وَ الرَّسُولَ لَعَلَّكُمْ تُرْحَمُونَ ( 132 )\r\nلغت :\r\nأكْلِ شىء غالباً در مطلق تصرف در آن استعمال مىشود . ربا - به قصر و مدّ - مصدر است به معناى زياد شدن و مال زياد شده ، و اغلب استعمال آن در اصطلاح شرع در مازاد بر رأس‌المال است به نحو خاص . ضِعف شىء مثل آن وضِعْفَين دو برابر و اضعاف سه برابر و چندين برابر آن است . مضاعفة تأكيد است .\r\nتفسير :\r\n« يَآأَيُّهَا الَّذِينَ ءَامَنُوا لَا تَأْكُلُوا الرِّبَا أَضْعَافاً مُضَاعَفَةً »\r\nيعنى : اى كسانى كه ايمان آورده‌ايد ، در مقام دادن قرض به ديگران و يا در هر بدهى كه ميان شما و ديگران پيدا مىشود رباى چندين برابرِ مكرر نخوريد .\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nتوضيح اين‌كه : اگر كسى مثلًا ده دينار به شخصى داد كه بيست دينار بگيرد ربا به مقدار ضِعف اصل يعنى مثل اصل خورده ، و اگر ده دينار داد كه سى دينار بگيرد ربا را ضِعْفَين يعنى دو برابر اصل خورده ، و اگر ده دينار داد كه چهل دينار يا بيشتر بگيرد ربا را به اضعاف يعنى چندين برابر اصل خورده است . و چون « مضاعفة » هم اضافه شده مثلًا بايد چهل دينار نيز چند برابر بشود ، پس بايد در برابر ده دينار هشتاد دينار يا بيشتر بگيرد هر چند به تدريج به آن‌جا برسد . و فرقى نيست كه اين اضافه در باب قرض باشد ، يعنى دادن و گرفتن وام ، كه غالباً چنين است و يا در دَين ، يعنى مطلق بدهىهايى كه وقت معين دارند مانند خريدن به نسيه و فروختن به سَلَم يا دَين از ناحيهء اجارهء اعيان و ضمان اتلاف اموال و ديهء جنايات و غير اين‌ها كه بدهكار قدرت ادا نداشته باشد و مرتب تأخير بيفتد و روى آن كشيده شود تا آن‌گاه كه به اضعاف مضاعف برسد .\r\nو مراد از آيه اين نيست كه حرمت ربا مختص به چنين فرض يعنى رباى چند برابر است ، بلكه اين تعبير براى اشاره به مصاديقى است كه در آن عصر انجام مىگرفته و يا اشاره به طبع اوّلى رباست كه بر حسب غالب وام‌دهندگان از اغنيا و گيرندگان از ضعفا بوده و مرتباً بر بدهى مىافزايند تا اضعاف مضاعفه گردد و فراگير تمام اموال بدهكار شود . و گرنه مطلق ربا حرام است هر چند نسبت به اصل دَين اندك باشد مانند آن كه صد دينار براى مدت مديدى بدهد كه يك درهم اضافه بگيرد كه آن هم بىترديد حرام است .\r\n« وَاتَّقُوا اللَّهَ لَعَلَّكُمْ تُفْلِحُونَ »\r\nيعنى : و از خدا پروا كنيد - از غضب او و مؤاخذهء دنيوى و عذاب اخروى او بپرهيزيد و ربا و ساير محرمات را ترك نماييد و واجبات را انجام دهيد - باشد كه رستگار گرديد .\r\n« وَاتَّقُوا النَّارَ الَّتِى أُعِدَّتْ لِلْكَافِرِينَ »\r\nيعنى : و از آتشى كه براى كافران آماده شده است بپرهيزيد .\r\nظاهر فعل ماضى « اعدَّت » اين است كه دوزخ الآن مخلوق و مهيّاست و اخبار اهل‌بيت وحى عليهم السلام نيز بر آن دلالت دارد . و ممكن است نصوص سبق خلقت ، ناظر به بهشت و دوزخ اصلى پس از قيامت باشد ، و بهشت و دوزخ برزخ مقارن مرگ اولين انسان خلق شده باشد .\r\nو نيز ظاهر اين آيه اين است كه آتش دوزخ ، تنها براى كفار تهيه شده و غير كافر در آن وارد نمىشود ، ولى مراد اين است كه غرض اصلى و بالذّات از خلقت آن كفار است ، يعنى آفرينش هر دو از بهشت و دوزخ ، معلول اصول عقايد از ايمان و كفر است و فروع عمليه اقتضاهاى بالعرض دارند .\r\n\r\n","description":"","footnote":"","page_name":" 430 ","page_number":430},
  {"content":"\r\n\r\n\r\nاطاعت ، سبب رحمت\r\n« وَأَطِيعُوا اللَّهَ وَالرَّسُولَ لَعَلَّكُمْ تُرْحَمُونَ »\r\nيعنى : و خدا و فرستادهء او محمّد صلى الله عليه و آله را اطاعت كنيد باشد كه مورد ترحم قرار گيريد .\r\nبايد دانست كه فرامين خداوند و هم‌چنين پيامبر اسلام بر دو قسم است : مولوى ، يعنى فرمانى كه به عنوان ولايت صادر مىشود و طبعاً واجب‌الاجرا و مخالفتش حرام است . و ارشادى ، يعنى در صورتِ امر است و حقيقتش هدايت به سوى شىء ديگر است و مخالفت خودش بالاستقلال گناه نيست .\r\nامّا فرامين مولوى خداوند ، عبارت است از همهء واجبات و محرمات دين او ، بلكه همهء احكام پنجگانهء شريعت حتى مباحات كه اطاعت در آنها حلال شمردن آنهاست . و اما فرامين ارشادى خدا نظير « أطيعوا اللَّه » است كه در اين آيه و امثال آن آمده است ، زيرا اين امر در واقع مكلّفان را به سوى اطاعت و امتثال ساير احكام دين سوق مىدهد .\r\nو اما فرامين مولوى پيامبر دستوراتى است كه او به عنوان ولىّ امر بشر و همانند پدرى نسبت به فرزندان كوچك صادر مىكند ، نظير فرمان حضور در زير پرچم و معركهء جنگ ، و حيازت زكات ، و قضاوت ميان مردم و غيره . و اما فرامين ارشادى او دستوراتى است كه به واجبات و محرمات خدا مىدهد ، زيرا در اين فرمان‌ها در واقع مردم را به سوى فرامين خداوند هدايت مىكند .\r\nحاصل آن كه مراد از اطاعت خدا در اين آيه انجام واجبات و محرمات است ، يعنى اطاعت اوامر مولوى او ، و مراد از اطاعت رسول نيز اطاعت اوامر مولوى اوست ، زيرا امتثال اوامر ارشادى او عين اوامر مولوى خداست .\r\nوَ سارِعُوا إِلى مَغْفِرَةٍ مِنْ رَبِّكُمْ وَ جَنَّةٍ عَرْضُهَا السَّماواتُ وَ اْلأَرْضُ أُعِدَّتْ لِلْمُتَّقينَ ( 133 )\r\nالَّذينَ يُنْفِقُونَ فِي السَّرّاءِ وَ الضَّرّاءِ وَ الْكاظِمينَ الْغَيْظَ وَ الْعافينَ عَنِ النّاسِ وَ اللّهُ يُحِبُّ الْمُحْسِنينَ ( 134 )\r\nلغت و اعراب :\r\nسارَعَ : كوشش در سرعت نمود ، مانند « راجَعَ العالمَ » . و نيز به معناى سرعت بين الاثنين است ، مانند « قاتَلَ زيداً » . عرض : پهناى شىء در مقابل طول آن ، و نيز به معناى وسعت و پهناورى . سرّاء : خوشحالى و رفاه . ضرّاء : بدحالى و پريشان‌حالى . و اصل كَظْم بستن درِ مَشك است پس از پر كردن آن ، و كنايه از فروخوردن خشم و غضب . المحسنين الف لام آن ، عهد ذكرى و يا جنس است .\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nتفسير :\r\n\r\nويژگى متقين و پاداش آنها\r\n« وَ سَارِعُوا إِلَى مَغْفِرَةٍ مِن رَبِّكُمْ »\r\nيعنى : بشتابيد به سوى آمرزشى از پروردگارتان . و مراد اسباب آمرزش اوست از اطاعت در اعتقادات ، و عمل در واجبات و مستحبات . و ممكن است « سارعوا » به معناى مسابقه در سرعت به سوى آن امور باشد .\r\n« وَ جَنَّةٍ عَرْضُهَا السَّمَاوَاتُ وَ الْأَرْضُ أُعِدَّتْ لِلْمُتَّقِينَ »\r\nيعنى : و نيز شتاب كنيد به سوى بهشتى كه وسعت آن به اندازهء آسمان‌ها و زمين است ، كه بالاصاله براى پرهيزكنندگان از انحرافات اعتقادى ، يعنى متّصفان به عقايد صحيح و كامل دينى ، آماده شده است ، هرچند پرهيز از فسق و اتّصاف به اعمال صالحه نيز در كمّ و كيف آن دخالت به‌سزايى دارد .\r\n« الَّذِينَ يُنْفِقُونَ فِى السَّرَّآءِ وَ الضَّرَّآءِ وَ الْكَاظِمِينَ الْغَيْظَ وَ الْعَافِينَ عَنِ النَّاسِ وَ اللَّهُ يُحِبُّ الْمُحْسِنِينَ »\r\nيعنى : متّقين كسانى هستند كه در خوشحالى و رفاه زندگى ، و در سختى و پريشان‌حالى انفاق مىكنند . يعنى علاوه بر انفاق واجب ، انفاقات مستحب نيز دارند و علاوه بر انفاق عادى ، ايثار نيز مىكنند . و نيز آنها كسانى هستند كه فروبرندهء غيظاند . يعنى سلطهء بر نفس و ملكهء فاضلهء كظم غيظ دارند . و نيز آنهايند كه از مردم مىگذرند . يعنى راجع به حقوق شخصى خود در مواردى كه حق مؤاخذهء مالى و جانى دارند عفوشان به نحو مطلق است و راجع به حقوق جامعه مشروط به ترخيص شرع است . و خدا نيكان بالذّات و نيكىكنندگان به غير را دوست دارد .\r\nوَ الَّذينَ إِذا فَعَلُوا فاحِشَةً أَوْ ظَلَمُوا أَنْفُسَهُمْ ذَكَرُوا اللّهَ فَاسْتَغْفَرُوا لِذُنُوبِهِمْ وَ مَنْ يَغْفِرُ الذُّنُوبَ إِلَّا اللّهُ وَ لَمْ يُصِرُّوا عَلى ما فَعَلُوا وَ هُمْ يَعْلَمُونَ ( 135 )\r\nأُولئِكَ جَزاؤُهُمْ مَغْفِرَةٌ مِنْ رَبِّهِمْ وَ جَنّاتٌ تَجْري مِنْ تَحْتِهَا اْلأَنْهارُ خالِدينَ فيها وَ نِعْمَ أَجْرُ الْعامِلينَ ( 136 )\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nلغت و اعراب :\r\nالذين صفت دوم متّقين در آيهء سابق است . فاحشة : هر گفتار و كردار شديدالقبح ، و در اصل لغت هر امر متجاوز از حد است . و لم يصرّوا عطف است به فاستغفروا . جنّت ، معناى لغوى آن باغ پر درخت و مصطلح شرعى آن ، مجموع محيطى است شامل ابنيه و غرفه‌ها و درختان و غيره .\r\nتفسير :\r\n« وَ الَّذِينَ إِذَا فَعَلُوا فَاحِشَةً أَوْ ظَلَمُوا أَنْفُسَهُمْ ذَكَرُوا اللَّهَ فَاسْتَغْفَرُوا لِذُنُوبِهِمْ »\r\nيعنى : و نيز متّقين كسانى هستند كه چون كار بسيار زشتى انجام دهند و يا به خويشتن ستم كنند ، زود به ياد خدا مىافتند و از گناهانشان استغفار مىكنند .\r\nمراد از كار بسيار زشت ، خصوص زنا و يا مطلق گناهان كبيره ، و مراد از ظلم به نفس گناهان صغيره است . و يا آن كه مراد از فاحشه ، گناهى است كه از شخص به غير او تجاوز كند مانند قتل نفس ، زناى به عنف ، اتلاف اموال و حقوق ديگران ، و مراد از ظلم به نفس گناهى است كه ميان انسان و خدا انجام يابد مانند ترك نماز و روزه و خوردن شراب و نحو آن .\r\n« وَمَن يَغْفِرُ الذُّنُوبَ إِلَّا اللَّهُ »\r\nيعنى : و جز خداوند چه كسى است كه گناهان را بيامرزد ؟ زيرا عفو از گناه و اسقاط كيفر از متخلّفِ احكام الهى در وسع و قدرت هيچ كس حتى پيامبران و فرشتگان هم نيست . اين جمله معترضه است ميان معطوف يعنى « و لم يصرّوا » و معطوف عليه يعنى « فاستغفروا » .\r\n« وَلَمْ يُصِرُّوا عَلَى مَا فَعَلُوا وَهُمْ يَعْلَمُونَ »\r\nيعنى : و متّقين هرگز بر گناهى كه مرتكب شده‌اند اصرار نمىورزند ، يعنى يك گناه دوبار از آنان صادر نمىشود ، و اين در حالى است كه آنها به حكم و موضوع علم داشته باشند . يعنى اگر جاهل به حكم يا موضوع باشند معذورند مگر آن كه در جهل خود مقصّر باشند .\r\n« أُوْلئِكَ جَزَاؤُهُم مَغْفِرَةٌ مِن رَبِّهِمْ وَ جَنَّاتٌ تَجْرِى مِن تَحْتِهَا الْأَنْهَارُ »\r\nيعنى : آن پرهيزگاران پاداششان در دنيا و آخرت آمرزشى است از جانب پروردگارشان ، و در آخرت ، يعنى در عالم برزخ و پس از قيامت ، بهشت‌ها يا باغ‌هايى است مملوّ از درختان انبوه كه سطح زمينش را مىپوشاند ، و از زير ساختمان و درختان آنها نهرهاى وسيعى پيوسته جارى است .\r\n\r\n","description":"","footnote":"","page_name":" 433 ","page_number":433},
  {"content":"\r\n\r\n« خَالِدِينَ فِيهَا وَنِعْمَ أَجْرُ الْعَامِلِينَ »\r\n\r\nگردشگرى هدفمند\r\nيعنى : آنها در آن‌جا زندگى جاودانه دارند به گونه‌اى كه مساوى ابديت است و از اين رو چون فرشته‌اى از سوى خداوند سلامى به آنها مىآورد مىگويد : « سلامٌ مِنَ الحَىِّ الَّذى لايموتُ الَى الحىِّ الَّذى لايموت » . و خوب پاداشى است پاداش عاملان ، يعنى كوشايان در دنيا در عمل‌هاى خير قلبى و بدنى . و ممكن است مراد از عمل همان اوصاف مذكور براى متّقين باشد كه در دو آيهء فوق گذشت از انفاق در همه حال ، كظم غيظ ، عفو از مردم ، نيكى در حقّ همه ، توجه و استغفار پس از ابتلا به گناه و اجتناب از اصرار در جرم .\r\nقَدْ خَلَتْ مِنْ قَبْلِكُمْ سُنَنٌ فَسيرُوا فِي اْلأَرْضِ فَانْظُروا كَيْفَ كانَ عاقِبَةُ الْمُكَذِّبينَ ( 137 )\r\nهذا بَيانٌ لِلنّاسِ وَ هُدًى وَ مَوْعِظَةٌ لِلْمُتَّقينَ ( 138 )\r\nلغت :\r\nخلا المكانُ : مكان خالى شد ، و خلا الزمانُ : زمان گذشت . سنَّ الإبلَ - از باب نَصَر : سوق داد آن را ، و سنَّ الماءَ : آب را ريخت . و سُنّت : طريقت و سيرهء جاريه ، و جمع آن : سُنَن .\r\nتفسير :\r\n« قَدْ خَلَتْ مِن قَبْلِكُمْ سُنَنٌ »\r\nخطاب آيه به كسانى است كه عقل سليم و وجدان زنده و استعداد تأمل و انديشه دارند .\r\nمىفرمايد : به يقين پيش از شما در مسير تاريخ بشرى ، سنّت‌هايى گذشته است .\r\nمراد ، جريان سيره و طريقهء طاغيان در گذشته است كه بر طغيان و مخالفت فرمان خدا و انكار رسولان او و قيام و مبارزه بر ضد پيامبران الهى بوده ، و جريان سنّت حق بر اهلاك آنان و فرو فرستادن عذاب‌هاى گوناگون بر حسب اختلاف محيط و طغيان و كفران آنها ، مانند قوم نوح و هود و صالح و لوط و موسى عليهم السلام . و نيز جريان طريقهء مطيعان هر قوم و امّتى بر تسليم و پذيرش فرامين حق و دعوت پيامبران الهى ، و سنّت جاريهء حق بر ترحم و احسان و توفيق و انعام آنها ، همانند قوم يونس و حواريان عيسى و پيروان ساير پيامبران .\r\n« فَسِيرُوا فِى الْأَرْضِ فَانْظُرُوا كَيْفَ كَانَ عَاقِبَةُ الْمُكَذِّبِينَ »\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nيعنى : پس در روى اين زمين سير كنيد و سفرهاى طولانى در اقطار و اكناف آن انجام دهيد و به چشم سر بنگريد و به ديدهء دل آگاه شويد كه خاتمهء امر دروغ‌انگارندگان دعوت حق چگونه بوده است !\r\n« هذَا بَيَانٌ لِلنَّاسِ وَهُدىً وَمَوْعِظَةٌ لِلْمُتَّقِينَ »\r\nيعنى : اين كتاب آسمانى ، براى همهء مردم « بيان » است و براى پرهيزگاران مايهء هدايت و پند و اندرز . « بيان » است يعنى سراپا روشنگرى است نسبت به حقايق دين ، اصول و فروع شريعت ، مستقلّات عقلى ، قصص واقعى رسولان الهى ، سرنوشت امم گذشته ، آيات توحيد و براهين رسالت‌هاى پيامبران ، دلايل و حُجَج معاد و حشر و حقايق نهفتهء عالم ماوراى حسّ از فرشتگان و اجنّه و شياطين و برزخ و اوضاع قيامت و اوصاف جهان ابديت .\r\nو يا آن كه اين كتاب بيان است يعنى روشنگر افكار بشر است در طريق كمالات مغزى و فكرى ، و فضايل روحى و حسنات عملى در تمام مراحلى كه بشر قابليت تكامل دارد . و اين كتاب ، هدايت و موعظه است ، يعنى سرشار از « پند و اندرز » است براى پرهيزگاران بالفعل و پرهيزگاران بالقوّه ، يعنى كسانى كه عقل سليم دارند و تسليم در برابر حق‌اند .\r\nوَ لا تَهِنُوا وَ لا تَحْزَنُوا وَ أَنْتُمُ اْلأَعْلَوْنَ إِنْ كُنْتُمْ مُؤْمِنينَ ( 139 )\r\nإِنْ يَمْسَسْكُمْ قَرْحٌ فَقَدْ مَسَّ الْقَوْمَ قَرْحٌ مِثْلُهُ وَ تِلْكَ اْلأَيّامُ نُداوِلُها بَيْنَ النّاسِ وَ لِيَعْلَمَ اللّهُ الَّذينَ آمَنُوا وَ يَتَّخِذَ مِنْكُمْ شُهَداءَ وَ اللّهُ لا يُحِبُّ الظّالِمينَ ( 140 )\r\nوَ لِيُمَحِّصَ اللّهُ الَّذينَ آمَنُوا وَ يَمْحَقَ الْكافِرينَ ( 141 )\r\nلغت و اعراب :\r\nوَهِنَ - از باب عَلِم - : ضعيف و ناتوان شد در كار يا در جسم . أعلَون : مخفّف أعليون ، برترها . ان يمسسكم به تقدير « ان كان يمسسكم » . قرح : جراحت يا اثر جراحت مانند درد و غيره . ايّام : جمع يوم ، كنايه از حوادث و وقايع تاريخى . داوَلوه : دست به دست دادند آن را . و ليعلم عطف به محذوف است ، يعنى ليكون مصالح فى الخلق و ليعلم . محص الشىءَ - از باب مَنَع - : آن را از هر عيبى پاك نمود ، و مَحَّصَ الرجل : او را آزمود . مَحَقَ الشىءَ - از باب مَنَع - : به تدريج نابود كرد آن را . وليمحّص عطف است به ليعلم .\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nتفسير :\r\n\r\nدلدارى به جبههءمؤمنان\r\n« وَ لَا تَهِنُوا وَ لَا تَحْزَنُوا وَ أَنْتُمُ الْأَعْلَوْنَ إِن كُنْتُم مُّؤْمِنِينَ »\r\nنزول اين آيه و عدّه‌اى از آيات بعدى پس از جنگ احد است كه مسلمين هر چند به كلّى شكست نخوردند ، لكن صدمات و آسيب‌هاى فراوان و غيرقابل جبران ديدند ؛ هفتاد نفر از آنها كه حمزهء سيدالشهدا نيز جزء آنها بود شهيد شدند و جراحت‌هاى فراوانى بر عدّه‌اى كه از آن جمله خود پيامبر اسلام بود وارد آمد ، و از اين رو كه شكست در جوار شهر و مسكن خودشان اتفاق افتاد ضربهء سختى نيز بر روحيهء آنها وارد شد .\r\nمعناى آيه : ضعف و ناتوانى در نفس خويش و در برابر دشمن به خود راه ندهيد و از آسيب‌ها و شكست‌ها كه اتفاق مىافتد اندوهناك مباشيد در حالى كه شما برتريد اگر مؤمن باشيد . يعنى شما به واسطهء حقّانيت و تكيه بر پروردگار و وجود پيامبر اسلام در ميان شما و وعده‌هاى پيروزى حقيقى از جانب خدا براى شما والامقاميد و آنها به واسطهء كفر و شرك پست و نابودند . آرى شهداى شما در بهشت اند و مردگان آنها در دوزخ ؛ نتيجهء پيروزى شما سعادت جامعه و پيروزى آنها شقاوت و سقوط آنهاست .\r\n« إِن يَمْسَسْكُمْ قَرْحٌ فَقَدْ مَسَّ الْقَوْمَ قَرْحٌ مِثْلُهُ »\r\nدر تاريخ حادثهء بدر ، نخستين جنگ ميان مسلمين و مشركان ، آمده كه چون سپاه شرك را متلاشى كردند و هفتاد نفر از مشركان را كشته و هفتاد نفر را اسير كردند ، پيامبر اسلام خواست اسرا را به قتل رساند ، گروهى از اصحاب درخواست كردند كه آنها را نكشد و از آنها فديه بگيرد . پيامبر خبر داد اگر آنها را نكشيد در جنگ‌هاى آينده همان اندازه بر شما صدمه وارد مىكنند . آنها به اين مطلب هم راضى شدند و گفتند : مانعى ندارد ، زيرا كشتگان ما در بهشت‌اند . در جنگ بعد كه غزوهء احد بود همان گونه شد كه پيامبر خبر داده بود و هفتاد نفر از مسلمين كشته شدند .\r\nمعناى آيه : اگر در جنگ احد بر شما جراحت و ضرر رسيد و هفتاد كشته و هفتاد اسير داديد ، بىترديد بر گروه مشركان نيز در جنگ بدر همان اندازه جراحت و آسيب و ضرر رسيد .\r\n« وَتِلْكَ الْأَيَّامُ نُدَاوِلُهَا بَيْنَ النَّاسِ »\r\nيعنى : و ما اين‌گونه حوادث و وقايع و شكست و پيروزى را ميان مردم دست به دست مىگردانيم . همواره شكست و پيروزى را به مرور تاريخ در ميان مردم از نيكان و بدان طبق\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nاقتضاى مصلحت در نظام آفرينش و به مقتضاى حكمت در تدبير امور خلق مبادله مىكنيم .\r\n« وَ لِيَعْلَمَ اللَّهُ الَّذِينَ ءَامَنُوا وَ يَتَّخِذَ مِنْكُمْ شُهَدَآءَ وَ اللَّهُ لَا يُحِبُّ الظَّالِمِينَ »\r\n\r\nجهاد و صبر شرط ورود به بهشت\r\nيعنى : و چنين مىكنيم براى مصالحى در نظام اتمّ آفرينش و براى آن كه خداوند كسانى را كه ايمان آورده‌اند پس از آزمايش بشناسد ، يعنى فرشتگان يا بندگان صالح او بشناسند و يا آن كه علم ازلى او به حال آنان تحقق خارجى يابد و عينيت پذيرد . و براى آن كه از شما مسلمين در عالم آخرت گواهانى اتّخاذ كند ، زيرا در آن روز خداوند معصومين و گروهى از صالحان والارتبهء هر امتى را براى گواهى بر كفر و فسق طاغيان معاصرشان انتخاب خواهد نمود كه آنچه را در دنيا تحمّل كرده‌اند درآخرت ادا نمايند . و هيچ‌گاه خداوند ستم‌پيشگان را دوست ندارد . مراد ، عدم حبّ عملى است يعنى آثار دوستى را از رحمت‌هاى واسعه و توفيقات خاصه بر او مترتب نمىكند .\r\n« وَ لِيُمَحِّصَ اللَّهُ الَّذِينَ ءَامَنُوا وَ يَمْحَقَ الْكَافِرِينَ »\r\nيعنى : و خدا حوادث عظيم را در ميان مردم از مؤمن و كافر متبادل مىكند تا كسانى را كه ايمان آورده‌اند تمحيص كند ، يعنى بيازمايد و به وسيلهء آزمايش‌ها از شوائب كفر و ضعف ايمان و گناهان عملى پاك سازد ، و كافران را محو و نابود كند ، يعنى در خلال اين حوادث طعمهء شمشير سازد و پس از مرگ وارد آتش نمايد .\r\nأَمْ حَسِبْتُمْ أَنْ تَدْخُلُوا الْجَنَّةَ وَ لَمّا يَعْلَمِ اللّهُ الَّذينَ جاهَدُوا مِنْكُمْ وَ يَعْلَمَ الصّابِرينَ ( 142 )\r\nوَ لَقَدْ كُنْتُمْ تَمَنَّوْنَ الْمَوْتَ مِنْ قَبْلِ أَنْ تَلْقَوْهُ فَقَدْ رَأَيْتُمُوهُ وَ أَنْتُمْ تَنْظُرُونَ ( 143 )\r\nتفسير :\r\n« أَمْ حَسِبْتُمْ أَن تَدْخُلُوا الْجَنَّةَ وَلَمَّا يَعْلَمِ اللَّهُ الَّذِينَ جَاهَدُوا مِنْكُمْ وَيَعْلَمَ الصَّابِرِينَ »\r\nيعنى : آيا گمان كرديد با آن كه هنوز خدا از جهاد شما آگاه نشده و صابران را نشناخته به بهشت مىرويد ؟ مراد اين است كه هنوز بندگان صالح خدا يا فرشتگان او به حال شما علم پيدا نكرده‌اند و يا آن كه هنوز علم ازلى الهى برمعلوم خارجى ، منطبق نگشته و علم قديم ربوبى ، خارجيت جديد نيافته است ، و گرنه علم ازلى الهى پيش از صدور اعمال از مردم و بلكه پيش از خلقتشان ثابت و محقّق است .\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nو اين آيه اشاره به قاعدهء كليهء جاريه در اصل خلقت مكلّفان است بدين بيان كه جهان تكليف براى اين است كه تكاليف آسمانى الهى از شرايع اولين و آخرين به طايفهء بشرى ابلاغ گردد و پس از اتمام حجت و گذشت فرصت و زمان مهلت ( زمان مسابقهء عظيم انس و جن در دنيا كه به پهناى افراد مكلّفان و طول مدت مكث آنها در روى اين كره عرض و طول دارد ) مجاهدان و صابران از طاغيان و عاصيان جدا شوند ، امتيازها روشن و استحقاق‌ها معيّن گردد ، تا نوبت به دخول بهشت برسد .\r\n« وَلَقَدْ كُنْتُمْ تَمَنَّوْنَ الْمَوْتَ مِن قَبْلِ أَن تَلْقَوْهُ فَقَدْ رَأَيْتُمُوهُ وَأَنْتُمْ تَنْظُرُونَ »\r\n\r\nايمن نبودن امت اسلامى از گمراهى\r\nاين آيه اشاره به حال كسانى است كه پيش از جنگ احد تمنّاى شهادت داشتند و از اين رو جنگ بيرون شهر را بر داخل آن انتخاب كردند هر چند زيادتر كشته شوند و گفتند ما طالب شهادتيم . در خطاب به اين گروه در جنگ احد مىفرمايد : حقيقت اين است كه شما پيش از آن كه مرگ را ببينيد يعنى آثار و علايم آن را مشاهده كنيد آن را آرزو مىكرديد ، پس اكنون آن را ديديد و داريد به آن مىنگريد ، يعنى به انبوه جمعيت كفّار و كثرت صفوف و كشته‌شدن عدّه‌اى از مسلمين مىنگريد . يعنى اين همان است كه آرزو مىكرديد و مىخواستيد ، پس نبايد اين‌گونه در خوف و هراس افتيد يا رو به فرار بگذاريد .\r\nوَ ما مُحَمَّدٌ إِلّا رَسُولٌ قَدْ خَلَتْ مِنْ قَبْلِهِ الرُّسُلُ أَ فَإِنْ ماتَ أَوْ قُتِلَ انْقَلَبْتُمْ عَلى أَعْقابِكُمْ وَ مَنْ يَنْقَلِبْ عَلى عَقِبَيْهِ فَلَنْ يَضُرَّ اللّهَ شَيْئًا وَ سَيَجْزِي اللّهُ الشّاكِرينَ ( 144 )\r\nلغت و اعراب :\r\nخَلَى المكانُ : مكان خالى شد ، و خَلَى الزمانُ : زمان گذشت . أفإن مات همزهء اول استفهام انكارى و توبيخى است كه به عنوان صدارت بر عاطف مقدم شده . اعقاب : جمع عَقِب يعنى پاشنهء پا و كنايه از پشت سر .\r\nتفسير :\r\n« وَ مَا مُحمَّدٌ إِلَّا رَسُولٌ قَدْ خَلَتْ مِن قَبْلِهِ الرُّسُلُ أَفَإِنْ مَاتَ أَوْ قُتِلَ انْقَلَبْتُمْ عَلَى أَعْقَابِكُمْ »\r\nدر غزوهء احد پس از شكست مسلمين و محصور شدن پيامبر و عدّه‌اى معدود از يارانش پايين كوه و انبوه كفّار ، و انتشار خبر كشته شدن پيامبر از طرف دشمن يعنى شيطان يا كفّار ، جمعيت\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nمسلمين از فراريان سپاه و اهل مدينه ، سخت در هول و اضطراب افتادند ، برخى در اصل دين و صدق دعوت پيامبر شك كردند و طبعاً برخى هم در فكر بازگشت به اعتقاد پيشين خود شدند . و پس از ظهور حال و زنده بودن پيامبر اسلام و گرد آمدن مجدّد مسلمين اين آيه فرود آمد كه مىفرمايد : و محمّد صلى الله عليه و آله پيامبر اسلام جز فرستاده‌اى از جانب خدا نيست كه پيش از او نيز فرستادگانى گذشته‌اند ، پس آيا اگر او بميرد و يا به دست دشمنان كشته شود شما مسلمان‌ها به پشت سرتان بازمىگرديد ؟ ! يعنى از اعتقاد به اسلام و قرآن به سوى شرك و بت‌پرستى و يهوديّت و نصرانيّت مىرويد ؟ اين استفهام براى توبيخ و انكار و تهديد است كه جملهء شرطيهء بعدى آن را توضيح مىدهد .\r\n« وَمَن يَنْقَلِبْ عَلَى عَقِبَيْهِ فَلَن يَضُرَّ اللَّهَ شَيْئاً وَسَيَجْزِى اللَّهُ الشَّاكِرِينَ »\r\nيعنى : و هر كس در اعتقاد و عمل به عقب و پشت سر خود بازگردد هرگز به خدا ضررى نمىزند بلكه به خويشتن ضرر و زيان وارد مىكند كه سعادت و كمال انسانى و فضايل روحى خود را در دنيا از دست مىدهد و شقاوت و آتش ابدى آخرت را مىخرد . و خداوند سپاسگزاران را كه در هجمهء حوادث دچار انحراف نشده و ثابت‌قدم مانده‌اند به زودى پاداش دنيوى و اخروى مىبخشد .\r\nوَ ما كانَ لِنَفْسٍ أَنْ تَمُوتَ إِلّا بِإِذْنِ اللّهِ كِتابًا مُؤَجَّلًا وَ مَنْ يُرِدْ ثَوابَ الدُّنْيا نُؤْتِهِ مِنْها وَ مَنْ يُرِدْ ثَوابَ اْلآخِرَةِ نُؤْتِهِ مِنْها وَ سَنَجْزِي الشّاكِرينَ ( 145 )\r\nلغت و اعراب :\r\nاذن تشريعىِ خدا امر و فرمان و ترخيص او ، و اذن تكوينىِ خدا ارادهء اوست . كتاباً مفعول مطلق فعل مقدّر ، و مؤجّلًا صفت آن است و تقدير كلام : كتب عليه الموت كتاباً مؤجّلًا .\r\nتفسير :\r\n« وَمَا كَانَ لِنَفْسٍ أَن تَمُوتَ إِلَّا بِإِذْنِ اللَّهِ »\r\nيعنى : هيچ نفس و جاندارى را نرسد و ميسّر و ممكن نباشد كه بميرد مگر به اذن خداوند .\r\nمراد از نفس ، نفس انسانى و حيوانات است كه موتشان به خروج روح از جسد تحقق مىيابد و ظاهراً شامل فرشته‌ها و اجنّه نيز مىشود هر چند كيفيت موت و حيات آنها براى ما مبهم است . و\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nمراد از اذن ، ارادهء تكوينى خدا و يا امر و فرمان اوست ، زيرا ارواح برخى از مؤمنان صالح و خالص را خود خداوند به ارادهء خويش و بدون وساطت فرشته قبض مىكند و ارواح برخى ديگر يعنى اغلب جانداران را فرشتگان موكَّل بر مرگ به فرمان او مىگيرند . و نسبت دادن موت به ارادهء حق يا به فرشته ، منافى استناد آن به اسباب ظاهريه نيست مانند غرق شدن در آب ، وقوع در آتش ، خوردن سم و بريده شدن سر ، زيرا موت به حسب ظاهر مستند به اسباب ظاهرى است و در واقع ، معلول ارادهء حق يا فرشته است و اسباب از مقارنات است و گرنه ممكن است هر آسيبى به جسد برسد خدا روح را از آن خارج نكند چنان كه در آخرت چنين خواهد بود .\r\n« كِتَابَاً مُؤَجَّلًا »\r\n\r\nپاداش نقدى دنياو نسيهء آخرت\r\nيعنى : مرگ براى هر نفسى سرنوشتى معيّن و موقّت است كه برايش در لوح محفوظ نگاشته شده ، و مراد اين است كه نبايد مسلمين ، تنها اسباب ظاهرى را ببينند و از قدرت پشت پردهء اسباب غفلت كنند ، قدرتى كه گاهى با وجود همهء اسباب ظاهرى حفظ مىكند و گاهى با عدم تحقّق آنها به ناگاه مىميراند .\r\n« وَ مَن يُرِدْ ثَوابَ الدُّنْيَا نُؤْتِهِ مِنْهَا وَ مَن يُرِدْ ثَوَابَ الْأَخِرَةِ نُؤْتِهِ مِنْهَا وَ سَنَجْزِى الشَّاكِرِينَ »\r\nيعنى : و هر كس از عمل خويش خواه شركت در جهاد يا كارهاى ديگر ، پاداش دنيوى بطلبد از آن به وى مىدهيم ، يعنى اگر بخواهيم و صلاح و مطابق نظام اتمّ آفرينش باشد ، همان گونه كه در آيهء 18 سورهء اسراء فرموده : « عَجَّلْنَا لَهُ فِيهَا مَا نَشَاءُ لِمَن نُّرِيدُ » يعنى هر قدر بخواهيم و به هر كس بخواهيم در اين دنيا نقداً مىدهيم . و هر كس پاداش آخرت را بخواهد از آن به وى مىدهيم . آن گاه تأكيد مىكند بر اين‌كه به زودى سپاسگزاران را پاداش مىدهيم .\r\nوَ كَأَيِّنْ مِنْ نَبِيٍّ قاتَلَ مَعَهُ رِبِّيُّونَ كَثيرٌ فَما وَهَنُوا لِما أَصابَهُمْ في سَبيلِ اللّهِ وَ ما ضَعُفُوا وَ مَا اسْتَكانُوا وَ اللّهُ يُحِبُّ الصّابِرينَ ( 146 )\r\nوَ ما كانَ قَوْلَهُمْ إِلّا أَنْ قالُوا رَبَّنَا اغْفِرْ لَنا ذُنُوبَنا وَ إِسْرافَنا في أَمْرِنا وَ ثَبِّتْ أَقْدامَنا وَ انْصُرْنا عَلَى الْقَوْمِ الْكافِرينَ ( 147 )\r\nفَآتاهُمُ اللّهُ ثَوابَ الدُّنْيا وَ حُسْنَ ثَوابِ اْلآخِرَةِ وَ اللّهُ يُحِبُّ الْمُحْسِنينَ ( 148 )\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nلغت و اعراب :\r\n\r\nاجر دنيا و آخرت براى صابران و نيكوكاران\r\nكأيّن مبتدا و به معناى « كَمِ » خبريه است يعنى چه بسيار . من نبىّ تميز كأيّن است . ربّيّون منسوب به ربّ است و كسر راء ، طبق عادت عرب است در نسبت . استكان زيدٌ : خضوع كرد و اظهار ضعف نمود . ما كان قولهم ، قولهم خبر كان است و اسم آن أن قالوا . اضافهء حُسن به ثواب از قبيل اضافهء صفت به موصوف است .\r\nتفسير :\r\n« وَكَأَيِّنْ مِنْ نَبِىٍّ قَاتَلَ مَعَهُ رِبِّيُّونَ كَثِيرٌ »\r\nيعنى : چه بسيار از پيامبران در اعصار گذشته كه ربّيون زيادى همراه آنها با كفار جنگيدند .\r\nيعنى عالمان دينى و عابدان و زاهدانى بس انبوه كه همه مردان الهى و ربّانى بودند .\r\n« فَمَا وَهَنُوا لِمَا أَصَابَهُمْ فِى سَبِيلِ اللَّهِ وَمَا ضَعُفُوا وَمَا اسْتَكَانُوا وَاللَّهُ يُحِبُّ الصَّابِرِينَ »\r\nيعنى : از صفات كماليهء آنها اين بود كه هرگز در برابر آنچه در راه خدا بدآنهارسيد از آسيب‌هاى گوناگون مانند كشته و اسير شدن ، اموال از دست‌دادن ، جراحت‌ها را متحمل شدن و استهزا و سخريهء دشمن شنيدن سست نگشتند ؛ و هيچ گاه ضعيف نشدند ، يعنى ناتوانى در نيروى بدنى و ايمان و اراده و عزم قلبى براى آنها رخ نداد ؛ و در برابر دشمن هر چند صاحب عُدّه و عِدّه بودند خضوع و ذلّت نشان ندادند ؛ و خدا صابران ، خاصّه صابران در مقام جهاد را دوست دارد .\r\n« وَ مَا كَانَ قَوْلَهُمْ إِلَّآ أَنْ قَالُوا رَبَّنَا اغْفِرْ لَنَا ذُنُوبَنَا وَ إِسْرَافَنَا فِى أَمْرِنَا »\r\nيعنى : سخن و گفتار آنها در همهء مراحلِ سخت جنگ و اوقات ديگر جز اين نبود كه گفتند :\r\nپروردگارا گناهان ما را و آنچه در كارهاى خود اسراف كرده‌ايم و از راه شرع تجاوز كرده‌ايم بر ما ببخش .\r\n« وَثَبِّتْ أَقْدَامَنَا وَانْصُرْنَا عَلَى الْقَوْمِ الْكَافِرِينَ »\r\nيعنى : و قدم‌هاى ما را - اعتقاد و عزم و ارادهء ما را در پيمودن راه دين و كمالات معنوى و فضايل نفسانى و اعمال بدنى - ثابت و استوار گردان و ما را در نبرد با كفار بر آنان غلبه ده و پيروزى بخش .\r\n« فَاتَاهُمُ اللَّهُ ثَوَابَ الدُّنْيَا وَ حُسْنَ ثَوَابِ الْأَخِرَةِ وَ اللَّهُ يُحِبُّ الْمُحْسِنِينَ »\r\nيعنى : پس خداوند در مقابل مجاهداتِ توأم با دعا و درخواست ، آنان را پاداش دنيوى عنايت كرد ، يعنى گناهانشان را بخشيد ، از اسراف و تجاوزشان درگذشت ، قدم‌هايشان را در راه جهاد نفس و عدوّ استوار نمود و پيروزى در نبرد و غنايم جنگى و خاصّه نام نيك را از آن روز تا عصر\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nنزول قرآن و سپس تا ابد نصيب آنها نمود ؛ و نيز پاداش آخرت كه نيكوست ، يعنى اصل است و مورد اهميت و سزاوار ترجيح به آنها عطا فرمود ؛ و خداوند همهء نيكوكاران و نيكىكنندگان را دوست دارد .\r\nيا أَيُّهَا الَّذينَ آمَنُوا إِنْ تُطيعُوا الَّذينَ كَفَرُوا يَرُدُّوكُمْ عَلى أَعْقابِكُمْ فَتَنْقَلِبُوا خاسِرينَ ( 149 )\r\nبَلِ اللّهُ مَوْلاكُمْ وَ هُوَ خَيْرُ النّاصِرينَ ( 150 )\r\nسَنُلْقي في قُلُوبِ الَّذينَ كَفَرُوا الرُّعْبَ بِما أَشْرَكُوا بِاللّهِ ما لَمْ يُنَزِّلْ بِهِ سُلْطانًا وَ مَأْواهُمُ النّارُ وَ بِئْسَ مَثْوَى الظّالِمينَ ( 151 )\r\nتفسير :\r\n\r\nجنگ احد\r\n« يَآ أَيُّهَا الَّذِينَ ءَامَنُوا إِن تُطِيعُوا الَّذِينَ كَفَرُوا يَرُدُّوكُمْ عَلَى أَعْقَابِكُمْ »\r\nاين آيه و چند آيهء بعد در جنگ احد نازل شده و ظاهر همه اشاره به سخنانى است كه كفار منتشر كردند و گفتند : « محمّد كشته شد و رشتهء اسلام گسيخت ، اى مسلمانان همه به آيين پيشين خود بازگرديد » .\r\nمىفرمايد : اى مؤمنان ، اگر از كافران اطاعت كنيد و گفتار آنها را بپذيريد شما را در عقايد و اعمال به پشت سرتان بازمىگردانند .\r\nالبته حكم آيه اعمّ از مورد نزول است و مورد نزول ، حكم وارد را تقييد نمىكند و مفاد آيه ، قانون كلّى است ، بدين بيان كه اگر مؤمنان در امور اجتماعى و روابط سياسى و سيره و عادات زندگى ، پيرو كفار باشند و تقليد از آنها كنند طبعاً به مرحلهء اتّخاذ بِطانه و ولى و سرپرست قراردادن آنها مىرسند و نخست به دين خود بىعلاقه و بدبين مىشوند و سپس به سوى كفر و فسق مىروند .\r\n« فَتَنْقَلِبُوا خَاسِرِينَ »\r\n\r\nاز زيانكارى تا سرپرستى خدا\r\nيعنى : در نتيجه زيانكار مىگرديد . به ناگاه مىبينيد كه زيانكار شده‌ايد و وجود خودتان را در معاملهء دنيا و آخرت و شقاوت و سعادت به زيان داده‌ايد .\r\n« بَلِ اللَّهُ مَوْلَاكُمْ وَهُوَ خَيْرُ النَّاصِرِينَ »\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nيعنى آنها قابل اطاعت و پيروى نيستند بلكه ولىّ امر و سرپرست شما خداوند است كه تدبير امور دنيوى و شئون زندگى و تنظيم امور معنوى و اخروىتان همه در دست قدرت و تحت ارادهء تكوينى و تشريعى اوست ، و او بهترين ياوران است كه به قدرت مطلق و علم نافذ و حكمت بالغه و رحمت واسعه مىتواند ياور و مدبّر باشد .\r\n« سَنُلْقِى فِى قُلُوبِ الَّذِينَ كَفَرُوا الرُّعْبَ بِمَآ أَشْرَكُوا بِاللَّهِ مَا لَمْ يُنَزِّلْ بِهِ سُلْطَاناً »\r\n\r\nترس در دل مشركان و ظالمان\r\nاين آيه وعده‌اى از جانب خداوند به پيروزى مسلمين و اشاره به علت آن است . يعنى : به زودى در دل‌هاى كفار رعب و وحشت خواهيم افكند تا مغلوب شوند به خاطر آن‌كه چيزى را كه خدا بر قداست آن دليل و برهانى نفرستاده مانند بت‌ها و ستارگان ، شريك و همتاى او قرار دادند .\r\nكلمهء « ما لم‌ينزّل به سلطاناً » يعنى قائل‌شدن به قداست چيزى ( مانند بتان و ستارگان و برخى از فرشتگان و اجنّه و عُبّاد و صالحان يا عُزَير و مسيح ، خاصّه به گونه‌اى كه آنها را همتاى خداى واجب‌الوجود جامع كمالات شمارند ) با ادعا ثابت نمىشود بلكه بايد دليلى محكم و برهانى قوى و استوار از جانب خداوند بر آن برسد .\r\n« وَمَأْوَاهُمُ النَّارُ وَبِئْسَ مَثْوَى الظَّالِمِينَ »\r\nيعنى : جايگاه آنها در عالم واپسين آتش جهنم است و بدجايگاهى است جايگاه ستمكاران .\r\nوَ لَقَدْ صَدَقَكُمُ اللّهُ وَعْدَهُ إِذْ تَحُسُّونَهُمْ بِإِذْنِهِ حَتّى إِذا فَشِلْتُمْ وَ تَنازَعْتُمْ فِي اْلأَمْرِ وَ عَصَيْتُمْ مِنْ بَعْدِ ما أَراكُمْ ما تُحِبُّونَ مِنْكُمْ مَنْ يُريدُ الدُّنْيا وَ مِنْكُمْ مَنْ يُريدُ اْلآخِرَةَ ثُمَّ صَرَفَكُمْ عَنْهُمْ لِيَبْتَلِيَكُمْ وَ لَقَدْ عَفا عَنْكُمْ وَ اللّهُ ذُو فَضْلٍ عَلَى الْمُؤْمِنينَ ( 152 )\r\nلغت و اعراب :\r\nحَسَّهُ - از باب نَصَر - : كشت او را و حواسش را از كار انداخت . فَشِلَ - از باب عَلِم - : ضعيف و ناتوان شد و درمقام جنگ ، جَبان و ترسان گشت . اذا فشلتم جواب اين شرط مقدّر است يعنى امتحنكم‌اللَّه ، يا منعكم نصرته .\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nتفسير :\r\n\r\nمؤمن دنيا طلب ، مؤمن آخرت طلب\r\n« وَ لَقَدْ صَدَقَكُمُ اللَّهُ وَعْدَهُ إِذْ تَحُسُّونَهُم بِإِذْنِهِ »\r\nاين آيه در بيان تحقق وعده در آغاز جنگ احد است كه مسلمين در ابتداى حمله پيش رفتند و شكستى سخت به كفار با وجود زيادى عِدّه وعُدّهء آنها وارد كردند به گونه‌اى كه زمينهء حيازت غنايم ظاهر شد . در اين حال ميان فرماندهء گروهى كه حافظ شكاف كمين‌گاه بود و سربازانش اختلاف پيدا شد و اكثريت آنان به طمع غنيمت ، . . . كمين‌گاه را خالى كردند و به ناگاه قسمت زيادى از لشكر كفر از آن راه وارد شدند و از پشت به لشكر اسلام حمله بردند كه شكست سختى بر آنان وارد آمد . در اين‌باره مىفرمايد :\r\nحقيقت اين است كه خداوند وعدهء پيروزى را كه از پيش به شما داده بود راست گردانيد و تحقق بخشيد آن گاه كه شما در حملهء آغازين ، به اذن تكوينى و توفيق و نصرت خداوند آنها را مىكشتيد و قالب بىجان مىكرديد و آثار فتح شما نمايان بود .\r\n« حَتَّى إِذَا فَشِلْتُمْ وَ تَنَازَعْتُمْ فِى الْأَمْرِ وَ عَصَيْتُم مِّن بَعْدِ مَآ أَرَاكُم مَّا تُحِبُّونَ »\r\nيعنى : تا آن گاه كه ضعيف شديد . مراد گروهى است كه مأمور حفظ كمين‌گاه بودند . يعنى در استقامت و حفظ محل ترديد كرديد و ناتوان شديد . و دربارهء امر جنگ با يكديگر به نزاع و ستيز برخاستيد - يعنى در اين‌كه جنگ تمام شده و وقت حيازت غنايم جنگى است يا بايد كمين‌گاه را حفظ كرد - و فرمان پيامبر و فرماندهء خود را عصيان كرديد ، و اين نافرمانى پس از آن بود كه خدا آنچه را دوست مىداشتيد به شما نشان داد ، يعنى پيروزى مسلمين را از دور ديديد و به جاى آن كه صدق گفتارش سبب استقامت شما گردد نافرمانى نموديد .\r\n« مِنكُم مَّن يُرِيدُ الدُّنْيَا وَ مِنكُم مَّن يُرِيدُ الْأَخِرَةَ »\r\nيعنى : اين اختلاف و عصيان به خاطر آن بود كه برخى از شما دنيا مىخواست و چون از دور در جلو چشمش مجسّم شد وظيفهء واجب خود را رها كرد ، و برخى از شما آخرت مىخواست ، از اين رو در سنگر و كمين‌گاه باقى ماند تا به شهادت رسيد .\r\n« ثُمَّ صَرَفَكُمْ عَنْهُمْ »\r\nيعنى : پس از صدور اين رفتار از شما خداوند دل‌هايتان را از جنگ و تعقيب آنها منصرف نمود و ارادهء قلبىتان را ضعيف كرد تا به جاى شجاعت ، رعب آمد و عقب‌نشينى و شكست‌تان ظاهر گرديد .\r\n\r\n","description":"","footnote":"","page_name":" 444 ","page_number":444},
  {"content":"\r\n\r\n« لِيَبْتَلِيَكُمْ »\r\n\r\nاندوه زدايى خداوند\r\nيعنى : براى آن كه شما را بيازمايد . اين جمله در مقام تعليل جملهء « صرفكم » است ، يعنى خداوند خواست براى شما جامعهء مسلمين در اوايل تشكيل حكومتتان ( با نشان دادن اين‌كه چگونه حبّ دنيا و طمع مال سبب عصيان فرمان خدا و رسول و وسيلهء عروض اختلاف و تفرقه مىشود و بالأخره منجر به شكست عظيم مجتمع اسلامى مىگردد ) وسيلهء آزمايش فراهم آورد .\r\n« وَلَقَدْ عَفَا عَنكُمْ وَاللَّهُ ذُو فَضْلٍ عَلَى الْمُؤْمِنِينَ »\r\nيعنى : و حقيقت اين است كه خدا از شما در گذشت - با وجود بزرگى گناهتان كه سبب حدوث مهم‌ترين شكست براى حكومت جديدالتأسيس اسلام شديد و هفتاد نفر از سربازان رشيد اسلام را به كشتن داديد - بدين‌جهت كه خداوند ، صاحب فضل و رحمتى بزرگ بر مؤمنين است .\r\nإِذْ تُصْعِدُونَ وَ لا تَلْوُونَ عَلى أَحَدٍ وَ الرَّسُولُ يَدْعُوكُمْ في أُخْراكُمْ فَأَثابَكُمْ غَمًّا بِغَمٍّ لِكَيْلا تَحْزَنُوا عَلى ما فاتَكُمْ وَ لا ما أَصابَكُمْ وَ اللّهُ خَبيرٌ بِما تَعْمَلُونَ ( 153 )\r\nلغت و اعراب :\r\nاذ تصعدون متعلّق است به صرفكم در آيهء قبل يا به « اذكر » مقدّر . أصعَدَ فى الأرض : روى زمين رفت و دور شد خواه رو به بالا باشد يا رو به پايين . لَوى عُنُقَه - از باب ضَرَب - : به طرفى پيچيد گردن خود را . لَوى عليه : به او توجه كرد و منتظر او ماند . أثابه : جزا داد ، يا پاداش خير داد . غمّاً بِغمٍّ ، يعنى اندوهى پس از اندوهى يا اندوهى در مقابل اندوهى .\r\nتفسير :\r\n« إِذْ تُصْعِدُونَ وَ لَا تَلْوُونَ عَلَى أَحَدٍ وَ الرَّسُولُ يَدْعُوكُمْ فِى أُخْرَاكُمْ »\r\nيعنى : منصرف كردن شما از جنگ و انقلاب پيروزيتان به شكست و نزول امتحان ، زمانى بود كه اكثريت شما از مركز جنگ و دور پيامبر اسلام به سوى صحرا روان مىشديد و دور مىگشتيد و به كسى توجه و التفات نداشتيد ، يعنى از رعب و وحشت نگاه به پشت سر و توجه به احدى\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nنمىكرديد ، در حالى كه رسول خدا در آخر سپاهتان شما را ندا مىداد و به سوى خود فرامىخواند .\r\n« فَأَثَابَكُمْ غَمّاً بِغَمٍّ »\r\nيعنى : پس خداوند شما را به خاطر آن فشل و نزاع و عصيان ، به اندوه در پى اندوه جزا داد ( مانند كشته دادن ، مجروح شدن ، اسير دادن ، مغلوب مشركان شدن ، ضررهاى مالى ديدن و انتشار خبر كشته شدن پيامبر ) . و يا خدا اين غم‌ها را در مقابل غمى به شما رسانيد كه به واسطهء رفتارتان بر قلب پيامبر اسلام وارد كرديد .\r\n« لِكَيْلَا تَحْزَنُوا عَلى مَا فَاتَكُمْ وَ لَا مَآ أَصَابَكُمْ وَ اللَّهُ خَبِيرٌ بِمَا تَعْمَلُونَ »\r\nيعنى : در دنيا چنين مجازات و كيفرها را متوجه شما كرديم تا براى فوت هر نفعى از شما مانند غنايم جنگى محزون نگرديد و براى رسيدن هر ضررى بر شما مانند تلفات جانى و مالى غمناك نشويد . يعنى براى اين كه اين حوادث ، روح شما را قوى و صابر و شكيبا سازد تا از حوادث زيانبار متأثر نشويد . و خداوند به آنچه مىكنيد آگاه است .\r\nثُمَّ أَنْزَلَ عَلَيْكُمْ مِنْ بَعْدِ الْغَمِ أَمَنَةً نُعاسًا يَغْشى طائِفَةً مِنْكُمْ وَ طائِفَةٌ قَدْ أَهَمَّتْهُمْ أَنْفُسُهُمْ يَظُنُّونَ بِاللّهِ غَيْرَ الْحَقِ ظَنَّ الْجاهِلِيَّةِ يَقُولُونَ هَلْ لَنا مِنَ اْلأَمْرِ مِنْ شَيْءٍ قُلْ إِنَّ اْلأَمْرَ كُلَّهُ لِلّهِ يُخْفُونَ في أَنْفُسِهِمْ ما لا يُبْدُونَ لَكَ يَقُولُونَ لَوْ كانَ لَنا مِنَ اْلأَمْرِ شَيْءٌ ما قُتِلْنا هاهُنا قُلْ لَوْ كُنْتُمْ في بُيُوتِكُمْ لَبَرَزَ الَّذينَ كُتِبَ عَلَيْهِمُ الْقَتْلُ إِلى مَضاجِعِهِمْ وَ لِيَبْتَلِيَ اللّهُ ما في صُدُورِكُمْ وَ لِيُمَحِّصَ ما في قُلُوبِكُمْ وَ اللّهُ عَليمٌ بِذاتِ الصُّدُورِ ( 154 )\r\nلغت و اعراب :\r\nأمنة مصدر است از أَمِنَ زيدٌ - از باب عَلِم - : اطمينان و آرامش يافت . نعسَ الرجل - از باب مَنَع و نَصَر - : چرت زد ، خواب سبك نمود . نعاساً بدل از أمنة است . غَشِيَه - از باب عَلِم - : پوشانيد و فراگرفت او را . مضاجع : جمع مَضجَع ، خوابگاه . و ليبتلى تعليل است براى فعل مقدّر ، يعنى فَعَل ذلك\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nليبتلى . مَحَصَ الشىءَ - از باب مَنَع - : از عيب پاك نمود او را . محَّص الشىءَ : پاك كرد آن را ، آزمايش كرد آن را .\r\nتفسير :\r\n\r\nمرگ همگانى و همه جايى\r\n« ثُمَّ أَنْزَلَ عَلَيْكُم مِّن بَعْدِ الْغَمِّ أَمَنَةً نُعَاسَاً يَغْشَى طَآئِفَةً مِنكُمْ »\r\nاين آيه اخبار است از حال مسلمين پس از جنگ احد آن‌گاه كه مشركان قريش پس از شكست مسلمين به قصد باز گشت به مكه از معركهء جنگ فاصله گرفتند ، و فراريان زَحف از مسلمان‌ها نيز از هر سو با ندامت و شرمندگى و با كوله‌بارى از گناه ، عصر آن روز و يا شب بعد به سوى پيامبر روى آوردند . و چون احتمال مىرفت كه مشركان قريش دوباره به قصد ريشه كن كردن مسلمين بازگردند همهء آنان در محيط خاصى به دور شمع وجود پيامبر گرد آمده ، متمركز شدند . آن هنگام كه برهه‌اى بس خطرناك بود نسيم رحمتى از جانب خداوند بوزيد و حالت آرامشى به صورت خوابى سبك مسلمان‌هاى راستين را فراگرفت ، و منافقان در حالت دلهره و اضطراب ماندند .\r\nمعناى آيه : سپس خداوند بر شما به دنبال آن اندوه عظيم ، حالت آرامشى به صورت خوابى سبك فروفرستاد كه گروهى از شما را ، يعنى غير منافقين را ، فرامىگرفت .\r\n« وَ طَآئِفَةٌ قَدْ أَهَمَّتْهُمْ أَنْفُسُهُمْ »\r\nيعنى : و گروهى فقط جانشان براى آنها اهميت داشت .\r\nبىترديد آنها در فكر خود بودند كه چگونه از ورطهء هلاكت نجات يابند و از دشمن آسيبى به آنها نرسد ، نه در صحرا به سوى آنها حمله‌ور شود و نه در مدينه به سراغ زندگى آنها بيايد ، و از اين رو نُعاس رحمت و آن چُرت آرام‌بخش آنها را فرا نگرفت .\r\n« يَظُنُّونَ بِاللَّهِ غَيْرَ الْحَقِّ ظَنَّ الْجَاهِلِيَّةِ »\r\nيعنى : آنها دربارهء خداوند گمانى ناحق و نا به جا و گمان جاهليت مىبردند . بدين معنا كه خيال مىكردند سيرهء جاريه ، شاهدِ اين است كه حقانيت هر فرد يا گروه متخاصم ملازمه با پيروزى او دارد و هيچ گاه پيامبر مغلوب نمىشود و سپاه حق شكست نمىخورد و شكست هر طرف در نبرد ، علامت بطلان اوست ، پس شكست فىالجملهء مسلمين از علايم بطلان دعوت آنهاست .\r\n« يَقُولُونَ هَل لَّنَا مِنَ الأَمْرِ مِنْ شَىْءٍ »\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nيعنى : آنها در دل خود يا با يكديگر و يا به پيامبر به عنوان سؤال مىگفتند : آيا از فتح و پيروزى براى ما هيچ سهم و بهره‌اى هست ؟ يعنى احتمال پيروزى هست يا نه ؟ و در واقع عده‌اى از آنها مأيوس از پيروزى بودند و اين مطلب را دليل بطلان دعوت پيامبر مىدانستند ، و طبعاً سؤال از پيامبر براى پنهان كردن نفاق خودشان بود ، و سؤال در ميان خودشان به عنوان استفهام انكارى بود .\r\n« قُلْ إِنَّ الْأَمْرَ كُلَّهُ للَّهِ »\r\nاين كلام ، جملهء معترضه است و براى ردّ گمان آنها و توبيخ يأسشان از پيروزى است . يعنى : همهء كارهاى جهان آفرينش كه از آن جمله پيروزى و شكست است از آنِ خدا و به ارادهء اوست .\r\n« يُخْفُونَ فِى أَنْفُسِهِم مَا لَا يُبْدُونَ لَكَ يَقُولُونَ لَوْ كَانَ لَنَا مِنَ الْأَمْرِ شَىْءٌ مَا قُتِلْنَا ههُنَا »\r\nيعنى : اى پيامبر ، آنها پيوسته در دل‌هاى خود پنهان مىدارند آنچه را كه براى تو اظهار نمىكنند ، يعنى همان گمان جاهليت را و اين كه شكست در جنگ علامت باطل بودن نبوّت است . و آنها در فكر خود چنين مىگويند كه اگر نصيبى از پيروزى براى ما بود ، يعنى اگر اين دين حق بود ، ما در اين‌جا يعنى در اين نبرد كشته نمىشديم .\r\n« قُلْ لَوْ كُنْتُمْ فِى بُيُوتِكُمْ لَبَرَزَ الَّذِينَ كُتِبَ عَلَيْهِمُ الْقَتْلُ إِلَى مَضَاجِعِهِمْ »\r\nاين كلام براى بيان بطلان ظنّ جاهلى آنهاست و اثبات عدم تلازم ميان حقانيت و پيروزى و ميان بطلان و شكست ، زيرا حقانيت پيامبر و دين به اين است كه بعثت و دعوت و دين و كتاب او از جانب خدا باشد و اما پيروزى و شكست از حوادث عالم تكوين اند و در رديف سلسلهء علل و معلولات اين جهان ، و هر وقت و هر جا علل تحقق يابد معلول‌ها نيز قهراً تحقق مىيابند ، پس اگر يكى از دو سپاه متخاصم ، عِدّه و عُدّه‌اش قوىتر و خودآشنا به فنون جنگ باشد طبعاً بر ديگرى كه فاقد آن اموراست پيروز مىشود خواه حق باشد يا باطل . و اين امر طبق سنّت جاريهء خدا در عالم تكوين است و سنّت خدا قابل تغيير نيست ، جز آن كه خود به نحو اعجاز تغيير دهد .\r\nمعناى آيه : اى پيامبر به آنان بگو : اگر همهء شما در خانه‌هاى خود آرميده باشيد كسانى كه كشته شدن آنها از علم ازلى الهى گذشته و در لوح محفوظ نگاشته شده ، يعنى علل تكوينى مرگ آنها در خارج تحقق يافته ، آنها بىترديد در نزديكى زمان حادثه از خانه و كاشانهء خود به سوى خوابگاه‌هاى ابدى خويش بيرون مىشوند تا كشته شوند ، خواه از سپاه حق باشند و مرگشان\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nشهادت ، يا از سپاه باطل و مرگشان شقاوت . پس مغلوب گشتن و كشته شدن علامت بطلان هدف و كذب طرف نيست .\r\n« وَلِيَبْتَلِىَ اللَّهُ مَا فِى صُدُورِكُمْ وَلِيُمَحِّصَ مَا فِى قُلُوبِكُمْ »\r\n\r\nنقش گناه در ترس از جنگ\r\nتقدير كلام اين است : « و فعل ذلك ليبتلى » يعنى : خداوند در جنگ احد چنين كرد تا آنچه را در سينه‌هاى شما و منافقان است آزمايش نمايد كه آيا ايمان آنها سالم و كفر اينها ثابت مىماند يا نه ، و براى اين‌كه آنچه را كه در دل‌هاى شماست خالص و ناب گرداند .\r\n« وَاللَّهُ عَلِيمٌ بِذَاتِ الصُّدُورِ »\r\nيعنى : نتيجهء امتحان حصول علم براى خدا نيست ، زيرا خداوند ، آنچه را در همهء دل‌هاست - از تصور و تصديق و عزم و اراده و صفات و حالات ، حدوثاً و بقاءً ، كمّاً و كيفاً همه را پيش از حدوث آنها و قبل از خلقت صاحب آنها چه رسد به ما بعد تحقق - مىداند ، بلكه براى اين است كه نتيجهء امتحان براى فرشتگان خدا و خود آنها و مجتمعشان ظاهر گردد .\r\nإِنَّ الَّذينَ تَوَلَّوْا مِنْكُمْ يَوْمَ الْتَقَى الْجَمْعانِ إِنَّمَا اسْتَزَلَّهُمُ الشَّيْطانُ بِبَعْضِ ما كَسَبُوا وَ لَقَدْ عَفَا اللّهُ عَنْهُمْ إِنَّ اللّهَ غَفُورٌ حَليمٌ ( 155 )\r\nتفسير :\r\n« إِنَّ الَّذِينَ تَوَلَّوْا مِنكُمْ يَوْمَ الْتَقَى الْجَمْعَانِ إِنَّمَا اسْتَزَلَّهُمُ الشَّيْطَانُ بِبَعْضِ مَا كَسَبُوا »\r\nاين آيه دربارهء كسانى از سپاهيان اسلام است كه در جنگ احد تخلّف كردند مانند آنها كه از امر فرماندهء كمين‌گاه سرپيچيدند و آن‌جا را رها كردند يا در حين شدت نبرد فرار از زحف را اختيار نمودند و يا از اواخر سپاه جنگ را رها كرده ، به سوى مدينه باز گشتند .\r\nمعناى آيه : بدون ترديد كسانى از شما كه در روز رويارويى دو جمعيت ، يعنى سپاه اسلام و سپاه كفر ، پشت به لشكر كرده پا به فرار گذاشتند ، شيطان آنها را در نتيجهء برخى از دستاوردشان به لغزش كشاند .\r\nمراد ، گناهان سابق عمرشان است كه در روحيهء آنها تأثير سوء گذاشته تا در مواقع حساس ، عجز و ناتوانى نشان دهند .\r\n\r\n","description":"","footnote":"","page_name":" 449 ","page_number":449},
  {"content":"\r\n\r\n« وَلَقَدْ عَفَا اللَّهُ عَنْهُمْ إِنَّ اللَّهَ غَفُورٌ حَلِيمٌ »\r\nيعنى : و حقيقت اين است كه خداوند از آنها درگذشت زيرا خدا بسيار آمرزنده و بردبار است .\r\nدر اين آيه اشاره به اين است كه گناهان انسان هر چند صغيره باشد رفته رفته در روح انسان آثار سوئى مىگذارد و حداقل مانع از تكامل روح مىشود و در نتيجه در وقت سختى و امتحان مغلوب مىشود . و بالملازمه معلوم مىشود كه طاعت خدا نيز به تدريج روح انسان را تكامل مىبخشد تا آن‌جا كه در مواقع خطر از امتحان ، نيكو در مىآيد .\r\nيا أَيُّهَا الَّذينَ آمَنُوا لا تَكُونُوا كَالَّذينَ كَفَرُوا وَ قالُوا لإِخْوانِهِمْ إِذا ضَرَبُوا فِي اْلأَرْضِ أَوْ كانُوا غُزًّى لَوْ كانُوا عِنْدَنا ما ماتُوا وَ ما قُتِلُوا لِيَجْعَلَ اللّهُ ذلِكَ حَسْرَةً في قُلُوبِهِمْ وَ اللّهُ يُحْيي وَ يُميتُ وَ اللّهُ بِما تَعْمَلُونَ بَصيرٌ ( 156 )\r\nوَ لَئِنْ قُتِلْتُمْ في سَبيلِ اللّهِ أَوْ مُتُّمْ لَمَغْفِرَةٌ مِنَ اللّهِ وَ رَحْمَةٌ خَيْرٌ مِمّا يَجْمَعُونَ ( 157 )\r\nوَ لَئِنْ مُتُّمْ أَوْ قُتِلْتُمْ لإِلَى اللّهِ تُحْشَرُونَ ( 158 )\r\nلغت و اعراب :\r\nضَرَبَ فى الأرض : سفر كرد . غَزَى القومَ - از باب نَصَر - : به جنگ آنها رفت . غُزّى جمع غازى يعنى جنگجويان ، مانند طُلَّب و طالب ، و سُجَّد و ساجد . ليجعل متعلق است به لاتكونوا . ذلك اشاره به قول مزبور يا اعتقاد بدان قول است .\r\nتفسير :\r\n« يَآ أَيُّهَا الَّذِينَ ءَامَنُوا لَا تَكُونُوا كَالَّذِينَ كَفَرُوا وَ قَالُوا لِإِخْوَانِهِمْ إِذَا ضَرَبُوا فِى الْأَرْضِ أَوْ كَانُوا غُزًّى لَوْ كَانُوا عِندَنَا مَا مَاتُوا وَ مَا قُتِلُوا »\r\nيعنى : اى كسانى كه ايمان آورده‌ايد ، شما مانند كافران نباشيد كه هنگامى كه برادران آنها ، يعنى برادران نسبى يا همكيشانشان ، به سفر تجارت رفتند و در حال سفر مردند و يا براى كمك به مسلمين يا در حوادث ديگر به جنگ رفتند و كشته شدند ، گفتند : اگر با ما بودند نمىمردند و\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nكشته نمىشدند .\r\nغرض اين‌كه آنها حيات و موت را به اسباب نسبت مىدهند به گونه‌اى كه از مسبّب اصلى و آن كس كه همه در تحت ارادهء او هستند غفلت مىكنند . پس شما در اعتقاد و عمل اين گونه نباشيد ، زيرا اين باورها انسان را از تحصيل معاش يا از جهاد در راه حق باز مىدارد .\r\n« لِيَجْعَلَ اللَّهُ ذَلكَ حَسْرَةً فِى قُلُوبِهِمْ »\r\n\r\nمرگ خدايى سودمندتر از حيات\r\nاين جمله تعليل نهى از تشابه است ، يعنى : آن‌گونه نباشيد بلكه بدون اعتنا به گفتار آنها به سفر تجارت و به جنگ رويد و سالم و غانم باز گرديد ، تا خداوند ، آن گفتار را كه تخلّفش روشن شده وسيلهء حسرت و اندوه دل‌هاشان قرار دهد .\r\n« وَاللَّهُ يُحْيِى وَيُمِيتُ وَاللَّهُ بِمَا تَعْمَلُونَ بَصِيرٌ »\r\nاين جمله تعليل ديگر و جواب اصلى پندار و گفتار آنهاست . مىفرمايد : و خداست كه زنده مىكند و مىميراند . يعنى حيات هر جاندار و مرگ او در هر حال به دست خدا و تحت ارادهء نافذ اوست و سفر و حضر و جنگ و صلح ، دخالتى در مقابل ارادهء خدا ندارد ، بلكه همهء آنها از مقارنات وجودى متعلَّق اراده است ، و از اين رو گاهى در سفر و جنگ سالم است و در حال حضر و استراحت مىميرد ؛ پس نسبت دادن مرگ به سفر و جهاد غفلت از مسبّب اسباب است . و خدا به آنچه شما انسان‌ها مىكنيد بيناست .\r\n« وَلَئِن قُتِلْتُمْ فِى سَبِيلِ اللَّهِ أَوْ مُتُّمْ لَمَغْفِرَةٌ مِنَ اللَّهِ وَرَحْمَةٌ خَيْرٌ مِمَّا يَجْمَعُونَ »\r\nيعنى : اى پيامبر ، به آنان بگو : حتماً اگر شما در راه خدا به جهاد رويد و كشته شويد و يا در طلب روزى حلال به سفر رويد و بميريد ، بىترديد نعمت آمرزش از جانب خداوند و رحمت و فضلى كه از حين مرگ و دخول در عالم برزخ و سپس در قيامت و پس از آن در بهشت ابدى نصيبتان خواهد شد بهتر است از آنچه آنها از مال دنيا جمع مىكنند هر چند بسيار انبوه و فراوان باشد .\r\nو اين تفاضل ، به ملاحظهء نظر ابتدايى و تقريب به ذهن است و گرنه دنيا قابل قياس با آخرت نيست .\r\n« وَلَئِن مُتُّمْ أَوْ قُتِلْتُمْ لَإِلَى اللَّهِ تُحْشَرُونَ »\r\nيعنى : و مسلّماً اگر بميريد يا كشته شويد حتماً به سوى خداوند گردآورى مىشويد .\r\nپس از مرگ و انتقال به عالم برزخ و اجتماع در آن‌جا و انتظار تا هنگام قيامت ، بىاشكال از\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nآن‌جا به وسيلهء نفخهء دوم صور براى قيامت زنده مىشويد و به واسطهء نفخهء سوم در محضر خداوند براى حساب و داورى و جزا جمع‌آورى خواهيد شد .\r\nفَبِما رَحْمَةٍ مِنَ اللّهِ لِنْتَ لَهُمْ وَ لَوْ كُنْتَ فَظًّا غَليظَ الْقَلْبِ لَانْفَضُّوا مِنْ حَوْلِكَ فَاعْفُ عَنْهُمْ وَ اسْتَغْفِرْ لَهُمْ وَ شاوِرْهُمْ فِي اْلأَمْرِ فَإِذا عَزَمْتَ فَتَوَكَّلْ عَلَى اللّهِ إِنَّ اللّهَ يُحِبُّ الْمُتَوَكِّلينَ ( 159 )\r\nإِنْ يَنْصُرْكُمُ اللّهُ فَلا غالِبَ لَكُمْ وَ إِنْ يَخْذُلْكُمْ فَمَنْ ذَا الَّذي يَنْصُرُكُمْ مِنْ بَعْدِهِ وَ عَلَى اللّهِ فَلْيَتَوَكَّلِ الْمُؤْمِنُونَ ( 160 )\r\nلغت و اعراب :\r\n\r\nنقش نرمخويى در تبليغ و هدايت\r\nفبما رحمة « ما » زائده است براى تأكيد . لانَ له - از باب ضَرَب - : نسبت به او نرم شد . فظّ : سنگدل و بدخُلق و بدزبان . فَظَّ قلبُه - از باب مَنَع - : دل او سخت و غليظ و بىرحم شد . انفضّ القومُ : متفرق و پراكنده شدند .\r\nتفسير :\r\n« فَبِمَا رَحْمَةٍ مِنَ اللَّهِ لِنتَ لَهُمْ »\r\n\r\nتوكل پس از مشورت\r\nيعنى : پس تو اى پيامبر ، به فضل و رحمت خدا براى آنها نرم‌خو شدى .\r\nبه بركت صفت رحم و عطوفتى كه از جانب خداوند به قلب تو نسبت به آنها و همهء انسان‌ها هديه شده براى مردم لينت و نرمش نشان دادى با اين‌كه آنها در جنگ احد نشان دادند كه چگونه فرمانت را مخالفت كردند ، عده‌اى كمين‌گاه را رها نمودند و اكثرشان مركز نبرد و دور و بر تو را خالى كردند و فرار از زحف نمودند تا مجروح شدى و كشته دادى .\r\n« وَلَوْ كُنتَ فَظّاً غَلِيظَ الْقَلْبِ لَانْفَضُّوا مِنْ حَوْلِكَ »\r\nيعنى : و اگر تو انسانى خشن و بدخلق و سنگدل بودى حتماً از دور تو پراكنده مىشدند . يعنى از آغاز به سراغت نمىآمدند و پس از گرايش هم رها كرده مىرفتند .\r\n« فَاعْفُ عَنْهُمْ وَاسْتَغْفِرْ لَهُمْ وَشَاوِرْهُمْ فِى الْأَمْرِ »\r\nيعنى : در نتيجهء اين صفت موهوبى الهى ، در امور مربوط به شخص خود و در امور عامّه‌اى كه عفو ولىّ امر مطلوب است از آنان درگذر ، و براى آنان نسبت به گناهانشان آمرزش طلب ، و در\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nمواردى كه مشورت در آن نيكوست ، خاصه در امور عامهء اجتماعى ، با آنها مشورت كن تا از فوايد آن بهره برند .\r\n« فَإِذَا عَزَمْتَ فَتَوَكَّلْ عَلَى اللَّهِ إِنَّ اللَّهَ يُحِبُّ الْمُتَوَكِّلِينَ »\r\n\r\nحتميت شكست بدون يارى خدا\r\nيعنى : و چون به مشورت پرداختى و در امور عامهء اجتماعى به عنوان ولايت امر به طرفى تصميم گرفتى ، پس در مرحلهء اجرا بر خداوند توكّل نما ، يعنى اتّكاء قلبىات در تنجّز و تحقّق مطلوب ، خدا باشد و توسّل به اسباب و علل تكوينى جز عنوان وسيله و مقدمه نداشته باشد . به يقين خداوند توكل كنندگان را دوست دارد .\r\n« إِن يَنصُرْكُمُ اللَّهُ فَلَا غَالِبَ لَكُمْ وَ إِن يَخْذُلْكُمْ فَمَن ذَا الَّذِى يَنصُرُكُم مِّن بَعْدِهِ »\r\n\r\nدورى پيامبران از خيانت\r\nيعنى : اگر خداوند شما را يارى نمايد - در هر امرى از امور فردى و اجتماعى دنيوى و اخروى همان گونه كه در جنگ بدر يارى نمود - هرگز كسى بر شما غالب نگردد ، و اگر خداوند شما را مخذول نمايد ، يعنى دست از ياريتان بكشد و به حال خودتان رها كند چنان كه در جنگ احد كرد ، پس چه كسى است پس از او و به غير او كه شما را يارى دهد ؟ !\r\n« وَعَلَى اللَّهِ فَلْيَتَوَكَّلِ الْمُؤْمِنُونَ »\r\nيعنى پس مؤمنان بايد تنها بر خدا توكّل نمايند .\r\nوَ ما كانَ لِنَبِيٍّ أَنْ يَغُلَّ وَ مَنْ يَغْلُلْ يَأْتِ بِما غَلَّ يَوْمَ الْقِيامَةِ ثُمَّ تُوَفّى كُلُّ نَفْسٍ ما كَسَبَتْ وَ هُمْ لا يُظْلَمُونَ ( 161 )\r\nلغت و اعراب :\r\nغَلَّ الشىءَ - از باب نَصَر - : آن را پنهانى برداشت و در ميان اموال خود مخفى كرد . أن يغلَّ اسم كان است . تَوفيه : تأديه و وفاى كامل است در هر مال و حقّى كه نياز به تأديه دارد .\r\nتفسير :\r\n« وَمَا كَانَ لِنَبِىٍّ أَن يَغُلَّ »\r\nپس از پيروزى مسلمين در جنگ بدر و گردآورى غنايم جنگى از مركب و اسلحه و البسهء كشته‌شدگان و خيمه‌ها و اثاث خيمه‌ها ، و پس از جمع همه در يك‌جا ، قطيفه‌اى سرخ يعنى هوله‌اى\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nبزرگ يا لباسى مخملى كه روى لباس‌ها پوشيده مىشود از ميان غنايم مفقود شد و برخى از منافقان گفتند كه پيامبر برداشته است ! خداوند در اين باره مىفرمايد :\r\nو هيچ پيامبرى را نسزد كه خيانت كند و مالى را خواه از غنايم يا غير آن پنهانى بردارد . يعنى چنين كارى براى مقام شامخ پيامبر شرعاً جايز نباشد و عقلًا پسنديده و عرفاً نيكو نباشد . و اين بيان مبتنى بر اعتقاد آنهاست كه قطيفه مال مردم است ، و گرنه غنايم جنگى مانند « انفال » ملك خود پيامبر است و نيازى به اخذ پنهانى ندارد .\r\n« وَمَن يَغْلُلْ يَأْتِ بِما غَلَّ يَوْمَ الْقِيَامَةِ »\r\nيعنى : و هر كس خيانت كند و مالى از غير به خيانت برگيرد همان مال را در روز قيامت همراه خود خواهد آورد .\r\nمقتضاى اطلاق آيه اين است كه آن مال ، قابل حمل و نقل باشد يا غير قابل مانند خانه و مزرعه و باغ . و هر چند كه در كيفيت احضار اموال به صحنهء محشر ابهام است ، لكن اشكالى نيست كه هر مالى از اموال هر چند متلاشى و هضم شده باشد مانند خود انسان ، قابل تجدد و حضور است و در قبال قدرت حق ، كوچك و بزرگ متساوى است .\r\n« ثُمَّ تُوَفَّى كُلُّ نَفْسٍ مَا كَسَبَتْ »\r\nعموم موصولِ « ما كسبت » شامل عقايد قلبى صحيح و فاسد و ملكات و حالات نفسانى و فضايل و رذايل اخلاقى و اعمال بدنى نيكو و زشت است .\r\nمعناى آيه : در مقابل آنچه هر نفسى در دنيا به دست آورده از امور ششگانهء فوق ، جزاى آنها در آخرت از بهشت و نعمت‌هاى آن يا جهنم و عذاب‌هاى آن به نحو اتمّ و اوفى پرداخت مىشود .\r\nو ممكن است مراد ، توفيه و تأديهء خود « ما كسبت » باشد بنا به تجسّم اعمال و اخلاق . يعنى در روز قيامت عقايد او به خلود در نعمت يا عذاب تجسم مىيابد ، و اخلاق و حالات نفسانى او به صورت صفات جسمى اخروى متبلور مىشود ، و اعمال بدنى او به صورت نعمت‌هاى بهشتى يا عذاب‌هاى جهنمى مجسّم مىگردد .\r\n« وَهُمْ لَا يُظْلَمُونَ »\r\nيعنى : و هرگز آنها مورد ظلم و ستم قرار نمىگيرند .\r\nاز پاداش خيرشان كاسته نمىشود و بر كيفر شرّشان افزوده نمىگردد .\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nأَ فَمَنِ اتَّبَعَ رِضْوانَ اللّهِ كَمَنْ باءَ بِسَخَطٍ مِنَ اللّهِ وَ مَأْواهُ جَهَنَّمُ وَ بِئْسَ الْمَصيرُ ( 162 )\r\nهُمْ دَرَجاتٌ عِنْدَ اللّهِ وَ اللّهُ بَصيرٌ بِما يَعْمَلُونَ ( 163 )\r\nلغت و اعراب :\r\nأفمن اتّبع اصلش فأمَن اتّبع است كه همزهء استفهام براى صدارتش بر فاء عاطف مقدم شده ، و استفهام انكارى است . باء اليه : رجع اليه ، و باء بذنبه : احتمله و صار الذنب مأوى له ، و باءوا بغضب : احتملوه يا اعترفوا به . هم درجات يعنى هُم ذو درجات .\r\nتفسير :\r\n« أَفَمَنِ اتَّبَعَ رِضْوَانَ اللَّهِ كَمَنْ بَآءَ بِسَخَطٍ مِنَ اللَّهِ وَ مَأْوَاهُ جَهَنَّمُ وَ بِئْسَ الْمَصِيرُ »\r\nاين آيه ، تفريع بر جملهء « توفّى كلّ نفس » در آيهء قبل است . يعنى : پس آيا كسى كه تبعيت از رضاى خدا كرده و فرامين او راپياده نموده همانند كسى است كه متحمل خشم و غضب خدا شده - يعنى به واسطهء مخالفت و ترك امتثال فرامين او مورد غضب خدا قرار گرفته - و جايگاه او دوزخ است ؟ و دوزخ ، بد مأوى و محل بازگشتى است .\r\n« هُمْ دَرَجَاتٌ عِنْدَ اللَّهِ وَاللَّهُ بَصِيرٌ بِمَا يَعْمَلُونَ »\r\nمرجع ضمير « هُم » دو موصول در آيهء قبل است .\r\nيعنى : هر دو گروه از پيروان رضاى خدا و حاملان سخط الهى ، در نزد خدا داراى مراتب و درجات مختلف‌اند . مراد مراحل و درجات كمال انسانى در ايمان و اخلاق و عمل ، و مراتب انحطاط يعنى دركات وى در امور مذكور است . و خدا به آنچه هر دو گروه انجام مىدهند بيناست .\r\nلَقَدْ مَنَّ اللّهُ عَلَى الْمُؤْمِنينَ إِذْ بَعَثَ فيهِمْ رَسُولًا مِنْ أَنْفُسِهِمْ يَتْلُوا عَلَيْهِمْ آياتِهِ وَ يُزَكِّيهِمْ وَ يُعَلِّمُهُمُ الْكِتابَ وَ الْحِكْمَةَ وَ إِنْ كانُوا مِنْ قَبْلُ لَفي ضَلالٍ مُبينٍ ( 164 )\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nلغت و اعراب :\r\n\r\nتزكيه پيش از تعليم و تعلم\r\nاذ بعث متعلّق است به مَنَّ . تزكيه : پاك كردن و نمو دادن . وان كانوا ، « ان » مخفّفهء از مثقّله است .\r\nتفسير :\r\n« لَقَدْ مَنَّ اللَّهُ عَلَى الْمُؤْمِنِينَ إِذْ بَعَثَ فِيهِمْ رَسُولًا مِنْ أَنْفُسِهِمْ »\r\nمحتمل است اين آيه در مقام امتنان بر عرب‌زبان‌ها باشد در مقابل اهل زبان‌هاى ديگر .\r\nيعنى : حقّاً كه خداوند بر مؤمنان عرب‌زبان منّت نهاد كه فرستاده‌اى از اهل زبان خودشان در ميان آنها برانگيخت . يعنى براى اين‌كه سخن و بيان و كتاب او را به راحتى درك كنند و در راه رسيدن به دين آسمانى خود تغاير السنه و مخالفت زبان‌ها مانع نباشد پيامبر عرب برانگيخت هر چند غير آنها نيازمند تحمل زحمات تعلّم لغت و تبادل الفاظ خواهند بود .\r\nو محتمل است آيه در مقام امتنان بر انسان باشد در مقابل فرشتگان و اجنّه و پريان . يعنى خدا بر مؤمنان انسان منّت نهاد كه در ميان آنها فرستاده‌اى از خودشان برانگيخت كه به راحتى پيامبر را ببينند و سخنانش را بشنوند و انس با او بر خلاف طبع و فطرت و سبب تحمل زحمات نباشد ، و اين امتنان دربارهء فرشتگان و پريان نيست .\r\nو توهّم نشود كه مقتضاى معناى اول ، اختصاص رسالت پيامبر اسلام به عرب‌زبان‌ها ، و مقتضاى معناى دوم ، اختصاص آن به بشر است و شامل اجنّه نمىشود ، زيرا آيه در مقام امتنان است از جهت انتخاب رسولى از گروه خاص ، نه در مقام بيان اختصاص رسالت و دين او به آن گروه ؛ و انتخاب رسول از گروه خاص و اعطاى منصب عام به او با هم منافات ندارد .\r\n« يَتْلُوا عَلَيْهِمْ ءَايَاتِهِ وَ يُزَكِّيهِمْ وَ يُعَلِّمُهُمُ الْكِتَابَ وَ الْحِكْمَةَ »\r\nاين آيه در مقام توصيف پيامبر اسلام با چهار وصف كلّى است هر چند برخى از مصاديق اوصاف با هم متداخل باشند :\r\nاول آن كه اين پيامبر آيات الهى را بر آنها مىخواند ، يعنى آيات قرآن مجيد را ، در حالى كه شنيدن سخنان خداوند براى بشر در وهلهء اول خود به غايت شگفت‌انگيز و بىسابقه و داراى تأثيرى عجيب و عميق و معجزآسا بود و از اين رو اذهان سليمه در حيرت فرومىرفتند ، و نفوس خبيثه يعنى معاندين اسلام آن را شعر و افسون و سحر مىخواندند . و ممكن است مراد از آيات ، نشانه‌هاى\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nتوحيد و معاد باشد كه انفس و آفاق جهان ، مملوّ از آنهاست و پيامبر پيوسته آنها را بازگو مىكرد .\r\nدوم آن كه آنها را تزكيه مىكند ، يعنى افكارشان را با منطقى زيبا و ادلّه‌اى رسا از خرافات عقايد ، و نفوسشان را از پليدى اخلاق ، و مجتمعشان را از سنن جاهلى پاك مىكند . و يا نفوس و ارواح آنها را در مراحل كمالات انسانى رشد و نمو مىدهد .\r\nسوم آن كه آنها را كتاب مىآموزد ، يعنى معارف قرآن را به آنها تدريس مىكند و آنچه را در اين كتاب آسمانى است از احكام دين ، و اصول و فروع اسلامى ، و سرگذشت جهانيان پيشين از نيكان و بدان ، و سرنوشت انسان در عوالم ماوراى طبيعت و غير اينها از مواعظ و اندرزها و قصص و امثال ، به آنان تعليم مىنمايد .\r\nچهارم آنها را حكمت مىآموزد ، يعنى احكام تعبّدى شريعت از واجبات و محرمات و غيره را به آنها ياد مىدهد . و يا آن كه مستقلّات عقلى و حقايق عالم وجود را به آنها تعليم مىدهد .\r\n« وَإِن كَانُوا مِن قَبْلُ لَفِى ضَلَالٍ مُبِينٍ »\r\n\r\nنقش بشر در مصيبت‌هاى خود\r\nيعنى : و حقيقت مطلب اين است كه آنان - مجتمع بشرى معاصر پيامبر - قبل از بعثت او در گمراهى آشكارى بودند . يعنى داراى عقايد و باورهاى خرافى ، ملكات و اخلاق ضد انسانى ، آداب و رسوم نارواى اجتماعى و اعمال و كارهاى زشت شيطانى بودند . و همهء اين گمراهىها آشكار و به وضوح مورد عمل بود .\r\nأَ وَ لَمّا أَصابَتْكُمْ مُصيبَةٌ قَدْ أَصَبْتُمْ مِثْلَيْها قُلْتُمْ أَنّى هذا قُلْ هُوَ مِنْ عِنْدِ أَنْفُسِكُمْ إِنَّ اللّهَ عَلى كُلِ شَيْءٍ قَديرٌ ( 165 )\r\nتفسير :\r\n« أَوَ لَمَّا أَصَابَتْكُمْ مُّصِيبَةٌ قَدْ أَصَبْتُمْ مِثْلَيْهَا قُلْتُمْ أَ نَّى هذَا »\r\nيعنى : و آيا وقتى كه به شما مصيبتى رسيد - در جنگ احد هفتاد نفر از سربازانتان به دست دشمن كشته شدند - كه دو برابر آن مصيبت را بر دشمن وارد كرده بوديد ، يعنى در جنگ بدر هفتاد نفر از سپاه دشمن را كشته و هفتاد نفر را اسير كرده بوديد ، گفتيد : اين مصيبت از كجا و چرا بر ما وارد شد ؟\r\n« قُلْ هُوَ مِنْ عِندِ أَنْفُسِكُمْ »\r\nيعنى : اى پيامبر بگو : اين ضرر از جانب خودتان است . زيرا در جنگ بدر هنگامى كه پيشنهاد\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nقتل اسراء داده شد شما راضى نشديد ، و چون پيامبر اسلام خبر داد كه اگر اسراى قريش را نكشيد در آينده همانها بر شما مىتازند و هفتاد نفر از شما را مىكشند ، شما پذيرفتيد كه كشته شويد و گفتيد كه ما باكى از كشته‌شدن نداريم زيرا شهادت در راه خداست .\r\nحاصل آن كه خداوند در مقابل سؤال و تعجّب و تأثّر آنها از كشته‌شدنشان در احد دو جواب داده : يكى آن كه شما دو برابر آن مصيبت را بر آنها وارد كرديد و قانون مكافات بيش از آن را اقتضا داشت . ديگر آن كه اين مصيبت ، انتخاب خودتان بوده است .\r\n« إِنَّ اللَّهَ عَلَى كُلِّ شَىْءٍ قَدِيرٌ »\r\n\r\nآزمون ايمان و نفاق\r\nيعنى : به يقين خدا بر همه چيز تواناست . مىتوانست نگذارد از شما احدى كشته شود و آنها چند برابر كشته شوند ، لكن مقتضاى حكمت او جريان امور بر طبق نظام و حكمت است .\r\nوَ ما أَصابَكُمْ يَوْمَ الْتَقَى الْجَمْعانِ فَبِإِذْنِ اللّهِ وَ لِيَعْلَمَ الْمُؤْمِنينَ ( 166 )\r\nوَ لِيَعْلَمَ الَّذينَ نافَقُوا وَ قيلَ لَهُمْ تَعالَوْا قاتِلُوا في سَبيلِ اللّهِ أَوِ ادْفَعُوا قالُوا لَوْ نَعْلَمُ قِتالًا لَاتَّبَعْناكُمْ هُمْ لِلْكُفْرِ يَوْمَئِذٍ أَقْرَبُ مِنْهُمْ لْلإيمانِ يَقُولُونَ بِأَفْواهِهِمْ ما لَيْسَ في قُلُوبِهِمْ وَ اللّهُ أَعْلَمُ بِما يَكْتُمُونَ ( 167 )\r\nالَّذينَ قالُوا لإِخْوانِهِمْ وَ قَعَدُوا لَوْ أَطاعُونا ما قُتِلُوا قُلْ فَادْرَؤُا عَنْ أَنْفُسِكُمُ الْمَوْتَ إِنْ كُنْتُمْ صادِقينَ ( 168 )\r\nلغت و اعراب :\r\nأَذِنَ بالشىء - از باب عَلِم - : دانست آن را . و أَذِنَ فيه : اجازه داد آن را . و ليعلم اول عطف است به مقدّر يعنى لتذوقوا و بال عصيانكم و ليعلم اللَّه . وقيل لهم واو استينافيه و تقدير كلام اين است : و هم الذين قيل لهم . الذين قالوا صفت الذين نافقوا و يا بدل از واو يكتمون است . دَرَأَ الشىءَ - از باب مَنَع - :\r\nدفع كرد آن را .\r\nتفسير :\r\n« وَ مَا أَصَابَكُمْ يَوْمَ الْتَقَى الْجَمْعَانِ فَبِإِذْنِ اللَّهِ »\r\nيعنى : و آنچه به شما در روز برخورد دو گروه رسيد به اذن خدا بود .\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nمراد از دو جمع و دو گروه ، سپاه اسلام از مدينه تحت قيادت پيامبر اسلام و سپاه شرك از مكه به سرپرستى ابوسفيان ، و مراد از روز التقا و برخورد ، جنگ احد ، و مراد از آنچه به مسلمين رسيد مصيبت شكست بزرگ آنهاست كه هفتاد تن از سربازان اسلام كشته شدند . و مراد از اذن خدا اين نيست كه خدا به كفار اجازه داد تا مسلمان‌ها را بكشند ، بلكه مراد ، علم يا اذن تكوينى است ، يعنى جلو كفار را نگرفت و مانع نشد تا قتل انجام يافت .\r\n« وَلِيَعْلَمَ الْمُؤْمِنِينَ وَلِيَعْلَمَ الَّذِينَ نَافَقُوا »\r\nآيه به تقدير « لتذوقوا و بال عصيانكم » است . يعنى : آن مصيبت براى آن بود كه شما كيفر مخالفت پيامبر را بچشيد ، و براى آن كه خداوند ، مؤمنان را ايمان و صبر و استقامت آنها را - بداند و براى آن كه منافقان را يعنى نفاق و كذب آنها را كه با مؤمنان واقعى در جنگ احد شركت كرده بودند بداند . و مراد ، دانستن فرشتگان و مؤمنان در آينده است و گرنه علم خدا به حوادث عالم هستى پيش از حدوث آنها از ازل محقق و ثابت و در لوح محفوظ مندرج است . و يا معناى جمله اين است : براى آن كه علم ازلى الهى به حال مؤمنان و منافقان در موعد خود تحقق خارجى پذيرد .\r\n« وَقِيلَ لَهُمْ تَعَالَوْا قَاتِلُوا فِى سَبِيلِ اللَّهِ أَوِ ادْفَعُوا قَالُوا لَوْ نَعْلَمُ قِتَالًا لَاتَّبَعْنَاكُمْ »\r\nاين كلام جملهء استينافيه و اشاره به برخى از روش‌هاى زشت منافقان است كه در مدينه پيش از خروج مسلمين به سوى جنگ احد صادر شد .\r\nيعنى : اين منافقان همانها هستند كه چون به آنها گفته شد بياييد در راه خدا با مشركان بجنگيد يا لااقل از عائله و شهر و وطن خود دفاع كنيد و لو از اين راه كه سياهى لشكر باشيد ، گفتند : اگر ما جنگ را مىدانستيم پيرو شما مىشديم . مرادشان اين است كه مىدانيم جنگى نخواهد بود ، و يا آن‌كه اين كلام را به عنوان تحريف اذهان و استهزا مىگفتند ، و يا مرادشان اين بود كه اگر اين اقدام را جنگ مىدانستيم مىآمديم ولى اين انتحار و خودكشى و نفس را در مهلكه‌افكندن است نه جنگ ؛ و يا مىخواستند بگويند ما با آداب جنگ آشنا نيستيم .\r\n« هُمْ لِلْكُفْرِ يَوْمَئِذٍ أَقْرَبُ مِنْهُمْ لِلْايمَانِ »\r\nيعنى : به هر حال آنها در واقع كافرند و در آن روز كه امتحان پيش آمد آنها به كفر نزديك‌تر بودند تا به ايمان ، زيرا آنها پيش از اين سخن‌ها در انظار مسلمين به ايمان نزديك‌تر بودند چون مدعى ايمان بودند ، و چون اين كلمات را گفتند و كفرشان آشكار شد به كفر نزديك‌تر شدند .\r\n\r\n","description":"","footnote":"","page_name":" 459 ","page_number":459},
  {"content":"\r\n\r\n« يَقُولُونَ بِأَفْوَاهِهِم مَّا لَيْسَ فِى قُلُوبِهِمْ وَاللَّهُ أَعْلَمُ بِمَا يَكْتُمُونَ »\r\nيعنى : آنها همواره با دهن‌هاى خود يعنى با زبان‌هايى كه ميان دهان‌هاست مطالبى مىگويند كه در دل‌هاشان نيست ، مانند ادعاى اسلام و ايمان و سخنان ديگرى كه ظاهرش پذيرش دين است و عذرهايى كه در هنگام تخلّف مىآورند . و خداوند به آنچه در درونشان بر خلاف ظواهر الفاظ و رفتارشان پنهان مىكنند داناتر از همه است .\r\n« الَّذِينَ قَالُوا لِإِخْوانِهِمْ وَقَعَدُوا لَوْ أَطَاعُونَا مَا قُتِلُوا »\r\nاين آيه دربارهء گفتار باطل و اعتقاد فاسد ديگرى از منافقان است . مىفرمايد : آنها كسانى هستند كه خود از جهاد امتناع كرده ، در خانه نشستند و دربارهء برادران خود ، يعنى مسلمان‌هايى از خويشان يا اهل قبيلهء خود كه در معركهء جنگ حاضر شدند گفتند : اگر آنها از ما اطاعت مىكردند و به جبهه نمىرفتند كشته نمىشدند !\r\n« قُلْ فَادْرَءُوا عَنْ أَنْفُسِكُمُ الْمَوْتَ إِن كُنْتُمْ صَادِقِينَ »\r\nآنها طورى سخن مىگفتند كه گويى ادعا دارند كه راه فرار از مرگ را مىدانند ، و لذا در جواب اين توهّم مىگويد : اى پيامبر بگو : اگر شما در گفتارتان صادقيد ، يعنى راه حفظ نفس از مرگ را مىدانيد ، پس مرگ را از خود دفع كنيد . يعنى چون چنين كارى را نمىتوانيد كرد پس اظهارنظرتان باطل است . حقيقتِ جواب فوق اين است كه مرگ هر انسان يا هر جاندار ديگرى و علل و اسباب و وقت فرارسيدن آن در دست قدرت و تحت ارادهء خداوند است و جبههء جنگ و مواضع خطر ، يا خانه و مواضع امن ، از نظر ارادهء خدا يكسان و براى بشر مبهم و مجهول است و بسا در موارد امن كامل ، مرگ فرا مىرسد و در مواضع بسيار خطرناك نمىرسد ؛ پس گفتار منافقان باطل است .\r\nوَ لا تَحْسَبَنَّ الَّذينَ قُتِلُوا في سَبيلِ اللّهِ أَمْواتًا بَلْ أَحْياءٌ عِنْدَ رَبِّهِمْ يُرْزَقُونَ ( 169 )\r\nفَرِحينَ بِما آتاهُمُ اللّهُ مِنْ فَضْلِهِ وَ يَسْتَبْشِرُونَ بِالَّذينَ لَمْ يَلْحَقُوا بِهِمْ مِنْ خَلْفِهِمْ أَلّا خَوْفٌ عَلَيْهِمْ وَ لا هُمْ يَحْزَنُونَ ( 170 )\r\nيَسْتَبْشِرُونَ بِنِعْمَةٍ مِنَ اللّهِ وَ فَضْلٍ وَ أَنَّ اللّهَ لا يُضيعُ أَجْرَ الْمُؤْمِنينَ ( 171 )\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nلغت و اعراب :\r\n\r\nشهيدان در جوارخدا\r\nبل أحياء به تقدير بل هم أحياء . بَشَرَ بالخير - از باب ضَرَب - و أبشر و استبشر : خوشحال و مسرور شد به آن . فرحين حال است از فاعل يرزقون . يستبشرون عطف است به فرحين به تقدير مستبشرين .\r\nموصول الذين لم‌يلحقوا اعمّ است از ارحام و همهء برادران دينى خاصّه شهداء .\r\nتفسير :\r\n« وَ لَا تَحْسَبَنَّ الَّذِينَ قُتِلُوا فِى سَبِيلِ اللَّهِ أَمْوَاتاً بَلْ أَحْيَآءٌ »\r\nيعنى : اى پيامبر هرگز گمان مبر كسانى كه در راه خدا كشته شده‌اند مرده‌اند . يعنى گمان مبر همان‌گونه كه جسمشان از حيات افتاده و جزء جمادات شده ، روحشان هم نابود گشته چنان كه مشركان و منكران مبدأ و معاد مىگويند ، بلكه آنان زنده‌اند ، يعنى ارواحشان پس از مفارقت از بدن‌ها در عالم برزخ زنده است ، خواه بگوييم كه روح بدون محل و حلول در جسمى مستقل و قائم به نفس است ، چرا كه خود ، جسم رقيق و لطيف و شفّاف عِلْوى است و قابل حيات استقلالى است ، و يا آن كه بگوييم روح بايد در محلّى حلول كند تا در وى ادامهء حيات دهد و آن محل در عالم برزخ قالبى مثل بدن دنيوى است كه نسبت به آن در كمال رقّت و لطافت است و نظير فرشتگان و پريان زندگى مىكند .\r\n« عِنْدَ رَبِّهِمْ يُرْزَقُونَ »\r\nيعنى : آنها نزد پروردگارشان هستند و از جانب او روزى داده مىشوند .\r\nاما نزد خدا بودن به لحاظ اين است كه فضاى عالم برزخ محيطى است كه در آن‌جا بيش از دنيا آثار قدرت و عظمت و رحمت خداوند تجلّى دارد و روح انسان با فرشتگان و ارواح مردگان و برخى از انبيا عليهم السلام تماس دارد و نداهاى غيبى و كلمات ربوبى به گوش او مىرسد و زندگىاى شبيه ملأ اعلى دارد و اين خود نوعى از حضور عنداللَّه است كه به مراتب بالاتر از حضور دنيوى است .\r\nو اما دريافت روزى از خدا براى اين است كه عالم برزخ داراى بهشت و جهنّم است و ارواح صالحان در آن‌جا خاصّه شهداى راه حق از انواع نعم خداوندى به تناسب حال ساكنان و محيط آن جهان برخوردار مىشوند .\r\n« فَرِحِينَ بِمَا ءَاتَاهُمُ اللَّهُ مِن فَضْلِهِ »\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nيعنى : آنها در آن‌جا در حالى هستند كه به خاطر آنچه خداوند از فضل و رحمت خويش بدان‌ها بخشيده شادمانند .\r\nمراد از فضل ، نعمت‌هاى گوناگون آن بهشت است كه خداوند علاوه بر استحقاقشان به آنها عطا كرده . و ممكن است اعم از نعم استحقاقى و تفضّلى باشد ، زيرا همه در واقع تفضّل است .\r\n« وَيَسْتَبْشِرُونَ بِالَّذِينَ لَمْ يَلْحَقُوا بِهِمْ مِن خَلْفِهِمْ أَلَّا خَوْفٌ عَلَيْهِمْ وَلَا هُمْ يَحْزَنُونَ »\r\nيعنى : و نيز آنها در حالى هستند كه نسبت به آنان كه بدان‌ها نپيوسته‌اند و پشت سر آنها در دنيا هستند ، يعنى ارحام و دوستان و برادران دينى آنها خاصه كسانى كه عمرشان به شهادت ختم خواهد شد ، بسيار خرسند و خوشحال‌اند از اين‌كه هرگز ترس و اندوهى بدانها نخواهد رسيد .\r\nيعنى ارواح شهدا پس از مشاهدهء عالم برزخ و شمول رحمت حق و حسن رفتار فرشتگان با آنها وضع اخروى مؤمنان صالح و خاصّه شهدا را كه در دنيا هستند كشف مىكنند كه برايشان هيچ ترس و اندوهى نخواهد بود ؛ نه ترس نسبت به آيندهء كارشان از مرگ و برزخ و قيامت ، و نه اندوه نسبت به گذشتهء دنيايشان دربارهء پاداش اعمال صالحه و كيفر گناهان .\r\n« يَسْتَبْشِرُونَ بِنِعْمَةٍ مِنَ اللَّهِ وَفَضْلٍ وَأَنَّ اللَّهَ لَا يُضِيعُ أَجْرَ الْمُؤْمِنِينَ »\r\nنعمت ، جنس است و دلالت بر عموم دارد و مراد پاداش اعمال است ، و فضل نيز جنس است و مراد تفضّل مازاد بر پاداش . و « انّ اللَّه » عطف است به « فضل » .\r\nمعناى آيه : آنها در عالم آخرت پيوسته به خاطر دريافت نعمت‌هاى وافر از جانب خداوند به عنوان پاداش و اخذ مازاد بر استحقاق به عنوان تفضّل ، خرسند و خوشحال‌اند ، و نيز خرسندند براى اين‌كه خداوند پاداش مؤمنان را ضايع نمىكند . يعنى هيچ عمل بزرگ و كوچك قلبى و بدنى را ناديده نمىگيرد و بىمزد نمىگذارد .\r\nالَّذينَ اسْتَجابُوا لِلّهِ وَ الرَّسُولِ مِنْ بَعْدِ ما أَصابَهُمُ الْقَرْحُ لِلَّذينَ أَحْسَنُوا مِنْهُمْ وَ اتَّقَوْا أَجْرٌ عَظيمٌ ( 172 )\r\nالَّذينَ قالَ لَهُمُ النّاسُ إِنَّ النّاسَ قَدْ جَمَعُوا لَكُمْ فَاخْشَوْهُمْ فَزادَهُمْ إيمانًا وَ قالُوا حَسْبُنَا اللّهُ وَ نِعْمَ الْوَكيلُ ( 173 )\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nلغت و اعراب :\r\n\r\nتوطئهء دشمن پس از جنگ احد\r\nاستجاب له : جواب داد به او . قرح و جرح : جراحت بدن در اثر شمشير و غيره . للّذين أحسنوا بدل است از الّذين اول .\r\nتفسير :\r\n« الَّذِينَ اسْتَجَابُوا للَّهِ وَ الرَّسُولِ مِن بَعْدِ مَآ أَصَابَهُمُ الْقَرْحُ لِلَّذِينَ أَحْسَنُوا مِنْهُمْ وَ اتَّقَوْا أَجْرٌ عَظِيمٌ »\r\nپس از جنگ احد و بازگشت سپاه مشركانِ پيرو ابوسفيان به سوى مكه ، چون به محلّى به نام « روحاء » رسيدند از متاركهء جنگ پيش از ريشه كن كردن مسلمين پشيمان شدند و به فكر افتادند بازگردند و به كلّى نداى الهى را در مدينه خاموش نمايند . اين خبر به پيامبر اسلام رسيد ، ندا در داد كه بايد از مدينه بيرون رويم و سپاهيان شرك را تعقيب كنيم و اين بار جز كسانى كه ديروز در جنگ بودند كسى با ما نيايد . سپاه اسلام - كه گفته مىشود نزديك به هفتاد نفر رزمنده بود و اغلبشان هم زخم خورده و آسيب ديده بودند - با ميل قلبى و شوق شهادت و طلب اجر از مدينه بيرون شدند و به محلّى به نام « حَمراء الأسد » در شانزده كيلومترى مدينه رسيدند . كفار قريش چون از تصميم پيامبر و تعقيب آنها باخبر شدند رعب و هراسى در دلشان افتاد و به سوى مكه باز گشتند . آيه در اين‌باره مىفرمايد :\r\nمؤمنان كسانى هستند كه پس از آن كه بر اعضا و جوارحشان در جنگ احد جراحت و زخم وارد شد دعوت خدا و رسول او را در نوبهء دوم خروج براى جنگ پذيرفتند ، براى كسانى از آنها كه كار نيك انجام دادند و تقوا ورزيدند پاداشى بزرگ است .\r\nمقيّد كردن پاداش اجابت به احسان و تقوا از لطايف بيان قرآن است كه همواره در اداى مطلب دقت دارد و از اطلاق و عموم بىدليل دورى مىجويد . يعنى همانها كه با بدن‌هاى مجروح و زحمات طاقت‌فرسا به راه افتادند اگر مثلًا احسان و تقوا نداشتند و مثلًا از روى ريا و سمعه و يا منافقانه و يا به طمع غنيمت و مال و اغراض ديگر غيرالهى رفته باشند طبعاً مستحق آن پاداش نخواهند بود .\r\n« الَّذِينَ قَالَ لَهُمُ النَّاسُ إِنَّ النَّاسَ قَدْ جَمَعُوا لَكُمْ فَاخْشَوْهُمْ »\r\nبرخى از كفار ، پس از گذشت يك سال از جنگ احد خبرى از سوى قريش و مشركان مكه\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nبراى پيامبر اسلام و مسلمان‌ها آورد كه مردم مكه براى نبرد با شما مشغول جمع‌آورى سرباز و وسايل جنگ‌اند ، از آنان در هراس باشيد . اين خبر در سپاهيان اسلام عكس‌العملى شگفت‌انگيز و آموزنده داشت كه اين آيه مىفرمايد :\r\nكسانى كه مردم يعنى برخى از مشركان ، به آنها گفتند كه مردم مكه و مشركان قريش براى نبرد با شما جمع‌آورى كرده‌اند ، يعنى عِدّه و عُدّه و سربازان جنگجو گردآورده‌اند ، از آنان سخت بترسيد .\r\n« فَزَادَهُمْ إِيمَاناً وَقَالُوا حَسْبُنَا اللَّهُ وَنِعْمَ الْوَكِيلُ »\r\n\r\nبدر صغرى و تجارت\r\nيعنى : پس اين اخبار بر ايمان آنها افزود ، يعنى به جاى ترس و اضطراب ايمانشان فزونى يافت ، زيرا تسليمشان در برابر خداوند و قصد و عزمشان بر جهاد قوىتر گشت ؛ و گفتند : خدا ما را بس است و او بر امور بندگانش نيكو وكيلى است .\r\nفَانْقَلَبُوا بِنِعْمَةٍ مِنَ اللّهِ وَ فَضْلٍ لَمْ يَمْسَسْهُمْ سُوءٌ وَ اتَّبَعُوا رِضْوانَ اللّهِ وَ اللّهُ ذُو فَضْلٍ عَظيمٍ ( 174 )\r\nإِنَّما ذلِكُمُ الشَّيْطانُ يُخَوِّفُ أَوْلِياءَهُ فَلا تَخافُوهُمْ وَ خافُونِ إِنْ كُنْتُمْ مُؤْمِنينَ ( 175 )\r\nتفسير :\r\n« فَانْقَلَبُوا بِنِعْمَةٍ مِنَ اللَّهِ وَ فَضْلٍ لَمْ يَمْسَسْهُمْ سُوءٌ وَ اتَّبَعُوا رِضْوَانَ اللَّهِ وَ اللَّهُ ذُو فَضْلٍ عَظِيمٍ »\r\nطبق بيان مفسران ، پيامبراسلام با سپاهى اندك در تعقيب خبرى كه رسيده بود از مدينه بيرون شدند ، و در محلى به نام « بدر صغرى » نقشهء جنگ ريخته ، ميدانى را براى نبرد پيش‌بينى كردند ، ولى معلوم شد كه قريش از قصد جنگ منصرف شده‌اند . اتفاقاً محل مزبور سابقهء بازار جاهلى داشته و قبيلهء بنىكنانه از اعراب جاهليت سالى يك‌بار به مدت هشت روز گردآمده ، آن‌جا را بازار داد و ستد و نمايشگاه و فروشگاه موقّت خود قرارمىدادند و در همان روزها بازار تشكيل شد ، مسلمين كه به احتمال جنگ طولانى هر چه توانسته بودند از ابزارهاى جنگى و آذوقه‌هاى ماندنى همراه برده بودند ، پس از اطمينان از عدم وقوع جنگ همهء وسايل جنگ و آذوقه‌ها را به قيمت بالايى با كالاهاى ديگر تبديل كردند و با سود فراوانى به مدينه بازگشتند . آيه چنين مىفرمايد :\r\nپس مسلمين از سفر جهاد همراه نعمتى فراوان از جانب خداوند و فضل و رحمتى از سوى او ، بازگشتند و هيچ ضرر و آسيبى به آنها نرسيد ، و آنها به واسطهء اطاعت از پيامبر پيروى از رضاى\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nخدا نمودند و خدا داراى فضلى بزرگ است ، شر بزرگ را تبديل به خير بىشمار مىكند .\r\n« إِنَّمَا ذلِكُمُ الشَّيْطَانُ يُخَوِّفُ أَوْلِيَآءَهُ فَلَا تَخَافُوهُمْ وَ خَافُونِ إِن كُنْتُم مُّؤْمِنِينَ »\r\n\r\nخداترسى ، شرط ايمان\r\nيعنى : جز اين نيست كه اين شيطان است كه دوستانش را مىترساند . آن كس كه خبر حملهء مشركان قريش را در مدينه پخش كرد شيطان انسى به وسيلهء وحى و الهام شياطين جنّى بوده ؛ و « اوليائه » مفعول « يخوّف » است ، يعنى او دوستان منافق خود را مىترساند ، زيرا آنها پيوسته از جنگ در هراس بودند كه مبادا نفاقشان كشف شود . و ممكن است « أوليائه » به تقدير « يخوّفكم من أوليائه » باشد يعنى او مسلمين را از دوستان مشرك خود مىترساند . پس هرگز از آنان نترسيد ، و اگر به راستى مؤمنيد از من بترسيد كه خداى شما هستم و شياطين هم همانند ساير اجزاى عالم هستى در قبضهء قدرت من‌اند .\r\nوَ لا يَحْزُنْكَ الَّذينَ يُسارِعُونَ فِي الْكُفْرِ إِنَّهُمْ لَنْ يَضُرُّوا اللّهَ شَيْئًا يُريدُ اللّهُ أَلّا يَجْعَلَ لَهُمْ حَظًّا فِي اْلآخِرَةِ وَ لَهُمْ عَذابٌ عَظيمٌ ( 176 )\r\nتفسير :\r\n« وَلَا يَحْزُنْكَ الَّذِينَ يُسَارِعُونَ فِى الْكُفْرِ إِنَّهُمْ لَن يَضُرُّوا اللَّهَ شَيْئاً »\r\n\r\nاندوه از كفر كفار ممنوع\r\nيعنى : اى پيامبر يا اى مخاطب مؤمن ، كسانى كه در كفر شتاب مىورزند - در حفظ و تقويت و نشر مذهب كفر از بت‌پرستى و يهوديت و نصرانيت و غير آنها فعاليت و كوشش دارند - تو را غمگين نكنند ، زيرا آنها هرگز ضرر و آسيبى به خدا نمىرسانند ، يعنى نمىتوانند جلو هدف تكوينى خدا را بگيرند ، زيرا هدف خدا در اين جهان اين است كه ذوىالعقول و خاصه انسان‌ها را بيافريند و دينى را بر آنها ابلاغ نمايد و آنان را در اطاعت و عصيان مختار سازد تا در جهان ديگر مطيعان را پاداش و عاصيان را كيفر دهد ، و كسى را توان ممانعت از اين اراده نيست ، لكن ممكن است كفار و مشركان به وسيلهء اغوا و وسوسه از افراد مطيعان بكاهند و بر عاصيان بيفزايند ، و اين امر ، ضرر زدن به خويشتن و اغواشدگان است نه به خداوند .\r\n« يُرِيدُ اللَّهُ أَلَّا يَجْعَلَ لَهُمْ حَظًّا فِى الْأَخِرَةِ وَلَهُمْ عَذَابٌ عَظِيمٌ »\r\nاين جمله تعليل « لا يحزنك » است ، يعنى : مسارعت آنها در كفر تو را محزون نكند ، زيرا\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nخداوند به خاطر سوابق كفر و فسوق آنها مىخواهد كه براى آنها در عالم آخرت هيچ نصيبى از نعم اخروى قرار ندهد و از اين رو خواسته كه در كفر مسارعت نمايند ، يعنى آنها را در اين عمل به حال خود رها كرده و اين همان اضلال خداست ، پس حال آنها اندوه ندارد . و آنها را عذابى است بزرگ .\r\nإِنَّ الَّذينَ اشْتَرَوُا الْكُفْرَ بِاْلإِيْمانِ لَنْ يَضُرُّوا اللّهَ شَيْئًا وَ لَهُمْ عَذابٌ أَليمٌ ( 177 )\r\nتفسير :\r\n« إِنَّ الَّذِينَ اشْتَرَوا الْكُفْرَ بِالْإِيمَانِ »\r\nاين آيه به منزلهء تأكيد و تكرار آيهء پيشين است ، و ممكن است آن آيه دربارهء منافقان و اين آيه دربارهء همهء كفار باشد . و اشتراء در اين‌جا به معناى مبادله است .\r\nيعنى : كسانى كه كفر را با ايمان مبادله كردند ؛ بدين معنا كه پس از عرضه‌شدن اسلام ، آن را رد كرده ، راه پيشين خود را انتخاب كردند و گويى ايمان عرضه‌شده را با كفر سابق مبادله نمودند . و مراد از كفر و ايمان طرفين تبديل ، صفت قلبى است ، و ممكن است مذهب و آيين باشد ، يعنى مجموعهء آيين كفر جاهلى را با شريعت اسلام مبادله كردند .\r\n« لَن يَضُرُّوا اللَّهَ شَيْئاً وَلَهُمْ عَذَابٌ أَلِيمٌ »\r\nيعنى : هرگز نمىتوانند به خدا ضررى بزنند ، و آنان را در نتيجهء اين مبادله عذابى است دردناك در دنيا عندالاقتضاء ، و در آخرت دائم و تا ابد .\r\nوَ لا يَحْسَبَنَّ الَّذينَ كَفَرُوا أَنَّما نُمْلي لَهُمْ خَيْرٌ لأَنْفُسِهِمْ إِنَّما نُمْلي لَهُمْ لِيَزْدادُوا إِثْمًا وَ لَهُمْ عَذابٌ مُهينٌ ( 178 )\r\nلغت و اعراب :\r\nاملاء و امهال : مهلت دادن و تأخير مدت . الذين فاعل لايحسبنّ است . أنّما - به فتح - از حروف مشبهه به فعل است كه با « ما » ى مصدريه بر خلاف قاعده به پيروى از مصحف عثمان به صورت مركب نوشته شده و با اسم و خبرش به جاى دو مفعول لايحسبنّ است به تقدير « لايحسبوا امهالنا خيراً لهم » . لام ليزدادوا لام عاقبت است .\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nتفسير :\r\n\r\nمهلت دهى به كافران\r\n« وَ لَا يَحْسَبَنَّ الَّذِينَ كَفَرُوا أَنَّمَا نُمْلِى لَهُمْ خَيْرٌ لِأَنْفُسِهِمْ »\r\nتوجيه كلام به كفار است به نحو نهى غايب . يعنى : كسانى كه كفر ورزيده‌اند و در حال كفر ادامهء حيات مىدهند و عمرشان و مقام و جاهشان و مال و اولادشان را از آنان سلب نمىكنيم ، گمان نكنند كه اين امهال به سود آنها و كاشف از سعادت آنهاست .\r\n« إِنَّمَا نُمْلِى لَهُمْ لِيَزْدَادُوا إِثْماً وَ لَهُمْ عَذَابٌ مُهِينٌ »\r\n\r\nآزمون ، حكمت ناگوارى ها\r\nيعنى : جز اين نيست كه ما به آنها مهلت مىدهيم تا بر گناه خود بيفزايند . نه به اين معنى كه لام « ليزدادوا » براى تعليل است و هدف خدا افزوده‌شدن گناه آنهاست ، بلكه لام براى عاقبت ، و مراد اين است كه مهلت به منظور تنبّه و توبه و بازگشت آنها به سوى حق است لكن نتيجهء خارجى آن اصرار آنها و ادامه دادن و افزودن گناه است . و از اين رو آنها را عذابى خواركننده است ، در دنيا به اقتضاى حكمت و مصلحت و در آخرت از زمان ورود به برزخ تا دورنماى ابديت .\r\nما كانَ اللّهُ لِيَذَرَ الْمُؤْمِنينَ عَلى ما أَنْتُمْ عَلَيْهِ حَتّى يَميزَ الْخَبيثَ مِنَ الطَّيِّبِ وَ ما كانَ اللّهُ لِيُطْلِعَكُمْ عَلَى الْغَيْبِ وَ لكِنَّ اللّهَ يَجْتَبي مِنْ رُسُلِهِ مَنْ يَشاءُ فَآمِنُوا بِاللّهِ وَ رُسُلِهِ وَ إِنْ تُؤْمِنُوا وَ تَتَّقُوا فَلَكُمْ أَجْرٌ عَظيمٌ ( 179 )\r\nلغت :\r\nوَذَرَه : ترك كرد او را . و از اين ماده به اين معنا جز مضارع و امر استعمال نشده . مازَ الشىءَ - از باب ضَرَب - : او را از غيرش جدا نمود . خبيث : نجس ، حرام ، هر شىء پليد و مورد تنفّر طبع . طيّب : ضد خبيث .\r\nتفسير :\r\n« مَا كَانَ اللَّهُ لِيَذَرَ الْمُؤْمِنِينَ عَلَى مَآ أَنْتُمْ عَلَيْهِ حَتَّى يَمِيزَ الْخَبِيثَ مِنَ الطَّيِّبِ »\r\nخطاب آيه به مؤمنان عصر نزول آن است كه در همهء حالات صلح و جنگ و سفر و حضر با منافقان وقت خود مختلط و آميخته به هم بودند .\r\nمعناى آيه : خداوند چنين نبوده و سزا هم نيست چنين باشد كه مؤمنان واقعى را بر آن حالى كه الآن هستيد ، يعنى مخلوط با منافقان ، رها سازد مگر آن كه خبيث را از طيّب جدا نمايد . يعنى\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nمنافقان را كه روحشان پليد و خبيث است از مؤمنان واقعى كه روحشان پاكيزه است جدا سازد .\r\n« وَمَا كَانَ اللَّهُ لِيُطْلِعَكُمْ عَلَى الْغَيْبِ »\r\n\r\nغيب دانى پيامبران\r\nاين جمله رفع اشكال متوهَّم و اشاره به كيفيت جداسازى ميان خبيث و طيّب است .\r\nيعنى : خيال نشود راه تميز ، اعطاى علم غيب است ، زيرا خدا چنين نبوده و او را نسزد كه شما را بر غيب مطّلع سازد تا از بواطن اشخاص آگاه گرديد و صفات روحى آنها را به ديدهء دل ببينيد ، زيرا دادن چنين توانى به بشر نسبت به حال يكديگر در خور حال مجتمع او و موافق حكمت و مصلحت نظام خلقت نيست و قهراً مستلزم هرج و مرج در زندگى اوست ، بلكه راه تميز ، همان است كه همواره سنّت جاريهء حق بر آن بوده كه آزمايش‌هايى از قبيل جنگ‌هاى سخت ، تقسيم غنائم و ساير حوادث را كه روشن كنندهء باطن افراد مجتمع است پيش آورد .\r\n« وَلكِنَّ اللَّهَ يَجْتَبِى مِن رُسُلِهِ مَن يَشَآءُ »\r\nيعنى : و ليكن اگر خداوند بخواهد براى تميز مذكور راهى غير از جريان سنّت اختيار نمايد ، از فرستادگان خود هر كه را بخواهد براى اين امر انتخاب مىكند ، يعنى مقام نبوت مىدهد و از علوم مربوط به تمايز افراد و غيب‌هاى مورد نياز جامعه مطّلع و آگاه مىسازد ، مانند فرشتگان و اجنّه و شياطين و ارواح ساده و ساير ذوىالعقول پشت پردهء حس كه با بشر برخورد نزديك لازم و دائم دارند ، و نظير انبيا و پيامبران گذشته و كتاب‌هاى آسمانى آنها و سرگذشت نيكان و صالحان و كفار و طاغيان امت‌هاى گذشته ، و هم‌چنين حوادث پس از مرگ از وضع برزخ و قيامت و جهان ابدى پس از قيامت و غير اينها .\r\n« فَامِنُوا بِاللَّهِ وَ رُسُلِهِ وَ إِن تُؤْمِنُوا وَ تَتَّقُوا فَلَكُمْ أَجْرٌ عَظِيمٌ »\r\nيعنى : پس بايد به خدا و فرستادگان او ايمان آوريد - و به آنچه دربارهء تميز اشخاص و غيب‌هاى ديگر به شما خبر مىدهند تصديق و عمل نماييد - و اگر ايمان بياوريد و تقوا بورزيد شما را پاداشى بزرگ خواهد بود ، يعنى در دنيا فىالجمله و در آخرت مطلقاً .\r\nوَ لا يَحْسَبَنَّ الَّذينَ يَبْخَلُونَ بِما آتاهُمُ اللّهُ مِنْ فَضْلِهِ هُوَ خَيْرًا لَهُمْ بَلْ هُوَ شَرٌّ لَهُمْ سَيُطَوَّقُونَ ما بَخِلُوا بِهِ يَوْمَ الْقِيامَةِ وَ لِلّهِ ميراثُ السَّماواتِ وَ اْلأَرْضِ وَ اللّهُ بِما تَعْمَلُونَ خَبيرٌ ( 180 )\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nلغت و اعراب :\r\n\r\nفرجام بخل\r\nلايحسبنّ مفعول اولش محذوف است يعنى بُخلَهم ، و هو اول ، ضمير فصل است و محلى از اعراب ندارد و مرجعش بخل مقدّر است . طوّقه الطوقَ : طوق را به گردن او افكند . ارث و تُراث و ميراث : آنچه از ميّت باقى مىماند . و ميراث السموات به تقدير ميراث أهلهما .\r\nتفسير :\r\n« وَ لَا يَحْسَبَنَّ الَّذِينَ يَبْخَلُونَ بِمَا ءَاتَاهُمُ اللَّهُ مِن فَضْلِهِ هُوَ خَيْراً لَهُمْ »\r\nيعنى : كسانى كه به بذل آنچه خداوند از فضل و رحمت خويش بدانها عطاكرده بخل مىورزند گمان مبرند كه اين كار به سود آنهاست . مراد از آنچه خدا به آنها داده ، اموال و امتعهء دنيا و جاه و مقام و علوم و فنون و جان و اولاد و هر چيزى است كه نعمت مبذول از جانب خداوند حساب مىشود .\r\nو مراد از بخل بدانها مضايقه از بيرون‌كردن حقوق واجب خلقى و خالقى و دريغ ورزيدن از صرف هر نعمتى در مصارف شرعى و عقلى آن است .\r\n« بَلْ هُوَ شَرٌّ لَهُمْ سَيُطَوَّقُونَ مَا بَخِلُوا بِهِ يَوْمَ الْقِيَامَةِ »\r\nيعنى : اين بخالت سراپا شرّ و ضرر آنهاست و به زودى آنچه بدان بخل ورزيده‌اند از اموال و غير اموال در روز قيامت طوق گردن آنها مىشود . اموال دنيوى هر چند در لابه لاى خاك هضم شده و نابود گشته است همانند اجسادشان گردآورى مىگردد و به صورت غل و زنجير در مىآيد ، و يا شبيه آن از اجزاى آن عالم طوق مىگردد ، و علوم و معارف در آن جهان به صورت طوق‌هاى مختلف تجسّم پيدا مىكند .\r\n« وَللَّهِ مِيرَاثُ السَّمَاوَاتِ وَ الْأَرْضِ »\r\nيعنى : همهء ماترك و باقىمانده از اهل آسمان‌ها و زمين همانند توارث انسان‌ها از يكديگر ، از آنِ خدا خواهد بود . بدين معنا كه همه مىميرند و ملكيت ظاهرى و اعتبارى آنها باطل مىگردد و ملكيت حقيقى قديم خداوند ، بدون اشتراك باقى مىماند .\r\n« وَاللَّهُ بِمَا تَعْمَلُونَ خَبِيرٌ »\r\nيعنى : و خداوند به آنچه شما مكلّفان انجام مىدهيد آگاه است . اعمالى كه جهانيان در دنيا دربارهء مملوكات خود انجام مىدهند از انفاقات و بخالت‌ها ، خداوند علاوه بر آن كه همه را در لوح محفوظ مرقوم داشته و فرشتگانش مىنويسند ، به علم ازلى خود نيز به همهء آنها عالم و آگاه است .\r\nلَقَدْ سَمِعَ اللّهُ قَوْلَ الَّذينَ قالُوا إِنَّ اللّهَ فَقيرٌ وَ نَحْنُ أَغْنِياءُ سَنَكْتُبُ ما قالُوا وَ قَتْلَهُمُ اْلأَنْبِياءَ بِغَيْرِ حَقٍّ وَ نَقُولُ ذُوقُوا عَذابَ الْحَريقِ ( 181 )\r\nذلِكَ بِما قَدَّمَتْ أَيْديكُمْ وَ أَنَّ اللّهَ لَيْسَ بِظَلّامٍ لِلْعَبيدِ ( 182 )\r\n\r\n","description":"","footnote":"","page_name":" 469 ","page_number":469},
  {"content":"\r\n\r\n\r\nبىادبى برخى علماى يهود\r\nلغت و اعراب :\r\nسين در سنكتب براى تأكيد است . حريق صفت مشبهه ، و اضافهء عذاب به آن اضافهء بيانيه است .\r\nقتلهم عطف است به موصول ما قالوا .\r\nتفسير :\r\n« لَقَدْ سَمِعَ اللَّهُ قَوْلَ الَّذِينَ قَالُوا إِنَّ اللَّهَ فَقِيرٌ وَ نَحْنُ أَغْنِيَآءُ »\r\nمفسران نقل كرده‌اند كه چون برخى از علماى يهود آيهء « مَن ذَا الَّذِى يُقْرِضُ اللَّهَ قَرْضاً حَسَناً » [ بقره ، 245 
  ] و آيهء « مَن جَاءَ بِالْحَسَنَةِ فَلَهُ عَشْرُ أَمْثَالِهَا » [ انعام ، 160 
  ] را شنيدند ، گفتند : وام‌خواهى خدايا در مقابل وام ده برابر پرداختن ، كاشف از فقر و نياز خدا و غنا و بىنيازى ماست و علاوه آن كه مىبينيم اكثريت پيامبران او و پيروان آنها در فقر و فلاكت‌اند . خدا در اين باره مىفرمايد : حقيقت اين است كه خداوند ، گفتار كسانى را كه گفتند : به يقين خداوند فقير و نيازمند است و ما اغنيا و بىنياز ، شنيد .\r\n« سَنَكْتُبُ مَا قَالُوا »\r\nيعنى : ما حتماً آنچه را كه گفتند مىنگاريم .\r\nكلمهء « سنكتب » در اين‌جا ممحّض در آينده نيست ، زيرا نوشتن در نامهء عملشان پيش از نزول اين آيه و نوشتن در لوح محفوظ پيش از خلقت خود آنها بوده ، پس مراد تأكيد بر اهميت مطلب ، و كلمهء « سنكتب » كنايه از لن‌يفوتَنا كتابتُه است ، يعنى از اين سخن صرف‌نظر نمىكنيم و به تدوين آن به وسيلهء فرشتگان اهميت مىدهيم ، زيرا اين كلام آنها يا سخريّه و استهزا است و يا اعتقاد به عجز و عدم قدرت و عدم تسلّط خدا بر جهان و جهانيان ؛ و هر دو كفرآور است .\r\n« وَ قَتْلَهُمُ الْأَنْبِيَآءَ بِغَيْرِ حَقٍّ وَ نَقُولُ ذُوقُوا عَذَابَ الْحَرِيقِ »\r\nيعنى : و نيز كشتنشان انبياى الهى را به ناحق ، خواهيم نوشت - اهتمام به امر عظيم قتل پيامبران و رسولان الهى مانند زكريا و يحيى و عدهء بسيارى ديگر ، از ما فوت نخواهد شد - و چون روز\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nرستاخيز آيد و آنها را در دوزخ وارد كنيم ، به عنوان استهزا و تشديد عذاب مىگوييم : بچشيد عذاب بسيار سوزان را .\r\n« ذلِكَ بِمَا قَدَّمَتْ أَيْدِيكُمْ وَأَنَّ اللَّهَ لَيْسَ بِظَلّامٍ لِلْعَبِيدِ »\r\n\r\nپاسخ به ادعاى ديگر يهود\r\n« ذلك » اشاره به عذاب حريق ، و « ما » ى موصوله شامل گناهان اعتقادى و عملى صغيره و كبيره است ، و نسبت اعمال به دست به لحاظ غلبه است ، زيرا اغلب كارها با دست انجام مىگيرد و مراد ، خود انسان است . و تقديم اعمال به لحاظ آن است كه آنها پيش از آن‌كه به آن‌جا بروند آن اعمال را در دنيا تهيه نموده بودند .\r\nمعناى آيه : اين عذاب حريق دوزخ به واسطهء گناهان قلبى و بدنىاى است كه خودتان از پيش آن را تهيه كرده و فرستاده‌ايد ، و براى اين است كه خدا هيچ ظلمى به بندگانش نمىكند . يعنى پس رفتارش به عدل است و مقتضاى عدل او تعذيب گنهكاران است .\r\nالَّذينَ قالُوا إِنَّ اللّهَ عَهِدَ إِلَيْنا أَلّا نُؤْمِنَ لِرَسُولٍ حَتّى يَأْتِيَنا بِقُرْبانٍ تَأْكُلُهُ النّارُ قُلْ قَدْ جاءَكُمْ رُسُلٌ مِنْ قَبْلي بِالْبَيِّناتِ وَ بِالَّذي قُلْتُمْ فَلِمَ قَتَلْتُمُوهُمْ إِنْ كُنْتُمْ صادِقينَ ( 183 )\r\nلغت و اعراب :\r\nالذين منصوب به ذمّ است به تقدير أذمّ ، و يا صفت « الذين » در آيهء پيش است . قربان مصدر و نيز به معناى ما يُتقرَّب به ، يعنى چيزى كه به وسيلهء آن تقرّب جسته مىشود .\r\nتفسير :\r\n« الَّذِينَ قَالُوا إِنَّ اللَّهَ عَهِدَ إِلَيْنَآ أَلَّا نُؤْمِنَ لِرَسُولٍ حَتَّى يَأْتِيَنَا بِقُرْبَانٍ تَأْكُلُهُ النَّارُ »\r\nعده‌اى از علماى يهود در عصر پيامبر اسلام ادعا كردند كه در كتاب تورات به امت موسى نسلًا بعد نسل سفارش و توصيه شده كه هر شخصى كه ادعاى نبوت كند بايد يكى از معجزاتش اين باشد كه چيزى را به عنوان قربانى از حيوان و غير حيوان در صحنه حاضر كند و در نزد آن مشغول مناجات با خدا گردد تا آتشى نورانى نازل شود و آن را بخورد ، يعنى بسوزاند و نابود كند و يا مانند آهن سرخ از جنس خود سازد .\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nمعناى آيه : آنان كه فقر خدا را ادعا كردند كسانى از دانشمندان تورات‌اند كه گفتند : خداوند به ما توصيه و سفارش كرده كه به هيچ پيامبرى ايمان نياوريم تا آن كه براى ما قربانىاى بياورد كه آتش افروخته آن را بخورد و بسوزاند .\r\n« قُلْ قَدْ جَآءَكُمْ رُسُلٌ مِن قَبْلِى بِالْبَيِّنَاتِ وَ بِالَّذِى قُلْتُمْ فَلِمَ قَتَلْتُمُوهُمْ إِن كُنتُمْ صَادِقِينَ »\r\n\r\nسنت يهود در تكذيب پيامبران\r\nامر است به پيامبر اسلام كه در جواب آنها بگويد : شما در مقابل ادلّهء روشن و معجزات الهى ايستاده‌ايد و از روى عناد انكار مىكنيد و اعتذارتان به اين‌كه در كتاب تورات ايمان و تسليم به هر پيامبرى مشروط به صدور معجزهء مذكور است ، عذرى باطل و كذب است .\r\nمعناى آيه : اى پيامبر ، در برابر آنها بگو : بىترديد فرستادگانى پيش از من ، همراه بيّنات و دلايل روشن و معجزهء قربانى و آتش كه گفتيد به سوى شما آمدند ( مانند پيامبرانى كه در فاصلهء ميان موسى و عيسى از بنىاسرائيل مبعوث شدند ) پس چرا آنها را ، يعنى عده‌اى از آنها را نظير زكريا و يحيى ، كشتيد اگر راستگوييد ؟ !\r\nمفاد آيه ، تكذيب اعتذار آنهاست در ردّ دعوت پيامبر اسلام و پذيرفتن اين كه پيامبران گذشته ، معجزهء قربانى و آتش را داشته‌اند . و اما راجع به اين‌كه اين معجزه در تورات از شرايط ايمان به انبيا شمرده شده ، چيزى از آيه استفاده نمىشود . و برخى گفته‌اند كه اين شرط در غير عيسى و محمّد صلى الله عليه و آله بوده است .\r\nفَإِنْ كَذَّبُوكَ فَقَدْ كُذِّبَ رُسُلٌ مِنْ قَبْلِكَ جاؤُ بِالْبَيِّناتِ وَ الزُّبُرِ وَ الْكِتابِ الْمُنيرِ ( 184 )\r\nلغت و اعراب :\r\nفان كذّبوك جواب انِ شرطيه مقدّر است و جملهء فقد كذّب به جاى آن است و تقدير كلام فلاتعجب يا فلاتحزن فقد كذّب است . بيّنة : دليل روشن و روشنگر . زُبُر : جمع زبور يعنى نوشته شده و نهى و زجركننده ، و از اين رو بر مواعظ و نواهى اطلاق مىشود . كتاب ، در اغلب استعمالات قرآنى به معناى كتاب احكام شرع است از اصول و فروع ، در مقابل حكمت كه مستقلّات عقليه است .\r\nتفسير :\r\n« فَإِن كَذَّبُوكَ فَقَدْ كُذِّبَ رُسُلٌ مِن قَبْلِكَ جَآءُو بِالْبَيِّنَاتِ وَ الزُّبُرِ وَ الْكِتَابِ الْمُنِيرِ »\r\nهدف آيه تسليت قلب پيامبر و ياران صادق او و اشاره به سنّت جاريهء الهى است در برانگيختن\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nرسولان ، همراه وسائل پذيرش از منطق قوى و معجزه و كتاب به منظور ابلاغ برنامه‌هاى تكامل بشرى ، و نيز اشاره به سنّت جاريهء بشرى در مقابل سفيران الهى از عصيان و طغيان و جلب خسران و اتصاف به ظلم و جهالت .\r\nمعناى آيه : اى پيامبر ، اگر قوم تو از مشركان و اهل كتاب تو را تكذيب كردند تعجّب نكن و غمگين مباش ، زيرا تو نخستين پيامبرى نيستى كه تكذيب شده است ، بلكه بىترديد رسولانى پيش از تو تكذيب شده‌اند كه همهء آنها همراه با دلايل روشن بر صدق دعوت و شريعت خود و كتاب‌هايى شامل علوم و مواعظ و نواهى مانند صحيفهء ابراهيم و موسى و زبور داود ، و كتاب روشن و راهنما و جامع شرايع و احكام اصولى و فروعى الهى بودند نظير كتاب شريعت نوح و ابراهيم و تورات موسى و انجيل عيسى .\r\nكُلُّ نَفْسٍ ذائِقَةُ الْمَوْتِ وَ إِنَّما تُوَفَّوْنَ أُجُورَكُمْ يَوْمَ الْقِيامَةِ فَمَنْ زُحْزِحَ عَنِ النّارِ وَ أُدْخِلَ الْجَنَّةَ فَقَدْ فازَ وَ مَا الْحَياةُ الدُّنْيا إِلّا مَتاعُ الْغُرُورِ ( 185 )\r\nلغت :\r\n\r\nمرگ ، پايان دنياى فريبنده\r\nنفس : روح ، و خودِ شخص . توفيه : به كمال پرداختن حق . زَحزَحَهُ عن مكانه : او را از جاى خود دور كرد و زايل نمود . غرور : مصدر است به معناى خدعه و فريب ، و نيز جمع غارّ .\r\nتفسير :\r\n« كُلُّ نَفْسٍ ذَآئِقَةُ الْمَوْتِ وَ إِنَّمَا تُوَفَّوْنَ أُجُورَكُمْ يَوْمَ الْقِيَامَةِ »\r\nيعنى : هر روح يا شخص جاندارى حتماً مرگ را مىچشد و تلخى و شيرينى آن را درك مىكند . و مرگ روح به اين است كه از قالب تن بيرون آيد و مرگ شخص به اين است كه جانش از بدن خارج شود . و جز اين نيست كه جزاى عمل‌هاى قلبى و بدنىتان از خير و شر و بزرگ و كوچك ، به نحو كامل و تامّ در روز قيامت به شما اعطا مىشود هر چند مقدمات آن از حال مرگ شروع مىشود و پس از آن در قبر و عالم برزخ تا ورود به صحنهء قيامت ادامه دارد و بر حسب اختلاف حالات انسان در اين مدت و اين مكان‌ها اختلاف دارد .\r\n« فَمَن زُحْزِحَ عَنِ النَّارِ وَأُدْخِلَ الْجَنَّةَ فَقَدْ فَازَ »\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nيعنى : نتيجهء اين وعد و وعيد اين است كه كسى را كه در سايهء عمل‌هاى نيكش از آتش آن جهان دور دارند و وارد بهشتش سازند حقّاً كه به هدف رسيده و كامياب شده است .\r\n« وَ مَا الْحَيَاةُ الدُّنْيَآ إِلَّا مَتَاعُ الْغُرُورِ »\r\n\r\nشكيباى ، رمزرستگارى\r\nيعنى : و اين زندگى دنيا جز تمتّع و برخوردارى سراپا غرور ، و يا جز متاع فريبكاران نيست .\r\nمراد از زندگى دنيا مجموع حالات و اعمال و كارهاى صادره از انسان در حال حيات اوست در صورتى كه به آن بنفسه و به نحو اصالت نگريسته شود . و مراد از اين‌كه متاع غرور است يعنى فريبا ولى بىارزش و موقّت و در معرض فنا و توأم با ناراحتىهاى بىشمار است . و اگر در همهء آنها به نحو وسيله و مقدمهء رسيدن به كمالات معنوى و انسانى و الهى نگريسته شود و به اين انگيزه صادر شود متاع غرور نيست و اصلًا دنيا نيست .\r\nلَتُبْلَوُنَّ في أَمْوالِكُمْ وَ أَنْفُسِكُمْ وَ لَتَسْمَعُنَّ مِنَ الَّذينَ أُوتُوا الْكِتابَ مِنْ قَبْلِكُمْ وَ مِنَ الَّذينَ أَشْرَكُوا أَذًى كَثيرًا وَ إِنْ تَصْبِرُوا وَ تَتَّقُوا فَإِنَّ ذلِكَ مِنْ عَزْمِ اْلأُمُورِ ( 186 )\r\nلغت و اعراب :\r\nأبلَى الشىءَ : كهنه كرد آن را . و أبلى الرجلَ : امتحان نمود او را . و لام لتبلونّ براى تأكيد و قسم است .\r\nأذى : ضرر و اذيّت و آزار . عَزَم - از باب ضَرَب - : اراده كرد و تصميم جدى گرفت . و نيز عَزْم به معناى معزوم . و فانّ ذلك ، نايب جزاء مقدّر است يعنى فحقيقٌ بكم ، فانّ ذلك . و عزم‌الامور اضافهء صفت به‌موصوف است يعنى كارهاى مهم و در خور تصميم جدى .\r\nتفسير :\r\n« لَتُبْلَوُنَّ فِى أَمْوَالِكُمْ وَ أَنْفُسِكُمْ »\r\nآيه در مقام بيان حوادث كلى است كه از وقت نزول آن تا آيندهء تاريخ براى مسلمين به طبع حال پيش خواهد آمد يعنى : براى كسانى كه مىخواهند مكتبى و مذهبى را همانند شريعت اسلام در پهنهء گيتى ابلاغ نمايند و پياده كنند و حكومتى را نظير حكومت الهى اسلامى در مقابل\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nدولت‌هاى كفر آن عصر و همهء اعصار تشكيل دهند .\r\nدر اين باره خطاب به مؤمنان مىفرمايد : سوگند مىخورم كه شما در آيندهء تاريخ در مورد اموال و نفوستان آزمايش خواهيد شد . دربارهء اموال به وسيلهء توجه تكاليف الهى به انفاقات واجب و مستحب و تلفات آسمانى و حوادث طبيعى ، و دربارهء جان‌ها به واسطهء تكليف به عبادات و غير آن خاصه به جهاد ابتدايى و دفاعى و امر به معروف و نهى از منكر و شهادت در راه حق و اسارت در جنگ و غيره و يا حوادث گوناگون طبيعى و مصائب جسمى و روحى .\r\n« وَ لَتَسْمَعُنَّ مِنَ الَّذِينَ أُوتُوا الْكِتَابَ مِن قَبْلِكُمْ وَ مِنَ الَّذِينَ أَشْرَكُوا أَذىً كَثِيراً »\r\nيعنى : و نيز سوگند مىخورم كه شما مسلمين از آنها كه پيش از شما به آنان كتاب آسمانى داده شده مانند يهود و نصارا و از كسانى كه شرك ورزيدند ، اذيت و آزار فراوانى خواهيد شنيد . يعنى علاوه بر توطئه‌هاى عملى و جنگ‌ها و ضررهاى مالى و جانى ، اذيت‌هاى بىشمار خصمانه و اهانت‌آميز و توطئه‌خيز و تفرقه‌افكن خواهيد ديد و از القاى شبهات اعتقادى و اخلاقى و هر نوع سخنان انحرافى و گمراه كننده خواهيد شنيد كه به مرور زمان در كمّيّت و كيفيّت زيادتر خواهد شد .\r\n« وَإِن تَصْبِرُوا وَتَتَّقُوا فَإِنَّ ذَ لِكَ مِنْ عَزْمِ الْأُمُورِ »\r\nيعنى : و اگر شما در همهء اين حوادث و پيشامدها صبر ورزيد - در هر حادثه‌اى آثار صبر و شكيبايى متناسب آن را مرتب نماييد - و نيز اگر توأم با صبر ، تقوا هم پيشه كنيد و وظايف مربوطه را انجام دهيد ، پس سزاوار همين است ، زيرا كه آن از مهمّات امور است كه بايد انجام داد .\r\nوَ إِذْ أَخَذَ اللّهُ ميثاقَ الَّذينَ أُوتُوا الْكِتابَ لَتُبَيِّنُنَّهُ لِلنّاسِ وَ لا تَكْتُمُونَهُ فَنَبَذُوهُ وَراءَ ظُهُورِهِمْ وَ اشْتَرَوْا بِهِ ثَمَنًا قَليلًا فَبِئْسَ ما يَشْتَرُونَ ( 187 )\r\nلغت و اعراب :\r\nاذ متعلّق به « اذكر » مقدر است . وَثِقَ بالشىء - از باب حَسِب - : اعتماد كرد و مطمئن شد به آن . و ميثاق : عقد پيمان و قرارداد مؤكّد . نَبَذَ الشىءَ - از باب ضَرَب - : دور انداخت آن را به خاطر بىاهميت بودن آن . مرجع ضمير مفرد نبذوه « ميثاق » است و ممكن است « كتاب » باشد . اشترى :\r\nخريد ، فروخت ( ضد ) ، به دست آورد . ثمن : بهاى بالفعل شىء يا بهاى بالقوّه يعنى چيزى كه صلاحيت بها بودن دارد . ما يشترون « ما » مصدريه و يا موصوله است .\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nتفسير :\r\n\r\nعهد شكنى اهل كتاب\r\n« وَإِذْ أَخَذَ اللَّهُ مِيثَاقَ الَّذِينَ أُوتُوا الْكِتَابَ »\r\nيعنى : به ياد آوريد زمانى را كه خداوند از كسانى كه كتاب به آنها اعطا شده ، يعنى علماى هر ملتى كه داراى كتاب آسمانى بودند مانند دانشمندان يهود و نصارا و از همهء كسانى كه قدرت فهم كتاب‌هاى آسمانى و بيان آنها را به ديگران داشتند ، عهد مؤكّد و پيمان محكم گرفت ( يعنى بدين نحو كه معاهده را در متن كتاب‌هاى آسمانى درج نمود و يا به وسيلهء پيامبرانى كه كتاب‌ها را آورده بودند ابلاغ نمود و يا به دادن عقل و خرد آن را القا كرد ) .\r\n« لَتُبَيِّنُنَّهُ لِلنَّاسِ وَلَا تَكْتُمُونَهُ »\r\nيعنى : مفاد معاهده و پيمان اين بود كه حتماً بايد اين كتاب را براى مردم بيان كنيد ، متن آن را بخوانيد ، مفادش را تفهيم كنيد ، ظواهر و محكماتش را ابلاغ نماييد ، بواطن و متشابهاتش را روشن سازيد و چيزى از آن را از عبارت و معنا از احدى پنهان نداريد .\r\n« فَنَبَذُوهُ وَرَآءَ ظُهُورِهِمْ وَ اشْتَرَوْا بِهِ ثَمَناً قَلِيلًا »\r\nيعنى : آنها آن پيمان محكم را پشت سر خود افكندند و اعتنا نكردند و آن عهد و پيمان و يا آن كتاب را به بهاى اندكى معامله كردند .\r\nاين كلام به عنوان تشبيه است و گويى مجموع آنچه از احكام و معارف آن كتاب كه بيانش به ضرر دنيا و جاه و مال آنها بود همه را به واسطهء كتمان ، حذف ، تحريف و تأويل فروختند و در مقابل بهايى كه عبارت از رياست چند صباحى در دنيا و برخوردارى از شئون آن است به عنوان ثمن بخس تملّك كردند .\r\n« فَبِئْسَ مَا يَشْتَرُونَ » يعنى : در نتيجه بد معامله‌اى است اين اشترا و معاملهء امانت و دين الهى با لذّات چند روزهء دنيا ؛ يا بد ثمن و بهايى است ثمنى كه آن را به دست آوردند .\r\nلا تَحْسَبَنَّ الَّذينَ يَفْرَحُونَ بِما أَتَوْا وَ يُحِبُّونَ أَنْ يُحْمَدُوا بِما لَمْ يَفْعَلُوا فَلا تَحْسَبَنَّهُمْ بِمَفازَةٍ مِنَ الْعَذابِ وَ لَهُمْ عَذابٌ أَليمٌ ( 188 )\r\nوَ لِلّهِ مُلْكُ السَّماواتِ وَ اْلأَرْضِ وَ اللّهُ عَلى كُلِ شَيْءٍ قَديرٌ ( 189 )\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nتفسير :\r\n« لَا تَحْسَبَنَّ الَّذِينَ يَفْرَحُونَ بِمَآ أَتَوْا »\r\nيعنى : اى پيامبر و اى مخاطب ، هرگز گمان مبر كسانى را كه به آنچه انجام داده‌اند شادى مىكنند و خرسند و خوشحالند ( مانند عده‌اى از علماى اهل كتاب نسبت به حذف و تحريف و تأويل آيات كتاب خود ، و منافقان در عمل به نفاقشان ، و صاحبان انواع عقايد خرافى نسبت به عقايدشان ، و صاحبان اخلاق رذيله و آداب و سنن جاهلى راجع به كردارشان ، و ارباب قدرت و سلطهء جائرانه در اعمال زور و جورشان و مرتكبين هر امر فاسد و ناروا در مورد كارشان ) ،\r\n« وَيُحِبُّونَ أَن يُحْمَدُوا بِمَا لَمْ يَفْعَلُوا فَلَا تَحْسَبَنَّهُم بِمَفَازَةٍ مِنَ الْعَذَابِ وَلَهُمْ عَذَابٌ أَلِيمٌ »\r\nيعنى : و نيز كسانى را كه دوست دارند به آنچه انجام نداده‌اند از كارهاى خير فردى و اجتماعى تعريف و ستايش شوند ، آرى حتماً گمان مبر كه اين گروه‌ها را نجاتى از عذاب خداست ، يعنى هرگز براى آنها راه نجات نيست . و لازم مطلب اين است كه موفق به توبه هم نمىشوند و آنها را در دنيا در صورت اقتضاى حكمت و مصلحت و در آخرت بىشك و ترديد عذابى دردناك است .\r\n« وَللَّهِ مُلْكُ السَّمَاوَاتِ وَ الْأَرْضِ وَ اللَّهُ عَلَى كُلِّ شَىْءٍ قَدِيرٌ »\r\nيعنى : مالكيت حقيقى آسمان‌ها و اين زمين از آنِ خداوند است ، زيرا همه را او به تفرّد ذات و به نحو ابداع و ابتكار و اختراع و بدون تقليد از احدى به ارادهء تكوينى خود و با كلمهء « كن » از كتم عدم به عرصهء وجود آورده و در تمام مدت بقاى آنها ادامهء وجود و حفظ و تدبير و تقدير و تصرف به دست او انجام مىگيرد و در موقع اقتضاى حكمت ، افناء و اعدام همه نيز به ارادهء تكوينى او خواهد بود و اين امر ، مفيد ملكيت به قوىترين و رساترين معناى آن است . و خداوند بر هر چيزى تواناست .\r\nإِنَّ في خَلْقِ السَّماواتِ وَ اْلأَرْضِ وَ اخْتِلافِ اللَّيْلِ وَ النَّهارِ لآياتٍ لأُولِي اْلأَلْبابِ ( 190 )\r\nلغت :\r\nاختلف الى المكان : رفت و آمد كرد به آن‌جا . ألباب : جمع لب يعنى عقل كامل و سالم و خرد ناب و خالص . اولوا اسم جمع است و مفرد آن ذات است از غير لفظ .\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nتفسير :\r\n\r\nرفتار خردمندان\r\n« إِنَّ فِى خَلْقِ السَّمَاوَاتِ وَ الْأَرْضِ وَ اخْتِلَافِ اللَّيْلِ وَ النَّهَارِ لَأَيَاتٍ لِأُولِى الْأَلْبَابِ »\r\nيعنى : حقيقت اين است كه در آفرينش آسمان‌ها و اين زمين و آمد و رفت شب و روز نشانه‌هايى است براى صاحبان عقل كامل و خرد ناب .\r\nمراد از آيات و نشانه‌هاى موجود در خلق و اختلاف ، شكوه و عظمت و فوق‌العادگى آن است و خروج آن از حيطهء استعداد و قدرت بشرى از نظر كثرت عدد كهكشان‌ها و شمول هر كهكشانى بر منظومات شمسى غيرمتناهى ، و هر منظومه‌اى به ثوابت و سيارات بىشمار ، و اعجب از آنها وجود همهء آنهاست در داخل محوطهء آسمان اول ، تا چه رسد به آسمان دوم تا هفتم و عرش و كرسى ! و اغرب از آن ، كيفيت حدوث ذاتى و قِدَم زمانى مجموع دستگاه آفرينش ، و وجود آيات و براهين لايتناهى در آفاق و كرانه‌هاى اين زمين و در نفوس ساكنان آن ، و كيفيت ارتباط ساكنان آن با يكديگر از انواع ذوىالعقول از انسان‌ها و فرشتگان و اجنّه ، و اقسام غيرمتناهى نباتات و حيوانات اين كره و كرات ديگر است كه مملوّ از عجايب و غرايب‌اند . و عجيب‌تر از همه آن كه خداوند مبدأ اعلى ، ذوات و صفات و هيئات همه را به نحو ابداع و ابتكار از كتم عدم به عرصهء وجود آورده و از احدى استمداد نكرده و استعانت نجسته و تقليد ننموده ؛ و از آغاز وجود كلّ ، خود به ارادهء استقلالى ، حفظ و تقدير و تدبير همه را متكفّل شده به گونه‌اى كه هرگز سستى و خستگى در ذات اقدسش پيدا نشده چنان كه خلل و عيبى در اصل تكوين و خصوصيات آن نيز ديده نمىشود ، چنان كه فرموده : « مَا تَرَى فِى خَلْقِ الرَّحْمنِ مِن تَفَاوُتٍ فَارْجِعِ الْبَصَرَ هَلْ تَرَى مِن فُطُورٍ ، ثُمَّ ارْجِعِ الْبَصَرَ كَرَّتَيْنِ يَنقَلِبْ إِلَيْكَ الْبَصَرُ خَاسِئاً وَهُوَ حَسِيرٌ » [ ملك 3 و 4 
  ] .\r\nالَّذينَ يَذْكُرُونَ اللّهَ قِيامًا وَ قُعُودًا وَ عَلى جُنُوبِهِمْ وَ يَتَفَكَّرُونَ في خَلْقِ السَّماواتِ وَ اْلأَرْضِ رَبَّنا ما خَلَقْتَ هذا باطِلًا سُبْحانَكَ فَقِنا عَذابَ النّارِ ( 191 )\r\nلغت و اعراب :\r\nالذين صفت اولىالألباب است . قيام : جمع قائم ، و قعود : جمع قاعد و هر دو حال است از فاعل يذكرون . و على جنوبهم نيز حال است به‌تقدير مضطجعين يا نائمين على جنوبهم .\r\n\r\n","description":"","footnote":"","page_name":" 478 ","page_number":478},
  {"content":"\r\n\r\nتفسير :\r\n\r\nدعاى قرآنى\r\n« الَّذِينَ يَذْكُرُونَ اللَّهَ قِيَاماً وَقُعُوداً وَعَلَى جُنُوبِهِمْ »\r\nيعنى : صاحبان عقل و خرد ، كسانى هستند كه ايستاده و نشسته و بر پهلو خفته ، خدا را ياد مىكنند .\r\nذكر اين سه حالت كنايه از عموم است ، يعنى در همه حال در ياد خدايند . و ممكن است مراد از « يذكرون اللَّه » خواندن نماز باشد ، يعنى آنها كسانى هستند كه نمازشان را در حال قيام و قعود و بر پهلو خفته انجام مىدهند ؛ شخص سالم در حال قيام ، مريض در حال قعود ، و مريض‌تر در حال خفتن . و مراد از پهلو آيا پهلوى راست است يا اعم از راست و چپ و يا اعم از خوابيدن به پشت ؟ و در فرض اعم آيا حكم به نحو تخيير است يا ترتيب ؟ مسائلى است كه در فقه ذكر شده است .\r\n« وَ يَتَفَكَّرُونَ فِى خَلْقِ السَّمَاوَاتِ وَ الْأَرْضِ »\r\nيعنى : و آنان در آفرينش آسمان‌ها و زمين فكر مىكنند و مىانديشند .\r\nخردمندان در حدوث و قِدَم و عظمت و وسعت و طول و عرض و كيفيت ارتباط و هدف نهايى و علت غايى و نظام و تدبير و زمان زوال و فناى آنها تأمّل و تفكر دارند .\r\n« رَبَّنَا مَا خَلَقْتَ هذَا بَاطِلًا سُبْحَانَكَ »\r\nيعنى : آنها پس از تفكر و انديشه به تلفظ زبان يا به زبان حال و قلب مىگويند ، گفتارى نشأت يافته از عمق جان ، و اقتضاى فطرت ، و قضاوت عقل سليم و مطابق با تصريح كتاب‌هاى آسمانى و نقل قويم ، كه پروردگارا به يقين اين دستگاه عظيم و پهناور را بيهوده و لغو و باطل و بدون هدف نيافريدى . و تو از هر عيب و نقص و لغو و باطل مقدّس و منزّهى .\r\n« فَقِنَا عَذَابَ النَّارِ »\r\nيعنى : خدايا ترديدى نيست در اين‌كه اين جهان هستى را براى مكلّفان و خاصه انسان‌هاى ساكن آن آفريده‌اى كه تكاليفى بر عهدهء آنها بگذارى و آنان را به مرحلهء آزمايش درآورى تا مطيعان را پاداش بهشت و طاغيان را كيفر جهنم دهى ، پس ما را به توفيقات غيبى خود در دنيا از طغيان و عصيان ، و در آخرت از آتش دوزخ نگه دار و نجات بخش .\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nرَبَّنا إِنَّكَ مَنْ تُدْخِلِ النّارَ فَقَدْ أَخْزَيْتَهُ وَ ما لِلظّالِمينَ مِنْ أَنْصارٍ ( 192 )\r\nرَبَّنا إِنَّنا سَمِعْنا مُنادِيًا يُنادي لْلإيمانِ أَنْ آمِنُوا بِرَبِّكُمْ فَآمَنّا رَبَّنا فَاغْفِرْ لَنا ذُنُوبَنا وَ كَفِّرْ عَنّا سَيِّئاتِنا وَ تَوَفَّنا مَعَ اْلأَبْرارِ ( 193 )\r\nرَبَّنا وَ آتِنا ما وَعَدْتَنا عَلى رُسُلِكَ وَ لا تُخْزِنا يَوْمَ الْقِيامَةِ إِنَّكَ لا تُخْلِفُ الْميعادَ ( 194 )\r\nلغت و اعراب :\r\nأخزاه : او را خوار و رسوا نمود . ايمان : اعتقاد و تسليم ، يا مجموعهء دين آسمانى . أن آمنوا به معناى « أى آمنوا » شرح ينادى است . على رسلك به تقدير على لسان رسلك . ميعاد مصدر است به معناى وعد .\r\nتفسير :\r\n« رَبَّنَآ إِنَّكَ مَن تُدْخِلِ النَّارَ فَقَدْ أَخْزَيْتَهُ »\r\nاين كلام تتمهء گفتار اولواالالباب است .\r\nيعنى : پروردگارا به يقين تو هر كس را در آخرت به آتش دوزخ در آرى او را خوار و رسوا كرده‌اى . زيرا او تا در مرأى و منظر اهل قيامت محاكمه و گناهانش علنى و به دوزخ محكوم نشود وارد دوزخ نمىشود و پس از دخول در دوزخ نيز علاوه بر حضور در مجتمع رسوايان ، هر از گاهى مورد ديد و تماشاى اهل بهشت قرار مىگيرد ، و هيچ رسوايى و خوارى بالاتراز آن نيست .\r\n« وَمَا لِلظَّالِمِينَ مِنْ أَنْصَارٍ »\r\nيعنى : و اى خداوند ، ما مىدانيم كه ستمكاران را در آن روز ياورى نخواهد بود . يعنى كفار و ظالمان در اصول را ، زيرا كسى كه اصول دينش مخدوش باشد او را يارى و نجاتى نيست . و يا آن كه آنها را انصارى در برابر خداوند و بدون اذن او نخواهد بود و گرنه ظالمان به نفس را در فروع دين شفيعانى در محشر يارى خواهند داد .\r\n« رَبَّنَآ إِنَّنَا سَمِعْنَا مُنَادِياً يُنَادِى لِلْإِيمَانِ أَنْ ءَامِنُوا بِرَبِّكُمْ فَامَنَّا »\r\nيعنى : و نيز آنها مىگويند : پروردگارا حقيقت اين است كه ما ندا كننده‌اى را شنيديم كه مردم را\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nبه‌سوى ايمان ، يعنى اعتقاد و تسليم و يا مجموعهء آيين اسلام ، دعوت مىكرد و مىگفت كه‌اى مردم به پروردگارتان ( كه خالق همهء اشياء و مربّى همهء مخلوقات و رسانندهء همهء ذرات از نقص به كمالات خويش است ) ايمان بياوريد ؛ پس ما هم ايمان آورديم .\r\nمراد از ندا كننده ممكن است خود خدا باشد كه ندايش براى همه و در هر زمانى به واسطهء پيامبران و كتاب‌هاى آسمانيش مىرسد . و ممكن است پيامبر هر عصر باشد كه ندايش به حاضرين عصرش بلاواسطه و به غايبين مع‌الواسطه است . و ممكن است كتاب‌هاى آسمانى باشد كه ندايشان براى همه و در همهء اعصار بلاواسطه و بالمواجهه است .\r\n« رَبَّنَا فَاغْفِرْ لَنَا ذُنُوبَنَا وَ كَفِّرْ عَنَّا سَيِّئاتِنَا وَ تَوَفَّنَا مَعَ الْأَبْرَارِ »\r\nيعنى : پس اى پروردگار ما ، ذَنْب‌هاى ما يعنى گناهان كبيرهء ما را كه همانند ذَنَب براى ما دنباله‌اى وخيم دارد ببخش ، و سيّئات ما يعنى صغائر ما را كه زشت و قبيح است از ما بزداى ، و روح ما را از اجسادمان همراه ارواح نيكان و داخل امواج آنان برگير و به عالم برزخ روانه دار .\r\n« رَبَّنَا وَ ءَاتِنَا مَا وَعَدْتَنَا عَلَى رُسُلِكَ وَ لَا تُخْزِنَا يَوْمَ الْقِيَامَةِ إِنَّكَ لَا تُخْلِفُ الْمِيعَادَ »\r\nيعنى : و نيز آنان مىگويند : پروردگارا ، آنچه را به زبان فرستادگانت به ما وعده داده‌اى به ما عطا فرما . يعنى در دنيا هدايت و ايصال به مراحل كمالات انسانى و فضايل نفسانى و در آخرت اعطاى پاداش جميل و جزيل را به ما عطا كن . و مىگويند : خداوندا ما را در روز قيامت خوار و رسوا مگردان ؛ يعنى مگذار در دنيا وسايل رسوايى و خوارى آن جهان را فراهم سازيم . زيرا كه تو هيچ‌گاه تخلّف از وعده نمىكنى ، يعنى اين دعا را طبق وعدهء خود بپذير .\r\nفَاسْتَجابَ لَهُمْ رَبُّهُمْ أَنّي لا أُضيعُ عَمَلَ عامِلٍ مِنْكُمْ مِنْ ذَكَرٍ أَوْ أُنْثى بَعْضُكُمْ مِنْ بَعْضٍ فَالَّذينَ هاجَرُوا وَ أُخْرِجُوا مِنْ دِيارِهِمْ وَ أُوذُوا في سَبيلي وَ قاتَلُوا وَ قُتِلُوا لأُكَفِّرَنَّ عَنْهُمْ سَيِّئاتِهِمْ وَ لأُدْخِلَنَّهُمْ جَنّاتٍ تَجْري مِنْ تَحْتِهَا اْلأَنْهارُ ثَوابًا مِنْ عِنْدِ اللّهِ وَ اللّهُ عِنْدَهُ حُسْنُ الثَّوابِ ( 195 )\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nلغت و اعراب :\r\n\r\nآمرزش با تحمل بلاها\r\nانّى لا اضيعُ بيان فاستجاب است به‌تقدير بأنّى لااضيع . ثواب اسم ما يُثابُ به است يعنى چيزى كه به عنوان پاداش داده مىشود مانند عطا ، اسم ما يعطى ، و ثواباً مصدر تأكيدى است به‌تقدير اثيبهم ثواباً .\r\nو حسن الثواب اضافهء صفت به موصوف است يعنى الثواب الحسن .\r\nتفسير :\r\n« فَاسْتَجَابَ لَهُمْ رَبُّهُمْ أَنِّى لَآأُضِيعُ عَمَلَ عَامِلٍ مِنْكُم مِن ذَكَرٍ أَوْ أُنْثَى »\r\nپس از ذكر اولىالألباب در آيات گذشته و اشاره به صفات جميلهء آنها از تفكر در خلقت جهان ، ياد خدا در همه حال ، اعتراف به عذاب آخرت ، اقرار به ايمان و درخواست غفران و تنجّز وعده‌هاى حق ، در اين آيه مىفرمايد : پس پروردگارشان درخواست آنها را اجابت نمود و وعده داد كه بىترديد من عمل هيچ عاملى از شما را از مرد يا زن ضايع نمىكنم ، يعنى بىپاداش نمىگذارم .\r\n« بَعْضُكُم مِن بَعْضٍ »\r\nيعنى : شما همه از يكديگريد .\r\nهمهء بنىنوع انسان و آفرينشتان نظير هم ، و عقول و خردها همه همگون ، و ابدان و تن‌ها مماثل ، و اوصاف طبيعى و اخلاق فطرى نظير هم ، و تكليف اصولى و فروعى شبيه يكديگر است .\r\n« فَالَّذِينَ هَاجَرُوا »\r\nيعنى : پس كسانى كه هجرت كردند . ظاهر كلام ، هجرت حسّى است ، يعنى انتقال از مكانى به مكانى يا از شهرى مانند مكّه به شهرى ديگر مانند مدينه . و ممكن است اعم از هجرت حسّى و معنوى باشد ، مانند هجرت از جهل به سوى علم ، از شرك به توحيد ، از كفر به اسلام ، از آداب و سنن جاهلى به آداب و رسوم اسلامى ، از رذايل اخلاقى به فضايل نفسانى ، از ارتكاب محرمات به انجام واجبات و بالأخره از هر نقص و عيبى به طرف هر كمال در مقابل آن .\r\n« وَأُخْرِجُوا مِن دِيَارِهِمْ وَأُوذُوا فِى سَبِيلِى وَقَاتَلُوا وَقُتِلُوا »\r\nيعنى : و كسانى كه آنها را از خانه‌هاى خود بيرون كردند ، مانند مؤمنانى كه از مكه به حبشه و مدينه تبعيد گشتند و هر مؤمنى كه از موطن و مقرّ خود براى حفظ دين و تحصيل آن ناچار به سفر گرديد ؛ و كسانى كه در هر نقطه‌اى از زمين در راه رضاى من ايذا و اذيت شدند و كسانى كه جنگيدند و كشته گشتند ؛\r\n\r\n","description":"","footnote":"","page_name":" 482 ","page_number":482},
  {"content":"\r\n\r\n« لَأُكَفِّرَنَّ عَنْهُم سَيِّئاتِهِمْ وَلَأُدْخِلَنَّهُمْ جَنَّاتٍ تَجْرِى مِن تَحْتِهَا الْأَنْهَارُ »\r\nيعنى : حتماً و بىترديد همهء گناهانشان را كه در دنيا مرتكب شدند به وسيلهء آمرزش خود مىزدايم و آنان را به بهشت‌ها و باغ‌هايى كه از زير آنها ، يعنى از زير ساختمان‌ها يا درختان آنها ، نهرها روان است ، يعنى رودهاى مختلف‌الماهيّة از آب و شير و عسل و خمر و همهء مايعات لذت‌بخشى كه قابل شرب انسان است ، وارد خواهم نمود .\r\n« ثَوَاباً مِنْ عِندِ اللَّهِ وَاللَّهُ عِندَهُ حُسْنُ الثَّوَابِ »\r\nيعنى : اين نعمت‌ها كه به آنها داده مىشود همه به عنوان پاداش از جانب خداوند است ، و خداوند است كه پاداش نيكو در نزد اوست . يعنى از شئون ذات يكتاى واجب‌الوجودِ داراى همهء صفات جمال و جلال است كه چنين نعمت‌ها را بدهد . بدين معنا كه به هر يك از مكلّفان انسان و پرى كه شمارشان از قدرت و توان هر شمارشگر بيرون است باغ‌ها و بهشت‌هايى عطا فرمايدكه هر يك از آنها طبق آيهء 133 همين سوره « عَرضُها السموات و الأرض » است تا طولش چه باشد !\r\nلا يَغُرَّنَّكَ تَقَلُّبُ الَّذينَ كَفَرُوا فِي الْبِلادِ ( 196 )\r\nمَتاعٌ قَليلٌ ثُمَّ مَأْواهُمْ جَهَنَّمُ وَ بِئْسَ الْمِهادُ ( 197 )\r\nلغت و اعراب :\r\nغَرَّه - از باب نَصَر - : فريب داد و به طمع باطل انداخت او را . تَقَلَّبَ فى الأُمور : تصرف نمود و حال به حال شد . متاع خبر مبتداست به‌تقدير ذلك متاعٌ .\r\nتفسير :\r\n« لَا يَغُرَّنَّكَ تَقَلُّبُ الَّذِينَ كَفَرُوا فِى الْبِلَادِ »\r\nخطاب آيه در حقيقت به مسلمين جهان است ، به همهء آنان كه معتقد به اسلام و متوجّه وعده‌هاى حق‌تعالى به پيامبران در كتاب‌هاى آسمانى هستند ، در اشاره به آن روزى كه خداوند پهنهء گيتى را يكسره در اختيار صالحان قرار خواهد داد و حكومت طايفهء بشرى بدون استثنا از آنِ اولياى او خواهد بود و پس از آن هيچ‌گاه منصب‌ولايت امت و امامت بشر و حاكميت اهل زمين تا انقضاى جهان به دست نااهلان و غير اولياءاللَّه نخواهد افتاد . و منظور از اين خطاب ، ايجاد رجا و\r\n\r\n","description":"","footnote":"","page_name":" 483 ","page_number":483},
  {"content":"\r\n\r\nاميد در دل‌ها و اطمينان قلب و دلگرمى و آمادگى عملى در حد ميسور است ، كه از شئون آن عدم خوف از كفار و موضع‌گيرى و استوارى در مقابل آنها و اتخاذ موضع هجمه و حملهء سرد و گرم با منطق و عمل ، و پرهيز از ترس و اتخاذ راه سازش و موضع انفعالى ، و كوشش در تشكيل حكومت الهى و تقويت كمّى و كيفى آن به اميد تحقق وعده و آمدن نصر و يارى است .\r\nمىفرمايد : اى پيامبر و اى مخاطب ، تقلّب كفار در بلاد ، تو را فريب ندهد . يعنى رفت و آمد و جنب و جوش كفار در همه جاى دنيا با رفاه حال و امكانات مادى و سلطه‌هاى جائرانه حتى در ميان كشورها و شهرهاى اسلامى ، تو را فريب ندهد كه در برابر آنها بترسى و سازش كنى و تسليم شوى و زير سلطهء آنها روى و آداب و رسوم جاهلى و باطل آنها را بپذيرى .\r\n« مَتَاعٌ قَلِيلٌ ثُمَّ مَأْوَاهُمْ جَهَنَّمُ وَبِئْسَ الْمِهَادُ »\r\n\r\nسعادت فقط براى تقوا\r\nيعنى : همهء آنچه از آنها مىبينى از تفوّق و تسلّط بر مجتمعات و برترى اقتصادى و نظامى و تسليحاتى و غيره در برابر آنچه خدا در دنيا براى شما پيش‌بينى كرده از حكومت گستردهء عدل جهانى و ولايت بر پايهء قسط بر جوامع انسانى و ادامهء آن تا انقراض نسل بشر و بىترديد به شما خواهد داد ، اندك و ناچيز است ، چه رسد به آنچه در عالم ديگر عطا خواهد نمود . سپس جايگاه آنها جهنم است به سبب كفر و عناد و طغيان و فسادشان ، و جهنم بد آرامگاهى است .\r\nلكِنِ الَّذينَ اتَّقَوْا رَبَّهُمْ لَهُمْ جَنّاتٌ تَجْري مِنْ تَحْتِهَا اْلأَنْهارُ خالِدينَ فيها نُزُلًا مِنْ عِنْدِ اللّهِ وَ ما عِنْدَ اللّهِ خَيْرٌ لْلأَبْرارِ ( 198 )\r\nتفسير :\r\n« لكِنِ الَّذِينَ اتَّقَوْا رَبَّهُمْ لَهُمْ جَنَّاتٌ تَجْرِى مِن تَحْتِهَا الْأَنْهَارُ خَالِدِينَ فِيهَا »\r\nاين آيه ، استدراك از عموم عذاب كفّار در آخرت و ذكر مقابل است .\r\nيعنى : حال اخروى آنها آن گونه است ولى كسانى كه از پروردگارشان پروا داشته‌اند ، نه طغيان اعتقادى كرده‌اند و نه عصيان عملى ، آنان را باغ‌ها و بهشت‌هايى است كه از زير ساختمان و درختان آنها پيوسته رودها در جريان است . يعنى از همهء انواع مايعات خوردنى كه زيباترين آنها در آيهء 15 سورهء محمّد صلى الله عليه و آله ذكر شده ، برخوردارند .\r\n\r\n","description":"","footnote":"","page_name":" 484 ","page_number":484},
  {"content":"\r\n\r\n« نُزُلًا مِنْ عِندِ اللَّهِ وَمَا عِندَ اللَّهِ خَيْرٌ لِلْأَبْرَارِ »\r\nيعنى : همهء اين نعم به عنوان پذيرايى ابتدايى از جانب خداوند است ، و آنچه در نزد خدا براى آيندهء ابدى آنان است از نعمت‌هاى گوناگون كه « لا عينٌ رأتْ و لا اذنٌ سمعتْ و لا خطرَ على قلب بشر » از حيطهء تصور و نطاق بيان بيرون است .\r\nوَ إِنَّ مِنْ أَهْلِ الْكِتابِ لَمَنْ يُؤْمِنُ بِاللّهِ وَ ما أُنْزِلَ إِلَيْكُمْ وَ ما أُنْزِلَ إِلَيْهِمْ خاشِعينَ لِلّهِ لا يَشْتَرُونَ بِآياتِ اللّهِ ثَمَنًا قَليلًا أُولئِكَ لَهُمْ أَجْرُهُمْ عِنْدَ رَبِّهِمْ إِنَّ اللّهَ سَريعُ الْحِسابِ ( 199 )\r\nلغت و اعراب :\r\nلام لَمَن تأكيد است كه داخل بر اسم انَّ شده به خاطر فصل ، و مراد از مَنِ موصول جمع است و ضمير اول راجع به آن به لحاظ لفظ مفرد است و باقى ضماير هفتگانه به لحاظ معناى جمع است .\r\nتفسير :\r\n« وَ إِنَّ مِنْ أَهْلِ الْكِتَابِ لَمَن يُؤْمِنُ بِاللَّهِ وَ مَآ أُنْزِلَ إِلَيْكُمْ وَ مَآ أُنْزِلَ إِلَيْهِمْ خَاشِعِينَ للَّهِ »\r\nاين آيه در توصيف برخى از علماى اهل كتاب است كه در سايهء ايمان به آنچه پيامبرشان آورده و علم به آنچه در كتابشان نازل گشته ، به پيامبر اسلام و دين و كتاب او ايمان آورده‌اند خواه فعلًا در ميان قوم خود و محسوب از آنها باشند يا آمده‌اند و جزء مسلمين شده‌اند ، لكن اين عنوان شامل گروندگان اهل انجيل است و اما علماى تورات مشمول اين آيه نمىشوند هرچند به اسلام و قرآن گرويده باشند ، زيرا انكار عيسى و كتاب انجيل ايمان آنها را خدشه‌دار مىسازد .\r\nبه هر حال در اين باره مىفرمايد : و حقيقت اين است كه از اهل كتاب كسانى هستند كه به خدا و به آنچه به سوى شما مسلمين نازل شده از اسلام و قرآن و به آنچه به سوى خودشان نازل گشته از كتاب آسمانى ايمان آورده‌اند در حالى كه آنان تسليم خدا و خاشع و فروتن در برابر او هستند .\r\n« لَا يَشْتَرُونَ بَايَاتِ اللَّهِ ثَمَنَاً قَلِيلًا »\r\nيعنى : آنها همانند عدهء ديگرى از آنان نيستند كه دعوت پيامبر اسلام و دين و كتاب او را\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nنپذيرند ، بلكه اينان هرگز طالب آن نيستند كه به دادن آيات خدا بهاى اندكى را به دست آورند .\r\nيعنى به واسطهء حذف آيات از كتاب آسمانى تورات يا انجيل يا تحريف لفظى يا معنوى آن براى خود رياست و اموال دنيا را كه هر چه بسيار هم باشد بهاى اندك است به دست نمىآورند .\r\n« أُوْلئِكَ لَهُمْ أَجْرُهُمْ عِندَ رَبِّهِمْ إِنَّ اللَّهَ سَرِيعُ الْحِسَابِ »\r\n\r\nشكيبايى ، رمز رستگارى\r\nيعنى : آنهايند كه براى آنها در نزد پروردگارشان پاداشى در خور مقامشان ثابت و مسلّم است ؛ به يقين خداوند ، زودرس به حساب است . يعنى پاداش اعمال بشر را از جهت كثرت و تراكم حساب آنها به تأخير نمىاندازد ، زيرا همهء اعمال ظاهرى و باطنى خلايق با كمّ و كيف و حدود ارزش و مقدار پاداش و كيفر ، از ازل در علم حضورى او ثابت است و از اين رو پاداش دنيوى و اخروى هر عمل را طبق مصلحت و حكمت ، در وقت مقرر خود تأديه مىكند .\r\nو ممكن است مراد از سرعت در حساب ، حساب خلايق در روز قيامت باشد . يعنى خدا در آن روز حساب همهء محكومين به حساب راكه شمار آنها از حدود درك بشر خارج است در مدت حساب يك نفر تمام مىكند ، زيرا خدا همراه همهء آنها حاضر و با همه مواجه است و همه را در يك حال محاسبه مىكند . و البته اين حساب اجمالى است و روز قيامت را حساب ديگرى است تفصيلى كه طبق قانون آن روز اسرار و بواطن همهء مكلّفان در مرأى و مَنظر همه بايد قرار گيرد و اين حساب‌ها طولانى خواهد شد و از اين روست كه طول روز قيامت « خَمْسينَ أَلْفَ سَنَةٍ - معارج ، 4 » است با ترديد در اين‌كه مراد ، سنهء بشرى است يا ربوبى .\r\nيا أَيُّهَا الَّذينَ آمَنُوا اصْبِرُوا وَ صابِرُوا وَ رابِطُوا وَ اتَّقُوا اللّهَ لَعَلَّكُمْ تُفْلِحُونَ ( 200 )\r\nلغت :\r\nصبر قدرت تسلّط بر نفس است به گونه‌اى كه او را بر طبق اراده رام كند . صابروا از باب مفاعله براى انهاء و ايصال ماده به غير است مانند « كاتبت زيداً » يعنى كتابت را به او رساندم ، و « راجعت الفقيه » يعنى سؤال را به او رساندم . و گاهى هم در فعل بين‌الاثنين استعمال مىشود مانند « قاتلت زيداً » . و صابروا يعنى غالِبوا عدوّكم فىالصبر . و مرابطه محافظت از حدود و ثغور است .\r\n\r\n","description":"","footnote":"","page_name":" 486 ","page_number":486},
  {"content":"\r\n\r\nتفسير :\r\n« يَآ أَيُّهَا الَّذِينَ ءَامَنُوا اصْبِرُوا »\r\nيعنى : اى كسانى كه ايمان آورده‌ايد صبر كنيد . در آيه متعلّق صبر ذكر نشده ، پس مراد عموم است ، يعنى در انجام هر عمل شرعى و عقلى كه مخالف هوى و نفس است و نياز به صبر دارد صبور باشيد ؛ و موارد عمدهء آن سه قسم است به ترتيب در سخت و سخت‌تر بودن و در فضيلت و اجر : اول صبر بر مصائب دنيا و حوادث ناگوار ، دوم صبر بر انجام وظايف شرعى و عقلى از عمل و بذل مال ، سوم صبر بر ترك معاصى از كبائر و صغائر .\r\n« وَصَابِرُوا »\r\nيعنى : در صبر بر همهء امور نظير جهاد و امثال آن بر ديگران پيشى گيريد و مغالبه كنيد .\r\n« وَرَابِطُوا »\r\nيعنى : از حدّ و مرز منطقه و كشورتان مراقبت كنيد تا دشمن تعدّى نكند ، و از حدّ و مرز روحتان مراقبت نماييد تا شيطان و هواى نفس رسوخ نكند .\r\n« وَاتَّقُوا اللَّهَ لَعَلَّكُمْ تُفْلِحُونَ »\r\nيعنى : و تقوا پيشه كنيد ، باشد كه رستگار گرديد .\r\n* * *\r\n\r\n","description":"","footnote":"","page_name":" 487 ","page_number":487},
  {"content":"\r\n . \r\n\r\n","description":"","footnote":"","page_name":" 488 ","page_number":488}
  ]