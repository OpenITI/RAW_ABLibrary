[
  {"content":"\r\n\r\nسلسله مباحث\r\nامامت ومهدويت\r\nجلد دوم\r\nحضرت آية الله العظمى\r\nآقاى حاج شيخ لطف الله صافى گلپايگانى مدظله الشريف\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nصافى گلپايگانى ، لطف الله ،\r\nامامت ومهدويت / لطف الله صافى گلپايگانى . - قم :\r\nواحد بين الملل دفتر حضرت آيت الله العظمى صافى گلپايگانى 1433 ق . = 1391 . 4 ج .\r\n000 / 320 ريال isbn : 978 - 600 - 5105 - 04 - 9\r\nفهرست نويسى براساس اطلاعات فيپا .\r\n1 . مهدويت . 2 . محمد بن حسن ( عج ) امام دوازدهم\r\n255 ق . - 3 . امامت الف . دفتر حضرت آيت الله العظمى صافى گلپايگانى .\r\nواحد بين الملل . ب . عنوان .\r\n2 ص / 4 / 224 bp\r\n462 / 297\r\nسلسله مباحث امامت ومهدويت / ج 2\r\nمؤلف : مرجع عاليقدر حضرت آيت الله العظمى صافى گلپايگانى ( مدظله الشريف )\r\nناشر : واحد بين الملل دفتر حضرت آيت الله صافى گلپايگانى\r\nچاپخانه و شمارگان : ثامن الحجج عليه السلام / 2000 دوره\r\nنوبت و تاريخ چاپ : پنجم / بهار 1391 ولادت حضرت فاطمه زهرا عليها السلام\r\nقيمت : 32000 تومان\r\nشابك : 9 - 04 - 5105 - 600 - 978\r\nتلفن ونمابر : 7715511 - 7479 - 0251\r\nسايت : www . saafi . net www . saafibooks . com\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nاللهم\r\nكن لوليك الحجة بن\r\nالحسن صلواتك عليه وعلى\r\nآبائه في هذه الساعة وفي\r\nكل ساعةوليا وحافظا\r\nوقائدا وناصرا ودليلا وعينا\r\nحتى تسكنه ارضك طوعا\r\nوتمتعه فيها طويلا\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nسلسله مباحث امامت و مهدويت ( 2 )\r\n\r\nانتظار عامل مقاومت\r\n\r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n\r\n\r\nمقدّمه\r\nبسمه تعالى وله الحمد\r\nپس از رحلت رسول خدا صلى الله عليه و آله و شهادت اميرالمؤمنين و سيدالشهدا عليهما السلام تا امروز ، ريشه تمام حركات و نهضت‌هاى شيعه و مسلمين ، عليه باطل و استثمارگران ، همين فلسفه اجتماعى انتظار و عقيده به ادامهء مبارزهء حقّ و باطل تا پيروزى مطلق بوده است . از متن كتاب\r\n\" انتظار \" حالتى است كه از تركيب ايمان و اعتقاد به مبانى دين و ولايت امام زمان ، و شوق و علاقه به ظهور و حكومت و زيست و همراهى با اهل بيت عليهم السلام ، تنفر از وضع موجود ( غيبت امام ) و توجّه به نقص و فساد و تباهى آن سرچشمه گرفته ، و در وجود انسان شعله مىكشد و انواع دگرگونىها را در حالت قلبى ، انديشه و آمال انسانى ، رفتار فردى و تلاش اجتماعى انسان ايجاد مىنمايد كه بحث و سخن از آنها نيازمند به حال و مجال بيشترى است .\r\nاين كتاب كه در مقام بيان ارزش و اهمّيت انتظار مؤمنين براى ظهور مولا ، حضرت ولىّ عصر امام زمان - عليه الصلاة و السلام - مىباشد ، در بررسى اثرات انتظار ، به تبيين تأثيرات اجتماعى آن پرداخته ، اين امر را از زواياى گوناگون روشن\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nمىسازد ، و تعهدات و وظايف يك منتظر را در قبال مقدمات ظهور و جامعه جهانى و مسلمين آشكار مىگرداند .\r\nاين كتاب كه نخستين بار ، سال‌ها پيش‌تر از اين ، در دوره ننگين طاغوت منتشر شده بود ، هم اكنون براى بار ديگر با تغييراتى اندك به خدمت منتظران و علاقمندان به آستان قدس امام زمان ، حضرت ولى عصر - عجل اللَّه تعالى فرجه الشريف - تقديم مىگردد .\r\n« الْحَمْدُ للَّهِ الَّذِي يُؤْمِنُ الْخآئِفِينَ وَيُنَجِّي الصّالِحِينَ ، وَيَرْفَعُ الْمُسْتَضْعَفِينَ وَيَضَعُ الْمُسْتَكْبِرِينَ ، وَيُهْلِكُ مُلُوكاً وَيَسْتَخْلِفُ آخَرِينَ » ؛ « 1 »\r\n« سپاس خدا را كه بيمناكان را ايمنى ، و شايستگان را رهايى مىبخشد و مستضعفين را بلند مىگرداند ، و مستكبرين را فرو مىكشاند و پادشاهانى را هلاك مىكند ، و ديگران را به جاى آنها مىنشاند » .\r\n« هُوَ الَّذِى أَرْسَلَ رَسُولَهُ بِالْهُدى وَدِينِ الْحَقّ لِيُظْهِرَهُ عَلَى الدّينِ كُلّهِ وَلَوْ كَرِهَ الْمُشْرِكُونَ » ؛ « 2 »\r\n« او ( خدا ) است آنكه پيامبر خود را با دين حقّ به هدايت خلق فرستاد تا دين حقّ را بر تمام اديان غالب و پيروز گرداند ، اگرچه مشركان كراهت داشته باشند » .\r\n« وَلَقَدْ كَتَبْنا فِي الزَّبُورِ مِنْ بَعْدِ الذّكْرِ أَنَّ الْأَرْضَ يَرِثُها عِبادِىَ الصّالِحُونَ » ؛ « 3 »\r\n« به تحقيق در زبور ، پس از ذكر ( تورات ) نوشتيم كه زمين را بندگان شايسته من به ارث مىبرند » .\r\n« ثَلاثٌ مِنْكُنَّ فِيهِ وَجَدَ حَلاوَةُ الإِيمانِ :\r\n\r\n\r\n","description":"","footnote":"\r\n( 1 ) . از دعاى افتتاح ، مروى از حضرت مهدى عليه السلام .\r\n( 2 ) . سوره توبه ، آيه 33 .\r\n( 3 ) . سوره انبياء ، آيه 105 .\r\n","page_name":" 8 ","page_number":8},
  {"content":"\r\n\r\nأَنْ يَكُونَ اللَّهُ وَرَسُولُهُ أَحَبَّ إِلَيْهِ مِمّا سِواهُما ،\r\nوَأَنْ يُحِبَّ الْمَرْءُ ، لا يُحِبُّهُ إِلَّا للَّهِ ،\r\nوَأَنْ يُكْرِهَ أَنْ يَعُودَ فِي الْكُفْرِ بَعْدَ إِذْ أَنْقَذَهُ اللَّهُ مِنْهُ كَما يُكْرِهُ أَنْ يُلْقى فِي النّارِ » ؛ « 1 »\r\n« سه صفت است كه در هر كس باشد ، شيرينى ايمان را چشيده است :\r\n1 - خدا و پيامبر خدا نزد او ، از هر چيز و هركس محبوب‌تر باشند .\r\n2 - هر كس را دوست دارد ، براى خدا دوست داشته باشد .\r\n3 - بعد از نعمت اسلام ، از بازگشت به كفر ( ارتداد و ارتجاع ) كراهت داشته باشد ، چنانچه افكنده شدن در آتش را كراهت دارد » .\r\n\r\n\r\n","description":"","footnote":"\r\n( 1 ) . حديث نبوى ، الجامع الصغير ، ص 135 ، حرف الثاء .\r\n","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n\r\n\r\nپيشگفتار\r\nدرك صحيح ، شناخت درست ، توجيه و تعبير معقول ، تفسير دقيق و واقعى الفاظ و واژه‌ها و اصطلاحات اسلامى ، بر هر مسلمان و هر كس كه بخواهد به روح تعاليم اسلام ، حقيقت مكتب ، برنامه‌هاى تربيتى ، اجتماعى ، اخلاقى ، مدنى ، معنوى و مادى آن آشنا شود ، لازم است . چنانچه فهم جوانب ايجابى و سلبى و مثبت و منفى دين ، ارتباط آن با عمل و ترقى و كمال ، بهبود زندگى ، عدالت اجتماعى ، بهتر زيستن و ظهور ارزش‌هاى انسانى ، همه و همه منوط به دريافت درست اين اصطلاحات است .\r\nاگر مفاهيم واقعى واژه‌هاى اسلامى و معانى آنها درك شود ، اشتباهات و سوء تفاهماتى كه در شناخت دين و مقاصد آن براى جمعى پيش آمده ، مرتفع گشته و هدف‌هاى واقعى و مقاصد حقيقى دين معلوم مىگردد . و اگر الفاظ و اصطلاحات دينى به طور صحيح درك نشود و با مفاهيم نادرست عرضه شود و نادانان يا مغرضان ، آن را به صورت ديگر جلوه دهند ، زيان آن از گمراهى صريح كمتر نخواهد بود ؛ زيرا موجب سوء ظن و بدگمانى و برداشت‌هاى غلط و ناروا از دين مىگردد ؛ تا آنجا كه مترقىترين و كامل‌ترين مكتب را عامل انحطاط ، زبونى ، بىعدالتى و نابرابرى مىپندارند ؛ و حقيقتى را كه عامل ايجابى و عملى و نشاطبخش\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nو انقلابى است ، عامل سلبى و منفى و ركود و سكون و وقوف و كناره گيرى مىشمارند .\r\nاز اين نظر ، معرفى مفاهيم واقعى هدف‌ها و تعليمات و ارشادات دينى در هر رشته ، و ارتباط آن با عمل و اخلاق و تحرك و فعاليت و كوشش و مبارزه و مقاومت و جهش و پيشرفت ، كمال اهمّيت را دارا است ؛ به خصوص در زمان ما كه بيگانگان مىخواهند با تلقينات و تبليغات سوء و غرض آلود ، جامعه و به ويژه نسل جوان را گمراه و از آگاهىهاى كافى پيرامون اصطلاحات و شعائر دين محروم نمايند ، در معرفى مفاهيم ياد شده ، توجّه و دقت بيشتر لازم است .\r\nاين مفاهيم كه انحراف از درك حقايق آنها مساوى با گمراهى در اصل دين ، و يا رشته‌هاى اساسى و مهم آن است و بايد نسل جوان كه جوياى حقيقت و طالب كمال و ترقى و آگاهى است ، در فهم آن يارى شود ، بسيار است ، مانند :\r\nزهد ، قناعت ، توكّل ، تسليم ، قضا و قدر ، علم غيب ، شفاعت ، ولايت ، خلافت ، امامت ، وصايت ، تقيه ، دعا ، زيارت ، نظام مستمر حكومتى اسلام در عصر حضور امام و عصر غيبت ، فلسفهء غيبت امام ، روش تشيّع و شيعه بودن ، مرجعيت و . . . و از جمله : انتظار ظهور يا انتظار فرج و قيام حضرت مهدى اهل بيت و قائم آل محمّد عليهم السلام است .\r\nاگرچه اصالت مفهوم اين انتظار ، هنوز كم و بيش و به حسب مراتب معارف و آگاهىهاى افراد ، در اذهان محفوظ مانده است ؛ ولى به گمان بسيارى ، تلقى و برداشت اكثر جامعه از آن - چنان‌كه بايد - سازنده و مثبت نيست و جوانب سلبى و منفى آن نيز كه از تعليمات اساسى و مترقّى اسلام و مبارزات سلبى رهبران دين سرچشمه مىگيرد ، نادرست و غير از آنچه بايد باشد ، عرضه شده است و در جهت جنبش و تحرّك ، قدم به پيش نهادن ، مجاهده ، امر به معروف و نهى از منكر ، ثبات\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nقدم و پايدارى ، حبّ في اللَّه ( محبّت به خاطر خدا ) ، بغض في اللَّه ( دشمنى به خاطر خدا ) و قطع رابطه با اعداء اللَّه از آن بهره‌بردارى نشده ؛ بلكه آن را عامل سكون و سكوت ، سازش‌كارى ، وقوف ، تسليم ، مدارا كردن با ستمگران ، رضايت دادن به وضع موجود و فراموش نمودن اهداف عالى اسلام معرفى كرده بودند .\r\nجشن و چراغانى نيمه شعبان و خواندن دعاى ندبه را وسيله خاموش كردن آتش اعتراض ، و ايجاد آرامش موقّت و مسكّن نگرانىها و نارضايتىهاى جامعه از بىعدالتىها و فشارها و نابرابرىها و مفاسد ديگر مىپنداشتند ، كه شور و هيجانى را كه بايد بر قوّت و حدّتش افزود تا همه تباهىها و نابسامانىها و بشرپرستىها و استعبادها و استضعاف‌هاى گوناگون را بر باد دهد ، فرو مىنشاند و بر آتش روحانى و مقدسى كه اسلام براى سوختن كاخ‌هاى ستم و استضعاف برافروخته و بايد هميشه روشن و روشن‌تر شود ، آب مىريزد .\r\nلذا براى رفع هرگونه سوء تفاهم و درك مفهوم واقعى انتظار و تأثير آن در اصلاح اجتماع ؛ بلكه انقلابات اجتماعى و سياسى و تقويت اراده و تربيت افراد مبارز و سرسخت و شكست ناپذير ، و شناخت فلسفه مراسم جشن و چراغانى و خواندن دعاى ندبه و توسلات و توجّهات ، و عرض ادب‌ها به ساحت مقدّس و باعظمت حضرت بقية اللَّه في الارضين - ارواحنا له الفداء - بخشى از كتابى را كه در دست تأليف دارم ، به كسانى كه مىخواهند از مفهوم صحيح انتظار ، ظهور و ارزش حقيقى آن آگاه گردند ، تقديم مىنمايم .\r\n\r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n\r\n\r\nپيام منتظر « 1 »\r\n بيا صبا ببر از اين گدا يكى پيغام * بسوى پادشه مُلك جان ، امام انام\r\nكه اى طفيل وجود تو آنچه در گيتى است * كه اى يگانهء دوران و مفخر ايام\r\nكنون كه صفحهء گيتى است پر ز جور و ستم * ز عدل و داد به عالم نمانده غير از نام\r\nفساد كرده جهان را چو شام هجران تار * صلاح رفته چو روى تو در عالم حجاب غَمام « 2 » \r\n چه شام‌ها كه به اميد وصل گشت سحر * چه صبح‌ها كه نموديم در فراقت شام\r\nتو آفتاب وجودى ، روا مدار دگر * به زير سايهء غيبت كند رخ تو مقام\r\nنهيم در ره تو چند ديدهء اميد * در انتظار تو تا كى به سر بريم ايام ؟\r\nخوش است گر بنمايى به عشاقان رويى * كه جلوه‌ايش كند زنده دل خواص\r\nو عوام‌به كعبه تكيه نمايى و مخلصان بينىپى طواف درت بسته سر به سر احرام * درآ ز پرده كه از دين نماند رسم و اثر\r\nبه جان دشمن دون ، زن شرر ز برق * حسام « 1 » بيا كه از تو شود پر ز عدل و داد جهان\r\nبيا كه از تو شود ، فتنهء جهان آرام * بيا كه از تو شود نسخ ، رسم استبداد\r\nجهان درآيد در زير پرچم اسلام \r\n\r\n\r\n","description":"","footnote":"\r\n( 1 ) . اشعار از قصيدهء « پيام منتظر » از ديوان عالم فقيه ، مرحوم آيت اللَّه آقاى آخوند ملا محمّد جواد صافى قدس سره والد مؤلف كتاب است .\r\n( 2 ) . غمام : ابر تيره\r\n","page_name":" 15 ","page_number":15},
  {"content":"\r\n\r\n بيا كه منتظران را به لب رسيد نفس * بيا كه طاقت ما طاق گشت و صبر تمام\r\nبيا و قطع نما ريشه‌هاى استضعاف * براى يارى دين خدا ، نما اقدام\r\nبه يك نظر ز تو من قانعم شها ، لطفى * خجسته آن‌كه به ديدار خود كنىاش اكرام\r\nجنود جهل نموده است روح من تسخير * هواى نفس ز عقلم ربوده است زمام\r\nكنم چه چاره به محشر ولات حين مناص « 1 » * كجا پناه برم من ، و ليس لى معصام « 2 » مگر ولاى تو زين مستمند گيرد دست\r\nبه اين وسيله ز يزدان نمايم استرحام « 3 » * اگر به \" صافى \" مسكين نظر كنى شايد\r\nكه از ولايت تو يافت دينش استحكام \r\n\r\n\r\n","description":"","footnote":"\r\n( 1 ) . « و نيست آن زمان ، زمان قرار و پناهندگى » .\r\n( 2 ) . « و نيست براى من پناهگاه » .\r\n( 3 ) . استرحام : طلب رحمت و دلسوزى .\r\n","page_name":" 16 ","page_number":16},
  {"content":"\r\n\r\n\r\nمناجات و نيايش\r\n« اللَّهُمَّ أَظْهِرْ بِهِ دِينَكَ وَسُنَّةَ نَبِيِّكَ ، حَتّى لا يَسْتَخْفِيَ بِشَيْءٍ مِنَ الْحَقِّ مَخافَةَ أَحَدٍ مِنَ الْخَلْقِ » ؛ « 1 »\r\n« خدايا به سبب ظهور مهدى منتظر عليه السلام دين خود و سنّت پيغمبر را آشكار كن ، آن‌چنان كه از بيم احدى از خلق ، چيزى از حقّ پنهان نگردد ، و حق گويى و حق پرستى در همه جا و براى همه كس آزاد باشد » .\r\n« اللَّهُمَّ إِنّا نَرْغَبُ إِلَيْكَ فِي دَوْلَةٍ كَرِيمَةٍ ، تُعِزُّ بِهَا الْإِسْلامَ وَأَهْلَهُ ، وَتُذِلُّ بِهَا النِّفاقَ وَأَهْلَهُ ، وَتَجْعَلُنا فِيها مِنَ الدُّعاةِ إِلى طاعَتِكَ وَالْقادَةِ إِلى سَبِيلِكَ ، وَتَرْزُقُنا بِها كَرامَةَ الدُّنْيا وَالْآخِرَةِ » ؛ « 2 »\r\n« خدايا ! ما از تو دولت با كرامتى مىخواهيم كه به آن ، اسلام و اهل اسلام را عزيز گردانى ، و نفاق و اهل نفاق را خوار سازى ، و ما را در آن دولت از دعوت كنندگان به سوى طاعتت و رهبران به سوى راهت قرار دهى ، و كرامت دنيا و آخرت روزى فرمايى » .\r\nخدايا ! تو را سپاس مىگوييم و هر كار و هر سختى را فقط با نام تو آغاز مىكنيم\r\n\r\n\r\n","description":"","footnote":"\r\n( 1 ) . دعاى افتتاح ، مروى از حضرت مهدى عليه السلام .\r\n( 2 ) . دعاى افتتاح ، مروى از حضرت مهدى عليه السلام .\r\n","page_name":" 17 ","page_number":17},
  {"content":"\r\n\r\nو جز تو را نيايش و پرستش نمىنماييم و از غير تو يارى نمىخواهيم .\r\nچقدر از حقيقت و آزادى دور افتاده‌اند آنان كه سخنان و كارهايشان را به نام سركشان و ستمگران مىگشايند و به شرك و بت‌پرستى مىگرايند ، و در برابر نابكاران و استضعاف‌گران به تملّق و چاپلوسى و مدح و نيايش مىايستند و شرافت انسانيت خود را به طمع مال و مقام نابود مىكنند .\r\nخدايا ! به بندگان برگزيده و نيك و فروتنت كه وجودشان از استكبار و استثمار و استبداد و استضعاف ديگران منزّه است ، و به نمونه‌هاى رحمت و مهر و برابرى و برادرى و انسان دوستى و خيرخواهى ؛ به پيامبرانى كه براى راهنمايى بشر و آزادى انسان‌ها از ذلّت و اسارت فرستاده‌اى ، خصوصاً گرامىترين و عزيزترين بنده‌ات ، سرحلقه اصفيا ، خاتم انبيا محمّد مصطفى و خاندان پاك و پاكيزه‌اش درود مىفرستيم .\r\nو به آن شخصيت عظيمى كه به فرمان تو كاخ‌هاى ستمگران را ويران ، و بيدادگرى و فساد و استبداد را ريشه‌كن مىسازد و جهان را در پناه حكومت اسلام و نظامات قرآن ، از شرّ كفر و شرك و رژيم‌هاى فاسد و نظامات استعبادى و غير انسانى نجات مىدهد ، حضرت ولى عصر و امان دهر ، صاحب الامر حجة بن الحسن العسكرى - ارواح العالمين له الفداء - صلوات و سلام عرض مىكنيم .\r\nخداوندا ! اين آيه از كتاب بزرگ تو است :\r\n« وَنُرِيدُ أَنْ نَمُنَّ عَلَى الَّذِينَ اسْتُضْعِفُوا فِي الْأَرْضِ وَنَجْعَلَهُمْ أَئِمَّةً وَنَجْعَلَهُمُ الْوارِثِينَ » ؛ « 1 »\r\n« و چنين مىخواهيم كه بر آنان كه در زمين به استضعاف گرفته شده‌اند ،\r\n\r\n\r\n","description":"","footnote":"\r\n( 1 ) . سوره قصص ، آيه 5 .\r\n","page_name":" 18 ","page_number":18},
  {"content":"\r\n\r\nمنّت گذاشته و آنان را پيشوايان و وارثان زمين قرار دهيم » .\r\nبارالها ! تو وعده داده‌اى به آنان كه در اين زمين استضعاف مىشوند و حقوق و آزادى و موجوديت‌شان مورد تعرض و دستبرد واقع مىشود ، منّت گذارى و آنان را پيشوايان و وارثان زمين قرار دهى .\r\nتو خواسته‌اى كه ضعيفان ، و آنان كه از حقوق خود محروم شده‌اند ، با ظهور مهدى - عجّل اللَّه تعالى فرجه الشريف - ناگهان به پا خيزند و انقلاب كنند و با بزرگ‌ترين نهضت آزادى بخش ، طاغيان و ياغيان و جباران را از صفحه زمين براندازند و به حيات زورمندان ستم‌كيش و قوىپنجگان ددمنش پايان دهند ، و قصرهايشان را بر سرشان ويران ، و جهان را از آلودگى عناصر كثيف ناپاك ، پاك سازند .\r\nآفريدگارا ! تو وعده داده‌اى كه مؤمنان و بندگان صالح و شايسته‌ات را به رهبرى مهدى آل محمّد - صلوات اللَّه عليهم اجمعين - در زمين خلافت دهى تا نهضت جهانى اسلام را عليه بيدادگران و كسانى كه حقوق ضعفا را پامال ، و بر آنها به زور حكومت مىكنند .\r\nو عليه سرمايه‌دارانى كه اموال ملّت‌ها را به يغما برده و رباخوارانى كه با سرمايه‌گذارى در بانك‌ها ، خون نيازمندان بىنوا را مكيده و به تهيدستان و افتادگان رحم نمىنمايند .\r\nو عليه دانشمندانى كه علم خود را وسيله كسب مال و جاه ، و تقرب به فرمانروايان ، و توجيه تجاوزات آنها قرار داده ، و در برابر منكرات و ستمگرىها و فحشا و هتك نواميس و تجاوز به احكام تو ، قفل خاموشى بر دهن زده‌اند .\r\nو عليه آنان كه با حكومت و احكام تو مخالفت مىكنند .\r\nو عليه اجتماعات فاسدى كه زن و مردش در منجلاب فساد و فحشا ، نابكارى ، بىعفتى و بىحجابى و خودفروشى غوطه‌ور شده‌اند ، آن‌چنان انقلابى بىامان\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nو دگرگون كننده و وسيع و همه‌جانبه برپا كنند كه به تمام بدبختىها ، نابسامانىها ، نابرابرىها ، بوالهوسىها و تبعيضات خاتمه دهند ، و رعب و وحشت و ترس و بيم بشر را از شكنجه و آزارهاى روحى و جسمى ، به امن و آرامش تبديل سازند .\r\nخدايا ! اين سخن محكم و مؤكّد تو است :\r\n« وَعَدَ اللَّهُ الَّذِينَ آمَنُوا مِنكُمْ وَعَمِلُوا الصّالِحاتِ لَيَسْتَخْلِفَنَّهُمْ فِي الْأَرْضِ كَمَا اسْتَخْلَفَ الَّذِينَ مِن قَبْلِهِمْ وَلَيُمَكّنَنَّ لَهُمْ دِينَهُمُ الَّذِي ارْتَضى لَهُمْ وَلَيُبَدّلَنَّهُمْ مِنْ بَعْدِ خَوْفِهِمْ أَمْناً يَعْبُدُونَنِي لا يُشْرِكُونَ بِى شَيْئاً » ؛ « 1 »\r\n« خداوند به كسانى از شما كه ايمان آورده و عمل صالح انجام دهند ، وعده داده است كه حتماً ايشان را در زمين جانشين و خليفه قرار دهد - همان‌گونه كه پيشينيان را خلافت بخشيد - و دينشان را كه برايشان انتخاب كرده و پسنديده است ، پابرجا و برقرار سازد و آن‌چنان ترس و ناامنىِ آنان را به آرامش و امنيت تبديل كند كه فقط مرا پرستيده و هيچ چيز را شريك من قرار ندهند » .\r\nالها ! پايان امور از براى تو و بازگشت همه به سوى تو و سرانجام نيك براى بندگان و پرستندگان تو است ، آنان كه زمامدارى و حكومتشان بر اساس پرستش تو و نظام اجتماعى و اقتصادى و سياسى دين تو است . آنان كه در قرآن مجيد در توصيفشان فرموده‌اى :\r\n« الَّذِينَ إِنْ مَكَّنَّاهُمْ فِي الْأَرْضِ أَقامُوا الصَّلاةَ وَآتُوا الزَّكاةَ وَأَمَرُوا بِالْمَعْرُوفِ وَنَهَوْا عَنِ الْمُنكَرِ وَللَّهِ عاقِبَةُ الْأُمُورِ » ؛ « 2 »\r\n\r\n\r\n","description":"","footnote":"\r\n( 1 ) . سوره نور ، آيه 55 .\r\n( 2 ) . سوره حج ، آيه 41 .\r\n","page_name":" 20 ","page_number":20},
  {"content":"\r\n\r\n« آنان كه اگر در زمين مستقرشان سازيم ، نماز به پا مىدارند ، زكات مىدهند ، امر به معروف و نهى از منكر مىكنند ، و پايان امور از براى خدا است » .\r\nخدايا ! تو اراده كرده‌اى كه فرعونيان و هامانيان جهان را به كيفر برسانى و روز سياهى را كه از آن بيم دارند ، به آنها بنمايانى . تويى كه فرموده‌اى :\r\n« وَنُرِىَ فِرْعَوْنَ وَهامانَ وَجُنُودَهُما مِنْهُمْ ما كانُوا يَحْذَرُونَ » ؛ « 1 »\r\n« و نشان دهيم به فرعون و هامان و لشكريانشان ، آنچه را بيم داشتند » .\r\nخدايا ! تو مىدانى كه در جهان ، كسانى كه تو را مىپرستند و به عدالت ، انسانيت ، شرف ، فضيلت و حقيقت ايمان دارند ، مستضعف شده ، و مستكبرين شرق و غرب و آنها كه از تو بيگانه‌اند و انديشه‌هاى شيطانى و آرمان‌هاى حيوانى دارند ، قوى پنجه و سركش گشته‌اند .\r\nپروردگارا ! تو آگاهى كه ضعيف شمرده شدگان ، از دست استضعاف‌گران و ستمگران چه مىكشند . و تو مىدانى كه زورمندان براى زيردستان ، هر روز و شب چه نقشه‌هاى جنايت‌كارانه طرح مىكنند . و تو دانايى كه اگر از عدل ، صلح ، آزادى ، مساوات ، انقلاب ، همكارى ، همزيستى ، دموكراسى ، سوسياليزم ، رفاه و هر لفظ و اصطلاح ديگر دم مىزنند ، دروغ مىگويند و اين الفاظ را بهانه‌اى براى رسيدن به مقاصد خائنانه و تسلط بر بندگان تو و غارت كردن ثروت و ذخاير مالى و معادن آنها كرده‌اند .\r\nتو مىدانى كه زورمندان بزرگ ، همان‌ها كه پرونده‌هاى خيانت و آلودگىها و شهوت‌رانىهاشان ، كثيف‌ترين و رسواترين پرونده‌ها است ، چگونه مىخواهند\r\n\r\n\r\n","description":"","footnote":"\r\n( 1 ) . سوره قصص ، آيه 6 .\r\n","page_name":" 21 ","page_number":21},
  {"content":"\r\n\r\nدنيا را يك لقمه كنند و خود و گروهشان ، آن را يك جا ببلعند . و تو مىدانى كه سرمايه داران بزرگ دنيا - كه بيشتر يهودى و يهودىمنش هستند و دارايىهاى بىحساب را از غصب اموال كارگران مظلوم و توده‌هاى محروم اندوخته كرده‌اند و بر سياست ، اقتصاد ، فرهنگ ، علم و اخلاق بشر مسلط شده‌اند - همه را در مسير ارضاى شهوات و اندوختن سرمايه استخدام كرده‌اند و چه جنايت‌ها و قتل عام‌ها مىكنند و چه جنگ‌هايى را برپا كرده و چه خون‌هايى را مىريزند . صدها هزار انسان بىگناه را در فلسطين از خانه و كاشانه خود آواره كرده و در بيابان‌ها و صحراها سرگردان ساخته و هر روز هم به بهانه‌اى به آنها حمله ور مىشوند ، و زن و بچه و كوچك و بزرگشان را مىكشند .\r\nبارالها ! تو مىدانى كه تبعيضات نژادى چگونه به زور اقويا و زمامداران ملل متمدن نما ، هنوز هم كه هنوز است ، قيافه زشت خود را نشان مىدهد .\r\nتو دانايى كه بانوان به اسم آزادى و مساوات ، غير متساوى در اسارت افتاده و وسيله اطفاى شهوت مردان شده ، و امنيت و آسايش ندارند ، و از حقيقت مقدّس و رمز متعالى رابطه ازدواج و محيط انس و اطمينان و پر مهر و لطف خانواده محروم شده‌اند ، و روز به روز اين تمدن منحوس يا توحش قرن اتم ، آنها را به سوى سياه چال‌هاى سقوط پرت مىكند .\r\nتو آگاهى كه در فرهنگ و تمدن غرب و شرق ، غيرت ، همت ، فداكارى ، عفّت و نجات ، حجاب ، حيا و آزرم ، چسان مفهومش مسخره و مبتذل و بىارزش شده است كه از آن چيزى جز لفظ باقى نمانده است .\r\nخدايا ! اگر ما به پا نخيزيم و بنشينيم و اين همه صحنه‌هاى گمراهى و تباهى را در جهان ببينيم و تكان نخوريم ، در پيشگاه تو به شدّت مسؤول و مقصّريم .\r\nهمه سنّت‌هايى كه تو برقرار كرده‌اى ، يار مظلومان و محرومانى هستند كه براى\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nبرپا داشتن حقّ و مبارزه با جهل و ظلم و باطل قيام مىكنند و جنود و امدادهاى تو ، همه پشتيبان حق‌ّپرستان و عدالت‌خواهان مىباشند و براى نابودى ظلم و باطل ، و ايجاد و گسترش حكومت حقّ و عدل ، در كنار اهل حقّ و مجاهدان واقعى قرار دارند .\r\nتو از مطبوعات دنيا ، سينماها ، مراكز فساد و فحشاى سياست‌ها ، بازرگانىها ، فرهنگ‌ها و تعليم و تربيت‌ها ، و از همه اوضاع آگاهى و مىبينى كه همه اين نمونه‌ها ، مظاهر انحطاط فكر بشر و گرايش او به سوى حيوانيت شده است .\r\nجهان به دو جبهه تقسيم شده است : جبهه زورمندان و استضعاف‌گران و جبهه اكثريت استضعاف شده .\r\nخدايا ! ما نمىدانيم وقت ظهور فرا رسيده يا نه ؟ ! امّا اين‌قدر مىدانيم كه مستضعفيم ، و اگر آن انقلاب تمام عيار مهدى آل محمّد - عجّل اللَّه تعالى فرجه - وقتش نرسيده باشد ، تو بايد به ما همت و نهضت و شوق دهى تا به پا خيزيم و مشعل علم و هدايت اسلام را به دست گرفته و با همراهى و همكارى صدها ميليون مستضعف خداپرست ، با صفوف فشرده و متّحد ، دين تو را يارى كنيم و احكام تو را حاكم سازيم و قرآن را منبع الهام و حركت خود قرار دهيم و به سوى آينده‌اى درخشان و اسلامى كه نشانهء آيندهء تابناك عصر حكومت مهدى عليه السلام باشد ، پيش‌رفته و روز بيدادگر و دشمن دين تو را سياه سازيم .\r\nخداوندا ! يأس و نااميدى از رحمت تو در هيچ حال جايز نيست ، و تو خود فرموده‌اى :\r\n« إِن تَنصُرُوا اللَّهَ يَنصُرْكُمْ وَيُثَبّتْ أَقْدَامَكُمْ » ؛ « 1 »\r\n\r\n\r\n","description":"","footnote":"\r\n( 1 ) . سوره محمّد ، آيه 7 .\r\n","page_name":" 23 ","page_number":23},
  {"content":"\r\n\r\n« اگر خدا را يارى كنيد ، او هم شما را يارى مىنمايد و گام‌هايتان را استوار مىدارد » .\r\nو « وَالَّذِينَ جاهَدُوا فِينا لَنَهْدِيَنَّهُمْ سُبُلَنا وَإِنَّ اللَّهَ لَمَعَ الْمُحْسِنِينَ » ؛ « 1 »\r\n« و آنان كه در راه ما جهاد كنند ؛ البته آنان را به راه‌هايمان هدايت مىكنيم ، و خداوند هرآينه با نيكوكاران است » .\r\nو با وعده‌هاى صريح تو هيچ كس را در ترك يارى حقّ و يارى دين تو عذرى نيست . و انتظارى كه دستاويز تبليغات دشمنان اسلام عليه مسلمين شده است ، از اسلام نبوده ؛ بلكه عين رضايت به وضع موجود و امضاى نابسامانىها و عقب‌ماندگىها ، و مخالفت با تحول و تكامل انقلاب اسلام است ، كه اين انتظار ، آن انتظارى كه در قرآن و احاديث و روايات دستور داده شده ، نيست .\r\nما را از انتظار بىهدف و بىمعنى دور ساز و به آن انتظار حقيقى كه عامل جنبش و حركت و مبارزه و مقاومت است ، هدايت و آشنا كن .\r\nبارالها ! ما را به مسؤوليت‌هاى خطيرى كه در برابر تو ، نسبت به دين تو و كتاب و احكام تو داريم ، راهنمايى فرما ؛ و به ما توفيق كامل عطا كن تا وظايف خود را در راه يارى هدف‌هاى عالى اسلام و اجراى احكام آن و امر به معروف و نهى از منكر ، نصب العين و برنامهء خود قرار دهيم .\r\n« رَبَّنا أَفْرِغْ عَلَيْنا صَبْراً وَثَبّتْ أَقْدامَنا وَانصُرْنا عَلَى الْقَوْمِ الْكافِرِينَ » ؛ « 2 »\r\n« پروردگارا ! بر ما صبر و پايدارى ببخش ، گام‌هايمان را استوار بدار ، و ما را بر قوم كافران يارى عنايت فرما » .\r\n\r\n\r\n","description":"","footnote":"\r\n( 1 ) . سوره عنكبوت ، آيه 69 .\r\n( 2 ) . سوره بقره ، آيه 250 .\r\n","page_name":" 24 ","page_number":24},
  {"content":"\r\n\r\n\r\nبه سوى هدف‌هاى اسلامى\r\n« إِنْ هُوَ إِلّا ذِكْرٌ لِلْعالَمِينَ * وَلَتَعْلَمُنَّ نَبَأَهُ بَعْدَ حِينٍ » ؛ « 1 »\r\n« قرآن ، كتابى براى جهان و جهانيان است * براى دانستن خبرها و اثرهاى شگفت انگيزتر و بزرگ‌تر آن ، منتظر آينده باشيد . » .\r\n\r\nبه سوى هدف‌هاى اسلام\r\nاسلام دينى است كه چهارده قرن پيش به وسيله پيامبر بزرگ خدا ، حضرت خاتم‌الانبيا صلى الله عليه و آله ، جهانيان به آن دعوت شدند ، و شكوهمندترين و نجات‌بخش‌ترين نهضت‌هاى تاريخى و جنبش‌هاى مذهبى و انقلابات حقيقى را به وجود آورد .\r\nهدف اسلام ، آزاد كردن انسان‌ها ، خاتمه دادن به شرك و بت پرستى و فساد و گناه ، برچيدن بساط ظلم و استثمار ، آزاد نمودن و پاك سازى مغزها از خرافات و عقايد موهوم ، برداشتن امتيازات پوچ و مادّى ، مبارزه با جهل و نادانى ، تقسيم عدالت و امنيّت ، بهره بردارى عموم از نعمت‌هاى الهى ، برقرارى احكام خدا ، استقرار نظم ، حفظ حقوق ، فراهم كردن امكانات ترقى ، تكامل علمى ، روحى ، فكرى ، جسمى ، مادّى و اقتصادى براى همه ، و خلاصه : دعوت به توحيد و پرستش خداى يگانه و عدل و رحمت و احسان و علم و ايمان و نور\r\n\r\n\r\n","description":"","footnote":"\r\n( 1 ) . سوره ص ، آيه 87 و 88 .\r\n","page_name":" 25 ","page_number":25},
  {"content":"\r\n\r\nو روشنايى است .\r\n« كِتابٌ أَنزَلْناهُ إِلَيْكَ لِتُخْرِجَ النّاسَ مِنَ الظُّلُماتِ إِلَى النُّورِ » ؛ « 1 »\r\n« كتابى است كه بر تو نازل كرديم تا مردم را از تاريكىها به سوى نور خارج كنى » .\r\n« وَما أَرْسَلْناكَ إِلّا رَحْمَةً لِلْعالَمِينَ » ؛ « 2 »\r\n« و نفرستاديم تو را مگر رحمتى براى جهانيان » .\r\n\r\nپيروزى اسلام بر همه اديان\r\nخدا وعده داده است كه اسلام را بر همه اديان پيروز سازد و اين وعده‌اى است كه قوانين خلقت و سنن آفرينش با آن موافق است و وعده نصرت و غلبه همه‌جانبه‌اى است كه به انبيا داده است ، چنان‌كه در سوره صافات ، آيات 171 - 173 مىفرمايد :\r\n« وَلَقَدْ سَبَقَتْ كَلِمَتُنا لِعِبادِنا الْمُرْسَلِينَ * إِنَّهُمْ لَهُمُ الْمَنصُورُونَ * وَإِنَّ جُنْدَنا لَهُمُ الْغالِبُونَ » ؛\r\n« و به تحقيق سخن ما براى بندگان ما كه پيامبرند * پيشى گرفته كه همانا ايشان يارى شدگانند * و همانا سپاه ما بر آنها ( دشمن ) پيروزند » .\r\nو در سوره غافر ، آيه 51 مىفرمايد :\r\n« إِنّا لَنَنصُرُ رُسُلَنا وَالَّذِينَ آمَنُوا فِي الْحَياةِ الدُّنْيا وَيَوْمَ يَقُومُ الْأَشْهادُ » ؛\r\n« همانا ما يارى مىدهيم پيامبرانمان و كسانى را كه ايمان آوردند ، در زندگى دنيا و روزى كه شاهدان ( معصومين عليهم السلام ) به پا خيزند » .\r\n\r\n\r\n","description":"","footnote":"\r\n( 1 ) . سوره ابراهيم ، آيه 1 .\r\n( 2 ) . سوره انبياء ، آيه 107 .\r\n","page_name":" 26 ","page_number":26},
  {"content":"\r\n\r\nاسلام با چنين هدف‌ها و برنامه‌هاى سازنده‌اى كه اين هدف‌ها را تأمين كند ، شروع به كار كرد و جلو آمد ، و عالىترين و پاك‌ترين روش رهبرى را به مردم ارائه داد و هدف‌هاى خود را به عقايد ، احكام ، اخلاق ، اقتصاد ، اجتماع ، دين و دنيا به مردم عرضه داشت .\r\nمردم شيفته و فريفته نهضت اسلام و برنامه‌ها و پيشنهادهاى آن شدند ، از آن استقبال كردند و آن را ملاك و معيار آزادى شناختند ، و پس از آن همه ذلّت‌هايى كه در برابر حكّام و سلاطين خودكامه داشتند ، عزّتى را كه اسلام به آنها عطا كرد ، آن را بزرگ‌ترين غنيمت شمردند .\r\nفرزندان كارگران و دهقانان و چوپانان ، كه خود را با فرزندان پادشاهان و اميران برابر ديدند ، لغو تقسيمات و درجه‌بندىهاى طبقاتى را كه طبقه پايين‌تر و فرزندانشان را از ترقى و ورود در حريم منطقه طبقه به اصطلاح بالاتر ممنوع مىكرد ، از جان و دل پذيرفتند و جنگ با اسلام و سپاه مسلمان را جنگ با سعادت و آزادى خود دانستند .\r\nاسلام به زودى جاى خود را در دل‌ها باز كرد و دعوتش در عمق وجدان و شعور همه با شور و شعف بسيار استقبال شد .\r\nهيچ كشورى را مسلمانان فتح نمىكردند مگر بعد از آن‌كه بانگ جان بخش توحيد و آزادى و برابرى اسلام ، قلوب مردم آن را فتح كرده بود .\r\nاين نهضت مقدّس با اين برنامه‌هاى عالى و مايه‌هاى پُر ارج انسانى ، بايد جهان را فتح كرده و به همه اهدافش رسيده باشد .\r\nچرا چنين نشد ؟ و چرا اسلام در نيمه راه ماند و متوقف گشت ؟\r\nو دستگاه رهبرى آن ، به زودى به دست افرادى جاهل و استثمارگر و عياش و هرزه افتاد كه مسير واقعى اسلام و جهان اسلام را تغيير دادند ، و همان مظاهر\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nو اوضاع و رژيم‌هايى را كه اسلام با آن مبارزه كرده بود ، به اسم اسلام ، به اسم خلافت اسلام ، به اسم جهاد اسلام ، به اسم عدالت اسلام ، به اسم قانون اسلام و به اسم اتّحاد اسلام ، دوباره زنده كردند .\r\nاسلام آمد تا بشريت را از بشرپرستى نجات دهد ، تا كاخ‌هايى را كه اكاسره و قياصره ( كسرى و قيصرها ) از غصب حقوق و اموال و ظلم بر زيردستان بنا نهاده بودند ، ويران سازد ؛ و فاصله‌اى را كه ميان زمامداران و افراد عادى بود ، از ميان بردارد و انسان‌هاى ناآگاه خفته و ناآشنا به حقوق خود را بيدار و آگاه نمايد و از مداين و رُم و پايتخت‌هاى ستمگران زمان ، مدينه بىتجمّل و بىدستگاه ، بىكاخ و قصر ، و نزديك به همه و با همه بسازد .\r\nاسلام بود كه رهبر دوّمش اميرالمؤمنين على بن ابىطالب عليه السلام مىفرمود :\r\n« أَلا وَإِنَّ إِمامَكُمْ قَدْ اكْتَفى مِنْ دُنْياهُ بِطِمْرَيْهِ وَمِنْ طُعْمِهِ بِقُرْصَيْهِ » ؛ « 1 »\r\n« هان ! كه امام شما از دنيايش به دو كهنه جامه ، و از خوراكش به دو قرص نان اكتفا نموده است » .\r\nو هم او مىفرمود :\r\n« وَاللَّهِ لَوْ أُعْطِيتُ الْأَقالِيمَ السَّبْعَةَ بِما تَحْتَ أَفْلاكِها عَلى أَنْ أَعْصِيَ اللَّهَ فِي نَمْلَةٍ أَسْلُبُهَا جُلْبَ شَعِيرَةٍ ، ما فَعَلْتُهُ » ؛ « 2 »\r\n« به خدا سوگند ! اگر هفت اقليم را با هر چه در زير آسمان‌هاى آنها است ، به من دهند كه خدا را نافرمانى كنم ، در گرفتن برگ جوى از مورچه‌اى ، چنين نخواهم كرد » .\r\n\r\n\r\n","description":"","footnote":"\r\n( 1 ) . نهج البلاغه ، فيض الاسلام ، ص 966 .\r\n( 2 ) . نهج البلاغه ، فيض الاسلام ، خطبه 215 ، ص 714 .\r\n","page_name":" 28 ","page_number":28},
  {"content":"\r\n\r\nو هم از او روايت است كه : هر كس بخواهد نظر كند به شخصى از اهل جهنم ، نظر كند به شخصى كه نشسته است و در اطراف او ديگران به عنوان احترام ايستاده‌اند .\r\nولى غاصبان مقام رهبرى اسلام به جاهليت پيشين گراييده و همان اساس گذشته را كه اسلام با آن مبارزه دارد ، داغ‌تر و ظالمانه‌تر تجديد كرده ، همان عياش‌ها ، همان هرزگىها ، و همان كاخ‌ها و قصور را از نو بنياد كردند . مدينه پيغمبر و كوفه على را كنار گذاردند و بغداد ، دمشق ، غرناطه ، قرطبه ، اسلامبول ، قاهره ، آكره و نقاط ديگر را كه در استعباد بشر و صرف ميليون‌ها دست‌رنج مردمان ضعيف و عقب مانده ، كمتر از مداين و رم نبود ، به دنيا نشان دادند . و در واقع ، روش و رژيم ضعيف ضد اسلامى آنها ، كه به اسم اسلام روى كار مىآمدند ، اسلام را از فتح قلوب و از رسيدن به هدف‌هايش مانع شد .\r\nهر كس تاريخ و سرگذشت دستگاه‌هاى جبّار بنى اميه ، بنى عباس ، امويين اندلس ، سلاطين عثمانى و ديگر كسانى را كه بر جوامع مسلمان به اسم اسلام و حاكم مسلمان ، در هند ، ماوراء النهر و ايران ، مصر ، شام و نقاط ديگر آسيا و آفريقا و اروپا مسلط شدند ، بخواند ، مىفهمد چه وضع بسيار نااميد كننده‌اى جلو آمد كه هدف‌هاى واقعى و اصولى اسلام بيشتر از رسميت افتاد و اصلًا مطرح نبود .\r\n\r\n","description":"","footnote":"","page_name":" 29 ","page_number":29},
  {"content":"\r\n\r\n\r\nانتظار ، عامل پايدارى در برابر رهبرىهاى فاسد\r\nيگانه يا مهم‌ترين چيزى كه مسلمانان را در برابر اين وضع نگاه داشت و آنها را در حال اعتراض به اوضاع و تقاضاى اجراى برنامه‌هاى اسلامى شجاع و دلير مىكرد ، و عده‌هاى قرآن و پيغمبر صلى الله عليه و آله بود كه : اين دين از بين نمىرود و آينده براى اسلام است ، اسلام عالم گير و پرچم حكومت توحيد و حق و عدل در سراسر جهان به اهتزاز خواهد آمد .\r\nاين وعده‌ها بود كه مسلمانان را در برابر حوادثى مثل تسلط بنى اميه ، جنگ‌هاى صليبى ، هجوم چنگيز و بالاخره استعمار قرن اخير ، پايدار و شكيبا نگه داشت و سرانجام مسلمانان را عليه آنان به جهاد و پيكار برانگيخت .\r\nاين وعده‌ها كه واقعيت آن را حقايق مسلّم دينى و تاريخى صد در صد ثابت كرده است و دلايل قطعى آن را در كتاب \" نويد امن و امان \" نگاشته‌ايم ، همواره به مسلمانان نويد مىداد كه دور اسلام و روزگار آن به پايان نمىرسد و حكومت‌هايى مانند بنى اميه و بنى عباس ، مظهر كمال و پيشرفت و نمايش رژيم سياسى و روش رهبرى حقّ و عدالت اسلام نيستند و بايد در انتظار آينده بود و عقب نشينى نكرد ، از مرزها و سنگرها حمايت و حفاظت كرد ، تا آن عصر طلايى و دوران حكومت مطلقه حقّ و عدالت فرا رسد ، و موعود آخرالزمان كه از دودمان پيغمبر اسلام\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nو فرزندان على و فاطمه و نهمين فرزند سيّد الشهدا حسين عليه السلام و يگانه فرزند بىمانند حضرت امام حسن عسكرى عليهم السلام است ، ظاهر شود و تمام برنامه‌هاى اسلام اجرا گردد . دنيا از اين همه اضطرابات روزافزون ، ناامنىها ، افكار متضاد و رژيم‌هاى رنگارنگ ظالمانه نجات يافته و در مهد امن و امان و اطمينان و اعتماد و اتّحاد قرار بگيرد .\r\nمسلمان هميشه به سوى آينده مىنگرد و هر وضعى كه موجود باشد ، اگرچه نسبتاً خوب و عادلانه باشد ، او را قانع نمىكند ، آن را نهايت كار و پايان راه نمىشمارد ، و اگر هم ظالمانه و غير اسلامى باشد ، در هر صورت و شرايطى ، مسلمان نااميد نمىشود و وظيفه دارد كه ظلم و فساد و تجاوز و جهل و خودكامگى و استضعاف را محكوم سازد و براى حصول هدف‌هاى اسلام ، كوشش و تلاش بيشتر نمايد تا به سهم خود به اسلام عزيز و به نوع بشر و جوامع متحيّر و سرگردان و مضطرب خدمتى انجام دهد . و نشستن و تسليم بودن و كناره‌گيرى كردن و تماشاگر صحنه‌هاى تباهى و فساد و فقر و انحطاط اخلاقى شدن ، هرگز در اسلام جايز نيست ، و بر مسلمان منتظر و مؤمن و متعهد روا نمىباشد و با انتظار ظهور حضرت ولى عصر - ارواح العالمين له الفداء - و فلسفه انتظار موافقت ندارد .\r\n« وَقُلْ اعْمَلُوا فَسَيَرَى اللَّهُ عَمَلَكُمْ وَرَسُولُهُ وَالْمُؤْمِنُونَ » ؛ « 1 »\r\n« و بگو عمل كنيد ، پس به زودى خدا و پيامبرش و مؤمنان ، عمل شما را خواهند ديد » .\r\n\r\n\r\n","description":"","footnote":"\r\n( 1 ) . سوره توبه ، آيه 105 .\r\n","page_name":" 31 ","page_number":31},
  {"content":"\r\n\r\n\r\nانتظار و وعدهء الهى\r\n« قالَ مُوسى لِقَوْمِهِ اسْتَعِينُوا بِاللَّهِ وَاصْبِرُوا إِنَّ الأْرْضَ للَّهِ يُورِثُها مَن يَشآءُ مِنْ عِبادِهِ وَالْعاقِبَةُ لِلْمُتَّقِينَ » ؛ « 1 »\r\n« موسى به قوم خود گفت : از خدا يارى بخواهيد و شكيبايى كنيد ، به تحقيق كه زمين از آن خدا است ، به هر كس از بندگانش بخواهد منتقل مىفرمايد : و حسن عاقبت از براى پرهيزكاران است » .\r\n« وَأَوْرَثْنا الْقَوْمَ الَّذِينَ كانُوا يُسْتَضْعَفُونَ مَشارِقَ الأْرْضِ وَمَغارِبَها الَّتِي بارَكْنا فِيها وَتَمَّتْ كَلِمَتُ رَبّكَ الْحُسْنى عَلى بَنِي إِسْرآئِيلَ بِما صَبَرُوا وَدَمَّرْنا ما كانَ يَصْنَعُ فِرْعَوْنُ وَقَوْمُهُ وَما كانُوا يَعْرِشُونَ » ؛ « 2 »\r\n« و ميراث داديم به قومى كه ضعيف شمرده شده بودند ، خاورهاى زمين و باخترهاى آن را كه مبارك گردانيده بوديم . و تمام گرديد كلمه ( و وعده ) نيكوى پروردگار تو بر بنى اسرائيل به سبب آنكه صبر كردند ؛ و ويران ساختيم آنچه را فرعون و قومش مىساختند و آنچه را كه افراشته بودند » .\r\nمسأله‌اى كه همواره مايه اميد مسلمانان منتظر و هسته مركزى انقلابات عليه\r\n\r\n\r\n","description":"","footnote":"\r\n( 1 ) . سوره اعراف ، آيه 128 .\r\n( 2 ) . سوره اعراف ، آيه 137 .\r\n","page_name":" 32 ","page_number":32},
  {"content":"\r\n\r\nنظام‌هاى استثمارگر و اوضاع ظالمانه بوده و وعده الهى به پيروزى نهايى مستضعفين و محرومين است .\r\nبا اينكه مىبينيم : زورمندان و استضعاف‌گران ، مخالفان رژيم خود را مىكوبند ، دربند مىكنند ، به زندان مىاندازند ، در خاك و خون مىكشند ؛ باز هم استضعاف‌شدگان به پا مىخيزند و مسير تاريخ را عوض مىكنند ، باز هم سياه پوست آمريكايى و آفريقايى قيام مىكنند و حقوق خود را مىطلبند ، باز هم اندونزى و الجزاير استعمار را طرد مىكنند و آن را بيرون مىرانند و به حياتش خاتمه مىدهند .\r\nفلسطينىهاى آواره و از خانه و وطن رانده شده مىكوشند تا روزگار اسرائيل و رژيم فاسد نژادپرست صهيونيسم را - با اينكه قدرت‌هاى بزرگ دنيا پشت سرش و بلكه در كنار و پيش رويش ايستاده‌اند و از او دفاع مىكنند - سياه نمايند ، و او را از اراضى مقدّسه و سرزمين‌هايى كه غصب كرده ، بيرون برانند .\r\nمسلمانان و به ويژه شيعيان در طول تاريخ ، على رغم همه مشكلات و مصايب و فشارها ، به دليل همين اميد و همين اعتقاد ، سنگر مبارزه را رها نكرده و مستمرّاً به تلاش خود ادامه داده‌اند .\r\nمسأله اين است كه اگرچه ما جهان و وضع جهان را در مسير هوى و هوس و آرزوهاى زيردستان و اقويا و طبقه حاكمه عليه ضعيفان و زيردستان و طبقه محكوم و محروم و مظلوم ببينيم ؛ اگرچه جريان دنيا را به كام طبقه‌اى كه در عياشى ، هرزگى ، هوسرانى ، شهوات و تجملات غرض شده و لوكس‌ترين زندگىها را دارند ، مشاهده نماييم ، و اگرچه بسيارى از مردم جهان در نهايت فقر و پريشانى ، گرفتار بيمارىهاى گوناگون و محروم از حداقلّ زندگى يك انسان - بلكه يك حيوان كه صاحب با انصاف داشته باشد - باشند و وحشيانه‌ترين قدرت‌ها ، ملّت‌ها و جامعه‌ها\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nرا در زير ضربه‌هاى ظلم و تجاوز پامال كنند .\r\nبا اين حال ، تاريخ بر مبناى سنّت‌هاى الهى و وعده خدايى ، سرانجام به نقطه‌اى مىرود كه به نفع طبقهء محروم و زيان طبقهء غاصب و حاكم است ؛ به سويى مىرود كه در آنجا همه نسبت به حقوق متساوى حقّ ، برابر و مساوى و يك شكل و يك رنگ گردند و تمام رنگ‌ها و امتيازات پوچ شسته شود و از بين برود و برترى انسان‌ها فقط بر اساس تقوا باشد .\r\nستمگران و تجاوزكاران در برابر اين وعده ، مانند كسى هستند كه بخواهد در جهت مخالف سيلى عظيم شنا كند ، كه هر چه قوى و شناگر باشد ، سرانجام شكست مىخورد و سيل او را به پيش رانده ، و خواه و ناخواه در مسير واقعى و جهت موافق سيل قرار مىگيرد ، يا نابود و معدوم مىشود .\r\nكسانى كه عليه متجاوزان و استثمارگران انقلاب مىكنند ، اگر فاقد تمام وسايل هم باشند ، بهترين و نيرومندترين وسيله و اسلحه پيروزى آنان ، اين اميد است كه در جهت خواست و رضايت و وعده الهى قرار دارند و قطعاً در مبارزه نهايى ، پيروزى با آنها است .\r\n\r\nآينده جهان در كلام الهى\r\nاين‌گونه اعتقاد به سنّت الهى - اگرچه از آن ، گاهى به طور صحيح بهره بردارى نمىشود و انقلابى نماها هم آن را وسيله قرار مىدهند - اصل است و حقيقت ؛ و در زبان قرآن كريم و احاديث شريفه به تعبيرات وافى و صحيح‌تر و الفاظ كافىتر شرح و بيان شده است ؛ كه از جمله اين آيات ، واقعىترين تعبيرات و شرح و تفسير اين مسأله است :\r\n\r\n","description":"","footnote":"","page_name":" 34 ","page_number":34},
  {"content":"\r\n\r\n« قالَ مُوسى لِقَوْمِهِ اسْتَعِينُوا بِاللَّهِ . . . » ؛ « 1 »\r\n« موسى به قوم خود گفت : از خدا يارى خواهيد . . . » .\r\n« وَأَوْرَثْنا الْقَوْمَ الَّذِينَ كانُوا يُسْتَضْعَفُونَ . . . » ؛ « 2 »\r\n« و ما قومى را كه به استضعاف كشيده شده بودند ، وارثان ( مشرق و مغرب زمين ) گردانيديم » .\r\n« بَلْ نَقْذِفُ بِالْحَقّ عَلَى الْباطِلِ فَيَدْمَغُهُ فَإِذا هُوَ زاهِقٌ » ؛ « 3 »\r\n« بلكه حقّ را با شدت بر باطل افكنيم ؛ پس حقّ ، باطل را در هم مىشكند ، آن‌گاه از ميان مىرود » .\r\n« يُرِيدُونَ لِيُطْفِئُوا نُورَ اللَّهِ بِأَفْواهِهِمْ وَاللَّهُ مُتِمُّ نُورِهِ وَلَوْ كَرِهَ الْكافِرُونَ » ؛ « 4 »\r\n« مىخواهند نور خدا را با دهانشان خاموش سازند و خدا تمام كنندهء نور خويش است ، هرچند كافران را خوش نيايد » .\r\nموضوع انتظار حضرت صاحب الامر - عجّل اللَّه تعالى فرجه - و ايمان به ظهور مهدى موعود ، مبناى اين وعده الهى است و با سنّت الهى و آنچه در كتب آسمانى ثبت شده ، كاملًا مطابق است .\r\nدر قرآن مجيد مىفرمايد :\r\n« وَلَقَدْ كَتَبْنا فِي الزَّبُورِ مِنْ بَعْدِ الذّكْرِ أَنَّ الْأَرْضَ يَرِثُها عِبادِىَ الصّالِحُونَ » ؛ « 5 »\r\n\r\n\r\n","description":"","footnote":"\r\n( 1 ) . سوره اعراف ، آيه 128 .\r\n( 2 ) . سوره اعراف ، آيه 137 .\r\n( 3 ) . سوره انبياء ، آيه 18 .\r\n( 4 ) . سوره صف ، آيه 8 .\r\n( 5 ) . سوره انبياء ، آيه 105 .\r\n","page_name":" 35 ","page_number":35},
  {"content":"\r\n\r\n« و همانا در زبور ، پس از ذكر - تورات نگاشتيم - كه زمين را بندگان شايستهء من به ارث مىبرند » .\r\nشيعه و تمام مسلمانان بر اساس اين عقيده سازنده و تحول‌آور ، ايمان دارند كه تاريخ در مسير عدالت و به سوى عدالت جلو مىرود و توقّف نمىكند و زمين را بندگان صالح و شايسته خدا به ارث مىبرند . و سرانجام حقّ در همه جا حاكم و پيروز مىشود ، و اين سنّت و قانون خدا و خواست او است كه مىفرمايد :\r\n« وَنُرِيدُ أَنْ نَمُنَّ عَلَى الَّذِينَ اسْتُضْعِفُوا فِي الْأَرْضِ . . . » ؛ « 1 »\r\n« يعنى ما خواسته‌ايم كه منّت گذاريم بر آنان كه در زمين استضعاف شده‌اند . . . » .\r\nخدا چنين اراده كرده است كه قدرت خود را به دست طبقه ضعيف آشكار سازد و طبقه استثمارگر قوى و غالب و ظالم را به دست آنان كه استضعاف شده‌اند ، بكوبد و مغلوب نمايد .\r\nاين ايمان ، جزء عقايد شيعه و بلكه هر مسلمان است كه به هر نحو و هرطور كه اوضاع به نفع ستمگران و فرعونيان استعباد پيشه قرار بگيرد ، عاقبت با انقلاب مستضعفان شايسته و پرهيزكاران مجاهد ، نظام و عدالت ، حاكم و برقرار مىشود .\r\nاين عقيده از نظر اجتماعى ، بسيار مهم و انقلابى و مترقّى است و مردم را به كار و تلاش و نهضت و قيام و فعاليت تشويق مىكند و از سستى و ترك وظايف و تسليم زبونى و ذليل شدن باز مىدارد .\r\nحضرت اميرالمؤمنين عليه السلام مىفرمايد :\r\n\r\n\r\n","description":"","footnote":"\r\n( 1 ) . سوره قصص ، آيه 5 .\r\n","page_name":" 36 ","page_number":36},
  {"content":"\r\n\r\n« لَتَعْطِفَنَّ الدُّنْيا عَلَيْنا بَعْدَ شِماسِها عَطْفَ الضَّرُوسِ عَلى وَلَدِها وَتَلا عَقِيبَ ذلِكَ ، وَنُرِيدُ أَنْ نَمُنَّ عَلَى الَّذِينَ اسْتُضْعِفُوا فِي الْأَرْضِ وَنَجْعَلَهُمْ أَئِمَّةً وَنَجْعَلَهُمُ الْوارِثِينَ » ؛ « 1 »\r\nمضمون اين سخنان اميدبخش و مژده دهنده اين است :\r\n« اين دنيايى كه مانند مركبى چموش و سركش ، از سوارى دادن به صاحب خودش خوددارى مىكند و با ما خاندان پيامبر ناسازگارى پيشه كرده و بر ما سخت و تنگ گرفته است ، و حزب خدا و اهل بيت و خاندان رسالت و شيعيانشان را در فشار ظلم و استبداد غاصبان و مرتجعان گذارده ، و آنان را از حقوقشان محروم ، و گرفتار شكنجه و زندان ، و قطع دست و پا و گوش و بينى ، و كشته شدن ساخته است ، بعد از اين همه ناسازگارىها و ظلم و جور و غصب حقوق ، البته و حتماً - مانند شتر بدخو و گزنده‌اى كه به بچه‌اش مهربان و مايل مىشود - به ما مايل گرديده و رام اهل حقّ و شايستگان و مستضعفان خواهد شد ؛ چون خدا در قرآن خبر داده است :\r\nخواستش اين است كه بر آن كسان كه در زمين مورد استضعاف قرار گرفته‌اند منّت گذارد ، و آنان را امامان و پيشوايان و وارثان زمين فرمايد » .\r\nمعلوم است در هنگامى كه ابرهاى مأيوس كنندهء فتنه‌هاى بزرگ ، و تسلط غاصبان زمامدارى و مقام رهبرى جامعه اسلامى بر سر مردم و اهل حقّ ، باران بلا و نااميدى مىباريده است ، على عليه السلام با اين كلمات اميدوار كننده و انتظاربخش ، دل‌هاى مردم را محكم كرده و به اين حقيقت بزرگ و وعدهء تخلف‌ناپذير الهى مژده داده و آنان را به فتح و ظفرى كه حزب خدا و حاميان حقّ در پيش دارند ، نويد داده\r\n\r\n\r\n","description":"","footnote":"\r\n( 1 ) . نهج البلاغه ، فيض الاسلام ، كلمات قصار 200 .\r\n","page_name":" 37 ","page_number":37},
  {"content":"\r\n\r\nو به استقامت و پايدارى تشويق فرموده است .\r\nاين كلام در عين حال كه خبرى از آينده و غيب و پيش‌گويى قاطع است ، همين مسأله سنّت خدا ( يا به زبان ديگر ، وعده الهى ) را كه على عليه السلام از آن آگاهى كامل داشته است ، اعلام مىكند .\r\nآرى ، ولىّ خدا و كسى كه مصداق « وَمَنْ عِندَهُ عِلْمُ الْكِتابِ » « 1 » است ، به سنن الهى عالم و واقف است و از خواست خدا و نظامات و قواعدى كه در جهان ماده و مجردات قرار داده ، به اذن خدا و به تعليم او بااطّلاع است .\r\nعلاوه بر اين آيه كريمه ، در سوره قصص در ضمن داستان استعلا و گردن‌كشى فرعون ، اين خواست و سنّت خدا را صريحاً بيان فرموده است ؛ چون معلوم است كه اين سنّت الهى فقط در مورد موسى و فرعون نيست ؛ بلكه سنّت عام الهى است و در مورد هر گروه مستضعف و مؤمن و شخص يا دسته استضعاف‌گر در هر عصر و زمانى صادق است ؛ اگرچه مصاديق آن ، همه در يك رديف نباشند و صدق اين آيه و تطبيق آن و ظهور اين سنّت و قاعده ، بر موردى ظاهرتر و آشكارتر از موارد ديگر مىباشد .\r\nو لذا على عليه السلام بعد از اينكه خبر از يك تحوّل بزرگ و انقلاب جهانى به نفع حزب حقّ و پيروان مكتب ولايت مىدهد ، اين آيه را نيز تلاوت مىفرمايد ؛ چون چنان‌كه گفته شد ، مفهوم آيه ، اختصاص به عصر موسى و فرعون ندارد ، و عام و كلى است « 2 » و ظاهرترين مصداق اين آيه در تاريخ همان انقلابى است كه به رهبرى\r\n\r\n\r\n","description":"","footnote":"\r\n( 1 ) . سوره رعد ، آيه 43 .\r\n( 2 ) . از عالىترين بيانات راجع به اين سنّت و وعدهء الهى و فلسفه تاريخ ، بيانات حضرت‌زينب عليها السلام است كه در خطبه تاريخى و بىنظير كه در مجلس يزيد انشا فرمود .\r\n","page_name":" 38 ","page_number":38},
  {"content":"\r\n\r\n\r\n\r\n","description":"","footnote":"\r\nدر اين مجلس كه با برنامه و تشريفات بسيار جبارانه و مستكبرانه ترتيب يافته و وحشت و رعب آن ، دل افراد عادى را مىلرزاند و توانايى سخن گفتن را از آنها مىگرفت ، ابراز مخالفت و توبيخ و سرزنش و تحقير يزيد و اعلان رسمى محكوميّت و انقراض حكومت او كه خطر اعدام فورى داشت ، از جانب يك بانوى اسير و داغ‌ديده و مصيبت‌ديده ، از معجزات بود .\r\nچنان‌كه آن بلاغت و از قرآن مجيد الهام گرفتن ، سنجيده و به سامان گفتن ، يزيد و چاپلوسان دربارى و مزدوران خودفروخته دستگاه را تحت تأثير قرار دادن ، كرامت و حقّانيت اسلام و اهل بيت را اثبات نمودن ، ستمگران و مستبدان را حقير و پست شمردن ، آن پيشگويىها و خبر از آينده دادن و متلاشى شدن نظام يزيدى گفتن كه هر جامعه‌شناس و روان‌شناس را مات و متحير مىسازد ، از معجزات است .\r\nاگر كسى در اين اعجاز ترديد دارد ، به او پيشنهاد مىكنيم و از تمام بلغا و سخنوران ماهر مىخواهيم كه از اين خطبه تاريخى و سخنان عقيله قريش ، خطبه‌اى كوبنده‌تر ، قاطع‌تر ، محكوم كننده‌تر و مناسب‌تر با آن مجلس و موقف انشا نمايند .\r\nالحق اين خطبه از نشانه‌هاى درخشان جلالت ، حقيقت ، فضيلت و عظمت اهل بيت رسالت است ، و از خدا مىخواهم كه شرحى بر اين خطبه بنگارم و به افتخار خدمتى به آن حضرت سرافراز گردم .\r\nدر اين خطبه ، زينب عليها السلام قانون و سنّت و وعده تخلف‌ناپذير الهى ( و به اصطلاح بعضى ، فلسفه تاريخ ) را مطرح ساخته و هنگامى كه به حسب ظاهر همه چيز تمام شده و بسيارى مأيوس و نااميد و تسليم وضع حاكم مىشوند و يزيد بر اوضاع مسلط گرديده و در نهايت استبداد و استعباد سلطنت مىنمايد ، او طرفداران حقّ و حزب حقّ و شيعيان اهل بيت را از يأس و نااميدى نجات مىدهد و اهل بيت و هدف‌ها و مقاصدشان را فاتح و پيروز ، و بنى اميه و حزب استعبادگر را مغلوب و شكست خورده معرفى مىفرمايد و جنين اعلام مىكند كه : از كرامت اهل حقّ چيزى كم نشد و بر اهل باطل چيزى افزوده نگشت و هرچه يزيد كوشش و تلاش كند و اهل حقّ را بكشد و از ميان بردارد و بر كيد و كينه و ستمگرى انقلاب اسلام جلوگيرى نمايد و نور خدا را خاموش سازد ، هيچ ثمره‌اى ندارد .\r\nآرى ، زينب عليها السلام به آينده درخشان اسلام و اهل بيت عليهم السلام و آثار نجات‌بخش انقلاب برادرش حسين عليه السلام صد در صد اطمينان داشت و مىدانست راهى را كه برادرش رفته است ، راه خدا ، راه حقّ و راه تاريخ است .\r\nدر كربلا روز يازدهم محرم ، در آن هنگامى كه او را به اسارت عازم كوفه كرده بودندو بدن‌هاى پاك شهداى راه حقّ روى زمين افتاده بود ، همين خبر را مىداد و آينده را مىديد .\r\nدر مجلس يزيد نيز با همين منطق محكم ، مجلس را قبضه كرد و يزيد را چنان كوبيد و در آن دادگاه تاريخ ، چنان محكوم كرد كه يزيد نتوانست يك كلمه از خود دفاع نمايد ، يا آنكه غيظ و خشم خود را با تصميم جنايت ديگر فرو بنشاند .\r\nاينك قسمتى از خطبه را كه خطاب به يزيد است بخوانيد و در معنى انتظار تأمّل فرماييد :\r\n« ثُمَّ كِدْ كَيْدَكَ وَاجْهَدْ جُهْدَكَ ! فَوَاللَّهِ الَّذِي شَرَّفَنا بِالْوَحْيِ وَالْكِتابِ وَالنُّبُوَّةِ وَالْانْتِخابِ ، لا تُدْرَكُ أَمَدُنا وَلا تُبْلَغُ غايَتُنا وَلا تَمْحُو ذِكْرُنا وَلا يُرَخَّصْ عَنْكَ عارُنا » ؛ پس تمام مكر و حيله‌ات را به كار گير و تمام كوششت را انجام ده ! قسم به خدايى كه ما را به وحى و كتاب و نبوّت و انتخاب مشرّف نمود ، هرگز نمىتوانى عمق و نهايت ما را درك كنى و ذكر و ياد ما را محو نمايى ، و آن عارى كه بر ما وارد نمودى ، از تو زدوده نخواهد شد . احتجاج طبرسى ، چاپ بيروت ، ص 309 .\r\nو شخص امام عليه السلام نيز در ضمن جريان نهضت كربلا به اين قاعده الهى و قانون تاريخ ، مكرر تصريح فرمود كه شرح و تفصيل آن از حدود اين مقاله مختصر خارج است .\r\n","page_name":" 39 ","page_number":39},
  {"content":"\r\n\r\nحضرت مهدى ، قائم آل محمّد - عجل اللَّه تعالى فرجه - برپا مىشود . انقلابى كه حتماً واقع خواهد شد و خواست خدا و سنّت الهى است .\r\n« فَلَنْ تَجِدَ لِسُنَّتِ اللَّهِ تَبْدِيلًا وَلَنْ تَجِدَ لِسُنَّتِ اللَّهِ تَحْوِيلًا » ؛ « 1 »\r\n« و هرگز در سنّت خدا تبديل و تغييرى نخواهى يافت » .\r\nبنابر آنچه بيان شد ، معلوم مىشود كه انتظار و عقيده به ظهور مهدى عليه السلام چگونه فكر و انديشه را آينده‌گرا مىسازد و مسلمان را براى مقاومت ، استقامت ، پايدارى ، مبارزه با باطل و جهل و فساد ، آماده و مصمم مىكند و او را با اين فلسفه مهم تاريخ ، در ضمن اصطلاحات دينى و قرآنى كه كامل‌تر و صحيح‌تر از هر منطق ديگر بازگو كرده است ، آشنا مىنمايد .\r\n\r\n\r\n","description":"","footnote":"\r\n( 1 ) . سوره فاطر ، آيه 43 .\r\n","page_name":" 40 ","page_number":40},
  {"content":"\r\n\r\n\r\nانتظار ؛ عامل مبارزه با فساد و انحراف\r\n« يا أَيُّهَا الَّذِينَ آمَنُوا إِن تُطِيعُوا الَّذِينَ كَفَرُوا يَرُدُّوكُمْ عَلى أَعْقابِكُمْ فَتَنقَلِبُوا خاسِرِينَ * بَلِ اللَّهُ مَوْلاكُمْ وَهُوَ خَيْرُ النّاصِرِينَ » ؛ « 1 »\r\n« اى كسانى كه ايمان آورده‌ايد ، اگر از كفار فرمان ببريد ، شما را به عقب ( كفر و جاهليت ) برمىگردانند ، پس شما زيان‌كار مىگرديد ؛ بلكه خداوند مولى و صاحب اختيار شما است و او بهترين يارى كنندگان است » .\r\n« إِنَّ الَّذِينَ ارْتَدُّوا عَلى أَدْبارِهِمْ مِنْ بَعْدِ ما تَبَيَّنَ لَهُمُ الْهُدَى الشَّيْطانُ سَوَّلَ لَهُمْ وَأَمْلى لَهُمْ » ؛ « 2 »\r\n« به درستى آنان كه به عقب برگشتند ( مرتجع شدند ) بعد از آنكه هدايت بر ايشان آشكار گشت ، شيطان اين كار ( ارتجاع ) را بر ايشان بياراست ، و خدا آنها را ( براى امتحان و اتمام حجت ) مهلت داد » .\r\nپيامبر اعظم صلى الله عليه و آله فرمود :\r\n\r\n\r\n","description":"","footnote":"\r\n( 1 ) . سوره آل‌عمران ، آيه 149 و 150 .\r\n( 2 ) . سوره محمّد ، آيه 25 .\r\n","page_name":" 41 ","page_number":41},
  {"content":"\r\n\r\n« الْأَئِمَّةُ بَعْدِي اثْناعَشَرَ ؛ تِسْعَةٌ مِنْ صُلْبِ الْحُسَيْنِ ، وَالتّاسِعُ مَهْدِيُّهُمْ » ؛ « 1 »\r\n« امامان بعد از من دوازده نفرند : نُه نفر از فرزندان حسين عليه السلام مىباشند و نهمين آنها مهدى عليه السلام است » .\r\nرسول خدا صلى الله عليه و آله فرمود :\r\n« لَوْ لَم‌ْيَبْقَ مِنَ الدَّهْرِ إِلّا يَوْمٌ ، لَبَعَثَ اللَّهُ رَجُلًا مِنْ أَهْلِ بَيْتِي يَمْلَأُها عَدْلًا كَما مُلِئَتْ جَوْراً » ؛ « 2 »\r\n« اگر باقى نماند از روزگار مگر يك روز ، البته خدا بر مىانگيزد مردى از اهل بيت مرا كه زمين را از عدل پر كند ، همچنان كه از ستم پر شده باشد » .\r\n\r\nانتظار عامل مبارزه با فساد و انحراف\r\nمسلمانان عموماً و شيعه اثنىعشرى خصوصاً ، انتظار ظهور شخصيتى را مىكشند كه انقلاب اسلام را جهانگير ، حقّ و عدالت را پيروز بشر را از تضادهاى گوناگون ، استثمار ، استعباد و استعمار و از وقوف و توقف نجات دهد و به سوى جلو پيش براند و اصول توحيد ، مساوات ، آزادى و برادرى اسلامى را رايج نمايد .\r\nاين شخص موعود ، امام دوازدهم از دوازده نفر پيشوايان و رهبرانى است كه پيغمبر عالى مقام اسلام صلى الله عليه و آله در صدها حديث آنها را معرفى كرده و فرزند عزيز رهبر يازدهم ، حضرت امام حسن عسكرى عليه السلام است .\r\nاصل انتظار به صورت‌هاى گوناگون در بين ملل مختلف ، همواره محفوظ بوده و آينده‌نگرى هميشه بشر را به خود مشغول داشته ، برگشتن به عقب و بلكه وقوف و ايستادن در يك مرحله به هر حال محكوم بوده و خلاف سنن عالم خلقت است .\r\n\r\n\r\n","description":"","footnote":"\r\n( 1 ) . منتخب الاثر ، ف 1 ، ب 7 ، ح 2 ، 106 حديث ديگر به اين مضمون .\r\n( 2 ) . منتخب الاثر ، ف 2 ، ب 1 ، ح 4 .\r\n","page_name":" 42 ","page_number":42},
  {"content":"\r\n\r\n\r\nحرمت بازگشت به فرهنگ جاهلى\r\nقرآن مجيد با بيانى محكم در آيات متعدد ، برگشتن به عقب را محكوم فرموده است .\r\nدر غزوهء تاريخى احد كه مسلمانان آزمايش شدند ، اميرالمؤمنين على عليه السلام فداكارىها كرد و پرچمداران و دليران نامى مشركان را كشت ، و جبرئيل مواسات بىنظيرش را با پيغمبر صلى الله عليه و آله ستود و به پيغمبر گفت : « هذِهِ الْمُؤاساةُ » . پيغمبر در جواب فرمود : « إِنَّهُ مِنّي وَأَنَا مِنْهُ ؛ او از من است و من از اويم » . جبرئيل گفت : « وَأَنَا مِنْكُما ؛ من نيز از شما هستم » . و ندا در داد : « لا سَيْفٌ إِلّا ذُوالْفَقارِ وَلا فَتىً إِلّا عَلِيٌّ » .\r\nدر اين غزوه ، وقتى پاسداران درّه‌اى كه كمين‌گاه بود و پيغمبر صلى الله عليه و آله آنان را به پاسدارى آنجا مأمور فرموده بود ، هزيمت و شكست كفار را در اثر مجاهدات على عليه السلام ديدند ، سنگر خويش را رها كردند و خالد بن وليد با گروهش كه در آنجا كمين كرده بود ، از همانجا به مسلمانان حمله‌ور شدند و تنى چند از پاسداران و فرماندهشان عبداللَّه بن جبير را به شهادت رساندند . چهره جنگ به نفع مشركان تغيير كرده و گروهى از مسلمانان كشته شدند و ديگران فرار كردند ؛ غير از على بن ابىطالب ، و دو نفر ديگر هم - برحسب بعضى از نقل‌ها كه در نام آنها اختلاف است - كسى با پيغمبر ثابت نماند و راه فرار پيش گرفتند ؛ و بعضى كه شنيدند پيغمبر كشته شده است ، در مقام ارتجاع و ارتداد و امان گرفتن از كفار برآمدند .\r\nو از جملهء فراريان ، ابوبكر و عمر و عثمان بودند ، و عثمان در فرار و پشت كردن به جهاد و دفاع از اسلام و پيغمبر ، به قدرى از ميدان جنگ دور شده بود كه سه روز بعد برگشت .\r\nنظر به اين سستىها و تصميم بعضى ديگر بر بازگشت به عصر جاهليت و ارتداد ، آيات متعددى در نكوهش و سرزنش آنان و حرمت ارتجاع و وجوب ثبات\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nقدم و استقامت نازل شد كه از جمله اين آيه بود :\r\n« وَما مُحَمَّدٌ إِلّا رَسُولٌ قَدْ خَلَتْ مِن قَبْلِهِ الرُّسُلُ أَفَإِنْ ماتَ أَوْ قُتِلَ انقَلَبْتُمْ عَلى أَعْقابِكُمْ وَمَن يَنقَلِبْ عَلى عَقِبَيْهِ فَلَن يَضُرَّ اللَّهَ شَيْئاً وَسَيَجْزِي اللَّهُ الشّاكِرِينَ » ؛ « 1 »\r\n« و نيست محمّد مگر رسولى كه قبل از او هم پيامبران بسيارى بوده‌اند ؛ آيا پس اگر ( او ) مُرد يا كشته شد ، به عقب برمىگرديد ؟ و هركس به عقب برگردد ، هرگز به خدا زيانى نمىرساند و خدا به زودى شاكران را پاداش مىدهد » .\r\nاين آيه با كمال صراحت دستور مىدهد كه حتى با رحلت يا كشته شدن پيغمبر - كه بزرگ‌ترين ضربت بر روح طرفداران انقلاب اسلامى و الهى اسلام است - انقلاب اسلام نبايد توقف شود و بايد در مسير خود پيشرفت نمايد و بايد مسلمانان دنبال اين انقلاب را بگيرند و به عقب برنگردند .\r\nوقتى رحلت رسول خدا صلى الله عليه و آله نبايد اين عكس العمل را داشته باشد كه كسى به فكر ارتداد و بازگشت به عقب و رژيم‌هاى دوره‌هاى جاهليت و پذيرش برنامه‌هاى غير اسلامى بيفتد ، پس معلوم است كه مسلمان از هيچ حادثه و فاجعهء ديگر ، هرچه سخت و جانكاه باشد و هرچه زيان مالى و مادى و جانى داشته باشد ، به ارتداد و عقب‌گرد ، و قبول برنامه‌ها و نظام‌هاى كافر مايل نمىشود و از كوشش براى پيش رفتن ، ترقى و جهانى شدن انقلاب اسلام چشم برنمىدارد .\r\nانتظار مصلح آخرالزمان و مهدى موعود ، علاوه بر ريشه‌هاى استوار مذهبى و اسلامى ، داراى عالىترين فلسفه اجتماعى است .\r\n\r\n\r\n","description":"","footnote":"\r\n( 1 ) . سوره آل‌عمران ، آيه 144 .\r\n","page_name":" 44 ","page_number":44},
  {"content":"\r\n\r\nمسلمانان عقيده دارند كه انقلاب اسلام ، جهانگير و پيروز مىشود و عالم از اين نابسامانىهاى مدنيت منهاى شرف و انسانيت نجات پيدا مىكند و بازگشت به عقب و ارتداد و عقب‌گرد ، خلاف اصل و خلاف نهضت انبيا و تعاليم اسلام است .\r\nاگرچه دنياى مادى امروز به ظاهر رو به جاهليت گذارده و اهداف عالى انسانى و حقيقت و فضيلت و مابه الامتياز بشر از حيوان ، در بسيارى از جوامع فراموش شده ، و طغيان و ظلم و بيدادگرى و تجاوز و زور و استبداد و قلدرى و استثمار و شهوت‌رانى و نابكارى و خيانت و ناامنى به صورت‌ها و جلوه‌هاى نو در جهان رايج شده و روز به روز رايج‌تر مىشود ؛ و اگرچه الفاظ و كلمات صلح ، عدالت ، آزادى ، مساوات ، برادرى ، همكارى ، تعاون و بشر دوستى را در معانى ديگر يا براى مقاصد ديگر به كار مىبرند ؛ و اگرچه فاصله بين زورمندان و فرماندهان و زيردستان و فرمان‌بران هر روز زيادتر و رابطه آنها با يكديگر به رابطه دو انسان برابر هيچ شباهت ندارد ؛ ولى اين توحّش تا هر كجا برود ( تا دو هزار و پانصد سال ، تا سه هزار سال ، و پنج هزار سال بيشتر هم به عقب برگردد ) ؛ چون خلاف خواست‌هاى واقعى بشر و سير كمالى او و خلاف عقيده و آرمان او است ، پيروز نمىشود و سرانجام به شديدترين وضعى سركوب و ريشه كن خواهد شد .\r\nاين جاهلى مسلكى هرچه نيرو بگيرد و از هر حلقومى برايش تبليغ شود ، و هرچند كه آموزش و فرهنگ را با زور قواى انتظامى با آن همگام و همراه سازند ، عاقبت در برابر منطق آسمانىِ قرآن ، كه مىفرمايد :\r\n« تَعالَوْا إِلى كَلِمَةٍ سَوآءٍ بَيْنَنا وَبَيْنَكُمْ أَلّا نَعْبُدَ إِلَّا اللَّهَ وَلا نُشْرِكَ بِهِ شَيْئاً وَلا يَتَّخِذَ بَعْضُنا بَعْضاً أَرْباباً مِن دُونِ اللَّهِ » ؛ « 1 »\r\n\r\n\r\n","description":"","footnote":"\r\n( 1 ) . سوره آل‌عمران ، آيه 64 .\r\n","page_name":" 45 ","page_number":45},
  {"content":"\r\n\r\n« بياييد به سوى كلمه و عقيدهء يكسان و مشتركى بين ما و شما ، كه نپرستيم مگر خدا را و به او شرك نياوريم و هيچ كدام از همديگر را غير از خدا ربّ خود نگيريم » .\r\nو در برابر آيه :\r\n« إِنّا خَلَقْنَاكُمْ مِن ذَكَرٍ وَأُنثى وَجَعَلْناكُمْ شُعُوباً وَقَبآئِلَ لِتَعارَفُوا إِنَّ أَكْرَمَكُمْ عِندَ اللَّهِ أَتْقيكُمْ » ؛ « 1 »\r\n« ما شما را از يك مرد و زن خلق كرديم و شما را در قبايل و ملّت‌هاى مختلف قرار داديم تا يكديگر را بشناسيد ؛ البته گرامىترين شما نزد خدا ، متقىترين شما است » .\r\nو در مقابل منطق وحى :\r\n« وَلَقَدْ بَعَثْنا فِي كُلّ أُمَّةٍ رَسُولًا أَنِ اعْبُدُوا اللَّهَ وَاجْتَنِبُوا الطّاغُوتَ » ؛ « 2 »\r\n« و ما در هر امتى ، رسولى فرستاديم كه خدا را بپرستيد و از طاغوت دورى كنيد » .\r\nو آيات بسيار ديگر شكست مىخورد ، و زبان و بلندگوهايش خاموش و قلم نويسندگانش مىشكند .\r\nفساد ، فحشا ، نابكارى جوانان و بانوان ، وضع بسيار ننگين و پر از آلودگىهاى زن در شرق و غرب جهان امروز و خيانت و جنايت ، هرچه جلو برود ، و هرچه نيروهاى مادّى ، اين فسادها را تهييج كند و آن را براى منافع پليد استثمارى يا استعمارى گسترش دهد ، جبنش و انقلاب را عليه اين مفاسد ، كوبنده‌تر و ضربت آن\r\n\r\n\r\n","description":"","footnote":"\r\n( 1 ) . سوره حجرات ، آيه 13 .\r\n( 2 ) . سوره نحل ، آيه 36 .\r\n","page_name":" 46 ","page_number":46},
  {"content":"\r\n\r\nرا بر كاخ‌هاى فساد و طغيان ، كارىتر مىسازد .\r\n\r\nمقاومت ، در برابر بازگشت به جاهليت\r\nمسلمانى كه با چنين فكر و عقيدهء آينده‌گرا زندگى مىكند ، هرگز با گروه‌هاى فاسد و مشرك و خدانشناس همراه نمىشود و تا مىتواند تقدّم و نوگرايى و آينده‌بينى خود را حفظ كرده و ثابت و استوار به سوى هدف پيش مىرود .\r\nاو اطمينان دارد و به يقين مىداند كه بساط ظلم و فساد برچيده شدنى است ؛ چون بر جامعه و بر فطرت بشر تحميل است و آينده براى پرهيزكاران و زمين از آن شايستگان است :\r\n« إِنَّ الأْرْضَ للَّهِ يُورِثُها مَن يَشآءُ مِنْ عِبادِهِ وَالْعاقِبَةُ لِلْمُتَّقِينَ » ؛ « 1 »\r\n« همانا زمين از آنِ خدا است و به هركس از بندگانش كه بخواهد ، به ارث مىدهد و عاقبت از آن متقين است » .\r\nبنابراين مسلمان تسليم ظلم و فساد نمىشود و با ستمگران و مفسدان همكار و همراه و هم‌صدا نخواهد شد .\r\nاين اصل انتظار مانند يك قوه مبقيه و عامل بقا و پايدارى ، طرفداران حقّ و عدالت و اسلام خواهان حقيقى را در برابر تمام دستگاه‌هاى فشار ، استعباد ، جهل و شرك ، بشرپرستى و فساد انگيزى پايدار نگه مىدارد و همواره بر روشنى چراغ اميدوارى منتظران و ثبات قدم و مقاومت آنها مىافزايد و آنان را در انجام وظايف ، شور و شوق و نشاط مىدهد .\r\nاين اصل انتظار است كه در مبارزه حقّ و باطل ، صفوف طرفداران حقّ را فشرده‌تر و مقاوم‌تر مىكند و آنها را به نصرت خدا و فتح و ظفر نويد مىدهد و گوش\r\n\r\n\r\n","description":"","footnote":"\r\n( 1 ) . سوره اعراف ، آيه 128 .\r\n","page_name":" 47 ","page_number":47},
  {"content":"\r\n\r\nآنها را همواره با صداهاى نويدبخش قرآن آشنا مىدارد :\r\n« قُلِ انتَظِرُوا إِنّا مُنتَظِرُونَ » ؛ « 1 »\r\n« بگو منتظر باشيد كه ما هم منتظريم » .\r\n« فَتَرَبَّصُوا إِنّا مَعَكُمْ مُتَرَبّصُونَ » ؛ « 2 »\r\n« منتظر باشيد كه ما هم با شما منتظريم » .\r\n« فَانتَظِرُوا إِنّى مَعَكُم مِنَ الْمُنتَظِرِينَ » ؛ « 3 »\r\n« منتظر باشيد كه من هم با شما منتظرم » .\r\nخاص و عام ، شيعه و سنى ، از رسول خدا صلى الله عليه و آله روايت كرده‌اند كه فرمود :\r\n« لَوْ لَمْ يَبْقَ مِنَ الدُّنْيا إِلّا يَوْمٌ واحِدٌ ، لَطَوَّلَ اللَّهُ ذلِكَ الْيَوْمَ حَتّى يَخْرُجَ رَجُلٌ مِنْ وُلْدِي يُواطِئُ اسْمُهُ اسْمِي وَكُنْيَتُهُ كُنْيَتِي ، يَمْلَأُ الْأَرْضَ عَدْلًا وَقِسْطاً كَما مُلِئَتْ جَوْراً وَظُلْماً » ؛\r\n« اگر نماند از دنيا مگر يك روز ، خداوند متعال آن روز را طولانى فرمايد تا بيرون آيد مردى از فرزندان من كه نامش نام من و كنيه‌اش كنيهء من باشد ، زمين را پر از عدل و قسط كند ، هم‌چنان‌كه از جور و ظلم پر شده باشد » .\r\nاين انتظار ، ضعف و سستى و مسامحه در انجام تكاليف و وظايف نيست و عذر براى كسى در ترك مبارزه مثبت يا منفى و ترك امر به معروف و نهى از منكر نمىباشد ، و سكوت و بىحركتى و بىتفاوتى و تسليم به وضع موجود و يأس و نااميدى را هرگز با آن نمىتوان توجيه كرد .\r\nاين انتظار ، حركت ، نهضت ، فداكارى ، طرد انحراف و مبارزه با بازگشت به\r\n\r\n\r\n","description":"","footnote":"\r\n( 1 ) . سوره انعام ، آيه 158 .\r\n( 2 ) . سوره توبه ، آيه 52 .\r\n( 3 ) . سوره اعراف ، آيه 71 .\r\n","page_name":" 48 ","page_number":48},
  {"content":"\r\n\r\nعقب و ارتداد است ، مكتب زنده و سازنده اسلام و محمّد ، على و زهرا و حسن و حسين و زين العابدين و تمام ائمه عليهم السلام و ساير اصحاب و ياران خاص و پيروان آنها است . اگر نادانان يا مغرضان آن را به طور ديگر تفسير كرده و آن را مكتب كنار رفته‌ها و كنار گذاشته شده‌ها ، بيچاره‌ها ، مأيوسان ، تن به خوارى دادگان ، چاپلوسان و دين‌فروشان معرفى كنند ، خود در رديف يهود ، كه مصداق :\r\n« يُحَرّفُونَ الْكَلِمَ عَنْ مَواضِعِهِ » ؛ « 1 »\r\n« كلام‌ها و سخنان را از مواضع اصلى خود تحريف و دگرگون مىكنند » .\r\nمىباشند ، قرار داده‌اند .\r\n« يا أَيُّهَا الرَّسُولُ لا يَحْزُنكَ الَّذِينَ يُسارِعُونَ فِي الْكُفْرِ مِنَ الَّذِينَ قالُوا آمَنّا بِأَفْواهِهِمْ وَلَمْ تُؤْمِن قُلُوبُهُمْ وَمِنَ الَّذِينَ هادُوا سَمّاعُونَ لِلْكَذِبِ سَمّاعُونَ لِقَوْمٍ آخَرِينَ لَمْ يَأْتُوكَ يُحَرّفُونَ الْكَلِمَ مِنْ بَعْدِ مَواضِعِهِ » ؛ « 2 »\r\n« اى پيامبر ! آنان كه به زبان گفتند : ايمان آورديم ؛ ولى قلب‌هايشان ايمان نياورد و به سوى كفر سرعت گرفته‌اند ، تو را ناراحت نكنند و همچنين آن يهودانى كه حرف‌هاى تو را تحريف كرده و به دروغ ، سخنان فتنه‌خيز براى قومى كه پيش تو نيامده‌اند ، نقل مىكنند ، اينان سخنان را - مطابق ميل و هواى نفس خود - از مواضع اصلىاش تحريف مىكنند » .\r\n\r\n\r\n","description":"","footnote":"\r\n( 1 ) . سوره نساء ، آيه 46 .\r\n( 2 ) . سوره مائده ، آيه 41 .\r\n","page_name":" 49 ","page_number":49},
  {"content":"\r\n\r\n\r\nارزش انتظار در قرآن و حديث\r\n« قُلْ كُلٌّ مُتَرَبّصٌ فَتَرَبَّصُوا فَسَتَعْلَمُونَ مَنْ أَصْحابُ الصّراطِ السَّوِىّ وَمَنِ اهْتَدى » ؛ « 1 »\r\n« بگو همه منتظرند ، پس انتظار بكشيد ! زود باشد كه بدانيد راه راست پويان و كسانى كه هدايت يافته‌اند ، كيانند ؟ ! » .\r\n« وَقُلْ لِلَّذِينَ لا يُؤْمِنُونَ اعْمَلُوا عَلى مَكانَتِكُمْ إِنّا عامِلُونَ * وَانْتَظِرُوا إِنّا مُنتَظِرُونَ » ؛ « 2 »\r\n« بگو به آنان كه ايمان نمىآورند ( از راه تهديد ) ! عمل كنيد به حال خود ، ما هم عمل مىكنيم ؟ و منتظر باشيد ، ما هم منتظريم » .\r\nحضرت امام جعفر صادق عليه السلام فرمود :\r\n« إِنَّ لَنا دَوْلَةً يَجِيءُ اللَّهُ بِها إِذا شآءَ . ثُمَّ قالَ : مَنْ سَرَّ أَنْ يَكُونَ مِنْ أَصْحابِ الْقآئِمِ فَلْيَنْتَظِرْ وَلْيَعْمَلْ بِالْوَرَعِ وَمَحاسِنِ الْأَخْلاقِ وَهُوَ مُنْتَظِرٌ » ؛ « 3 »\r\n« البته كه براى ما دولتى است كه وقتى خدا خواست آن را مىآورد . هر\r\n\r\n\r\n","description":"","footnote":"\r\n( 1 ) . سوره طه ، آيه 135 .\r\n( 2 ) . سوره هود ، آيه 121 و 122 .\r\n( 3 ) . منتخب الاثر ، ف 10 ، ب 2 ، ح 9 .\r\n","page_name":" 50 ","page_number":50},
  {"content":"\r\n\r\nكس شاد مىشود كه از اصحاب قائم عليه السلام باشد ، بايد منتظر باشد و بايد كار به پارسايى و اخلاق نيك كند و منتظر باشد » .\r\nامام زين العابدين عليه السلام فرمود :\r\n« تَمْتَدُّ الْغَيْبَةُ بِوَلِيّ اللَّهِ عَزَّوَجَلَّ الثّانِي عَشَرَ مِنْ أَوْصِيآءِ رَسُولِ اللَّهِ وَالْأَئِمَّةِ بَعْدَهُ عليهم السلام ، إِنَّ أَهْلَ زَمانِ غَيْبَتِهِ الْقآئِلِينَ بِإِمامَتِهِ وَالْمُنْتَظِرِينَ لِظُهُورِهِ أَفْضَلُ مِنْ أَهْلِ كُلّ زَمانٍ » ؛ « 1 »\r\n« غيبت ولى خدا و دوازدهمين وصىّ پيغمبر خدا و امامان بعد از پيغمبر صلى الله عليه و آله امتداد پيدا مىكند . اهل زمان غيبت آن حضرت كه معتقد به امامت و منتظر ظهور او باشند ، از اهل هر زمان برترند » .\r\nرسول خدا صلى الله عليه و آله فرمود :\r\n« أَفْضَلُ الْعِبادَةِ انْتِظارُ الْفَرَجِ » ؛ « 2 »\r\n« برترين عبادت انتظار فرج ( و پايان نابسامانىها و دشوارىها و بىعدالتىها و ظهور دولت حقّه حضرت مهدى عليه السلام و برقرارى مطلق نظام اسلامى ) است » .\r\n\r\n\r\n","description":"","footnote":"\r\n( 1 ) . منتخب الاثر ، ف 2 ، ب 24 ، ح 1 .\r\n( 2 ) . منتخب الاثر ، ف 10 ، ب 2 ، ح 16 .\r\n","page_name":" 51 ","page_number":51},
  {"content":"\r\n\r\n\r\nارزش انتظار\r\nبشر در زندگى اجتماعى و فردى ، مرهون نعمت انتظار است ؛ و اگر از انتظار بيرون بيايد و اميدى به آينده نداشته باشد ، زندگى برايش مفهومى نخواهد داشت و بىهدف و بىمقصد مىشود .\r\nحركت و انتظار در كنار هم مىباشند و از هم جدا نمىشوند ؛ انتظار علّت حركت و تحرك بخش است . آنچه مورد انتظار است ، هرچه مقدّس‌تر و عالىتر باشد ، انتظارش نيز ارزنده‌تر و مقدّس‌تر خواهد بود و ارزش مردم را بايد از انتظارى كه دارند ، شناخت :\r\nيكى انتظارش اين است كه پايان سال شود و رتبه‌اى بگيرد و حقوق و جيره‌اش زياد شود .\r\nيكى ديگر انتظارش اين است كه پايان سال تحصيلى برسد ، گواهى نامه و مدركى بگيرد و به وسيله آن ، كار و شغل مناسبى تهيه نمايد .\r\nيكى منتظر است وضعش رو به راه شود تا خانواده تشكيل دهد و همسرى اختيار كند و از تجرد و تنهايى خود را خلاص سازد .\r\nديگرى منتظر است درآمدش بيشتر شود ، خانهء شخصى ، ماشين سوارى و . . .\r\nخريدارى كند ؛ يا اگر همت و نظرش بلند باشد ، بيمارستان يا مسجد يا مدرسه يا\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nكتابخانه و دارالعلمى تأسيس كند .\r\nيك نفر انتظار دارد در فلان مناقصه يا مزايده برنده شود .\r\nخلاصه همه منتظرند ؛ كاسب منتظر ؛ كشاورز منتظر ؛ كنتراتچى منتظر ؛ باغ‌دار منتظر ؛ صنعت‌گر منتظر ؛ پدر ، مادر و معلم همه منتظرند ؛ بلكه ملّت‌ها و جامعه‌ها و حكومت‌ها همه منتظرند .\r\nرژيم‌هاى سرمايه‌دارى انتظار دارند كه قدرتشان بيشتر گسترش يابد و دنيا را شديدتر به زير يوغ بىرحم استثمار خود بكشند و خون ضعفا را بمكند .\r\nرژيم‌هاى كمونيستى منتظرند انقلاب كمونيستى همه جا را زير چتر خود بگيرد ، و شدت فقر و جنگ و اختلاف طبقاتى تحول ايجاد كرده ، اوضاع را به نفع آنها عوض كند تا كمونيسم ، آزادىهاى فردى و حرمت انسانى را در كام خود فرو برد و افراد جامعه مانند يك ماشين يا يك مركز دامدارى كه وسايل خوراك و فربه شدن و خوردن و چريدن در آن فراهم شده باشد ، منهاى انسانيت زيست كنند .\r\nدانشجويان واقعى و محققان منتظرند با نيروى تفكّر و انديشه ، مشكلات علمى را حل كرده و هرچه بيشتر بر دانش و درك خود بيفزايند و دايره معلومات را توسعه دهند .\r\nپزشك با ايمان منتظر است نتيجه معالجات خود را در بيمارش ببيند .\r\n« قُلْ كُلٌّ مُتَرَبّصٌ فَتَرَبَّصُوا » ؛ « 1 »\r\n« بگو همه منتظرند ، پس منتظر باشيد » .\r\nاگر انتظار در اين دنيا كه عامل تدريج و تدرّج ، تأثير و تأثّر ، فعل و انفعال ، و گذشت زمان است ، از بشر گرفته شود ، ديگر ادامه حيات برايش بىلذّت\r\n\r\n\r\n","description":"","footnote":"\r\n( 1 ) . سوره طه ، آيه 135 .\r\n","page_name":" 53 ","page_number":53},
  {"content":"\r\n\r\nو بىمعنى است .\r\nانتظار است كه زندگى را لذّت‌بخش و باروح و بامعنى مىسازد و شخص را به زندگى علاقه‌مند مىنمايد .\r\nيك درخت تا وقتى انتظار مىرود رشد كند و سايه داشته باشد و ميوه بدهد ، باقى مىماند ؛ ولى وقتى از ميوه دادن و از نمو و ترقى افتاد ، آن را قطع مىنمايند و به جايش نهالى مىنشانند كه تا سال‌ها چشم انتظار به رشد و نمو ميوهء آن بدوزند و آن را پرورش دهند و آبيارى كنند .\r\nپس همه جهان و همه جامعه‌ها و همه مردم و افراد ، تا هستند و در سراشيبى سقوط و انقراض و فنا و مرگ و نيستى وارد نشده‌اند ، منتظرند و بايد منتظر باشند .\r\n\r\nاسلام و انتظار\r\nاسلام كه تعليمات و هدايت‌هايش بر اساس فلسفه‌هاى عميق و صحيح اجتماعى و واقعى قرار دارد ، اصل انتظار و نگاه به سوى آينده را ، پشتوانه بقاى جامعه‌اى مسلمان و محرك احساسات و مهيّج روح فعاليّت و اقدام قرار داده است ؛ و انتظار آينده بهتر و عصر فتح و گشايش و فرج را برترين اعمال شمرده است و رسول خدا صلى الله عليه و آله در حديث شريف :\r\n« أَفْضَلُ أَعْمالِ أُمَّتِي انْتِظارُ الْفَرَجِ » ؛ « 1 »\r\n« برترين كارهاى امتم انتظار فرج است » .\r\nانتظار فرج را افضل اعمال امّت خود معرفى فرموده است .\r\nآن هنگام كه پيغمبر بزرگ اسلام صلى الله عليه و آله در حالى كه غير از على عليه السلام و عموى بزرگوارش ابوطالب ، از مردها يار و ياور ديگر نداشت و مردم را به خدا و دين توحيد\r\n\r\n\r\n","description":"","footnote":"\r\n( 1 ) . تحف العقول عن الرسول ، ص 37 .\r\n","page_name":" 54 ","page_number":54},
  {"content":"\r\n\r\nدعوت مىفرمود ؛ آن هنگام كه دست يافتن بر خزائن كسرى و قيصر ، آن هم براى مردمى محروم و مستضعف ، جزء محالات عادى محسوب مىشد ؛ و در آن هنگامى كه به جاى همكارى و قبول آن دعوت نجات بخش و آزاد ساز توحيدى ، از مردم دشنام و ناسزا و اهانت مىشنيد و رنج و آزار و اذيت مىديد ، مردم را به آيندهء درخشان اين امّت نويد مىداد و وعده مىداد كه كلمهء توحيد را بگوييد تا رستگار شويد : « قُولُوا لا إِلهَ إِلَّا اللَّهُ تُفْلِحُوا » تا عرب خاضع شما گردد و عجم به شما جزيه بدهد . سوگند ياد مىكرد كه گنج‌هاى كسرى و قيصر در اختيار شما قرار خواهد گرفت .\r\nو پيروانش با سرمايه و اسلحه انتظار رو به سوى آينده و قدم به پيش قرار داده بود . و در برابر سيل مخالفت‌ها و شيطنت‌ها ، قطع ارتباطها و محاصره‌ها ، شكنجه‌ها و آزارهاى بدنى مسلح ، به مقاومت و ايستادگى حتى تا ترك مال و خانه و شهر و مسكن در راه اسلام و هدف‌هاى توحيد آن ، تشويق مىكرد و از پيروزى حقّ و مغلوب شدن باطل سخن مىراند .\r\nاين انتظار و ايمان به اين وعده‌هاى الهى بود كه مسلمانان را در ميدان‌ها فاتح و جانباز و فداكار كرد .\r\nمسلمانان در انتظار اين روزهاى درخشان ، آن روزهاى سخت و تلخ و پر از مصيبت را پشت سر گذاشته و جلو رفتند .\r\nقرآن مجيد در آيات متعدّدى ، مسلمانان را به انتظار آينده گذارده و آينده بهتر را به اين امّت نويد داده است و آينده‌گرايى را تعليم مىفرمايد .\r\nاز جمله در اين آيه نويد مىدهد كه هرگاه خطر ارتجاع پيش آيد و از مسلمانان ، افرادى مرتد و بىدين شوند و از دين برگردند ، خدا قوم و گروهى را مىآورد كه آنان را دوست مىدارد و آنها خدا را دوست مىدارند ، نسبت به مؤمنان فروتن هستند ،\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nنسبت به كفار ، عزيز و غالب و خوددار و غير قابل انعطاف مىباشند ، در راه خدا جهاد مىكنند و از ملامت و سرزنش ملامت كنندگان بيم ندارند ؛ كه آيه ذيل مشعر بر اين مطلب است :\r\n« يا أَيُّهَا الَّذِينَ آمَنُوا مَن يَرْتَدَّ مِنكُمْ عَن دِينِهِ فَسَوْفَ يَأْتِى اللَّهُ بِقَوْمٍ يُحِبُّهُمْ وَيُحِبُّونَهُ أَذِلَّةٍ عَلَى الْمُؤْمِنِينَ أَعِزَّةٍ عَلَى الْكافِرِينَ يُجاهِدُونَ فِي سَبِيلِ اللَّهِ وَلا يَخافُونَ لَوْمَةَ لآئِمٍ ذلِكَ فَضْلُ اللَّهِ يُؤْتِيهِ مَن يَشآءُ وَاللَّهُ واسِعٌ عَلِيمٌ » ؛ « 1 »\r\n« اى كسانى كه ايمان آورده‌ايد ! هركس از شما از آيين خود بازگردد ، ( به خدا زيانى نمىرساند ؛ خداوند جمعيتى را مىآورد كه آنها را دوست دارد و آنان ( نيز ) او را دوست دارند ، در برابر مؤمنان متواضع ، و در برابر كافران سرسخت و نيرومندند . آنها در راه خدا جهاد مىكنند و از سرزنش هيچ ملامت‌گرى هراسى ندارند . اين ، فضل خداست كه به هركس بخواهد ( و شايسته ببيند ) مىدهد . و ( فضل ) خدا وسيع ، و خداوند داناست » .\r\nدر اين آيه كه خطر ارتداد و بىدينى و بازگشت به سوى كفر و شرك و فحشا و بشر پرستى و سنن و رسوم باطل شده ، به وسيله اسلام مطرح شده است ، قيام گروهى مجاهد را كه با ارتجاع مبارزه كنند و آن را سركوب نمايند ، نويد داده ؛ و مسلمانان حقيقى را در برابر اين مرض مهلك و خطرناك ، با انتظار و اعلام آينده سالم و شكست ارتجاع و پيروزى دوستان خدا ، مصونيت بخشيده است .\r\nو نيز آيه :\r\n\r\n\r\n","description":"","footnote":"\r\n( 1 ) . سوره مائده ، آيه 54 .\r\n","page_name":" 56 ","page_number":56},
  {"content":"\r\n\r\n« إِنّا نَحْنُ نَزَّلْنا الذّكْرَ وَإِنّا لَهُ لَحافِظُونَ » ؛ « 1 »\r\n« همانا ما قرآن را فرو فرستاديم و خود نيز آن را حفظ خواهيم كرد » .\r\nخبر از حفظ قرآن مجيد و رسالت اسلام و اين دين و آيين مقدّس مىدهد و مخصوص به يك دوره و عصر نيست و تا ابد و تا هنگام ظهور حضرت مهدى عليه السلام و تشكيل جامعه جهانى اسلام ، اين آيه نويدبخش و اميدوار كننده است كه در هيچ حال و شرايطى مسلمانان نبايد نااميد باشند ، بقاى اين دين برحسب سنن الهى و وعده‌هاى خدا و رسول خدا تضمين شده است .\r\nاگر بازگشت به عقب و ارتداد و رجعت به جاهليتى پيش بيايد و در بين ملل مسلمان ، صداى افتخار به دوره‌هاى جاهليت و زنده كردن رسوم پيش از اسلام بلند بود ، و اگر به هر شكل و وضع ، بيگانگان يا افرادى كه در شمار مؤمنان بوده و به ارتداد و فساد روى نهاده‌اند ، بخواهند پيشرفت و جهانگير شدن انقلاب الهى اسلام را متوقف كنند ، يا از بين ببرند و شعائر اسلام را تعطيل و در فراموشى اندازند ، قانون خلقت و صداى وجدان و فطرت و اراده الهى ، گروهى مصمّم و باعزيمت را كه خدا آنها را دوست دارد و آنها خدا را دوست مىدارند ، براى حمايت اين دين و جهانى شدن اين انقلاب و روشن نگاه داشتن اين چراغ بر مىانگيزد .\r\nاز هنگام رحلت پيغمبر اكرم صلى الله عليه و آله تا حال ، تاريخ اسلام مصاديق و نمونه‌هاى بسيارى از آنچه در اين آيه پيش بينى شده است ، نشان مىدهد و ارتداد در صورت‌هاى مختلف ، دعوت اسلام را تهديد كرده و بلكه به ظاهر متوقف ساخت ؛ ولى چنان‌كه در اين آيه خداوند متعال وعده فرموده است ، هر مرتبه ، ارتداد به وسيلهء افرادى الهى و مخلص و فداكار سركوب شده و خطر خاموش شدن صداى\r\n\r\n\r\n","description":"","footnote":"\r\n( 1 ) . سوره حجر ، آيه 9 .\r\n","page_name":" 57 ","page_number":57},
  {"content":"\r\n\r\nدعوت اسلام مرتفع گشت . ارتداد و عقب‌گردى كه پس از رحلت پيغمبر صلى الله عليه و آله « 1 » مخصوصاً در امر خلافت و رژيم حكومتى اسلام پيش آمد و منتهى به عثمان‌ها و معاويه‌ها و يزيدها و ساير بنى اميه و بنى عباس و ستمگران ديگر شد و نظام سياست و حكم و اداره جامعه اسلامى را به نظام حكومت‌هاى قيصرها و كسرىها برگرداند ، ابتدا با مقاومت و مخالفت رسمى افرادى انگشت شمار به رهبرى على و فاطمهء زهرا عليها السلام روبرو شد ، و پس از آن ، - اگرچه عقب‌گرد از دين به مرور زمان\r\n\r\n\r\n","description":"","footnote":"\r\n( 1 ) . برحسب اخبار مستفيض و بلكه متواتر حوض كه در معتبرترين جوامع حديث اهل سنّت ، مثل صحيح بخارى و صحيح مسلم و موطّأ مالك و مسند احمد روايت شده است ، رسول اعظم اسلام صلى الله عليه و آله خبر داد كه گروهى از اصحابش پس از وفات آن حضرت بىدين و مرتد گرديده ، و بازگشت به عقب و قهقرا مىنمايند ، و صدق خبر پيغمبر صلى الله عليه و آله ظاهر گشت .\r\nهنوز جسد اطهر پيغمبر صلى الله عليه و آله دفن نشده بود كه مرتجعان وارد ميدان شده ، و برنامه‌هايى را كه پيغمبر در امور ولايت و رهبرى امّت و لزوم تمسّك به كتاب و عترت اعلام فرموده بود كنار گذارده و سقيفه بنى ساعده ، نخستين مظهر رسمى اين ارتجاع گرديد .\r\nو اين همان ارتجاعى است كه زهراى مرضيه عليها السلام در آخر خطبه تاريخى در مسجد مدينه آن را محكوم فرمود و از جمله فرمود : « فَلَمَّا اخْتارَ اللَّهُ لِنَبِيّهِ دارَ أَوْلِيائِهِ وَمَأْوى أَصْفِيائِهِ ، ظَهَرَتْ فِيكُمْ حَسْكَةُ النّفاقِ ، وَسَمُلَ جِلْبابُ الدّينِ ، وَنَطَقَ كاظِمَ الْعاوِينَ ، وَنَبَغَ خامِلَ الْأَقَلّينَ ، وَهَدَرَ فَنِيقُ الْمُبْطِلِينَ ، فَخَطَرَ فِي عَرَصاتِكُمْ ، وَأَطْلَعَ الشَّيْطانُ رَأْسَهُ مِنْ مَغْرَزِهِ هاتِفاً بِكُمْ ، فَأَلْفاكُمْ لِدَعْوَتِهِ مُسْتَجِيبِينَ . . . » ؛ « وقتى خدا جان پيامبر خود را قبض كرد ، قومى به عقب برگشته و راه ارتجاع پيش گرفتند و راه‌هاى گوناگون ، آنها را گمراه كرد و به بيگانه اعتماد كردند و با غير رحم پيوند نمودند ، و سبب و وسيله‌اى را كه مأمور به مودّت و دوستى آن بودند ، ترك كردند و بنا را از اساسش كنده و در غير جايگاه خود بنا نمودند » .\r\nو در مكتوبى ( نامه 32 ، صبحى صالح ) كه به معاويه مرقوم فرموده است : پيروانش را كه پس از رهبران گذشته اين ارتداد ، وارث آنان شد ، نكوهش نموده و مىفرمايد :\r\n« فَجازُوا عَنْ وِجْهَتِهِمْ وَنَكَصُوا عَلى أَعْقابِهِمْ ، وَتَوَلَّوْا عَلى أَدْبارِهِمْ ، وَعَوَّلُوا عَلى أَحْسابِهِمْ » ؛ « كسانى كه گرفتار مكر و خدعه معاويه و اضلال او شدند ، از راه خدا بر كنار گرديده و به قهقرا برگشته و راه ارتداد و ارتجاع پيش گرفته و به حسب‌هاى پست و بىمايه و الغا شده ، اعتماد كردند » .\r\n","page_name":" 58 ","page_number":58},
  {"content":"\r\n\r\nگسترش يافت ؛ ولىك كسانى كه از آن بازگشته و به گروه على عليه السلام و وفاداران حقيقى انقلاب اسلام ملحق گرديدند ، زياد شدند و با قيام مسلمانان انقلاب خواه عليه عثمان ، حكومت على عليه السلام فرهنگ جاهلى را در يك قدمى نيستى و فنا قرار داد ؛ امّا بازمانده و وارث حقيقى جاهليت ( معاويه ) دوباره پرچم ارتداد را برافراشت و از آن به بعد ، اگرچه جاهليت ريشه‌كن نگرديد ، و اسلام نيز تا حال به هدف‌هاى بزرگ خود نرسيده و انقلابش كامل نگشته و در بين راه است و بايد منتظر آينده بود تا آن مصلح حقيقى و منتظر موعود بيايد و انقلاب اسلام را عالم‌گير ساخته و حكومت جهانى الهى را تشكيل دهد ؛ ولى همواره تحت تأثير همين تعاليم اسلام و برنامهء انتظار ، مبارزه با ارتداد و جاهليت جريان داشته و دارد و در صورت‌هاى مختلف از تسلط كامل و تمام عيار جاهليت جلوگيرى شده است كه شهادت سيّد الشهدا عليه السلام و قيام مقدّس حسينى عليه بنى اميه ، كارىترين ضربت‌ها بر پيكر ارتدادى بود كه به وسيلهء بنى اميه رهبرى مىشد .\r\nما در اينجا نمىخواهيم تاريخ اين مقاومت‌ها و مبارزه‌ها را در عصر بنى اميه و بنى عباس و ادوار مختلف شرح دهيم ، و از نقش اهل بيت و برنامه‌ها و تعاليم ائمه طاهرين عليهم السلام كه بيشتر به صورت مبارزهء منفى بسيار دقيق به حملات خلفاى جور عليه موجوديت اسلام و حقايق و اهداف مقدّس اين دين پاسخ داده و مدافعه مىنمايد ، چيزى بگوييم ؛ ولى بايد متذكّر شويم كه روش مبارزه منفى آنها ، اكنون هم مؤثرترين روش مبارزه با دشمنان داخلى ، منافقان و دشمنان خارجى است و نتايج مهمى نيز داشته است . مثلًا به زندان افتادن امام هفتم حضرت موسى بن جعفر عليه السلام به شدّت اركان جاهليتى را - كه به وسيله هارون ديكتاتور و با آن همه قدرت و توسعه قلمرو حكومت استبدادى نگهدارى مىشد - لرزاند .\r\nبيان كامل اين مطلب ، حداقل به يك كتاب مفصل نياز دارد كه فعلًا در پى آن\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nنيستيم ؛ بلكه فقط مىخواهيم متذكّر شويم كه انتظار و مثل اين وعده‌هايى كه در اين آيهء كريمه و آيات ديگر است ، يكى از پايه‌هاى مهم و زندهء مبارزه عليه فساد ، در جامعه اسلام بوده ، كه آن را بايد سرچشمهء مقاومت‌ها و منبع تحركات و مبارزات ايجابى و سلبى اهل حقّ با اهل باطل شمرد كه مسلمان هيچ‌گاه كار اسلام و انقلاب آن را پايان يافته و تمام شده نخواهد دانست ، و همواره به مضمون آيه كريمه :\r\n« يُرِيدُونَ أَن يُطْفِئُوا نُورَ اللَّهِ بِأَفْواهِهِمْ وَيَأْبَى اللَّهُ إِلّآ أَن يُتِمَّ نُورَهُ وَلَوْ كَرِهَ الْكافِرُونَ » ؛ « 1 »\r\n« كافران مىخواهند نور خدا را با گفتار جاهلانه خود خاموش كنند ولى خداوند نمىخواهد ، مگر آنكه نور خود را به پايان برساند اگرچه كافران كراهت دارند » .\r\nتلاش‌هاى دشمنان و منافقان نقش بر آب و نور خدا در اتمام و گسترش خواهد بود .\r\n\r\nانتظار جامعه شيعه\r\nمسلمانان عموماً و شيعيان خصوصاً منتظرند كه سراسر گيتى را عدل و علم و توحيد و ايمان و برابرى و برادرى فراگيرد و آن رهبرى كه وعده ظهور او در قرآن و صدها احاديث معتبر وارد شده است ، ظاهر شود و آيين توحيدى اسلام را كه در شرق و غرب جهان وارد شده است ، ظاهر كرده و گسترش دهد ، و امت واحد ، حكومت واحد ، قانون واحد ، نظام واحد تمام افراد بشر را متّحد ، هم‌صدا ، هم‌قدم و به هم پيوسته سازد .\r\nاين عقيده به ظهور مصلح منتظر ، حضرت مهدى موعود - چنان‌كه در روايات\r\n\r\n\r\n","description":"","footnote":"\r\n( 1 ) . سوره توبه ، آيه 32 .\r\n","page_name":" 60 ","page_number":60},
  {"content":"\r\n\r\nبه آن اشاره شده است - شيعه را در جريان زمان براى مقاومت در برابر صدمات و لطماتى كه بر هر دعوتى وارد مىشد و آن را متلاشى مىكرد ، پرورش داد و فكر شيعه را كه فكر خالص اسلامى است ، و جامعه شيعه را از زوال و انقراض نگاه داشت و تا امروز اين فكر و اين عقيده و ايمان عامل بقاى شيعه و پايدارى و استقامت اوست .\r\nبا آن وضع جان‌گزاى حكومت بنى اميه و بنى عباس روبرو شده بودند و تمام حيثيات و شؤون ظاهرى و اجتماعى آنها الغا شده ، و از همه مشاغل محروم ، و در همه جا مورد تعقيب و زير نظر جاسوسان حكومت قرار گرفته ، و كمترين مجازات آنها زندان بود ، تا مجازات‌هاى شديد از بريدن دست و پا و زبان و بينى ، و شكنجه‌هاى غير قابل تحمل ديگر .\r\nآن شيعيان ، اگر منتظر و آينده بين نبودند و اعتقاد به پيروزى حقّ و عدالت ، و شكست باطل و ستم نداشتند ، با اينكه همه چيز را از دست رفته مىديدند ، هرگز بر ايشان حال مقاومت باقى نمىماند و همه حتى در دل شكست خورده و تسليم مىگشتند و از دگرگون شدن اوضاع و عوض شدن و ورق خوردن صفحهء تاريخ نااميد مىگرديدند و ريشهء هر نهضت و حركت و پايدارى در آنها خشك مىشد .\r\nامّا پيغمبر اكرم صلى الله عليه و آله و على عليه السلام وعده داده و قرآن مجيد نيز بشارت داده است كه اين دين پايدار مىماند و اين راه بسته نمىشود و اين نزاع و نبرد حقّ و باطل ، با غلبه ظاهرى جباران تاريخ مانند يزيد و وليد و زياد و حجاج و هارون و ديگران پايان نمىپذيرد .\r\nو پس از رحلت رسول خدا صلى الله عليه و آله و شهادت اميرالمؤمنين و سيد الشهدا عليه السلام تا امروز ريشه تمام حركات و نهضت‌هاى شيعه و مسلمين عليه باطل و استثمارگران ، همين فلسفه اجتماعى انتظار و عقيده به ادامه مبارزه حقّ و باطل تا پيروزى مطلق\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nبوده است ، كه مىبينيم هميشه از ميان شكست‌ها ، پيروزىهايى آشكار و در عين ذلّت ظاهرى ، پرتو و شعاع عزّت و سربلندى و آقايى نمودار شده و اراده‌ها و همت‌ها به حركت و جنبش درمىآيد و افراد بااراده و مصمم و متعهد وارد ميدان مىشوند ؛ و هرچه دشمنان حقّ و عدالت ، مسلمانان را مىكشند و به زندان مىاندازند و هرگونه شكنجه و عذابى را درباره آنها اجرا مىنمايند و آنها را از اجراى قوانين اسلام و برقرار كردن شعائر دينى با زور و تطميع باز مىدارند و تعليم و تربيتشان و مطبوعات و تبليغات و تمام وسايل ارتباط جمعى و رسانه‌هاى گروهى را ضد اسلامى و منحرف كننده مىسازند . در ايران ، الجزاير ، اندونزى ، فيليپين ، اوگاندا ، اتيوپى ، فلسطين و نقاط ديگر باز هم مبارزه ادامه مىيابد تا ملّت‌هايى مثل ايران ، الجزاير و اندونزى آزاد مىشوند .\r\nاين است فلسفه بزرگ اجتماعى انتظار ظهور . و اين است يكى از اسرار غيبت حضرت صاحب الامر - عجّل اللَّه تعالى فرجه - و از اين جهت است كه ثواب منتظرين مانند ثواب مجاهدين و بلكه شهيدان بدر و احد است .\r\nو اين است كه از نظر يك فرد مسلمان در هر شرايط و اوضاع نامساعد و ناگوارى كه جلو بيايد ، كار اسلام خاتمه يافته تلقى نمىشود و روز اين دين به آخر نمىرسد .\r\nو اين است همان فلسفه‌اى كه در اديان گذشته نيز مايه اميدوارى پيروان آنها و مشوّق آنان به استقامت و پايدارى و مقاومت و جهاد بوده است . و در حقيقت ، انتظار فلسفهء محكم و استوارى است كه در تمام اديان مورد توجّه بوده و به آن عقيده داشته‌اند و از سنن و نواميس ثابتى است كه همه اديان آسمانى در بقاى خود از آن مايه گرفته‌اند و همه در انتظار آينده عالىتر و بهتر بوده‌اند و ظهور اسلام ، اين دين جامعه ، به تمام آنها نويد داده شد ؛ تا وقتى خورشيد جهان‌تاب اسلام طلوع كرد\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nو عالم و تمام پيروان اديان از انتظار آن بيرون آمدند ، در اسلام نيز كه آخرين رسالت‌ها و اديان است ، مسأله انتظار ، اين فلسفه بزرگ در ظهور مصلح و منجى آخرالزمان و ولىّ دوران حضرت مهدى عليه السلام كه در بيت رسالت و از فرزندان على و فاطمه و حسن و حسين و نهمين فرزند حسين است ، خلاصه شد .\r\n\r\nعامل بقا\r\nبنابراين - چنان‌كه از بررسىهاى عميق و دقيق در تاريخ و فلسفه اديان و قرآن كريم و احاديث و روايات استفاده مىشود - فلسفه انتظار مانند يك عامل و ماده حياتى مهم در تمام اديان آسمانى وجود داشته و رمز بقا و موجوديت آنان بوده است و اكنون هم از عوامل بقاى جامعه مسلمين است .\r\n\r\nديدگاه وسيع\r\nدر ضمن ، اين انتظار است كه ديدگاه وسيع و افق نظر بلند مسلمانان و مخصوصاً شيعيان را نشان مىدهد ؛ در حالى كه بسيارى از مردم و ملل ديگر انتظار مىبرند كه بر ملل ديگر مسلط شده و آنها را استثمار نمايند .\r\nو در حالى كه هر يك از شرق و غرب در انتظار روزى هستند كه حريفشان از پا درآيد و جهان مسخّر هوى و هوسشان گردد .\r\nو در هنگامى كه كمپانىهاى بازرگانى و حكومت‌هاى زير نفوذ آنها انتظار مىكشند ، دنيا بازار تجارت آنها شود و بشر در عالم اقتصاد بردهء آنها گردد .\r\nو در وقتى كه گروه‌هاى بسيارى در جهان ، امروز بىهدف در كنار كاباره‌ها و سينماها و تماشاخانه‌ها صف كشيده و دقيقه‌شمارى مىكنند و در انتظارند كه در اين اماكن فساد به رويش باز شود و به اين ترتيب ، هستى خويش را تباه مىكنند .\r\nدر اين هنگام ، مسلمان آگاه و روشن‌فكر و شيعه متعهد و مبارز ، در انتظار روزى\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nاست كه جهان به زير پرچم حقّ و عدالت و توحيد و حكومت جهانى اسلام و احكام خدا درآيد و تمام بىعدالتىها و نابرابرىها نابود گردد و اين فاصله‌هاى پوچ از ميان خلق خدا برداشته شود .\r\nمسلمانان انتظار روزى را مىكشند كه فقر و بدبختى ، و جهل و نادانى از سراسر جهان ريشه كن گردد و بينش و بصيرت جامعه ، كامل و افراد صالح و رشيد و دادگر ، زمامدار و مصادر امور باشند ، و اختلافات جغرافيايى و ملى و دينى ، و سياست‌ها و رژيم‌ها و مسلك‌هاى باطل از بين برود .\r\nاين بينش و مقصد و هدف و انتظار مسلمانان است كه خير و سعادت عموم ، عصر آزادى ، برابرى همگان و آسايش و رفاه ، علم و ترقى ، و عدالت و نيك بختى را براى تمام افراد بشر خواهان است .\r\nاين انتظار ، شخص را متعهد و مسؤول مىسازد كه براى تحقق هدف‌هاى اسلام و عملى شدن برنامه‌هاى دين ، بدون هيچ يأس و ضعف و سستى و نااميدى ، شب و روز كوشش نمايد و فداكارى كند تا بلكه يك گام به سوى مقاصد متعالى اسلام جلو برود .\r\nاين انتظار ، شخص را محكم و مقاوم ، بااراده ، نفوذناپذير ، مستقل ، شجاع و بلند همت مىسازد .\r\nاين انتظار ، لفظ نيست ؛ گفتن نيست ؛ عمل است ، حركت است ، نهضت و مبارزه و جهاد است ، صبر و شكيبايى و مقاومت است .\r\n\r\nنيمه شعبان\r\nنيمه شعبان ، عيد انتظار ، عيد نور ، عيد نهضت و آماده شدن براى جهاد بيشتر ، مقاومت‌هاى سخت‌تر ؛ و جشن و چراغانى آن ، اعلان نشاط ، آگاهى ، روشنى\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nضمير ، توجّه منتظران و نمايش شادمانىها و زوال تاريكىها در جامعه جهانى اسلام است .\r\nكسى كه منتظر است ، بايد به سوى آن رستاخيز عظيم و بىمانند قدم بردارد و آماده شود و از هر فرصتى بهره‌بردارى نمايد ، و دين خدا و احكام خدا و آنچه را كه به صاحب وقت و ولىّ عصر - ارواحنا له الفداء - انتساب دارد ، از مال و جان و فرزند و مقام خود گرامىتر بدارد و براى حفظ و نگاه‌دارى آن كوشاتر باشد ، و بايد جشن و چراغانى و تبليغات و سخنرانىها و مجالس و محافل نور ، اين انتظار حقيقى را در دل‌ها روشن‌تر سازد و بر نشاط و تعهّد و مقاومت جامعه بيفزايد .\r\nكسى كه منتظر است ، به معانى بزرگى كه از جشن و چراغانى نيمه شعبان در نظر است ، التفات داشته و هدف و مقصد را فراموش نمىنمايد ، و جشن و چراغانى را وسيله سرگرمى قرار نمىدهد ، و به جاى وظايف خطير و مسؤوليت‌هاى مهمى كه در برابر خدا و قرآن و شخص حضرت ولىّ عصر - ارواح العالمين له الفداء - و اسلام و تشيّع دارد ، به مراسم خشك و خالى جشن و چراغانى اكتفا نمىكند ، و از حقيقت و درسى كه از اين مراسم بايد گرفت غافل نخواهد ماند ، تا خداى نخواسته دشمنان يا نادانان ، اين مراسم و بلكه اصل انتظار را عوضى تفسِر نمايند و آن را عامل سكوت و ركود و ترك امر به معروف بشمارند .\r\nاين جشن‌ها و چراغانىها بايد اعلان وفادارى به اسلام و تصميم محكم به مقاومت در برابر نقشه‌هاى ضد اسلام ، و ابراز علاقه به قرآن ، و مطالبه حقوق اسلامى ، و هم‌صدايى و اتفاق و اتّحاد باشد .\r\nاين مراسم كه در نهايت خلوص صورت مىگيرد ، اعلام خواسته‌هاى حقيقى جامعه ، مخالفت همگان با نظام‌هاى نامشروع ، و موافقت آراى عموم با نظام خالص و صحيح اسلامى است ، كه بايد هميشه و در تمام مواقع و فرصت‌ها ابراز شود .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nوَالسَّلامُ عَلى نامُوسِ اللَّهِ الْأَكْبَرِ وَالْإِمامِ الثّانِي عَشَرَ ، أَبِ الْوَقْتِ وَمَوْلَى الزَّمانِ ، الَّذِي هُوَ لِلْحَقّ أَمِينٌ وَلِلْخَلْقِ أَمانٌ ، مَوْلانا وَسَيّدِنا صاحِبِ الزَّمانِ ، أَرْواحُ الْعالَمِينَ لَهُ الْفِدآءُ وَعَجَّلَ اللَّهُ تَعالى فَرَجَهُ ، وَجَعَلَنا مِنْ شِيعَتِهِ وَأَنْصارِهِ وَأَعْوانِهِ .\r\nقم المشرفه ، حرم الائمة عليهم السلام\r\nلطف اللَّه صافى گلپايگانى\r\n1398 ه ق\r\n\r\n","description":"","footnote":"","page_name":" 66 ","page_number":66},
  {"content":"\r\n\r\n\r\nوابستگى جهان به امام زمان\r\n\r\n","description":"","footnote":"","page_name":" 67 ","page_number":67},
  {"content":"\r\n . \r\n","description":"","footnote":"","page_name":" 68 ","page_number":68},
  {"content":"\r\n\r\nبسم اللَّه الرحمن الرحيم\r\nالْحَمْدُ للَّهِ رَبّ الْعالَمِينَ ، وَصَلَّى اللَّهُ عَلى سَيّدِ رُسُلِهِ أَجْمَعِينَ ، أَبِي الْقاسِمِ مُحَمَّدٍ وَآلِهِ الطّاهِرِينَ ، الَّذِينَ هُمْ أَرْكانُ الْإِيمانِ وَأُمَنآءُ الرَّحْمنِ وَأَمانٌ لِأَهْلِ الْأَرْضِ ، فَبِهِمْ يُمْسِكُ اللَّهُ السَّمآءَ أَنْ تَقَعَ عَلَى الْأَرْضِ إِلّا بِإِذْنِهِ ، وَبِهِمْ يُمْسِكُ الْأَرْضَ أَنْ تَمِيدَ بِأَهْلِها ، وَبِهِمْ يُنَزّلُ الْغَيْثَ وَتَنْشُرُ الرَّحْمَةَ وَتَخْرُجُ بَرَكاتِ الْأَرْضِ ، وَلَوْلا ما فِي الْأَرْضِ مِنْهُمْ لَساخَتْ بِأَهْلِها . « 1 »\r\nقالَ الْإِمامُ أَبُوجَعْفَرٍ الْباقِرُ عليه السلام : لَوْ أَنَّ الْإِمامَ رُفِعَ مِنَ الْأَرْضِ ساعَةً لَماجَتْ بِأَهْلِها كَما يَمُوجُ الْبَحْرُ بِأَهْلِهِ ؛ « 2 »\r\nترجمه به مضمون : اگر زمين ساعتى خالى از امام بماند اهل خود را فرو خواهد برد و چون دريايى كه به موجش اهلش را مضطرب و بىقرار سازد در موج و اضطراب افتد .\r\n\r\n\r\n","description":"","footnote":"\r\n( 1 ) . اقتباس از احاديث باب 21 كمال الدين ، ص 201 - 210 ، طبع مكتبة صدوق و كتاب‌هاى ديگر .\r\n( 2 ) . غيبت نعمانى ، باب 8 ، حديث 10 ، ص 139 ، طبع مكتبة صدوق .\r\n","page_name":" 69 ","page_number":69},
  {"content":"\r\n . \r\n","description":"","footnote":"","page_name":" 70 ","page_number":70},
  {"content":"\r\n\r\n\r\nپيشگفتار\r\nبايد توجّه داشت كه اصل وابستگى ساير ممكنات به وجود امام - سلام اللَّه عليه - و چگونگى آن و مسايل مشابه آن را ، دانشمندان و علماى حكمت و عرفان با دلايل عقلى و فلسفى و عرفانى اثبات كرده‌اند ، چنان‌كه به وسيله وحى و خبر آنان كه با عالم غيب ارتباط و اتصال دارند و از غيب عالم و علم كتاب و روابط نهانى و پنهانى ممكنات با يكديگر ، به اذن اللَّه تعالى و به عنايت و لطف او مطّلع مىباشند ، نيز ثابت است . و طبق همين اطلاعاتى كه ايشان به ما مىدهند ، فرضاً دليل عقلى مستقل هم نباشد ، به آنچه خبر مىدهند اعتقاد پيدا مىكنيم .\r\nزيرا براى تحقيق اين‌گونه موضوعات - به خصوص تفاصيل آن - راهى مطمئن‌تر و باوربخش‌تر از وحى و اخبار انبيا و اوصياى آنها نيست ؛ « 1 » چنان‌كه وجود ملائكه و اصناف آنها و مأموريت‌ها و مداخلاتشان در عالم و تصرفات و ارتباطاتى كه با تنظيم عالم دارند ، برحسب قرآن مجيد و احاديث شريفه ثابت و مسلم است و هر كس به نبوّت و وحى و قرآن مجيد و رسالت حضرت رسول اكرم صلى الله عليه و آله مؤمن\r\n\r\n\r\n","description":"","footnote":"\r\n( 1 ) . پيرامون علم انبيا و اوليا به مغيبات و چگونگى و واقعيت آن ، كه امرى انكار ناپذير است ، مراجعه شود به كتاب‌هايى كه يا در خصوص اين موضوع نوشته شده ، يا به مناسبتى اين مباحث در آنها پى گيرى شده است از جمله تأليفات اين حقير مثل « نويد امن و امان » و « پرتوى از عظمت حسين عليه السلام » و « فروغ ولايت در دعاى ندبه » .\r\n","page_name":" 71 ","page_number":71},
  {"content":"\r\n\r\nباشد ، به آن نيز ايمان دارد ؛ زيرا ايمان به صدق انبيا و وحى و انباء و اخبار آنها قابل تبعيض نيست ؛ بنابراين در اين موضوع نيز اين راه شناخت ، مورد استناد و كمال اعتماد و يقين آور و اطمينان بخش است .\r\nبرحسب رواياتى كه در تفسير بعضى از آيات قرآن مجيد وارد شده و همچنين رواياتى كه مستقلًا روايت شده ، وابستگى جهان به وجود امام عليه السلام ثابت است ؛ و هرچند بعضى از اين روايات به وابستگى بعضى از اين عالم مثل زمين ، بيشتر دلالت نداشته باشد ؛ امّا بعضى ديگر بر وابستگى كل دلالت دارد . مضافاً اينكه بعضى از معيارها و ملاك‌ها كه اين وابستگى را تأييد مىنمايد ، عام است و وابستگى كل عالم را اثبات مىكند .\r\nناگفته نماند : از طرق اهل سنّت نيز احاديثى كه في الجمله دلالت بر اين موضوع دارد ، روايت شده است ؛ مثل روايتى كه \" عبداللَّه بن بطه عكبرى \" كه از محدّثين مشهور و نامدار است ، « 1 » در كتاب \" الانابه \" به سند خود از عبداللَّه بن اميه مولى مجاشع ، « 2 » از يزيد رقاشى ، « 3 » از انس بن مالك « 4 » به اين لفظ روايت كرده است :\r\nانس گفت : رسول خدا صلى الله عليه و آله فرمود :\r\n\r\n\r\n","description":"","footnote":"\r\n( 1 ) . شرح زندگى او در تاريخ بغداد و لسان الميزان مذكور است .\r\n( 2 ) . رازى در « الجرح و التعديل » شرح زندگى عبداللَّه بن اميه قرشى را نوشته است كه ظاهراً غير از عبداللَّه بن اميه مولى مجاشع است ، و در جامع الرواة شرح حال عبداللَّه بن اميه سكونى را نوشته است كه از اصحاب حضرت صادق عليه السلام است .\r\n( 3 ) . شرح حال يزيد بن ابان رقاشى در تهذيب التهذيب ابن حجر مذكور است .\r\n( 4 ) . انس بن مالك از صحابهء معروف است كه ماجراى زندگى و تاريخ حالات او در كتاب‌هاى تاريخ و تراجم مثل استيعاب و اصابه و اسد الغابة و غيره آمده است .\r\n","page_name":" 72 ","page_number":72},
  {"content":"\r\n\r\n« لا يَزالُ هذَا الدّينُ قائِماً إِلى اثْنَي عَشَرَ ، فَإِذا مَضُوا ساخَت‌ى الْأَرْضُ بِأَهْلِها » ؛ « 1 »\r\nهمواره اين دين برپا خواهد بود تا دوازده نفر ، پس وقتى كه آن دوازده نفر درگذشتند ، زمين اهل خود را فرو خواهد برد » .\r\nو چنان‌كه از بعضى احاديث استفاده مىشود ، از دوران صدر اوّل و عصر صحابه ، افراد برجسته‌اى از آنان ، مانند سلمان و ابوذر - كه نمىتوان اعتقاداتشان را جز به استناد به هدايت و بيان و ارشاد حضرت رسول اعظم صلى الله عليه و آله مستند دانست - اين وابستگى را بازگو كرده و به ديگران مىآموختند ، چنان‌كه از سلمان و ابوذر در مقام توصيف اميرالمؤمنين على عليه السلام روايت شده است :\r\n« إِنَّهُ لَزَرُّ الْأَرْضِ الَّذِي تَسْكُنُ إِلَيْهِ وَيُسْكَنُ إِلَيْها ، وَلَوْ فُقِدَ لَأَنْكَرْتُمُ الْأَرْضَ وَأَنْكَرْتُمُ النّاسَ » ؛ « 2 »\r\n« على عليه السلام قوام زمين است كه زمين به سوى او آرام مىگيرد و به سوى آن سكون و آرامش حاصل مىشود ، و اگر او ( يا جانشين او ) نباشد ، هرآينه زمين را دگرگون ( به وضع ديگر ) و مردم را منكر و ناشناخته خواهيد ديد » .\r\n\r\n\r\n","description":"","footnote":"\r\n( 1 ) . كشف الاستار ، ص 99 . در بعضى نسخه‌ها كلمه « ساخت » ماجت نوشته شده است و پوشيده نماند كه احاديث دال بر امامت ائمه اثنى عشر عليهم السلام از طرق اهل سنّت متواتر است و بيش از سى نفر از صحابه اين احاديث را روايت كرده‌اند و اين روايات بر صحّت مذاهب شيعه اهل بيت عليهم السلام كه معتقد به امامت ائمه اثنى عشر مىباشند ، دلالت دارند و بر هيچ يك از مذاهب ساير فرق مسلمين قابل انطباق نيستند ، خصوصاً كه در خود اين روايات ، روايات مطلقه تفسير شده و در رواياتى مثل روايت حافظ معروف « ابوالفتح بن ابوالفوارس » در اربعين خود به اسامى ايشان نيز تصريح شده است .\r\n( 2 ) . لسان العرب و نهايه ابن اثير ، قسمت \" زرّ \" . مخفى نماند كه اين حديث در كتاب‌هاى معتبر شيعه نيز روايت شده ، از جمله : در امالى شيخ مفيد مجلس 17 ، از سلمان اين‌گونه روايت شده است : « إِنَّهُ لَعالِمُ الْأَرْضِ وَزَرُّها ، وَإِلَيْهِ تَسْكُنُ ، وَلَوْ قَدْ فَقَدْتُمُوهُ لَفَقَدْتُمُ الْعِلْمَ وَأَنْكَرْتُمُ النّاسَ » .\r\n","page_name":" 73 ","page_number":73},
  {"content":"\r\n\r\nابن اثير در نهايه و ابن منظور در لسان العرب ، \" زرّ \" را به استخوانى كه در زير قلب است و قوام قلب را به آن گفته‌اند ، معنى كرده‌اند .\r\nحاصل اينكه : با مراجعه اجمالى به روايات و احاديث شيعه و اهل سنّت و زيارات معتبر مثل جامعه كبيره ، ارتباط وجود ساير ممكنات و بقاى زمين ؛ بلكه عالم ، نزول باران ، بركات و رحمت‌هاى الهى ، افاضه فيوضات و نعمت‌ها به وجود امام عليه السلام في الجمله ثابت و مسلم است ؛ « 1 » البته شكى نيست كه يگانه راه نجات و امان از گمراهى ، شناختن امام ، قبول امامت او و پيروى از او است كه علاوه بر احاديث متواتر ثقلين و سفينه و امان ، حديث مشهور بين شيعه و اهل سنّت كه حميدى در \" جمع صحيحين \" آن را روايت كرده است ، با كمال تأكيد و توعيد بر آن دلالت دارد ، متن اين حديث به روايت حميدى ( در جمع صحيحين ) اين است :\r\n« مَنْ ماتَ وَلَمْ يَعْرِفْ إِمامَ زَمانِهِ ماتَ مِيتَةَ الْجاهِلِيَّةِ » ؛ « 2 »\r\n« هركس بميرد و امام زمان خود را نشناسد ، مرده است ( مانند ) مردن جاهليت » .\r\nو فخر رازى از حضرت رسول عليه السلام روايت كرده است كه فرمود :\r\n« مَنْ ماتَ وَلَمْ يَعْرِفْ إِمامَ زَمانِهِ ، فَلْيَمُتْ إِنْ شآءَ يَهُودِيّاً وَإِنْ شآءَ نَصْرانِيّاً » ؛ « 3 »\r\n« هركس بميرد در حالى كه نشناخته باشد امام زمان خود را ، پس اگر\r\n\r\n\r\n","description":"","footnote":"\r\n( 1 ) . رجوع شود به كتاب‌ها و جوامع مثل كافى و وافى ، بحار و درر البحار و غيره .\r\n( 2 ) . كشف الاستار ، ص 78 و 79 .\r\n( 3 ) . المسائل الخمسون ، رساله‌اى است از فخر رازى كه در ضمن مجموعه‌اى به نام « مجموعة الرسائل » در مصر در مطبعهء علميه كردستان ، در سال 1328 قمرى چاپ شده و اين حديث در صفحه 384 اين كتاب نقل شده است .\r\n","page_name":" 74 ","page_number":74},
  {"content":"\r\n\r\nخواست يهودى بميرد و اگر خواست نصرانى » .\r\nكلام معجزنظام حضرت على عليه السلام ، تصريح اين بيان و اقتباس از فرمايش حضرت رسول اعظم صلى الله عليه و آله است ، كه مفخر علماى اسلام سيد رضى از آن حضرت روايت نموده است :\r\n« وَإِنَّمَا الْأَئِمَّةُ قُوّامُ اللَّهِ عَلى خَلْقِهِ وَعُرَفآؤُهُ عَلى عِبادِهِ ، وَلا يَدْخُلُ الْجَنَّةَ إِلّا مَنْ عَرَفَهُمْ وَعَرَفُوهُ ، وَلا يَدْخُلُ النّارَ إِلّا مَنْ أَنْكَرَهُمْ وَأَنْكَرُوهُ » ؛ « 1 »\r\n\r\n\r\n","description":"","footnote":"\r\n( 1 ) . نهج البلاغه ، خطبه 150 . عالم جليل ميرزا ابوالفضل تهرانى در كتاب شفاء الصدور شرح زيارت عاشورا ، در موضوع معرفت امام كلامى دارد كه عيناً نقل مىشود :\r\nمعرفت امام عليه السلام مراتبى دارد :\r\nمرتبه اوّل : احاطه به مقام ايشان است كما هو حقّه ، و اين مرتبه در حيّز افهام ما نيست :\r\n جمله ادراكات بر خرها لنگ * او سوار باد پايان چون خدنگ \r\nو حديث شريف « من عرفنا فقد عرف اللَّه » مىتواند اشاره به اين معنى باشد و حديث معروف كه شيخ صدوق - عليه الرحمة - روايت كرده كه پيغمبر صلى الله عليه و آله فرمود : « يا عَلِيُّ ! ما عَرَفَ اللَّهَ إِلّا أَنَا وَأَنْتَ ، وَلا عَرَفَنِي إِلَّا اللَّهُ وَأَنْتَ ، وَلا عَرَفَكَ إِلَّا اللَّهُ وَأَنَا » ، بنابر عموم ثبوت احكام اميرالمؤمنين براى ائمه عليهم السلام - چنانچه در اخبار وارد شده - شاهد صدق اين مدعى باشد .\r\nمرتبه دوم : اطّلاع بر اسرار و سراير ، و وقوف بر بواطن و ضماير ايشان است ، به حدّى كه طاقت بشر اقتضا كند . اين هم مراتبى دارد و معقول به تشكيك است و اين درجه خصّيصين شيعه و صدّيقين و اوليا است . و از اخبار اهل بيت عليهم السلام معلوم مىشود كه سلمان فارسى و ابوحمزهء ثمالى و يونس بن عبدالرحمن مولى آل يقطين و جماعتى ديگر ، هريك به مرتبه‌اى از مراتب اين مقام رسيده‌اند . و مستفاد از مجموع اخبار آن است كه : در صحابه افضل از سلمان نيست و اين حكم جارى در اهل بيت نيست ؛ چون او به تنزيل از ايشان شده و ايشان به تحقيق از اين طايفه هستند .\r\nمرتبه سوم : اطّلاع بر مراتب كمالات و مدارج مقامات عاليه ايشان است ؛ چنانچه از اخبار اهل بيت و آثار شريفه ايشان ظاهر مىشود ، از علم و حلم و تقوا و شجاعت و سماحت و احتياج جميع خلق در امور به ايشان و وساطت ايشان در صدور جميع فيوضات الهى و مواهب ربّانى و اينكه امامت بر جميع ما فى الوجود دارند و اين مقام علما و فقها و مؤمنين از حكما و عرفا است و هركس هرچه بيشتر از مشكات انوار مقدّس ايشان اقتباس كرده و زيادتر از بحر محيط فضايلشان اعتراف نموده ، در اين مرحله ثابت قدم‌تر و صاحب منزلت‌تر است .\r\nمرتبه چهارم : اعتراف به امامت ايشان و دارايى كمالات است اجمالًا ، و اين حظ عوام است و جميع مراتب از تشكيك و اختلاف ، به حسب اختلاف استعداد اصحاب آنها خالى نيست . . . ( شفاء الصدور ، ص 213 و 214 ) .\r\n","page_name":" 75 ","page_number":75},
  {"content":"\r\n\r\n« همانا امامان از سوى خدا و به امر خدا ، قائم بر خلق خدا و برپا دارندگان آنها ، و مدبر و مدير امور ، نگهبان مصالح و سرپرست بندگان خدا مىباشند داخل بهشت نمىشود مگر آن كس كه بشناسد ايشان را و ايشان او را بشناسند و داخل آتش نمىشود مگر كسى كه ايشان را نشناسد و انكار كند ، و امامان عليهم السلام او را نشناسند و انكار نمايند » .\r\nو در رابطه با اين مسايل است ، فرمايش ديگر آن حضرت :\r\n« أَلا إِنَّ مَثَلَ آلِ مُحَمَّدٍ عليهم السلام كَمَثَلِ نُجُومِ السَّمآءِ إِذا خَوى نَجْمٌ طَلَعَ نَجْمٌ » ؛ « 1 »\r\n« آگاه باشيد ! به تحقيق مثل آل محمّد عليهم السلام مثل ستاره‌هاى آسمان است كه هرگاه ستاره‌اى بخواهد غروب كند ، ستاره ديگر طلوع نمايد » .\r\nاين‌گونه احاديث و احاديثى كه مدلول آنها گسترده‌تر است ، از حدّ تواتر گذشته است و مورد نظر در اين رساله ، استقصا و احصاى آن احاديث و تحقيق در مقدار دلالت آنها نيست ، كه احصا و بررسى اين احاديث به كاوش بسيار و مطالعات زياد و تأليف كتابى مفصّل و بزرگ نياز دارد .\r\nآنچه در اين رساله به طور مختصر در نظر است ، توجيه و تفسير عقلى و علمى و منطقى اين وابستگى و بيان امكان و صورت وقوع آن است كه در ضمن چند بيان توضيح و توجيه مىشود . و اگرچه بحث و بررسى را مىتوان در دو زمينه قرار داد ؛\r\n\r\n\r\n","description":"","footnote":"\r\n( 1 ) . نهج البلاغه ، خطبه 8 .\r\n","page_name":" 76 ","page_number":76},
  {"content":"\r\n\r\nيكى ارتباط اصل وجود ممكنات به وجود امام عليه السلام و ديگرى ارتباط بقاى آنها به وجود آن حضرت عليه السلام ، امّا به ملاحظه اختصار و عدم تكرار ، در طى چند بررسى و توجيه ، معقوليت و منطقى بودن هر دو جهت را به يارى خداوند متعال بيان خواهيم كرد .\r\nو ما توفيقى إلّاباللَّه ، عليه توكّلت وإليه أنيب\r\n\r\n","description":"","footnote":"","page_name":" 77 ","page_number":77},
  {"content":"\r\n\r\n\r\nبررسى و توجيه اوّل\r\nعالم انسان كه آن را عالم صغير مىگويند ، نمونه كلّ جهان و مجموع عالم است كه آن را عالم كبير و اكبر مىخوانند ، چنان‌كه در شعر منسوب به حضرت اميرالمؤمنين عليه السلام آمده است :\r\n أَ تَزْعَمُ أَنَّكَ جِرْمٌ صَغِيرٌ * وَفِيكَ انْطَوَى الْعالَمُ الْأَكْبَرُ « 1 » \r\nبلكه همه عالم‌ها ، از عالم اتم‌ها تا عالم منظومه‌ها و كهكشان‌ها ، همه و همه نمونه مجموع عالم هستند و همه داراى يك نقطه مركزى هستند كه وجودشان به آن مرتبط است .\r\n دل هر ذره را كه بشكافى * آفتابش در ميان بينى \r\nمجموع عالم و كل جهان نيز داراى چنين نقطه مركزى است ؛ اين نقطه مركزى در ظاهر هرچه باشد ، در باطن وجود ولىّ عصر و قلب هر زمان است ، چنان‌كه نقطه مركزى انسان در ظاهر مغز است ؛ امّا در باطن روح انسان يا به تعبير ديگر قلب او مىباشد . انسان ظاهربين گمان مىكند كه ارتباطات ، منحصر در چيزهايى است كه با حواس ظاهرى يا با تجربه دريافت مىشود و از ارتباط عالم ظاهر با باطن ، و عالم شهادت و حضور با عالم غيبت و ماوراء ستور ، و محسوس با معقول و آنچه از\r\n\r\n\r\n","description":"","footnote":"\r\n( 1 ) . گمان مىكنى كه تو جسم كوچك هستى و حال آنكه عالمى بزرگ در وجود تو نهفته است .\r\n","page_name":" 78 ","page_number":78},
  {"content":"\r\n\r\nدسترس تجربه خارج است ، غافل است و ارتباطات ظاهرى و محسوس را فقط بر اساس تأثير و تأثر ذاتى اشيا مىپندارد ، خصوصاً كه نظام اتم و كهكشان‌ها را به يك نوع مىبيند و تحت يك برنامه و جريان متّحد الشكل مشاهده مىكند ، پس گمان مىكند كه يك جزء بالذات ، مركز و ثابت است و جزء يا اجزاى ديگر بالذات يا به تأثير ديگر ، سيار و متحرك و از تأثير عالم غيب در آن غافل است و نمىداند كه « ذلِكَ تَقْدِيرُ الْعَزِيزِ الْعَلِيمِ » .\r\n در ديدهء تنگ مور ، نور است ز او * در پاى ضعيف پشه ، زور است ز او\r\nذاتش سزاست مر خداوندى را * هر وصف كه ناسزاست ، دور است ز او \r\nو نمىپرسد كه جهت جامع و ارتباط بخش اين اجزا چيست ؟ و چگونه اين نظام‌ها بر آنها حاكم شده و اين عناصر مختلف به وجود آمده ؟ و كجا و در چه مجلس و محفلى و با كدام عقل و شعورى اين قرار را با يكديگر گذاردند كه با تركيبات و اجزاى متفاوت اين عناصر را بيافرينند و از تركيب آنها ، اين همه مرتبط و متناسب ساخته كه از قواعد و قوانين و تناسبى كه در آن است ، بشر توانسته است با كشف قسمتى از آنها ، حتى در كيهان و جهان‌هاى برين ، تصرّف و رفت و آمد نمايد و از فاصله ميليون‌ها سال نورى كسب اطّلاع كند ؟ خدا دانا است كه در اين همه عوالم چه خبرها و چه شگفتىها ، چه پديده‌ها و چه اسرار و روابطى برقرار كرده است و چه محكم و استوار است اين آيه كريم كه مىفرمايد :\r\n« قُلْ لَوْ كانَ الْبَحْرُ مِداداً لِكَلِماتِ رَبّى لَنَفِدَ الْبَحْرُ قَبْلَ أَن تَنفَدَ كَلِماتُ رَبّى وَلَوْ جِئْنا بِمِثْلِهِ مَدَداً » ؛ « 1 »\r\n« بگو اگر دريا براى نوشتن كلمات و آثار قدرت و آيات پروردگار من\r\n\r\n\r\n","description":"","footnote":"\r\n( 1 ) . سوره كهف ، آيه 109 .\r\n","page_name":" 79 ","page_number":79},
  {"content":"\r\n\r\nو مخلوقات او مركّب باشد ، هر آينه دريا تمام شود پيش از آنكه كلمات پروردگار من تمام شود ، اگرچه مانند آن مدد بياوريم » .\r\nچه غافل مىباشند آنان‌كه چشمشان از ظاهر به باطن نفوذ نمىكند و جهان و صاحب جهان را نشناخته از اين جهان مىگذرند ، به مصداق :\r\n« يَعْلَمُونَ ظاهِراً مِنَ الْحَياةِ الدُّنْيا وَهُمْ عَنِ الْآخِرَةِ هُمْ غافِلُونَ » ؛ « 1 »\r\n« به امور ظاهرى زندگى دنيا آگاهند ؛ ولى از عالم آخرت غافل مىباشند » .\r\nآرى همه جا نظام او و دست او است ، از اتم تا كهكشان‌ها و بالاتر و آنچه هنوز بشر به كشفش موفّق نشده ، همه آيات و نشانىهاى اويند .\r\n شنيدستم كه هر كوكب جهانى است * جداگانه زمين و آسمانى است\r\nتو پندارى جهانى غير از اين نيست * زمين و آسمانى غير از اين نيست \r\nچه نيكو و معرفت‌افزا است سخن سرور اوليا و اشرف اوصيا و رهبر عرفا ، اميرالمؤمنين على عليه السلام :\r\n« سُبْحانَكَ ما أَعْظَمَ شَأْنَكَ ! سُبْحانَكَ ما أَعْظَمَ ما نَرى مِنْ خَلْقِكَ ، وَما أَصْغَرَ كُلَّ عَظِيمَةٍ فِي جَنْبِ قُدْرَتِكَ ، وَما أَهْوَلَ ما نَرى مِنْ مَلَكُوتِكَ ، وَما أَحْقَرَ ذلِكَ فِيما غابَ عَنّا مِنْ سُلْطانِكَ ، وَما أَسْبَغَ نِعَمَكَ فِي الدُّنْيا ، وَما أَصْغَرَها فِي نِعَمِ الْآخِرَةِ » ؛ « 2 »\r\n« تسبيح تو را مىگويم ، چه عظيم است شأن تو ! تسبيح تو را مىگويم ، چه بزرگ است آنچه را مىبينيم از آفرينش تو ! و چه كوچك است بزرگى آن در كنار قدرت تو ! و چه هولناك است آنچه مشاهده مىكنيم از ملكوت تو !\r\n\r\n\r\n","description":"","footnote":"\r\n( 1 ) . سوره روم ، آيه 7 .\r\n( 2 ) . نهج البلاغه ، صبحى صالح ، خطبه 109 .\r\n","page_name":" 80 ","page_number":80},
  {"content":"\r\n\r\nو چه حقير است اين در برابر آنچه مشاهده مىكنيم از ملكوت تو ! و چه حقير است اين در كنار آنچه از ما پنهان است از سلطان تو ! و . . . » .\r\nو البته جهان به حكمت الهى و اراده ازلى ، داراى قوانين و قواعدى است و بهتر است كه با اقتباس از قرآن كريم بگوييم : داراى سنتى است و هر پديده و حادثى معلول علتى است و علوم مادى و طبيعى ، چيزى غير از اطّلاع و آگاهى بر بخش مختصرى از اين قواعد و سنن و سلسله علل و معلولات نيست ؛ امّا چنان نيست كه احتمال وجود عالم غيب و تأثير آن در حدوث و بقاى موجودات مادّى و ارتباط وجود ولىّ و قطب در تأثير و تأثرى كه در اشيا است ، با قانون علّيت قابل نفى و انكار باشد ، و به طريق اولى : \" نفى ارتباط وجود عالم با وجود ولىّ \" قابل اثبات نمىباشد و هرگز چنين نفى و اثباتى امكان‌پذير و معقول و منطقى نيست ؛ زيرا قانون علّيت مىتواند نفى يا تأثير بعضى از اشيا را در وجود تمام اشيا يا بعض اشيا اثبات كند .\r\nبه عبارت ديگر : اگر با حذف بعضى از عوامل مادّى كه علّيت و ارتباط آن به وجود يك پديده يا بقاى آن محتمل است ، آن پديده را همچنان باقى و موجود يافتيم ، عدم علّيت آن عامل و عدم ارتباط بقاى آن پديده به وجود آن عامل احتمالى استكشاف مىشود ؛ امّا با حذف عاملى كه علّيت آن نسبت به يك پديده محتمل باشد ، به فرض آنكه آن پديده نيز حذف شود ، ثابت نمىشود . عاملى كه حذفش ، حذف پديده را در پى داشت ، علّت مستقل آن پديده است ؛ زيرا معلوم نمىشود تأثير آن عامل به نحو شرط بوده يا به نحو مقتضى و يا رافع يا مانع يا علّت ، پس احتمال اينكه چيز ديگر و امر غيبى و غير قابل تجربه هم در وجود آن به نحو مقتضى يا شرط مؤثر باشد ، نفى نمىشود ، چنان‌كه با از كار انداختن مغز يا قلب ، هرچند جسم انسان از كار مىافتد و وجود عنصرى و مادى او از تحرّك و فعاليت باز\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nمىايستد و تأثير مغز و قلب در كار و اعمال اندام و اعضاى انسان ثابت مىشود ؛ امّا نمىتوان با اين آزمايش ، نفى روح را ثابت نمود و رابطه اعضا و بدن نيست كه بگوييم : حيات جزء مادّى انسان كه اندام او باشد ، فقط مرتبط با مغز يا قلب است و با روح و عالم غيب ارتباط ندارد .\r\nاشتباه نشود ! نمىخواهيم با اين بيان ، ارتباط ممكنات را با وجود امام ، يا اعضا و اندام انسان را با روح او ثابت نماييم ؛ بلكه مىخواهيم بگوييم : اين ارتباط ، از مسايلى كه با قانون عليّت و آزمايش‌هاى مادى و تجربى و به اصطلاح بعضى علمى قابل نفى باشد ، نيست ، هرچند در مقام پذيرش و ايمان به آن بايد به دلايلى كه براى اثبات اين‌گونه موضوعات اقامه مىشود ، استناد كرد .\r\nو بالاخره مىگوييم : ارتباط وجود ساير ممكنات با وجود ولىّ و قطب جهان ، به حكم خبر صادق مصدّق ؛ يعنى پيغمبر اكرم صلى الله عليه و آله و ائمه طاهرين عليهم السلام ثابت است ، اگرچه ارتباط غير ارادى باشد ، مثل ارتباط منظومه شمسى با خورشيد و اجزاى اتم با هسته مركزى و هزاران هزار روابط تكوينى كه در عالم جماد و نبات و حيوان و انسان و بين اعضا و اجزاى آنها برقرار است ، و نفى تأثير وجود قطب در وجود پديده‌هاى اين عالم - به اذن اللَّه تعالى - با قانون علّيت و تجربه و آزمايش امكان‌پذير نيست و امكان احتمال تأثير آن به هيچ وجه قابل ردّ نمىباشد . بنابراين ايمان به آن ، علاوه بر ادلّه عقلى با توجّه به احاديث و روايات نيز كاملًا عُقلايى و منطقى است و موجب شرك و غلوّ و اين‌گونه امور نخواهد بود ، چنان‌كه احتمال تأثير يا يقين به تأثير هر شىء در شىء ديگرى - به تقدير خداى تعالى - شرك نمىباشد .\r\nو حاصل اين توجيه ، اين است كه : اگر در ارتباطات و تأثير و تأثرها ، وجود هسته مركزى و ما به الارتباط و ما به البقاء و ما به النظام مادّى ديده مىشود ، و مثلًا حيات اعضا و اندام و بخش مادّى وجود انسان ، به وجود مغز و قلب بستگى دارد\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nو حتى بسيارى از تصرّفات ؛ بلكه بيشتر يا همه تصرّفات غيب وجود افراد عادى ( روح ) در اين عالم به اين اعضا بستگى دارد ، امكان دارد وجود قطب و امام نيز ما به الارتباط تكوينى مجموع اين عالم باشد . و همان‌گونه كه آن ارتباطات و ارتباط ملائكه با اين عالم توجيه مىشود ، اين ارتباط كه دلايل عقلى و نقلى بر آن اقامه شده ، نيز توجيه و تفسير مىشود . « 1 »\r\n\r\n\r\n","description":"","footnote":"\r\n( 1 ) . مناسب اين توجيه است ، اين اشعار از مرحوم حاج ميرزا حبيب خراسانى :\r\n اى چرخ كهن به طلعت نو * از روى تو مه گرفته پرتو\r\nبندى ز كمند تو مجره * نعلى ز سمند تو مه نو\r\nاز حزم تو شد زمين گرانبار * و از عزم تو شد فلك سبك رو\r\nحزمت به زمين كاين چنين باش * عزمت به فلك كه آن‌چنان رو\r\nاى چاكر درگه تو قيصر * و اى بندهء درگه تو خسرو\r\nجان بر لب و لب به جان رسيده * و اين كارد به استخوان رسيده\r\nشمشير تو در غلاف تا كى ؟ * گيتى به تو در خلاف تا كى ؟\r\nاين ذلّت و انكسار تا چند * و اين محنت و اعتساف تا كى ؟\r\nاز دشمن و دوست طعنه تا چند * اين فرقت و اختلاف تا كى ؟\r\nدر دين نبى خلاف تا چند * از راه حقّ انحراف تا كى ؟\r\nاز ديدهء مردم از چه دورى ؟ * در مردم ديده عين نورى \r\n","page_name":" 83 ","page_number":83},
  {"content":"\r\n\r\n\r\nبررسى و توجيه دوم\r\nچنان‌كه ثابت و مسلم است ، تمام اجزاى عالم امكان به سوى موجود ممكن اشرف در حركت است . و به عبارت ديگر : علّت غايى عالم امكان و متحرّكات ، وجود مخلوق اشرف است . هر عالم مقدّمه عالم بعد و عالم كامل‌تر است ، چنان‌كه عالم جنين مقدّمه عالم دنيا ، و عالم دنيا مقدّمه عالم آخرت است ، و به طور كلى هر مادونى مقدّمه ما فوق ، و هر ناقصى براى كامل و هر كاملى براى اكمل و به سوى كمال در مسير حيات و عالم امكان سير مىكنند ، تا در عين به فعليت رسيدن استعداد خاص خود ، در مسير كمالى خود ، كمال موجود كامل‌تر را فراهم ساخته و به او بپيوندند .\r\nپس اگر سير جهان بدون موجود ممكن اكمل باشد و منتهى به آن نباشد ، جهان از هدف اسنى و اشرف خود محروم مىشود و حركت جهان ، اگر بىثمر و بىهدف نباشد ، اقلًا بدون قايدهء اكمل خواهد بود . لذا هميشه و تا حركت در عالم امكان هست ، بايد براى موجود اكمل و به سوى آن باشد و آن « امام و حجت خدا و ولىّ دوران و قطب زمان » خواهد بود كه يا در كسوت و منصب نبوّت ظهور دارد و يا در كسوت امامت و منصوب وصايت ، قائم مقام و جانشين نبىّ و پيغمبر خواهد بود .\r\nبديهى است با امكان موجود اشرف و فياضيت خدا و عدم بخل در مبدأ فيّاض ،\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nاكتفا به وجود غير اشرف نخواهد شد .\r\nخلاصه اين بيان ، چنين است : وجود حضرت رسول اكرم و سيده نساء العالمين و ائمه اثنىعشر - صلوات اللَّه عليهم اجمعين - مقصد اصلى خلقت مىباشند « 1 » و ديگران علاوه بر آنكه نسبت به مادون خود ، كامل‌تر و علّت غايى هستند ، طفيل وجود آنها و فرع وجود آن بزرگواران مىباشند .\r\nو اين موضوع مستفاد از روايات معتبره است . از جمله : از حضرت اميرالمؤمنين عليه السلام در نهج البلاغه روايت است كه در ضمن يكى از نامه‌هاى تاريخى خود به معاويه مرقوم فرمود :\r\n« فَإِنّا صَنائِعُ رَبّنا وَالنّاسُ بَعْدُ صَنائِعُ لَنا » ؛ « 2 »\r\n« ما تربيت يافتگان پروردگارمان هستيم و مردم پس از آن تربيت يافتهء ما هستند » .\r\n\r\n\r\n","description":"","footnote":"\r\n( 1 ) . چه مناسب است اين دو شعر از كتاب « گنج دانش » مرحوم آيت اللَّه والد قدس سره :\r\n ز قبر ايم برون چون روز محشر * مرا بس چارده شخص مطهر\r\nعلى چار و محمّد چار و زهرا * حسين و دو حسن موسى و جعفر \r\nو ديگرى از شعرا و مديحه سرايان اهل بيت عليهم السلام گفته است :\r\n نگسلد رشته اميد گرانبارى جرم * زمره‌اى را كه شما حبل متينيد همه\r\nسيزده تن زشما چاشنى از يك تن يافت * زان نمكدان حقيقت نمكينيد همه \r\n( 2 ) . نهج البلاغه ، فيض الاسلام ، نامهء 28 .\r\nچه نيكو فرموده سيّد رضى در اشعارى كه بنى عباس را مخاطب قرار داده است :\r\n ردّوا تراث محمّد ردّوا * ليس القضيب لكم و لا البرد\r\nهل اعرفت فيكم كفاطمة * ام هل لكم كمحمد جدّ\r\nجلّ افتخارهم بانّهم * عند الخصام مصاقع لدّ\r\nان الخلائف و الاولى فخروا * بهم علينا قبل او بعد\r\nشرفوا بنا و لجدنّا خلقوا * فهم صنائعنا اذا عدّوا \r\n","page_name":" 85 ","page_number":85},
  {"content":"\r\n\r\nو شيخ صدوق - عليه الرحمة - از حضرت رسول اكرم صلى الله عليه و آله روايت نموده است كه به اميرالمؤمنين عليه السلام فرمود :\r\n« يا عَلِيُّ ! لَوْلا نَحْنُ ، ما خَلَقَ اللَّهُ آدَمَ وَلا حَوّاءَ وَلَا الْجَنَّةَ وَلَا النّارَ وَلَا السَّمآءَ وَلَا الْأَرْضَ » ؛ « 1 »\r\n« اى على ! اگر ما نبوديم ، خداوند خلق نمىكرد آدم و حوا را و بهشت و جهنم و آسمان و زمين خلق نمىشدند » .\r\nو رافعى - يكى از علماى معروف عامّه - در ضمن حديثى طولانى ، روايت كرده است كه خداوند متعال به آدم - على نبينا و آله و عليه السلام - فرمود :\r\n« هؤُلآءَ ( يَعْنِي مُحَمَّداً وَعَلِيّاً وَفاطِمَةَ وَالْحَسَنَ وَالْحْسَيْنَ ) خَمْسَةٌ مِنْ وُلْدِكَ ، لَوْلاهُمْ ما خَلَقْتُكَ . هؤُلآءَ خَمْسَةٌ شَقَّقْتُ لَهُمْ خَمْسَةَ اسْماً مِنْ أَسْمآئِي ، لَوْلاهُمْ ما خَلَقْتُ الْجَنَّةَ وَلَا النّارَ وَلَا الْعَرْشَ وَلَا الْكُرْسِيَّ وَلَا السَّمآءَ وَلَا الْأَرْضَ وَلَا الْمَلآئِكَةَ وَلَا الْانْسَ وَلَا الْجِنَّ » ؛ « 2 »\r\n« اينان ( محمّد و على و فاطمه و حسن و حسين - صلوات اللَّه عليهم - ) پنج تن از فرزندان تو هستند . اگر نبودند ايشان ، تو را خلق نمىكردم ؛ اينان پنج تن‌اند كه براى ايشان پنج اسم از اسم‌هاى خودم مشتق كردم . اگر ايشان نبودند ، خلق نمىكردم بهشت و نه آتش ، و نه عرش و نه كرسى و نه آسمان و نه زمين و نه فرشتگان و نه انس و جن را » .\r\nو نظير اين ارتباط است ، ارتباط آفرينش آنچه در زمين است با آفرينش آدم و بنى آدم ، چنان‌كه در قرآن مجيد مىفرمايد :\r\n\r\n\r\n","description":"","footnote":"\r\n( 1 ) . كمال الدين ، ب 23 ، ح 4 ، ص 254 ، ج 1 ، ط دار الكتب الاسلامية .\r\n( 2 ) . خلاصة العبقات ، ج 4 ، ص 59 .\r\n","page_name":" 86 ","page_number":86},
  {"content":"\r\n\r\n« خَلَقَ لَكُمْ ما فِي الْأَرْضِ جَمِيعاً » ؛ « 1 »\r\n« تمام آنچه در زمين است براى شما خلق كردم » .\r\nو در آيه ديگر مىفرمايد :\r\n« وَالْأَرْضَ وَضَعَها لِلْأَنامِ » ؛ « 2 »\r\n« زمين را براى خلق مقرر فرموده » .\r\nو در آيهء ديگر فرموده است :\r\n« الَّذِي جَعَلَ لَكُمُ الْأَرْضَ فِراشاً وَالسَّمآءَ بِنآءً وَأَنزَلَ مِنَ السَّمآءِ مآءً فَأَخْرَجَ بِهِ مِنَ الثَّمَراتِ رِزْقاً لَكُمْ » ؛ « 3 »\r\n« آن خدايى كه براى شما زمين را گسترد و آسمان را برافراشت و از آسمان ، آبى فرو باريد كه به سبب آن ، ميوه‌هايى گوناگون براى روزى شما بيرون آورد » .\r\nو همچنين آياتى كه دلالت دارند بر تسخير زمين و آفتاب و ماه و نجوم براى انسان .\r\nو چنان‌كه مرحوم پدرم آيت اللَّه آخوند ملّا محمّد جواد صافى قدس سره در يكى از تأليفات خود به نام \" مصباح الفلاح \" ، يا در تأليف ديگرش به نام \" نفايس العرفان \" تحقيق كرده ، آياتى مثل :\r\n« وَما خَلَقْتُ الْجِنَّ وَالْإِنسَ إِلّا لِيَعْبُدُونِ » ؛ « 4 »\r\n« ما جن و انس را خلق نكرديم مگر براى عبادت » .\r\n\r\n\r\n","description":"","footnote":"\r\n( 1 ) . سوره بقره ، آيه 29 .\r\n( 2 ) . سوره الرحمن ، آيه 10 .\r\n( 3 ) . سوره بقره ، آيه 22 .\r\n( 4 ) . سوره ذاريات ، آيه 56 .\r\n","page_name":" 87 ","page_number":87},
  {"content":"\r\n\r\nنيز بر همين دلالت دارند ؛ زيرا وقتى خلقت جن و انس براى عبادت باشد ، با اينكه عالىترين مرتبه عبادت و اطاعت - كه نمايش و تبلور كمال اعلاى موجود ممكن است - همان است كه از امام عليه السلام صادر مىشود ، و با توجّه به اينكه : عبادات ديگران نيز بايد در خطّ عبادت امام و پيروى از او باشد تا از شرك و انحراف و معايب و موانع ديگر مصون بماند ، پس امام مقصد اصلى و علّت غايى خلقت خواهد بود .\r\nو نظير اين تحقيق است ، آنچه كه آن مرحوم و ديگران از محققان بزرگ فرموده‌اند كه غرض از خلقت ، تخلّق به اخلاق الهى مثل علم و قدرت و ظهور قدرت ربوبى است ؛ اگرچه در تمام اشيا و خلقت تمام كائنات ، آثار علم و قدرت و حكمت او ظاهر و هويدا است و هرچه هست ، آيه و كلمه او است ؛ امّا ظهور علم و قدرت او در انسان و استعداد و تخلق انسان به اختيار خود به اخلاق الهى ، در مرتبه‌اى است كه هيچ موجودى غير از انسان آن استعداد را ندارد و تحقق و فعليت كمال اين استعداد و جلوه و نمايش برين و برترين آن ، وجود امام « 1 » و افعال و اخلاق\r\n\r\n\r\n","description":"","footnote":"\r\n( 1 ) . لازم به ذكر اينكه : اگر ما در ضمن سخنان خود ، كلمه \" امام \" را محور سخن قرار داده‌ايم ، گمان‌نشود شؤونى را كه در اين بحث براى \" امام \" اثبات مىكنيم ، - العياذ باللَّه - براى حضرت رسول اكرم صلى الله عليه و آله ثابت نمىدانيم ؛ بلكه مطلب برعكس است .\r\nاوّلًا : برحسب روايات متواتر نور - كه شيعه و سنى روايت كرده‌اند - پيغمبر صلى الله عليه و آله و اميرالمؤمنين عليه السلام از نور واحد خلق شده‌اند .\r\nثانياً : برحسب روايات ديگر و براهين عقلى ، هر كمالى كه ائمه عليهم السلام دارا مىباشند ، مرتبه اكمل و اقوايش را پيغمبر صلى الله عليه و آله دارا است . و پيغمبر صلى الله عليه و آله از همه آنها افضل است و آنان نسبت به پيغمبر تابع و مطيع ، و آن حضرت مطاع و متبوع است .\r\nپس تمام شؤونى كه از آنها بحث مىكنيم ، به طريق اولى براى شخص شخيص حضرت خاتم الانبيا صلى الله عليه و آله ثابت است ، اين مطلب در كمال صراحت و وضوح از خطبه‌هاى اميرالمؤمنين عليه السلام در وصف و مدح پيغمبر صلى الله عليه و آله و از مواضعى كه اميرالمؤمنين نسبت به آن حضرت در مثل ليلة المبيت و در شعب ابىطالب داشته ، استفاده مىشود .\r\nو خلاصه در بين تمام امّت ، احدى را از على عليه السلام نسبت به پيغمبر صلى الله عليه و آله مطيع‌تر و تسليم‌تر نخواهيم يافت و اين يكى از فضايل بزرگ على عليه السلام است كه احدى از صحابه در آن ، با آن حضرت همطراز نمىباشد .\r\n","page_name":" 88 ","page_number":88},
  {"content":"\r\n\r\nو جامعيت و نواحى متعدّد كمالى او است .\r\nبنابراين باز هم امام ، مقصد اصلى خلقت و خلاصه و نتيجه علياى آن مىباشد و خدا همه اشيا را براى بشر و بشر را براى انسان كامل كه ولىّ امر هر عصر و قطب دوران و صاحب الزمان است ، آفريد ، چنان‌كه براى پديد آمدن ميوه ، انسان به ايجاد باغ ، آباد كردن زمين ، ساختن و كندن جوى و جدول ، تهيه آب و احداث قنات و كاشتن درخت اقدام مىنمايد و در واقع همه را براى ميوه مىخواهد و ميوه ، مطلوب بالذات و خواسته حقيقى و اوّلى او است و ديگر چيزها مطلوب بالعرض و خواسته تبعى و ثانوى است . شايد همين بود سرّ اينكه ملائكه گفتند :\r\n« أَ تَجْعَلُ فِيها مَن يُفْسِدُ فِيها وَيَسْفِكُ الدّمآءَ وَنَحْنُ نُسَبّحُ بِحَمْدِكَ وَنُقَدّسُ لَكَ » ؛ « 1 »\r\n« آيا مىخواهى كسانى را در زمين بگمارى كه فساد كنند و خون‌ها بريزند و حال آنكه ما تو را تسبيح مىكنيم » .\r\nو پاسخ خداوند متعال كه فرمود :\r\n« إِنّى أَعْلَمُ ما لا تَعْلَمُونَ » ؛ « 2 »\r\n« من مىدانم آنچه را كه شما نمىدانيد » .\r\nاشاره به همين باشد كه : اگرچه مفسد و خونريز در بين بشر پيدا خواهد شد ؛ امّا\r\n\r\n\r\n","description":"","footnote":"\r\n( 1 ) . سوره بقره ، آيه 30 .\r\n( 2 ) . سوره بقره ، آيه 30 .\r\n","page_name":" 89 ","page_number":89},
  {"content":"\r\n\r\nچون اين نظام منتهى و متضمن وجود بندگان صالح و شايستگان مقام خلافت الهى خواهد شد ، بايد برقرار شود و خدا مىداند كه محصول اين جعل خليفه در زمين چه خواهد بود و چه موجودات كاملى را متضمن مىباشد ، و مانند ابراهيم و موسى و عيسى و محمّد خاتم الانبيا و على مرتضى و مهدى خاتم الاوليا از آن به وجود خواهد آمد .\r\nو مخفى نماند : محققين علماى اهل سنّت نيز همگى بر اينكه حضرت رسول اكرم صلى الله عليه و آله داراى چنين منزلت و مقامى است ، اتفاق دارند و زبان حالشان اين اشعار است :\r\n مُحَمَّدٌ الْمُجْتَبى مَعْنى جِبِلَّتِهِ * وَما لِآدَمَ طِينٌ بَعْدُ مَجْبُولٌ\r\nوَالْمُجْتَبى تاجٌ عُلْياهُ الرَّفِيعُ وَما * لِلْبَدْرِ تاجٌ وَلا لِلنَّحْمِ اكْلِيلٌ\r\nلَوْلاهُ ما كانَ أَرْضٌ لا وَلا أُفُقٌ * وَلا زَمانٌ وَلا خَلْقٌ وَلا جِيلٌ\r\nوَلا مَناسِكٌ فِيها لِلْهَدّ أَشْهَبُ * وَلا دِيارِيها لِلْوَحْيِ تَزِيلٌ « 1 » \r\nو اين اشعار :\r\n يا صَفْوَةَ الرُّسُلِ الَّذِي لَوْلاهُ لَمْ * يَثْبُتْ عَلى حَدّ الْمَقامِ كَلِيمٌ\r\nكَلّا وَلا سَكَنَ الْجِنانُ أَبٌ وَلَمْ * يَنْهَضْ إِلَى الرُّوحِ الْمَسِيحُ رَمِيمٌ\r\nاللَّهُ قَدْ صَلّى عَلَيْكَ فَكُلُّ ذِي * مَجْدٍ لِمَجْدِكَ دَأْبُهُ التَّسْلِيمُ « 2 » \r\nو اين اشعار :\r\n محمّد كازل تا ابد هرچه هست * به آرايش نام او نقش بست\r\nچراغى كه انوار دانش به دو است * فروغ همه آفرينش از او است \r\n\r\n\r\n","description":"","footnote":"\r\n1 . سراينده ابن نباته مصرى است .\r\n2 . سراينده اين ابيات نيز ابن نباته است .\r\n","page_name":" 90 ","page_number":90},
  {"content":"\r\n\r\nو ابن حجر در \" المنح المكّية في شرح الهمزية \" در شرح اين شعر :\r\n لَكَ ذاتُ الْعُلُومِ مِنَ الْغَيْبِ * وَمِنْها لِآدَمَ الْأَسْمآءُ \r\nمىگويد : مقصود از خلق آدم ، خلق پيغمبر ما صلى الله عليه و آله از صلب او بوده است ، پس خلق پيغمبر ما ، به طريق ذات بوده و خلق آدم به طريق وسيله . « 1 » و مخفى نماند : محدثين بزرگ اهل سنّت نيز احاديثى روايت كرده‌اند كه اين وجه ، به صراحت از آنها استفاده مىشود ؛ از جمله در ذيل حديثى كه متضمن شرح توسل حضرت آدم - على نبينا و آله و عليه السلام - به حضرت رسول اكرم صلى الله عليه و آله مىباشد و \" حاكم \" آن را از پيغمبر صلى الله عليه و آله روايت نموده و به صحّت آن گواهى داده است ، چنين آمده كه خداى تعالى خطاب به آدم فرمود :\r\n« إِنَّهُ لَأَحَبُّ الْخَلْقِ إِلَيَّ وَإِذْ سَأَلْتَنِي بِحَقّهِ فَقَدْ غَفَرْتُ لَكَ ، وَلَوْلا مُحَمَّدُ ما خَلَقْتُكَ » ؛\r\n« به درستى كه او ( محمّد صلى الله عليه و آله ) محبوب‌ترين خلق به سوى من است ، و حال كه به حقّ او از من سؤال كردى ، تو را آمرزيدم ، و اگر محمّد نبود ، تو را خلق نمىكردم » .\r\nاين حديث را علاوه بر حاكم ، ابن حجر در \" الجواهر المنظم \" و بيهقى در \" دلائل النبوة \" و طبرانى روايت نموده‌اند . « 2 » و نيز در ضمن حديثى كه ابن حجر از ابن عباس روايت نموده و آن را صحيح دانسته ، آمده است :\r\n« أَوْحَى اللَّهُ تَعالى إِلى عِيسى - صلوات اللَّه على نبينا وآله وعليه السلام - : يا\r\n\r\n\r\n","description":"","footnote":"\r\n( 1 ) . خلاصة العبقات ، ج 4 ، ص 174 .\r\n( 2 ) . رجوع شود به « شواهد الحق في الاستغاثه به سيد الخلق » تأليف بنهانى ، ص 137 و 156 ، طبع استانبول 1396 .\r\n","page_name":" 91 ","page_number":91},
  {"content":"\r\n\r\nعِيسى : آمِنْ بِمُحَمَّدٍ وَمُرْ مَنْ أَدْرَكَهُ مِنْ أُمَّتِكَ أَنْ يُؤْمِنُوا بِهِ ، فَلَوْلا مُحَمَّدُ ما خَلَقْتُ آدَمَ ، وَلَوْلا مُحَمَّدُ ما خَلَقْتُ الْجَنَّةَ وَلَا النّارَ . . . » ؛ « 1 »\r\n« وحى كرد خداى تعالى به سوى عيسى : اى عيسى ! ايمان آور به محمّد و امر كن كسانى از امّت تو كه او را درك مىنمايند به او ايمان آورند . پس اگر محمّد نبود ، آدم را نمىآفريدم و اگر محمّد نبود ، بهشت و آتش را خلق نمىكردم » .\r\nو نيز اين حديث قدسى ، معروف بين شيعه و ديگران است :\r\n« لَوْلاكَ لَما خَلَقْتُ الْأَفْلاكَ » ؛\r\n« اگر تو نبودى ، من آسمان‌ها را نمىآفريدم » .\r\nو همچنين اين حديث قدسى را روايت نموده‌اند :\r\n« خَلَقْتُكَ لِأَجْلِي وَخَلَقْتُ الْأَشْيآءَ لِأَجْلِكَ » ؛\r\n« تو را به خاطر خودم و همه هستى را به خاطر تو آفريدم » .\r\nو در همين معنى و بلكه در تقدم آفرينش آن حضرت بر آفرينش ساير مخلوقات ، ظهير فاريابى مىگويد :\r\n ايزد چو كارگاه فلك را به كار كرد * از كائنات ذات تو را اختيار كرد\r\nاوّل تو را يگانه و بىمثل آفريد * وانگه سپهر هفت و عناصر چهار كرد\r\nنى نى هنوز كاف كن از نون خبر نداشت * كايزد رسوم دولت تو آشكار كرد \r\n\r\n\r\n","description":"","footnote":"\r\n1 . شواهد الحق ، ص 139 .\r\n","page_name":" 92 ","page_number":92},
  {"content":"\r\n\r\nبديهى است هر مقامى از اين‌گونه مقامات ، غير از نبوّت و پيامبرى كه به حضرت خاتم الانبيا ختم شده است ، برحسب دلايل عقلى و احاديث ، براى اولياى بعد از آن حضرت كه ائمه اثنى عشر عليهم السلام مىباشند ، ثابت و مسلّم است .\r\n هُمُ الْقَوْمُ مَنْ أَصْفاهُمُ الْوُدَّ مُخْلِصاً * تَمَسَّكْ فِي أُخْراهُ بِالسَّبَبِ الْأَقْوى\r\nهُمُ الْقَوْمُ فاقُوا الْعالَمِينَ مَناقِباً * مَحاسِنُهُمْ تُرْوى وَآياتُهُمْ تُتْلى « 1 » \r\nو چه نيكو گفته است ابونواس در خطاب به حضرت رضا عليه السلام :\r\n تَاللَّهِ لَما يَرى خَلْقاً فَأَتْقَنَهُ * صَفّاكُمْ وَاصْطَفاكُمْ أَيُّهَا الْبَشَرُ\r\nوَأَنْتُمُ الْمَلَأُ الْأَعْلى وَعِنْدَكُمْ * عِلْمُ الْكِتابِ وَما جآءَتْ بِهِ السُّوَرُ\r\nمُطَهَّرُونَ نَقِيّاتٌ جُيُوبُهُمْ * تُتْلَى الصَّلاةُ عَلَيْهِمْ أَيْنَما ذُكِرُوا\r\nمَنْ لَمْ يَكُنْ عَلَوِيّاً حِينَ تَنْسِبُهُ * فَما لَهُ مِنْ قَدِيمِ الدَّهْرِ مُفْتَخَرٌ « 2 » \r\nاگر گفته شود : اين‌گونه ارتباطى كه شما به آن ، به ارتباط آب و جوى ، و حتى شاخه و برگ درخت با ميوه مَثَل زديد ، به عكس نيز وجود دارد ؛ يعنى ميوه هم به وجود آب و جوى و باغ وابستگى دارد ؛ بلكه وابستگى آن بيشتر و مؤكّدتر است ؛ زيرا بدون وجود آب و درخت ، ميوه حاصل نمىشود ، در حالى كه بدون ميوه وجود درخت امكان‌پذير است .\r\n\r\n\r\n","description":"","footnote":"\r\n( 1 ) . ايشان ( اهل بيت ) مردمى هستند كه هر كس دوستى آنها را با صفا و اخلاص داشته باشد در آخرت به قوىترين سبب نجات متمسك گرديده است .\r\n( 2 ) . سوگند به خدا ! چون خلق را آفريد و آفرينش آن را محكم كرد شما ( اهل بيت ) را از كدورت‌ها صاف كرد و برگزيد . ضمناً در ملأ اعلى هستيد و نزد شما علم كتاب و آنچه به آن سوره‌هاى قرآن نازل شده مىباشد . تطهير شدگان پاكيزه گريبانى كه هر كجا و هرگاه ياد شوند صلوات بر آنها فرستاده مىشود . هركس در هنگامى كه او را نسبت مىدهى و نسبش را ياد مىكنى ، علوى نباشد ، او را از روزگار قديم افتخارى نيست .\r\n","page_name":" 93 ","page_number":93},
  {"content":"\r\n\r\nپاسخ داده مىشود :\r\nاوّلًا : آنچه در خارج ديده مىشود از درخت‌هاى بىميوه ، غرض از وجودشان ميوه نبوده است ، هرچند شخصى كه آن را كاشته است قصدش ميوه بوده است و اگر او به اين جهت عالم بود ، هرگز آن را نمىكاشت . امّا مدبّر حقيقى و فاعل واقعى كه عالم به همه چيز است ، از وجود آن درخت آنچه را كه تكويناً خواسته است ، حاصل شده است و اين اشكال از اين ناشى شده كه بين فاعل حقيقى عالم با فاعل ظاهرى جاهل فرق نگذارده‌اند .\r\nدر اينجا موضوع سخن ، فاعل حقيقى عالم حكيم است كه خود فرموده است :\r\n« أَفَرَءَيْتُمْ ما تَحْرُثُونَ * ءَ أَنتُمْ تَزْرَعُونَهُ أَمْ نَحْنُ الزّارِعُونَ » ؛ « 1 »\r\n« آيا نديديد تخمى را كه در زمين كاشتيد ؟ آيا شما آن را رويانديد يا ما رويانديم ؟ »\r\nو نيز در آيه ديگر مىفرمايد :\r\n« أَفَرَءَيْتُمْ ما تُمْنُونَ * ءَ أَنتُمْ تَخْلُقُونَهُ أَمْ نَحْنُ الْخالِقُونَ » ؛ « 2 »\r\n« آيا نديديد كه شما نخست نطفه‌اى بوديد ؟ آيا شما آن نطفه را به صورت انسان آفريديد ، يا ما آفريديم ؟ »\r\nثانياً : ارتباط بدن عنصرى امام مانند غير امام با اشياى مادى و عناصر بسيط و مركّب ديگر ، اگرچه معلوم و مسلّم است ؛ امّا اين خصوصيت را كه فرد خاصى چنان باشد كه ديگران وجودشان به او وابستگى معنوى داشته باشد ، هيچ كس غير\r\n\r\n\r\n","description":"","footnote":"\r\n( 1 ) . سوره واقعه ، آيه 63 و 64 .\r\n( 2 ) . سوره واقعه ، آيه 58 و 59 .\r\n","page_name":" 94 ","page_number":94},
  {"content":"\r\n\r\nاز امام دارا نيست ، چنان‌كه در عالم ارتباطات ظاهرى ، خصوصيت اينكه فردى بدون پدر و مادر خلق شده باشد ، اختصاص به آدم و حوّا دارد و خصوصيت اينكه فردى بدون پدر باشد ، اختصاص به مسيح دارد .\r\nثالثاً : ارتباط وجود امام با مواد و عناصر مثل ساير افراد ، در جهت مادّى آنها است ، در صورتى كه ارتباط و وابستگى آنها به امام در جهت جسم و روح و ظاهر و باطن وجودشان مىباشد .\r\nبه عبارت ديگر : اگرچه وجود عنصرى امام به ماده و عناصر ارتباط دارد ؛ امّا نفس اين عناصر و مواد و غيب وجود تمام اشخاص و افراد به وجود امام و غيب وجود آن حضرت كه حقيقت وجود او و اصل ذات او است ، ارتباط دارد . و اين خصوصيتى است كه به اذن اللَّه تعالى ، فقط امام و انوار پيغمبر اكرم صلى الله عليه و آله و ائمه معصومين عليهم السلام داراى آن مىباشند .\r\nرابعاً : ارتباط ميوه به وجود جوى و درخت و خاك و آب ، از قبيل ارتباط شىء به علّت مادى آن است و ارتباط آنها با ميوه از قبيل ارتباط شىء به علّت غايى آن مىباشد .\r\nبنابراين ارتباط وجود عنصرى امام با آب و خاك و تمام عناصر و هوا و آفتاب و ساير مخلوقات ، نظير ارتباط شىء با علّت مادى خود مىباشد . و امّا ارتباط سايرين با او ، نظير ارتباط شىء با علّت غايى خود است .\r\nو پُر واضح است كه علّت غايى شىء از علّت مادى و همچنين علّت صورى آن افضل است ؛ زيرا كه علّت غايى ، مقصود بالذات و بالاصاله و استقلال است و علّت صورت و مادى ، مقصود بالتبع و بالعرض است .\r\nبنابراين ارتباط وجود ممكنات به وجود امام به گونه‌اى كه بيان شد ، مقبول و مسلّم است و امرى غريب و مورد استعبادى نيست ، همان‌گونه كه برحسب قرآن\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nمجيد و قانون مطابقت و ناموس تناسب معلوم مىشود كه آنچه در زمين است ، براى اين بشر است و اين بشر سبب و علّت اين خلقت و جلوه اتمّ و اكمل قدرت و علم الهى است :\r\n ابر و باد و مه و خورشيد و فلك در كارند * تا تو نانى به كف آرى و به غفلت نخورى \r\nو :\r\n تويى تو ، نسخهء صنع الهى * به جواز خويش هر چيزى كه خواهى \r\nهمين‌طور انسان‌ها نيز وجودشان به وجود امام مرتبط است و طفيل وجود امام و حجت خدا مىباشند و بايد گفت كه :\r\n از رهگذر خاك سر كوى شما بود * هر نافه كه بر دست نسيم سحر افتاد\r\nروشن از پرتو رويت نظرى نيست كه نيست * منت خاك درت بر بصرى نيست كه نيست\r\nناظر روى تو صاحب نظرانند وليك * بوى گيسوى تو در هيچ سرى نيست كه نيست \r\nهمهء كمالات به كمال رسول اكرم صلى الله عليه و آله و سيدة النساء و ائمهء طاهرين عليهم السلام مىپيوندد و معيار و ميزان كمال و مصدر هدايت و ارشاد و برهان خلق و حجت خدايند : « فَهُمْ مِفْتاحُ خَزآئِنِ الرَّحْمنِ وَمَعادِنِ الْعِلْمِ وَالْعِرْفانِ وَيَنابِيعِ الْحِكْمَةِ وَالْإِيمانِ » ، چنان‌كه از حضرت صادق عليه السلام مروى است :\r\n « فِي الْأَصْلِ كُنّا نُجُوماً يُسْتَضآءُ بِنا * وَفِي الْبَرِيَّةِ نَحْنُ الْيَوْمَ بُرْهانٌ\r\nنَحْنُ الْبُحُورُ الَّتِي فِيها لِغائِصِها * دُرٌّ ثَمِينٌ وَياقُوتٌ وَمَرْجانٌ\r\nمَساكِنُ الْخُلْدِ وَالْفِرْدَوْسِ نَمْلِكُها * وَنَحْنُ لِلْخُلْدِ وَالْفِرْدَوْسِ خُزّانٌ \r\n\r\n","description":"","footnote":"","page_name":" 96 ","page_number":96},
  {"content":"\r\n\r\n مَنْ شَذَّ عَنّا فَبَرَهُوتُ مَكانَتُهُ * وَمَنْ أَتانا فَجَنّاتٌ وَرِضْوانٌ » ؛ « 1 » \r\n« در اصل ما ستارگانى بوديم كه از ما طلب نور مىشد ، و امروز در بين مردم ، ما برهان هستيم . ما درياهايى هستيم كه هركس در آنها غواصى نمايد ، بهره‌اش دُر و ياقوت و مرجان است . ما مسكن‌هاى خلد و فردوس را مالكيم و ما خازنان خلد و فردوسيم .\r\nهركس از ما كنار افتد ، برهوت جاى اوست ، و هركس به سوى ما بيايد ، جايگاهش باغ‌هاى بهشت و رضوان است » .\r\n\r\n\r\n","description":"","footnote":"\r\n( 1 ) . اعيان الشيعه ، ج 4 ، ق 2 ، ص 76 ؛ و الامام الصادق علم و عقيدة ، ص 159 . اين ابيات را از تفسير صافى يا يكى ديگر از كتاب‌هاى مرحوم فيض كه سال‌ها پيش ديده و حفظ كرده‌ام نوشتم ، و چون در حال حاضر محل آن در نظرم نبود ، اين دو كتاب را به عنوان مصدر نوشتم كه كتاب اول سه بيت اوّل و كتاب دوم هر چهار بيت را نقل كرده و به جاى \" لغائصها \" ، \" لغائصكم \" و به جاى \" رضوان \" ، \" ولدان \" نقل كرده‌اند .\r\n","page_name":" 97 ","page_number":97},
  {"content":"\r\n\r\n\r\nبررسى و توجيه سوم\r\nاگر تقدير خداوند قادر حكيم چنان باشد كه برخى از ملائكه واسطه نزول بعضى بركات و انجام مأموريت‌هايى شده‌اند ، فيوض عامّ و خاص به واسطه امام به سايرين برسد و امام مجراى فيض باشد : خواه ناخواه وجود و بقاى ساير ممكنات كه به فيض الهى حدوث و بقا دارند ، به مجراى فيض او كه به تقدير او از آن مجرا فيض به آنها مىرساند ، مرتبط خواهند بود ، و اگرچه در فرض عدم اين مجارى فيض ، باز هم فيّاضيت خدا - اگر قصورى در مفاض نباشد - برقرار است .\r\nامّا مىتوان گفت : ممكنات همه آن استعداد را ندارند كه بدون واسطه ، تلقّى فيض نمايند و قصور خودشان مانع از كسب فيض به طور مستقيم است ، نظير اينكه در تعداد معدودات ، شمارش از يك شروع مىشود و بدون آن ، دوم و سوم و . . .\r\nمعدود نمىشود ، و اعداد بعد از يك ، همه به گونه‌اى حاوى عدد يك مىباشند ، هرچند معدودشان غير هم باشند . و اين نه براى نقص قدرت شمارش كننده است ؛ بلكه به جهت اين است كه عنوان معدود سوم مثلًا ، بدون عنوان معدود دوم و اول امكان وجود ندارد . همچنين فيوض الهى بدون رسيدن به مخلوق اكمل و اشرف ، امكان وصول آن به مخلوق مادون نيست ، نه براى اينكه در فيض قصورى است ؛ بلكه براى آنكه فيض گيرنده استعداد ندارد .\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nلذا امام عليه السلام كه در جنبه « يلى الربّى ويلى الخلقى » كامل است ، واسطه ايصال بركات مىباشد ، چنان‌كه بسيارى از نعمت‌هاى الهى در اين عالم به واسطه و بلكه به وسايط به ما مىرسد ، و همان‌طور كه شاخه‌ها و برگ‌هاى درخت به واسطه تنه و ريشه درخت از آب و مواد زمين كه برايشان مقرر شده است ، استفاده مىنمايند ، و چنان‌كه همه مردم استعداد تلقّى وحى را ندارند و بايد به واسطه نبى و پيغمبر باشد ، امكان دارد كه تمام فيوض يا بعضى فيوض ديگر نيز به همين نحو با وسايط مقتضى و مناسب به نيازمندان و مستعدان برسد . بديهى است چنين واسطه‌اى غير از امام نخواهد بود . و مسأله ، يك مسأله تكوينى خواهد شد كه تخلف از آن نامعقول است .\r\nيكى از محدّثين بزرگ اهل سنّت به نام ابراهيم بن محمّد جوينى شافعى ( متوفّاى سال 730 ) در كتابى كه به نام \" فرائد السمطين \" « 1 » آن را موسوم كرده است حديثى را به سند منتهى به حضرت زين العابدين عليه السلام روايت كرده است ، كه در ضمن آن فرمود :\r\n« وَنَحْنُ الَّذِينَ بِنا يُمْسِكُ اللَّهُ السَّمآءَ أَنْ تَقَعَ عَلَى الْأَرْضِ إِلّا بِإِذْنِهِ ، وَبِنا يُمْسِكُ الْأَرْضَ أَنْ تَمِيدَ بِأَهْلِها ، وَبِنا يُنَزَّلُ الْغَيْثُ وَيَنْشُرُ الرَّحْمَةُ وَيَخْرُجُ بَرَكاتُ الْأَرْضِ ، وَلَوْلا ما فِي الْأَرْضِ مِنّا لَساخَتْ بِأَهْلِها » ؛ « 2 »\r\n\r\n\r\n","description":"","footnote":"\r\n( 1 ) . ج 11 ، ص 45 .\r\n( 2 ) . مخفى نماند : در كتاب فرائد السمطين ، بعضى از احاديث مبشّره به حضرت مهدى عليه السلام را روايت كرده است و در مقام مدح آن حضرت ، در ديباچه كتاب مىگويد : « الحجّة القائم بالحقّ ، العارف بحقائق ما صدر من الكاف و النون ، المحيط علماً بدقائق ما جرى به القائم ، ونفث به النون سبحانه من لطيف خبير زرع في أراضى الإيجاد والتكوين حبّة الولاية ، فأخرج شطأها بعليّ المرتضى سيف اللَّه المنتضى ، وآزره بالأئمّة المعصومين من ذرّيته أهل الهداية والتقوى ، فاستغلظ بميامن اجتهاد أولياء اللَّه الصالحين ، ذوي المجاهدات والمكاشفات ، المجدّين في قمع الهوى ، فاستوى على سوقه بالمهديّ الهادي المكين الأمين » و بالاخره اين عالم سنّى ، يكى از علماى اهل سنّت است كه به امامت ائمه اثنىعشر عليهم السلام معتقد است .\r\n","page_name":" 99 ","page_number":99},
  {"content":"\r\n\r\n« ماييم كه به واسطه ما نگاه مىدارد خدا آسمان را از اينكه بر زمين افتد مگر به اذن او ، و به واسطه ما زمين را نگه مىدارد از اينكه به اهلش مضطرب گردد و به واسطه ما ( يا براى ما و به طفيل وجود ما ) باران نازل مىكند و نشر رحمت مىنمايد و بركت‌هاى زمين را بيرون مىآورد و اگر آنچه ( آن كس ) كه در زمين است از ما نبود ، زمين اهل خود را فرو مىبرد » .\r\nبدر الدين رومى ، شارح قصيده برده ، در شرح خود به نام \" تاج الدرّة في شرح البردة \" در شرح اين بيت :\r\n وَكُلُّ آىٍ أَتَتْ الرُّسُلُ الْكِرامُ بِها * فَإِنَّمَا اتَّصَلَتْ مِنْ نُورِهِ بِهِمْ \r\nمىگويد : هر معجزه از معجزاتى كه پيامبران آوردند و ساير آياتى كه دلالت بر كمال فضل و راستى گفتارشان از علم و حكمت در ايشان دارد ، متصل و و اصل به ايشان نشد ، مگر از نور او كه اوّل هر نور و مبدأ آن است ؛ زيرا كه فرمود : « أَوَّلُ ما خَلَقَ اللَّهُ نُورِي » « 1 » .\r\nو شكى نيست كه انبيا و رسولان همه از نور واحد ، مخلوق مىباشند و آن نور پيغمبر ما است . پس انوار ايشان ، شعبه‌هايى از آن نور و فروغ آن نورند و او نور الانوار و شمس الاقمار است .\r\nو عصام اسفراينى در شرحش بر برده مىگويد : « انوار ساير پيغمبران اثرى از آثار نور آن حضرت است ، پس از نور محمّد است نور عرش و كرسى ، نور آفتاب و ماه ، و انوار جميع پيغمبران . . . » . « 2 »\r\n\r\n\r\n","description":"","footnote":"\r\n( 1 ) . الأنوار النعمانية ، ج 1 ، ص 13 ؛ بحارالانوار ، ج 15 ، ص 24 .\r\n( 2 ) . خلاصة العبقات ، ص 177 و 178 .\r\n","page_name":" 100 ","page_number":100},
  {"content":"\r\n\r\nو نيز بدر الدين رومى در شرح اين بيت بوصيرى :\r\n فَإِنَّهُ شَمْسٌ فَضْلٌ ، هُمْ كَواكِبُها * يَظْهَرْنَ أَنْوارَها لِلنّاسِ فِي الظُّلَمِ \r\nمىگويد : اين آيات روشن به انبيا ، از نور پيغمبر صلى الله عليه و آله رسيد ، به جهت اينكه او خورشيد فضل خدا و رحمت از براى عموم مردم است و پيغمبران مظاهر نور او و حاملان سرّ او به حسب درجات استعداد و مراتب قابليت‌هاى خود بودند ، انوار حقايق و اسرار دقايق آن حضرت را براى اقوام خود ، به دعوت آنها و به تصديق او و اقرار به آمدن او اظهار مىكردند ، چنان‌كه ماه نور آفتاب را ظاهر مىنمايد و حكايت مىكند . « 1 »\r\n\r\n\r\n","description":"","footnote":"\r\n( 1 ) . خلاصة العبقات ، ص 178 و 179 .\r\n","page_name":" 101 ","page_number":101},
  {"content":"\r\n\r\n\r\nبررسى و توجيه چهارم\r\nامام ؛ الگو ، نمونه ، اسوه و علامت است كه هر تندرو بايد به سوى او بازگردانده شود و الّا گمراه مىشود ، و هر كندرو بايد خود را به او برساند و الّا هلاك مىگردد .\r\nچنان‌كه از مضمون احاديث بسيارى كه از طريق شيعه و اهل سنّت وارد است « 1 » ، كمال ديگران به او تضمين و تأمين مىشود و حركت و سير همه در راه مستقيم فقط با حركت و سير او كنترل و تصحيح و تعديل مىگردد .\r\nبنابراين نقش امام ، نقش سازنده‌اى است كه بدون آن ، سالكان راه كمال نمىتوانند به درستى مسير خود اطمينان داشته باشند ، و اين است معناى احاديث متواترى مانند احاديث سفينه كه پيغمبر صلى الله عليه و آله مىفرمايد : « مثل اهل بيت من ، مثل كشتى نوح است ؛ هركس بر آن سوار شد ، نجات يافت و هركس تخلف كرد ، هلاك شد . پس هركس متمسّك به امام و هدايت امام و تأسّى به امام شود ، نجات مىيابد .\r\nو هركس تخلّف كند ، هلاك مىشود » .\r\n\r\n\r\n","description":"","footnote":"\r\n( 1 ) . در نهج البلاغه در ضمن خطبه دوم ، در شأن اهل بيت عليهم السلام مىفرمايد : « إليهم يفيء الغاليوبهم يلحق التالي ؛ غالى و پيش افتاده بايد به سوى آل محمّد عليهم السلام بازگردد و عقب مانده بايد به ايشان ملحق شود » .\r\nو در حكمت 109 مىفرمايد : « نحن النمرقة الوسطى ، بها يلحق التالي وإليها يرجع الغالي ؛ ماييم متكاى ميانه كه وامانده به آن ملحق مىگردد و تجاوز كننده به آن رجوع مىنمايد » .\r\n","page_name":" 102 ","page_number":102},
  {"content":"\r\n\r\nو همين است معناى احاديث ثقلين « 1 » كه پيغمبر صلى الله عليه و آله در آنها تمسّك به قرآن و عترت را يگانه وسيلهء امان از ضلالت معرفى فرموده است ؛ بنابراين كمال عالم و ماسوى اللَّه ، به وجود امام منوط است و بدون وجود امام ، عالم فاقد كمال لايق به خود بوده و ناقص خواهد شد ، و چون فيض خدا كامل بوده و نقص در آن تصور نمىشود ؛ لذا نقص همه به كمال وجود امام كامل مىشود و كسر همه به وجود او جبران مىگردد .\r\n\r\n\r\n","description":"","footnote":"\r\n( 1 ) . پيرامون سند و متن احاديث ثقلين و امامان و سفينه و مفاد آنها در كتاب « امان الأمة من‌الضلال » تأليف نگارنده ، توضيحات كامل داده شده است .\r\n","page_name":" 103 ","page_number":103},
  {"content":"\r\n\r\n\r\nبررسى و توجيه پنجم\r\nچنان‌كه كل عالم و تمام آفرينش \" كلمة اللَّه الكبرى \" و \" كتابه التكوينى \" و \" آية الجامعة \" و \" اسمه الاعظم \" است و دلالت بر ذات جامع جميع صفات كمال او دارد ، افراد و انواع و اجزا و اعضاى اين عالم نيز هر يك جداگانه ، آيه و نشانه حقّ تعالى و كلمه و اسم و فعل و حرف كتاب تكوينى او هستند :\r\n « فَفِي كُلّ شَيْءٍ لَهُ آيَةٌ * تَدُلُّ عَلى أَنَّهُ واحِدٌ\r\nوَللَّهِ فِي كُلّ تَحْرِيكِهِ * وَفِي كُلّ تَسْكِينِهِ شاهِدٌ » \r\n هر گياهى كه از زمين رويد * وحده لا شريك له گويد\r\nبه نزد آنكه جانش در تجلّى است * همه عالم كتاب حقّ تعالى است\r\nعرض اعراب و جوهر چون حروف است * مظاهر همچو آيات و وقوف است \r\nهمه ظهور قدرت و علم او ، و تسليم فرمان او هستند :\r\n« وَلَهُ أَسْلَمَ مَن فِي السَّمواتِ وَالْأَرْضِ طَوْعاً وَكَرْهاً وَإِلَيْهِ يُرْجَعُونَ » ؛ « 1 »\r\n\r\n\r\n","description":"","footnote":"\r\n( 1 ) . سوره آل‌عمران آيه 83 .\r\n","page_name":" 104 ","page_number":104},
  {"content":"\r\n\r\n« هركه در آسمان‌ها و زمين است ، خواه ناخواه مطيع فرمان خداست و همه به سوى او رجوع مىكنند » .\r\nو دليل بر كمال و پاكى و تنزّه او از تمام نقايص مىباشند :\r\n« يُسَبّحُ للَّهِ ما فِي السَّمواتِ وَما فِي الْأَرْضِ الْمَلِكِ الْقُدُّوسِ الْعَزِيزِ الْحَكِيمِ » ؛ « 1 »\r\n« هرچه در آسمان‌ها و زمين است خدا را كه پادشاه منزه و مقتدر و داناست تسبيح مىكنند » .\r\nبر هر موجودى به حسب كمال مراتب وجودى خود و بر هر انسانى به حسب كمال مراتب انسانيت و تخلّق به اخلاق الهى ، اسم او و كلمه او صادق مىباشد .\r\nهرچه كمال فرد و نوع بيشتر باشد ، صدق اسم و كلمه بر او كامل‌تر خواهد شد .\r\nلذا در تفسير آيه شريفه :\r\n« وَللَّهِ الأْسْمآءُ الْحُسْنى فَادْعُوهُ بِها » ؛ « 2 »\r\n« براى خدا نام‌هاى نيكويى است ، به وسيله آنها خدا را بخوانيد » .\r\nوارد شده است از حضرت امام جعفر صادق عليه السلام :\r\n« نَحْنُ وَاللَّهِ الْأَسْمآءُ الْحُسْنَى الَّذِي لا يُقْبَلُ مِنْ أَحَدٍ طاعَةٌ إِلّا بِمَعْرِفَتِنا قالَ فَادْعُوهُ بِها » ؛ « 3 »\r\n« به خدا سوگند ! اسماء حسنى ماييم ؛ از احدى طاعتى پذيرفته نمىشود مگر به معرفت ما ، كه خدا فرمود : پس بخوانيد او را به آنها » .\r\nچون امام در بين تمام آيات و كلمات الهى ، آيت كبرى و تامّه و كلمه عليا\r\n\r\n\r\n","description":"","footnote":"\r\n( 1 ) . سوره جمعه ، آيه 1 .\r\n( 2 ) . سوره اعراف ، آيه 180 .\r\n( 3 ) . كافى ، كتاب التوحيد ، باب النوادر ، ح 4 .\r\n","page_name":" 105 ","page_number":105},
  {"content":"\r\n\r\nو اسم اعظم تكوينى است ، چنان‌كه از اميرالمؤمنين عليه السلام روايت شده است :\r\n« ما للَّهِ عَزَّوَجَلَّ آيَةٌ هِيَ أَكْبَرُ مِنّي وَلا للَّهِ مِنْ نَبَأٍ أَعْظَمُ مِنّي » ؛ « 1 »\r\n« براى خداوند عزّوجلّ نشانه و خبرى بزرگ‌تر از من نيست » .\r\nامام اسم تكوينى \" الولى \" و \" الحاكم \" و \" الهادى \" و \" العادل \" و \" العالم \" و \" القادر \" است . و به عبارت ديگر : امام كسى است كه هر يك از اسما و صفات الهى را كه در ممكن - در حدّ امكانيتش - امكان حصول داشته باشد ، دارا باشد . بديهى است همه ممكنات ، كلمات و اسماى الهى هستند ، قرآن كريم مىفرمايد :\r\n« قُلْ لَوْ كانَ الْبَحْرُ مِداداً لِكَلِماتِ رَبّى لَنَفِدَ الْبَحْرُ قَبْلَ أَن تَنفَدَ كَلِماتُ رَبّى وَلَوْ جِئْنا بِمِثْلِهِ مَدَداً » ؛ « 2 »\r\n« بگو اگر دريا براى نوشتن كلمات و آثار قدرت و آيات پروردگار من و مخلوقات او مركّب باشد ، هر آينه دريا تمام شود پيش از آنكه كلمات پروردگار من تمام شود ، اگرچه مانند آن مدد بياوريم » .\r\nهمه آيات خدا هستند ؛ امّا مانند اسماى لفظى كه دلالت آنها بر مسمى در صراحت و ظهور و ذات و صفت و صفت ذات و فعل متفاوتند ، اسماى تكوينى نيز متفاوتند ؛ مثلًا هر عالمى علمش دلالت بر علم خدا دارد ؛ امّا دلالت علم يك شاگرد دبستانى در حدّ يك معلم ، و دلالت علم يك معلم در حدّ يك استاد و يك فيلسوف و مجتهد و مرجع تقليد نيست . دلالت علم كسى كه « عِندَهُ عِلْمٌ مِنَ الْكِتابِ » « 3 » است ، در حدّ علم « وَمَنْ عِندَهُ عِلْمُ الْكِتابِ » « 4 » كه امام عليه السلام است ، نمىباشد .\r\n\r\n\r\n","description":"","footnote":"\r\n( 1 ) . كافى ، ج 1 ، ص 207 .\r\n( 2 ) . سوره كهف ، آيه 109 .\r\n( 3 ) . نزد او است علمى از كتاب الهى . سوره نمل ، آيه 40 .\r\n( 4 ) . كسى ك نزد اوست علم كتاب الهى . سوره رعد ، آيه 43 . در تفسير اين آيه در تفسير صافى روايت شده است كه از حضرت صادق عليه السلام سؤال شد ، كسى كه نزد او علمى از كتاب ( علم من الكتاب ) است داناتر است يا آن كسى كه نزد او علم كتاب ( علم الكتاب ) است ؟ حضرت فرمودند : نزد آن كسى كه علمى از كتاب است ، در برابر كسى كه نزد او علم كتاب است نيست مگر به اندازه آبى كه بال مگس از دريا مىگيرد .\r\nاميرالمؤمنين عليه السلام فرمود : علمى كه به آدم به زمين آورد و آنچه جميع پيامبران تا حضرت خاتم الانبياء صلى الله عليه و آله به آن فضيلت داده شدند ، در عترت خاتم النبيين صلى الله عليه و آله است .\r\n","page_name":" 106 ","page_number":106},
  {"content":"\r\n\r\nپس بديهى است چنين اسمى جامع مراتب و كمالات اسماى مادون خون مىباشد و چنان‌كه در اسماى لفظى ، بعضى از اسما ، جامع مفاد اسماى ديگر هستند - مثلًا اسم \" القادر \" جامع مفاد اسم \" الخالق \" ، \" الرازق \" ، \" المحيى \" ، \" المميت \" ، \" الشافى \" و اسم‌هاى شريفه ديگر است ؛ يا اسم \" العالم \" جامع مفاد \" السميع \" ، \" البصير \" و \" الخبير \" و كلمه و اسم جلاله \" اللَّه \" حاكى از تمام اسما و جامع مفاد همه است - در اسماى تكوينى و كلمات اللَّه نيز بعضى از اسماى جامع مراتب و كمالات اسماى ديگر مىباشند و دلالتشان بر مسمى ظاهرتر و جامع‌تر است .\r\nو به عبارت ديگر : چنان‌كه بعضى صفات ، از شؤون و جلوه‌هاى صفات ديگرند و ذات وحدانيت و احديت مصداق آن صفات است .\r\nبعضى از اسما نيز به اعتبار مسمّياتشان - كه صفات فعلى يا ذاتى مىباشند - از شؤون و جلوه‌هاى اسماى مسميّات ديگرند كه گاه آن مسمّيات ، صفات فعل يا صفات ذات و يا ذات مقدّس الوهيت مىباشند ؛ بنابراين وجودات و ذوات مقدّس چهارده معصوم عليهم السلام اسماى تكوينى الهى هستند .\r\nو همان‌طور كه اسمايى مثل \" الخالق \" ، \" المعزّ \" و \" المذلّ \" به اسم \" القادر \" و همه اسما به اسم \" اللَّه \" و \" لا إله إلّاهو \" منتهى مىگردند و به آن وابسته‌اند و تحت آن اسم قرار دارند ، اسماى تكوينى نيز همه تحت اسم تكوينى محمّد ؛ يعنى \" وجود محمّد صلى الله عليه و آله \" ، و در درجه بعد ، تحت اسماى ساير چهارده معصوم ؛ يعنى \" وجودات\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nآنها \" قرار دارند و همه آن اسماى تكوينى ، ظهور صفتى و كمالى از كمالات آن ذات مستجمع جميع صفات كمالى مىباشند كه اسم اعظم و اكبر تكوينى بر آن دلالت دارد و وابسته به آن اسم هستند . اسامى لفظى ، لفظشان وابسته به اسم اعظم و كلمه جلاله است ، به اعتبار آنكه مسمّيات آنها شؤون و صفات مسمّى به اسم اعظم است و آن اسم اعظم حاكى از آن صفات و حاوى تمام آنها است و نزديك به اين بيان است ، اين شعر مشهور :\r\n نام احمد نام جمله انبيا است * چونكه صد آمد ، نود هم پيش ما است \r\nهمان‌طور كه عدد حاوى تمام اعداد از يك تا صد است ، اسم احمد هم پيش ما انبيا است و آن حضرت جامع كمالات تمام مخلوقات ما دون خود است و آنها نيز به آن وابستگى دارند ، همان وابستگى كه اسم \" المتكلم \" و \" العزيز \" و \" المقتدر \" با اسم \" القادر \" و همه اسما به اسم اعظم و جلاله \" اللَّه \" دارند .\r\nو به عبارت ديگر : ذات الوهيّت است كه قادر است و عالم و . . . و صفات او عين ذات اوست ، و او مصداق همه صفات كماليه است . و اگرچه همه اسماء الحسنى بر او - عزّ اسمه - صادق است و بالالتزام بر ذات جمع جميع صفات كمالى هم دلالت دارند ؛ چون مثلًا \" القدير \" و \" العزيز \" و \" العالم \" و \" الخالق \" مطلق بالذات و جز ذات جامع جميع صفات كمال نيست ؛ امّا به دلالت مطابقى - چنان‌كه در اسم جلاله مىفرمايند - دلالت بر او ندارند .\r\nو به عبارت ديگر : مضمونشان \" هو القدير \" و \" هو الجليل \" و \" اللَّه على كلّ شىء قدير \" و \" اللَّه عالم بكلّ شىء \" است . و چنان‌كه درك صفت بودن موصوف امكان‌پذير نيست ، اسم صفت نيز بدون اسم موصوف قابل درك نيست يا لا اقل تبادر موصوف از آن به ذهن با وجود اسم موصوف و اسم اكبر و اعظم او بيشتر خواهد بود .\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nبنابراين دلالت اين اسما بر معنى و شناخت آنها در حدّى به اسماى ديگر و شناخت مفاد آنها ارتباط دارد و به احتمالى هرچند بعيد شمرده شود ، محتمل است مفاد حديث معروفِ : « مَنْ ماتَ وَلَمْ يَعْرِفْ إِمامَ زَمانِهِ ، ماتَ مِيتَةً جاهِلِيَّةً » همين باشد ؛ چون امام كلمة اللَّه العليا و آية اللَّه العظمى و اسم اكبر الهى است ، كسى كه اين اسم را نشناسد ، خدا را نشناخته است ، چنان‌كه اگر كسى اسماء الحسناى الهى را نشناسد ، او را نشناخته است .\r\n\r\nسخنى ديگر :\r\nخواننده عزيز ، اين بحث بيش از اين قابل اطاله است ؛ ولى چون ظرافت و لطافت آن زياد است و با اندك لغزش قلم ، مطلب نامفهوم و بلكه ممكن است اشتباه عرضه شود ، از آن بيمناكم كه عبارات و الفاظم رسا نباشد و مطلب را چنان‌كه حقّ آن است ، نرساند . تا اين حدّ هم كه توضيح دادم ، چون كافى و خالى از قصور بيان نيست ، معذرت مىخواهم و با استشهاد به اين شعر با مضمون و محتوى :\r\n وَإِنَّ قَمِيصاً خِيطَ مِنْ نَسْجِ تِسْعَةٍ * وَعِشْرِينَ حَرْفاً عِنْ مَعالِيهِ قاصِرٌ \r\nسخن را به گونه ديگرى كه تعقيب بحث و موجب مزيد معرفت و بصيرت شود ، ادامه مىدهيم :\r\nانسان در بين تمام انواع موجودات ممكن ، استعداد ترقى و كمالش از همه بيشتر است و چنان است كه از حضرت صادق عليه السلام روايت شده است :\r\n« الصُّورَةُ الْانْسانِيَّةُ هِيَ أَكْبَرُ حُجَجِ اللَّهِ عَلى خَلْقِهِ ، وَهِيَ الْكِتابُ الَّذِي كَتَبَهُ بِيَدِهِ ، وَهِيَ الْهَيْكَلُ الَّذِي بَناهُ بِحِكْمَتِهِ ، وَهِيَ مَجْمُوعُ صُوَرِ الْعالَمِينَ ، وَهِيَ الْمُخْتَصَرُ مِنَ الْعِلْمِ فِي اللَّوْحِ الْمَحْفُوظِ » ؛ « 1 »\r\n\r\n\r\n","description":"","footnote":"\r\n( 1 ) . حديث معروف است و صدر آن به اين متن در تفسير صافى ، در تفسير آيهء 2 سوره بقره نقل شده است : « الصورة الانسانية هى اكبر حجة اللَّه على خلقه و هى الكتاب الّذي كتبه اللَّه بيده » .\r\n","page_name":" 109 ","page_number":109},
  {"content":"\r\n\r\n« صورت انسانيت ، بزرگ‌ترين حجت‌هاى خدا بر خلق او است و آن كتابى است كه خداى تعالى با دست تواناى خود آن را نوشته ، و آن هيكلى است كه به حكمت خود آن را بنا كرده ، و آن مجموع صورت جهان‌ها و عوالم است و آن مختصر علومى است كه در لوح محفوظ است » .\r\nبراساس همين شرافت و شأن و استعداد است كه انسان نيازش به تربيت الهى و بارش باران رحمت و فيض ربوبى از همه بيشتر است ؛ چون نياز يك كوزه به آب به همان مقدار است كه شاعر گفته :\r\n گر بريزى بحر را در كوزه‌اى * چند گنجد قسمت يك روزه‌اى \r\nامّا نياز جوى و نهر و رودخانه به مقدار ظرفيت آنها است . انسان به رحمت بيشتر ، به علم زيادتر ، و به تربيت متعالىتر محتاج است ؛ چنان‌كه رودخانه و دريا به آب بيشتر نياز دارد :\r\n آب كم جو ، تشنگى آور به دست * تا بجوشد آبت از بالا و پست \r\nموجودات برحسب استعداداتى كه براى كمالات دارند و برحسب سعه دركى كه به سعه فقر و حاجت خود داشته باشند ، از فيوضى غيبى و عنايات لاريبى بهره‌مند خواهند شد .\r\nبديهى است فقر نبات و گياه به تربيت ، از فقر جماد بيشتر است ؛ يعنى قابليت قبول تربيت در آن زيادتر است ، و فقر و نياز حيوان هم از نبات بيشتر است ، چنان‌كه فقر و حاجت انسان از كل ممكنات زيادتر و وسيع‌تر است ، و فقر افراد انسان نيز به حسب ذات و بعضى عوارض و امور غير اختيارى متفاوت است ، و به حسب جهل و علمشان تفاوت مىكند . جاهل اگرچه فقر علمى دارد ؛ امّا همانند عالم احساس\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nفقر نمىكند ، يك دانشجو يا يك طلبه با ياد گرفتن چند اصطلاح ، بسا گمان كند كه همه علوم را ياد گرفته است ، در حالى كه يك نفر فقيه و عالم و فيلسوف هرچه علمش زيادتر مىشود ، فقر و نياز و وابستگى و تعلق خود را به خدا بيشتر درك مىكند ، و تواضع و فروتنىاش زيادتر مىشود و خود را در برابر علم الهى چون قطره‌اى از دريا و از آن كمتر و فرومايه‌تر مىيابد ، و زبان حالش اين شعر خواهد شد :\r\n يكى قطره باران ز ابرى چكيد * خجل شد چو پهناى دريا بديد\r\nكه جايى كه درياست من كيستم ؟ * ور او هست حقّا كه من نيستم \r\nاز اين جهت است كه امام ، انسان ما فوق ( نه ما فوق انسان ) و ممكن ما فوق ( نه ما فوق ممكن ) است ، رئيس فقرا است ؛ يعنى تمام هويتش فقر و احساس نياز به خداى بىنياز است و چون بيشترين استعدادها را دارد ، بيشترين نيازها را به خدا دارا است و لذا به كسب بيشترين عنايات و عطيات و افاضات الهى به حكم « العطيات به قدر القابليات » نايل است .\r\nاز دعاهايى كه از امامان عليهم السلام روايت شده و از حالاتشان در هنگام دعا و عبادت استفاده مىشود كه : چنان عرض فقر و مسكنتى كه از آنان در درگاه خدا ظاهر شده ، از ديگران ( حتى بزرگ‌ترين فلاسفه الهى ) ديده نشده است . و اين شعور به فقر و نياز و خود را نديدن و چيزى نشمردن ، در آن بزرگواران چنان شدت و رسوخ داشته است كه احساس حاجت به خدا و لطف و كرم او از بزرگ‌ترين و متعالىترين درجات ايشان بوده است ، آنان عزّت خود را به عبوديت و پرستش و بندگى او مىدانستند كه در مقام مناجات عرضه مىداشتند :\r\n« إِلهِي ! كَفى لِي عِزّاً أَنْ أَكُونَ لَكَ عَبْداً ، وَكَفى لِي فَخْراً أَنْ تَكُونَ لِي\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nرَبّاً » ؛ « 1 »\r\nو حجت خود را فقر خود قرار مىدادند ، و به آن از خدا حاجت مىطلبيدند كه :\r\n« إِلهِي حُجَّتِي وَوَسِيلَتِي فاقَتِي » ؛ « 2 »\r\nحقّاً بايد سير قافله ممكنات و كاروان انسانيت ، براى وصول به اين مقام و براى نزديك شدن به اين مقام و شباهت يافتن به صاحبان اين مقام باشد ، كه اگر اين نباشد ، مسير آنان لغو و پوچ و بيهوده خواهد شد و عالم به آن‌گونه كه \" اگزيستانسيا ليست‌ها \" و \" سارترها \" و \" ماركسيست‌ها \" و ملحدان ديگر معتقدند ، هيچ‌گونه تفسير و توجيهى نخواهد داشت ، و همان بهتر كه با بمب‌هاى ويران كننده يك‌باره آن را ويران و نابود كنند و به اين مرارت‌ها ، جنگ‌ها ، كشمكش‌ها ، ناكامىها ، ناراحتىها و فلاكت‌ها پايان دهند و همه را و آيندگان را از اين تاريك‌خانه و وحشتكده خلاص سازند .\r\nامّا اگر بشر به منتهاى واقعى مسير جهان و انسان ، آگاه شد و نظام امامت و انسان كامل و كمال انسان را شناخت ، آگاهى مىيابد و اميدوار مىشود و به زندگى و كمال و ترقى علاقه‌مند مىگردد و عالم را با معنا و با محتوا مىشناسد ؛ معنايى كه جمال حقيقت را به انسان نشان مىدهد و عالم را گلستان و با روح و با هدف معرفى مىنمايد .\r\nچه زيبا و چه با حقيقت است حركت جهان كه به سوى شخصيت‌هايى مانند\r\n\r\n\r\n","description":"","footnote":"\r\n( 1 ) . خصال صدوق ( باب التسعه ) ، ص 488 .\r\n( 2 ) . الكلم الطيب .\r\n","page_name":" 112 ","page_number":112},
  {"content":"\r\n\r\nمحمّد ، على ، فاطمه ، حسن و حسين مىرود و افرادى مانند سلمان ، ابوذر ، مقداد ، عمار و شهيدانى چون حمزه ، جعفر و پاك‌بازان و فداكارانى چون شهيدان كربلا و كوبندگان ستمگران چون حجر بن عدى ، عمرو بن حمق ، ميثم و رشيد هجرى ، و دانشمندان و علمايى مانند زراره ، محمّد بن مسلم ، ابن ابىعمير ، زكريا بن آدم قمى ، كلينى ، شيخ صدوق ، شيخ مفيد ، سيد مرتضى و سيد رضى ، شيخ طوسى ، علّامه حلّى ، شهيدين ، شيخ انصارى ، ميرزاى شيرازى ، آيت اللَّه بروجردى و هزارها افراد از اين قبيل در هر رشته از كمال انسانى به دنيا تحويل مىدهد .\r\nاز نظر يك نظام سوسياليستى ، سير جهان و انسان به سوى جامعه‌اى است كه خالى از درك‌هاى انسانى و معنويات باشد ، سير به سوى جامعه‌اى كه فردى مثل « استالين » در آن ديكتاتور و فرمانروا ، و به طور عملى و بىمنازع ، مدّعى خدايى باشد ، يا فرعون ديگر مثل \" برژنف \" زمامدار باشد و كشورى ضعيف را كه در همسايگى او قرار دارد ، مورد هجوم وحشيانه قرار دهد و از زمين و هوا به كشتار مردم و ويران كردن خانه‌هاى مردم مستمند روستاها و شهرها بپردازد و مدرن‌ترين اسلحه‌ها را براى زير يوغ گرفتن يك ملّت آزاده به كار برد و بيش از يك ميليون انسان از كوچك و بزرگ و زن و مرد را قتل عام و بيش از يك ميليون نفر را از خانه و كاشانهء خود آواره سازد ، و هنوز هم كه هنوز است ، دست از سر آنها بر ندارد و چنان نشان دهد كه تا كشورشان را تصرف نكند ، اگرچه به قيمت جان تمام مردم باشد ، تصميم سبُعانه خود را نخواهد شكست ؛ و همچنين فراعنه ديگرى كه بعد از برژنف ، يكى پس از ديگرى روى كار مىآيند ، نيز همان خطّ و مشى را دنبال مىكنند .\r\nچنين جامعه‌اى ، با چنين رهبران خونخوار و بىايمان به شرف انسانيت ، اگر هم در بين خودشان با استضعاف ديگران و غارت مستضعفان ، خوراك و مسكن و ساير وسايل رفاه مادى را فراهم كنند ، از يك دامدارى آماده و پر از كاه و علف كه در آن ، همه ارزش‌هاى متعالى انسان پوچ و بىمعنى و مسخره باشد ، بيشتر\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nنخواهد بود .\r\nو امّا از نظر نظام سرمايه‌دارى هم بهتر از اين نيست كه هدف سير آن ، سير به سوى خودكامگىها ، حيوانيت ، شهوات ، آزادىهاى غير سالم و نامحدود ، طبقه‌بندى ، تبعيض و استثمار ، كاخ سفيد با آن تجملات ، حكومت كِندىهاى شهوت‌ران و آلوده دامان و كارتر و هنرپيشه‌اى ريگان و نوكرهاى صهيونيسم و سرمايه‌داران خون‌آشام است .\r\nبه طور حتم ، هدف جهان را هرچه بگويند و مقصد جهان را هرچه بدانند ، اين جامعه‌ها و اين نظام‌ها ( كه در آنها سرنوشت بشريت در اختيار دو نفر وحشى درنده قرار دارد كه جز از جهت ترس به سوى يكديگر حمله نمىكنند ) نمىباشد و اين رژيم‌ها كه بخش عمده محصول زحمت و تلاش انسان‌ها را صرف تجهيزات جنگى و ساختن سلاح‌هاى مخرّب و وحشت‌ناك براى ادامه استكبار و استعلاى خود مىنمايند ، نيست و اگر اين هدف باشد ( كه هرگز نيست ) ، جا دارد همه با فرشتگان هم زبان شده و بگويند :\r\n« أَ تَجْعَلُ فِيها مَن يُفْسِدُ فِيها وَيَسْفِكُ الدّمآءَ » . « 1 »\r\nنظام الهى امامت به همه اين پرسش‌ها پاسخ مىدهد و وجود امام همه اين ايرادات را از ميان مىبرد و بر همه كاخ‌نشين‌ها و استكبارها ، استعلاها و استعباد انسان‌ها ( كه در عصر ما بزرگ‌ترين و ستم‌كارترين و برترىجوترين آنها حكومت ماركسيسم و ملحد شوروى و رژيم استعمارگر و صهيونيسم پرور آمريكا است ) خط بطلان مىكشد و علوّ و برترىجويى را ، حتى در كمترين جلوه‌اش به شدت محكوم مىسازد و اين آيه را شعار و بنياد رابطه خود با مردم - چه قوى و نيرومند و چه\r\n\r\n\r\n","description":"","footnote":"\r\n( 1 ) . سوره بقره ، آيه 30 . ترجمه اين آيه قبلًا گذشت .\r\n","page_name":" 114 ","page_number":114},
  {"content":"\r\n\r\nضعيف - مىداند :\r\n« تِلْكَ الدّارُ الْآخِرَةُ نَجْعَلُها لِلَّذِينَ لا يُرِيدُونَ عُلُوّاً فِي الْأَرْضِ وَلا فَساداً وَالْعاقِبَةُ لِلْمُتَّقِينَ » ؛ « 1 »\r\n« ما اين دار آخرت را براى آنان كه در زمين ارادهء علوّ و فساد و سركشى ندارند قرار مىدهيم و عاقبت نيك ، مخصوص پرهيزكاران است » .\r\nپس هر كجا ذره‌اى علوّ خواهى و برترىجويى بر ديگران است ، آنجا نظام امامت مستقر نيست . طغيان و ديكتاتورى و زور و استبداد - حتى در يك دِه و يك خانه و از يك كدخدا و يك سرپرست خانواده - به هر صورت و به هر شكل محكوم است و اينان از بهشت خدا محرومند و عاقبت نيك و پايان خوب براى كسانى است كه از مظاهر گردنكشى ، خود برگزينى ، فخر و اعتبار فروشى ، استضعاف و كوچك شمردن ديگران پرهيز مىنمايند .\r\nنظام امامت ؛ يعنى حركت همه براى على عليه السلام و به سوى روش و حكومت على و مهدى عليهما السلام . و در اين نظام است كه حكومت به عنوان يك هدف مقصود نيست و هر كس هم آن را به عنوان يك هدف بخواهد ، شايسته حكومت و هيچ منصبى در اين نظام نيست ؛ بلكه حكومت وسيله اقامه عدل ، دفع باطل و ستم ، احقاق حقوق ، اجراى احكام ، ترقى واقعى انسان‌ها ، كمك به ضعفا ، تأمين رفاه و امنيت و آزادى همگان است .\r\n« الَّذِينَ إِنْ مَكَّنَّاهُمْ فِي الْأَرْضِ أَقامُوا الصَّلاةَ وَآتُوا الزَّكاةَ وَأَمَرُوا بِالْمَعْرُوفِ وَنَهَوْا عَنِ الْمُنكَرِ وَللَّهِ عاقِبَةُ الْأُمُورِ » . « 2 »\r\n\r\n\r\n","description":"","footnote":"\r\n( 1 ) . سوره قصص ، آيه 83 .\r\n( 2 ) . سوره حج ، آيه 41 . حاكم حسكانى كه از علماى بزرگ اهل سنّت است ، در كتاب شواهد التنزيل - كه اخيراً به همت يكى از علماى پرتلاش و مخلص ، تحقيق و تعليق و چاپ شده است - در رابطه با فضايل اهل بيت عليهم السلام 210 آيه از آيات قرآن مجيد و 1163 حديث جمع‌آورى شده ، در تفسير اين آيه سه حديث روايت كرده است ، در يكى از اين سه حديث كه حديث 555 كتاب مىباشد ، از « فرات » مفسر معروف مسنداً از حضرت باقر عليه السلام روايت كرده است كه ابى عبيده حذّاء پرسش كرد : چگونه صاحب الامر را بشناسيم ؟ حضرت در پاسخ اين آيه شريفه را قرائت فرمود ، و فرمود : « اذا رأيت هذا الرجل منّا فاتّبعه فإنّه هو صاحبه ؛ وقتى مردى از ما را ديدى كه برنامه‌اى را كه اين آيه اعلام مىكند ، اجرا مىنمايد ، او را پيروى كن كه همان صاحب الامر است » .\r\nو در حديث 556 از همان فرات مسنداً از جانب زيد بن على بن الحسين عليهما السلام روايت كرده است كه گفت : « اذا قام القائم من آل محمّد يقول : يا أيّها الناس نحن الّذي وعدكم اللَّه في كتابه : الذين إن مكنّاهم في الأرض . . . الاية ؛ وقتى قائم آل محمّد عليهم السلام قيام مىنمايد مىفرمايد : اى مردم ماييم آنان‌كه خدا شما را در كتابش وعده داده است : « الَّذِينَ إِنْ مَكَّنَّاهُمْ فِي الْأَرْضِ » » .\r\n","page_name":" 115 ","page_number":115},
  {"content":"\r\n\r\nرهبران اين نظام امامت ، افرادى هستند كه خداى تعالى مىفرمايد : اگر آنها را در زمين متمكّن و صاحب نيرو گردانيم ، نماز را برپا داشته و زكات را مىدهند و امر به معروف و نهى از منكر مىنمايند و پايان كارها با خدا است . در پرتو اين نظام است كه زندگى اصالت مىيابد ، معنى پيدا مىكند و براى آن سير و كوشش و حركت و كار و تلاش با ارزش و عقلانى خواهد شد .\r\nو الّا بشر كجا مىرود ؟ و كجا مىرود ؟ به سوى بمب‌هاى اتم و هيدروژن و جنگ‌هاى جهانسوز ؟ يا به سوى دنياى مادّى و صنعتى و تمدنى كه اين همه بدبختىها ، فشارها ، عيّاشىها ، تجمل پرستىها و تبعيضات را به وجود آورده است ؟ يا به سوى نژادپرستى و استعمار آمريكا ؟ يا به سوى جامعه حيوانى و ماشينى و مسلوب الاختيار كمونيسم كه در آن آزادى و انسانيت به معانى حقيقى و متعالىاش قابل درك نيست ؟\r\nكدام يك از اين نظام‌ها و سازمان‌ها مىتواند هدف نهايى و پاسخ‌گوى روح\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nوسيع بشر باشد ؟ بشر به هر كدام رسيد ، گم‌شده خود را در آن نيافت .\r\nاين سازمان‌هاى بين المللى كه هر كدام زير نفوذ يك ابرقدرت قرار دارند و به اسم حقّ ، باطل و به اسم عدل ، ظلم و به نام همزيستى مسالمت‌آميز و حسن همجوارى ، توطئه و خيانت و تجاوز به همسايه مىنمايند و از هيچ‌گونه عمل خلاف قواعد انسانى روىگردان نمىباشند .\r\nاين سازمان ملل است كه علاوه بر هزار و يك ايراد كه به آن وارد است ، بارزترين نشان اساس خبيث آن - كه حفظ منافع زورمندان و استضعاف‌گران است - حقّ \" و تو \" است كه پنج حكومت مستكبر و جهانخوار و عامل عمده فساد دنيا و عقب‌ماندگى مستضعفان ، اين حقّ را در اين سازمان دارند . اين حقّ غير شرعى و خلاف عدالت ، اين پنج حكومت را مسلّط مىسازد ، از اجراى هر تصميمى كه مخالف منافع خودشان باشد ، جلوگيرى نمايند و آن را و تو كنند ، ديگر اين مطرح نيست كه چرا اين حقّ براى آنها باشد ؟ و چرا حكومت‌هاى ديگر و كوچك اين حقّ را نبايد داشته باشند ؟ و چرا در تمام آفريقا هيچ كشورى داراى اين حقّ نيست ؟\r\nهمه اين سخنان و نقشه‌هايى كه ابر ستمگران براى فريب عوام يا بهانه داشتن و بهانه ساختن براى مداخله در امور ديگران عنوان مىكنند ، فاقد حقيقت و ارزش است ، چنان‌كه در ضمن اشعارى عرض كرده‌ام :\r\n منشور سازمان ملل حرف است * چون نيستش حقيقت و مبنايى\r\nآوازهء عدالت و آزادى * اسم است و هيچ نيست مسمّايى\r\nتا كى به جان و مال بشر دارند * اين رهزنان حكومت و آقايى \r\nواقعاً اگر اميد رسيدن به حكومت جهانى مهدى عليه السلام و برقرار شدن نظام امامت در محدوده‌هاى كشورى و منطقه‌اى در تحت ولايت نوّاب عام آن حضرت \" فقهاى عادل \" نباشد ، هيچ‌گونه اميدى براى بشر باقى نخواهد ماند و تمام سعى\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nو تلاش‌هاى او بيهوده و بىنتيجه خواهد شد .\r\nاين آزمايش‌هايى كه بشر از رژيم‌هاى گوناگون كرده و اينكه به هر رژيمى روى مىآورد ، آن را برآورنده خواسته‌هاى واقعى خود نمىبيند ، موجب مىشود كه وقتى منادى آسمانى مردم را به حكومت جهانى مهدى - سلام اللَّه عليه - بخواند ، جمعيت‌هاى محروم و گروه‌هاى مستضعف در همه جهان از آن استقبال نمايند و حكومت الهى را به جاى تمام اين حكومت‌هاى گوناگون از جان و دل بپذيرند .\r\nچنان‌كه در روايات قريب به اين مضمون روايت شده است كه : هنگامى حكومت مهدى عليه السلام اعلام و برقرار مىشود كه بشر تمام حكومت‌ها و رژيم‌ها را امتحان كرده باشد و ناتوانى ، نارسايىها ، مفاسد و معايب آن را دانسته و فهميده باشد كه در حقيقت برايش يك راه و يك اميد بيشتر باقى نمانده است .\r\nمتن روايت اين است :\r\n« لَنْ يَبْقَ أَهْلُ بَيْتٍ لَهُمْ دَوْلَةٌ إِلّا وُلُّوا قَبْلَنا حَتّى لا يَقُولُ أَحَدٌ وَإِنّا لَوْ وُلّينا لَعَدَلْنا مِثْلَ هؤُلآءَ » . « 1 »\r\nبديهى است در چنين وضعى كه همه از كارسازى رژيم‌ها و مكتب‌هاى\r\n\r\n\r\n","description":"","footnote":"\r\n( 1 ) . اكنون مصدر اين حديث شريف را در نظر ندارم و محتاج به مراجعه جديد است ، لذا حديث ديگرى را كه در منتخب الاثر ، ص 308 ، از ارشاد شيخ مفيد نقل نموده‌ام و در كتاب غيبت شيخ طوسى ( ص 282 ) و بحارالانوار علّامه مجلسى ( ج 52 ، ص 282 ) نيز روايت شده است ، نقل مىنماييم . متن حديث به روايت غيبت شيخ طوسى ، از حضرت باقر عليه السلام اين است : « دولتنا آخر الدول و لم يبق أهل بيت لهم دولة إلّاملكوا قبلنا لئلّا يقولوا اذا رأوا سيرتنا ، اذا ملّكنا سرنا مثل سيرة هؤلآء ، و هو قول اللَّه عزّوجلّ : « وَالْعاقِبَةُ لِلْمُتَّقِينَ » ؛ دولت ما آخرين دولت‌ها است و باقى نخواهد ماند خاندانى كه دولت براى آنها باشد مگر اينكه پيش از ما مالك مىگردند براى اينكه وقتى سير و روش ما را ديدند ، نگويند : اگر ما مالك مىشديم مثل ايشان رفتار مىنموديم . و اين همان است كه خداوند فرموده : « وَالْعاقِبَةُ لِلْمُتَّقِينَ » ؛ عاقبت از براى پرهيزكاران است » .\r\n","page_name":" 118 ","page_number":118},
  {"content":"\r\n\r\nگوناگون مأيوس شدند ، دعوت الهى مهدى عليه السلام را از جان و دل مىپذيرند و مستضعفان جهان به يارى آن حضرت كه منصور به رُعب و مؤيد به نصر خدا است ، برمىخيزند و مستكبران را از صحنه مداخله در امور جوامع بشرى بر كنار مىنمايند . و در چنان جهانى كه پر از استكبار و استضعاف شده و همه چشم به راه و منتظر يك حركت و نهضت و بيرون آمدن دست غيبى از آستين مصلح جهان و موعود پيغمبران باشند ، ناگهان وعده الهى محقق مىشود و مهدى موعود كه علايم و نشانىها و خصوصياتش در صدها حديث بيان شده است ظهور مىفرمايد و عالم را پر از عدل و داد مىكند :\r\n« فَيَمْلَأُ الْأَرْضَ قِسْطاً وَعَدْلًا بَعْدَ ما مُلِئَتْ ظُلْماً وَجَوْراً » . « 1 »\r\nدر اينجا سخن را در اين رساله به پايان مىرسانيم و خوانندگان كاوشگر و معرفت جو را به كتاب محققين علما و آگاهان به كتاب و سنّت و معارف آل محمّد - صلوات اللَّه عليهم - ارجاع مىدهيم و فقط به پرسشى كه ممكن است براى بعضى در\r\n\r\n\r\n","description":"","footnote":"\r\n( 1 ) . برحسب تحقيق و مطالعاتى كه اين‌جانب راجع به عدل و قسط و جور و ظلم نموده‌ام ، هر كجا عدل و قسط در كنار هم در برابر جور و ظلم آورده شود ، مراد از قسط تجاوز نكردن به ملك و حق غير و نصيب و سهم به عدل است ، در آنچه حقيقتاً يا حكماً قابل تقسيم و توزيع باشد . و مراد از عدل ، اعمّ از آن يا خصوص عدل حاكم است ، چنان‌كه مراد از جور ، جور در حكم است و مراد از ظلم يا اعم از آن يا خصوص ترك عدالت در نصيب و سهم و تجاوز به حقوق و ملك ديگران و انواع خيانت‌ها است .\r\nو در صورتى كه به تنهايى در كلامى آورده شوند ، دلالت جور بر جور در حكم اظهر است از دلالت آن بر مطلق بىعدالتى و ترك ميانه‌روى ، و لذا اطلاق ظالم به خائن و متجاوز به نفس و مال و ناموس غير ابلغ و اغلب است از جائر ، چنان‌كه اطلاق قسط در خصوص نصيب و سهم به عدل و اقامهء حقوق اظهر از عدل است ، هرچند به ملاحظه قرائن و مناسبات ظهور اين كلمات متفاوت مىشود كه بايد در مواردى كه به تنهايى مذكور مىشوند قرائن حاليه و مقاليه را در فهم مقصود گوينده در نظر گرفت .\r\n","page_name":" 119 ","page_number":119},
  {"content":"\r\n\r\nرابطه با مطالب گذشته پيش بيايد ، در خاتمه اين رساله جواب مىدهيم :\r\nپرسش اين است كه : آنچه گفته شد از وابستگى جهان به وجود امام عليه السلام در صورتى صحيح است كه امام و حجت همراه با وجود عالم ، همواره و حتى قبل از خلقت آدم و حوّا وجود داشته باشد ؛ امّا در صورتى كه سلسله حجج الهى به وجود آدم منتهى شود ، يا به عبارت ديگر : از او آغاز گردد ، ساير اجزاى عالم قبل از خلقت حجج ، چه وابستگى به وجود آنها خواهند داشت و چگونه اين وابستگى قابل توجيه است ؟\r\nپاسخ اينكه :\r\nاوّلًا : بر حسب بعضى از توجيهات كه يادآور شديم ، حتى اگر شخصى كه اكمل و اشرف كاينات است و وجود جهان وابسته به او است ، بعد از خلقت عالم و به صورت يك جزء و يك واحد از اجزاى عالم آفريده و موجود شود ، وابستگى سايرين به وجود او قابل انكار نخواهد بود . و به قول خاقانى ؛ همان وجود او ، بعد از اينكه جهان مراحلى را طى كرد ، دليل بر كمال او است .\r\nخاقانى گويد :\r\n اگرچه بعد همه در وجودش آورد * وجود آخر او بر كمال او است گوا\r\nنه سوره از پس ابجد همى شود مرقوم * نه معنى از پس اسما همى شود پيدا\r\nنه روح را پس تركيب صورت است نزول * نه شمس را ز پى صبح صادق است ضيا \r\nثانياً : برحسب اخبار معتبر ، انوار پيغمبر اكرم و ائمه طاهرين - صلوات اللَّه عليهم\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nاجمعين - پيش از همه خلق شده‌اند « 1 » « وَأَوَّلُ ما خَلَقَ اللَّهُ » آن بزرگواران بوده‌اند . و از حضرت مولى اميرالمؤمنين عليه السلام نقل شده است كه فرمود :\r\n« كُنْتُ مَعَ الْأَنْبِيآءِ سِرّاً ، كَما كُنْتُ مَعَ مُحَمَّدٍ صلى الله عليه و آله جَهْرَاً » . « 2 »\r\nرواياتى كه در گزارش معراج حضرت رسول صلى الله عليه و آله وارد شده و همچنين بعضى احاديثى كه در تفاسير آياتى مثل : « وَإِنَّ مِن شِيعَتِهِ لَإِبْراهِيمَ » « 3 » وارد شده ، نيز بر اين دلالت دارند كه انوار خمسهء طيبه و ساير ائمه معصومين عليهم السلام پيش از ظهور و تجلى آنها در اين جهان آفريده شده‌اند و بعضى از پيامبران ، مانند حضرت ابراهيم خليل اللَّه عليهم السلام به ديدار و زيارت آن انوار نايل شده و به آن بزرگواران در حوايج مهم و شدايد متوسل شده و خدا را به حقّ آنها خوانده‌اند .\r\n\r\n\r\n","description":"","footnote":"\r\n( 1 ) . اين احاديث را اهل سنّت مانند ابن مردويه و ابن سعد و بزاز و طبرانى و احمد و بخارىو حاكم و بيهقى و ابن ابىشيبه و ابن جرير و ابن ابىحاتم و ديلمى و عبداللَّه بن احمد و ابن عبد البرّ و خطيب و ابن مغازلى و ابن عساكر و ابن حجر و رافعى و محبّ طبرى و جماعتى ديگر نيز روايت كرده‌اند . براى نمونه مراجعه شود به تفسير آيه 7 سوره احزاب : « وَإِذْ أَخَذْنا مِنَ النَّبِيّينَ مِيثاقَهُمْ وَمِنكَ وَمِن نُوحٍ . . . » .\r\nدر تفسير الدرّ المنثور سيوطى و روح المعانى آلوسى و نيز تاريخ ابن عساكر ، ج 1 ، ص 151 ، ح 185 در شرح حال اميرالمؤمنين عليه السلام ، و كفاية المطالب ، ب 87 ، ص 315 و ميزان الاعتدال ، ج 1 ، ص 235 و مناقب ابن مغازلى ، ص 130 و فرائد السمطين ، ج 1 ، ب 1 ، ص 36 ، ح 1 ، و ب 2 ، ح 5 ، ص 41 ، ح 6 و ص 42 و 42 ، ح 8 ، ص 44 و كتاب‌هاى ديگران مثل سيوطى و ابن ابىالحديد و صفورى . و اگر كسى بخواهد بر تواتر اخبارى كه دلالت بر سبقت خلقت پيغمبر صلى الله عليه و آله و اميرالمؤمنين عليه السلام برحسب كتاب‌هاى معتبر عامّه و خاصّه ( شيعه و سنى ) مطّلع شود ، به كتاب \" عبقات \" و جلد 4 خلاصه آن كه مربوط به حديث نور است ، مراجعه نمايد .\r\n( 2 ) . در كتب عامّه است كه : حضرت رسول صلى الله عليه و آله به اميرالمؤمنين عليه السلام فرمود : « كنت مع الأنبياء سرّاً ومعي جهراً ؛ تو در سرّ و پنهان با پيامبران گذشته بودى ، و با من هستى در ظاهر و آشكار » ، خلاصة العبقات ، ج 4 ، ص 91 .\r\n( 3 ) . سوره صافات ، آيه 83 .\r\n","page_name":" 121 ","page_number":121},
  {"content":"\r\n\r\nيكى از نكته‌ها و اسرار اينكه : بر حسب اخبار متواتر كه از طريق سنى و شيعه روايت شده است ، عيسى - على نبينا و آله و عليه السلام - با آن مقام كلمة اللهى و روح اللهى ، در نماز به حضرت مهدى - ارواحنا فداه - اقتدا مىكند ، همين موضع بلند و علوّ رتبه و كمال آن حضرت است كه بايد حتى مثل عيسى به آن مقتداى جهانيان اقتدا نمايد .\r\nو مؤيّد اين مطلب حديث معروف از رسول اكرم صلى الله عليه و آله است كه فرمود : « لَوْ كانَ مُوسى حَيّاً لَما وَسِعَهُ إِلَّا اتّباعِي » « 1 » و حديث « آدَمُ وَمَنْ دُونَهُ تَحْتَ لِوآئِي يَوْمَ الْقِيامَةِ » « 2 » و چه نيكو سروده شده است :\r\n جهان روشن از لُمعهء روى او * شب قدر ، تارى ز گيسوى او\r\nچو سازد لواى خلافت بلند * در آرد سر عاصيان در كمند\r\nنهالى است از گلشن اصطفا * ثمربخش اصحاب صدق و صفا \r\n سرشته به آب كرامت گِلش * محيط علوم لدنّى دلش\r\nمه رايتش ثالث ماه و خور * ز عدلش شود جمله آفاق پر\r\nچو گردد به محراب اين مقتدا * كند پور مريم به دو اقتدا \r\nو چون در اين موضوع اگر بخواهيم بسط سخن بدهيم و پيرامون اين روايات و تحقيقات و لطايف و مطالبى كه علماى اهل تحقيق فرموده‌اند ، سخن بگوييم ، از وضع اختصارى كه در اين رساله منظور است خارج خواهيم شد ، با تقديم درود به\r\n\r\n\r\n","description":"","footnote":"\r\n( 1 ) . حافظ ابونعيم در دلائل النبوة نقل كرده است كه عمر بن الخطاب گفت : خدمت‌رسول اللَّه صلى الله عليه و آله رسيدم و با من كتابى بود كه از بعضى از اهل كتاب گرفته بودم ، پيغمبر صلى الله عليه و آله فرمود : « والّذي نفسى بيده لو انّ موسى كان حيّاً اليوم ما وسعه الّا ان يتّبعنى ؛ سوگند به آنكه جانم به دست او است ، اگر موسى امروز زنده بود ، جز اينكه متابعت مرا نمايد وظيفه نداشت » و چه نيكو است اين شعر :\r\n و انى و ان كنت ابن آدم صورة * فلى فيه معنى شاهد بابوّتى \r\n( 2 ) . بحارالانوار ، ج 16 ، ص 402 .\r\n","page_name":" 122 ","page_number":122},
  {"content":"\r\n\r\nصاحب مقام ولايت عظمى و امامت كبرى ، حضرت بقية اللَّه صاحب العصر و ولى الامر ، حجة بن الحسن العسكرى عليهما السلام و كلّيه شيعيان و مؤمنان به ولايت آن حضرت ، و منتظران ظهور آن يگانه رهبر و ولىّ امر كل - ارواح العالمين له الفداء - و ضمن عرض ضراعت و مسكنت ، با اين سه بيت شعر ، خطاب به آستان فرشته پاسبان آن ولىّ دوران و قطب زمان نموده ، رساله را پايان مىدهيم .\r\n دل دردمند عاشق ، ز محبّت تو خون شد * نه كُشى به تيغ هجرت ، نه به وصل مىرسانى\r\nنمىروم ز ديار شما به كشور ديگر * برون كنيدم از اين در ، آيم از درِ ديگر\r\nمن ار چه هيچ نِيَم ، هرچه هستم آن توام * مرا مران كه سگى سر بر آستان توام \r\nو اين چند بيت را نيز از اشعار مرحوم آيت اللَّه والد كه تضمين اشعار معروف خواجه حافظ شيرازى است ، اضافه مىكنم :\r\n اى زيب ده عالم ، مجموعهء زيبايى * سرحلقهء جن و انس ، سردفتر دانايى\r\nدر پردهء غيبت چند ، اى مهر جهان‌پايى * اى پادشه خوبان ، داد از غم تنهايى \r\nدل بىتو به جان آمد ، وقت است كه بازآيى\r\n اى عشق تو اوّل فرض ، در مذهب اسلامى * جان مىدهمت گر باد ، آرد ز تو پيغامى\r\nصحراى تجلّى را ، از مهر بنه گامى * اى درد توام درمان ، در بستر ناكامى \r\nو اى ياد توام مونس ، در گوشهء تنهايى\r\n اميد وصال تو ، اى دوست جوانم كرد * عشق تو مرا فارغ ، از هر دو جهانم كرد\r\nبازآ كه فراق تو ، بىتاب و توانم كرد * مشتاقى و مهجورى ، دور از تو چنانم كرد \r\nكز دست بخواهد شد ، پايان شكيبايى\r\n\r\n","description":"","footnote":"","page_name":" 123 ","page_number":123},
  {"content":"\r\n\r\n« اللَّهُمَّ عَجّلْ فَرَجَهُ وَسَهّلْ مَخْرَجَهُ وَزَيّنِ الْأَرْضَ بِطُولِ بَقآئِهِ ، وَاجْعَلْنا مِنْ أَنْصارِهِ وَأَعْوانِهِ وَالْمُجاهِدِينَ بَيْنَ يَدَيْهِ ، وَصَلّ عَلَيْهِ وَعَلى آبآئِهِ الطّاهِرِينَ » .\r\nو آخر دعوانا أن الحمد للَّه‌ربّ العالمين\r\n\r\n","description":"","footnote":"","page_name":" 124 ","page_number":124},
  {"content":"\r\n\r\n\r\nعقيده نجات بخش پيرامون عقيده به ظهور و حكومت حضرت مهدى ارواحنا فداه\r\n\r\n","description":"","footnote":"","page_name":" 125 ","page_number":125},
  {"content":"\r\n . \r\n","description":"","footnote":"","page_name":" 126 ","page_number":126},
  {"content":"\r\n\r\nبسم اللَّه الرحمن الرحيم\r\n« أَلَمْ تَرَ كَيْفَ ضَرَبَ اللَّهُ مَثَلًا كَلِمَةً طَيّبَةً كَشَجَرَةٍ طَيّبَةٍ أَصْلُها ثابِتٌ وَفَرْعُها فِي السَّمآءِ * تُؤْتِى أُكُلَها كُلَّ حِينٍ بِإِذْنِ رَبّها وَيَضْرِبُ اللَّهُ الْأَمْثالَ لِلنّاسِ لَعَلَّهُمْ يَتَذَكَّرُنَ » ؛ « 1 »\r\n« ( اى رسول ما ) آيا نديدى خداى تعالى چگونه كلمه پاكيزه را به درخت زيبايى مَثل زده كه اصل ريشه آن ثابت و شاخهء آن به آسمان كشيده شده است و به اذن خدا همه وقت ميوه‌هاى خوبى مىدهد . خدا اين چنين مثال‌هاى واضح و روشن براى يادآورى مردم مىزند » .\r\n\r\n\r\n","description":"","footnote":"\r\n( 1 ) . سوره ابراهيم ، آيه 24 و 25 .\r\n","page_name":" 127 ","page_number":127},
  {"content":"\r\n . \r\n","description":"","footnote":"","page_name":" 128 ","page_number":128},
  {"content":"\r\n\r\n\r\nمقدمه\r\nبدون ترديد ، عقيده به ظهور \" مهدى عليه السلام \" يك عقيدهء كاملًا اسلامى است كه ريشه‌هاى ثابت آن در كتاب و سنّت ، به طور صحيح و متواتر قرار دارد ، و در اينكه نمىتوان آن را از دعوت اسلامى جدا ساخت ، هيچ‌گونه شك و ترديدى نيست .\r\nآياتى از قرآن مجيد و بسيارى از احاديث و اخبار ، چنان اين اعتقاد را تحكيم و استوار نموده‌اند كه حتى انكار آن ( مانند انكار اصل رسالت و نبوّت ) در بعضى از روايات ، كفر شمرده شده است .\r\nاگر ما از اين قرن خودمان - كه قرن چهارده هجرى است - تا عصر مقدّس رسالت را بررسى كنيم ، مىبينيم اصل ظهور مهدى عليه السلام در تمام اين چهارده قرن ، بين صحابه و تابعين و علما و محدثين و ادبا و شعرا و خلفا ، همواره يك موضوع ثابت و غير قابل انكار بوده است و شخصيت‌هاى سرشناس علمى و ادبى و سياسى ، به آن مؤمن و معتقد بوده‌اند .\r\nاگرچه از كتاب‌هايى مثل كتاب \" منتخب الاثر \" ، كثرت اين اخبار و احاديث از طرق شيعه و اهل سنّت معلوم مىشود ، هم اكنون كتابى جامع‌تر از حيث مصادر و مآخذ و مدارك و مطالب علمى و تحقيقى ، در دست تأليف است كه حيات امام عليه السلام و مشخصات آن حضرت را از جهات مختلف روشن مىسازد ؛ امّا با قطع\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nنظر از تتبّعات گسترده مىتوان گفت : براى مردمى كه كم و بيش ، اهل اطّلاع و تحقيق و مراجعه به كتاب‌هاى اسلامى در رشته‌هاى حديث ، تفسير ، تاريخ ، كلام و مذهب مىباشند ، دو نقطه حسّاس در اين مسأله واضح و مسلّم است :\r\nنخست اينكه : مسأله ظهور حضرت مهدى عليه السلام يك مسأله اسلامى خالص است كه مسلمانان آن را از زبان پيغمبر اكرم صلى الله عليه و آله شنيده و از آن حضرت فرا گرفتند و مانند هر موضوع بديهى اسلامى ديگرى نياز به اثبات ندارد .\r\nو ديگر اينكه : تعيين او در فرزند منحصر به فرد حضرت امام حسن عسكرى عليه السلام نيز عقيده‌اى است كه قبل از ولادت حضرت مهدى عليه السلام ؛ يعنى قبل از سال 255 هجرى و قبل از ولادت پدر بزرگوارش ، از اهل بيت رسالت گفته شده است ، و اهل بيت عليهم السلام هم اخبار خود را مستند به رسول خدا صلى الله عليه و آله داشته‌اند . علاوه بر احاديثى كه از طرق اهل سنّت نيز در اين باب رسيده است . « 1 »\r\n\r\n\r\n","description":"","footnote":"\r\n( 1 ) . در قسمت اوّل ( طريق شيعه در روايات بحث مهدويت ) مراجعه شود به كتاب‌هايى چون : كمال الدين صدوق ، غيبت نعمانى و غيبت شيخ طوسى - عليهم الرحمة - و در قسمت دوم ( طريق اهل سنّت در بحث مهدويت ) علاوه بر صدها مقاله و به ويژه كتاب‌هايى كه اهل سنّت در اين موضوع نگاشته‌اند ، در اينجا سخن سه نفر از برجسته‌ترين علماى آنها را مىآوريم كه چون هم عصر ما هستند ، در خصوص اين موضوع - به ملاحظاتى - ارزش گفتارشان از علماى قديم ، براى گروهى از نسل حاضر بيشتر است :\r\nالف ) \" احمد شاكر \" كه از علما و متخصصان فن حديث و رجال ، در عصر ما شمرده مىشد ، در كتاب \" مقاليد الكنوز \" صحّت احاديث راجع به حضرت مهدى عليه السلام را تصديق نموده و آن را عقيده‌اى اسلامى شمرده است كه هر مسلمان بايد بدان معتقد باشد .\r\nب ) \" شيخ منصورعلى ناصف \" كه از علماى ازهر و مدرّس دانشگاه زينبى است ، در كتاب \" غاية المأمول \" مىگويد : احاديث مهدى را جمعى از نيكان صحابه روايت كرده‌اند و بزرگان محدّثين آن را نقل نموده‌اند و علماى گذشته و حال بر اين عقيده‌اند .\r\nوى پس از اينكه تصريح به تواتر احاديث مىكند ، مىگويد : اين توضيح براى كسى كه اندكى انصاف در نزد او باشد ؛ يعنى هركس ذره‌اى ايمان و اندكى انصاف داشته باشد ، در صحّت اين احاديث و ظهور حضرت مهدى عليه السلام ترديد نمىكند .\r\nج ) \" ابوالاعلى مودودى \" كه از مشهورترين علماى اهل سنّت است ، در كتاب \" البيانات \" احاديث مهدى عليه السلام را بررسى كرده و مىگويد : اين احاديث يك حقيقت اساسى را كه قدر مشترك تمام احاديث اين موضوع است ، متضمن مىباشند . و آن اين است كه پيامبر اسلام صلى الله عليه و آله خبر داده : پيشوايى ظاهر مىگردد تا زمين را از عدل و داد آكنده سازد و ستم و بيدادگرى را محو و نابود نمايد و كلمهء اسلام را بلند گرداند و رفاه را در خلق خدا عمومى و همگانى سازد .\r\n","page_name":" 130 ","page_number":130},
  {"content":"\r\n\r\nو احتمال اينكه اين اخبار و احاديث پس از ولادت حضرت ، يا در زمان غيبت صغرى يا كبرى در منابع حديثى و متون شيعه وارد شده باشد ، به طور قطع غير عقلايى و مردود است ؛ زيرا كتاب‌هايى كه اين احاديث در آنها ضبط است ، كسانى آنها را تأليف كرده‌اند كه احتمال اينكه كلمه‌اى جعل نمايند ، در حقّ آنها داده نمىشود و به وثاقت و صدق امانت ، معروف و مشهورند .\r\nاين افراد ، هر يك اين احاديث را از شيوخ خود و از كتب حديثى ديگرى كه قبل از ولادت پدر حضرت مهدى عليه السلام نوشته شده و يا از واسطه‌هاى صد در صد مورد اعتماد ، از مشايخ روات معاصر ائمه عليهم السلام و عصر تابعين و صحابه روايت نموده‌اند .\r\nهر كس به اين احاديث رجوع كند ، براى او جاى شك و شبهه‌اى باقى نمىماند كه عقيده به اينكه حضرت مهدى عليه السلام فرزند حضرت امام حسن عسكرى عليه السلام است ، عقيده پيامبر گرامى اسلام صلى الله عليه و آله ، على عليه السلام و فاطمه زهرا عليها السلام و امام حسن و امام حسين تا امام هادى عليهم السلام بوده است .\r\nپاره‌اى از افراد مىگويند : از جنبه عقيده و استناد اين فكر ، به رسالت اسلام مناقشه‌اى نداريم ؛ امّا مىتوانيم آن را در سطح ديگرى مورد بحث قرار داده و بگوييم : بسيار خوب ! ما هم قبول داريم كه در صدها حديث و روايت ، موضوع\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nحضرت مهدى عليه السلام مطرح است و جاى شك نيست كه اين احاديث به طور تواتر از حضرت پيغمبر صلى الله عليه و آله و اميرالمؤمنين و ساير ائمه عليهم السلام صادر شده است و همه به آن اعتقاد داريم و اميدواريم اگر عصر ظهور را به فضل خدا درك كرديم ، در صف پيروان آن حضرت قرار داشته باشيم ؛ ولى سخن و بررسى به اينجا تمام نمىشود .\r\nما مىخواهيم بپرسيم : اين عقيده اسلامى به ظهور مهدى عليه السلام و حكومت جهانى او و اصلاحاتى كه به دست او انجام خواهد گرفت ، براى وضع فعلى ما و بر اعمال ما چه تأثيرى دارد ؟\r\nمىخواهيم بدانيم از اين عقيده كه سنّى و شيعه به آن اتفاق دارند ، براى اصلاح امور اجتماعى و سياسى ، و علاج اين همه مشكلات كه با آن روبرو هستيم يا روبرو خواهيم شد ، چه بهره‌اى مىتوانيم بگيريم ؟\r\nايمان به خدا ، اعتقاد به روز قيامت و حساب و جزا ، عقيده به نبوّت و امامت ، همه با عمل ما ارتباط دارد و جهت زندگى و كار و كوشش ما را معين مىنمايد ؛ امّا اين عقيده از كدام نقش عملى برخوردار است ، و در برابر قدرت زور و زر و دروغ و فريب ، و اين دستگاه‌هاى استعمار و استثمار و استضعاف ، چه نقشى را ( مثبت يا منفى ) ايفا مىكند ؟ و ما را چگونه و به چه سلاحى مجهّز مىسازد ؟\r\nما نمىتوانيم در دنياى امروز كه كاروان مدنيت با شتاب به سوى ترقّى پيش مىرود ، فقط از چنين عقيده‌اى كه چهارده قرن است افكار را به خود مشغول داشته و رهبران اسلام آن را تبليغ كرده‌اند ، به جشن و چراغانى نيمه شعبان خود را قانع كنيم و از اين فكر ، مسؤوليت و تعهدى را درك ننماييم كه اين برداشت با روال عمومى اصول مسلّم اسلام و احكام قرآن و عقايد دينى ما كه همه آنها سازندگى دارند ، سازگار نيست .\r\nاسلام دين و مكتب مبارزه ، كوشش ، انقلاب ، اصلاحات و آيين علم و ترقّى\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nاست ، اين عقيده هم بايد مردم را در اين جهت تشويق نمايد .\r\nما مىدانيم و تفسير سوء نمىكنيم و نمىگوييم : عقيده به ظهور مصلح آخرالزمان ، اثر سلبى و منفى دارد ، مردم را از كار و مبارزه و اقدام و قيام و اعتراض باز مىدارد و سكون ، سكوت ، خفقان ، سستى ، گوشه‌گيرى ، انزوا و بىمسؤوليتى را شعار مؤمنين قرار مىدهد . نه ما چنين نمىگوييم : امّا مىگوييم : با اينكه احكام اسلام در هيچ عصر و زمان تعطيل نمىشود و كسانى كه موضوع آن باشند ، از آن معاف نخواهند بود . از اين عقيده از جهت كمك به اجراى احكام و نظامات اسلام ، چگونه بايد استفاده كرد و چگونه برداشتى داشته باشيم ؟\r\nاين سؤالى است كه مىشود و اگر بسيارى از افراد آن را به زبان نياورند ، چه بسا كه در ذهنشان باشد .\r\nبه يارى خدا در اين رساله به اين پرسش پاسخ مىدهيم و رابطه ايمان و عقيده به ظهور مهدى عليه السلام را با كيفيات ذهنى و فكرى ، با وحدت جامعه و حكومت جهانى ، با مساوات اسلامى ، با عدالت اجتماعى و زمامدارى و با عدل و قسط بررسى مىكنيم ، تا معلوم شود كه اين اعتقاد در زندگى و مواقف حساس آن و مبارزات و مجاهدات و تعيين جهت حركت جامعه چه نقش بزرگ و سازنده‌اى را ايفا مىنمايد .\r\nتا روشن شود اين عقيده ، علاوه بر اينكه ايمان به يك واقعيت است ؛ يعنى ايمان به وجود امام دوازدهم فرزند حضرت امام حسن عسكرى عليه السلام است ، و علاوه بر آنكه از فروغ ايمان به نبوّت مىباشد كه لازمهء آن ، ايمان به هر چيزى است كه پيغمبر صلى الله عليه و آله از آن خبر داده است ، در طرز فكر و انديشهء ما ، و چگونگى برداشت ما از مطالب و مسايل حياتى و نيز در روابط اجتماعى و سليقه‌ها و روش‌هاى اخلاقى و سياسى ما مؤثر است .\r\nولا حول ولا قوّة إلّاباللَّه العليّ العظيم\r\n\r\n","description":"","footnote":"","page_name":" 133 ","page_number":133},
  {"content":"\r\n . \r\n","description":"","footnote":"","page_name":" 134 ","page_number":134},
  {"content":"\r\n\r\n\r\nرابطه عقيده به ظهور حضرت مهدى عليه السلام با چگونگىهاى ذهنى و فكرى\r\nافكار و آرا و عقايد ، در تعيين جهت سير انسان و مشخص كردن هدف و مقصود او ، نقش مؤثرى را ايفا مىكند و هرچه عقايد و آرا صحيح‌تر و با واقعيات موافق‌تر و از خرافات منزّه‌تر باشد ، هدف و مقصد شخص ، انسانىتر و اعمال و حركاتش پاك‌تر و ارزنده‌تر خواهد بود .\r\nاسلام كه بزرگ‌ترين انقلابات تاريخ را به وجود آورد ، انقلاب را از فكر و انديشه آغاز كرد و در درجه نخست ، عقايد و افكار را زير چتر هدايت خود گرفت و كار خود را از انقلاب اعتقادى و تهذيب افكار و پرورش انديشه‌ها آغاز نمود تا به هدايت و تهذيب اعمال رسيد و در ثواب و پاداش و ارزش عمل نيز ، وضع فكرى و رشد عقلى و نيّت عامل را ميزان قرار داد ، و پاكى نيت و اخلاص را در طاعت و عبادت شرط قبول آن قرار داد .\r\nمبارزه با بت پرستى ، مبارزه با بشر پرستى ، مبارزه با عادات نكوهيده ، اعلان اينكه معبودى جز خدا نيست ( لا إله الّا اللَّه ) ، اعلان برابرى و برادرى مردم ، همه و همه از مسأله انقلاب فكرى سرچشمه مىگيرد و منبع آنها دريافت‌هاى فكرى صحيح است .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nاسلام به مردم فهماند كه شما آزاديد ، نبايد استعباد شويد ، نبايد به بردگى ديگران درآييد ، حتى لازم است كه ذهن عامّه مردم را نسبت به اين موضوع روشن سازيم و بارهاى افكار وحشت‌زا و زنجيرهاى عقايد پليد را از دوش و گردن مردم برداريم .\r\nانقلاب فكرى اسلام ، كنار زدن و از بين بردن شرك و عقايد مشركانه و استقرار توحيد و عقايد توحيدى در افكار بود كه پرستش بت‌ها را از افق اذهان مردم بر طرف ساخت و ظلمت آن را با نورانيت توحيد و پرستش خدا از ميان برد .\r\nعقيدهء توحيد ، در تعالى فكر بشر و جهان بينى و ظهور ارزش‌هاى واقعى انسان تأثيرى بىنظير داشته است .\r\nعقيدهء توحيد ، درجهء نيّت انسان را تا آنجا بالا مىبرد ، و بينش و هدف بشر را ( كه‌گاه پست‌تر از مقصد يك حيوان و يك درنده وحشى مىگردد ) به حدّى مىرساند كه جز به رضاى خدا ، به چيز ديگرى قانع نمىگردد و جز به سوى او ، به جهت ديگر متمايل نمىشود و به غير او دل نمىبندد .\r\nعقيده به رسالت و نبوّت نيز شخص را متعهد مىنمايد كه برنامه‌ها و وظايف دينى خويش را اجرا كند و در تكاليف و احكام الهى ، فقط وجود مقدّس پيامبر را واسطه بين خدا و خلق بداند و تسليم رسالت او باشد ، و در امور دنيا و آخرت ، فقط از دينى كه آن حضرت آورده است ، الهام بگيرد و قوانين و برنامه‌هاى ديگر را از محيط زندگى خود طرد نموده ، در همه چيز و هر امر ، تابع و پيرو پيغمبر خدا صلى الله عليه و آله باشد .\r\nعقيده به امامت نيز انسان را شيفتهء پيروى از افراد نمونه و كامل و ملهم از جانب حقّ و ملتزم به حكومت خدا و نظام خدا و تبعيت از شايسته‌ترين و صالح‌ترين افراد بشر مىسازد و او را از نظامات مستبد و استعبادگر\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nو حكومت‌هايى كه بر اين اساس تأسيس شده‌اند ، متنفر مىنمايد .\r\nدرك ابعاد مختلف امامت كه يك بُعد آن ، ولايت بر امور خلق و زمامدارى از جانب خدا است ، مردم را از ديكتاتور پرورى و خضوع در برابر مستبدان و قدرتمندان باز مىدارد . درك معناى امامت در اين بُعد در سطح‌هاى پايين‌تر نيز ، پيروى از اصلح و اعدل ناس را ايجاب مىنمايد و در اذهان ، زمامدارى ساده و بىتشريفات و بىفاصله از ديگران را محبوبيت مىدهد . و حكومت متكبرانه و با تشريفات و چاپلوس را مبغوض مىكند و آن را تحميل و ننگ و عيب و عار و رسوايى جلوه مىدهد . و نزديك شدن به چنين حكومت و يارى كردن و ستايش نمودن آن را گناه معرفى مىنمايد .\r\nعقيده به ظهور حضرت مهدى عليه السلام و قيام انقلابى و حكومت جهانى و عدالت‌گستر آن حضرت نيز ، فكر و انديشه را وسيع و جهان انديش مىسازد ، كه به دورترين نقاط جهان بنگرد و خير و رفاه مردم تمام مناطق گيتى را بخواهد و عالم را مملكت خدا بداند ، كه عاقبت و پيروزى با پرهيزكاران و شايستگان است ، كه خداى متعال در قرآن چنين بشارت داده است :\r\n« وَلَقَدْ كَتَبْنا فِي الزَّبُورِ مِنْ بَعْدِ الذّكْرِ أَنَّ الْأَرْضَ يَرِثُها عِبادِىَ الصّالِحُونَ » ؛ « 1 »\r\n« ما بعد از تورات ، در زبور داود نوشتيم ، كه البته بندگان نيكوكار من ملك زمين را وارث و متصرف خواهند شد » .\r\nاز اخبار استفاده مىشود : در زمان ظهور آن حضرت ، خردها و انديشه‌ها كامل مىگردد . اين نه فقط در عصر ظهور است ؛ بلكه در عصر غيبت نيز چنين است كه\r\n\r\n\r\n","description":"","footnote":"\r\n( 1 ) . سوره انبياء ، آيه 105 .\r\n","page_name":" 137 ","page_number":137},
  {"content":"\r\n\r\nمؤمنان واقعى ، حقايق را روشنگرانه درك مىنمايند و عالم و مسايل جهانى را با نگرش دوربين مطالعه مىكنند .\r\nانقلاب فكرى يك مسأله مهمى است كه با ظهور امام انجام مىگيرد . اين انقلاب فكرى در آن زمان انجام مىگيرد كه مكتب‌هاى مختلف ، افكار انسانى را تاريك كرده و از نور اسلام ، جز پرتوى در دل‌هاى خواص و آنان كه از بوتهء آزمايش الهى سرفراز بيرون آمده‌اند ، چيزى باقى نمانده است . در آن زمان كه مردم ، طالب نور هدايت الهى بوده ، از تيرگى ارواح و افكار خويش گريزان ، و از همه مكتب‌ها مأيوس و سر زده شده و آنها را به نظمى كه بشر بدان نيازمند است ، وافى و كافى نمىبينند . در چنين موقعيتى ، ناگهان بانگ ظهور آن حضرت ، بازگشت به اسلام را اعلان مىكند و قلوب و اذهان و افكار ، به جانب آن صداى نجات‌بخش متوجّه مىگردد و انقلاب آغاز شده در كشورهاى مختلف ، يكى پس از ديگرى فتح مىشود و مورد استقبال مردم زمين و قاره‌هاى مختلف قرار مىگيرد و مانند آغاز نهضت اسلام ، پيش از فتح شهرها ، دل‌هاى مردمان و به ويژه گروه‌ها و ملّت‌هاى استضعاف شده را فتح مىنمايد .\r\nو ما ذلك على اللَّه بعزيز\r\n\r\n","description":"","footnote":"","page_name":" 138 ","page_number":138},
  {"content":"\r\n\r\n\r\nرابطه عقيده به ظهور حضرت مهدى عليه السلام با وحدت جامعه و حكومت جهانى\r\nاجتماعات دنيا همواره در تحوّل و تغيير است و اوضاع اجتماعى ملل دائماً عوض مىشود . روابط بين ملل ، پيوسته در حال توسعه و گسترش است .\r\nكوشش حكومت‌ها براى بالا بردن سطح تجهيزات نظامى و دست يافتن به اسلحه‌هاى ويران كننده‌تر و خطرناك‌تر ، هر روز بيشتر مىشود و ترس و وحشت از جنگ ، ساكنان كرهء زمين را هر روز ناراحت‌تر مىنمايد .\r\nهم اكنون طبق يك آمار ، در دنيا هر دقيقه هزار ميليون دلار - كه در هر ساعت معادل شصت هزار ميليون دلار مىشود - مخارج تسليحاتى حكومت‌هاى جهان است . « 1 » اگر اغراض شخصى ، گروه‌بندىها ، منطقه سازىها و سياست‌هاى خاص و اعمال نفوذ متنفّذين بزرگ - كه بشر را به اختلاف و تعصّبات ناروا واداشته‌اند - و حرص و جاه و استثمارطلبى و انديشه استكبار و استضعاف مىگذاشت و فطرت بشر راهنماى او مىشد ، اكثريت مردم اين گروه‌بندىهاى منطقه‌اى و اين هزينه‌هاى\r\n\r\n\r\n","description":"","footnote":"\r\n( 1 ) . روزنامه رستاخيز ، شماره 899 ، نقل از سالنامه سال 1978 انستيتوى بين المللى پژوهش كه مقرّ آن استكهلم است .\r\n","page_name":" 139 ","page_number":139},
  {"content":"\r\n\r\nسرسام‌آور جنگى را محكوم مىكردند و خواهان آزادى از اين ملّيت‌ها و وطن‌ها مىشدند و به سوى برادرى و برابرى گام برمىداشتند و عضو يك خانواده و تابع يك جامعه مىشدند و شرق و غرب و آسيا و اروپا و آمريكا با هم متّحد شده و يك جامعه مشترك المنافع تشكيل مىدادند .\r\nكارشناسان اتمى دانشگاه \" هاروارد \" و انستيتوى تكنولوژى \" ماساچوست \" اعلام داشتند : دنيا قبل از سال 2000 ميلادى ، محكوم به يك جنگ اتمى است ، مگر آنكه كلّيه كشورهاى جهان از حاكميت ملّى خود چشم پوشيده و يك دولت جهانى تشكيل دهند ؛ امّا تشكيل چنين دولتى در حال حاضر امكان‌پذير به نظر نمىرسد .\r\nاين مسأله در سمينار كارشناسان اتمى دانشگاه هاروارد ، و انستيتوى تكنولوژى ماساچوست و مجلّه ماهانه هاروارد ( شماره ماه نوامبر ) عنوان شده بود كه گزارش آن را نقل كرده است . « 1 » بنابراين از هر نظر كه روى جامعه مطالعه شود ، اين حقيقت معلوم مىشود كه جامعه بايد توسعه و گسترش يابد ، چنان‌كه گسترش يافته است . از زندگى و اجتماع خانواده به اجتماع قبيله و از اجتماع قبيله به اجتماع منطقه‌اى و كشورى و بالاخره به اينجا رسيده است كه وحدت جهانى جامعه را مطرح كرده است .\r\nيك روز ، يك خانواده تحت رياست يك فرد بود . جلوتر كه آمد ، يك قبيله تحت سرپرستى يك رئيس اداره شده و امروز صدها ميليون نفر تحت يك حكومت و يك قانون اداره مىشوند . فاصله‌هاى فرهنگى متعدد به تدريج از بين مىروند و دنيا به سوى وحدتى اجتماعى حركت مىكند .\r\n\r\n\r\n","description":"","footnote":"\r\n( 1 ) . روزنامه اطلاعات ، شماره 14860 ، ص 2 ، 24 آبان 1354 .\r\n","page_name":" 140 ","page_number":140},
  {"content":"\r\n\r\nبه طور يقين ، هر كس سعادت يك ملّت را فقط بخواهد و براى رفاه و ترقى و پيشرفت يك جامعه خاص تلاش كند ، طبعاً بدبختى و بردگى و عقب‌ماندگى جامعه‌هاى ديگر را خواهد خواست ، يا اگر خيلى شريف باشد ، نسبت به ديگران بىتفاوت خواهد بود .\r\nتعليمات اسلام ، بشر را به سوى جامعهء جهانى مىبرد ، و اصولًا پياده كردن تعاليم اسلام در جامعه‌هاى بزرگ‌تر ، هدف‌هاى اين دين را عملىتر مىسازد .\r\nاسلام قبل از آنكه دين جامعه‌هاى كوچك باشد ، دين جامعهء جهانى است ، و قبل از آنكه دين يك خانواده باشد ، جامعه‌هاى كوچك را به سوى جامعه بزرگ حركت مىدهد و اين امتيازات و اعتباراتى كه از آن ، جامعه‌هاى گوناگون به وجود آمده است ، در اسلام رسميت ندارد . اسلام افراد بشر را معارض يكديگر و در برابر يكديگر قرار نمىدهد ، و تضادها و برخوردها و مزاحمت‌هايى كه از اسم و رسم اين جامعه‌ها به وجود آمده است ، همه بايد در جامعه جهانى اسلام كه فقط به خدا تعلّق دارد ، و هيچ رنگ و نژاد و خصوصيات وطنى در آن وارد نيست ، و همه در آن مشترك مىباشند ، ادغام گردد ، تا آنجا كه غير از مملكت خدا ، كه منزه از هرگونه ستمى بر اهل مملكت خود مىباشد ، كشور ديگرى وجود نداشته باشد . « سُبْحانَ مَنْ لا يَعْتَدِي عَلى أَهْلِ مَمْلِكَتِهِ » .\r\nيكى از دانشمندان محقق مىگويد : فكر گنجاندن بشريت در وطن واحد ، بدون توجّه به جنس ، رنگ ، زبان و حدود جغرافيايى ، هديه‌اى است كه اسلام آن را به مدنيت بشر اهدا كرده است .\r\nاين وحدت جهانى ، يگانه عامل نابودگر كينه‌هاى دولت‌ها ، و دشمنى و اختلافى است كه مدنيت و آبادانى را به سوى نيستى و زوال كشانده است .\r\nمسيحيت اگرچه مانند اسلام ، دين دولت است ( از اين جهت كه دين بسيارى\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nاز امم و اقوام است ) ؛ امّا از جهت مساوات و برابرى بين ملل و اقوام و نشر انسانيت بين آنها ، اسلام دينى عام و همگانى است و شكست مسيحيت در اين ناحيه آشكار است .\r\nمسيحىهاى سفيدپوست همواره تا به امروز با مسيحيان سياه پوست ، با اينكه در يك منطقه زندگى مىكنند ، دشمنى دارند . در آمريكا نيز با اينكه به اصطلاح مركز دموكراسى است - حال به همين گونه است ، و سفيد پوست نمىتواند با سياه پوست در زير يك سقف زندگى كند و همواره مسيحيان غرب اعتقاد دارند كه از مسيحىهاى شر ، بالاترند و به آنها اجازه نمىدهند كه در كنيسه‌ها و معبدهاى مخصوص ( معبدهاى مسيحيان غرب ) با آنها به عبادت بپردازند .\r\nكما اينكه آنان كه از طوايف پست و پايين هندى به مسيحيت گرويده‌اند ، مورد تحقير آنان كه از طوايف به اصطلاح عالى هستند ، مىباشند و از اينجا معلوم مىشود كه مسيحيت ، امروز از تأليف و اتّحاد جامعه انسانى عاجز است ، در حالى كه اسلام توانسته است نظامى جهانى بر اساس برادرى همگانى بين غربى و شرقى ، سفيد و سياه و آريايى ، سامى و هندى و زنگى ايجاد كند و مساوات را بين آنها برقرار نمايد .\r\nسياه‌پوست و كسى كه از طبقه پست باشد ، با سفيدپوست و طبقات به اصطلاح عاليه برابر است و مانند هر مسلمان ديگرى محترم مىباشد و به مجرد اسلام آوردن با همه افراد رابطه برادرى خواهد داشت و در هر مسجدى بخواهد مىتواند خدا را عبادت كند ؛ بلكه مىتواند دوش به دوش بزرگ‌ترين برادران مسلمان خود ، از جهت مقام و موقعيت اجتماعى بايستد و با او بر سر يك سفره بنشيند .\r\nاين هم پيوستگى و مساوات اسلامى ، در هيچ جمعيت و دين و نظامى در تمام\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nعالم شناخته نشده است و غير از اسلام ، هيچ مكتب و آيينى نمىتواند دموكراسى جهانى را به صورتى صحيح و با رعايت مساوات بين جميع بشر برقرار نمايد . « 1 » ديگر جوامع و نظامات ، اگر در ماهيتشان اختصاص به يك منطقه يا يك نژاد يا اهل يك زبان و يك كشور نباشد ، حداقل قابل اختصاص هستند .\r\nمثلًا نظام دموكراسى هم‌اكنون رنگ مملكتى و قاره‌اى پيدا كرده است .\r\nمىگويند : دموكراسى فرانسوى ، دموكراسى انگليسى ، دموكراسى آمريكايى . با اينكه همه آنها دموكراسى است ؛ امّا مثلًا نظام دموكراسى انگليسى ، با نظام دموكراسى سوئدى در برابر يكديگر قرار دارند و با هم رقابت اقتصادى و سياسى مىكنند .\r\nدر جامعه و نظام كمونيسم نيز اين اختصاص و رنگ ملّى حفظ شده است .\r\nكمونيسم چين ، شوروى ، يوگسلاوى ، بلغار ، مجار و كمونيسم كوبا با يكديگر فرق داشته و هر كدام اختصاص به منطقه‌اى دارند . پس كمونيسم هم قابل اختصاص است و اين رژيم‌هاى كمونيستى در برابر هم و مقابل يكديگر قرار گرفته ، و تضاد و اصطكاك منافع دارند .\r\nپس ماهيت رژيم دموكراسى و كمونيسم ، جهانى بودن و يك جامعه بودن نيست ؛ امّا دين اسلام دينى جهانى است و هرگز جوامع و حكومت‌هاى متعدد اسلامى ، امكان اختلاف ندارند .\r\nنظام سعودى ، نظام سورى ، نظام مصرى و . . . با نظام جهانى اسلام قابل تعقّل و تصور نيست ، فقط يك شناسنامه است و آن هم شناسنامه مسلمانى و بس . و براى غير مسلمان هم شناسنامه در حمايت نظام اسلامى .\r\n\r\n\r\n","description":"","footnote":"\r\n( 1 ) . محمّد رسولًا نبياً ، ص 142 - 143 ، نقل به مضمون .\r\n","page_name":" 143 ","page_number":143},
  {"content":"\r\n\r\nاسلام و نظامش را نمىتوان به اهل يك منطقه اختصاص داد كه اهل آن منطقه در برابر منطقهء ديگر قرار گرفته و حكومت آنها درصدد استضعاف و استعمار حكومت مجاور برآمده و با مردم خويش ، بيش از مسلمانان ديگر مناطق برادرى نمايند .\r\nامّت اسلام ، امّت واحده است و همه بايد خدا را پرستش بنمايند ، و تعدد جوامع و امم و پرستش افراد و الهه‌هايى غير خدا و اتّخاذ معبودهاى متعدد موجب شرك بوده و باطل مىباشد .\r\nدر قرآن مجيد مىفرمايد :\r\n« إِنَّ هذِهِ أُمَّتُكُمْ أُمَّةً واحِدَةً وَأَنَا رَبُّكُمْ فَاعْبُدُونِ » ؛ « 1 »\r\n« به تحقيق كه اين امّت شما امّت واحده است و تنها من پروردگار شمايم ، پس مرا پرستش كنيد » .\r\nقرآن براى ناس ( مردم ) آمده است ، و به مردم خطاب كرده است :\r\n\" كعبه \" اولين خانه‌اى است كه براى مردم بنياد شده است :\r\n« إِنَّ أَوَّلَ بَيْتٍ وُضِعَ لِلنّاسِ لَلَّذِى بِبَكَّةَ مُبارَكاً » . « 2 »\r\nاستفاده از آنچه در زمين است ، براى عموم مردم حلال و مباح مىباشد :\r\n« يا أَيُّها النّاسُ كُلُوا مِمّا فِي الْأَرْضِ حَلالًا طَيّباً » . « 3 »\r\nقرآن ، بيان و هدايت براى همه مردم است :\r\n« هذا بَيانٌ لِلنّاسِ * هُدىً لِلنّاسِ » . « 4 »\r\n\r\n\r\n","description":"","footnote":"\r\n( 1 ) . سوره انبياء ، آيه 92 .\r\n( 2 ) . سوره آل‌عمران ، آيه 96 .\r\n( 3 ) . سوره بقره ، آيه 168 .\r\n( 4 ) . سوره آل‌عمران ، آيه 138 و 4 .\r\n","page_name":" 144 ","page_number":144},
  {"content":"\r\n\r\nفرستادن پيامبران و نزول كتاب بر آنان براى اين است كه مردم قسط را برپا دارند :\r\n« لِيَقُومَ النّاسُ بِالْقِسْطِ » . « 1 »\r\nپيغمبر براى مردم فرستاده شده است :\r\n« وَأَرْسَلْناكَ لِلنّاسِ رَسُولًا » . « 2 »\r\nپروردگار ناس ، پادشاه ناس ، معبود ناس ، خداى تعالى است :\r\n« قُلْ أَعُوذُ بِرَبّ النّاسِ * مَلِكِ النّاسِ * إِلهِ النّاسِ » . « 3 »\r\nامامت نيز كه يك بعد آن ، زمامدارى و تنظيم و تدبير امور جامعه است ، پيشوايى و رهبرى ناس است :\r\n« إِنّى جاعِلُكَ لِلنّاسِ إِماماً » . « 4 »\r\nقرآن در همه جا و در هر مورد ، تسليم به خدا و اسلام را كه دين فطرت و دين جهانى است ، پيشنهاد نموده است :\r\n« قُولُوا آمَنّا بِاللَّهِ وَما أُنزِلَ إِلَيْنا وَما أُنزِلَ إِلى إِبْراهِيمَ وَإِسْماعِيلَ وَإِسْحاقَ وَيَعْقُوبَ وَالْأَسْباطِ وَما أُوتِىَ مُوسى وَعِيسى وَما أُوتِيَ النَّبِيُّونَ مِنْ رَبّهِمْ لا نُفَرّقُ بَيْنَ أَحَدٍ مِنْهُمْ وَنَحْنُ لَهُ مُسْلِمُونَ » ؛ « 5 »\r\n« بگوييد : به خدا و آنچه به سوى ما نازل شده و آنچه به ابراهيم و اسماعيل\r\n\r\n\r\n","description":"","footnote":"\r\n( 1 ) . سوره حديد ، آيه 25 .\r\n( 2 ) . سوره نساء ، آيه 79 .\r\n( 3 ) . سوره ناس ، آيه 1 - 3 ، در قرآن مجيد در 241 مورد ، كلمهء ناس آمده است خواننده عزيز ، خود مىتواند آياتى را كه با وحدت جامعه و نظام واحد جهانى ارتباط دارد ، از بين آنها استخراج نمايد .\r\n( 4 ) . سوره بقره ، آيه 124 .\r\n( 5 ) . سوره بقره ، آيه 136 .\r\n","page_name":" 145 ","page_number":145},
  {"content":"\r\n\r\nو اسحاق و يعقوب و اسباط و آنچه به موسى و عيسى داده شد و آنچه به پيغمبران از جانب پروردگارشان عطا شده ، ايمان آورده‌ايم و بين احدى از آنها فرقى نمىگذاريم و ما مسلمانيم » .\r\nجهان يك خدا دارد و به اين لحاظ واحد است ، جامعه نيز بايد واحد باشد ؛ يعنى خدا در آن حاكم باشد و با نظام الهى و قانون الهى ، سير الى اللَّه داشته باشد .\r\nمردم بايد بكوشند تا در يك جامعه واحد زندگى كنند ، و تعدد جوامع و افتراقات و استثمارهاى موجود در آنها را ريشه كن ساخته و خود يك امّت واحده گردند .\r\nعقيده به ظهور مهدى موعود ؛ يعنى عقيده به محقق شدن حكومت جهانى ، عقيده به مجتمع واحد انسانى ، عقيده به ملّيت و قوميت همگانى و دين فطرى انسانى ، آخرين و بلندپايه‌ترين اجتماع انسانى در مقابل بشر است و كاروان بشريت به سوى آن نقطه مىرود و بشر بايد خواهان آن جامعه باشد .\r\nهر كس چنين عقيده‌اى دارد ، فكرش وسيع و مقصدش وسيع است . براى نفع يك جامعه ، جامعهء ديگر را استثمار نمىكند و براى سيادت يك گروه ، گروه‌هاى ديگر را برده و بيچاره نمىپسندد و براى خاطر نژادى ، نژاد ديگر را از حقوق انسانى محروم نمىسازد .\r\nبراى اينكه يك طبقه مرفه باشد ، طبقات ديگر را غارت نمىنمايد و براى اينكه مردم يك كشور ، تنعّم بيشتر و تجمّل زيادتر و عياشى و شهوت رانى بيشتر نمايند ، مردم كشورهاى ديگر را عقب مانده نمىخواهد و از ترقى علم و صنعت و برخوردارى آنها از مواهب و نعمت‌هاى خدا جلوگيرى نمىكند .\r\nچنان‌كه مىبينيد : امروز ابرقدرتها با ديگران چنين معامله مىنمايند و ملّت‌ها و حكومت‌هاى ابرقدرت - بلكه ملل و حكومت‌هاى ضعيف هم اگر بتوانند - همه\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nخود را مىبينند و مىخواهند ديگران را ببلعند .\r\nچنان‌كه يهود ، خود و نژادش را \" حزب برگزيدهء خدا \" مىشمارد و تمام افراد ديگر را كه نژادشان اسرائيلى نباشد ، بنده و برده و خادم يهود مىداند .\r\nچنان‌كه نژادپرستان بىرحم بىشرف ، سياه‌پوستان را در شكنجه قرار مىدهند ، از هواپيما به زمين مىاندازند و ابرقدرت‌هايى هم كه اعلاميه حقوق بشر را امضا كرده‌اند ، از اين جنايت‌ها پشتيبانى مىنمايند .\r\nاز نظر معتقدين به ظهور حضرت مهدى عليه السلام ، بدترين جامعه‌ها و حكومت‌ها ، جامعه‌هاى استعمارگر و استضعاف طلب است كه بايد با آنها مبارزه كرد و فكر و هدف و سازمان و رفتارشان را كوبيد . اين جامعه‌ها درست در قطب مخالف جامعهء مورد انتظار ظهور حضرت مهدى عليه السلام هستند و از زمين تا آسمان با هم فاصله دارند . اينها جهان را براى همه مىخواهند و آنها جهان و همه را براى خود . اينها براى همه خوشبختى و سعادت مىخواهند و آنها براى ديگران بدبختى و فقر و جهل . اينها بيدارى و رشد فكرى بشر را دوست دارند و آنها از بيدارى و رشد فكرى بشر بيمناك‌اند و تا بتوانند از آن جلوگيرى مىنمايند .\r\nولى هرطور هست ، سرانجام ستمگران نابود مىشوند و پيروزى با اهل حقّ است و ديوارها و فاصله‌هاى جغرافيايى ، فرهنگى و فكرى ، يكى پس از ديگرى از ميان برداشته مىشود و شرك به مظاهر گوناگونش كه در اجتماعات متعدد و مختلف به صورت وطن‌پرستى ، « 1 » نژادپرستى ، فردپرستى جلوه دارد ، به توحيد\r\n\r\n\r\n","description":"","footnote":"\r\n( 1 ) . گاهى مىگوييم : \" وطن‌دوستى \" و مقصود اين است كه هر كسى براى عمران آب و خاك‌و شهر و ديارى كه در آن بزرگ شده و پرورش يافته ، كوشش كند ، به ابناى وطن خود خدمت كند ، براى پيشرفت عملى ، صنعتى و ترقى اجتماعى آنها تلاش نمايد . اين نوع وطن دوستى بسيار پسنديده است .\r\nانسان مديون اجتماعى است كه در آن پرورش يافته و اگر دين خود را به آن ادا نكند ، خائن است . اين نوع وطن دوستى ، معنايش كوشش براى برتر بودن شهر و زادگاه خود ، بر شهر برادر ديگر و بىتفاوت بودن نسبت به آنها ، يا استثمار آنها نيست .\r\nگاهى مىگويند : « وطن پرستى » و غرضشان كوشش براى بيشتر بهره‌مند گردانيدن يك جامعه است ، هرچند كه به بيچاره كردن و استثمار جامعه ديگرى منتهى شود . يا غرضشان نگاه داشتن يك رژيم يا حكومت يك شخص يا غرض‌هاى كثيف ديگر است . اين‌گونه وطن پرستى است كه از مظاهر شرك بوده و ترويج و دفاع از آن پوچ و بيهوده مىباشد .\r\nگاهى يك نفر سرباز ، براى اينكه حمله گروهى متجاوز و غارتگر را از جامعه و وطنش دفع كند ، فداكارى مىكند . اين كار ، اگر وطن‌دوستى ناميده شود يا اسم ديگرى داشته باشد ، افتخار است . گاهى هم يك نفر جنگ مىكند ، سرسختى نشان مىدهد ، براى اينكه تجاوز كند و قلمرو حكومت يك فرد يا يك رژيم فاسد را گسترش دهد ، يا فلان حزب و فلان حاكم را بر مردم تحميل كند ، اين كار اگر هم وطن‌دوستى ناميده شود ، جنايت است .\r\nچنان‌كه به عكس ، گاهى شما كالاى يك منطقه را نمىخريد ، براى اينكه مىبينيد در آنجا سرمايه دارى رشد يافته و آنها قصد استثمار دارند و مىخواهند شما را غارت كنند و هرچه بيشتر بدوشند و يا با نفوذ اقتصادى بر شما مسلط گردند ، خود را قوى و شما را ضعيف سازند و برابرى انسانى را از بين ببرند . اينجا بايد مبارزه كرد ، بايد كالا را نخريد و مبارزه منفى را ادامه داد ، بايد خودتان دست به كار شويد از آب و نان خود هم اگر كم گذاريد ، مؤسسات صنعتى بسازيد و خود را از آنان بىنياز نماييد .\r\n","page_name":" 147 ","page_number":147},
  {"content":"\r\n\r\nتبديل مىشود و سرانجام آن موحّد حقيقى ، آن يگانه وارث ابراهيم بت شكن و فرزند عزيز و گرامى پيامبر اكرم ، حضرت ولى اعصر - عجل اللَّه تعالى فرجه الشريف - را استقرار مىدهد .\r\nمردمى كه منتظر مهدى و تشكيل جامعهء واحد جهانى هستند ، بايد فكرشان نسبت به سازمان جهان روشن باشد و ملتفت باشند كه اين عقيده ، آنها را به سوى چه هدفى مىبرد . اين پراكندگىهايى كه در جهان كنونى اسلام است ، مخالف روح اسلام و دعوت قرآن است و نمىتوان آنها را شرعى و اسلامى شمرد ؛ چون برنامه\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nاسلام ، يكى شدن جامعه و جهانى شدن آن است و اكنون اگرچه اسلام ، گسترش نيافته است ، بايد جامعهء اسلامى موجود ، نمونهء آن جامعه جهانى باشد .\r\nسراسر جهان اسلام كنونى هم بايد يك شكل حكومت ، يك شعار و يك روز عيد ، يك تاريخ و يك قانون داشته باشند . و اين سرزمين‌هاى پهناور حجاز ، نجد ، تهامه ، يمن ، اردن ، سوريه ، لبنان ، فلسطين ، مصر ، ليبى ، تونس ، الجزاير ، سودان ، عمان ، كويت ، بحرين ، ايران ، افغان ، قفقاز ، تركستان ، تركيه ، پاكستان ، بنگلادش ، مالزى ، اندونزى و نقاط ديگر ، همه بايد يد واحد باشند كه هيچ يك آنها از ديگرى جدا نبوده و اين اختلافات در بين آنها نباشد .\r\nظهور حضرت مهدى عليه السلام كاملًا با اين وحدت جامعه ارتباط دارد و آيات و روايات ، اين نويد را داده‌اند و اوضاع جهان نيز ، آماده شدن جهان را از هر جهت براى آن حكومت جهانى نويد مىدهد . حكومتى كه شايد عملى شدن آن در چهارده قرن پيش ، يك محال عادى بود ؛ زيرا با نقص وسايل ارتباط در آن زمان ، اداره جهان در زير يك پرچم و يك حكومت غير ممكن به نظر مىرسيد .\r\nدر عصر صدر اسلام ، حكومت‌هاى به ظاهر اسلامى آن زمان كه بر ممالك گسترده ، تحت لواى اسلام و به نام اسلام حكومت يافتند ، امكان با الهام از تعاليم اسلام اين وحدت را ثابت كردند ، در حالى كه وسايل ارتباط جمعى كه هم اكنون توسط آنها ، تمام عالم به منزله يك مملكت و بلكه يك شهر شده است ، امكان آن حكومت موعود را بيشتر كرده است و تا بدانجا كه بسيارى از مردان مشهور دنيا هم از آن سخن مىگويند و آن را به عنوان يك طرح مهم و ممكن و علاج نابسامانىها پذيرفته‌اند .\r\nآينده هرچه بشود ، هرچه اتفاق افتد ؛ جنگ يا صلح ، به سوى اين هدف نزديك‌تر و نزديك‌تر خواهد شد .\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nدر حديث آمده است :\r\n« إِذا قامَ الْقآئِمُ الْمَهْدِيُّ ، لا يَبْقى أَرْضٌ إِلّا نُودِيَ فِيها شَهادَةَ أَنْ لا إِلهَ إِلَّا اللَّهُ وَأَنَّ مُحَمَّداً رَسُولُ اللَّهِ » ؛ « 1 »\r\n« وقتى حضرت قائم عليه السلام قيام فرمايد ، زمينى باقى نمىماند مگر آنكه در آن ندا مىشود به شهادت لا إله الّا اللَّه و محمّداً رسول‌اللَّه » .\r\n\r\n\r\n","description":"","footnote":"\r\n( 1 ) . ينابيع المودة ، ص 421 ؛ منتخب الاثر ، ف 2 ، ب 35 - 3 .\r\n","page_name":" 150 ","page_number":150},
  {"content":"\r\n\r\n\r\nرابطه عقيده به ظهور حضرت مهدى عليه السلام با مساوات اسلامى\r\nاسلام دين مساوات ، دين برابرى ، دين حقوق بشر ، و منشور آزادى و كرامت و فضيلت و شرف و احترام انسان است .\r\nاسلام آزادى و مساوات واقعى را اعلام كرد . قدر و ارزش انسان از نظر اسلام عزيز است ، او موجودى است كه مورد تكريم خدا قرار گرفته و در نيكوترين تقويم و كامل‌ترين آفرينش ، آفريده شده است .\r\nانسان بزرگ‌ترين حجّت‌هاى خدا و خلاصه تمام عوالم و داراى عالىترين لياقت و استعداد است .\r\nاز نظر اسلام ، انسان‌ها در هر كجا كه زندگى كنند و در هر قاره‌اى كه باشند و به هر زبانى كه سخن بگويند ، هر نژاد و جنس و رنگى كه داشته باشند ، عضو يك خانواده و از يك اصل و يك پدر و مادر مىباشند و در كرامت انسانى برابرند .\r\nتكليف الهى و مسؤوليت ، متوجّه انسان است و در خطاب‌هايى مثل \" يا أيّها الناس \" و \" يا بني آدم \" كه در قرآن مجيد آمده است ، انسان‌ها به طور مساوى مخاطب گرديده‌اند .\r\nقرآن مجيد افتخار و امتياز نژادى ، فاميلى ، قبيله‌اى و اين‌گونه مشخّصات\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nظاهرى مثل رنگ و زبان را صريحاً رد فرموده ، از جمله در اين آيه مىفرمايد :\r\n« يا أَيُّهَا النّاسُ إِنّا خَلَقْناكُمْ مِن ذَكَرٍ وَأُنثى وَجَعَلْناكُمْ شُعُوباً وَقَبآئِلَ لِتَعارَفُوا إِنَّ أَكْرَمَكُمْ عِندَ اللَّهِ أَتْقيكُمْ » ؛ « 1 »\r\n« اى مردم ، ما شما را از نر و ماده آفريديم و شما را گروه‌ها و قبيله‌ها قرار داديم براى اينكه يكديگر را بشناسيد . به درستى كه گرامىترين شما نزد خدا پرهيزكارترين شما است » .\r\nو از حضرت رسول خدا صلى الله عليه و آله روايت است كه در حجّة الوداع فرمود :\r\n« أَيُّهَا النّاسُ أَلا إِنَّ رَبَّكُمْ واحِدٌ وَأَنَّ أَباكُمْ واحِدٌ . أَلا لا فَضْلَ لِعَرَبِيّ عَلى عَجَمِيّ وَلا لِعَجَمِيّ عَلى عَرَبِيّ ، وَلا لِأَحْمَرِ عَلى أَسْوَدِ ، وَلا لِأَسْوَدِ عَلى أَحْمَرِ إِلّا بِالتَّقْوى » ؛\r\n« اى مردم ! آگاه باشيد همانا پروردگار شما يكى است و پدر شما يكى است و آگاه باشيد از براى عربى بر غير عرب فضلى نيست و از براى غير عرب بر عرب برترى نيست و سرخ‌پوست را بر سياه‌پوست و سياه‌پوست را بر سرخ‌پوست فضل و برترى جز به تقوا نيست » .\r\nدر احكام اسلام ، از عبادات و معاملات و ديات و قصاص و حدود و قضا و غيره ، اين مساوات اجتماعى ملاحظه شده است و فرقى بين سفيد و سياه ، فقير و غنى ، شاه و رعيت و جاهل و عالم نيست .\r\nاگر كسى عليه رئيس مملكت و خليفه وقت شكايتى داشته باشد ، شكايت او در دادگاه شرعى عادى كه به محاكمات همه رسيدگى مىنمايند طرح مىشود و آن رئيس مانند يك فرد عادى به محاكمه احضار مىگردد و در مجلس محاكمه در كنار\r\n\r\n\r\n","description":"","footnote":"\r\n( 1 ) . سوره حجرات ، آيه 13 .\r\n","page_name":" 152 ","page_number":152},
  {"content":"\r\n\r\nخصم خود مىنشيند . و اگر مدعى هم رئيس مملكت يا بزرگ‌ترين مقامات ارتشى يا هر شخصيت ديگر باشد ، بايد به وسيله طرح دعوى در محكمه ادّعا كند و نمىتواند با زور شخصى ، حقّ خود را از كسى بگيرد . يا اگر بين ورثه يك نفر ، پادشاهى باشد ، مثل ساير ورثه ارث مىبرد . يا اگر پادشاهى ، قاتل باشد و مقتول فردى از افراد مسلمانان باشد ، ورثهء مقتول مىتوانند او را قصاص نمايند .\r\nيكى از جريان‌هاى سوئى كه عوامل سياسى موجب آن شد ، اين بود كه خالد بن وليد را با اينكه مرتكب قتل مالك بن نويره گرديد و با زوجه او به زور در عدّه هم‌بستر گشت ، از قصاص و حدّ شرعى معاف نمودند و به حقّ ورثه او ترتيب اثر ندادند .\r\nو همچنين از مطاعن مهم يكى اين بود كه عثمان نيز \" عبيداللَّه بن عمر \" ( قاتل هرمزان ) را به ملاحظه اينكه پسر « عمر بن الخطاب » است ، از قصاص معاف كرد و نه ابوبكر و نه عثمان ، به اعتراض صحابه در اين قانون شكنى اعتنا ننمودند .\r\nاين اعمال و اين‌گونه سوء استفاده‌ها از مقام ، مخالف روح مساوات اسلام است .\r\nاميرالمؤمنين عليه السلام در وصيت خود ، هنگامى كه از \" ابن ملجم \" ضربت خورده بود ، به بنى عبد المطلب سفارش فرمود :\r\n« يا بَنِي عَبْدِ الْمُطَّلِبِ ! لا أُلْفِيَنَّكُمْ تَخُوضُونَ دِمآءَ الْمُسْلِمِينَ خَوْضاً تَقُولُونَ قُتِلَ أَمِيرُ الْمُؤْمِنِينَ . أَلا لا تَقْتُلُنَّ بِي إِلّا قاتِلِي » ؛ « 1 »\r\n« اى فرزندان عبد المطلب ، نيابم شما را ( كه به اسم خون‌خواهى از من ) خون مسلمانان را بريزيد و بگوييد اميرالمؤمنين كشته شده است ( و او يك\r\n\r\n\r\n","description":"","footnote":"\r\n( 1 ) . نهج البلاغه ، صبحى صالح ، نامه شماره 47 .\r\n","page_name":" 153 ","page_number":153},
  {"content":"\r\n\r\nفرد عادى نيست ) آگاه باشيد البته براى قتل من ، غير از قاتل مرا نكشيد » .\r\nمىگويند : يك روز عمر از صحابه پرسيد : چه مىگوييد اگر اميرالمؤمنين ( مقصودش خودش بود ) مردى را ببيند كه زنا مىكند ؟\r\nعلى عليه السلام فرمود : بايد چهار نفر شاهد بياورد و الّا مانند ساير مسلمانان حدّ قذف بر او جارى مىشود . « 1 » اسلام ، حقّ غايب و سفيه و مجنون و بلكه جنين را برابر يك فرد كامل ، حفظ فرموده است .\r\nدر نماز جماعت كه در شبانه روز ، پنج مرتبه تشكيل مىشود ، اين مساوات در ضمن پرستش خدا جلوه مىكند . صف اوّل به افراد يا طبقاتى اختصاص ندارد ، هر كس زودتر حضور يابد ، در صف مقدم قرار مىگيرد . گاهى سرباز يا سياه پوست ، در صف اوّل و فرمانده لشكر و يا سفيد پوست در صف آخر ، پشت سر هم مىايستد .\r\nدر مسجد نيز نابرابرى نيست و مكان و اطاق درجه يك و دو وجود ندارد ، و هر كس در هر مكانى از مسجد نشست ، احدى نمىتواند او را از آن مكان بردارد .\r\nدر حج كه يكى از بزرگ‌ترين فرايض و شعائر اسلام است ، جلوه اين مساوات ، بسيار چشم گير و حساس است . آنجا ديگر تمام امتيازات از بين مىرود و مكتب بىامتيازى و برابرى و مساوات باز مىشود .\r\nدر طواف و سعى و وقوف عرفات و مشعر و اعمال منى ، هيچ اثر و خبرى از امتيازات و تشريفات پوچ و مقامات و مشاغل نيست . هر فرد است و خودش\r\n\r\n\r\n","description":"","footnote":"\r\n( 1 ) . كتاب حقوق الانسان ، ص 27 ؛ شايد عمر مىخواست با اين پرسش ، از اصحاب اختيار بگيرد و به اسم اجماع ، يك قدرت فوق العاده‌اى كه همه از او بيمناك شوند به دست آورد ؛ امّا على عليه السلام در اين موقع حساس ، مانع از ظهور اين بدعت شد و اعلام كرد حكام و امرا اين اختيار را ندارند ، و عمر هم نتوانست چيزى بگويد .\r\n","page_name":" 154 ","page_number":154},
  {"content":"\r\n\r\nو گوشت و پوست و استخوانش و ارزش واقعى انسانىاش كه خدا از آن آگاه است ، هيچ رابطه‌اى غير از رابطه اخوت اسلامى و پرستش خدا نيست ، همه به هم كمك مىدهند و به هم تواضع مىنمايند و در سلام به يكديگر پيشى مىگيرند .\r\nاين اجتماعى است كه محبوب خدا است و الگوى يك اجتماع فاضل و انسانى است . كسانى كه در اين اجتماع شركت مىكنند ، بايد پس از بازگشت ، آن برنامه را در اجتماع شهر و كشور و منطقه خود ادامه دهند و اجتماع خود را بر اين اساس و مشابه آن اجتماع روحانى بسازند .\r\nدر آغاز اسلام كه هنوز مردم به مساوات اسلام آشنايى نداشته و شكستن طلسم آن عادات ناروا و نشستن با فقرا و زيردستان بر ايشان كارى دشوار بود ، گروهى مانند \" عيينة بن حصين \" و \" اقرع بن حابس \" از كسانى كه در رديف سران آنان شمرده مىشدند ، به پيغمبر صلى الله عليه و آله پيشنهاد كردند كه به آن حضرت ، در صدر مجلس بنشيند ( آن كارى كه پيغمبر تا زنده بود از آن دورى مىنمود ) و سلمان ، ابوذر ، صهيب ، عمار ، خبّاب و هم‌قطارانش از فقراى مؤمنين را كه لباس‌هاى پشمى پوشيده بودند ، از خود دور كند تا ما با تو بنشينيم و از تو فرا بگيريم . مانعى بين ما غير از اين افراد نيست !\r\nوقتى اين پيشنهاد را كه مخالف روح دعوت اسلام بود ، عرضه داشتند ، خداى متعال اين آيه را نازل فرمود :\r\n« وَاصْبِرْ نَفْسَكَ مَعَ الَّذِينَ يَدْعُونَ رَبَّهُم بِالْغَداوَةِ وَالْعَشِىّ يُرِيدُونَ وَجْهَهُ وَلا تَعْدُ عَيْناكَ عَنْهُمْ تُرِيدُ زِينَةَ الْحَياةِ الدُّنْيا وَلا تُطِعْ مَنْ أَغْفَلْنا قَلْبَهُ عَن ذِكْرِنا وَاتَّبَعَ هَواهُ وَكانَ أَمْرُهُ فُرُطاً » ؛ « 1 »\r\n\r\n\r\n","description":"","footnote":"\r\n( 1 ) . سوره كهف ، آيه 28 .\r\n","page_name":" 155 ","page_number":155},
  {"content":"\r\n\r\n« و شكيبا بدار خود را با آنان كه پروردگارشان را در بامداد و شبانگاه مىخوانند و رضاى او را مىخواهند ، و چشمانت را از آنها برمدار در حالى كه زينت زندگى دنيا را بخواهى و از كسى پيروى مكن كه دلش را از ياد خودمان غافل كرديم و پيروى هواى خود را كرد و كارش تباه گرديد » .\r\nوقتى اين آيه نازل شد ، پيغمبر اكرم برخاست و به طلب ياران پشمينه پوش خود آمد ، آنان را در آخر مسجد يافت كه به ياد خدا مشغول بودند ، پيغمبر فرمود :\r\n« الْحَمْدُ للَّهِ الَّذِي لَمْ يُمِتْنِي حَتّى أَمَرَنِي أَنْ أَصْبِرَ نَفْسِي مَعَ رِجالٍ مِنْ أُمَّتِي مَعَكُمُ الْمَحْيا وَمَعَكُمُ الْمَماتُ » ؛ « 1 »\r\n« حمد خداى راست كه مرا از اين دنيا نبرد تا امر فرمود كه با مردانى از امّتم خود را شكيبا بدارم با شما زندگى و با شما مرگ است » .\r\nدر \" سفينة البحار \" ذيل لغت \" فقر \" روايت كرده است : مردى توانگر كه جامه‌اى پاكيزه دربر داشت ، به محضر رسول خدا صلى الله عليه و آله شرفياب شد و نزد آن حضرت نشست ، مرد فقيرى كه جامه‌اى چركين داشت ، آمد و در كنار توانگر نشست . توانگر لباس خود را برگرفت . پيامبر عزيز اسلام به او فرمود : بيم كردى از فقر او چيزى به تو برسد ؟\r\nعرض كرد : نه .\r\nفرمود : پس ترسيدى كه لباس تو را چركين سازد ؟\r\nعرض كرد : نه .\r\nفرمود : پس چه چيز تو را بر آن داشت كه اين‌گونه رفتار كردى ؟\r\nعرض كرد : اى پيغمبر خدا ! مرا قرينى ( شيطانى ) است كه هر كار زشتى را براى\r\n\r\n\r\n","description":"","footnote":"\r\n( 1 ) . تفسير مجمع البيان ، ج 4 ، چاپ بيروت ، ص 149 .\r\n","page_name":" 156 ","page_number":156},
  {"content":"\r\n\r\nمن زينت مىدهد و هر كار نيك را ناستوده و قبيح جلوه مىدهد ، من نصف مال خود را براى اين شخص قرار دادم .\r\nرسول خدا به فقير فرمود : آيا مىپذيرى ؟\r\nعرض كرد : نه .\r\nتوانگر پرسيد : چرا ؟\r\nفقير گفت : مىترسم بر من نيز داخل شود آنچه بر تو داخل گرديده است .\r\nيكى از نشانه‌هاى اين‌گونه مساوات و تساوى همگان در برابر قانون ، قانون امر به معروف و نهى از منكر است . به موجب اين قانون ، هر فردى نه فقط حقّ دارد ديگرى را - هر كس و صاحب هر مقام و رتبه‌اى كه باشد - با شرايط مقرر ، امر به معروف و نهى از منكر نمايد ؛ بلكه اين كار بر او واجب است .\r\nقرآن مجيد مىفرمايد :\r\n« وَالْمُؤْمِنُونَ وَالْمُؤْمِناتُ بَعْضُهُمْ أَوْلِيآءُ بَعْضٍ يَأْمُرُونَ بِالْمَعْرُوفِ وَيَنْهَوْنَ عَنِ الْمُنْكَرِ » ؛ « 1 »\r\n« مردان مؤمن و بانوان مؤمنه همه يار و دوستدار يكديگرند . امر به معروف مىنمايند و نهى از منكر مىكنند » .\r\nو به قدرى اين حقّ نظارت همگان بر اجراى قوانين و امر به معروف و نهى از منكر ، اهمّيت و فضيلت دارد كه اميرالمؤمنين عليه السلام مىفرمايد :\r\n« وَما أَعْمالُ الْبِرّ كُلُّهَا وَالْجِهادُ فِي سَبِيلِ اللَّهِ عِنْدَ الْأَمْرِ بِالْمَعْرُوفِ وَالنَّهْيِ عَنْ الْمُنْكَرِ إِلّا كَنَفْثَةٍ فِي بَحْرٍ لُجّيٍّ » ؛ « 2 »\r\n\r\n\r\n","description":"","footnote":"\r\n( 1 ) . سوره توبه ، آيه 71 .\r\n( 2 ) . نهج البلاغه ، حكمت 374 .\r\n","page_name":" 157 ","page_number":157},
  {"content":"\r\n\r\n« تمام كارهاى نيك و حتى جهاد در راه خدا ، در برابر امر به معروف و نهى از منكر مانند قطره‌اى از آب دهن در برابر دريايى مواج مىباشد » .\r\nمختصر سخن اين است : اسلام يگانه دينى است كه مساوات صحيح را در جهان برقرار كرد و افرادى مؤمن به اين مساوات را در تمام اعصار و ادوار در مكتب تربيتى خود پرورش داد و شخص رسول خدا صلى الله عليه و آله اولين كسى بود كه بيش از همگان ، اصول مساوات را در غزوات و مناسبات ديگر رعايت مىفرمود .\r\nيكى از علل مهم پيشرفت و پيروزى مسلمانان در صدر اسلام كه ملل بزرگى مثل ايران و روم را فتح كردند ، همين مساوات اسلامى بود كه كشورها و ملّت‌هاى آن زمان ، هرگز تصور آن را هم نمىكردند .\r\nاين مساوات ، ملّت‌هايى را كه گرفتار آن نابرابرىها بودند و از كرامت انسانى در آنها خبرى نبود ، چنان شيفته اسلام كرده بود كه به هر كجا سپاه اسلام روى مىآورد ، پيش از فتح نظامى ، دل‌هاى مردم فتح شده بود و مردم ، نويد انقلاب آزادى بخش اسلام را انتظار مىكشيدند و در جنگ با سپاه مسلمانان مقاومت نمىكردند .\r\nايرانى ، اين جنگ را با قيصر و سپاه بيگانه نمىديد ، جنگ با آزادى خودش و با اعلان ارزش انسانى خود مىديد .\r\nاگر اسلام فاتح نمىشد ، همان رسوم و همان نابرابرىها و همان بىاحترامىها به حقوق انسانى ادامه مىيافت . تمام آن تبعيضات و آن كاخ تيسفون و آن تجمّلات كه چشم بشر را خيره مىكرد ، روزافزون مىشد . هر ملّت هوشيارى آنگاه كه صداى الغاى اين برنامه‌ها را به گوش دل بشنود ، از اعلام مساوات در بين ملّت استقبال خواهد كرد . اگر او را به زور ، به ميدان جنگ ببرند ، نمىتواند آن‌گونه بجنگد كه طرف مقابل را شكست بدهد ؛ چون شكست طرف مقابل ، شكست واقعى خود او است .\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nالبته علل ديگرى نيز در بين بود ؛ ولى به نظر ما ، علّت عمده پيروزى مسلمانان در صدر اسلام ، قوّت تعاليم توحيدى اسلام و تأثير تربيت رسول خدا صلى الله عليه و آله و نفوذ قرآن در قلوب و توجّه گروه‌هاى بسيارى از كشورهاى فتح شده به اصول عالى و هدف‌هاى مقدّس اسلام بود كه در اينجا نمىخواهم اين موضوع را به تفصيل مطرح كنم .\r\nاجمالًا مسأله مساوات اسلام ، فوق‌العاده جالب و جاذب بوده و بر تجلّى جمال اسلام نيز افزوده است . ريشه اين مساوات از توحيد اسلام آب مىخورد و اين مساوات يكى از ميوه‌هاى لذيذ و شيرين درخت توحيد است .\r\nنظام امامت كه يگانه نظام و رژيم الهى است ، اين مساوات را اجرا مىنمايد و از تقدّم و تأخّرهاى بىجا و تبعيضات ظالمانه جلوگيرى مىكند و همه را به يك چشم مىنگرد .\r\nچنان‌كه برنامهء آن در عصر رسول خدا صلى الله عليه و آله و اميرالمؤمنين عليه السلام به دنيا عرضه شد و حدود و كيفرها به طور مساوى اجرا مىگرديد و در قضاياى متعدد ، مثل قضيه \" فاطمه مخزوميه \" همه دانستند كه تبعيض در اجراى حدود امكان پذير نيست ، و حدود شرعى و قوانين عليه هر كس و هر مقام كه باشد ، بدون هيچ‌گونه استثنايى اجرا مىشود .\r\nچنان‌كه در عصر اميرالمؤمنين عليه السلام ، در موارد متعدد مانند شرب خمر \" نجاشى شاعر \" در ماه مبارك رمضان نيز اين برنامه معلوم گرديد كه حدود و تعزيرات اجرا مىشود ، اگرچه در حقّ يك نفر شاعر مذهبى باشد كه شعر و زبانش براى تحريك و تهييج مردم به جهاد و مبارزه با دشمن ، كار هزارها سرباز را بنمايد ، نه شفاعتى پذيرفته مىشود و نه جاه و اعتبار ظاهرى افراد اثرى دارد .\r\nنظام امامت و مساوات اسلامى در زمان ظهور حضرت ولى امر ، صاحب\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nالزمان - ارواحنا فداه - توسط آن حضرت در روى كره زمين و بين تمام ملل و اقوام و نژادها و مرد و زن و كوچك و بزرگ استقرار مىيابد و ظهور آن حضرت ، كه ظهور مطلق و تمام عيار اسلام است ، ظهور مساوات جهانى اسلام نيز خواهد بود .\r\nعقيده به حكومت مهدى عليه السلام ؛ يعنى عقيده به مساوات و برابرى انسانى و اسلامى كه معتقد به مساوات بايد آن را در ايام غيبت ايشان ، در هر سطحى كه ممكن است اجرا كند ؛ در خانواده ، كوى و محله ، شهر و مملكت ، مطب دكتر ، دكان نانوايى و گوشت فروشى ، مسجد و اداره ، خريد و فروش ، « 1 » محل كار و پيشه ، همه جا و همه جا حتى در سلام و تواضع ، مساوات اسلامى و ترك تبعيض را بايد اجرا نمايد .\r\nمعتقد به ظهور مساوات اسلام و ظهور مجرى واقعى آن ( حضرت مهدى عليه السلام ) از نابرابرىها رنج مىبرد و از تبعيضات متنفّر است و با واگذاردن كارها به نااهلان كه يك تبعيض بسيار خطرناك است ، تا مىتواند مبارزه مىنمايد . « 2 » پس طبع اين عقيده اقتضا دارد كه معتقدين به ظهور امام عليه السلام مراعات مساوات اسلامى را در بين خود و ديگران بنمايند و معتقد به اين ظهور ، مساوات خواه باشد .\r\nاگر ما ببينيم بين مللى كه به اسلام معتقد نيستند و دينى هم كه دارند آنها را به مساوات نمىخواند ، در بعضى زمينه‌ها و برخى موارد ، رعايت مساوات مىشود ( هرچند در موارد مهم ، مساوات و حقوق ، فقط از جانب آنها مورد حمله و تجاوز\r\n\r\n\r\n","description":"","footnote":"\r\n( 1 ) . يكى از دستورات اسلام كه از آن مىتوان دستورات مهم‌تر و كلّىتر در مورد مساوات را به‌دست آورد ، اين است كه فروشنده بين مشتريان فرق نگذارد كه به يك نفر جنس را ارزان‌تر بفروشد و به ديگرى به قيمت متعارف بدهد ، مگر آنكه خريدار ، اهل تقوا باشد . در اين صورت هم مستحب است كه خريدار اين تبعيض را قبول نكند .\r\n( 2 ) . يكى از علايم ظهور ، تضييع است كه در احاديث به واگذارى كارها به نااهلان تفسير شده است .\r\n","page_name":" 160 ","page_number":160},
  {"content":"\r\n\r\nاست ) و ما فاقد آن هستيم ، بايد علّت آن را جستجو كنيم و ببينيم چرا عمل ما عقيده ما را تأييد نمىكند و چرا به لوازم نظام امامت كه هم اكنون برقرار است ، ملتزم نمىباشيم ؟\r\nشيعه كه معتقد به اين نظام و آن ظهور كلى است ، بايد اجتماعش نمونه و معرّف مساوات اسلامى باشد و نظامى كه رهبرى آن با حضرت بقية اللَّه - ارواحنا فداه - است ، به مساواتش ، به عدالتش ، به فضيلتش به دنيا نشان دهد ؛ زيرا دين يك وظيفه ، يك تعهد و يك مسؤوليت بزرگ است و اعتقاد به ظهور مساوات اسلامى و ظهور صاحب الزمان عليه السلام بدون انجام عملى آن و بدون مساوات خواهى عملى ، وفاى به اين تعهد و عمل به اين وظيفه و توجّه به اين مسؤوليت نمىباشد .\r\n\r\n","description":"","footnote":"","page_name":" 161 ","page_number":161},
  {"content":"\r\n\r\n\r\nرابطه عقيده به ظهور حضرت مهدى عليه السلام با عدالت اجتماعى و زمامدارى\r\nعدالت از تعاليم و اصول مهم و اهداف عمده دعوت اسلام است كه آيات قرآن مجيد و احاديث شريفه با كمال تأكيد و صراحت ، همه را به آن مأمور و متعهد اجراى آن ساخته است .\r\nاز جمله در سوره مائده مىفرمايد :\r\n« اعْدِلُوا هُوَ أَقْرَبُ لِلتَّقْوى » ؛ « 1 »\r\n« عدالت ورزيد كه عدل به تقوا نزديك‌تر است » .\r\nو در سوره انعام مىفرمايد :\r\n« وَإِذا قُلْتُمْ فَاعْدِلُوا » ؛ « 2 »\r\n« وقتى سخن گفتيد ، به عدالت سخن بگوييد » .\r\nو در سوره نحل مىفرمايد :\r\n« إِنَّ اللَّهَ يَأْمُرُ بِالْعَدْلِ وَالْإِحْسانِ » ؛ « 3 »\r\n\r\n\r\n","description":"","footnote":"\r\n( 1 ) . سوره مائده ، آيه 8 .\r\n( 2 ) . سوره انعام ، آيه 152 .\r\n( 3 ) . سوره نحل ، آيه 90 .\r\n","page_name":" 162 ","page_number":162},
  {"content":"\r\n\r\n« خداوند متعال امر مىفرمايد به عدل و احسان » .\r\nدر نهج البلاغه حكمت 374 ، پس از آنكه امر به معروف و نهى از منكر را ( چنان‌كه در فصل رابطه عقيده به ظهور ، يا مساوات اسلامى با آن تأكيد بيان نقل كرديم ) بيان نموده ، مىفرمايد :\r\n« وَأَفْضَلُ مِنْ ذلِكَ كُلّهِ كَلِمَةُ عَدْلٍ عِنْدَ إِمامٍ جآئِرٍ » ؛\r\n« برتر از امام به معروف و نهى از منكر ، سخن عدل است كه در حضور پيشوا و زمامدار ستمكار گفته شود » .\r\nو نيز حضرت اميرالمؤمنين عليه السلام در آغاز خلافت ظاهرى - چنان‌كه در نهج البلاغه است - روش صريح خود را در اجراى عدالت چنين اعلام مىنمايد :\r\nآگاه باشيد هر زمينى كه عثمان ( از اموال متعلق به حكومت اسلامى كه عوايد آن بايد صرف مصالح مسلمين و رفع حوايج نيازمندان گردد ) به كسى بخشيده باشد و هر مالى را از مال خدا اعطا كرده باشد ، به بيت المال برگردانده مىشود ، براى اينكه حقّ قديم است ( يعنى با اساس و با ريشه و سابقه است ) و چيزى حقّ را باطل نمىكند .\r\nاگر بيابم آن اموال عمومى را ( كه عثمان بخشيده است ) در حالى كه مهر زنان كرده باشند ، يا كنيزان را با آن خريده باشند ، آن را به بيت المال برمىگردانم كه در عدل ، وسعت و گشايش است و آن كس كه عدل بر او تنگ باشد ، ظلم بر او تنگ‌تر خواهد بود » .\r\nاز آن حضرت روايت است كه رسول خدا صلى الله عليه و آله فرمود :\r\n\r\n","description":"","footnote":"","page_name":" 163 ","page_number":163},
  {"content":"\r\n\r\n« لَنْ تُقَدَّسَ أُمَّةٌ لا يُؤْخَذُ لِلضَّعِيفِ فِيها حَقُّهُ مِنَ الْقَوِيّ غَيْرَ مُتَتَعْتِعٍ » ؛ « 1 »\r\n« هرگز پاك و مقدّس نشود امّت و مردمى كه در آنها حقّ ضعيف از قوى بدون ترس گرفته نشود » .\r\nبراى درك و فهم ابعاد اين عدالت اجتماعى ، مطالعه سيره و روش رسول اكرم صلى الله عليه و آله و حضرت على عليه السلام را بايد راهنما قرار داد .\r\nاز اين مطالعه دانسته مىشود كه روابط افراد با حكومت و روابط حكومت با افراد بايد چگونه باشد .\r\nروابط پيغمبر اكرم صلى الله عليه و آله با اصحابش ، با ضعفاى مردم ، با همه افراد عادى بود .\r\nنقل كرده‌اند : شخصى در خدمت آن حضرت سخن مىگفت ، مهابت محضر رسول خدا صلى الله عليه و آله او را فرا گرفت . پيامبر عزيز اسلام فرمود : آسان باد بر تو ! ( بر خود آسان بگير ) كه من پادشاه نيستم ، من پسر زنى از قريش هستم كه گوشت خشكيده مىخورد » .\r\nدر خبر است كه فرمود :\r\n« مَنْ سَرَّهُ أَنْ يُمَثّلَ لَهُ الرّجالُ قِياماً ، فَلْيَتَبَوَّءْ مَقْعَدَهُ مِنَ النّارِ » ؛\r\n« هر كس شاد مىگردد از اينكه مردان برايش به پا خيزند و بايستند در حالى كه او نشسته باشد ، جايگاه خود را از آتش بگيرد » .\r\nدر آن هنگامى كه در روم و ايران ، حاكم و سلطان ، مالك الرقاب مطلق رعيت بود و هيچ قانون و قاعده‌اى رابطه حاكم را با رعيت كنترل نمىكرد و رعيت مكلّف به خدمت حاكم بود و منطق اين قدرت و تسلط ، منطق فرعونى « أَنَا رَبُّكُمُ الْأَعْلى » بود . خدا به پيغمبرش امر فرمود كه خود را به مردم بشناساند :\r\n\r\n\r\n","description":"","footnote":"\r\n( 1 ) . نهج البلاغه ، فيض الاسلام ، ص 1021 ، نامهء 53 .\r\n","page_name":" 164 ","page_number":164},
  {"content":"\r\n\r\n« إِنَّما أَنَا بَشَرٌ مِثْلُكُمْ يُوحى إِلَيَّ » ؛ « 1 »\r\n« همانا من بشرى مانند شما هستم و به من وحى مىشود » .\r\nعلى عليه السلام كسى است كه از او نقل مىشود كه فرمود : هركس مىخواهد نگاه كند به يك نفر از اهل آتش ، نگاه كند به مردى كه نشسته است و در حضور او جمعى ( به حال احترام ) ايستاده‌اند .\r\nوقتى حضرت به جهاد اهل شام مىرفتند ، دهقانان \" انبار \" آن حضرت را ديدند ، از مراكب خود پياده شدند و جلو اميرالمؤمنين به شتاب مىرفتند . حضرت فرمود :\r\n« ما هذَا الَّذِي صَنَعْتُمُوهُ » ؛ « 2 »\r\n« اين چه كارى است كه انجام مىدهيد ؟ »\r\nگفتند : عادتى است كه به آن اميران خود را تعظيم مىكنيم .\r\nفرمود : به خدا سوگند ! اميران شما از اين سود نمىبرند و شما در دنيا خود را در زحمت و در آخرت در شقاوت قرار مىدهيد .\r\nوقتى \" حرب بن شرحبيل شبامى \" پياده در ركاب حضرت مىرفت و او را مشايعت مىكرد ، امام عليه السلام فرمود : بازگرد كه پياده بودن مثل تو با مثل من ، براى والى فتنه و براى مؤمن موجب ذلّت است .\r\nيكى از اسناد مهم و يگانه دستور العمل زمامدارى و برنامه عدالت اجتماعى ، عهدنامه حضرت مولا است كه براى مالك اشتر - عليه الرحمة - نوشت . منشورى عالىتر و دقيق‌تر از اين عهدنامه و موادى كه امام عليه السلام در آن بيان فرموده ، نيست . « 3 »\r\n\r\n\r\n","description":"","footnote":"\r\n( 1 ) . سوره كهف ، آيه 110 .\r\n( 2 ) . نهج البلاغه ، فيض الاسلام ، كلمات قصار 36 .\r\n( 3 ) . به كتاب « الامام على صوت العدالة الانسانية » تأليف جرج جرداق ، نويسنده مسيحى كه بين‌اين عهدنامه و مواد اعلاميه حقوق بشر مقايسه كرده ، علاوه بر صراحت و دقت متن و ابتكار ، امتيازات ديگر اين عهدنامه را يادآور شده است و به كتاب « رمضان در تاريخ » تأليف نگارنده رجوع شود .\r\n","page_name":" 165 ","page_number":165},
  {"content":"\r\n\r\nحقوق همه طبقات و انسان‌ها در اين عهدنامه مطرح شده و تعيين گرديده است .\r\nاگر وزارت خانه‌هاى تعليم و تربيت ممالك اسلام ، واقعاً بخواهند رشد فكرى و اجتماعى مردم و شخصيت افراد را در برابر حكومت و مأموران آن تضمين كنند و اين فاصله‌اى را كه بين حكومت و مردم است ، از ميان بردارند ، تا به جاى آنكه حكومت خادم ملّت باشد ، مخدوم و ارباب ملّت نباشد ، بايد اين عهدنامه را جزء برنامه‌هاى مدارس قرار دهند و از كلمه نخست تا پايان آن ، جمله به جمله ، آن را در كتاب‌هاى درسى بنويسند و آن را شرح بدهند و به معلمان هم دستور بدهند كه كاملًا مقاصد آن را به شاگردان بياموزند . خدا مىداند كه در يك دوره ، چنان وضع عوض مىشود و سطح افكار بالا مىرود و دهقان ، كارگر ، زحمتكش ، كارفرما ، كدخدا ، حاكم ، محكوم ، رئيس و مرؤوس به وظايف و حقوق و اختيارات خود آشنا مىشوند كه زمينه‌اى براى رشد هيچ‌گونه استثمار و ديكتاتورى و استبداد در جامعه باقى نخواهد ماند و بىعدالتىها و فرعونيت‌ها و تملّق‌ها و تعظيم‌ها همه از بين خواهد رفت . از جمله مواد عهدنامه اين است :\r\n« وَلْيَكُنْ أَحَبَّ الْأُمُورِ إِلَيْكَ أَوْسَطُها فِي الْحَقّ وَأَعَمُّها فِي الْعَدْلِ وَأَجْمَعُها لِرِضَى الرَّعِيَّةِ ؛ فَإِنَّ سُخْطَ الْعامَّةِ يُجْحِفُ بِرِضَى الْخآصَّةِ . وَإِنَّ سُخْطَ الْخآصَّةِ يُغْتَفَرُ مَعَ رِضَى الْعامَّةِ » ؛ « 1 »\r\n« بايد محبوب‌ترين كارها به سوى تو ، كارى باشد كه در راه حقّ ( و پرهيز از افراط و تفريط ) ميانه‌تر و در عدل همگانىتر ، و براى خوشنودى رعيت\r\n\r\n\r\n","description":"","footnote":"\r\n( 1 ) . نهج البلاغه ، صبحى صالح ، عهدنامه مالك اشتر .\r\n","page_name":" 166 ","page_number":166},
  {"content":"\r\n\r\nجامع‌تر باشد ؛ زيرا خشم همگان ، خوشنودى خاصه و اختصاص دارندگان را از ميان مىبرد و خشم خاصه با رعايت خوشنودى عموم تدارك مىگردد . ( يعنى آنچه لازم است رعايت شود ، رضايت عامه مردم است و با رضايت عامه ، به خشم خاصه نبايد توجّه كرد ) » .\r\nو باز در فراز ديگرى از اين عهدنامه مىفرمايد :\r\n« وَإِنَّما عِمادُ الدّينِ وَجِماعُ الْمُسْلِمِينَ وَالْعُدَّةُ لِلْأَعْدآءِ الْعامَّةُ مِنَ الْأُمَّةِ فَلْيَكُنْ صِغْوُكَ لَهُمْ وَمَيْلُكَ مَعَهُمْ » ؛\r\n« همانا ستون دين و جماعت مسلمانان و وسيله پيروزى بر دشمنان ، جمعيت و عامه است ( كه بايد روى آنها حساب كارها را كرد ) پس بايد توجّه تو به ايشان و ميل تو به ايشان باشد » .\r\nمواد اين عهدنامه بسيار است و هر يك از ديگرى ارزنده‌تر و در جاى خود حساس‌تر است كه بايد شخص ، با توجّه به شرح‌هايى كه بر اين عهدنامه نوشته شده است ، به دقت آن را مطالعه نمايد تا بفهمد در حدود چهارده قرن پيش ، امام عليه السلام چه اصول عالى و بلندپايه‌اى را به بشريّت عرضه داشته و چه حقوقى را براى مردم در برابر مسؤولان امور قائل بوده است كه در دموكراسىترين كشورهاى جهان در عصر ما ، هنوز هم برقرار نشده است ؟ در يكى از نامه‌ها كه حضرت مولى عليه السلام به يكى از واليان امور مرقوم فرموده است ، دستور مىدهد :\r\n« وَاخْفِضْ لِلرَّعِيَّةِ جَناحَكَ وَابْسُطْ لَهُمْ وَجْهَكَ وَأَلِنْ لَهُمْ جانِبَكَ وَآسِ بَيْنَهُمْ فِي اللَّحْظَةِ وَالنَّظْرَةِ وَالْإِشارَةِ وَالتَّحِيَّةِ حَتّى لا يَطْمَعَ الْعُظَمآءُ فِي حَيْفِكَ وَلا يَيْأَسَ الضُّعَفآءُ مِنْ عَدْلِكَ » ؛ « 1 »\r\n\r\n\r\n","description":"","footnote":"\r\n( 1 ) . نهج البلاغه ، صبحى صالح ، نامهء 46 .\r\n","page_name":" 167 ","page_number":167},
  {"content":"\r\n\r\n« براى رعيت ، بال تواضع و فروتنى را فرو آر و رويت را بر ايشان گشاده ساز ، نرمى به آنها اظهار كن و در نگاه و اشاره و درود ، بين آنها به مساوات رفتار كن ، تا بزرگان به ظلم تو طمع نكنند و ضعيفان از عدل تو مأيوس نگردند » .\r\nدر نهج البلاغه ، به خصوص روى اصل عدالت اجتماعى و حسن رابطه حاكم و مسؤولان امور با مردم ، تأكيدات بليغ شده و تعليمات حضرت على عليه السلام هدف‌هاى اسلام را در نظام حكومت و اجتماع اعلام مىدارد كه از جمله مراجعه شود به خطبه 214 : « أَمّا بَعْدُ : فَقَدْ جَعَلَ اللَّهُ سُبْحانَهُ لِي عَلَيْكُمْ حَقّاً بِوِلايَةِ أَمْرِكُمْ » و به خطبه 222 : « وَاللَّهِ لَأَنْ أَبِيتَ عَلى حَسَكِ السَّعْدانِ مُسَهَّداً » و به نامه آن حضرت به عثمان بن حنيف و خطبه‌ها و نامه‌هاى ديگر .\r\nاين عدالت ، هدف اسلام ، هدف قرآن ، هدف مكتب حضرت محمّد صلى الله عليه و آله و حضرت على عليه السلام و هدف ظهور خاتم الاوصيا حضرت مهدى عليه السلام است .\r\nرسول خدا صلى الله عليه و آله و اميرالمؤمنين عليه السلام عدالت را در فرصتى كوتاه و در يك بعد زمانى و مكانى محدود ، به مردم نشان دادند و چهره مطلق و جامع و كاملش ، به وسيله حضرت مهدى عليه السلام آشكار مىگردد و از بارزترين و روشن‌ترين صفات و علايم ، مهدى موعود است كه در بيش از صد حديث ، آن رهبر دادگستر به اين صفت ( عدالت گسترى ) توصيف و معرفى شده است .\r\nدر نظام امامت ، حاكم در برابر پرخورى ستمگران و گرسنگى مظلومان و افراط و تفريطى كه در امور واقع شود ، مسؤول است .\r\nعلى عليه السلام اين مسؤوليت را در خطبهء « شقشقيه » چنين اعلام مىدارد :\r\n« أَما وَالَّذِي فَلَقَ الْحَبَّةَ وَبَرَأَ النَّسَمَةَ لَوْلا حُضُورُ الْحاضِرِ وَقِيامُ الْحُجَّةِ بِوُجُودِ النّاصِرِ وَما أَخَذَ اللَّهُ عَلَى الْعُلَمآءِ أَلّا يُقآرُّوا عَلى كِظَّةِ ظالِمٍ وَلَا\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nسَغَبِ مَظْلُومٍ لَأَلْقَيْتُ حَبْلَها عَلى غارِبِها » ؛\r\n« سوگند به آن كس كه دانه را شكافت و بشر را آفريد ، اگر حضور مردمى كه حاضر گرديدند ، نبود و حجت به وجود ناصر قائم نمىگشت ، و عهدى كه خدا بر علما گرفته ، نبود كه بر پرخورى ستمگر و گرسنگى مظلوم موافقت نكنند يا قرار و آرام نگيرند ، هر آينه ريسمان حكومت را بر گردنش مىانداختم » .\r\n\r\nنظام حكومت حضرت مهدى عليه السلام\r\nبرنامه زمامدارى حضرت مهدى عليه السلام و روابط كارمندان و متصدّيان امور بر اساس حقّ و عدالت اجتماعى و بدون هيچ‌گونه استكبار جريان خواهد يافت و به مردم چنان‌كه در نهج البلاغه است :\r\n« فَيُرِيكُمْ كَيْفَ عَدْلُ السّيرَةِ وَيُحْيِي مَيّتَ الْكِتابِ وَالسُّنَّةِ » ؛ « 1 »\r\n« سيره و روش دادگرانه را نشان خواهد داد و آنچه را از كتاب و سنّت مرده باشد ، زنده خواهد كرد » .\r\nدر حديث است :\r\n« عَلامَةُ الْمَهْدِيّ أَنْ يَكُونَ شَدِيداً عَلَى الْعُمّالِ » ؛\r\n« علامت مهدى عليه السلام اين است كه بر عمال و كارمندان حكومتى سخت‌گير است » .\r\nدر حديثى از اميرالمؤمنين عليه السلام ، چگونگى بيعت گرفتن حضرت مهدى عليه السلام و مواردى كه بر آن بيعت خواهد گرفت ، بيان شده است . از جمله اين است كه :\r\nدزدى نكنند ، مرتكب زنا نگردند ، به مسلمانى فحش و دشنام ندهند ، هتك حرمت\r\n\r\n\r\n","description":"","footnote":"\r\n( 1 ) . منتخب الاثر ، از همين نويسنده .\r\n","page_name":" 169 ","page_number":169},
  {"content":"\r\n\r\nكسى را ننمايند ، به خانه‌اى هجوم نبرند ، كسى را به غير حقّ نزنند ، طلا و نقره و گندم و جو را گنج و ذخيره نكنند ، مسجدى را خراب ننمايند ، شراب ننوشند ، خز و حرير نپوشند ، كمربند طلا نبندند ، راهزنى ننمايند ، راهى را ناامن نسازند ، مواد غذايى را احتكار نكنند و امر به معروف و نهى از منكر نمايند .\r\nبر خود نيز شرط مىنمايد كه : مانند آنها سلوك كند ، از لباسى كه آنها مىپوشند بپوشد ، بر مركبى مثل مركب آنها سوار شود چنان‌كه آنان مىخواهند باشد ، به اندك راضى گردد ، زمين را به يارى خدا از داد پر كند چنان‌كه از ستم پر شده باشد ، خدا را چنان‌كه حقّ پرستش او است عبادت كند و حاجب و دربان براى خود قرار ندهد . « 1 » عقيده به اين ظهور و اين برنامه‌ها و اين‌گونه رابطه‌ها ، بين رعيت و حاكم كه بايد در تمام جهان مستقر گردد ، ميزان و معيار اسلامى بودن حكومت‌ها و زمامدارىها را مشخص مىسازد و جهت و هدف تأسيس حكومت را تعيين مىكند ، و معتقد به اين ظهور ، برقرارى اين عدالت و اين روابط را خواستار مىشود ، روابط استكبارى و استضعافى و استعبادى را به هر شكل و صورت كه باشد ، رد كرده و با آن مبارزه مىنمايد .\r\nمعتقد به اين ظهور و عدالت اجتماعى اسلامى ، اگر مسؤول و متصدى كارى باشد ، خود را خدمتگزار مردم و براى مردم مىداند و اگر از افراد عادى است ، با مسؤولان امور ، سلوك خود را عادى و منزه از تملّق و فروتنىهاى بىمورد مىسازد و از آنان توقع تبعيض و مسامحه در انجام وظيفه نمىكند ؛ بلكه در برقرارى عدالت اجتماعى با آنان همكارى مىنمايد .\r\n\r\n\r\n","description":"","footnote":"\r\n( 1 ) . منتخب الاثر ، بحث مربوط به امام زمان عليه السلام .\r\n","page_name":" 170 ","page_number":170},
  {"content":"\r\n\r\n\r\nرابطه عقيده به ظهور حضرت مهدى عليه السلام با عدل و قسط\r\nدر احاديث و اخبار بسيارى كه شيعه و سنى در كتاب‌هاى مورد اعتماد و معتبر حديث ، راجع به اوصاف و علايم و مشخصات حضرت صاحب الامر ، مهدى منتظر عليه السلام روايت كرده‌اند ، اين نشانه و علامت ، مشهور و معروف و متواتر است كه زمين را پر از قسط و عدل مىفرمايد ، چنان‌كه از ظلم و جور پر شده باشد .\r\nاز جمله \" احمد بن حنبل \" در \" مسند \" و \" ابوداود \" در \" سنن \" اين علامت را كه از اوصاف فعلى و برنامه حكومتى آن حضرت است ، از رسول خدا صلى الله عليه و آله به اين لفظ روايت كرده‌اند .\r\n« يَمْلَأُ الْأَرْضَ قِسْطاً وَعَدْلًا كَما مُلِئَتْ ظُلْماً وَجَوْراً » ؛ « 1 »\r\n« زمين را از قسط و عدل پر مىكند ؛ چنان‌كه از ظلم و جور پر شده باشد » .\r\nو در حديث ديگر است كه فرمود :\r\n« أُبَشّرُكُمْ بِالْمَهْدِىّ ! يُبْعَثُ فِي أُمَّتِي عَلَى اخْتِلافٍ مِنَ النّاسِ وَزَلازِلَ ، فَيَمْلَأُ الْأَرْضَ قِسْطاً وَعَدْلًا كَما مُلِئَتْ جَوْراً وَظُلْماً ، يَرْضى عَنْهُ ساكِنُ السَّمآءِ وَساكِنُ الْأَرْضِ يُقَسّمُ الْمالِ صِحاحاً . فَقالَ لَهُ رَجُلٌ : ما صِحاحاً ؟\r\n\r\n\r\n","description":"","footnote":"\r\n( 1 ) . منتخب الاثر ، ب 1 ، ف 2 ، ص 142 ، ح 5 .\r\n","page_name":" 171 ","page_number":171},
  {"content":"\r\n\r\nقالَ : بِالسَّوِيَّةِ بَيْنَ النّاسِ قالَ : وَيَمْلَأُ اللَّهُ قُلُوبَ أُمَّةِ مُحَمَّدٍ صلى الله عليه و آله غِنىً وَيَسَعُهُمْ عَدْلَهُ . . . » ؛ « 1 »\r\n« مژده مىدهم شما را به مهدى كه او در امّت من ، به هنگام اختلاف و سختىها برانگيخته مىشود . پس زمين را از قسط و عدل پر مىكند ، همان‌طورى كه از جور و ظلم پر شده باشد . ساكنان آسمان و زمين از او راضى مىگردند ، مال را در بين مردم به طور مساوى و برابر تقسيم مىنمايد و خدا دل‌هاى امّت محمّد صلى الله عليه و آله را از بىنيازى پر مىكند و ايشان را عدل او فرا مىگيرد » .\r\nو در حديث ديگر است :\r\n« فَيَمْلَأُ الْأَرْضَ قِسْطاً وَعَدْلًا ، كَما مُلِئَتْ ظُلْماً وَجَوْراً » . « 2 »\r\nو در روايت ديگر است :\r\n« يَخْرُجُ رَجُلٌ مِنْ أَهْلِ بَيْتِي يُواطِئُ اسْمُهُ اسْمِي وَخُلْقُهُ خُلْقِي فَيَمْلَأُها عَدْلًا وَقِسْطاً كَما مُلِئَتْ ظُلْماً وَجَوْراً » ؛ « 3 »\r\n« بيرون مىآيد مردى از اهل بيت من كه اسمش ، اسم من و خُلقش خلق من است ، پس زمين را از عدل و قسط پر مىكند ، چنان‌كه از ظلم و جور پر شده باشد » .\r\nو در حديث ديگر از پيغمبر اكرم صلى الله عليه و آله نقل شده است :\r\n« لَوْ لَمْ يَبْقَ مِنَ الدُّنْيا إِلّا يَوْمٌ واحِدٌ ، لَطَوَّلَ اللَّهُ ذلِكَ الْيَوْمَ حَتّى يَخْرُجَ رَجُلٌ\r\n\r\n\r\n","description":"","footnote":"\r\n( 1 ) . منتخب الاثر ، ب 1 ، ف 2 ، ص 147 ، ح 14 .\r\n( 2 ) . منتخب الاثر ، ب 2 ، ف 1 ، ص 146 ، ح 13 .\r\n( 3 ) . منتخب الاثر ، ب 2 ، ف 2 ، ص 179 ، ح 3 .\r\n","page_name":" 172 ","page_number":172},
  {"content":"\r\n\r\nمِنْ وُلْدِي ، فَيَمْلَأُها عَدْلًا وَقِسْطاً كَما مُلِئَتْ جَوْراً وَظُلْماً » ؛ « 1 »\r\n« اگر از دنيا باقى نماند مگر يك روز ، خدا آن روز را طولانى و دراز گرداند ، تا بيرون آيد مردى از فرزندان من ، پس پر كند دنيا را از عدل و قسط ، مثل آنكه از جور و ظلم پر شده باشد » .\r\n\r\nمعناى احاديث فوق\r\nشايد بسيارى معناى اين احاديث را واضح بدانند و بين \" قسط \" و \" عدل \" و همچنين بين \" ظلم \" و \" جور \" مانند دو كلمه مترادف فرقى نگذارند و قسط و عدل را به داد ، و ظلم و جور را به ستم ترجمه نمايند . بنابراين عطف قسط را به عدل ، و ظلم را به جور ، يك نوع تأكيد بگيرند .\r\nولى به نظر مىرسد : در اين احاديث ، تمام مطلب در تأكيد خلاصه نمىشود و لفظ قسط و عدل مترادف نمىباشند ؛ چنان‌كه دو كلمه مقابل آنها ( جور و ظلم ) نيز مترادف نيستند .\r\nتوضيح اين مطلب حساس و مهم ، موقوف بر بيان دو مقدمه است :\r\n\r\nمقدّمه نخست : نظام امامت ، نظام عدل و قسط است\r\nنظام امامت در آن معانى و ابعادش كه با نظامات اسلامى يا نظام تمام اسلامى ارتباط دارد ، حسن اجراى اين نظامات را به عدل و حق عهده‌دار است .\r\nاين نظامات عبارت‌اند از : نظام فكرى و اعتقادى معقول و منطقى ، نظام تعادل اخلاقى ، نظام متوازن اقتصادى و مالى ، نظام عدل اجتماعى ، نظام صحيح سياست\r\n\r\n\r\n","description":"","footnote":"\r\n( 1 ) . منتخب الاثر ، ب 25 ، ف 2 ، ص 247 ، ح 1 .\r\n","page_name":" 173 ","page_number":173},
  {"content":"\r\n\r\nو اداره و حكومت ، نظام معتدل ارضا و اشباع غرايز ، نظام صحيح آموزش و پرورش و نظامات ديگر .\r\nو به عبارت ديگر : نظام امامت ، نظام اجراى تمام اين نظامات است و شخص امام عليه السلام نمونه اعلا و نمايش عملى و تجسّم ظهور تمام برنامه‌ها و نظارات اسلامى است . و اگر اين عبارت كوتاه نباشد ؛ همانند آينه در برابر آفتاب كه حاكى از آفتاب است ، وجود امام نيز حاكى از حقيقت اسلام و معارف و نظامات اسلام است .\r\nامامت يگانه نظامى است كه استثمار و استكبار و استعمار ، و استفاده‌هاى نامشروع را كه موجب فاصله‌ها و تقسيم‌بندىها و توزيع‌هاى غير عادلانه است ، از بين مىبرد و قسط و عدل را برقرار مىسازد و از افراط و تفريط جلوگيرى مىنمايد .\r\nدر اين نظام ، هم قوانينى كه اساس عمل است ، به عدل و حق و برقرارى توازن و تعادل نظر دارد و هم حاكم و نظام حكومت و قوه مجريه‌اى كه اجراى اين قوانين را به عهده دارد ، از طريق عدل منحرف نمىگردد .\r\nاين يكى از مشخصات و معرّف اين نظام است كه استقرار آن ، عدل مطلق و خير و احسان برقرار مىكند و اموال و مواد مورد نياز ، و مشاغل و مناصب را به قسط و عدل توزيع و تقسيم مىنمايد و غرايز فطرى و جسمى انسان را اشباع و طغيان و سركشى آنها را مهار مىنمايد چنان‌كه بعضى آيات و احاديث به همين معانى نظر دارد ؛ مثل آيه :\r\n« الَّذِينَ إِنْ مَكَّنّاهُمْ فِي الْأَرْضِ أَقامُوا الصَّلاةَ وَآتُوا الزَّكاةَ وَأَمَرُوا بِالْمَعْرُوفِ وَنَهَوْا عَنِ الْمُنكَرِ » ؛ « 1 »\r\n« آنان كه وقتى ايشان را در زمين قدرت و تمكّن دهيم ، نماز را برپا مىدارند و زكات مىدهند و امر به معروف و نهى از منكر مىنمايند » .\r\nو مانند اين حديث معروف كه از حضرت اميرالمؤمنين عليه السلام روايت شده است\r\n\r\n\r\n","description":"","footnote":"\r\n( 1 ) . سوره حج ، آيه 41 .\r\n","page_name":" 174 ","page_number":174},
  {"content":"\r\n\r\nو علماى بزرگ در شرح و تفسير آن ، تحقيقات و توضيحات مهمى بيان داشته‌اند :\r\n« اعْرَفُوا اللَّهَ بِاللَّهِ ، وَالرَّسُولَ بِالرّسالَةِ وَأُولِي الْأَمْرِ بِالْأَمْرِ بِالْمَعْرُوفِ وَالْعَدْلِ وَالْإِحْسانِ » ؛ « 1 »\r\n« خدا را به خدا و پيغمبر را به پيامبرى و اولياى امر ( امامان ) را به امر به معروف و عدل و احسان بشناسيد » .\r\nو مانند اين جمله در ضمن احاديث اوصاف حضرت مهدى عليه السلام :\r\n« يُقَسّمُ الْمالَ صِحاحاً ، فَقالَ لَهُ رَجُلٌ : ما صِحاحاً ؟ قالَ : بِالسَّوِيَّةِ بَيْنَ النّاسِ » ؛ « 2 »\r\n« حضرت مهدى عليه السلام مال را به طور صحيح قسمت مىنمايد ، مردى از معناى آن پرسيد ، پيغمبر صلى الله عليه و آله فرمود : به طور مساوى در بين مردم تقسيم مىنمايد » .\r\nنظام امامت ، استضعاف را به هر صورت و شكلى كه باشد ؛ خواه به صورت استثمار صنعتى ، يا استثمار سرمايه دارى ، يا استثمار فردى و جمعى ، و خواه به آن استعباد يا استكبار و يا استعمار بگويند ، از ميان بر مىدارد و با هر نظام استضعاف گر اعلان جنگ مىدهد ؛ چنان‌كه على عليه السلام مىفرمايد :\r\n« الذَّلِيلُ عِنْدِي عَزِيزٌ حَتّى آخُذَ الْحَقَّ لَهُ ، وَالْقَوِيُّ عِنْدِي ضَعِيفٌ حَتّى آخُذَ الْحَقَّ مِنْهُ » ؛ « 3 »\r\n« ذليل نزد من عزيز است تا حقّ او را بگيرم ، و قوى در نزد من ضعيف\r\n\r\n\r\n","description":"","footnote":"\r\n( 1 ) . كافى ، ج 1 ، ص 85 .\r\n( 2 ) . منتخب الاثر ، ص 147 .\r\n( 3 ) . نهج البلاغه ، خطبه 37 ، در اين موضوع به نهج البلاغه مراجعه نماييد ، تا نظام عمل و ضد استضعاف امامت را بشناسيد .\r\n","page_name":" 175 ","page_number":175},
  {"content":"\r\n\r\nاست تا حقّ ضعيف را از او بگيرم » .\r\n\" عدى بن حاتم \" در ضمن آن سخنرانى بسيار مشهور و معروفى كه در مجلس معاويه و به درخواست و اصرار او ، پيرامون شخصيت حضرت على عليه السلام ايراد كرد ( كه براى هر جمله و فرازش ، آن هم در چنان موقعيت حساسى ، نمىتوان قيمت قائل شد ) و معاويه را تحت تأثير قرار داد ، مىگويد :\r\n« لا يَخافُ الْقَوِيُّ ظُلْمَهُ ، وَلا يَيْأَسُ الضَّعِيفُ مِنْ عَدْلِهِ » . « 1 »\r\nقوى و ضعيف هر دو در امان بودند ، قوى از عدل على عليه السلام نمىترسيد ؛ چون مىدانست هرگاه بخواهد او ( قوى كه خلاف كرده ) را كيفر و مجازات كند ، از حدّ قانون تجاوز نمىنمايد و به هواى نفس و كينه شخصى كيفر نمىدهد ، ضعيف نيز از عدل او مأيوس نمىگرديد ؛ چون مىدانست اگر تمام اقويا و زورمندان در يك صف بايستند و يك نفر ضعيف در صف ديگر ، على عليه السلام در كنار ضعيف مىايستد و از او حمايت مىكند . او حاكم و زمامدارى است كه هرگز حقّ ضعيف را وا نمىگذارد و از احقاق حقّ او صرف نظر نمىكند .\r\n\r\nمقدمه دوم : بحثى در الفاظ مترادف\r\nعلما و محققان علم لغت و ادب مىگويند : اختلاف عبارات و اسما ، دلالت بر اختلاف معانى دارد و عطف كلمه‌اى بر كلمه ديگر ، در صورتى صحيح است كه از كلمه دوم ، معنايى غير از معناى اوّل اراده شود ؛ مثلًا اگر زيد لقبش عالم يا فيلسوف باشد ، نمىگويند : زيد و فيلسوف آمد .\r\nبنابراين آنچه در قرآن مجيد و احاديث شريفه و كلام عرب و عجم آمده است ،\r\n\r\n\r\n","description":"","footnote":"\r\n( 1 ) . سفينة البحار ، ج 2 ، ص 171 .\r\n","page_name":" 176 ","page_number":176},
  {"content":"\r\n\r\nبه هنگام عطف دو لفظ متقارب المعنى به يكديگر از لفظ معطوف ، معنايى غير از معطوف عليه اراده شده است ؛ بلكه مىگويند : محال است در لغت واحد ، لفظ مختلف و معنا واحد باشد ، چنان‌كه بسيارى از نحويين و لغويين گمان كرده‌اند .\r\nحتى اينكه محققان مىگويند : موردى نداريم كه حركت دو كلمه مختلف باشد : ولى معنا واحد باشد ؛ مثلًا الفاظى كه بر وزن \" مفعال \" ، \" مفعل \" ، \" فعول \" و \" فعال \" باشند ، هر كدام معنايى را افاده مىنمايند كه ديگرى آن معنى را افاده نمىكند و فردى كه محقق نباشد ، گمان مىكند تمام اين صيغه‌ها ، فقط مفيد مبالغه مىباشند .\r\nوقتى اختلاف حركات موجب اختلاف معانى باشد ، به طريق اولى اختلاف كلمات بايد بر اساس اختلاف معنا باشد . « 1 » بنابراين در اين احاديث ، سطور مسلّم از \" قسط \" معناى \" عدل \" و از \" عدل \" معناى \" قسط \" ، همچنين از \" جور \" معناى \" ظلم \" و از \" ظلم \" معناى \" جور \" اراده نشده است و از هر لفظ و كلمه ، معنايى غير از كلمه ديگر اراده شده است .\r\nلذا براى فهم دقيق مقصود و معناى اين احاديث و معناى اين چهار كلمه ، وقتى منفرداً يا با عطف به يكديگر ، در كلامى آمده باشند ، مراجعه به كتاب‌هاى معتبر لغت و كلمات لغويين كه به طور اختصار و به مقدارى كه بحث زياد طولانى نشود لازم است .\r\n\" تاج العروس \" يكى از كتب معتبر لغت است ؛ در مورد كلمه \" جور \" مىگويد :\r\n\r\n\r\n","description":"","footnote":"\r\n( 1 ) . رجوع شود به « الفروق اللغوية » ص 13 - 16 ، الباب الاول في الابانة عن كون اختلاف العبارات ، موجباً لاختلاف المعانى في كلّ لغة .\r\n","page_name":" 177 ","page_number":177},
  {"content":"\r\n\r\n« الْجَوْرُ نَقِيضُ الْعَدْلِ ؛ جارَ عَلَيْهِ يَجُورُ جَوْراً فِي الْحُكْمِ ؛ أَيْ ظَلُمَ ، ( وَ ) الْجَوْرُ ضِدُّ الْقَصْدِ أَوِ الْمَيْلِ عَنْهُ » ؛\r\n« جور نقيض عدل و به معناى ستم در حكم كردن است و به معناى ضد ميانه روى و انحراف از آن نيز آمده است » .\r\n\" لسان العرب \" نيز كه يكى از كتاب‌هاى مورد اعتماد لغت است ، \" جور \" را مانند \" تاج العروس \" معنا كرده است .\r\nابوهلال عسكرى در \" الفروق اللغويه \" مىگويد : جور خلاف استقامت در حكم است ؛ لذا خيانت جزئى را ظلم مىگويند ، نه جور ؛ امّا گرفتن مالى را از صاحبش به زور و جبر ، هرچند يك درهم باشد ، جور مىگويند » .\r\n\r\nمعنى ظلم :\r\n\" تاج العروس \" گفته است : ظلم ، تصرف در ملك غير و از حدّ گذشتن است .\r\nو \" لسان العرب \" مىگويد : ظلم ، چيزى را در غير جا و غير موضع خود گذاردن است .\r\nو راغب نيز در \" مفردات \" ظلم را مثل \" لسان العرب \" معنا نموده است .\r\n\r\nمعنى عدل :\r\nاميرالمؤمنين عليه السلام در پاسخ اين پرسش كه كدام يك از عدل و جور افضل است ، فرمود :\r\n« العدل يضع الامور مواضعها » ؛ « 1 »\r\n« عدل كارها را بر جاى خود مىنهد » .\r\nچنان‌كه در \" تاج العروس \" و \" لسان العرب \" آمده است ، عدل ضدّ جور است\r\n\r\n\r\n","description":"","footnote":"\r\n( 1 ) . سفينة البحار ، ج 2 ، ص 166 .\r\n","page_name":" 178 ","page_number":178},
  {"content":"\r\n\r\nو آن چيزى است كه در نفوس ، مستقيم شمرده شد و ميانه روى باشد و ترك افراط و تفريط و حكم به حقّ است . و عادل آن كسى است كه هواى نفس ، او را از حقّ منحرف نمىكند كه حكم به جور بدهد .\r\nراغب مىگويد : عدل ، تقسيم و تقسيط كردن به مساوات است ؛ بنابراين روايت شده است :\r\n« بِالْعَدْلِ قامَتِ السَّمواتِ وَالْأَرْضُ » ؛ « 1 »\r\n« آسمان‌ها و زمين ، بر عدل و تقسيم مساوى و برابر برپا است كه اگر در اجزا و اعضا و اشياى آن كم و زيادى بود و هر چيز و هر ركنى از آن ، از آنچه بايد داشته باشد ، چيزى كم مىداشت يا چيزى زيادتر بر آن بود ، برپايى آسمان و زمين به هم مىخورد » .\r\nاز اين عبارت معلوم مىشود كه عدل و توزيع و تقسيم برابر و متساوى به اين نيست كه تمام اشيا از هرچه بايد داشته باشند ، مانند هم داشته باشند ؛ بلكه غرض اين است كه همه آنچه را و به هر مقدار كه بايد داشته باشند و آنچه را كه داشتن آن ، در بقاى اين نظام مؤثر است و آسمان و زمين و منظومه‌ها و كهكشان‌ها و كوه و دريا و آب و انسان و حيوان و كليه جانداران و جماد و نبات و معادن به آن برقرار است ، بايد داشته باشند .\r\n\r\nمعنى قسط :\r\nراغب در « مفردات » مىگويد :\r\n« الْقِسْطُ هُوَ النَّصِيبُ بِالْعَدْلِ » ؛\r\n« قسط ، نصيب به عدالت است » .\r\n\r\n\r\n","description":"","footnote":"\r\n( 1 ) . سفينة البحار ، ج 2 ، ص 166 .\r\n","page_name":" 179 ","page_number":179},
  {"content":"\r\n\r\nدر لسان العرب و تاج العروس آمده است : قسط ، عدل و حصه و نصيب است .\r\nو گفته شده است : اقساط ( به كسر همزه ) فقط عدل در قسمت است .\r\nدر حديث آمده است :\r\n« إِذا حَكَمُوا عَدِلُوا ، وَإِذا قَسَّمُوا اقْسِطُوا » ؛\r\n« وقتى حكم برانند عدالت كنند ، و زمانى كه قسمت كنند به عدالت قسمت نمايند و به عدل نصيب و حصه بدهند » .\r\nابوهلال عسكرى در \" الفروق \" مىگويد : فرق بين نصيب و قسط اين است كه نصيب بر آنچه كمتر و زيادتر از استحقاق باشد ، اطلاق مىشود ؛ ولى قسط حصه‌اى است كه به عدل و استحقاق معين شده است . و گفته مىشود :\r\n« قَسَطَ الْقَوْمُ الشَّيْءَ بَيْنَهُمْ ، إِذا قَسَّمُوهُ عَلَى الْقِسْطِ » ؛\r\n« وقتى چيزى را به قسط و عدل تقسيم كنند ، مىگويند : آن را بين خود تقسيط كردند » .\r\nو جايز است كه گفته شود : قسط اسم است از براى عدل در قسمت و گفته شده است : قسط آن نصيبى است كه شخص استحقاق آن را دارد و به آن نيازمند است .\r\n\r\nقسط در قرآن مجيد\r\nدر قرآن مجيد ، مادهء « ق س ط » مكرر آمده است ؛ از جمله در آيه :\r\n« لَقَدْ أَرْسَلْنا رُسُلَنا بِالْبَيّناتِ وَأَنزَلْنا مَعَهُمُ الْكِتابَ وَالْمِيزانَ لِيَقُومَ النّاسُ بِالْقِسْطِ » . « 1 »\r\nمفاد آيه اين است : فرستادن پيامبران با نشانىها و نازل كردن كتاب و ميزان ، براى برپايى و قيام مردم به قسط و عدل است . اگرچه ظاهر اين است كه از قسط ،\r\n\r\n\r\n","description":"","footnote":"\r\n( 1 ) . سوره حديد ، آيه 25 .\r\n","page_name":" 180 ","page_number":180},
  {"content":"\r\n\r\nمعناى عام و عدل كلى و مطلق اراده شده است ؛ ولى در آوردن كلمه قسط به جاى عدل ، شايد اين عنايت باشد كه خواننده و شنونده به نصيب به عدل و حق و نظم اقتصادى ، و اهمّيت مداخله آن در قيام اجتماع به عدل متوجّه گردد .\r\nضمناً به اين نكته هم بايد توجّه داشت كه مكتب انبيا در اعصارى كه تعادل مالى و اقتصادى در برقرارى جامعه به عدل مؤثر شناخته نمىشد ، آن را پيشنهاد كرده و هدف فرستادن پيامبران و وحى و تعاليم و برنامه و كتاب بر آنان ، نظم مالى و اقتصادى را نيز متضمن مىباشد .\r\nچون عدل مطلق ، بدون تعادل مالى و نظم اقتصادى محكم و برنامه صحيح و توليد توزيع حاصل نخواهد شد .\r\nدر آيه ديگر مىفرمايد :\r\n« قُلْ أَمَرَ رَبّى بِالْقِسْطِ » ؛ « 1 »\r\n« بگو پروردگار من فرمان به قسط داده است » .\r\nكه از اين آيه نيز يا معناى عدل عام و مطلق مراد است ، يا خصوص تقسيم و توزيع به نصيب و حق و عدل . و از جمله اين آيه است :\r\n« شَهِدَ اللَّهُ أَنَّهُ لآإِلهَ إِلّا هُوَ وَالْمَلآئِكَةُ وَأُولُوا الْعِلْمِ قآئِماً بِالْقِسْطِ » . « 2 »\r\nدر اين آيه نيز ظاهر اين است كه از قيام خدا به قسط ، همين اراده شده است كه همه چيز را طبق حكمت ، به نصيب معين و به مقدارى كه لازم باشد ، آفريده است :\r\n نموده خلق ، هر چيزى كه بايد * جهان آراسته ، آن‌سان كه شايد \r\n\r\n\r\n","description":"","footnote":"\r\n( 1 ) . سوره اعراف ، آيه 29 .\r\n( 2 ) . سوره آل‌عمران ، آيه 18 .\r\n","page_name":" 181 ","page_number":181},
  {"content":"\r\n\r\n چنان داده نگارش اين جهان را * كه به ، هرگز نيابد زان ، گمان را\r\nاز او عالم شده آن‌سان منظم * كه نه در آن زياد و نه در آن كم « 1 » \r\nو در آياتى ديگر مانند :\r\n« وَإِنْ خِفْتُمْ أَلّا تُقْسِطُوا فِي الْيَتامى . . . » ؛ « 2 »\r\n« اگر نترسيد كه مبادا درباره يتيمان مراعات عدل و داد نكنيد . . . » .\r\nو آيه :\r\n« وَأَقِيمُوا الْوَزْنَ بِالْقِسْطِ » ؛ « 3 »\r\n« و هر چيز را به ترازوى عدل و انصاف بسنجيد » .\r\nمحتمل است كه عدل در امور مادى و مالى و قابل توزيع و تقسيم ، اراده شده باشد ، چنان‌كه در مثل آيه :\r\n« كُونُوا قَوّامِينَ للَّهِ شُهَدآءَ بِالْقِسْطِ » ؛ « 4 »\r\n« در راه خدا پايدار و استوار بوده و گواه عدالت و درستى باشيد » .\r\nو آيه :\r\n« ذلِكُمْ أَقْسَطُ عِندَ اللَّهِ » ؛ « 5 »\r\n« اينها درست‌تر و محكم‌تر است نزد خدا » .\r\nو آيه :\r\n\r\n\r\n","description":"","footnote":"\r\n( 1 ) . اشعار از « گنجينه گهر » مرحوم مغفور آيت اللَّه آقاى آخوند ملا محمّد جواد صافى - رضوان اللَّه تعالى عليه - والد نگارنده است .\r\n( 2 ) . سوره نساء ، آيه 3 .\r\n( 3 ) . سوره الرحمن ، آيه 9 .\r\n( 4 ) . سوره مائده ، آيه 8 .\r\n( 5 ) . سوره بقره ، آيه 282 .\r\n","page_name":" 182 ","page_number":182},
  {"content":"\r\n\r\n« وَإِنْ حَكَمْتَ فَاحْكُم بَيْنَهُم بِالْقِسْطِ » ؛ « 1 »\r\n« و اگر حكم كردى بين آنها به عدالت حكم كن » .\r\nظاهر اين است كه عدل در حكم اراده شده است .\r\n\r\nقسط در نهج البلاغه\r\nدر نهج البلاغه نيز قسط به همين معناى تقسيم به عدل و استحقاق طبق نظام آمده است .\r\nمانند اينكه در وصف آفرينش طاووس در خطبه 163 مىفرمايد :\r\n« وَقَلَّ صِبْغٌ إِلّا وَقَدْ أَخَذَ مِنْهُ بِقِسْطٍ » ؛\r\n« و كم‌رنگى است مگر آنكه از آن به قسط و نصيب لازم گرفت » .\r\nو در خطبه 183 در وصف حضرت بارى تعالى مىفرمايد :\r\n« وَقامَ بِالْقِسْطِ فِي خَلْقِهِ وَعَدَلَ عَلَيْهِمْ فِي حُكْمِهِ » ؛\r\n« خدا به قسط در خلق خود ايستاد ( هر چيز را به نصيب عدل و مقدار لازم و حصّه متعادل و موافق با نظام آفريد ) و در حكم خود بر ايشان به عدل حكم فرمود » .\r\n\r\nابعاد متعدد عدل\r\nبايد توجّه داشت : بسيارى از مردم در تعريف عدل و اطلاق لفظ عادل مسامحه مىنمايند و نظامى را كه رهبر سياسى و كسى كه ادارهء امور را در آن نظام در اختيار دارد ، به اغراض شخصى و منافع خود و كسان خود حكومت نكند و قانونى را كه هست و به دست دارد در حقّ همگان يكسان اجرا نمايد ، عادل مىگويند .\r\n\r\n\r\n","description":"","footnote":"\r\n( 1 ) . سوره مائده ، آيه 42 .\r\n","page_name":" 183 ","page_number":183},
  {"content":"\r\n\r\nخواه مردم آن قانون را به حقّ و علم و فهم قبول كرده باشند ، يا از راه جهل و اشتباه يا تحميل پذيرفته باشند .\r\nمثلًا انوشيروان را دادگر و نظام او را عادل مىگويند ، با اينكه نظامى كه انوشيروان بر اساس آن حكومت داشت ، نظام استضعاف و استعباد و استبداد و كثيف‌ترين نظام طبقاتى بود .\r\nو اين انوشيروان بود كه حكومت را حقّ خود مىدانست و آن را مثل اموالى كه از قباد - پدرش - ارث برده بود ، حقّ خود مىدانست و خاندان و افراد ديگر را از آن محروم مىشمرد .\r\nو اين حاكم و حكومت بود كه آن نظام ناهنجار غير عادلانه را حفظ مىكرد و تبعيضاتى را كه بود ، اجرا مىنمود . « 1 » داستان تهى شدن خزانه و نياز انوشيروان به پول براى جنگ با روم و پيشنهاد مرد كفش فروش به پرداخت پول مورد نياز در برابر رفع تبعيض و لغو محروميت فرزندش از تحصيل علم ، كه فردوسى نيز آن را در شاهنامه آورده است ، يكى از ادلهء فساد آن نظام است .\r\nوقتى پيشنهاد كفش فروش را به شاه رساندند ، قبول نكرد . و چنان‌كه در شاهنامه است ، گفت :\r\n برو همچنان باز گردان شتر * مبادا كزو سيم خواهيم و دُر\r\nچو بازارگان بچه ، گردد دبير * هنرمند و با دانش و يادگير\r\nچون فرزند ما بر نشيند به تخت * دبيرى ببايدش پيروز بخت\r\nهنر نايد از مرد موزه فروش * سپارد بر او ، چشم بينا و گوش \r\n\r\n\r\n","description":"","footnote":"\r\n( 1 ) . مخفى نماند : حديثى به اين لفظ « ولدت في زمن الملك العادل » به پيغمبر صلى الله عليه و آله نسبت داده‌اند كه اعتبار آن ثابت نيست و محققان و اهل فن آن را از اخبار موضوعه ( جعلى ) شمرده‌اند و قرائن و شواهد هم ضعف آن را تأييد مىنمايد كه در اينجا مجال شرح و بيان آن نيست .\r\n","page_name":" 184 ","page_number":184},
  {"content":"\r\n\r\nبديهى است عامه و عوام ، اگر چنين حاكمى را عادل و دادگر بدانند ، عُقلا و روشنفكران اين نظام و كسى را كه حافظ اين نظام غير انسانى و تبعيض گر است ، دادگر نمىخوانند و مجرى قانون انحصار علم به طبقه خاص و شاهزادگان و لشكريان را ظالم و ستمكار مىگويند .\r\nچنان‌كه \" يان اسميت \" - رهبر رژيم نژادپرست آفريقايى - كه مجرى قوانين حكومت \" رودزيا \" است ، ظالم است . و حكومت‌هايى كه طرفدار و حامى او هستند ، ستمكارند . همچنين حاكم نظام كمونيستى و رژيم سرمايه‌دارى ، چون هر دو رژيم از جهانى با كرامت و آزادى و شرافت انسان و حقيقت و واقعيت و فطرت مخالف است ، ستمگرند .\r\nچنان‌كه حاكمى كه با زور و قدرت شخصى حكومت را به دست گرفت و خود را بر مردم تحميل كرد ، اگرچه در رتق و فتق و حلّ و فصل امور بر اساس عدل و قسط حكومت كند ، ظالم است .\r\nبنابراين ، اين‌گونه عدل‌هاى عاميانه و عوام پسند را نبايد عدل شمرد ، هرچند به گونه‌اى و به نسبت ظلم مطلق آن را عدل گويند و هرچند يكى از ابعاد عدل را واجد باشد .\r\nآنچه را مىتوان عدل مطلق دانست كه از هيچ جهتى ظلم نباشد و به هرگونه‌اش كه بنگرى ، عدل باشد . و تمام ابعاد عدل را كه به چند بُعد مهم آن ذيلًا اشاره مىشود ، واجد باشد :\r\n\r\nالف ) عدل حاكم\r\nعدل حاكم ، كه حكومت او مشروع باشد و بر اساس زور و استعباد و به منظور فرمان رانى و تسلط بر مردم و تحميل بر خلق اللَّه و ملاحظه هوى و هوس و غرض\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nو منافع شخصى خود و اشخاص معين و طبقه و حزب و گروه و جمعيت خاص و تبعيض نباشد و حاكم بر مبانى نادرستى برگزيده نشده باشد و فقط تقوا ميزان انتخاب باشد ، كه اگر فرضاً حاكم يا قاضى ، ديگرى را از خود لايق‌تر و شايسته‌تر بشناسد ، بدون تعلل و مسامحه ، كرسى حكومت را به او واگذار نمايد و قوانين بر پايه مساوات اجرا گردد و ستمى وجود نداشته باشد كه اين قسم ، بُعد سياسى عدل و قسط است .\r\n\r\nب ) بُعد قانونى قسط و عدل\r\nاز اين بُعد ، به عدل قانون تعبير مىكنيم و مقصود اين است كه در قوانين ، مصالح و منافع همگان ، واقع و حقيقت ، نيازمندىهاى افراد جامعه و خواسته‌هاى حقيقى و فطرى و غرايز بشر منظور شده باشد و براى فرد و طبقه و صنف خاصى در شرايط متساوى امتيازى نباشد و بر قانون فطرت بشر تحميل نباشد . نصيب هر كس را از نعمت‌ها و مواهب به عدل و استحقاق تعيين كند و نقشهء توزيع و تقسيم اشيا و مواد طبيعت ، در زندگى آزاد انسان‌ها پياده گردد و همه سهم واقعى خود را ببرند .\r\nمثلًا از نعمت هوا ، انسان ، حيوان و نبات ، هر يك به مقدار نيازى كه دارد ، بهره مىبرند . يا از نعمت آب و مواد غذايى ، تمام اجزا و اغصان و اوراق و شاخ و برگ يك درخت ، به طور مساوى بهره مىبرند ؛ يعنى هيچ يك بيشتر از آنچه بايد ببرند و كمتر از آن ، نصيبشان نمىشود . نه اينكه همه مقدار واحد و به اندازهء واحد مىبرند ؛ بلكه هر كدام آنچه را كه لازم دارند .\r\nفرضاً ماده‌اى كه برگ از آن ساخته مىشود ، شكوفه و ميوه مادى ديگرى كه لازم دارند ، هر كدام سهم خود و آنچه را كه لازم دارند و حقشان باشد ، مىبرند ؛ مانند اعضاى بدن كه به هر كدام مواد لازم مىرسد .\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nنظير اين نقشه در زندگى انسان‌ها و معاش و توليد و توزيع نعمت‌ها وقتى پياده شود ، عدل و نصيب به عدل ، استحقاق و سهام صحيح و متعادل برقرار مىگردد .\r\nناموس عدل و قسط ، چنان‌كه در عالم تكوين است ، بايد در عالم اختيار و محيط خداداد آزاد بشر نيز مقرر باشد و استفاده از مواهب و مواد لازم مادى و معنوى ، به قدر استعداد و كفايت و اشباع غرايز ، در دسترس هر كس باشد كه براى سالخوردگان و افتادگان ، حتى ديوانگان و حيوانات هم در اين تقسيم به قسط سهم كافى مقرر باشد .\r\n\r\nج ) بُعد اقتصادى قسط و عدل\r\nاين بُعد كه آن را عدل اقتصادى مىگوييم ، عبارت از اين است كه بر اساس قانونى بودن حقّ مالكيت اختصاصى « 1 » قوانين اقتصادى و مالى ، كار و نظامات مشاغل به قسط ، نصيب به عدل ، تنظيم سهام و جلوگيرى از تورم ، تراكم بىرويه و غير متعارف سرمايه‌ها ، منع احتكار و ترتيب توليد ، مطابق كردن عرضه با تقاضا ، توزيع عادلانه و صحيح محصولات ، متعادل ساختن قيمت‌ها و دستمزدها به طورى كه هر كس بتواند با دادن آنچه دارد ، از كار يا مزد كار ، نيازمندىهاى متعارف خود را بگيرد ، نظر داشته باشد .\r\nحكومت نيز بر اساس معيارهاى دقيق و صحيح ، صلاحيت و اختيار قانونى داشته باشد كه عدالت اقتصادى را بدون اينكه به حقّ كسى تجاوز نمايد برقرار كند ،\r\n\r\n\r\n","description":"","footnote":"\r\n( 1 ) . قانونى بودن حقّ مالكيت اختصاصى ، منافى با مالكيت حكومت و جامعه به تفسيرهايى كه در فقه مذكور است ، نيست ، مانند موقوفات عامه و اراضى « مفتوح العنوه » آنچه را حكومت به احياء يا احداث يا وسايل شرعى ديگر تملك نمايد پس مقصود از اين عبارت انحصار نيست ، بلكه غرض فقط قانونى بودن حقّ مالكيت اختصاصى است ، مثل مالكيت ملّى و اشتراكى و در كنار هم .\r\n","page_name":" 187 ","page_number":187},
  {"content":"\r\n\r\nمسؤول و متعهد باشد كه با تمام قوا ، عدل اقتصادى ، مبارزه با فقر و محروميت از معاش متوسط و متناسب را در رأس برنامه‌هاى حكومتى خود قرار دهد و جامعه و افراد را از فقر و ورشكستگى و افلاس نجات دهد و با تدابيرى مثل ايجاد كار و عرضه مواد مورد حاجت ، و عمران و احياى اراضى موات و باير ، احداث قنوات و چاه‌هاى عميق و برپا ساختن كارخانجات ، و تدابير مشروع ديگر از تصاعد سطح مخارج ، فقر و بيكارى ، گرانى و فاصله‌هاى نامتعارف جلوگيرى نمايد .\r\n\r\nد ) بُعد اجتماعى قسط و عدل\r\nبه موجب اين بُعد كه همان عدل اجتماعى است :\r\nاوّلًا : قوانين صحيح ، روابط افراد را با يكديگر و روابط آنها را با حكومت ، بر اساس عدل و حق و منزه از استكبار و استضعاف مقرر مىدارد و به تمام افراد ، حقّ نظارت بر اجراى قوانين داده مىشود كه طبق :\r\n« وَالْمُؤْمِنُونَ وَالْمُؤْمِناتُ بَعْضُهُمْ أَوْلِيآءُ بَعْضٍ يَأْمُرُونَ بِالْمَعْرُوفِ وَيَنْهَوْنَ عَنِ الْمُنكَرِ » ؛ « 1 »\r\n« مردان و زنان مؤمن همه يار و دوستدار يكديگرند ، مردم را به كار نيكو وادار و از كار زشت منع مىكنند » .\r\nامر به معروف و نهى از منكر نمايند ؛ بلكه مسؤول و متعهد باشند كه اين نظارت را انجام دهند .\r\nعلاوه ، با يكديگر در روى كار آمدن و روى كار بودن نظام صالح همكارى داشته باشند .\r\nثانياً : افراد ، به پيروى از قانون و نداى ايمان و وجدان مكلف هستند كه تمام\r\n\r\n\r\n","description":"","footnote":"\r\n( 1 ) . سوره توبه ، آيه 71 .\r\n","page_name":" 188 ","page_number":188},
  {"content":"\r\n\r\nمقررات عدل و قسط را در رشته‌هاى مختلف ، نسبت به خود و ديگران رعايت نمايند كه جامعه و افراد ، از جانب هر فردى امنيت داشته باشند و حسن ظن و حمل بر صحّت در هر مورد ، خيال هر كس را راحت سازد ، و خيانت و غش و تقلب در جامعه مطرود و معدوم يا بسيار نادر و كم زمينه گردد .\r\nثالثاً : حكومت هم بايد در اين امور مشاركت كند و برنامه‌هايى اجرا نمايد و وضع سلوك و استقبالش را از مردم متواضعانه و به نحوى قرار دهد كه مردم ، در نظارت بر امور تشويق و تقدير شوند . چنان‌كه بايد تعليم و تربيت و ارشاد نيز در اينجا با نقش مهم و سازنده ، افراد را رشيد و زنده و آگاه بسازد كه خود را مسؤول و متعهد حسن جريان امور بشناسند و از جنايت و تجاوز به حقّ و سهم ديگرى پرهيز نمايند .\r\nعلاوه بر اين ابعاد ، ابعاد ديگر نيز هست ، مثل : عدل در تعليم و تربيت كه علم و دانش و آموزش و پرورش براى همگان باشد ، نه فقط قانون ، انحصارى بودن آن را لغو كرده باشد ؛ بلكه عملًا نيز به نحوى باشد كه افراد مستعدّ بتوانند ترقّى علمى داشته و تا آنجا كه امكان دارد ، برابر امثال و اقران خود جلو بروند .\r\nبايد از استعدادها كه مواهب خدا به همه خلق است ، استفاده شود و تعليم و تعلّم ، كار و شغل ، مقدّس و عبادت خدا تلقى شود و تأسيس مدارس و دانشگاه‌ها براى كسب و جلب منافع مادى نباشد .\r\nبالاخره تمام ابعاد مختلفى كه عدل دارد ، بايد تأمين شود تا عدل مطلق مستقر و برقرار شود .\r\nو از همه مهم‌تر عدل فكرى و اعتقادى كه به منزله زيربنا است ، بايد تأمين شود تا عدل مطلق ، مستقر و برقرار شود .\r\nو تنها با اصلاح دادگسترى ، عدل مستقر نمىشود ؛ بلكه براى عدل در داورى\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nو دادگسترى ، هم دادگسترى بايد اصلاح شود ؛ يعنى قوانين آن و برنامه‌هاى داورى و شرايط قاضى و شهود عادلانه باشد . و هم قوانينى كه قاضى بر آنها استناد مىكند و قوانين اقتصادى و مربوط به حقوق مالى و سهام ، به منظور احقاق حقّ و رسيدن هر كس به حقّ واقعى تشريع شده باشد كه بدون يكى از اين دو ، عدل مفهوم واقعى نخواهد داشت و دستگاه قضا و داورى ، دستگاه عدل و قسط نخواهد بود .\r\nهم براى توزيع صحيح و اينكه هر كس در امور مالى به حقّ خود و سهم خود و نياز واقعى خود برسد و توازن اقتصادى موجود شود ، نظام اقتصادى عادلانه لازم است و هم براى عدل در حكم و داورى .\r\nو اگر بگوييم : عدل ، مفهومى روبنايى دارد و از شكل روابط بين فرد و ديگران و روابط هيأت حاكمه با مردم سخن مىگويد ، و قسط مفهومى زيربنايى دارد و آن را به سهمى كه يك فرد يا گروه ، از مواهب مادّى و معنوى و امكانات اجتماعى ، در قبال نقشى كه در جامعه دارد ، تفسير كنيم ، مفهوم لغوى و عرفى اين دو واژه عوض نمىشود و در قبال هم قرار نمىگيرند ، يا آنجا كه عدل خوشنود و راضى است ، قسط خشمگين باشد و آن كس كه در جامعه به واسطه ناتوانى ، نقشى به عهده ندارد ، بىسهم باشد .\r\nمفهوم عدلِ مطلق ، ميانه روى و اعتدال در تمام امور است ؛ خواه در اعتقادات باشد و خواه در روابط مخلوق با خالق يا با مخلوقات ديگر ، از انسان و حيوان و نبات و جماد و غيره ؛ خواه در اخلاق و معنويات يا در امور مادى و مالى و اقتصاديات باشد ؛ خواه در افعال و وظايف فردى يا در وظايف سياسى و اجتماعى ، بالاخره همه عدل است و در همه بايد رعايت عدل شود .\r\nاين ، هم مفهوم عدل است و هم مفهوم قسط ، با اين تفاوت كه قسط ، در امور مالى و مادى و حقوقى و قابل تقسيط و مرافعات و محاكمات و تقسيمات سهام ،\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nصراحتش بيشتر و ظاهرتر است . به اين نحو كه استثناى اين موارد از كلمه قسط ، بسا مستهجن و ناستوده باشد ؛ ولى عدل در شكل روابط بين فرد و ديگران ، روابط هيأت حاكمه با مردم و هر قوى با ضعيف ظاهرتر مىباشد . به هر حال ، عدل در تمام اين موارد ، هر كجا با توزيع سهام ربط داشته باشد ، بايد بر اساس حقّ و واقع باشد و عدل بر آن صادق خواهد بود و هر كجا عدل صادق بود ، قسط به معناى اعم نيز بر آن صادق است .\r\nبنابراين دو صورت نابرابرى سهام و نرسيدن « محكوم له » به سهم حقيقى و حق واقعى خود ، حكم به آن ، حكم به عدل نخواهد بود ، هرچند طبق قانون پذيرفته شده باشد .\r\nبالاخره عدل مطلق و قسط مطلق ، وقتى حاكم مىشود كه آنچه جنبه زيربنايى و روبنايى دارد ، همه عادلانه باشد ؛ زيرا هر كدام از اين دو عادلانه نباشد ، عدل برقرار نيست . و هميشه هم چنان نيست كه آنچه در نظر بعضى از مردم ، يا بعضى از مكتب‌ها جنبه زيربنايى دارد ، به تبع آن روبنا نيز اصلاح گردد . به عبارت ديگر :\r\nدرستىِ زيربنا علّت درستىِ روبنا نيست ؛ بلكه نظير مقتضى است كه با عدم شرايط يا وجود موانع مؤثر واقع نمىشود .\r\nو چنان نيست كه مثلًا اگر نظام مالكيت دگرگون شود ، به گفته آنان كه دگرگونى آن را لازم و زيربنا مىدانند ، آنچه روبنا است ، خود به خود اصلاح گردد ، و خلاف عدل انجام نگيرد ، كه بگويند : قسط كه آمد ، عدل هست ؛ امّا عدل كه آمد ، ممكن است قسط نباشد . نه اين‌طور نيست .\r\nهم اكنون در جوامعى كه نظام مالكيت در آنها دگرگون شده است ، هزاران گونه نابسامانىها و عيب و علّت‌ها وجود دارد كه با اجراى قوانين صحيح ، هم نمىتوان روبناى آن را اصلاح و بر طرف نمود .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nاين مكتب‌ها هم در تعيين و تشخيص زيربنا ، در افراط و مبالغه و انحراف و انحصار افتاده‌اند و هم در روبنا ؛ زيرا زيربنايى كه تعيين كرده‌اند ، اصلاح و تنظيم عادلانه نيافته است .\r\n\r\nتقسيم سهام بر اساس واقع\r\nراجع به عدل و قسط به معناى تعيين و تقسيم سهام ، بر اساس واقعى هركس توضيح داده مىشود كه هركس از مواهب مادّى و معنوى به ميزان احتياج و نيازمندى خود سهم دارد ؛ مثل خوراك ، پوشاك ، همسر ، خانه ، پزشك ، دارو ، وسيله سوارى ، تفريحات سالم ، مدرسه و تعليم و تربيت صحيح و چيزهايى از اين قبيل ، اين مواهب و مواد بايد در اختيار همه باشد و امكاناتى باشد كه هر فردى اگر مىتواند شخصاً با شغل و عمل و نقشى كه در جامعه دارد ، آن را تهيه نمايد ، و الّا هم ديگران و هم حكومت وظيفه دارند كه اين امور را در اختيار اشخاصى كه شغل و عوايدشان وافى نيست ، قرار دهند .\r\nدر اسلام تأميناتى هست كه از طرق مختلف و برنامه‌هاى متنوع ، اين موضوع عملى مىشود و اين برنامه‌ها از وجدان و ضمير و عقايد شروع مىشود ، تا به عالَم عمل و تا سرحد ايثار پيش مىرود .\r\nبالاخره حتى برداشتن خارى و سنگى از راه مسلمانان ، جزء ايمان شمرده مىشود . و آسان‌ترين حقّ برادر مؤمن بر برادرش اين است كه دوست بدارد براى او آنچه را كه خود دوست مىدارد ، و ناخوش داشته باشد براى او آنچه را كه براى خود ناخوش مىدارد .\r\nامّا ارزش واقعى كار و ارزش اجناس و اشيا و اعمال ، در صورتى كه صاحب عمل يا جنس ، خريدار و فروشنده ، و گيرنده و دهنده ، هر يك با رضا و رغبت\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nو طيب نفس اقدام نمايند ، خلاف عدل و قسط نيست و از يكديگر سهم و چيز بيشترى طلبكار نمىباشند ، هر چند ناچار به معامله شده باشند .\r\nمثلًا در تابستان ، اگر يك نفر در نقطه‌اى دور از آبادى ، يخ داشته باشد و ديگرى از راه ناچارى واقعى يا عرفى ، آن را بيشتر از قيمت آن در شهر از او خريدارى كند . يا اگر كسى براى معالجه خود يا فرزندش ، جنسش يا مالش را كمتر از قيمت متعارف بفروشد ، از سهم او چيزى كم نشده است ؛ يعنى واقعاً از خريدار ، چيزى بيشتر طلبكار نيست .\r\nبله در نظام صحيح و كامل ، هر كس سهمى دارد كه بايد جامعه آن را بدهد ، يا حكومت كه وكيل و نماينده جامعه است ، آن را تأمين نمايد ؛ ولى به عنوان حقّ فردى از افراد ديگر چيزى طلبكار نيست و حكم طبق قوانين مالى و معاملاتى ، بر اساس :\r\n« إِلّآ أَن تَكُونَ تِجارَةً عَن تَراضٍ » ؛ « 1 »\r\n« مگر آنكه تجارتى از روى رضا و رغبت كرده باشيد » .\r\nحكم خلاف قسط نيست . و اين مانند اين است كه بايد نظام بهداشتى ، بهداشت را تأمين نمايد كه از بسيارى امراض مصونيت باشد ، حال اگر آن نظام بهداشتى ، وظيفه خود را به نحو كامل انجام نداد ، يا نتوانست انجام دهد و فردى بيمار شد و نيازمند به دارو گشت و دارو خريد ، از داروساز و دارو فروش چيزى طلبكار نيست و خريد دارو و فروش آن بر خلاف قسط نيست . خلاف قسط و عدل در برنامه‌هاى بهداشتى ، يا وضع اجراى آن و يا عمل خود شخص است .\r\nلذا بر حكومت لازم مىشود كه براى جلوگيرى از اين ناچارىها ، عرضه را در\r\n\r\n\r\n","description":"","footnote":"\r\n( 1 ) . سوره نساء ، آيه 29 .\r\n","page_name":" 193 ","page_number":193},
  {"content":"\r\n\r\nهر مكان و زمان طورى قرار دهد كه وضع غير عادى پيش نيايد . مثلًا در راه‌ها و مسير مسافران ، همه جا وسايل مورد نياز در اختيار مردم باشد و براى متعادل ماندن قيمت‌ها تدابيرى اتّخاذ كند كه هم قانونى باشد و هم احترام مالكيت و آزادى افراد برقرار باشد .\r\nمثلًا براى كنترل قيمت كرايه وسايط نقليه ، اگر خارج از حدّ متعارف و موجب عسر و حرج باشد ، وسايط دولتى را نيز در كنار آنها بگذارد كه به قيمت متعادل ، حمل و نقل را عهده دار باشند ، يا بيمارستان و دارو و پزشك در اختيار مردم بگذارد كه كسى از راه ناچارى ، مال يا عمل خود را به كمتر از قيمت متعارف نفروشد .\r\nهمچنين با اجراى قانون منع احتكار ، شرايط غير عادى را از بين ببرد ، يا از افرادى كه بازار سياه مىسازند و با خريد اجناس و اتلاف آنها و انحصار آن به خودشان قيمت را بالا مىبرند ، جلوگيرى نمايد و مانع از اسراف و تبذير گردد .\r\nهمه اينها در قوانين اسلام پيش‌بينى شده است . در قوانين مقدّس اسلام ، مواد و اصول و فروعى كه براى رفع تمام مشكلات كافى باشد ، وجود دارد . مع ذلك اگر در مواردى استثنايى مخصوصاً نسبت به اشياى غير لازم اتفاق افتاد ، نمىتوان گفت : خريدار يا فروشنده اگر با هم تراضى كردند ، آنچه داده‌اند و گرفته‌اند ، سهم واقعى آنها نبوده و يكى از آنها بيشتر طلبكار است ؛ زيرا به قيمت واقعى معامله نكرده‌اند ؛ بلكه اصولًا سهم واقعى در اينجا همان است كه به آن تراضى كرده‌اند .\r\nو اگر كسى بگويد : دگرگون كردن نظام مالكيت ، و الغاى مالكيت اختصاصى بر وسايل انتاج و توليد مثل كارخانه و زمين و آب ، موجب مىشود كه هر كارگر ، سهم و نتيجه رنج و زحمت خود را ببرد و به نسبت عملش و اثرش ، در انتاج و توليد سهم بگيرد و سهم واقعى همين است و كسى كه اثرى در انتاج و توليد ندارد ، چه سهمى دارد ، و براى مالك شدن و سهيم بودن ، چه زحمتى غير از زمين دارى يا\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nكارخانه دارى كشيده است ، اين استثمار است و بايد از بين برود .\r\nپاسخ داده مىشود : اوّلًا : پيرامون دگرگون ساختن نظام مالكيت و مفهوم آن و اينكه بايد به طور مطلق صورت بگيرد يا نه ، بعداً آن را توضيح خواهيم داد .\r\nثانياً : اگر اين دگرگونى به صورت مطلق باشد ، به اين صورت كه مالكيت در اشيا استهلاكى باشد و در غير آن ، مالكيت نباشد ، آيا تصور مىنماييد صرف نظر از معايبى كه الغاى نظام مالكيت دارد و دشوارىهاى عمده‌اى كه جلو مىآورد ، هر كس به سهم حقيقى خود مىرسد و استثمارى پيدا نمىشود ؟ و آيا مىتوان سهم حقيقى هر كس را مشخص كرد ؟ و چون اين مسأله به اين هم بستگى دارد كه توليد تمام واحدهاى صنعتى و كشاورزى و توزيع آنها به نسبت متعادل باشد ؛ يعنى ارزش آنها بر يك معيار واقعى باشد كه كارگر اين كارخانه آنچه را كه از توليد خود مىدهد ، عين يا بهاى آن را و براى جنس ديگر ، مثلًا براى هر كيلو از كالايى ، چهار ساعت از توليد جنس مورد نياز او را به او بدهند . مثلًا بگويند : براى توليد شش كيلو قند ، چهار ساعت به طور متعارف وقت لازم است . يا براى توليد ده خروار كشمش ، يك سال و براى پنج خروار گندم ، يك سال كشاورزى لازم است . بنابراين بگوييم : در مقابل يك كيلو جنس اين كارخانه ، به توليد كنندهء آن ، شش كيلو از جنس كارخانهء ديگر بدهند . يا به كشاورزى كه يك من گندم يا بهاى آن را در اختيار دارد ، دو من كشمش بدهند . به اين ترتيب ؛ آيا مىتوان اختيار زمين و آسمان و عوامل طبيعى را در دست گرفت ؟ و آيا با اين برنامه هر كس به سهم خود خواهد رسيد ؟ و آيا نسبت به كسانى كه توليد مادّى ندارند مانند پزشك يا مدير - كه تفاوت استعدادات و تصرفات آنها موجب تفاوت‌هاى بسيار است - و صاحبان مشاغلى مانند پاسبان و سرباز و . . . چگونه بايد سهم داد ، با اينكه بسا فرق بين آنها از زمين تا آسمان است ؟ و آيا اين نابرابرى چگونه بايد برابر شود كه يك نفر در چهار ساعت ، مساوى\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nبا چهار نفر در همين مدت كار مىكند و در نتيجه اختلاف و فاصله پيدا مىشود ؟ آيا به او هم بايد مثل ديگران سهم داده شود ، يا مطابق كارش ، و يا بيشتر از كار يك نفر به او واگذار نشود ؟ هر كدام را برنامه قرار دهند ، معايب زيادى خواهد داشت .\r\n\r\nانقلاب در نظام مالكيت\r\nاگر انقلاب در نظام مالكيت ، الغاى نظام غربى مالكيت و سرمايه دارى بر اساس رباخوارى و معاملات نامشروع و بانك دارى و استثمار است كه نظامات شرقى بر آن صحّه گذارده و از آن دفاع مىنمايند و به كشورهاى اسلامى نيز سرايت كرده و مسلمانان هم به فساد و پليدى آن آلوده شده‌اند ، البته بايد دگرگون گردد .\r\nاين نظام كه در آن ، هر كس و هر سرمايه‌دارى به هر نحو و به هر طريق كه بخواهد ثروت بيندوزد و بر ثروت و سرمايه‌اش بيفزايد ، آزاد مطلق است و هيچ قيد و شرط و تحديد و ممنوعيتى مانع او نمىشود و در صرف اموال نيز مختار مطلق مىباشد ، « 1 » كه به هر مصرفى بخواهد ، آن را برساند ، آزاد است . حتى اگر بخواهد\r\n\r\n\r\n","description":"","footnote":"\r\n( 1 ) . يكى از بزرگ‌ترين مفاسد اين سرمايه‌دارى آزاد و مطلق ، تسلط سرمايه‌داران بر امور سياسىو مقدرات اجتماعى است كه تمام حقوق و حيثيات افراد و اجتماعات و ملل و امم را تحت تأثير قرار داده و در مسير ازدياد سرمايه به كار مىبرند و به هيچ چيز جز بالا بردن ارقام ثروت و استثمار و به مصرف رساندن كالاى خود نمىنگرند . اين سرمايه‌دارها - به تعبير آقاى حسن صدر در روزنامه اطلاعات - همه چيز حتى جنگ و صلح و انتخابات را در اختيار مىگيرند . از باب نمونه : خاندان \" راكفلر \" را در نظر بگيريد . اين خاندان را كمتر كسى است كه نشناسد ، راكفلر از هيچ آغاز كرد و در تجارت و صنعت نفت چنان شهرتى به دست آورد ، چنان ثروتى اندوخت كه در تمام ايالات متحده فقط چند ثروتمند نامى نظير \" هانرى فورد \" و \" هوارد هيوز \" و \" پل گتى \" توانستند دم از همتايى او بزنند .\r\nدو نواده راكفلر ؛ \" ديويد \" و \" نلسن \" هر يك مؤسسات عظيم اقتصادى و مالى در اختيار دارند . نلسن معاون \" جرالد فورد \" - رئيس سابق آمريكا - بود . ديويد برادر او ، در حوزه امپراطورى\r\n","page_name":" 196 ","page_number":196},
  {"content":"\r\n\r\n\r\n\r\n","description":"","footnote":"\r\nاقتصادى خود از سال 1973 كميسيون سه جانبه‌اى را تأسيس كرد كه به نام كميسيون \" ترى لاتران \" ناميده مىشود . در اين كميسيون كه قريب يكصد نفر از كارشناسان نامى آمريكا و كانادا و يكصد نفر از متخصصين اقتصاد و سياست اروپاى غربى و ژاپن عضويت دارند ، ماهى يك بار مسايل مهم سياسى و مالى دنيا مورد مطالعه و مباحثه قرار مىگيرد . كميسيون ، هر بار افرادى را مأموريت مىدهد در فلان مسأله كه مبتلا به كشورهاى صنعتى است ، گزارشى تهيه كنند كه راهنماى دولت‌هاى مربوطه قرار گيرد ( سپس با ذكر مثال درگيرى شاخ آفريقا ) مىگويد : براى اين قبيل مسائل پيچيدهء چند پهلو ، كميسيون سه جانبه بايد راه حل پيدا كند .\r\nنظير اين مشكل ، هر هفته در دنياى سوم ، خط مشى سياسى كشورهاى صنعتى را بر سر دو راهى قرار مىدهد ( سپس مسأله حقوق بشر را مثال آورده و پس از آن مىگويد : ) اين قبيل معمّاها كه راستى حل كردن آن ، مغز افلاطون و سقراط مىخواهد ، كار اين كميسيون سه جانبه است .\r\nهارلد براون و شخص « كارتر » و « والتر ماندل » - معاون رئيس جمهور - و « و انس » - وزير خارجه - و بسيارى از وزرا و مردان سياسى درجه اوّل حكومت آمريكا ، اعضاى اين كميسيون سه جانبه‌اند كه از 1973 در طرح و بحث و حلّ و فصل مسايل سياسى و اقتصادى درجه اوّل دنيا شركت داشته‌اند . ( در اين مقاله در معرفى براون گفته است : ) كسى است كه در بمباران ويتنام شمالى و منابع حياتى اين ملّت ، نقش مؤثرى داشته است .\r\nاز توصيه‌هاى چشمگير اين دانشمند فيزيك دان در جنگ ويتنام ، اين مسأله است كه نبايد به هيچ صورت پايبند تقواى سياسى بود . شرط بردن جنگ اين است كه از اين ملاحظات اخلاقى چشم ببنديد ، و حريف را تا مغز استخوان خرد كنيد ( اطلاعات 15592 ، ص 6 ، مقاله آقاى حسن صدر ) .\r\nاز اين مثال مىتوانيد مفهوم نظام سرمايه‌دارى - كه تمثل و تجسم آن قدرت حكومت ايالات متحده است - و تأثير سرمايه را در همه جهات اجتماع و سرنوشت بشر مطالعه نماييد و ببينيد اين سرمايه و سرمايه‌دار است كه همه چيز را معين كرده و حكومت‌ها را مىآورد و مىبرد ، اين‌گونه سرمايه دارى و سرمايه دار ، نقطه ضد انبيا و رجال الهى و وحى و مكتب قرآن و اسلام و عدالت است و بايد دگرگون گردد كه هرچه بيشتر بماند و استثمارش زيادتر شود ، مانند خوره به جان انسان و مفاهيم ارزنده انسانيت رحم نمىكند .\r\nامّا دگرگون شدن اين نظام و جايگزينى نظامى كامل ، بدون اعتقاد به عالم غيب و ارتباط آن دگرگونى با وحى و قدرت مطلقهء حقّ متعال و نظام جهان هستى و بدون ايمان به ارزش‌هاى اخلاقى و هدف بودن كمالات حقيقى غير مادّى و خلاصه بدون برنامه‌هاى تعليماتى و انسان ساز اسلام ، هرگز ميسّر نيست .\r\nوقتى دگرگونى ، متكى به موازين الهى و هماهنگ با تعهدات همه جانبه اسلامى نباشد ، هر شكل ديگر ، و بر اساس هر مكتب و انديشه‌اى كه به وجود آيد ، فقط صورت معايب و مفاسد را عوض مىنمايد ، و ريشهء معايب و مفاسد را از بين نمىبرد . لذا انقلاب اقتصادى در هيچ جاى جهان ، دردى از دردهاى بشر را درمان نكرده و علاوه بر آنكه با انسان ، معاملهء ابزارى نموده و شرافت انسانى را لغو كرده و زندگى پوچ و بىمعنايى را تحويل انسان داده است ، اگر سرمايه داران بزرگ را از بين برده و حكومت و حزب حاكم را قائم مقام خود مختار و ارباب ضعفا و كارگران و كشاورزان قرار داده ، بدترين نظام برده دارى و بلكه دامدارى را همچون حكومت‌هاى بلغارستان و مجارستان و آلمان شرقى ايجاد كرده است ، كه حتى در آنها زندگى و معاش ظاهرى مردم عادى و افراد جامعه بهتر از افراد عادى و متوسط جوامعى كه در آنها اين‌گونه انقلابات اقتصادى رخ نداده است ، نمىباشد .\r\n","page_name":" 197 ","page_number":197},
  {"content":"\r\n\r\nورثه خود را محروم كند و ميليون‌ها دلار ، اموال خود را به سگ و گربه خود ببخشد يا در پاى يك زن روسپى و رقاصه و خنياگر بريزد ، يا در راه تجملات غير متعارف صرف كند ، يا به قمار بزند ، اگر منظور اين نظام است ، شك و شبهه‌اى نيست كه اين نظام بايد از بين برود .\r\nاين نظام حتى اگر در كشورهاى مسلمان نشين هم باشد و اين سرمايه دار اگر خود را مسلمان نيز بشمارد ، با اسلام ارتباط ندارد و فاصله آن با نظام اسلام ، فاصله جهل از علم ، ظلمت از نور و شب از روز است . « 1 »\r\n\r\n\r\n","description":"","footnote":"\r\n( 1 ) . يكى از نويسندگان غربى كه از نوشته‌اش معلوم است اهل تحقيق است ، بر اساس يك سلسله كاوش‌ها و اطلاعات جامع نوشته است ، هرچند در موارد زياد هم به واسطه نقص اطّلاع از اسلام و خصوص تشيّع ، به طور كامل حقّ اسلام را ادا نكرده و جلوهء واقعى اسلام در ناحيه‌هاى متعدد در نوشته‌هاى او در پرده مانده است . وى پيرامون مقايسه اسلام و امتيازات آن بر بعضى از مكتب‌ها ، به خصوص مكتب ماركسيسم ، توضيحاتى دارد كه به طور فشرده و تلخيص ، قسمت‌هايى از گفتارش را به لفظ يا به مضمون - نظر به ارتباطى كه با بحث دارد - در اينجا مىآوريم و اگرچه اين رساله را طولانى مىسازد ؛ امّا در جهت فايده‌اى كه دارد\r\n","page_name":" 198 ","page_number":198},
  {"content":"\r\n\r\n\r\n\r\n","description":"","footnote":"\r\nبىموجب نخواهد بود .\r\nاين دانشمند كه \" ويلفرد كنت ول اسميت \" نام دارد ، در كتاب \" اسلام در جهان امروز \" ترجمه حسين على هروى ( انتشارات دانشگاه تهران ، شماره 1619 ) در ضمن فصل اوّل اين كتاب چنين مىگويد : سرانجام مىتوان با طرح مقايسه‌اى ميان موقعيت اسلام با سه جهان بينى هندو ، مسيحى و ماركسيسم ، نماى درست و توضيحات مفيدترى درباره ارتباط ميان اسلام با تاريخ به دست آورد . مسلماً مسأله در هر كدام از اين موارد پيچيده و دقيق است و در اينجا فقط به توضيحى بسيار ساده و كلى اكتفا مىكنيم ، بىآنكه وارد جزئيات شويم ، مىتوانيم مؤمنان به اين مذاهب را به ترتيب اهمّيتى كه به تاريخ مىدهند ، طبقه‌بندى كنيم :\r\nهندوها كه تاريخ و تطور آن در آخرين مرحله حساب ايشان اهمّيتى ندارد . مسيحيان كه تاريخ برايشان بىاهمّيت نيست ؛ ولى قطعيت ندارد . مسلمانان كه تاريخ برايشان قطعى است ؛ ولى آمال همه اشيا نيست و ماركسيست‌ها كه هيچ چيز ديگر جز تاريخ برايشان وجود ندارد .\r\nپس از آنكه از آيين هندو و مسيحيت بحث كرده و ضعف آنها را نشان داده است ، مىگويد : يقيناً اسلام هرگز حتى در تعبدىترين شكل خود ، به پرستش خود نپرداخته است . توجّه او به ارزش ظاهرى و زمينى محدود نبوده است ؛ چون تكاليفى كه مسلمانان در تاريخ و اين جهان دارند ، فقط يك روى سكه است . روى ديگر سكه كه از زر ناب ساخته شده ، دنيايى ديگر با تلألؤ دل‌انگيز خود مىباشد . اسلام با خدا آغاز مىشود و اطمينان دارد كه به سوى او باز مىگردد .\r\nگرچه كوشش او در نجات تاريخ كلّى است ؛ ولى كوشش مشروط است ؛ يعنى در حالى كه رستگارى ابدى را به عنوان هدف اصلى در نظر مىگيرد ، مىخواهد عدالت دنيايى اين جهان را در راه وصول به اين رستگارى شرط و شريك گرداند .\r\nبعضى از معانى عميق اينها كه گفتيم ، در مقايسه با اختلاف‌هايى كه در مثال چهارم نسبت به آن معانى وجود دارد ، روشن مىگردد و آن مثال ، ماركسيسم است .\r\nاسلام و ماركسيسم - اين دو نيروى عظيم جهانى - در بعضى از جنبه‌هاى رهبرى تاريخى خود ، براى به تحقق درآوردن يك ايده آل اجتماعى ، داراى نقطه‌هاى مشترك بسيارى هستند . اختلاف نظر اسلام و ماركسيسم در مورد خاص تاريخ ، روشنگر و آموزنده است . در واقع ما مىتوانيم از اين تضاد نظر ميان آنها معلومات ذى قيمتى براى روشن كردن اين مسأله قاطع به دست آوريم كه ورود يك كشش غير تاريخى ، در تاريخ چه تأثيرى دارد .\r\nپس از آن كه از جنبش ماركسيسم و وسعت و تشكل و تصميم آن براى ساختن يك جامعه ،\r\n","page_name":" 199 ","page_number":199},
  {"content":"\r\n\r\n\r\n\r\n","description":"","footnote":"\r\nخوب تعريف مىنمايد ، در پاورقى هم توضيح مىدهد : كلمات \" خوب \" يا \" بد \" كاملًا به جا به كار نرفته است . مثل اينكه مىخواهد بگويد : خوب يا بد در صورتى است كه انسان به اخلاق معترف باشد ؛ امّا كرملين بعداً انكار كرد كه هدف نهايى كمونيسم ، داراى جنبه اخلاقى باشد . مع ذلك يك عامل نيرومند اخلاقى در انگيزه اصلى جنبش كمونيسم يافت مىشود .\r\nاين عامل ، هنوز براى طرفداران و جوانان حزب ، نيروى خود را از دست نداده است . پس معلوم مىشود كمونيسم ، اگرچه بعداً تاريخ را يك سيستم بسته شمرد كه به خودى خود كفايت مىكند و به ماوراء الطبيعه نياز ندارد ، اصلش از اخلاق برخاسته و اگر اخلاق نبود ، جنبش كمونيسم هم نبود .\r\nجنبش ماركسيسم ، با تمايل به برقرار كردن يك جامعه خوب ( همان چيزى كه هدف اسلام است ) آغاز شد و از اين جهت ، هنوز هم دنياى خارج ، مخصوصاً آسيا نسبت به آن نظر مساعد دارد ؛ يعنى براساس همان چيزى كه كمونيسم منكر آن است با او نظر مساعد دارد و حداقل قسمتى از ناتوانى آن براى نيل به اين هدف ( برقرارى يك جامعه خوب ) در داخل كشور ، مربوط است به اشتباه جهان بينى آن در ماوراء طبيعت .\r\nسپس مىگويد : اين جنبش ( جنبش ماركسيستى ) با انسان دوستى غربى تفاوت دارد . از جهت اينكه ماركسيسم ، همه مسايل را در اين جاه‌طلبى منحصر و متمركز مىسازد و خود را وقف آن مىكند و با تمام فعاليت‌هايى كه آزادى خواهى دنيوى و انقلابات آمريكا و فرانسه نيز داشته‌اند ، تفاوت دارد .\r\nماركسيسم همه تخم‌مرغ‌ها را در يك سبد مىگذارد ؛ سبد تاريخ . هيچ چيز براى او جز نوع تاريخى كه مطمئن است آن را مىسازد و مصمّم است آن را برقرار كند ، ارزش ندارد . از نظر او زندگى فردى انسان ، نه معنا دارد و نه ارزش . و در آخرين مرحله نتيجه‌گيرى از محاسبه واقعيت فرد ، انسان جز به عنوان يك عامل شركت كننده در پيشرفت يا توقف وقايع تاريخى فردا معنايى ندارد .\r\nبنابراين انسان در ماركسيسم ، جز يك وسيله براى رسيدن به هدف نيست . به هر حال در رابطه با اين هدف كه از جانب تاريخ ، داده و معين شده است ، شخصيت انسانى در ماركسيسم معناى نامعينى پيدا مىكند و اين تنها معنا براى شخص او و ديگران است .\r\nآنچه در حوادث قابل ملاحظه تاريخى روى داده ، نتيجهء قطعى همين طرز فكر است كه مانع از كشتن ، شكنجه كردن يا استثمار يك انسان شود . اگر تكامل تاريخ بتواند با تصفيه ، شكنجه\r\n","page_name":" 200 ","page_number":200},
  {"content":"\r\n\r\n\r\n\r\n","description":"","footnote":"\r\nكردن يا بردگى اين شخص ، گامى به جلو بردارد ، براى ماركسيسم دليلى وجود ندارد .\r\nسپس بعد از اشاره به اينكه اين نتيجه منطقى هر طرز فكرى است كه احساس متعالى را از نظر افكنده باشد و مطالبى ديگر ، مىگويد : هم‌اكنون گفتيم : تاريخ براى مسلمانان داراى اهمّيت است ؛ امّا براى ماركسيسم ، فقط تاريخ است كه اهمّيت دارد و اختلاف آنها در اين معنا بسيار است .\r\nمسلمان نيز مانند ماركسيست و بر خلاف هندو ، آنچه را كه در اين جهان مىگذرد ، با معناى دوام و استمرار مىنگرد و گريز از آن برايش ميسر نيست . او برقرار ساختن يك زندگى دلپذير را در روى زمين ، يك فرمان عالى تلقى مىكند .\r\nدستگاه اسلامى ، يقيناً تا امروز ، جدىترين و پسنديده‌ترين كوشش را براى برقرار ساختن عدالت در جامعه به عمل آورده و اين كوشش از لحاظ وسعت عمل و بلندپروازى تا ظهور ماركسيسم ، مقام اوّل را داشته است ( بعد از آن نيز اگر بيگانگان مانع نشوند ، مقام او را دارا خواهد بود ) مع ذلك ، اختلاف آن با كوشش ماركسيسم در اين معنا است كه از نظر اسلام ، هر حادثه اين جهانى داراى دو جنبه است و در دو زمينه مفروض ثبت مىشود . هر جنبشى كه از جانب انسان به عمل آيد ، داراى يك معناى ابدى و يك معناى آنى است .\r\nحركت امور اين جهان به جلو ، افسانه‌اى بزرگ و همگانى است كه گروه انجام مىدهد و در عين حال ، اين حركت از يك دسته اعمال مشخص تركيب شده كه هر فرد به سهم خود ، در روز محشر مسؤول آن عمل است ؛ يعنى هر عملى كه انجام مىدهيم ، در دنياى آينده به نوعى داراى عاقبت است . پس به عبارت ديگر : هر عمل بايد از يك سو به تنهايى ارزيابى شود و از سوى ديگر : در رابطه‌اش با گسترش تاريخى ، اين نوع قضاوت ، هم مىتواند علماى ماوراء الطبيعه را راضى كند و هم با واقعيت - يعنى جهانى كه ما در آن زندگى مىكنيم - مناسب است و از طرف ديگر ، با نوع موجوداتى كه انسانند و نوع زندگى كه تاريخ بر ما عرضه مىدارد مناسب است . در صورتى كه تحقق اين منظور ، از يك هدف تنگ نظرانه كه وجود اخلاق برتر از تغييرات متوالى دنيا را انكار كند ، ساخته نيست .\r\nتاريخ معنا دارد ، معناى نهايى ؛ ولى اين معنا به خود او محدود نمىشود . به عبارت بهتر مىتوان گفت : مقياس‌ها و نمونه‌هايى يافت مىشوند كه بالاتر از سير تكامل تاريخى جاى دارند و اين سير تكامل بر طبق آنها بايد قضاوت شود و عملًا نيز قضاوت شده است .\r\nبراى مورخى كه روش‌هاى استقرايى را به كار مىبندد ، صرف نظر از هر نوع عقيده‌اى كه درباره\r\n","page_name":" 201 ","page_number":201},
  {"content":"\r\n\r\n\r\n\r\n","description":"","footnote":"\r\nماوراء الطبيعه داشته باشد ، اين امكان هست كه صحّت استدلال ما را درباره جنبه غير دينى و تاريخى دريابد . آنهايى كه از انكار متعالى آغاز مىكنند ، سرانجام عملًا و نظراً به انكار همه ارزش‌ها كشيده مىشوند .\r\nفلسفه ماركسيسم در جنبشى شريك شده كه در آن ، نه تنها وسايل بر طبق هر ملاكى كه اتّخاذ شوند ، بىاعتنا به اخلاق و حتى ضد اخلاقى هستند ؛ بلكه در آن ، هدف نيز از ميان رفته است . \" عدالت اجتماعى \" كه ابتدا به مثابهء هدفى مورد نظر ماركسيست‌ها بوده ، در دست تشكيلات فعلى شوروى ، يك عقيده تاريخى زايد و در خدمت عمليات قدرت آشوب‌گراى دنيايى و يك سلاح ايدئولوژيك گرديده است .\r\nجنبش ماركسيسم با طرد هر نوع ملاك خارجى براى قضاوت درباره خود ، به سرعت مبدل به دستگاهى شده كه ديگر ملاكى براى قضاوت ندارد . تنها تكاپوى انسان براى رسيدن به عدالت - كه تماماً جنبه اين جهانى داشت - به سرعت تلخ‌كام شد .\r\nهدف ما اين است كه چگونگى روش اسلام را نسبت به تاريخ نشان دهيم . روشى كه مىخواهد هر قدمى را كه در تاريخ برداشته مىشود ، از زاويه نوعى تعالى بنگرد . اين قيد تعالى عاملى بوده است كه در جريان تاريخ ، جنبش‌هاى اسلامى را از تندروىها و عواقب ناگوار آن مصون داشته است . براى ارزيابى اين تعالى در اسلام ، ميزان‌هايى در نظر گرفته شده كه از طريق اعتقاد به بهشت و دوزخ ، اعتقاد به جهان ديگر ( بعد از ختم تاريخ ) متجلى مىشوند . و اين مستعار بديع و شگفت ، به نحوى قابل انعطاف ؛ ولى بدون غفلت از تكليف اصلى خود ، مجموع گسترش تاريخى مسلمانان را هدايت كرده است .\r\nمسلمانان مجتمعاً و منفرداً در وراى اين جهان بهشتى يافته و در داخل تاريخ نيز جامعه‌اى ديده‌اند كه به گمان آنها اين جامعه ، هم براى آماده كردن شخص براى ورود به آن بهشت و هم براى زيستن در عرصه زمين مناسب است . پس يك نوع جامعه‌اى يافته‌اند كه براى زندگى در اين جهان و در جهان فردا شايسته است .\r\nسخنان اين نويسنده پيرامون اسلام و توسعه و قدرت و تحرك و مايه عظيم و جاودانى آن طولانى است . خوانندگان عزيز ، خود مىتوانند آن كتاب را مطالعه كنند . در پايان اين فصل مىگويد : تصديق كرديم كه اسلام اصولًا يك دين است . بنابراين امرى است عميقاً شخصى و مآلًا از تمام قانون‌هاى ويژه و محدود جهان غير دينى بالاتر قرار مىگيرد . مع هذا قبول كرديم كه نسبت به اين مسائل جهانى ، توجّه مخصوص و آشكار داشته است .\r\nاصولًا چنين معتقد بوده است كه فرمان خداوند را درباره طريقه زندگى كردن ، هم در مقياس فردى و هم در مقياس گروهى دريافته است ؛ بنابراين اعتماد زيادى به جامعه مذهبى خاص خود نشان داده است و اين ايمان تا جايى پيشرفته كه وسايل ساختن يك جامعه ايده آل را در نظر گرفته و به حساب آورده است .\r\nيا اگر از زاويه ديگر بنگريم ، مىبينيم براى برپا شدن جامعه ايده آل به جاى خواهش‌هاى انسان ، دعوت خداوند را عنوان كرده است . با اغماض بيشتر مىتوان گفت : مسلمان حقيقى در جامعه ايده آل زندگى مىكند و نسبت به زندگى اجتماعى اين جامعه ، احساس يك ايمان جهانى دارد .\r\nپس تاريخ اسلامى در جوهر خود ، اجراى تمايلات تاريخى انسان در زير هدايت خدايى است . اگر بخواهيم به اصطلاح مسيحى سخن بگوييم ، بايد بگوييم : اين قلمرو خدا در روى زمين است . و اگر بخواهيم اصطلاح يونانى را به كار بريم ، بايد بگوييم : اين جامعهء خوب و ايده آل است .\r\n","page_name":" 202 ","page_number":202},
  {"content":"\r\n\r\nنظام اسلامى تدابير و برنامه‌هايى در رشته‌هاى مختلف پيشنهاد كرده است كه اين‌گونه سرمايه دارى و استثمار و تفريط مال و اندوخته‌هاى كلان از بين برود و زمينه براى پيدايش آن فراهم نگردد ، چه در به دست آوردن مال باشد و چه در خرج كردن آن . اسلام دست افراد را آن‌گونه باز نگذارده و مختار نساخته است كه بتوانند اين همه سرمايه را گرد آورند و راه‌هايى جلوى پاى بشر در خرج و مصرف گذارده و تشويق‌ها و ثواب‌هايى وعده داده ، جرايم و كفارات و سياست‌هايى مقرر كرده است كه خود به خود ، تعادل ممكن برقرار مىگردد .\r\nدر جامعه اسلامى ، مال و سرمايه هرگز نمىتواند عاملى براى روى كار آمدن حكومت‌ها و انتخاب اين و آن باشد . نقش توانگر و بينوا در حكومت و اجتماع اسلامى برابر است .\r\nاسلام در عين حال كه به مال و بىنيازى و كار و تلاش اهمّيت داده است و ضايع كردن اموال و نيروها و ضايع گذاردن آن را ممنوع نموده است ، همه را به سعى و عمل براى برداشت هرچه بيشتر از نعمت‌ها و مواهب طبيعى امر فرموده\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nو عمران اراضى و احداث قنوات را ستوده است ، از اشخاص نيكوكار و فعال و توليد كننده و آباد كنندگان زمين‌ها - نه به عنوان يك ثروت‌اندوز و سودجو ؛ بلكه براى نقشى كه در رفاه و آسايش و فراوانى و رفع نيازمندىهاى جامعه دارند - تشويق و تقدير مىنمايد . در واقع ارزش اين افراد را از هدف آنها مشخص مىسازد و هدف آنها را از برداشتى كه از عوايد خود مىنمايند و از چگونگى به كار انداختن اتفاقات و مخارج آنها مىشناسد . هرگز نبايد مال ، بيهوده و اسراف‌گرانه در راه‌هاى باطل صرف شود و نبايد مال داشتن ، كسى را در اجتماع مقام و منصبى بدهد و بر ديگران تحميل نمايد .\r\nاصلًا مال اندوزى و جمع مال به عنوان يك هدف و لحاظ استقلالى براى بشر عيب و عار است ؛ امّا كسب مال نه به عنوان يك هدف ؛ بلكه به قصد استفاده‌هاى مشروع و مستحب و واجب مثل انفاق في سبيل اللَّه كمال افتخار مىباشد . توليد ثروت ، به معناى توليد مواد مورد احتياج جامعه ، ممدوح و مورد تقدير است .\r\nچنانچه انفاق ، آن هم در راه امور اجتماعى و عام المنفعه و سعادت جامعه ممدوح است ؛ امّا نگهدارى ثروت جز گرفتارى و مناقشه در حساب و سنگين شدن بار و عوارض سوء و معايب ديگر اثرى ندارد و هر كس از فرد توانگرى براى توانگرى او تواضع و فروتنى نمايد ، دو ثلث دين خود را از دست داده است :\r\n« مَنْ تَواضَعَ لِغَنِيّ لِغِناهُ ذُهِبَ ثُلُثا دِينِهِ » ؛\r\n« هر كس به ثروتمندى به خاطر ثروتمندىاش تواضع كند ، دو سوم دينش از بين رفته است » .\r\nاين حديث بسيار حساس و پرمعنا است و نقش اسلام را در رفع اختلاف طبقاتى و اهمّيتى كه به آن داده است و درجه‌اى كه براى آن قايل شده است ، را نشان مىدهد .\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nدر قرآن مجيد ، ذيل داستان قارون - يهودى سرمايه‌دار - مىفرمايد :\r\n« تِلْكَ الدّارُ الْآخِرَةُ نَجْعَلُها لِلَّذِينَ لا يُرِيدُونَ عُلُوّاً فِي الْأَرْضِ وَلا فَساداً وَالْعاقِبَةُ لِلْمُتَّقِينَ » ؛ « 1 »\r\n« اين خانهء آخرت را براى آن كسانى كه اراده علو و برترى در زمين ندارند قرار داده‌ايم و عاقبت ( و پايان نيك ) براى پرهيزكاران است » .\r\nاين است تعريف اجتماع اسلام ، اجتماعى كه احدى نبايد در آن گردن كشى و بلندى جويى داشته باشد كه حتى بر حسب بعضى تفاسير از على عليه السلام روايت شده است كه فرمود :\r\n« إِنَّ الرَّجُلَ لَيُعْجِبَهُ شِراكَ نَعْلِهِ فَيَدْخُلَ فِي هذِهِ الْآيَةِ : تِلْكَ الدّارُ الْآخِرَةُ . . . » . « 2 »\r\nمضمون روايت اين است كه : اگر كسى از بند كفش خودش به خود ببالد ، گردن‌كشى كرده و علو و برترى جسته است .\r\nاين آيه همه را مىشناساند و اجتماع متواضع اسلام را معرفى مىنمايد . انصافاً بايد گفت : اجتماعات كمونيستى و سرمايه‌دارى كجا و اين اجتماع سراسر فضيلت و برابرى كجا ؟ رهبران متكبّر ، مغرور ، پر نخوت و فرعون منش و پر باد آن اجتماعات كجا و رهبر بىمدّعا ، بىتشريفات و بىفاصله از مردم و اجتماع واقعى اسلام كجا ؟\r\nاز بامداد تا شامگاه هرچه مىبينيم ، گردن‌كشى ، تظاهر ، كبر و نخوت ، استبداد ، فرعونيت ، تعظيم و خم شدن ، نيايش و مدح و چاپلوسى گردن‌كشان است . هركس\r\n\r\n\r\n","description":"","footnote":"\r\n( 1 ) . سوره قصص ، آيه 83 .\r\n( 2 ) . تفسير مجمع البيان ، ص 269 .\r\n","page_name":" 205 ","page_number":205},
  {"content":"\r\n\r\nكمترين قوه مالى يا مقامى يا بلكه علمى داشته باشد ، نسبت به كسى كه فاقد آن است ، بىاعتنا و بىاحترام مىشود . در ادارات ، مؤسسات و برنامه‌هاى مختلف ، عدول از هدف اين آيه نمايان است .\r\nاسلام دينى است كه زمامدار متواضع و فروتنش ، يك نفر استاندار عالى قدر و صحابه را با سوابق درخشانى كه دارد ، براى شركت در يك مجلس ميهمانى توانگرانه ، و نشستن بر سر سفرهء كسى كه توانگران را بر آن خوانده و بينوايان را واگذاشته ، به شدت مورد بازخواست قرار مىدهد و نامه‌اى توبيخ آميز برايش مىفرستد .\r\nدينى است كه بانوى اوّل آن ، حضرت زهرا عليها السلام خودش شخصاً آن‌قدر جو دستاس مىكند و آب مىكشد كه آثار آن در دست و بدنش ظاهر مىشود . وقتى در خانه شوهرش - يگانه قهرمان فاتح و بزرگ مرد اسلام - بود ، فرششان يك پوست گوسفند بود !\r\nپيغمبر و رهبر عالىقدر اسلام دعا مىكرد كه :\r\n« اللَّهُمَّ احْيِنِي مِسْكِيناً ، أَمِتْنِي مِسْكِيناً وَاحْشُرْنِي فِي زُمْرَةِ الْمَساكِينَ » ؛ « 1 »\r\n« خدايا مرا بينوا و مسكين زنده بدار ، مسكين بميران و با مساكين محشورم كن » .\r\nاين دعا معنايش اين نيست كه به من نعمت نده ، و كار و عمل مرا بىنتيجه كن و من مىخواهم نقشى در جامعه نداشته باشم ؛ بلكه اين دعا معنايش ، اظهار تنفر از ثروت اندوزى و سودجويى ، جمع مال ، حرص و بخل و نگه داشتن مال و ترك انفاق في سبيل اللَّه است ؛ زيرا آن كس كه مسكين بودن را دوست مىدارد و آن را از\r\n\r\n\r\n","description":"","footnote":"\r\n( 1 ) . بحارالانوار ، ج 69 ، ص 175 .\r\n","page_name":" 206 ","page_number":206},
  {"content":"\r\n\r\nخدا مىخواهد ، از و بال مال و عواقب سوء اخلاقى و عملى آن بيم دارد .\r\nچنان است كه معاويه در تعريف حضرت على عليه السلام گفت : اگر دو انبار ، يكى از كاه و ديگرى از طلا داشته باشد ، اوّل طلا را در راه خدا انفاق مىنمايد .\r\nآرى پيغمبر رهبرى بود كه بسا يك ماه مىگذشت و در خانه‌اش غذايى پختنى - با آنكه در اختيارش بود - فراهم نمىشد و آن را به نيازمندان مىداد .\r\nسويد بن غفله گفت : وقتى اميرالمؤمنين عليه السلام ظاهراً خلافت و زمامدارى جهان اسلام را در اختيار داشت ، بر آن حضرت وارد شدم ، ديدم روى حصير كوچكى نشسته است و در خانه غير از آن حصير ، چيز ديگرى نيست .\r\nعرض كردم : يا اميرالمؤمنين ! بيت المال ( خزانه اموال حكومتى جهان اسلام ) در دست توست و در خانه چيزى از لوازم خانه نمىبينم .\r\nفرمود : اى پسر غفله ! خردمند براى خانه‌اى كه از آن بايد انتقال كند ، اثاث و لوازم فراهم نمىنمايد . ما را خانهء ديگرى است كه بهترين متاع و اثاث را به آنجا نقل كرده‌ايم ( جهان ديگر ) و خود نيز پس از مدت زمان كوتاهى به آنجا خواهيم رفت » .\r\nابن عباس گفت : در ذىقار به محضر حضرت على عليه السلام مشرف شدم ، آن حضرت كفش خود را وصله مىزد .\r\nبه من فرمود : قيمت اين كفش چقدر است ؟\r\nعرض كردم : قيمتى ندارد .\r\nفرمود : به خدا سوگند ! اين كفش نزد من از امير بودن بر شما محبوب‌تر است ، مگر آنكه حقى را به پا دارم ، يا طلبى را دفع كنم .\r\nوقتى شخصى از آن حضرت ، از جامه وصله دارى كه پوشيده بود پرسش كرد ( كه مثلًا اين چه جامه‌اى است ، يا چرا بايد اميرمؤمنان اين جامه را بپوشد ؟ ) فرمود :\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nقلب به آن خاشع مىگردد و نفس رام مىشود و مؤمنين به آن اقتدا مىنمايند ( و رقابت و هم چشمى در پوشيدن لباس‌هاى گران قيمت و تجملى از بين مىرود ) .\r\nاين دين ، اين تعليمات ، اين تربيت و ايمان و وجدان اسلامى ، سرمايه دارى و مال اندوزى و فسادگرى را مىكوبد ، وجدان مسلمان را از آن متنفر مىسازد و آن را عسل مسموم جلوه مىدهد .\r\nمال ، در حلالش حساب و در حرامش عقاب است ، هر كس در دنيا مال بيشترى داشته باشد ، در قيامت سهم و حظش كمتر است ، مگر آنكه آن را در راه خير و صلاح اجتماع انفاق كند .\r\nيك نفر كه مال اندوزى نكرده ، به فكر جمع سرمايه و ثروت نبوده است ، از اينكه روى زمين پر از سرمايه دار و توانگر باشد ، بهتر است .\r\nغرض اين است كه نظام اخلاقى و نظام تربيتى و وجدان اسلامى ، بزرگ‌ترين عامل اعتدال و حفظ توازن اقتصادى است . و اگرچه مالكيت محدود و مشروط اختصاصى اسلام ، هيچ يك از معايب سرمايه‌دارى را ندارد ؛ امّا اگر ساير نظامات اسلام هم با آن ضميمه شود و نظام تمام عيار اسلام در هر رشته و قسمت اجرا گردد ، احتمال بروز آن معايب هم داده نخواهد شد .\r\nبيشتر افرادى كه در مقام انتقاد از نظام مالكيت هستند ، مقابل چشمشان ، نظام مالكيت لعنتى غرب را كه حرام زاده‌هايش ، سرمايه دارانى چون راكفلر و اوناسيس و يا فؤدال‌هايى چون ژاكلين كندى و . . . مىباشند ، قرار داده‌اند ، و همه عيب‌ها را به حساب نظام مالكيت مىنويسند . از سوى ديگر ، از برنامه‌هاى جامع الاطراف و سازنده اسلام چشم مىپوشند و فقط به همان نظام مالكيت خشك و خالى آن ، منهاى ايمان به خدا ، و بدون تأسى و پيروى از پيغمبر صلى الله عليه و آله و على عليه السلام و زهرا عليها السلام و تربيت اخلاقى و تعاليم حساس اسلام و با حذف ناله‌هاى على عليه السلام و دعاها\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nو بالاخره منهاى فرهنگ اسلام مىتازند و حمله مىكنند . با اينكه نظام مالكيت و مالى و اقتصادى خشك و خالى اسلام هم بر نظامات ديگر برترى دارد .\r\nاين اسلام است كه مسلمانش وقتى مىخواهد از دنيا برود ، ناراحت است ، نگران است و گريه مىكند كه پيغمبر صلى الله عليه و آله با ما عهد فرموده است كه اثاث يك نفر شما از دنيا ، بايد به مقدار زاد و توشه يك نفر مسافر باشد ، و در كنار من اين همه اثاث است ، در حالى كه چيزى نبود جز يك آفتابه و يك كاسه و يك ظرف لباس شويى !\r\nاين اسلام كه مسلمانش ، استاندار مداين - پايتخت شاهنشاهان ساسانى و كاخ تيسفون كه مردم ، آن همه جلال و جبروت و تجملات بىنظير خيره كننده را در آنجا ديده بودند - خانه‌اش ، يك حجره‌اى بود كه از قامت يك انسان ، ارتفاع و طولش بيشتر نبود و با آن همه تواضع و فروتنى در بين مردم ، به عمل مهم استاندارى مىپرداخت .\r\nاين سلمان بود كه حضرت على عليه السلام مىفرمود : مردى از ما اهل بيت است و علم و دانش او را مىستود « 1 » و پيغمبر صلى الله عليه و آله هم فرمود : « سلمان از ما اهل بيت است .\r\nو فرمود : بهشت به سه نفر مشتاق است : على و عمار و سلمان » .\r\nاين سلمان ، از شيعيان على و شاگردان مكتب او است كه عطايش از بيت المال پنج هزار بود و همين كه دريافت مىكرد ، آن را در راه خدا انفاق مىنمود و از دسترنجِ خود ، مخارج منحصر خود را فراهم مىكرد . « 2 » ابوذرِ اسلام ، با وضعى كه در عصر عثمان جلو آمد و سرمايه دارهايى مثل\r\n\r\n\r\n","description":"","footnote":"\r\n( 1 ) . اسد الغابه ، ج 2 ، ص 331 ؛ سنن ترمذى ، كتاب مناقب ، ح 3797 .\r\n( 2 ) . اسد الغابه ، ج 2 ، ص 331 ؛ سنن ترمذى ، كتاب مناقب ، ح 3797 .\r\n","page_name":" 209 ","page_number":209},
  {"content":"\r\n\r\nطلحه و زبير و مروان و ديگران ، مخصوصاً از بنى اميه در صحنه اجتماع مسلمانان ظاهر شدند ، و با ولخرجىهاى عثمان و كاخ سازىها و اسراف معاويه به مبارزه برخاست و آن نظام ضد اسلامى را محكوم كرد .\r\nاين مسلمانان بودند كه گاه اتفاق مىافتاد غذايى براى مسلمانى هديه مىشد .\r\nآن هديه تا ده خانه مىگشت و به خانه شخص اوّل مىرسيد و خدا ايثار مسلمانان صدر اسلام را در قرآن مجيد مدح فرموده است .\r\nپيغمبر اسلام صلى الله عليه و آله فاطمه عزيزش را مخير مىنمايد كه مال به او بدهد يا دعا به او بياموزد . او با كمال نيازى كه برحسب ظاهر به مال داشت ، دعا را اختيار مىكند و به حضرت على عليه السلام مىگويد :\r\n« ذَهَبْتُ مِنْ عِنْدِكَ لِلدُّنْيا ، وَجِئْتُكَ بِالْآخِرَةِ » ؛ « 1 »\r\n« از نزد تو براى دنيا رفتم و برايت آخرت آوردم » .\r\nو حضرت على عليه السلام به او مىگويد :\r\n« خَيْرُ أَيّامِكَ خَيْرُ أَيّامِكَ خَيْرُ أَيّامِكَ » ؛ « 2 »\r\n« بهترين روزهاى تو است ، بهترين روزهاى تو است ، بهترين روزهاى تو است » .\r\nنظام مالكيتى كه اين مكتب عرضه كرده است ، نبايد دگرگون شود و نه منطق فقه قابل دگرگون شدن است .\r\nتجارت و بازرگانى ، مزارعه و مضاربه و مساقات و اجاره در اين نظام موضع محكم و غير قابل نفوذ هستند .\r\n\r\n\r\n","description":"","footnote":"\r\n( 1 ) . نظم درر السمطين ، ص 190 .\r\n( 2 ) . نظم درر السمطين ، ص 191 .\r\n","page_name":" 210 ","page_number":210},
  {"content":"\r\n\r\nنظام مالكيت اسلام ، نظامى است كه نظامات مالكيت جاهليت را كه هم اكنون در دنياهاى غرب ، به وضع بسيار بىرحمانه و بىشرمانه‌اى اجرا مىشود و متأسفانه در مجتمع به اصطلاح اسلامى نيز آن نظامات جاهلى وارد شده است ، دگرگون كرد .\r\nآنان كه به نظام اسلام حمله مىكنند ، اشتباهشان از اينجا ناشى مىشود كه نه نظام اسلام را مىبينند و نه از آن اطّلاع دارند . گروه‌هايى سرمايه‌دار را مىبينند كه در كشورهاى اسلامى ، مانند غرب ، خون مردم را مىمكند و چه تزئينات و چه تجملات ، چه اسراف‌ها و چه خرج‌هاى بيهوده و عياشىها كه مىنمايند . « 1 » گمان مىكنند نظام اسلامى يعنى اين . ديگر نمىپرسند : پس نظام مالكيتش كو ؟ نظام هزينه و مصرفش كو ؟ نظام اخلاق و زهدش كجا رفته ؟ نظام برادرى ، مساوات و ايثارش كجا است ؟ نظام تعليم و تربيتش را چرا ندارد ؟ نظام حكومت و سياستش چرا در بين نيست ؟\r\nبله ، نظام اشتراكى در مقايسه با نظام سرمايه‌دارى غربى ممكن است در مذاق بسيارى شيرين‌تر و به رسيدن هر كس به سهم خود نزديك‌تر و از اجحافات و ستم‌كارىهاى سرمايه‌داران خالص‌تر باشد و معايب خاص سرمايه‌دارى را نداشته باشد . امّا نمىتوان به طور مطلق هم آن را از نظام اشتراكى منهاى خدا و دين و وجدان و اخلاق كه زيربناى همه چيز را اقتصاد مىداند ، بدتر شمرد . و بالاخره معلوم نيست كه شوروى و چين و آلمان شرقى از ژاپن و آلمان غربى ايده آل‌تر بوده و مردم آنجا خوشبخت‌تر باشند و معلوم نيست كه كارگر آمريكايى با تمام عيوبى كه نظام آنجا دارد و همچنين كارگر آلمان غربى حاضر باشد محل شغل خود را با كارگر\r\n\r\n\r\n","description":"","footnote":"\r\n( 1 ) . در همين كشور خودمان ، طبق نوشته كيهان شماره 10474 در ظرف نه ماه ، سى و نه ميليون‌ارز از كشور ، به وسيله پنجاه شركت خارج شده تا ايرانىهاى خارجى پسند بتوانند روزانه صدهزار قوطى آب‌جو خارجى سر بكشند . تو خود حديث مفصل بخوان از اين مجمل .\r\n","page_name":" 211 ","page_number":211},
  {"content":"\r\n\r\nروسى يا آلمان شرقى عوض كند . « 1 » از نظر نظام اسلامى ، اين دو نظام هر دو باطل است . نظام سرمايه‌دارى به اسم آزادى فردى ، دايرهء مالكيت و اختيارات مالى فرد را بىقيد و شرط و نامحدود توسعه مىدهد كه بتواند هر جور خواست ، از فرد ديگر بهره‌كشى كند و او و رأى و فكرش را مالك شود و يك جام شراب را براى هوس و اسم و آوازه ، به صد هزار تومان خريدارى كند و مبالغ گزافى صرف نگهدارى يك سگ يا گربه بنمايد .\r\nو مانند \" هاريمان \" چهارهزار دختر كارگر را وسيله عياشى و شهوت‌رانى خود قرار دهد .\r\nو نظام اشتراكى ، فرد را به كلى پايمال مىنمايد ، مانند يك محجور ؛ بلكه به يك ابزار و آلت كار تبديل و آزادى او را از بين مىبرد . مالكيت خصوصى كه فطرت بشر آن را به وجود آورده است و اگر نباشد ، معايب بزرگ پيدا مىشود را الغا مىكند و ديكتاتورى حزبى بدتر از ديكتاتورى فردى ، مثل ديكتاتورى استالين و اختناق افكار تشكيل مىدهد و انسان و فكر و فطرت انسانى ، آزادى ضمير و قلم و زبان او را در نظام اشتراكى زندانى مىكند .\r\nبارى اگر مقصود از نظامى كه بايد دگرگون شود ، نظام سرمايه دارى غربى است ، حقّ همين است كه بايد دگرگون شود و اسلام آن را با تمام لوازم و محتوياتش دگرگون كرد . اين نظام باطل است ، چنان‌كه نظام كمونيسم نيز باطل است .\r\nو اگر مقصود از انقلاب اجتماعى در نظام مالكيت اين است كه مالكيت خصوصى بر وسايل انتاج و توليد مثل كارخانه ، زمين ، باغ ، قنات ، خانه اجاره‌اى\r\n\r\n\r\n","description":"","footnote":"\r\n( 1 ) . بلكه طبق بعضى آمارها در برابر گروه‌هاى كارگر آلمان شرقى كه از بدى اوضاع و فشارهايى كه بر آنها وارد مىشود و نداشتن آزادى ، همواره به آلمان غربى مىگريزند ، يك كارگر آلمان غربى به آلمان شرقى فرار نمىكند .\r\n","page_name":" 212 ","page_number":212},
  {"content":"\r\n\r\nو دكان ، بايد ملغى شود تا فسادها بر طرف گردد و برابرى و قسط برقرار شود .\r\nجواب اين است كه :\r\nاوّلًا : نظام مالكيت و اختصاص ، ريشه فطرى دارد و بشر فطرتاً به آن توجّه دارد و مانند ساير غرايز ، وجود آن و اشباع آن تحت نظم منطقى و عقلايى لازم است و فوايد بزرگ دارد و بايد از آن مانند ساير فطريات و خواسته‌هاى فطرى و غرايز استفاده كرد و نديده گرفتن آن ، مثل نديده گرفتن غريزه جنسى و غرايز ديگر است .\r\nچنان‌كه غريزه جنسى موجب توليد نسل است ، اين غريزه هم در توليد مواد مورد نياز و رفع احتياجات بشر مؤثر است . و در حقيقت از قوهء توليد حمايت مىكند و پشتيبان آن است و آن را هرچه بيشتر به كار مىاندازد و تنبلى و تن‌پرورى را از شخص دور مىسازد و به خصوص اگر خداى نخواسته ، بشر وجدان نداشته باشد و به معنويت و فضيلت ايمان نياورده باشد و همه چيز و همه كارش ، اقتصاد و براى اقتصاد باشد و همه چيز را به ظاهر وضع اقتصادى و تحول آن بداند و تحولات را ناشى از آن بشمارد . اگر اين غريزهء اختصاص و مالكيت هم نباشد ، چرا كار كند ؟ و چرا بهتر كار را انجام دهد ؟ هيچ دليل معقولى ندارد .\r\nلذا اصل مالكيت را با همان قيود و حدود و شرايطى كه اسلام برقرار كرده كه نظامات فرهنگى و اخلاقى و تربيتى نيز در تعديل و حسن استفاده از آن ، سهم عمده و مؤثر را داشته باشد ، بايد پذيرفت .\r\nثانياً : آن چيزى كه موجب به وجود آمدن نظام طبقاتى و فاصله‌هاى زياد است ، آزادى نامحدودى است كه در كشورهاى سرمايه دارى به سرمايه داران داده شده است كه امكانات ثروت را در آنها به طور نامحدود فراهم كرده و قانون و حكومت و مردم هيچ‌گونه نظارتى بر آن ندارند . در نتيجه سرمايه‌داران بر همه اوضاع سياست ، حكومت ، اقتصاد ، فرهنگ ، مطبوعات و تبليغات مسلط هستند\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nو اين سرمايه داران و كارتل‌ها و كارخانه دارها هستند كه سياست كشورهاى سرمايه دارى و كشورهاى تحت نفوذ آنها را در اختيار گرفته‌اند و از رحم و وجدان و احترام به معنويات ، در آنها خبرى نيست كه نمونه آن ، تسلط سرمايه داران يهودى بر ايالات متحده و جانب‌دارى و حمايت بىدريغ نامحدود آن كشور از اسرائيل و آن جنايت‌هاى وحشتناك است .\r\nامّا در نظام اسلامى به علل زير ، اوضاع اقتصادى ، مالى و امكانات مردم در تحصيل مال و ثروت متعادل مىشود :\r\n1 - بانكدارى و رباخوارى به شدت ممنوع و اعلان جنگ به خدا و درهمى ربا در نظر اسلام ، از زناى با مادر بدتر است ، كه از اين تأكيد ، كمال توجّه اسلام به نظام اقتصادى صحيح معلوم مىشود .\r\n2 - ماليات‌هاى اسلامى مانند خمس و زكات ، به خصوص زكات نقدين ( طلا و نقره ) كه همه ساله بايد ادا شود ، تا از نصاب بيفتد .\r\n3 - مسأله ثلث مال ، اگرچه استفاده از آن اجبارى نيست ؛ امّا در محيط تربيت و ايمان اسلامى و ارشاد دينى ، مانند يك واجب اعتبار مىشود و هر ثروتمند و هر كس هرچه داشته باشد ، ثلث آن را از اختيار ورثه خارج مىنمايد و براى خيرات و مبرات و مصارفى كه در نظر مىگيرد ، اختصاص مىدهد .\r\n4 - مشاغل و كسب‌هايى كه موجب جمع ثروت مىشود ، يا براى ثروتمندان ، مصرف‌هاى بيهوده و غير مفيد به حال اجتماع مىسازد ، مانند : قمار ، شراب‌سازى ، شراب‌فروشى ، مجسمه‌سازى ، خوانندگى ، نوازندگى ، داير كردن مراكز فساد و كاباره‌ها و امثال آن ممنوع است .\r\n5 - به طور كلى اسراف و تبذير اموال كه سرمايه داران و زن و بچه‌هايشان به آن گرفتار مىشوند و اگر راهش بسته شود ، سرمايه را در خير اجتماع مصرف\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nمىنمايند ، جايز نيست و اكيداً ممنوع است .\r\n6 - از اسباب مهم تعادل ثروت و خرد شدن اموال ، قانون ارث است . با نظام دقيق ، عليرغم قوانين جاهليت كه ثروت را در دست فرد واحد نگهدارى مىكرد و حتى اگر ثروتمند فرزند نداشت ، به او اجازه داده مىشد كه ديگرى را فرزند خواندهء خود بنمايد تا از او ارث ببرد ، و عليرغم قوانين كشورهاى سرمايه دارى كه به سرمايه دار ، اجازه مىدهد ثروتش را براى گربه يا سگش قرار دهد ، در حالى كه ميليون‌ها مردم گرسنه باشند . اسلام اجازهء چنين امورى را نمىدهد .\r\n7 - تشويقات اكيد به انفاقات و خيرات ، و مطلق صدقات و مبرات و صرف اموال در خير و ترقى ، رفاه عموم ، تأسيس مدارس ، بيمارستان‌ها ، دارالايتام ، دارالعجزه ، خدمات اجتماعى ، پل سازى ، راه‌سازى و مددكارى نيز يكى از وسايل مهم جلوگيرى از تمركز ثروت و مشوق صرف آن در مصالح اجتماعى است .\r\n8 - قوانين مربوط به اراضى موات و جنگل‌ها و اراضى مفتوح عنوه .\r\n9 - وقف ، كه يكى از راه‌هاى صرف سرمايه در مصالح مشترك مردم است .\r\n10 - دعوت به انصاف در معاملات ، و اكتفا به سود كم و به مقدار كفايت و ترك غشّ و خيانت در معاملات نيز از عوامل كنترل كننده و تعادل‌بخش است .\r\n11 - همچنين تشويق به قناعت و رضا به آنچه مقدر و فراهم مىشود و معاش و خرج به اقتصاد و ميانه روى .\r\n12 - نكوهش از سرمايه و اندوختهء بيش از حدّ كفاف و به طور كلى مذمت از اندوخته كردن و پس انداز نمودن كه در تربيت اسلامى خلاف توحيد در توكّل و خلاف اعتماد به خدا است .\r\n13 - مذمّت و نكوهش از بخل و حرص ، و مدح سخاوت تا آنجا كه در روايات آمده : بخيل از خدا و بهشت و مردم دور بوده و به آتش نزديك است .\r\n\r\n","description":"","footnote":"","page_name":" 215 ","page_number":215},
  {"content":"\r\n\r\n14 - تحريم استعمال ظروف طلا و نقره و آراستن مرد به آنها كه علاوه بر اينكه دليل بر حرمت اين استعمالات است ، نشانه محبوب بودن سادگى معاش و اثاث و لباس است .\r\nبالاخره مكتب اسلام و نظامات اسلام در شعب مختلف و متعدد ، همه در كنترل وضع مالى و جلوگيرى از مفاسد سرمايه دارى نقش بزرگ و حساسى را ايفا مىكنند كه در مجتمع اسلامى ، هرگز از مفاسد تورم ثروت و تمركز سرمايه نبايد بيم داشت .\r\nاينكه در عصر عثمان ، آن همه صحابه روشن و آگاه ، از سوء اوضاع انتقاد مىكردند ، به همين جهت بود كه سرمايه‌دارهايى مانند طلحه و زبير و مروان و ديگران ، عدول حكومت را از نظام اسلامى ، مخصوصاً نظام مالى نشان مىدادند و عاقبت اين روش ناپسند ، موجب انقلاب و منجر به خاتمه دادن به حكومت عثمان گرديد .\r\nثالثاً : تفاضل و اختلاف ، از نواميس خلقت است كه بايد از آن استفاده شود و با يك نظام صحيح ، از همه جانب كنترل گردد . شايد شما دو نفر را پيدا نكنيد كه در مجموع خصايص و استعدادات و مواهب و نيروى ذاتى ، نتيجه و بازده عمل آنها يكسان باشد . اين ناموسى از نواميس خلقت است و ما چه بخواهيم و چه نخواهيم ، اين يك واقعيت و حقيقت است .\r\nدر قرآن مجيد ، به همين قانون خلقت كه در تمام موجوداتى كه ما مىشناسيم و در انسان سارى و جارى است ، اشاره شده و چنين مىفرمايد :\r\n« وَرَفَعْنا بَعْضَهُمْ فَوْقَ بَعْضٍ دَرَجاتٍ لِيَتَّخِذَ بَعْضُهُم بَعْضاً سُخْرِيّاً وَرَحْمَتُ\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nرَبّكَ خَيْرٌ مِمّا يَجْمَعُونَ » ؛ « 1 »\r\n« برخى از ايشان را بر بعضى ديگر ، درجاتى برترى داديم تا بعضى از ايشان بعض ديگر را استخدام نمايند و از يكديگر و عمل ديگرى انتفاع ببرند و با كمك هم ، نظام معيشت را برقرار نمايند ( نه اينكه استعلا و امتياز برقرار سازند ) و رحمت پروردگار تو بهتر است از آنچه جمع مىكنند » .\r\nيعنى از اموال و دارايىهايى كه اندوخته مىنمايند ، رحمت خدا بهتر است ؛ بنابراين شرط عقل و ايمان به خدا ، اين نيست كه شخص ، بهتر را رها كند و كمتر را بگيرد .\r\nنظام اقتصاد و معاش و تمدن بشر ، بر اين تفاضل و تفاوت صحه گذارده است و افرادى هستند كه بازده اقتصادى آنها از ديگران بيشتر است و كارشان بيشتر از افراد متوسط است ، يا بيشتر ارزش دارد . مثلًا كارى را كه ديگران در هشت ساعت انجام مىدهند ، در چهار ساعت تمام مىكنند . آيا مىشود به اين افراد گفت كه شما كار نكنيد و جامعه نبايد از خود شما و نيرويتان استفاده كند ؟ يا كار كنيد و به قدر ديگران مزد بگيريد ؟ يا مزد كارتان بايد اسكناس و دلار و پوند بماند و نمىتوانيد آن را به كسى ببخشيد يا به فرزندتان بدهيد ، يا تبديل به اموالى كه استهلاك ندارد نماييد ؟ يا نبايد با آن زمين بايرى را احيا كنيد و باغى احداث نماييد و قناتى بكنيد و مزرعه و خانه‌اى بسازيد يا آن را به ديگران قرض بدهيد و سود نگيريد ، يا نبايد به مضاربه بدهيد كه ديگرى با شرط شركت شما در خسارت به آن عمل كند و از بهره آن چيزى به شما بدهد ؟\r\n\r\n\r\n","description":"","footnote":"\r\n( 1 ) . سوره زخرف ، آيه 32 .\r\n","page_name":" 217 ","page_number":217},
  {"content":"\r\n\r\nيقيناً مصلحت اجتماع و اقتصاد ، ترقى ، رفاه و جلو رفتن جامعه در اين نيست كه اين اختيار اندك از آنها سلب شود و از اين مختصر دلگرمى در حقّ آنان دريغ شود ؛ ولى مىتوان به آنها گفت : شما بايد به آنان كه از شما ضعيف‌ترند و يا بازده اقتصادى آنان كمتر است ، كمك كنيد و معاش و رفاه آنها نيز بايد تأمين شود .\r\nشما در محضر عدل الهى و در برابر وجدان خودتان مسؤوليد . بايد رسماً مبلغى از سود خود را كه زايد بر حاجت داريد ، يا وقتى مال شما به نصابى معين رسيد ، به عنوان خمس و زكات به بيت المال بدهيد ، و علاوه براى كسب ثواب و نيل به ارزش‌هاى واقعى انسانى نيز بيشتر از اينها را در مصالح عموم صرف كنيد .\r\nو بايد خدا و رسول و جهاد در راه او را ( جهاد به مال و بدن ) از همه چيز و هر كس كه داريد ، بيشتر دوست بداريد و الّا منتظر عذاب خدا باشيد . تا حدّ ايثار و برگزيدن ديگران بر خود ، اگر جلو برويد عالىترين مدال‌هاى افتخار نصيب شما شده است و به مقام برّ و نيكى نمىرسيد ، مگر آنچه را دوست مىداريد ، در راه مصلحت عموم بدهيد .\r\nاز يك سو ، تدابير و نظامات اقتصادى و مالى ، از تراكم ثروت جلوگيرى مىكند .\r\nو از سوى ديگر ، نظامات اخلاقى شوق آنان را به خير و انفاق بر مىانگيزد .\r\nاين نظام اسلامى هيچ‌گونه عيبى ندارد و به خصوص در دنياى كنونى كه وسايل اجراى اين نظام ، به مراتب فراهم‌تر از چهارده قرن پيش است ، اجراى آن آسان‌تر است . چنان‌كه انسان مىبيند ، اسلام با هر روز و عصرى موافق‌تر و مطابق‌تر از روز و عصر گذشته است و همه سال و همه وقت ، نوتر و تازه‌تر جلوه مىنمايد .\r\nاين مقاله اگرچه براى بيان اين مطالب نبوده ؛ امّا اجمالًا اشاره‌اى شد تا معلوم شود تمام ابعاد عدل ، فقط در قوانين كامل اسلام و نظام اسلامى فراهم مىشود .\r\nاين جامعه اسلام است كه اين امتيازات را دارا است و از تبعيضات ناروا و نابجا مبرّا است . چنان‌كه شما مىبينيد درهاى مدارس اسلامى به روى همه باز است و تا\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nاين اواخر كه دانشگاه‌ها و مؤسسات تعليمى به سبك تقليد از غرب افتتاح نشده بود ، طلاب علوم در دانشگاه‌هاى بزرگ اسلامى ، علاوه بر اينكه شهريه نمىدادند ، شهريه مىگرفتند و بزرگ‌ترين دانشمندان در علوم مختلف از طبقات پايين اجتماع بر مىخاستند .\r\nعدل اسلام اجازه نداد كه محاكم اختصاصى تشكيل شود ؛ مثلًا كارمند يا ارتشى را در محكمه‌اى كه ديگران را محاكمه مىنمايند ، محاكمه كنند .\r\nروى هم رفته اگر نظامات اسلام ، در تمام جوانب زندگى بشر اجرا شود و جهانى گردد ، در اين جهان مادى كه قانون تفاضل و تفاوت نيز از نواميس ثابت آن است - و نمىتوان آن را فلسفى دانست ؛ چون نظام به آن وابسته است - آخرين حدّ برابرى و اعتدال و قسط برقرار خواهد شد و مكتب متعالى اسلام و نظام الهى آن ، نظامى است كه تمام محاسن و امتيازات را دارا و از معايب و نواقص ساير مكتب‌ها پاك و پيراسته است .\r\n\r\nنتيجه :\r\nاگرچه سخن طولانى شد ، به هر حال از مجموع مطالب گذشته و سخنان علما و لغت شناسان و تحقيقاتى كه در معنى عدل و قسط و ابعاد متعدد آن شد ، چنين نتيجه گرفته مىشود :\r\nاوّلًا : بر حسب لغت ، اگرچه عدل و قسط مترادف نيستند ، هر كجا يكى از اين دو واژه به تنهايى در گفتارى باشد ، به مطلق عدل و عدل مطلق و ابعاد متعدد آن دلالت دارد .\r\nاگرچه به نصّ علماى ادب ، استعمال هر يك از اين دو كلمه به جاى يكديگر ، خصوصاً كاربرد لفظ قسط به جاى كلمه عدل ، مجاز بوده و حقيقت نمىباشد ؛ امّا\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nدلالت اين دو لفظ بر مطلق عدل و قسط ، وقتى به تنهايى در كلامى باشند ، قابل انكار نيست . مگر اينكه قرينه‌اى بر ارادهء معناى خاصى وجود داشته باشد كه در اين صورت به قرينه ، آن معنا اخذ مىشود ( نظير استعمال لفظ عام در معناى خاص ) .\r\nو همچنين ظلم و جور نيز اگر منفرداً در كلامى بيايند و قرينه‌اى نباشد ، هر كدام بر مطلق وضع شىء در غير موضع دلالت مىنمايند كه : تصرف در ملك غير بدون رضايت او ، تجاوز از حدّ ، ظلم حاكم ، ظلم به نفس و عدم استقامت از مصاديق آن مىباشند . هرچند ظلم در مطلق وضع شىء در غير موضع خود و تمام آنكه از جمله ظلم حاكم است ، ظاهر است .\r\nو امّا \" جور \" در خصوص معناى جور حاكم ، شايد ظاهرتر باشد و بدون قرينه‌اى كه دلالت بر اراده مطلق ظلم كند ، نمىتوان آن را به كج‌روى و انحراف از حقّ و معانى ديگر تفسير كرد .\r\nامّا اگر عدل با قسط ، ظلم با جور در كلام آمده باشند ، قرينه است بر اينكه از هر كدام معنايى ديگر اراده شده است و احتمال تأكيد در عطف قسط به عدل يا عدل به قسط و همچنين عطف يكى از دو كلمه ظلم و جور به يكديگر صحيح نيست .\r\nثانياً : يگانه مكتبى كه به تمام ابعاد عدل و كيفياتش نظر دارد و مىتواند عدل مطلق و همه جانبه برقرار سازد ، مكتب اسلام است .\r\nثالثاً : يكى از مواد مهم برنامهء نظام امامت كه نظام تمام عيار اسلام و مجرى اهداف و عدالت اسلام است ، استقرار قسط و عدل مطلق است كه اين نظام عهده دار آن مىباشد و بايستى در راه تحقق عدالت ، به معانى وسيعى كه دارد ، هرچه ممكن است و قدرت دارد ، كوشش و تلاش نمايد و اين ماده چنان مهم است كه بيشتر مواد برنامه نظام امامت را تحت الشعاع قرار داده است .\r\nبيشتر انتقاداتى كه از نظامات ديگر شده و مىشود ، بر اساس همين ماده است\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nو بزرگ‌ترين دليل بر بطلان آن نظامات و اينكه اولياى آنها غاصب و متجاوزند ، فقدان همين ماده است .\r\nاين هدف اگرچه به طور كامل و مطلق در زمانى كه حضرت پيغمبر و حضرت على - عليهما صلوات اللَّه - رسماً هم عهده دار حكومت اسلامى بودند ، به واسطه عدم اجتماع شرايط محقق نشد و در اعصار ساير ائمه معصومين عليهم السلام هم امكاناتى نبود ؛ امّا همان مدت كوتاه زمامدارى رسمى حضرت پيغمبر صلى الله عليه و آله در مدينه - بعد از هجرت - كه آغاز تشكيل حكومت رسمى اسلام بود ، و همچنين زمامدارى حضرت على عليه السلام و قيام تاريخى سيدالشهدا عليه السلام و سيره تمام ائمه طاهرين كه مسؤوليتى را در حكومت زمامدارى غاصب غير عادل قبول نكردند و مبارزه منفى را ادامه دادند ، جهت نظام امامت را معين كرد و به مردم فهماند كه آن نظاماتى كه غاصبان به وجود آورده‌اند ، در جهت عدالت و مساوات و برادرى و برابرى اسلامى قرار ندارد .\r\nعلاوه بر اينكه روش ائمه عليهم السلام برنامه امامت و جهت آن را تعيين كرد ، هر مسلمان را مكلف كرد تا به هر نظامى كه در خلاف اين جهت باشد ، معترض باشد و الغاى آن را خواستار گردد . در احاديث متواترى كه حكومت حقّ و عدل را به زمامدارى حضرت مهدى - صلوات اللَّه عليه - اهل بيت عليهم السلام نويد داده‌اند ، با تكيه به اين امتياز كه « زمين را پر از عدل و قسط مىنمايد » ، به طور صريح دخالت عدالت در نظام امامت و مأموريت بزرگ و جهانى حضرت مهدى - عجل اللَّه فرجه - را براى استقرار عدل جهانى اعلام فرموده‌اند .\r\nو از نظر روانى ، اين اعلام و اين منطق و اين آينده‌نگرى در انسان ، يك حالت شديد تنفر از ظلم و ستم و دوستى و خواهش عدل و قسط به وجود مىآورد كه هيچ چيز جز عدالت و قسط او را قانع نمىسازد .\r\nبر اساس اين بررسىها و توضيحات به اصل مطلب مورد نظر ؛ يعنى شرح\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nو تفسير احاديث « يَمْلَأُ الْأَرْضَ عَدْلًا وَقِسْطاً كَما مُلِئَتْ جَوْراً وَظُلْماً » مىپردازيم و نتيجه مىگيريم كه عطف قسط به عدل و ظلم به جور ، به ملاحظه اين است كه تمام ابعاد عدل را در يك آينده درخشان و فرصت مناسب كه نظام امامت استقرار كلى و تمام پيدا مىكند و حكومت جهانى اسلام ، در هر قاره و منطقه ، سراسر گيتى را فرا مىگيرد ، نويد دهند .\r\nاگرچه « يَمْلَأُ الْأَرْضَ عَدْلًا كَما مُلِئَتْ ظُلْماً » هم اين معنى را افاده مىنمايد ؛ امّا در جمله « يَمْلَأُ الْأَرْضَ عِدْلًا وَقِسْطاً كَما مُلِئَتْ جَوْراً وَظُلْماً » كه عدل در برابر جور و قسط در مقابل ظلم قرار گرفته است و قسط به عدل ، و ظلم به جور عطف شده است ، با توجّه به اينكه در عطف بايد از كلمه معطوف معنايى غير از معطوف عليه اراده شده باشد ، استفاده مىشود كه در اين دو جمله ، مراد از عدل ، عدل حاكم و عدل نظام و رژيم است و مراد از جور ، جور نظام و حاكم است . و مراد از قسط ، تقسيم با عدل و توزيع امور مالى و قابل تقسيم بر اساس عدل بوده ، و مراد از ظلم ، نابرابرى در قسمت‌ها و نصيب‌ها است ( به معانى دقيق و صحيح كه قبلًا توضيح داده شد ) .\r\nبنابراين نبايد كسى تصور كند عدل انبيا و عدل اسلام و عدلى كه در زمان ظهور حضرت مهدى عليه السلام به وسيله آن حضرت مستقر مىشود ، فقط عدل روبنايى ، ناقص و يك بعدى است . يا اينكه مختص به يك اقليم و منطقه و مملكت است كه از مرز يك كشور و يك جامعه تجاوز نكند .\r\nچنان‌كه تذكّر داده شد ، در بسيارى از اين احاديث ، چون قسط در برابر ظلم ، و عدل در برابر جور قرار گرفته است ، استفاده مىشود كه تمام ابعاد عدل در نظر است ، هم عدل حاكم ، هم عدل فكرى و عقيدتى كه زيربناى ابعاد نظام عدل است ، هم عدل اقتصادى و مالى و تقسيم به عدل ، و هم ابعاد ديگر كه اگر همه آنها برقرار شود ، نقاط ضعف اقتصادى ، مالى ، سياسى ، اجتماعى ، فكرى و موجبات واقعى\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nنارضايتى و نگرانى و كينه و دشمنى مرتفع شده و جهانيان در صلح و آشتى و بىنيازى و حسن تفاهم با هم زندگى خواهند كرد .\r\nاين است زندگى ايده‌آل و شرافت‌مندانه و در خور شأن انسان ، و اين است آن مجتمعى كه انسان‌ها هميشه بايد كوشش كنند تا خود را به آن نزديك نموده و رسيدن به آن را نصب العين خود قرار دهند و آنى و لحظه‌اى از عشق به آن نظام و آرزوى آن غافل نباشند و تا مىتوانند فاصله‌هاى اجتماعى ، فكرى ، مالى و سياسى را با آن نظام الهى و مجتمع مقدّس انسانى كم كنند و آن نظام عزيز و نهايى را معيار ارزش نظامات ديگر قرار دهند .\r\nهمه بايد به سوى آن نظام بروند و آن را درك كنند و آن را بخواهند و منتظر آن باشند . روزى كه آن نظام جهانگير گردد و جهان با دست پاك پاكىترين بندگان خدا اداره شود و نابرابرىها و تبعيضات بر طرف گردد و نعمت‌هاى الهى به عدل و براساس معيارهاى الهى و اسلامى توزيع و تقسيم گردد . همه چيز و همه مواد و مواهب مادى و معنوى ، مطابق و برابر تقاضا عرضه شود و در حكومت به هوى و هوس و استكبار و استضعاف و استثمار ، خط بطلان و پايان كشيده شود و دست حكام و فرمانروايان خيانتكار و عياش ، از بيت المال و اموال عمومى و سرمايه‌هايى كه همگان در آنها حقّ دارند ، كوتاه شود .\r\nترس ، بيم ، تملق و ستايش ، نيايش و مدح و تعظيم ، خم شدن و به ركوع رفتن در برابر حاكم لغو گردد و از امتيازات مادى ، تجملات ، تكبر ، جلال و جبروت حكام اثرى باقى نماند . جمع زر و سيم ، گنج نهادن ، سرمايه دارى و انباشتن پول در بانك‌ها عيب و عار شود و پرستش خدا و اطاعت از نظامات الهى ، بىهوايى و بىامتيازى ، برادرى ، برابرى ، تواضع ، فروتنى و كار و عمل افتخار گردد .\r\nبه اميد آن روز و به انتظار آن روزگار جلو مىرويم ، كوشش مىكنيم و اجتماع را\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nهرچه اسلامىتر بر اساس عدل و نصيب به قسط مىسازيم ان شاء اللَّه تعالى .\r\nوَلا حَوْلَ وَلا قُوَّةَ إِلّا بِاللَّهِ الْعادِلِ الْقآئِمِ بِالْقِسْطِ ، الْعَلِيمِ الْحَكِيمِ\r\nوَآخَرُ دَعْوانا أَنِ الْحَمْدُ للَّهِ رَبّ الْعالَمِينَ\r\nششم جمادى الثانيه 1398\r\nمطابق با 24 ارديبهشت 1357\r\n\r\n","description":"","footnote":"","page_name":" 224 ","page_number":224},
  {"content":"\r\n\r\n\r\nاصالت مهدويت\r\n\r\n","description":"","footnote":"","page_name":" 225 ","page_number":225},
  {"content":"\r\n . \r\n","description":"","footnote":"","page_name":" 226 ","page_number":226},
  {"content":"\r\n\r\nبسم اللَّه الرحمن الرحيم\r\nنحمدك اللَّهمّ يا من مننت على عبادك برسلك وأنبيائك وأكرمتهم بخلفائك وأوليائك ، ونصلّي ونسلّم على أمين وحيك و خاتم من بعثته إلى خلقك سيّدنا أبي القاسم محمّد وآله الطاهرين . لا سيّما الامام المنتظر والوليّ الثاني عشر والعدل المشتهر ، مولانا الحجّة بن الحسن المهديّ أرواحنا فداه . اللّهمّ صلّ عليه واملأ به الأرض عدلًا وقسطاً ، واجعلنا من أنصاره ومقوية سلطانه .\r\nقال رسول اللَّه صلى الله عليه و آله :\r\n« لَوْ لَمْ يَبْقَ مِنَ الدُّنْيا إِلّا يَوْمٌ لَطَوَّلَ اللَّهُ ذلِكَ الْيَوْمَ حَتّى يَأْتِيَ رَجُلٌ مِنْ عِتْرَتِي اسْمُهُ اسْمِي ، يَمْلَأُ الْأَرْضَ قِسْطاً وَعَدْلًا كَما مُلِئَتْ ظُلْماً وَجَوْراً » ؛ « 1 »\r\nرسول خدا صلى الله عليه و آله فرمود :\r\n« اگر باقى نماند از دنيا مگر يك روز ، هرآينه خدا آن روز را طولانى فرمايد تا بيايد مردى از عترت من كه اسم او اسم من است ، پر مىكند زمين را از قسط و عدل « 2 » چنان‌كه پر شده باشد از ظلم و جور » .\r\n\r\n\r\n","description":"","footnote":"\r\n( 1 ) . منتخب الاثر و كتابى ديگر .\r\n( 2 ) . راجع به مفهوم قسط و عدل به كتاب عقيده نجات‌بخش و رساله مفهوم وابستگى جهان به‌وجود امام عليه السلام مراجعه شود .\r\n","page_name":" 227 ","page_number":227},
  {"content":"\r\n . \r\n","description":"","footnote":"","page_name":" 228 ","page_number":228},
  {"content":"\r\n\r\n\r\nنور اميد\r\nنور اميد همواره درون جان بشر را روشن داشته و او را در برابر حوادث ناگوار پايدار مىسازد و از گردنه‌ها و فراز و نشيب‌هاى گوناگون گذرانده ، گام به گام در مراحل ترقّى و تكامل سير مىدهد .\r\nاگر اميد نبود ، بشر هيچ قدمى را برنمىداشت و هيچ رنج و زحمتى را متحمّل نمىگشت و به حل اين همه مشكلات ، و باز كردن اين همه گره‌ها و كشف خواص مادّه موفّق نمىشد . هرچه هست از كشاورزى ، توليد ، صنعت ، هنر ، علم و مظاهر گوناگون و نتايج روزافزون فعاليت و تلاش بشر ، از بركت نور اميد است كه خواست خدا و سنّت الهى اين نور را هميشه در باطن وجود انسان روشن داشته و جز عدهء معدودى همگان شكست‌ها و ناكامىها را با آن قابل جبران مىدانند و با آن ناراحتى و سستى را از خود دور مىسازند .\r\nاين نور در مواقعى كه تاريكىها وجود فرد يا جامعه را فرا مىگيرد و امواج ابتلا آنها را احاطه مىنمايد و موانع موفّقيت‌ها ؛ مانند كوه‌ها بر سر راه خودنمايى مىكنند ، ناگهان با يك درخشش پرتوافكن شده ، او را از شكست روحى نجات مىبخشد و همت‌ها را بيدار ، عزم‌ها را استوار ، مشت‌ها را محكم و تصميم‌ها را قاطع مىسازد .\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nعقيده به مهدويت و انتظار ظهور موعود آخرالزمان ، علاوه بر آنكه عقيده به يك واقعيت و عقيده به وعدهء حتمى و تخلّف‌ناپذير الهى است ، همين نور اميد و آينده‌نگرى را مؤكّد مىسازد و از بركاتش اين است كه منتظران را در راه يارى حقّ و دين خدا و امر به معروف و نهى از منكر و مبارزه با ظلم و زور و تسليم نشدن در برابر باطل قوّت مىبخشد و جبههء اسلام را در مقابل كفر ، چنان مىسازد كه نوميدى از فتح و پيروزى در آن مفهومى نداشته باشد . غرب زدگى يا شرق زدگى وقتى چيره مىشوند كه ما از خود و مكتبمان مأيوس شده باشيم و اصالت‌ها و سرمايه‌هايى را كه داريم ، كارساز ندانيم .\r\nآنان كه عليه عقيدهء مهدويت ، تبليغات سوء و سم پاشى مىنمايند ، مىخواهند اين موضع و سنگر را از مسلمانان بگيرند تا به آسانى مقلّد بيگانگان و پذيراى عادات و تلقينات سوء آنان شوند .\r\nتا زمانى كه جامعه‌اى اعتماد به نفس خود را از دست ندهد و از خود و مكتبش نااميد نشود ، وابستگى فكرى به بيگانگان پيدا نخواهد كرد ، و اگر هم تحت سلطه سياسى و نظامى آنها واقع شد ، مىكوشد تا زنجيرهاى سلطهء بيگانه را پاره كند . امّا اگر احساس حقارت كرد ، اگر انديشه و ايمانش شكست خورد ، و اگر مكتب و راه ديگران را قوىتر و سازنده‌تر از راه و مكتب خود شناخت و آنها را به عنوان الگو انتخاب كرد و ترقى را در تقليد از آنها گمان نمود ، خود و ايدئولوژىهاى مكتبى خود را فراموش خواهد كرد .\r\nعقيدهء انتظار در معناى عامش كه فراگير تمام مسلمين است و در معناى خاصش كه شيعه به آن معتقد است ، اين حالات و خودباختگىها را نفى مىكند و مسلمانان را به بازگشت به اسلام و تمسّك به وحدت اسلامى و ريشه كن كردن نفوذ بيگانه و تنفر از كفر و الحاد دعوت مىنمايد . مسلمان اگرچه به ظاهر خلع\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nسلاح شده و قواى مادّى خود را نسبت به دشمن ضعيف‌تر ببيند ، هرگز احساس حقارت نمىنمايد و ميدان جهاد و تلاش را ترك نمىكند و خود را برتر از كفّار مىداند كه :\r\n« وَللَّهِ الْعِزَّةُ وَلِرَسُولِهِ وَلِلْمُؤْمِنِينَ » ؛ « 1 »\r\n« عزّت مخصوص خداوند و رسول او و اهل ايمان است » .\r\nبه سرمايه‌هاى ايمانى و اسلامى خود و به وعده‌هاى الهى اتّكا دارد و مرعوب و سست نمىشود ، كه :\r\n« وَلا تَهِنُوا وَلا تَحْزَنُوا وَأَنتُمُ الْأَعْلَوْنَ إِن كُنتُم مُؤْمِنِينَ » ؛ « 2 »\r\n« سستى نكنيد و اندوه‌ناك نشويد ؛ زيرا شما بلندمرتبه هستيد اگر در ايمان ثابت قدم باشيد » .\r\nآن غرب زدگانى كه حاضر نبودند در كارسازى اسلام بينديشند و تسلّط غرب را بر سرزمين‌هاى اسلامى ، امرى غير قابل انكار مىدانستند و آن چپ‌گرايانى كه نيم قرن است با عرضه احزاب و برنامه‌هايى كه از مكتب ماركس و لنين تغذيه مىنمايند ، مىخواستند در زير پوشش مبارزه با امپرياليزم ، راه تسلط نفوذ شوروى را صاف و هموار نمايند .\r\nاكنون كه مىبينند اسلام ، چنين انقلابى را كه معجزهء بزرگ قرن به شمار رفت ، به وجود آورد ، اگر انصاف داشته و خود را به بيگانه نفروخته باشند ، مىفهمند كه اسلام پس از چهارده قرن چه قدرت عظيم و بىمانندى است . پس از اينكه بتواند با يارى و پشتيبانى از چپ گرايان و وابستگان خود ، شاه خائن را ساقط سازد ، مأيوس\r\n\r\n\r\n","description":"","footnote":"\r\n( 1 ) . سوره منافقون ، آيه 8 .\r\n( 2 ) . سوره آل‌عمران ، آيه 139 .\r\n","page_name":" 231 ","page_number":231},
  {"content":"\r\n\r\nگرديده و از در تملّق و سازش با او وارد شده بود تا بلكه از آنچه آمريكا و ديگر دُول غربى از ايران به غارت مىبرند ، سهمى هم به آنها بدهد .\r\nاين اسلام بود كه اين رژيم نيرومند را ساقط و استعمار را - به نوعى كه در حسابِ حساب‌گرهاى ماهر سياست نمىآمد - طرد و رسوا سازد . اعتقاد به مكتب امامت و مهدويت و نيابت عامّه فقها از حضرت مهدى عليه السلام يگانه الهام‌بخش امّت مسلمان ايران بود كه اين مشت محكم را بر دهان ياوه‌گويان و دشمنان اسلام و مبلّغان مكتب‌هاى الحاد و ماركس‌پرستان و مزدوران و سرمايه‌داران صهيونيسم آمريكا زد .\r\nالهام از مكتب مهدويت بود كه مسلمانان انقلابى ما را آمادهء شهادت كرد تا ده‌ها هزار شهيد و جانباز ، خون خود را در راه نجات اسلام نثار كرده و اسلام را به اين فتح بزرگ نايل نمودند . بديهى است اين انقلاب به پاسدارى افراد مؤمن و متعهّد نيازمند است و اكنون كه صداى دعوت اسلام از اين مرز و بوم بلند شده ، مسؤوليت همه بيشتر از پيش است . جهانيان همه رفتار و سازماندهى ما را زير نظر گرفته و مىخواهند به واسطه نظام جديدى كه در ايران برقرار شده ، اسلام را از نو بشناسند . اگر ما نتوانيم اين انقلاب را به ثمر برسانيم و ويژگىهاى ممتاز اسلام را به دنيا نشان بدهيم و نعمتى را كه به آن سربلند شده‌ايم قدر نشناسيم ، و باز هم وابستگى يا خودكامگى نشان بدهيم ، به اسلام خيانت كرده و بسيارى را از آن مأيوس خواهيم نمود .\r\nاگر خداى نخواسته در اثر غفلت انقلابىهاى مسلمان ، ديگران بخواهند ما را در عين حالى كه از استعمار غرب فاصله مىگيريم و بايد هم فاصله بگيريم ، به سوى شرق ببرند و به آنجا وابسته نمايند ، يا مكتب‌هايى را كه در اصل و بنيان از اقتصاد غير اسلامى مايه مىگيرند ترويج كنند ، همه خيانت به اسلام است و به نظر\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nمن ، انحراف از اسلام و برنامه‌هاى آن ، در اين موقعيتى كه دنيا هم ، انقلاب ايران را اسلامى شناخته و منتظر پياده شدن اسلام در اين كشور مىباشند ، از همكارى با ساواك شاه و سيا در دوره گذشته اگر بدتر نباشد ، بهتر نيست . مسؤوليت فوق‌العاده زياد است ، خدا ، پيغمبر ، ائمّه معصومين ، ارواح اولياى اسلام ، شهداى راه حقّ ، مسلمانان جهان و مردم آزاد دنيا ، همه از ما انتظار دارند تا چگونه امتحان بدهيم و چگونه در اين مقطع زمانى ، به تعهداتى كه داريم وفادار بمانيم و پرچم اسلام را به اهتزاز درآوريم .\r\nاكنون هم همه اميدها به افراد مؤمن و مخلص است كه غير از عظمت اسلام و اجراى احكام اسلام هدفى ندارند و شهيدانى را نيز در راه خدا داده‌اند و با مقام و منصب و هيچ اعتبارى معاوضه نمىكنند . آنها كه در برابر زحمات و تلاش‌ها ، راه پيمايىها ، تعطيلى كسب و كار و بازار ، به زندان افتادن‌ها ، ناراحتىها و بىخوابىها ، از كسى اجر و مزدى نمىخواهند . به آن كشاورزان و كارگران عزيزى كه فقط شور اسلام و عشق به پياده شدن احكام قرآن ، آنها را به اعتصابات و تظاهرات و تحمل صدمات و محروميت‌ها برانگيخت و بالاخره به آنهايى كه از صميم جان يار و وفادار و پشتيبان اسلام هستند و همه چيز را در چهارچوب احكام اسلام مىخواهند و فريب آنان را كه مىخواهند به نام دلسوزى براى كشاورز و كارگر ، راه امّت مسلمان را عوض كنند و خود را به مقامات و مناصبى برسانند ، نمىخورند . اميد ما به آن افراد آگاهى است كه مىخواهند براى به ثمر رساندن اين انقلاب ، همگان را جذب و به آن اميدوار سازند ، نه آنان كه مىخواهند با گروه‌بندىها و اختصاص الفاظ مجاهد و مبارز به خود و گروهشان ، جامعه و امت اسلام را تجزيه نمايند .\r\nانقلاب اسلامى به اين افراد و به اخلاص آنها مديون است و اكنون هم افرادى\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nبا چنين خلوص نيت مىتوانند با الهام از تعاليم اسلام و پيروى از رهنمودهاى روحانيت ، اين انقلاب را در هويت اسلامىاش حفظ نمايند و نگذارند با نظريه اسلام منهاى روحانيت كه خطرناك‌ترين نظريه‌هاى ضدّ اسلامى است و نتيجه‌اى جز اسلام منهاى اسلام ندارد ، اسلام را بكوبند و زمينه بازگشت استعمار را فراهم سازند .\r\n\r\nاصالت مهدويت\r\nدر رابطه با مطالب بالا و نقش سازندهء عقيده به مهدويت ، در پاسدارى از ايدئولوژىهاى اسلام به وجود آوردن انقلاب اسلامى ايران در كتاب حاضر ، اصالت‌هاى مهدويت از ده جهت به شرح زير بررسى مىشود :\r\n1 - از جهت معقول بودن امكان آن .\r\n2 - از جهت اتّكا بر مبانى معقول و منطقى .\r\n3 - از جهت موافقت با فطرت و نواميس عالم خلقت .\r\n4 - از جهت مبتنى بودن آن بر بشارت پيامبران و اديان آسمانى .\r\n5 - از جهت ابتناى آن بر آيات قرآن كريم .\r\n6 - از جهت ابتناى آن بر احاديث معتبر و متواتر .\r\n7 - از جهت اتفاق مسلمانان و اجماع شيعه و اهل سنّت .\r\n8 - از جهت معجزات و كرامات .\r\n9 - از جهت ابتناى آن بر توحيد و يكتا پرستى .\r\n10 - از جهت نقش آن در عمل و برقرارى عدالت و به ثمر رساندن انقلاب اسلامى .\r\n\r\n","description":"","footnote":"","page_name":" 234 ","page_number":234},
  {"content":"\r\n\r\n مژده اى دل كه مسيحا نفسى مىآيد * كه ز انفاس خوشش ، بوى كسى مىآيد \r\n از غم و درد مكن ناله و فرياد ، كه من * زده‌ام فالى و فريادرسى مىآيد\r\nز آتش وادى ايمن ، نه منم خرّم و بس * موسى اينجا به اميد قبسى مىآيد\r\nهيچ كس نيست كه در كوى تواش كارى نيست * هر كس اينجا به اميد هوسى مىآيد\r\nدوست را گر سرِ پرسيدن بيمار غم است * گو بيا خوش كه هنوزش نفسى مىآيد \r\n\r\n","description":"","footnote":"","page_name":" 235 ","page_number":235},
  {"content":"\r\n\r\n\r\n1 - اصالت مهدويت از جهت معقول بودن امكان آن\r\nبديهى است آنچه در بررسى و شناخت يك فكر ، اصل و آغاز كار است ، معقول بودن و خردپسند بودن آن است . به اين معنا كه عقل ، امكان آن را بپذيرد و نتواند آن را به طور جزم انكار كند و قبول امكان آن را غير عقلايى بداند . در تمام مسايل علمى و غير علمى اين قانون جريان دارد كه اوّل بايد امكان آن پذيرفته شود و احتمال واقعيت داشتن يا واقعيت يافتن آن در نظر عقل مردود نباشد .\r\nمثلًا اگر بخواهيم وقوع \" اجتماع نقيضين \" و \" اجتماع ضدّين \" يا \" ارتفاع نقيضين \" يا \" مقدّم بودن وجود چيزى را بر خودش \" بررسى كنيم ، بايد نخست امكان اين مسايل را بپذيريم و الّا اگر امكان آن را معقول نشناسيم ، سخن از وقوع يا عدم آن به ميان آوردن غلط و سفاهت است و بالاخره بر اين اساس است كه فرضيه‌هاى علمى مختلف در چگونگى پيدايش جهان ، پيدايش زمين ، پيدايش حيات ، پايان جهان ، تحولات كيهانى و صدها مسأله ديگر قابل بحث و بررسى معقول مىشود . و پس از اينكه اين اصل در هر مسأله‌اى جارى شد و عقل امكان آن را قبول كرد و احتمال آن را رد ننمود ، اثبات آن اگرچه وقوعش از راه وحى و اخبار انبيا محسوس نباشد ؛ بلكه خبر اشخاص موثّق و افرادى كه داعى به دروغ گفتن ندارند ، عقلايى و صحيح مىباشد .\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nلذا به نقل ديگران ، به وجود بسيارى از موجودات كوچك و بزرگ و حوادث جوّى و گذشته و آينده اكتفا مىشود . و به اخبار انبيا از وجود ملائكه و عالم غيب و بهشت و جهنم و امور ديگر اعتماد و اطمينان و يقين حاصل مىگردد و اين روش كاملًا عقلايى و منطقى است و تخلّف از آن ، خلاف عقل است .\r\nاصالت عقيده به مهدويت از اين جهت محتاج به هيچ بيانى نيست ؛ زيرا هر عاقلى امكان آن را تصديق مىكند و هيچ خردمندى آن را رد نمىنمايد و اظهار شك و ترديد را در آن جايز نمىداند . هرچه بينديشيم و هر انديشمندى آنچه بينديشد ، نمىتواند در اصالت مهدويت از اين جهت ايرادى بگيرد يا حرفى بزند .\r\nهميشه اين اصالت براى مسأله مهدويت و ظهور مصلح آخرالزمان ، در بين ملل و امم و مسلمين و حتى آنان كه به آن معتقد نيستند ، مسلّم و ثابت بوده است و حتى در بسيارى از عقايد دينى ديگر ، امكان آن اگر به ذهن نزديك‌تر نباشد ، دور تر نيست و لذا از قرن دوم به بعد كه بعضى مجادلات و بحث‌ها در بين مسلمانان رواج گرفت و پيرامون بسيارى از مسايل اسلامى سخن گفته و رد و قبول داشتند ، اين موضوع اصلًا مورد شبهه و ايرادى قرار نگرفت ؛ چون به هيچ وجه شبهه يا آنچه شبيه شبهه باشد ، در آن راه ندارد . پس اصالت مهدويت از اين جهت صد در صد معتبر و عُقلايى و منطقى است و بيش از اين نياز به توضيح ندارد .\r\n به حسن خُلق و وفا ، كس به يار ما نرسد * تو را در اين سخن ، انكار كار ما نرسد\r\nاگرچه حسن فروشان به جلوه آمده‌اند * كسى به حسن و ملاحت ، به يار ما نرسد\r\nهزار نقش برآيد ز كلك صنع و يكى * به دل پذيرى نقش نگار ما نرسد \r\n\r\n","description":"","footnote":"","page_name":" 237 ","page_number":237},
  {"content":"\r\n\r\n\r\n2 - اصالت مهدويت از جهت اتّكا بر مبانى معقول و منطقى\r\nپس از اينكه امكان يك موضوع بررسى و پذيرفته گرديد ، مسأله واقعيت داشتن يا واقعيت يافتن آن مطرح مىشود ؛ زيرا ممكن است يك موضوع ، امكان واقعيت داشتن يا واقعيت يافتن داشته باشد و عقل هم امكان آن را رد نكند ؛ امّا واقعيت نيافته باشد .\r\nمثلًا ممكن است فلان حادثه بزرگ در دنيا اتفاق افتاده باشد ، يا فلان كشتى بزرگ در فلان اقيانوس غرق شده باشد ، يا يك انفجار عظيم در خورشيد روى داده باشد ، امّا صورت واقعيت به خود نگرفته باشد ؛ زيرا واقعيت يافتن و واقعيت داشتن اين حوادث را بايد يا مستقيماً ببينيم يا بينندگان و دانشمندان به ما خبر بدهند .\r\nحال پس از بحثى كه گذشت ، واقعيت داشتن وجود حضرت مهدى - سلام اللَّه عليه - و غيبت آن حضرت و واقعيت يافتن ظهور آن حضرت و تشكيل حكومت جهانى اسلام و سعادت عمومى و برقرار شدن نظام عدل و ساير امورى كه پيآمد ظهور و آثار آن است ، بررسى مىشود .\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nمطالعه صدها كتاب و بلكه بيشتر و رساله‌هايى كه از يازده قرن پيش تاكنون در موضوع مهدويت نوشته شده و همچنين بررسى كتاب‌ها و اصولى كه از قرن اوّل هجرت تا حال در رشته‌هاى مختلف علوم اسلامى تأليف شده ، ابتناى اين عقيده را بر مبانى صحيح و معقول و مصادر اصيل اسلامى روشن مىسازد و چنان اين مبانى و مآخذ ، مصونيت اين عقيده را از هرگونه تشكيك ، تضمين و استوار كرده است كه حتى در مقام پاسخ گويى و ردّ دعواى كسانى كه به دروغ ادعاى مهدويت كردند ، كسى نتوانست اصل عقيده مهدويت را ردّ كند ؛ بلكه مدعيان دروغ و متمهديان را به واجد نبودن علايم و شرايط و صفاتى كه براى حضرت مهدى عليه السلام معلوم شده است ، ردّ مىكردند ؛ چون انكار اصل مهدويت را مساوى با انكار مبانى و مآخذ محكم اصول و فروع اسلامى مىديدند .\r\nدر ضمن مباحث آينده ، به تفصيل اتكاى اين عقيده بر معيارهاى باوربخش عقلى و مصادر و وثائق اسلامى معلوم خواهد شد ، ان شاء اللَّه تعالى .\r\n آفتاب رخ دلدار عيان خواهد شد * صفحهء ارض همه امن و امان خواهد شد\r\nآب در جوى جهان باز روان خواهد شد * نفس باد صبا مشك فشان خواهد شد \r\nعالم پير دگرباره جوان خواهد شد\r\n مىرسد روز خوش و دل شود از غم آزاد * مىكند عدل خدا ريشهء جور و بيداد \r\n\r\n","description":"","footnote":"","page_name":" 239 ","page_number":239},
  {"content":"\r\n\r\n اين خرابى كه تو بينى همه گردد آباد * ارغوان جام عقيقى به سمن خواهد داد \r\nچشم نرگس به شقايق نگران خواهد شد « 1 »\r\n\r\n\r\n","description":"","footnote":"\r\n( 1 ) . از اشعار تضمينيه غزل حافظ اثر طبع مرحوم آيت اللَّه والد ( آقاى آخوند ملا محمّد جواد صافى قدس سره ) .\r\n","page_name":" 240 ","page_number":240},
  {"content":"\r\n\r\n\r\n3 - اصالت مهدويت از جهت موافقت با فطرت و سنن عالم خلقت\r\nخلاصه و حقيقت مهدويت ، منتهى شدن سير جوامع جهان به سوى جامعه واحد و سعادت عمومى ، امنيت و رفاه ، تعاون و همكارى ، همبستگى همگانى ، حكومت حقّ و عدل جهانى ، غلبه حقّ بر باطل ، غلبه جنود \" اللَّه \" بر جنود \" شيطان \" ، نجات مستضعفان و نابودى مستكبران ، و خلافت مؤمنان و شايستگان به رهبرى يك رجل و ابرمرد الهى است كه موعود انبيا و اديان ، و دوازدهمين اوصيا و خلفاى پيغمبر آخر الزمان است .\r\nاين محتوا و اين هدف و اين پايان و عاقبت ، مطلوب هر فطرت و خواسته وجدان هر انسان است .\r\nحكومت عدل و نظام الهى ، قانون واحد و لغو تبعيضات ، برداشته شدن مرزها و آزادى انسان‌ها ، برچيده شدن اين رژيم‌ها و نظام‌هاى طاغوت‌پرور ، مطلوب بشر است .\r\nكدام انسان است كه با اين همه مظالم و ستمگرىها موافق باشد ؟ و كدام انسان است كه با صرف اين بودجه‌هاى تسليحاتى سنگين و كمرشكن كه براى حفظ رژيم‌ها و مرزهايى است كه در اثر تقسيم دنيا به مناطق سلطه و نفوذ طاغوت‌ها\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nو حزب‌ها و گروه‌هاى طاغوتى برقرار شده است ، موافق باشد ؟ و كدام انسان است كه تقسيم ملل دنيا را به غالب و مغلوب و سلطه گر و زير سلطه ، و استضعاف گر و استضعاف شده و پيشرفته و عقب مانده ، وجداناً قبول داشته باشد ؟\r\nچرا دسترنج مردم ضعيف و كارگر و كشاورز بايد به مصرف تجمّلات و نگهدارى كاخ‌هايى مثل كاخ اليزه ، كاخ سفيد ، كاخ بوكينگهام ، كاخ كرملين و هزارها كاخ ديگر برسد ؛ در حالى كه صدها ميليون بشر از حداقل زندگى و خوراك و پوشاك و مسكن عادى محروم باشند ؟\r\nاين كشورگشايىها و اين توسعه‌طلبىها كه نمونهء آن توسعه‌طلبىهاى بىحدّ و حصر آمريكا و شوروى است ، تا كى بايد ادامه پيدا كند ؟ اين انسان‌هاى محروم كه در جمهورىهاى روسيه مخصوصاً جمهورىهاى آسيايى آن ، حقّ نفس كشيدن ندارند و صدا و نظرشان در هيچ كجاى دنيا منعكس نمىشود . در حزب كمونيسم شوروى هضم شده و از حقّ انديشيدن ساده محروم هستند ، مگر انسان نيستند ؟\r\nاين آوارگان فلسطين و اين مسلمانان كه در فلسطين و غزه و سواحل رود اردن و جنوب لبنان زندگى مىكنند ، طبق چه قانون فطرت‌پسند بايد مورد اين همه جنايات وحشيانه حكومت دست‌نشانده و تحميلى اسرائيل قرار بگيرند ؟ و اين پشتيبانى بىدريغ آمريكا از اين همه ظلم و شرارت و قتل عام كوچك و بزرگ و زن و مرد ، چه توجيهى غير از ماهيت صهيونيستى حكومت آمريكا دارد ؟\r\nاين مردم مسلمان و محروم عربستان و حرمين شريفين با اين ثروت سرشار و خدادادى آنها كه مىتواند پرجمعيت‌ترين و وسيع‌ترين كشورهاى دنيا را آباد و مترقّى و بىنياز سازد ، چرا بايد در فقر و عقب ماندگى باقى بمانند و شاهزادگان سعودى و رژيم كثيف وهابى ، اموال ملّى آنها را به يغما برده و در بانك‌هاى خارجى و در اختيار بيگانگان و استعمار آمريكا بگذارند ، و آنچه را هم به صورت ظاهر به\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nمصارف حكومت و نگهدارى نظام وهابى سعودى مىرسانند ؛ در حقيقت در شكل معاملهء اسلحه و غير آن به آمريكا برگردانند ؟ و بدتر از همه اينكه اين روش‌هاى ضد اسلامى ، خود را پايهء اسلام قلمداد كرده و حكومت خود را كه بر خلاف مبانى حكومت اسلامى است ، شرعى و اسلامى معرفى مىنمايند ؟\r\nچرا كارگر و كشاورز در رژيم سرمايه دارى و سوسياليستى محكوم به استضعاف است ؟ در آن رژيم ، در استضعاف راكفلرها و هاريمن‌ها و اناسيس‌ها ، و در اين رژيم ، در استضعاف سازمان‌هاى كارگرى و كشاورزى و حزب ؟\r\nفطرت بشر همه اينها را محكوم مىكند و ندا و نهضتى را كه بخواهد به اين نظام‌ها پايان دهد و پيامبرگونه و على وار زمام امور را به دست بگيرد ، تأييد مىنمايد .\r\nاگر حكومت واحد جهانى خواست بشر نبود ، و اگر اين رژيم‌ها و موضع گيرىهايشان در برابر يكديگر بر وجدان مردم تحميل نشده بود ، سازمان ملل و انديشه حكومت جهانى و ارتش واحد و قانون واحد به بشر عرضه نمىشد ، تا كى سربازان يك حكومت ، براى دفاع از يك رژيم در برابر حمله رژيم ديگر ، خونشان ريخته شود ؟ مثلًا هويت نظام اردن و حكومت‌هاى بزرگ و كوچكى نظير آن و ارتش و قوايشان جز حفظ فرمانروايى شخصى مثل ملك حسين يا ديگران چيست ؟ آن خونى كه در راه حفظ سلطهء ملك حسين يا صدام حسين يا امير كويت و بحرين و ساير شيوخ ريخته شود ، در راه چيزى و كسى كه ريخته نمىشود ، راه اسلام و خدا است .\r\nفطرت بشر ، آن جان‌بازى و آن خونريزى و آن جنگ و دفاعى را تأييد مىكند كه براى اعتلاى كلمهء اللَّه و سعادت انسان و پاسدارى از حقوق انسان و فى سبيل اللَّه باشد ؛ همان كه دين فطرى اسلام و كتاب اسلام آن را چنين تفسير\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nو معرفى مىنمايد :\r\n« الَّذِينَ آمَنُوا يُقاتِلُونَ فِي سَبِيلِ اللَّهِ وَالَّذِينَ كَفَرُوا يُقاتِلُونَ فِي سَبِيلِ الطّاغُوتِ » ؛ « 1 »\r\n« اهل ايمان در راه خدا ، و كافران در راه شيطان جهاد مىكنند » .\r\nپس در راه طاغوت ، در راه استقرار ديكتاتورى پهلوىها و آتاتورك‌ها و هيتلرها و كارترها و استالين‌ها جنگ كردن ، جنگ با فطرت انسانيت است و اصولًا نه فقط فطرت بشر با اين مظاهر نفرت‌انگيز موافق نيست ، طبع جهان نيز مطابقت ندارد و عكس العمل‌هاى آن يا به اصطلاح آثار وضعى اين اعمال و نابرابرىها ، سلب بركات و خيرات است .\r\nپايان يافتن سلطه بر بشر و برقرار شدن حكومت عدل و نظام الهى و لغو اين تبعيضات و برداشتن اين مرزها ، همه مطلوب بشر است و اين سازمان ملل مصنوعى و آلت دست ابرقدرت‌ها هم مَجاز آن حقيقت است . اگر عدل نباشد و اگر ميل فطرى بشر به عدل و امنيت و قانون و سازمان‌هاى احقاق حقوق نباشد ، زورمندان و تجاوزگران و سلطه جويان ناچار نمىشدند كه مقاصد سوء خود را زير پوشش عدل و صلح و همزيستى مسالمت‌آميز و حسن همجوارى و حفظ امنيّت و غير آن به مردم عرضه كنند و نيازى به اينكه به ظلم و باطل ، لباس عدل و حق بپوشانند ، نداشتند ؛ ولى چون فطرت بشر حقّ و عدل را مىخواهد و از باطل و ظلم نفرت دارد ، اينان با اسم‌هاى بىمسمّى مردم را فريب مىدهند و حاصل آنكه به قول شاعر :\r\n\r\n\r\n","description":"","footnote":"\r\n( 1 ) . سوره نساء ، آيه 76 .\r\n","page_name":" 244 ","page_number":244},
  {"content":"\r\n\r\n« اين دروغ از راست مىگيرد فروغ » .\r\nبنابراين اجماع ملل و امم بر اينكه پايان جهان ، سعادت عمومى است و به دنبال اين تاريكىها ، روشنايى است و مقاومت در برابر حقّ ، سرانجامش شكست و نابودى است ، اصل فطرى است كه با سنّت جهان و حركت عالم و يا بنياد جهان كه بر حقّ استوار است ، موافق مىباشند . خدا مىفرمايد كه :\r\n« ما خَلَقْنَا السَّمواتِ وَالْأَرْضَ وَما بَيْنَهُما إِلّا بِالْحَقّ » ؛ « 1 »\r\n« ما آسمان‌ها و زمين و آنچه بين آنها است را جز به حقّ نيافريديم » .\r\nبايد حقّ بيايد و سراسر جهان را بگيرد و باطل از بين برود و معنى :\r\n« وَقُلْ جآءَ الْحَقُّ وَزَهَقَ الْباطِلُ إِنَّ الْباطِلَ كانَ زَهُوقاً » ؛ « 2 »\r\n« بگو حقّ آمد و باطل نابود شد ، كه همانا باطل نابود شدنى است » .\r\nدر همه جا و همه رشته‌ها آشكار شود .\r\nدر قرآن مجيد ، در آيات متعدد به اين قانون خلل‌ناپذير تصريح شده است و آخرين سخنى كه در اينجا متذكّر مىشويم ، اين است كه جهان و جوامع بشرى در تحولات مختلف ، مراحلى را پشت سر مىگذارد و از تخليص‌ها و تصفيه‌هاى گوناگون عبور مىكند تا به تصفيهء نهايى كه به وسيله مهدىِ آل محمّد عليهم السلام انجام مىشود ، برسد . در اين تصفيه‌ها و تخليص‌ها به تدريج آنچه بايد ساقط شود ، شناخته مىشود و نظام‌هايى كه بايد منحل گردد و روش‌هايى كه بايد ترك شود ، همه شناسايى مىشوند ، آنچه مضر است ، همه مانند كف‌ها و علف‌هاى خشك\r\n\r\n\r\n","description":"","footnote":"\r\n( 1 ) . سوره احقاف ، آيه 3 .\r\n( 2 ) . سوره اسراء ، آيه 81 .\r\n","page_name":" 245 ","page_number":245},
  {"content":"\r\n\r\nو هرزه‌اى كه روى آب‌هاى سيل آسا كه در اثر باريدن باران جارى مىشود ، ظاهر مىگردند ، از ميان مىروند و سودبخش نمىشود .\r\nجوامع بشرى همه براى پذيرفتن يك تصفيهء دامنه دار آماده مىگردد و همين كه منادى عدل و مبشّر ظهور حضرت مهدى عليه السلام را شروع آن تحول بزرگ اعلام مىكند ، جز معاندين و آنان كه در اين تحوّل بايد تصفيه شوند ، همه خود را براى انجام آن آماده مىسازند و از آن استقبال مىنمايند .\r\n« ذلِكَ بِأَنَّ اللَّهَ هُوَ الْحَقُّ وَأَنَّ ما يَدْعُونَ مِن دُونِهِ هُوَ الْباطِلُ وَأَنَّ اللَّهَ هُوَ الْعَلِيُّ الْكَبِيرُ » ؛ « 1 »\r\n« همانا خداوند حقّ مطلق است و هرچه جز او را بخوانند باطل است و بزرگى شأن ، مخصوص ذات پاك خدا است » .\r\n حجت قائم كه آفتاب جهان است * شمع يقين ، رهنماى پير و جوان است\r\nمهدى آل نبى همان كه ز فيضش * كسوت هستى به جسم عالميان است\r\nرحمت بىمنتهاى خالق يكتا * آنكه درش چون حرم ، حريم امان است\r\nقائم بالحق ، ظهور غيب الهى * آنكه غيابش نظام غيب و عيان است \r\n\r\n\r\n","description":"","footnote":"\r\n( 1 ) . سوره حج ، آيه 62 .\r\n","page_name":" 246 ","page_number":246},
  {"content":"\r\n\r\n طوطى طبعم چو خورده شكّر عشقش * شعر بديعم مثال آب روان است\r\nبر كرم وجود او است راجى و واثق * صافى از آن دم كه بر درش چو حسانست « 1 » \r\n\r\n\r\n","description":"","footnote":"\r\n( 1 ) . اشعار از مرحوم آيت اللَّه والد قدس سره است .\r\n","page_name":" 247 ","page_number":247},
  {"content":"\r\n\r\n\r\n4 - اصالت مهدويت از جهت قبول امم و ابتناى آن بر بشارات پيامبران و اديان آسمانى\r\nتمام اديان آسمانى به پيروان خود ، عصر درخشان و سعادت عمومى و آيندهء مشعشع و صلح جهانى و دوران پر خير و بركتى را نويد داده‌اند كه در آن ، نگرانىها و دلهره‌ها و هراس‌ها مرتفع شود و به يُمن ظهور شخص بزرگ و مردى خدايى كه به تأييدات الهى مؤيّد است ، در روى زمين ، منطقه و شهر و دهستان و دهى باقى نماند ؛ مگر آنكه در آن بانگ دل نواز توحيد بلند شود و روشنايى يكتاپرستى ، تاريكى شرك را زايل سازد و علم و عدل و راستى و امانت چهرهء جهان آراى خود را بنمايانند و همه جا را منوّر سازند .\r\nاين موعود عزيز برحسب استوارترين و صحيح‌ترين مصادر اسلامى ، خليفه دوازدهم حضرت خاتم الانبياء محمّد مصطفى صلى الله عليه و آله و دوازدهمين رهبر و امام بعد از آن حضرت و همنام و هم‌كنيهء آن حضرت است و القاب مشهورش در بين مسلمين ، \" مهدى \" ، \" قائم \" ، \" منتظر \" ، \" صاحب الامر \" ، \" صاحب الزمان \" و \" بقيّة اللَّه \" است .\r\nو در زبان‌هاى ديگر به \" گرزاسيه \" ، \" وشينو \" ، \" آرتور \" ، \" مهميد \" و نام‌ها و القاب\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nديگر خوانده شده است . « 1 » در كتاب \" زند \" و كتاب \" جاماسب \" و كتاب \" شاگمونى \" و كتاب \" جوك \" و كتاب \" ديد \" و كتاب \" باسك \" و كتاب \" پاتيكل \" و كتاب \" دادنگ \" و كتاب \" صفنياى نبى \" و كتاب \" اشعيا \" و كتاب \" وحى كودك \" و كتاب \" حكى نبى \" و كتاب \" مكاشفات يوحناى لاهوتى \" و كتاب \" دانيال \" و \" انجيل متى \" و \" انجيل لوقا \" و \" انجيل مرقس \" « 2 » و كتاب‌ها و الواح ديگر ، اين بشارت‌ها به عبارات و مضامينى كه همه اصالت عقيده مهدويت را تأييد و آن را يك اصل عام مورد قبول همه ملل و امم و انبيا و اديان معرفى مىنمايند ، آمده است و به بعض صفات و علايمى كه در احاديث و بشارات اسلامى براى اين ظهور و صاحب آن ؛ حضرت مهدى حجة بن الحسن العسكرى عليه السلام بيان شده ، اشاره يا صراحت دارند . چون شرح اين بشارات ، سخن را بسيار طولانى مىسازد ، فقط در اينجا به عنوان تفسيرى از آيه 105 سوره انبيا به نمونه‌اى از اين بشارت‌ها اشاره مىنماييم .\r\nآيه شريفه اين است :\r\n« وَلَقَدْ كَتَبْنا فِي الزَّبُورِ مِنْ بَعْدِ الذّكْرِ أَنَّ الْأَرْضَ يَرِثُها عِبادِيَ الصّالِحُونَ » ؛ « 3 »\r\nكه مفاد ظاهر آن اين است كه :\r\n\r\n\r\n","description":"","footnote":"\r\n( 1 ) . به كتاب نجم الثاقب و ساير كتاب‌هايى كه القاب و نام‌هاى حضرت مهدى عليه السلام را بر شمرده‌اند مراجعه شود .\r\nدر نجم الثاقب بيش از يك صد و هشتاد اسم براى آن حضرت ذكر كرده است .\r\n( 2 ) . براى معرفى اين كتاب‌ها و بشارات آنها و كتاب‌هاى ديگر در اين موضوع ، مراجعه شود به‌كتاب‌هاى « انيس الاعلام و بشارات عهدين » و « من ذا » و « لسان الصدق » .\r\n( 3 ) . سوره انبياء ، آيه 105 .\r\n","page_name":" 249 ","page_number":249},
  {"content":"\r\n\r\n« و هر آينه ما در زبور بعد از ذكر نوشتيم كه البته بندگان صالح من وارث زمين مىگردند » .\r\nاين آيه از بشارت حتمى الهى خبر مىدهد كه شايستگان و صالحان ، وارث زمين و صاحب آن مىشوند . چون در آيات قبل از اين آيه ، از زمين خاصى سخنى به ميان نيامده است ؛ لذا الف و لام \" الارض \" ، الف و لام عهد نخواهد بود ، و ظاهر اين است كه مراد تمام زمين است .\r\nبنابراين آيه خبر از روزگارى مىدهد كه زمين و ادارهء آن در همه قاره‌ها و همه مناطق و معادن آن ، در اختيار بندگان شايسته خدا درآيد ، چنان‌كه در آيات ديگر نيز همين وعده را فرموده است . مانند آيه :\r\n« وَعَدَ اللَّهُ الَّذِينَ آمَنُوا مِنكُمْ وَعَمِلُوا الصّالِحاتِ لَيَسْتَخْلِفَنَّهُمْ فِي الْأَرْضِ . . . » ؛ « 1 »\r\n« و خدا به كسانى از شما كه ايمان آورده و عمل صالح انجام دهند وعده داده كه در زمين خلافت دهد . . . » .\r\nو نيز آيه :\r\n« وَنُرِيدُ أَنْ نَمُنَّ عَلَى الَّذِينَ اسْتُضْعِفُوا فِي الْأَرْضِ وَنَجْعَلَهُمْ أَئِمَّةً وَنَجْعَلَهُمُ الْوارِثِينَ » ؛ « 2 »\r\n« و اراده كرده‌ايم بر كسانى كه در زمين ضعيف و ذليل نگه داشته شده‌اند منّت گذارده و آنان را پيشوايان و وارثان زمين گردانيم » .\r\nمراد از \" زبور \" كه اين بشارت در آن نوشته شده است ، كتاب آسمانى است كه بر جناب داود پيغمبر - على نبينا و آله و عليه السلام - نازل شده است و مراد از « ذكر »\r\n\r\n\r\n","description":"","footnote":"\r\n( 1 ) . سوره نور ، آيه 55 .\r\n( 2 ) . سوره قصص ، آيه 5 .\r\n","page_name":" 250 ","page_number":250},
  {"content":"\r\n\r\nچنان‌كه مفسرين فرموده‌اند ، تورات است . و ممكن است به اعتبار اينكه الف و لام « الذكر » براى جنس باشد ، نه براى عهد ، مراد از آن مطلق كتاب‌هاى آسمانى باشد كه پيش از زبور نازل شده‌اند .\r\nبه هر حال بر حسب اين آيه ، در تورات و زبور ، اين وعده ذكر شده است . اكنون بايد ديد اين وعده و بشارت در تورات و زبور به چه صورتى آمده است ؟ !\r\nبايد به اين نكته توجّه داشت كه : در تورات و به طور كلى كُتب عهد عتيق و جديد ، از آنچه بعضى حفظ داشتند ، مورد و تجديد استنساخ آن گرديد و مخصوصاً در آنچه باقى مانده هم در قسمت‌هايى كه مربوط به بشارت از پيغمبر اسلام صلى الله عليه و آله است ، تحريفات و تأويلات و تفسيرهاى غير موجّه بسيار كرده و در ترجمه‌ها غرض‌ورزى زيادى نموده‌اند . و انجيلِ اصل نيز اين اناجيل موجود نبوده و اناجيل نيز منحصر در اين چهار انجيل نبوده ؛ بلكه بيش از اينها بوده است كه از جمله انجيل \" برنابا \" است كه در آن بشارت‌هاى متعدد به ظهور حضرت خاتم الانبيا صلى الله عليه و آله موجود است و از حيث استوارى مضامين و مطالب ، طرف قياس با اين اناجيل معروف ( انجيل مرقس ، متى ، لوقا و يوحنا ) نيست .\r\nبا اين حال ، تورات و انجيل فعلى هم كه در دست يهود و نصارى است ، حاوى بشارات متعدد به ظهور اسلام و حضرت رسول خاتم و ائمه طاهرين عليهم السلام است كه علماى بزرگ تورات و انجيل شناس ، اين موارد را در كتاب‌هايى كه به زبان فارسى و عربى و غيره نوشته‌اند ، استخراج كرده و در تأليفات خود نوشته‌اند .\r\nو علاوه بر آن ، بعضى از بزرگان اهل كتاب ؛ مثل \" فخر الاسلام \" مؤلف كتاب نفيس \" انيس الاعلام \" و مؤلفات ارزندهء ديگر ، پس از قبول اسلام پيرامون اين موضوع ، حقّ مطلب را در تحقيق و بررسى و اظهار و افشاى حقّ ادا كرده‌اند .\r\nما در اينجا فقط در رابطه با تفسير اين آيه به بشارتى از تورات و بشارتى از زبور\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nاشاره مىكنيم .\r\nامّا تورات : در پاراش لخلخا ( فصل 17 از آيه 20 از سفر تكوين ) از قول خداوند جليل به ابراهيم خليل عليه السلام اين‌گونه آمده است :\r\n« ول يشما على شمعتيخا هينه بيرختى اوتوو هربتى اوتوا بماد مادشنمعا سارنسيم يولد وان تتيو لغوى كادل » . « 1 »\r\nمؤلّف \" انيس الاعلام \" علاوه بر اين متن ، متن اين كلمات را از سريانى عتيق و از سريانى جديد و ترجمهء عربى آن را از ترجمه طبع بيروت ( س 1870 ) و ترجمه فارسى آن را از ترجمه طبع لندن ( س 1895 ) آورده است و سخن را ادامه مىدهد ، تا اينجا كه مىگويد : چون معنى الفاظ را دانستى اكنون گوييم كه خداوند جليل پس از اينكه هفده بشارت به حضرت خليل عليه السلام داد ، چنان‌كه در \" پاراش \" مذكور مسطور گشتند ، حضرت ابراهيم بعد از استماع بشارت مذكور ، ساجداً للَّه‌به خاك درافتاد و تمنّا كرد كاش اسماعيل زنده مىماند ؛ زيرا زندگانى او نزد من بهتر از هفده بشارت است .\r\nپس خداوند عالم فرمود : دعاى تو را در حقّ اسماعيل به اجابت رسانيدم ، او را بركت داده و كثير الاولاد قرار خواهيم داد و قبيلهء بزرگ كه عبارت باشد از قبيله عرب ، از صُلب او خواهد بود و او را بزرگ خواهم گردانيد ، به سبب اينكه محمّد صلى الله عليه و آله و دوازده امام از اوصياى ايشان را از صلب او پديد خواهيم آورد . . . .\r\nامّا زبور داود - على نبينا و آله و عليه السلام - در ترجمه فارسى زبور 37 از مزامير داود كه چهل آيه است ، چنين آمده است :\r\n9 - زيرا كه شريران منقطع مىشوند ؛ امّا متوكّلان به خداوند وارث زمين\r\n\r\n\r\n","description":"","footnote":"\r\n( 1 ) . انيس الاعلام ، ج 7 ، ص 383 و 384 و 385 .\r\n","page_name":" 252 ","page_number":252},
  {"content":"\r\n\r\nخواهند شد .\r\n10 - و حال اندك است كه شرير نيست مىشود كه هرچند مكانش را استفسار نمايى ناپيدا خواهد بود .\r\n11 - امّا متواضعان وارث زمين شده ، از كثرت سلامتى متلذّذ خواهند شد .\r\n12 - شرير به خلاف صادق افكار مذمومه مىنمايد و دندان‌هاى خويش را بر او مىفشارد .\r\n13 - خداوند به او متبسّم است ؛ چون كه مىبيند كه روز او مىآيد . 14 - شريران شمشير را كشيدند و كمان را چلّه كردند ، تا آنكه مظلوم و مسكين را بيندازند و راست روان را بكشند .\r\n15 - شمشير ايشان بر دلشان فرو خواهد رفت و كمان‌هاى ايشان شكسته خواهد شد .\r\n16 - كمى صدّيق از فراوانى شريران بسيار بهتر است .\r\n17 - چون كه بازوهاى شريران شكسته مىشود و خداوند صدّيقان را تكيه‌گاه است .\r\n18 - خداوند روزهاى صالحان را مىداند و ميراث ايشان ابدى خواهد شد .\r\n19 - زيرا متبرّكان خداوند وارث زمين خواهند شد ؛ امّا ملعونان وى منقطع خواهند شد .\r\n23 - زيرا خداوند عدالت را دوست مىدارد و مقدسان خود را وا نمىگذارد ، ابداً محفوظ مىشوند در حالتى كه ذرّيه شريران منقطع است .\r\n29 - صدّيقان وارث زمين شده ، ابداً در آن ساكن خواهند بود .\r\n30 - دهان صدّيق به حكمت متكلم و زبانش به حكم گويا است .\r\n\r\n","description":"","footnote":"","page_name":" 253 ","page_number":253},
  {"content":"\r\n\r\n31 - شريعت خدا در قلبش بوده ، اقدامش نخواهد لغزيد . « 1 » چنان‌كه ملاحظه مىفرماييد اين بشارات كاملًا با آيه كريمهء : « وَلَقَدْ كَتَبْنا فِي الزَّبُورِ . . . » منطبق است ، چنان‌كه ظاهر اين است كه مراد از « صديق » كه در بشارت آيه 31 مذكور شده و در آن آيه و آيه 32 صفت آن بيان شده است ، حضرت مهدى عليه السلام مىباشد .\r\nعلاوه بر اين ، در مزمور ( 21 ) نيز بشاراتى هست كه در انيس الاعلام ( ج 7 ، ص 386 و 387 ) متن اصل آن را با ترجمه فارسى آن طبق ترجمه فارسى طبع لندن ( 1895 ) آورده است .\r\n\r\nاسرائيليات\r\nبراى اينكه دعوت اسلام از وابستگى و التقاط و تحريف و تغيير مصون بماند ، پيغمبر اكرم صلى الله عليه و آله امّت را بر تمسّك به قرآن و عترت وصيت فرمود ، امامان و رهبرانى از اهل بيتش كه مؤيّد من عند اللَّه و شناسندهء مكتب او و روح دعوت و تفسير قرآن و وصى او مىباشند ، هدايت رسول خدا صلى الله عليه و آله را در تمام شؤون امتداد دادند و مرور زمان و علومى كه از آنها ظاهر شده و ناتوانى ديگران از حلّ مشكلات و معضلات علمى نشان داد كه اين ارجاع و الزام امّت در رجوع به آنها ، بر اساس واقعيت و صلاحيت و شايستگى آنها بود .\r\nاگر امّت را از خطى كه براى آنها معيّن شده بود ، بيرون نمىكردند و مسير رهبرى را تغيير نمىدادند ، به طور مسلّم هيچ‌گونه گمراهى و ضلالت و اختلافى براى دين پيشامد نمىكرد ، مخصوصاً دينى مثل اسلام كه خاتم اديان است و قرن‌ها\r\n\r\n\r\n","description":"","footnote":"\r\n( 1 ) . رجوع شود به ترجمه فارسى كتُب عهد عتيق دليم گلن ، جلد 3 ، ص 85 و 86 ، طبع ادن برغ سال 1845 ميلادى مطابق 1261 هجرى .\r\n","page_name":" 254 ","page_number":254},
  {"content":"\r\n\r\nو شايد هزارها سال و بالاخره تا اين زمين و عالم تكليف باقى است ، بايد باقى بماند ، بايد حجتى باشد تا مردم در امورى كه در آن اختلاف مىنمايند يا جاهل هستند و راهنمايى مىخواهند و به راهنما نياز دارند ، به او رجوع نمايند . مثلًا وقتى در مفاد يك آيه از آيات قرآن مجيد ، يك ميليون و دويست و شصت هزار احتمال عُقلايى باشد ، بايد در بين امّت يك نفر باشد احتمالى را كه با واقع مطابق است و مراد از آيه شريفه است ، از ميان اين همه احتمال معين كند . بايد يك نفر باشد تا مثلًا حدّى را كه بايد بر سارق جارى شود ، معين كند از كجاى دست او و چه مقدارش بايد قطع شود . و همچنين در موارد ديگر ، بايد كسى باشد كه تفسيرش از كتاب خدا و سنّت پيغمبر ، حجت و معتبر باشد و بر هر قول و رأى مقدّم شود ؛ لذا از ابان بن تغلب نقل شده است كه فرمود : شيعه آن كسى است كه اگر تمام مردم به راهى رفته و در مسأله قولى داشته باشند و على عليه السلام به راه ديگر رفته و قول ديگرى داشته باشد ، راه على عليه السلام و قول او را حقّ و صحيح مىداند . « 1 » متأسفانه پس از رحلت پيغمبر اكرم صلى الله عليه و آله مسير جريان امور امّت را تغيير دادند .\r\nسياستمدارانى كه بر امور مسلمين تسلّط يافتند و زمام امور را به دست گرفتند ، از يك سو خود فاقد صلاحيّت علمى بودند و از اينكه بتوانند پاسخ‌گوى مراجعات مردم در مسايل اسلامى باشند عاجز بودند و حتى در ادارهء امور سياسى و سازمان‌بخشى و حل و فصل امور ، نمىتوانستند اعمال خود را با موازين شرعى توجيه نمايند و از سوى ديگر ، باز بودن در خانهء اهل بيت عليهم السلام و شناخته شدن آنها به عنوان يگانه مرجع علمى و هدايتى و پاسخ گو به مسايل اسلامى و تفسير قرآن و بيان احكام ، خلاف سياست آنها و معارض با حكومتشان بود ، از اين جهت\r\n\r\n\r\n","description":"","footnote":"\r\n( 1 ) . رجال نجاشى ، ص 9 ، ( شرح حال ابان ) .\r\n","page_name":" 255 ","page_number":255},
  {"content":"\r\n\r\nتصميم گرفتند به عنوان اينكه قرآن مجيد تنها مرجع است ، از نقل احاديث و سنّت پيغمبر صلى الله عليه و آله جلوگيرى كرده و عملًا قول و عمل آن حضرت و تأسّى به رسول خدا صلى الله عليه و آله را از اعتبار ساقط كنند . « 1 » با اين كار از نقل احاديث فضايل اهل بيت عليهم السلام كه در نتيجه منتهى به تزلزل سياسى و سقوط حكومت آنها مىشد ، جلوگيرى مىكردند . با اين وضع در بن بست عجيبى افتاده بودند ؛ زيرا از يك سو علم و دانش باب علم پيغمبر ، على عليه السلام را نمىتوانستند انكار كنند و در بسيارى از موارد به آن اعتراف مىنمودند و از سوى ديگر ، شناخت على عليه السلام را از اسلام و اصالت تعريفات و توجيهات و ارشادات او را چنان‌كه پيغمبر صلى الله عليه و آله حجت قرار داده و همگان را به پيروى از او مكلّف كرده بود ، مخفى مىكردند و تلاششان بر اين بود كه به تدريج مكتب اهل بيت عليهم السلام و شناخت اصيلى كه آنان از اسلام داشتند ، منزوى شود و نظام اسلام مخصوصاً در سياست و اموال عمومى و بيت المال دگرگون گردد .\r\nآنان تلاش مىكردند ساير صحابه يا حدّ اقل چند تن از مشاهير آنها را هم‌طراز على عليه السلام قرار دهند ؛ لذا وقتى هم كه نقل حديث آزاد شد و در مقام جمع‌آورى حديث برآمدند ، از احاديثى كه على عليه السلام روايت كرده جز تعداد كمى روايت نكردند ، با آن سوابق طولانى و اختصاصى كه على عليه السلام با پيغمبر صلى الله عليه و آله داشت كه از طفوليتش در آغوش پيغمبر صلى الله عليه و آله پرورش يافت و از نخستين مرتبه‌اى كه وحى بر پيغمبر نازل شد با پيغمبر بود ، او همان شخصيتى است كه رسول اللَّه صلى الله عليه و آله به او فرمود :\r\n\r\n\r\n","description":"","footnote":"\r\n( 1 ) . لذا بازگشت به حديث و جمع آورى احاديث بعد از يك فترت و فاصلهء طولانى در بين‌اهل سنّت شروع شد ، چون ديدند اسلام منهاى اعتبار احاديث از هر جهت ناقص بوده و اسلام نيست ، كه تفصيل آن را در نوشته‌هاى ديگر نوشته و توضيح داده‌ام .\r\n","page_name":" 256 ","page_number":256},
  {"content":"\r\n\r\n« إِنَّكَ تَسْمَعُ ما أَسْمَعُ وَتَرى ما أَرى إِلّا أَنَّكَ لَسْتَ بِنَبِيٍّ وَلكِنَّكَ لَوَزِيرٌ » ؛ « 1 »\r\n« شما مىشنوى آنچه كه من مىشنوم ، و مىبينى آنچه كه من مىبينم ، جز اينكه شما پيغمبر نيستى ، ليكن وزير هستى » .\r\nاز آن همه سوابق علمى و ارتباط كامل معنوى و روحى او با رسول خدا صلى الله عليه و آله كه محتوايش مىتوانست تمام نيازمندىهاى اين امّت را تا روز قيامت مرتفع سازد ، اكثريت امّت مسلمان ؛ بلكه دنياى بشريت را محروم ساختند ؛ امّا از مثل عايشه كه سياست حكومت‌ها او را به واسطه موضع معارضى كه با اهل بيت عليهم السلام و شخص شخيص خليفه منصوص على عليه السلام داشت ، با اينكه بر ساير زوجات پيغمبر صلى الله عليه و آله برترى نداشت و بلكه با بعضى از آنها مانند امّ سلمه در حكمت و فهم و درك مسايل اسلامى و مانند زينب در التزام به اطاعت از دستورات پيغمبر قابل قياس نبود و از مثل ابوهريره با آن سوابق سوء كه كتاب ابوهريره و كتاب شيخ المضيره در معرفى او كافى است ، با اينكه يك فرد عادى بيش نبود و مصاحبت عادى او با پيغمبر صلى الله عليه و آله بيشتر از بيست و يك ماه نمىشود ، احاديث بسيار روايت كرده‌اند كه مورد بحث و سوء ظن محققان اهل سنّت واقع شده است . « 2 » بديهى است محققان و كسانى از اهل سنّت و شيعه كه اين مسايل را بررسى كرده و مىنمايند ، مىفهمند سياست در ساختن مكتب‌هاى معارض با مكتب حقّ اهل بيت عليهم السلام كه پاسدار اصالت‌ها و ارزش‌هاى اسلام بوده و هست ، چه نقش بزرگ و خطرناكى را ايفا كرده است كه ما در اينجا نمىخواهيم پيرامون اين موضوع سخن را دنبال كنيم .\r\n\r\n\r\n","description":"","footnote":"\r\n( 1 ) . نهج البلاغه ، صبحى صالح ، خطبه 192 .\r\n( 2 ) . رجوع شود به كتاب « امن الامه » تأليف نگارنده و كتاب « ابوهريره » و كتاب « شيخ المضيره » و كتاب « اضواء على السنة المحمدية » .\r\n","page_name":" 257 ","page_number":257},
  {"content":"\r\n\r\n شرح اين هجران و اين خون جگر * اين زمان بگذار تا وقت دگر \r\nيكى از راه‌هايى كه براى پاسخ‌گويى به پرسش‌هاى دينى مردم پيرامون مسايلى كه در قرآن مجيد مطرح است ؛ مثل مبدأ خلقت ، چگونگى آفرينش ، تاريخ انبيا ، تفسير آيات متشابه و مسايل ديگرى كه انتخاب كردند ، مراجعه به افرادى از يهود و نصارى بود كه وارد اسلام شده بودند . با اينكه حضرت رسول اكرم صلى الله عليه و آله فرموده‌اند :\r\n« لَوْ كانَ مُوسى حَيّاً لَما وَسَعَهُ إِلَّا اتّباعِي » ؛\r\n« اگر موسى زنده بود ، جز پيروى از من راهى نداشت » .\r\nو آنان را در موارد متعددى از مراجعه به احبار يهود كه اطلاعات مورد اعتمادى در اختيار نداشتند ، نهى فرموده بود و با اينكه نقل احاديثى را كه مسلمانان شخصاً از پيغمبر شنيده بودند ، ممنوع ساخته بودند ، به مثل « كعب الاحبار » مراجعه مىكردند و به نقليات بىمأخذ و بىمصدر آنها اعتماد مىنمودند . از اين جهت بازار خرافات و مسموعات و افسانه‌ها كه بسا دروغ خلق الساعه هم بود ، رواج يافت و در عصر عمر و عثمان و معاويه ، كعب الاحبار يهودى يكى از افراد سرشناسى بود كه دستگاه به اصطلاح خلافت به او ارج مىگذارد و همانطور كه عرض كردم ، سنّت پيغمبر صلى الله عليه و آله را كه بلاواسطه نقل مىشد ، كنار گذارده و نقليات \" كعب الاحبار \" را از قرن‌ها پيش بدون اينكه واسطه يا مصدر صحيحى در اختيار داشته باشد ، قبول مىكردند . كعب الاحبارها و وهب بن منبه‌ها وارد ميدان شدند ، و شد آنچه نبايد بشود .\r\nدر اين بين ، يگانه نورى كه در اين تاريكىها از پشت هزاران پردهء سياست و استكبار و استعباد مىدرخشيد و اصالت معارف اسلام را تضمين مىكرد و اسرائيليّاتى را كه وارد معارف اسلام كرده بودند ، كنار مىنهاد ، نورى بود كه از مكتب اهل بيت و مدرسه خاندان رسالت و ولايت پرتو افكن بوده و هست . اين\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nمكتب كه امتداد مكتب اسلام بود ، على رغم تمام فشارها و تحمّل تمام محروميت‌ها و مظلوميت‌ها و استقبال از هرگونه خطر ، توانست اسلام اصيل را به مردم برساند و از اينكه يهوديت و نصرانيت بتواند معارف اسلام را دگرگون و شناخت حقايق آن را دشوار سازد ، جلوگيرى نمود . اهل بيت عليهم السلام ، اين منابع يهودى و بيگانه را غير معتبر اعلام كرده و در شناخت دين هرگونه مأخذى را كه به پيغمبر صلى الله عليه و آله نمىپيوندد ، باطل شمردند .\r\nاهل انصاف مىدانند اگر اين مكتب و اين مدرسه اهل بيت و جهاد و تلاش ائمه عليهم السلام و اصحاب و روات احاديث و علوم آنها نبود ، اسلام به عقايد باطل ديگران ؛ مخصوصاً خرافات يهود آلوده شده بود و شريعت به گونه‌اى كه كعب الاحبارها و ابوسفيان‌ها و معاويه‌ها و يزيدها و ساير جبابره مىخواستند ، جلوه مىكرد .\r\n\r\nشناسايى اسرائيليات\r\nبا دقت‌ها و موشكافىها و بررسىهايى كه محدّثين بزرگ و شاگردان مكتب اهل بيت عليهم السلام در فرهنگ اسلامى به طور كلى و عموم دارند ، شناسايى اسرائيليات و عقايدى كه از اين رهگذر وارد انديشه‌ها و كتاب‌هاى اسلامى به خصوص تفسير و تاريخ شده است ، براى آنان كه اهل فن هستند ، كار دشوارى نيست . و به طور كلى اسرائيليات را مىتوان به دو نوع تقسيم كرد :\r\n1 - تواريخ و انديشه‌هايى كه با عقل و صريح يا ظاهر كتاب و سنّت مخالف است و معلوم است نسبت دادن آن به انبياى گذشته نيز غلط و تهمت است ؛ مانند عقايد \" مجسّمه \" و \" مجبّره \" يا نسبت دادن كفر و معصيت و بلكه كبيره به انبيا .\r\n2 - تواريخ و انديشه‌هايى كه درستى يا نادرستى آنها معلوم نيست و فقط\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nمستند آن نقل امثال \" كعب الاحبار \" مىباشد و مدرك اسلامى از قرآن و حديث ندارد .\r\nبديهى است اين‌گونه نقليات بىاساس و غير معتبر يا خلاف عقل و معيارهاى اسلامى كه بر اثر سوء سياست زمامداران و يا اغراض بيگانگان و دسايس آنها در فرهنگ اسلام وارد شده ، به هيچ وجه مورد اعتنا و اعتماد نيست و اسلام از آن منزّه است و بحمداللَّه كاملًا اين نقليات از احاديث و معارفى كه اصالت اسلامى دارند ، مشخص است .\r\n\r\nروشنفكران عوضى و اسرائيليات\r\nدر بين نويسندگان معاصر اهل سنّت ، عدّه‌اى كه خود را روشنفكر و متنوّر مىشمارند ، در برخى از معارف اسلام كه با عالم غيب ارتباط دارد ، مانند معجزات مادى ، مددهاى غيبى ، اشراط ساعت ، علايم قيامت و مسايلى كه اصالت قرآنى دارند ، تشكيك و ترديد نموده ؛ بلكه انكار مىنمايند و براى اينكه خود را روشنفكر نشان بدهند ، سرمايه‌اى غير از اين اظهارات ترديدآميز ندارند . آنان مىخواهند هرچه مىتوانند از ارزش غيبى دين بكاهند و مقامات پيامبران و ائمه عليهم السلام را نپذيرند و وحى و نزول ملائكه را در جنگ بدر و حوادث ديگر از اين قبيل را به گونه‌اى كه مادّىپسند شود و منكران خدا و قدرت و توانايى او هم قبول كنند ، مطرح نمايند و انبيا را رجال ژنى و نابغه قلمداد كنند و با اين مقوله و سخنان ، در مسايل دين تصرفات و مداخلات ناروا مىنمايند .\r\nبديهى است كه اين روشنفكرى نيست ؛ بلكه غربزدگى و مادّىگرايى است كه متأسفانه بسيارى در اثر تلقينات سوء و ضعف عقيده و قلّت آشنايى با مبانى محكم اسلامى ، به آن مبتلا شده‌اند .\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nاين بيمارى به نظر ما براى دعوت اسلام و براى عقايد اسلامى بسيار خطرناك است ؛ زيرا در پوشش يك سلسله الفاظ مادّىگرايانه ، دين را تحريف و مسخ مىنمايند و مردم را از هستهء مركزى دين كه ايمان به عالم غيب است ، جدا مىكنند و در اين ميان عذر بسيارى از اينها در ردّ يك سلسله حقايق اسرائيليات است ؛ يعنى هرچه را كه عقل آنها از فهمش عاجز شود و هرچه را كه وقوعش با مبانى مادّى بديع و بعيد ديدند ، منكر شده و آن را اسرائيليات مىخوانند .\r\nواقعاً جاى تعجّب است ، ديروز و در صدر اسلام با ترويج اسرائيليات از نشر حقايق اسلامى جلوگيرى مىكردند ، امروز بازماندگان همان‌ها به اسم ردّ اسرائيليات حقايق مسلّمى را كه بر حسب قرآن و حديث معتبر ثابت است ، انكار مىنمايند و معيار اسرائيليات بودن يك موضوع را ، دور بودن از فهم مادّىگراى خود مىدانند .\r\nاز جمله ، همين مسأله مهدويت و علايم آن و نزول عيسى در آخرالزمان است كه اخيراً مورد حمله اين گروه شده و مىخواهند با تهمت اسرائيليات بودن ، اصالت آن را كه از هر جهت مسلّم است ، انكار نمايند .\r\nبديهى است مسايلى مثل مسأله مهدويت هرگز با اين‌گونه تهمت‌ها خدشه‌دار نخواهد شد .\r\nبه حكم قرآن كريم و وجدان ، بشارت به \" مصلح \" و \" منتظر آخرالزمان \" در تورات و زبور وجود دارد و مسايل اسلامى ديگر مخصوصاً امورى كه پايه و محور دعوت اسلام است ، در دعوت انبياى گذشته نيز بوده است و اگر بنا باشد هر چيزى به اسم اينكه مورد قبول اهل كتاب است ، ردّ شود ، بايد اين افراد اصل وجود موسى و عيسى را نيز انكار كنند .\r\nسابقهء اصل عقيدتى يا حكم فرعى اسلامى در اديان گذشته و وجود آن در\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nتورات و انجيل فعلى ، گواه حقّانيت آن است و به اسرائيليات و آنچه مخالفان مكتب اهل بيت عليهم السلام - كه مكتب اسلام راستين است - در فرهنگ اسلامى وارد كرده‌اند ، ارتباط ندارد . اين قرآن است كه مىفرمايد :\r\n« شَرَعَ لَكُم مِنَ الدّينِ ما وَصشى بِهِ نُوحاً وَالَّذِي أَوْحَيْنا إِلَيْكَ وَما وَصَّيْنا بِهِ إِبْراهِيمَ وَمُوسى وَعِيسى أَنْ أَقِيمُوا الدّينَ وَلا تَتَفَرَّقُوا فِيهِ » ؛ « 1 »\r\n« خدا آيينى كه براى مسلمين قرار داد ، احكامى است كه نوح را به آن سفارش كرد و بر تو نيز همان را وحى كرديم كه به ابراهيم و موسى و عيسى سفارش كرديم كه دين خدا را برپا داريد و در دين اختلاف مكنيد » .\r\nچنان‌كه اگر يك امرى اصالت اسلامى داشته باشد ، نامأنوس بودن آن موجب صحّت انكار آن و اسرائيليات بودن آن نيست . \" مهدويت \" نيز اصالت اسلامى است و به قرآن و حديث و اجماع مسلمين استناد دارد و اعتقاد مسلمانان به آن بر اساس اين اصالت‌هاى اسلامى است كه مسلمان نمىتواند آنها را ردّ كند . اين مسأله با اسرائيليات كه فاقد اصالت اسلامى است ، هيچ‌گونه ارتباطى ندارد . اين سخنان واهى ناشى از بىاطّلاعى و ناآگاهى در مسايل اسلامى است .\r\nلذا علماى بزرگ اهل سنّت مانند \" احمد شاكر \" از معاصرين ما كه تخصّصش در فنّ حديث و شناخت آفات و علل آن مورد قبول عموم دانشمندان آنها است ، در برابر اين زمزمه‌هاى غرب زدگان و مادّىگرايان و مقلّدان \" ابن خلدون \" به پا خاسته ، اصالت اسلامى اين مسايل را اثبات نموده و نادرستى اين گمان‌ها را آشكار ساخته و ترديد و انكار در اين انديشه‌هاى اسلامى را كه منتهى به ردّ فرمايش و بشارات\r\n\r\n\r\n","description":"","footnote":"\r\n( 1 ) . سوره شورى ، آيه 13 .\r\n","page_name":" 262 ","page_number":262},
  {"content":"\r\n\r\nحضرت رسول اعظم صلى الله عليه و آله و اعتبار احاديث صحيح و متواتر است ، جريمه بزرگ شمرده‌اند .\r\n سليل ختم رسل ، لطف ايزد داور * دليل كل سُبل ، نور ديدهء حيدر\r\nقوام عالم امكان ، شه زمين و زمان * محيط كون و مكان ، پيشواى دين‌پرور \r\n غياث اكبر و اصغر ، گشود هر مشكل * پناه مهتر و كِه‌تر ، امام نيك سِيَر\r\nهو الصراط ، هو الجنّة ، هو الميزان * هو النعيم ، هو الروضة ، هو الكوثر\r\nصفاى گلشن توحيد و روضهء تجريد * بهاى باغ جنان و نهال فيض ثمر\r\nوجود او همه خير است و فعل او همه فيض * نمودِ او همه نور است و شخص او همه سر\r\nمراد ز آيه نور و غرض زنات بخير * كه خير محض بود در وجود او مضمر\r\nبزرگوار اماما پناه و ملجأ خلق * تويى غياث و تويى منجى و تويى ياور\r\nتويى نهال برومند دوحهء يس * تويى خلاصه مقصد ز فاتحات سُور\r\nتويى كه از تو شود پر ز عدل و داد جهان * ستم رود به عدم از تو در همه كشور \r\n\r\n","description":"","footnote":"","page_name":" 263 ","page_number":263},
  {"content":"\r\n\r\n بيا كه منتظران را به لب رسيد نفس * بيا و دين خدا را نجات ده ز خطر\r\nشرر به جان زده بيداد دشمن اسلام * به جان خصم زن آتش ز تيغ برق شرر\r\nچه روزها كه شد اندر فراق رويت شام * چه شام‌ها كه به اميد وصل گشت سحر\r\nنهم به راه تو تا چند ديدهء اميد * نمود صبر من از حدّ انتظار گذر\r\nبه سر نيامده شام فراق و مىترسم * كه روز من شود از گردش سپهر بسر\r\nسگى ز خيل سگان تو چون بود « صافى » * سزا بود كه مرانيش هيچ‌گاه ز در « 1 » \r\n\r\n\r\n","description":"","footnote":"\r\n( 1 ) . اشعار از مرحوم آيت اللَّه والد عليه الرحمة است .\r\n","page_name":" 264 ","page_number":264},
  {"content":"\r\n\r\n\r\n5 - اصالت مهدويت از جهت ابتناى آن بر آيات قرآن كريم\r\nدر قرآن مجيد آيات متعددى است كه دلالت دارند بر پيروزى ، فلاح حزب اللَّه و غلبهء سپاه خدا .\r\nمانند اين آيات :\r\n« فَإِنَّ حِزْبَ اللَّهِ هُمُ الْغالِبُونَ » ؛ « 1 »\r\n« همانا حزب خدا پيروزمند است » .\r\n« أَلا إِنَّ حِزْبَ اللَّهِ هُمُ الْمُفْلِحُونَ » ؛ « 2 »\r\n« همانا حزب خدا رستگار است » .\r\n« وَإِنَّ جُندَنا لَهُمُ الْغالِبُونَ » ؛ « 3 »\r\n« همانا سپاه ما پيروزند » .\r\nچنان‌كه آياتى نيز دلالت دارند بر اينكه خدا پيامبران و مؤمنان را يارى مىنمايد ، مثل اين آيات :\r\n\r\n\r\n","description":"","footnote":"\r\n( 1 ) . سوره مائده ، آيه 56 .\r\n( 2 ) . سوره مجادله ، آيه 22 .\r\n( 3 ) . سوره صافات ، آيه 173 .\r\n","page_name":" 265 ","page_number":265},
  {"content":"\r\n\r\n« وَلَقَدْ سَبَقَتْ كَلِمَتُنا لِعِبادِنا الْمُرْسَلِينَ * إِنَّهُمْ لَهُمُ الْمَنصُورُونَ » ؛ « 1 »\r\n« همانا عهد ما دربارهء بندگانى كه به رسالت فرستاديم سبقت گرفته است كه البته آنها بر كافران فتح و پيروزى يابند » .\r\n« إِنّا لَنَنصُرُ رُسُلَنا وَالَّذِينَ آمَنُوا فِي الْحَياةِ الدُّنْيا وَيَوْمَ يَقُومُ الْأَشْهادُ » ؛ « 2 »\r\n« ما البته رسولان خود و اهل ايمان را در دنيا يارى مىدهيم و روز قيامت هم كه گواهان به شهادت برخيزند ، به مقامات بهشتى پاداش مىدهيم » .\r\nبديهى است اين يارى و پيروزى شامل موارد جزئى هم مىشود ؛ مثل مواقف و مشاهد بسيارى كه خداى تعالى پيغمبر اسلام صلى الله عليه و آله را نصرت عطا فرمود ، چنان‌كه شامل پيروزى به حجّت و برهان و دليل و بيان نيز مىگردد ؛ امّا معلوم است كه مناسب كمال امتنان و لطف خدا ، پيروزى و نصرت مطلق است كه در زمينهء وجود شرايط انجام خواهد شد . پيروزىهاى جزئى و محدود نيز در زمينهء وجود شرايط حاصل مىشود و بالاخره فرد اكمل و مصداق اتم پيروزى و نصرت ، پيروزى و نصرت مطلق بر همه كفار و جنود ابليسى است كه نه حدّ زمانى آن را به پايانى محدود سازد و نه حدّ زمينى و جغرافيايى آن را مختص به يك منطقه نمايد .\r\nبرطبق اين آيات ، در مقابلهء اهل حقّ با اهل باطل ، غلبه نهايى بايد با اهل حقّ باشد و به طور كامل مشمول نصرت الهى شوند .\r\nآياتى نيز دلالت دارند بر اينكه حقّ پايدار و باقى است و باطل از ميان رفتنى است ؛ مانند آيه 17 سوره رعد كه در آن باطل را به كفِ روى آب و حق را به آب و باران‌هاى سودمند تشبيه كرده است . و در سوره انفال مىفرمايد :\r\n\r\n\r\n","description":"","footnote":"\r\n( 1 ) . سوره صافات ، آيه 171 و 172 .\r\n( 2 ) . سوره مؤمن ، آيه 51 .\r\n","page_name":" 266 ","page_number":266},
  {"content":"\r\n\r\n« وَيُرِيدُ اللَّهُ أَن يُحِقَّ الْحَقَّ بِكَلِماتِهِ وَيَقْطَعَ دابِرَ الْكافِرِينَ » ؛ « 1 »\r\n« خداى تعالى اراده كرده است كه حقّ را به كلمات خود ، حقّ نمايد ( آن را اظهار و اعلام و اثبات نمايد ) و دنبالهء كافران را قطع فرمايد » .\r\nآياتى نيز دلالت دارند بر اينكه ارادهء الهى به اين تعلق گرفته و سنّتش بر اين قرار يافته است كه مستضعفان پيشوايان و وارثان زمين شوند و مستكبران و طاغوتيان نابود گردند .\r\nمثل اين دو آيه :\r\n« وَنُرِيدُ أَنْ نَمُنَّ عَلَى الَّذِينَ اسْتُضْعِفُوا فِي الْأَرْضِ وَنَجْعَلَهُمْ أَئِمَّةً وَنَجْعَلَهُمُ الْوارِثِينَ * وَنُمَكّنَ لَهُمْ فِي الْأَرْضِ وَنُرِىَ فِرْعَوْنَ وَهامانَ وَجُنُودَهُما مِنْهُمْ ما كانُوا يَحْذَرُونَ » ؛ « 2 »\r\n« و ما اراده كرديم كه بر مستضعفين در آن سرزمين منّت گذارده و آنها را پيشوايان خلق قرار دهيم و وارث ملك و جاه فرعونيان گردانيم و در زمين به آنها قدرت و تمكين بخشيم و به چشم فرعون و هامان و لشكريانشان و آنچه را كه از آن ترسان بودند ، بنمايانيم » .\r\nبديهى است اين اراده خدا عام بوده و اختصاص به قوم بنى اسرائيل كه مستضعف شدند و فرعون و هامان كه آنان را استضعاف كرده بودند ، ندارد ؛ بلكه همه مستضعفان مشمول اين عنايت الهى هستند و اين سنّت خدا است ، لذا از حضرت اميرالمؤمنين عليه السلام در نهج البلاغه روايت شده است كه فرمود :\r\n\r\n\r\n","description":"","footnote":"\r\n( 1 ) . سوره انفال ، آيه 7 .\r\n( 2 ) . سوره قصص ، آيه 5 و 6 .\r\n","page_name":" 267 ","page_number":267},
  {"content":"\r\n\r\n« لَتَعْطِفَنَّ الدُّنْيا عَلَيْنا بَعْدَ شِماسِها عَطْفَ الضَّرُوسِ عَلى وَلَدِها . وتلا عقيب ذلك : وَنُرِيدُ أَنْ نَمُنَّ عَلَى الَّذِينَ . . . » ؛ « 1 »\r\n« دنيا بعد از خوددارى و تمكين نداشتنش از ما ، منقاد و مطيع و راه ما خواهد شد ؛ مانند ناقه سركش كه نسبت به بچّه خود پذيرايى و عطوفت دارد . سپس اين آيه را تلاوت فرمود : « ونريد أن نمنّ على الذين . . . » » .\r\nبديهى است اين فرمايش به ظهور حضرت مهدى عليه السلام اشاره دارد .\r\nبعضى آيات نيز دلالت دارند بر اينكه خلافت ارض به مؤمنين و كسانى كه اعمال صالح دارند ، خواهد رسيد و دينشان كه خدا براى آنها پسنديده است ، در زمين استقرار خواهد يافت و بيم و ترسشان به امن و استراحت خاطر تبديل خواهد شد .\r\nمثل اين آيه :\r\n« وَعَدَ اللَّهُ الَّذِينَ آمَنُوا مِنكُمْ وَعَمِلُوا الصّالِحاتِ لَيَسْتَخْلِفَنَّهُمْ فِي الْأَرْضِ كَمَا اسْتَخْلَفَ الَّذِينَ مِن قَبْلِهِمْ وَلَيُمَكّنَنَّ لَهُمْ دِينَهُمُ الَّذِي ارْتَضى لَهُمْ وَلَيُبَدّلَنَّهُمْ مِنْ بَعْدِ خَوْفِهِمْ أَمْناً يَعْبُدُونَنِى لا يُشْرِكُونَ بِى شَيْئاً » . « 2 »\r\nو آياتى نيز متضمّن اين بشارت هستند كه اسلام بر ساير اديان از جهت مايه و دستور و اصول و فروع و احكام و نظامات ، به حكم « الْيَوْمَ أَكْمَلْتُ لَكُمْ دِينَكُمْ » كامل است ، از جهت اجرا و عمل و گسترش يافتن در تمام جهان نيز كامل خواهد گشت و خدا آن را اتمام خواهد فرمود ، مانند اين آيات :\r\n\r\n\r\n","description":"","footnote":"\r\n( 1 ) . نهج البلاغه ، فيض الاسلام ، كلمات قصار ، شماره 200 و صبحى صالح ، كلمات قصار شماره 209 .\r\n( 2 ) . سوره نور ، آيه 55 .\r\n","page_name":" 268 ","page_number":268},
  {"content":"\r\n\r\n« يُرِيدُونَ أَن يُطْفِئُوا نُورَ اللَّهِ بِأَفْواهِهِمْ وَيَأْبَى اللَّهُ إِلّا أَن يُتِمَّ نُورَهُ وَلَوْ كَرِهَ الْكافِرُونَ * هُوَ الَّذِى أَرْسَلَ رَسُولَهُ بِالْهُدى وَدِينِ الْحَقّ لِيُظْهِرَهُ عَلَى الدّينِ كُلّهِ وَلَوْ كَرِهَ الْمُشْرِكُونَ » ؛ « 1 »\r\n« كافران مىخواهند نور خدا را با نفس تيره خود خاموش كنند و خدا نگذارد تا آنكه نور خدا را به حدّ اعلاى كمال رساند هرچند كافران ناراضى باشند * اوست خدايى كه رسولش را با دين حقّ به هدايت خلق فرستاد تا آن را بر همه اديان عالم برترى دهد ، هرچند كافران و مشركان ناراضى باشند » .\r\n« هُوَ الَّذِى أَرْسَلَ رَسُولَهُ بِالْهُدى وَدِينِ الْحَقّ لِيُظْهِرَهُ عَلَى الدّينِ كُلّهِ وَكَفى بِاللَّهِ شَهِيداً » ؛ « 2 »\r\n« او خدايى است كه رسول خود را با قرآن و دين حقّ فرستاد تا او را بر همه اديان دنيا غالب گرداند و بر حقيقت اين سخن ، گواهى خدا كافى است » .\r\n« يُرِيدُونَ لِيُطْفِئُوا نُورَ اللَّهِ بِأَفْواهِهِمْ وَاللَّهُ مُتِمُّ نُورِهِ وَلَوْ كَرِهَ الْكافِرُونَ * هُوَ الَّذِى أَرْسَلَ رَسُولَهُ . . . » ؛ « 3 »\r\n« كافران مىخواهند تا نور خدا را با گفتار باطل و طعن مسخره خاموش كند ؛ امّا خدا نور خود را تمام و كامل خواهد كرد هرچند كافران خوش ندارند * او است خدايى كه رسولش را ( براى هدايت مردم و ابلاغ دين ) فرستاد . . . » .\r\n\r\n\r\n","description":"","footnote":"\r\n( 1 ) . سوره توبه ، آيه 32 و 33 .\r\n( 2 ) . سوره فتح ، آيه 28 .\r\n( 3 ) . سوره صف ، آيه 8 و 9 .\r\n","page_name":" 269 ","page_number":269},
  {"content":"\r\n\r\nاين آيات و آيات متعدد ديگر علاوه بر آنكه بر استقرار دين خدا در سراسر زمين و آينده درخشان عالم دلالت دارند ، برحسب معتبرترين مدارك و تفاسير و احاديث ، به تحول بىسابقه و بىنظير و انقلابى كه به رهبرى و قيام حضرت مهدى اهل بيت و امام منتظر و موعود انجام خواهد گرفت ، تفسير شده است .\r\nتعداد زيادى از اين احاديث در كتاب‌هاى اهل سنّت روايت شده ، مثل كتاب \" شواهد التنزيل \" حاكم حسكانى كه در آن دويست و ده آيه از آياتى را كه در شأن اهل بيت نازل شده جمع‌آورى كرده و متجاوز از هزار و صد و شصت روايت در رابطه با اين موضوع روايت نموده است . « 1 » و از جمله محدثين نامدار و علماى بزرگ ، سيّد هاشم بحرانى در جمع آورى آياتى كه مربوط به حضرت مهدى - سلام اللَّه عليه - است كتابى به نام \" المحجة فيما نزل في القائم الحجة \" تأليف كرده است . وى در اين كتاب متجاوز از يك‌صد آيه را با احاديثى كه در تفسير هر يك وارد شده ، ذكر فرموده است .\r\nبنابراين اصالت قرآنى عقيده به مهدويت نيز با توجّه به اين آيات و دقت در مضامين آنها و كتاب‌هاى تفسير و احاديثى كه در تفسير اين آيات وارد شده ، ثابت و غير قابل انكار است .\r\n اى از درت بهشت برين كمتر آيتى * كوثر ز خاك مقدم پاكت روايتى\r\nوالشمس ز آفتاب جمال تو پرتوى * و الليل از سياهى مويت كنايتى \r\n\r\n\r\n","description":"","footnote":"\r\n( 1 ) . اين كتاب اخيراً به همت و تحقيق و تعليق يكى از علماى اعلام در بيروت به طبع رسيد .\r\n","page_name":" 270 ","page_number":270},
  {"content":"\r\n\r\n اعجاز موسوى ز كمال تو شمه‌اى * انفاس عيسوى ز لبان تو آيتى\r\nاى عدل ايزدى فكن از رخ حجاب را * كز عدل و داد نيست اثر جز حكايتى\r\nچشم اميد ما به تو اى رحمت خدا است * بر بندگان خاك درت كن عنايتى\r\nماييم و ظلّ رايت لطف عميم تو * فردا كه هر كسى برود زير رايتى \r\n گر عاجزم ز مدح تو هرگز شگفت نيست * من ذرّه و تو مهر سپهر هدايتى « 1 » \r\n\r\n\r\n","description":"","footnote":"\r\n( 1 ) . اشعار از مرحوم والد قدس سره است .\r\n","page_name":" 271 ","page_number":271},
  {"content":"\r\n\r\n\r\n6 - اصالت مهدويت از جهت ابتناى آن بر احاديث معتبر و متواتر\r\nاصالت مهدويت از جهت ابتناى آن بر احاديث معتبر و متواتر در نهايت وضوح است ؛ زيرا كتاب‌هاى حديث و صحاح و جوامع و سنن و مسانيد و اصول شيعه و اهل سنّت كه در آنها احاديث مربوط به اين موضوع ضبط و روايت شده است ، از حدّ احصا و شمارش خارج است و همچنين در كتاب‌هاى ديگر كه در ساير رشته‌هاى علوم اسلامى تأليف شده ، مثل تاريخ و لغت و حديث و رجال و تراجم و عقايد و كلام و حتى شعر و ادب و شرح قصايد و اشعار معروف ، كه علماى فنون مختلف به اين احاديث استناد كرده و پيرامون شرح و مضامين آنها اظهار نظر نموده‌اند .\r\nاز عصر رسالت تا زمان ما ، صحابه حضرت رسول اعظم صلى الله عليه و آله و سپس تابعين و تابعين تابعين و ساير طبقات روات ، اين احاديث را روايت نموده‌اند .\r\nبسيارى از اين احاديث بالخصوص و بالانفراد به واسطهء شواهد و مؤيداتى كه حديث شناسان ماهر به آن اعتماد دارند ، در نهايت صحّت و اعتبار مىباشند و به مضمون آنها يقين حاصل مىشود و علاوه بر اين در مسايل مهم مربوط به مهدويت مثل معرفى شخص حضرت مهدى عليه السلام و برنامه‌هاى مهم انقلابى و اسلامى ايشان ،\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nاين احاديث در حدّ تواتر و بالاتر مىباشند ؛ يعنى در هريك از اوصاف معروف و مشهور حضرت مهدى عليه السلام ، حديث و روايت از پيغمبر صلى الله عليه و آله و ائمه معصومين عليهم السلام آن‌قدر زياد است كه قطع نظر از مقام وثاقت و صداقت و امانت روايت كنندگان ، احتمال تبانى آنها بر دروغ و جعل اين احاديث عقلايى نيست .\r\nموضوع مهدويت ، خود يك موضوعى است كه علما و محدثين بزرگ پيرامون آن و جمع احاديث آن صدها كتاب نوشته‌اند كه خواننده عزيز مىتواند براى اينكه تا حدودى از نام كتاب‌هاى اهل سنّت و مؤلفان آنها كه احاديث مهدى را روايت كرده‌اند و كتاب‌هايى كه در اين موضوع به طور مستقل تأليف نموده‌اند و اسامى اصحاب پيغمبر صلى الله عليه و آله كه بشارات مهدى را از آن حضرت روايت كرده‌اند ، آگاه شود ، به مقدمه كتاب \" نجم الثاقب \" مرحوم محدث نورى و كتاب \" نويد امن و امان \" « 1 » و \" منتخب الاثر \" تأليف نگارنده رجوع فرمايد .\r\n اى غايب از نظر به منّت گر گذر شود * شام بلا و غصه و اندوه سحر شود\r\nترسم كه در فراق تو عمرم به سر شود * عشقت نه سرسرى است كه از سر به‌در شود \r\nمهرت نه عارضى است كه جاى ديگر شود\r\n ديرى است من به روى چو ماه تو مايلم * گرچه تو نور پاكى و من مشتى از گِلم \r\n\r\n\r\n","description":"","footnote":"\r\n( 1 ) . « نويد امن و امان » قبلًا كتاب مستقلى بوده ، امّا بعداً كه قرار شد كتاب‌هاى كوچك و جزوات‌راجع به اامام زمان در دو جلد تحت عنوان امامت و مهدويت جمع آورى شوند لذا كتاب مزبور نيز در همين كتاب آورده شده است .\r\n","page_name":" 273 ","page_number":273},
  {"content":"\r\n\r\n من رشته هواى تو اى دوست نگسلم * عشق تو در وجودم و مهر تو در دلم \r\nبا شير اندرون شد و با جان به‌در شود\r\n در پرده چند روى فرح زا كنى نهان * باز آى تا به مرده درآيد ديگر روان\r\nاز بهر آنكه روى تو مىبينم دمى عيان * از هر كنار تير دعا كرده‌ام روان \r\nشايد كزين ميانه يكى كارگر شود « 1 »\r\n\r\n\r\n","description":"","footnote":"\r\n( 1 ) . تضمين غزل حافظ از مرحوم والد قدس سره .\r\n","page_name":" 274 ","page_number":274},
  {"content":"\r\n\r\n\r\n7 - اصالت مهدويت از جهت اتفاق مسلمانان و اجماع شيعه و اهل سنّت\r\nاهل سنّت و شيعه در طى اعصار و مرور قرن‌ها ، همه بر اين اتفاق داشته و دارند كه در آخرالزمان يك نفر از اولاد رسول خدا صلى الله عليه و آله و فرزندان على و فاطمه عليها السلام كه صفات و علاماتش در احاديث مذكور است ، در هنگامى كه دنيا پر از ظلم و جور شده باشد ظهور نمايد و جهان را پر از عدل و داد كند ، همه او را هم نام و هم كنيه پيغمبر صلى الله عليه و آله و ملقب به مهدى معرفى نموده‌اند و همه اتفاق دارند بر اينكه تا او ظهور نكند ، سير اين عالم و اين جامعه بشرى به پايان نخواهد رسيد و تا اين دادگستر بزرگ و رهبر حكومت عدل جهانى قيام نكرده است ، بشر بايد منتظر ظهور او باشد و بداند كه جهان محكوم ظلم ستمگران و فساد اهريمنان نيست و سرانجام همه تباهىها و نگرانىها به راحتى و امنيت و آسايش مبدل مىشود و مستكبرين و مفسدين ريشه‌كن مىگردند .\r\nهمه چشم به راهند . و همه منتظرند .\r\nچنان‌كه از مصادر معتبر تاريخ و حديث استفاده مىشود ، در تمام اعصار ، اين يك عقيدهء عمومى امّت اسلام بوده است و همه بر آن اتفاق داشته‌اند و لذا مدّعيان دروغين مهدويت را به اينكه واجد صفات و نشانىهاى مهدى موعود نيستند ، رد\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nمىكردند و هرگز در مقام ردّ آنها ، صحّت اصل و اساس اين عقيده را منكر نمىشدند .\r\nو خلاصه اتفاق مسلمين بر اصل ظهور مهدى عليه السلام و برخى از خصوصيات و خصايص آن حضرت هميشه مورد قبول بوده و علماى بزرگ اهل سنّت هم آن را مورد تصريح و تأكيد قرار داده‌اند . « 1 » و به قول دانشمند بزرگ و معاصر اهل سنّت ، \" شيخ على ناصف \" در كتاب \" غاية المأمول \" ، همه ( سلفا و خلفا ) بر اين عقيده بوده و هستند .\r\n روشن از پرتو رويت نظرى نيست كه نيست * منّت خاك درت بر بصرى نيست كه نيست\r\nناظر روى تو صاحب نظرانند وليك * بوى گيسوى تو در هيچ سرى نيست كه نيست \r\n\r\n\r\n","description":"","footnote":"\r\n( 1 ) . به كتاب نويد امن و امان و منتخب الاثر تأليف نگارنده مراجعه شود .\r\n","page_name":" 276 ","page_number":276},
  {"content":"\r\n\r\n\r\n8 - اصالت مهدويت از جهت معجزات و كرامات\r\n« لَقَدْ أَرْسَلْنا رُسُلَنا بِالْبَيّناتِ » ؛ « 1 »\r\n« همانا ما پيامبران خود را با ادله و معجزه فرستاديم » .\r\nمعجزات و خوارق عادات در اثبات نبوّت انبيا و صدق خبرهايى كه از عالم غيب و وحى الهى مىدهند ، مستندى عام و دليلى همگانى است كه هيچ پيامبرى بدون معجزه نبوده است .\r\nراجع به معجزات انبيا و اقسام آن در كتاب‌ها توضيحات كافى داده شده و در نوشته‌هاى اين حقير نيز از جهات متعدد و با توجّه به انديشه‌ها و ارايى كه اخيراً مطرح شده ، بيانات جالب و مفيدى هست .\r\nدر قرآن مجيد به اين مسأله در آيات متعدد تصريح شده است .\r\nمسألهء ديگر بعد از قبول معجزات انبيا ، معجزاتى است كه از ائمه طاهرين عليهم السلام صادر است كه خواه آنها را معجزه بگويند يا معجزه را فقط بر خوارق عاداتى كه از انبيا صادر شده اطلاق كنند و خوارق عاداتى را كه از ائمه عليهم السلام و ديگر بندگان خاص خدا صادر شده ، كرامت بگويند . اين نيز يك مسألهء واقع شده‌اى است كه تواريخ\r\n\r\n\r\n","description":"","footnote":"\r\n( 1 ) . سوره حديد ، آيه 25 .\r\n","page_name":" 277 ","page_number":277},
  {"content":"\r\n\r\nمعتبر و روايات مسند و صحيح كه از حدّ تواتر خارج است ، آن را اثبات نموده است و مثل ساير پديده‌ها و حوادث ، انسان بايد آنها را قبول كند ؛ چون انكار آنها انكار واقعيات است و با انكار وجود صاحب اين كرامات مساوى است ، هرچند نمىتوان معجزات و كرامات انبيا و اوليا را با معلومات تجربى و علل مادّى توجيه و تفسير كرد ؛ امّا بايد واقعيت آنها را كه محسوس بشر بوده و هست باور نمود .\r\nما در همين عصر خودمان ، حكايات و جريان‌هاى مهمى را به چشم خود ديده يا از افراد امين و راستگو شنيده‌ايم كه در اثر دعا يا توسّل به يكى از چهارده معصوم عليهم السلام و فرزندان آن بزرگواران مثل حضرت زينب و حضرت معصومه عليها السلام ، بيمارانى كه بيمارىهاى شديد داشته‌اند شفا يافته و حاجت‌هاى مهم آنان به اذن خدا برآورده شده است كه جز به خرق عادت و كرامت و عنايت غيبى ، توجيه آن امكان پذير نيست .\r\nنه حسى كه اين معجزات را ديده است ، مىتوان به اشتباه متهم كرد و نه نقل‌ها و خبرهايى كه اين معجزات را خبر مىدهند ، مىتوان به دروغ‌گويى متهم ساخت .\r\nبنابراين هيچ‌گونه نقطه ابهام و زمينه ناباورى در وقايعى كه به طور خارق عادت اتفاق افتاده و معجزه ناميده مىشود نيست ، غير از اينكه معجزه و خارق عادت است و ما نمىتوانيم آن را به علّت مادّى مستند كنيم ؛ امّا اين نتوانستن و نداشتن علّت مادى اصل يك پديده را نفى نمىنمايد .\r\n\r\nمعجزات حضرت صاحب الامر عليه السلام\r\nپيرامون معجزات حضرت صاحب الزمان - عجل اللَّه تعالى فرجه - بايد دانست كه وجود ايشان و خصايص و خصوصياتى كه از ايشان ظاهر شده و ظاهر خواهد شد ، يكى از نمونه‌هاى بىنظير قدرت و توانايى خداوند متعال است .\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nقدرت خداوند در طى دوره‌هاى مختلف حيات ايشان همواره در تجلّى بوده و هست و ثابت مىكند كه فقط نبايد به معيارهاى مادّى تكيه كرد ؛ زيرا بيشتر افراد چون پديده‌ها را با آن مىسنجند و مسببات و معلولات را پس از اسباب و علل مادّى مىبينند ، از خالق اسباب و جاعل علل غافل مىشوند و شناختشان محدود مىگردد . اين اظهار قدرت‌ها كه وجود نبى و ولىّ مظهر آن مىشود و حساب‌هاى مادّى را باطل مىسازد .\r\nبديهى است مقصود اين نيست كه فقط خدا با اين پديده‌ها شناخته مىشود ؛ زيرا همان پديده‌هايى كه علل مادّى دارند ، نيز دلايل قدرت خدا و علم و حكمت او مىباشند و همه ، آيات حقّ و كلمات حق‌ّاند ؛ امّا هر كدام از پديده‌ها به گونه‌اى معرفت ما را كامل مىنمايند كه در اين نوشته مجال شرح اين مسايل كه با الهيات ارتباط دارد ، نيست .\r\nحاصل اين است كه : وجود امام زمان - ارواحنا فداه - آيت عظما و كلمهء كبراى الهى است و چنان‌كه مجموع عالم بدون اينكه نظيرى داشته باشد يا بشر سابقه و انسى به غير آن داشته باشد ، آيت و نشانهء منحصر به فرد خدا است كه در آن ميلياردها و صد هزاران ميليارد و هرچه رقم و عدد و ما فوق آن است ، آيت خدا است ، وجود امام زمان عليه السلام نيز آيه و كلمهء خدا است ، اگرچه از بعضى جهات و نواحى منحصر به فرد مىباشد ، جاى تعجب و استبعاد نيست . اين قدرت خدا است كه ما را به تهليل و تكبير و تسبيح و تنزيه او وا مىدارد :\r\n« فَسُبْحانَ الَّذِي جَعَلَ أَوْلِيآءَهُ الْأَدِلَّةَ الْباهِرَةَ عَلى وُجُودِهِ وَمُظْهِرِينَ لِأَمْرِهِ وَنَهْيِهِ وَعِلْمِهِ وَحِكْمَتِهِ وَاصْطَفاهُمْ لِغَيْبِهِ وَارْتَضاهُمْ لِسِرّهِ وَجَعَلَهُمْ خُلَفائَهُ\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nفِي خَلْقِهِ » . « 1 »\r\n\r\nانواع معجزات حضرت صاحب الامر عليه السلام\r\nبراى اينكه بررسى و مطالعهء معجزات آن حضرت تا حدّى آسان باشد ، آنها را به ملاحظهء زمان صدور آن بر سه نوع تقسيم كرده‌اند :\r\nاوّل : معجزات بسيارى است كه از آن حضرت ، از هنگام ولادت ( سال 255 ) تا زمان رحلت حضرت امام حسن عسكرى ( سال 260 ) ، ظاهر شد .\r\nدوم : معجزاتى است كه پس از شهادت حضرت امام حسن عسكرى عليه السلام تا سال 329 - كه سال آخر غيبت صغرى است - از آن حضرت صادر شده است .\r\nدر اين دو دوره معجزات بسيارى از حضرت بقيّة اللَّه - ارواح العالمين له الفداء - ظاهر شد . هركس بخواهد بر تعدادى از اين معجزات كه در حدّ تواتر و بالاتر از تواتر است ، مطّلع شود ، مراجعه كند به كتاب مستطاب بحارالانوار ( جلد 13 ) و ترجمه‌هاى آن و باب ششم كتاب نجم الثاقب محدّث نورى - ايشان علاوه بر معجزاتى كه در بحار نقل شده ، چهل معجزه كه مصادر و مآخذشان در نزد علّامه مجلسى نبوده يا از نقل آن غفلت شده است . - از مصادر مشهور و معتبر نقل كرده‌اند كه از اين مصادر و مآخذ و همچنين مصادرى كه در اختيار علّامه مجلسى بوده و همه يا اكثر آن ، هم اكنون در اختيار ما است ، قدمت سابقه ضبط اين معجزات در كتاب‌هايى كه از همان عصر غيبت صغرى شروع شد ، معلوم مىشود .\r\nسوم : معجزاتى است كه در عصر غيبت كبرى ؛ يعنى از سال 329 تا تاريخ نگارش اين رساله ، و هنوز نيز ادامه دارد ، از آن امام بزرگوار - روحى فداه - صادر شده\r\n\r\n\r\n","description":"","footnote":"\r\n( 1 ) . اين جملات را خود مؤلف با اقتباس از زيارات مرقوم نموده است .\r\n","page_name":" 280 ","page_number":280},
  {"content":"\r\n\r\nاست .\r\nاين معجزات نيز از حدّ تواتر گذشته است به علاوه ، بعضى از آنها به تنهايى موجب يقين مىشود ، مانند معجزه‌اى كه در شفاى اسماعيل هرقلى از آن حضرت ظاهر شد كه صاحب \" كشف الغمّه \" نيز آن را از شمس الدين محمّد هرقلى ، پسر اسماعيل و گروهى از مردم مورد وثوق نقل كرده است . اين ماجرا چنان اهمّيت و شهرت يافت كه وزير خليفه او را احضار كرد و در پيرامون صحّت آن داستان تحقيق نمود و بعد هم \" مستنصر باللَّه \" خليفه عباسى او را به ملاقات با خود خواند ، و معجزات ديگر كه در ضمن حكايات شرف‌يابىها و توسّلات به آن حضرت در باب هفتم \" نجم الثاقب \" و در جلد 13 \" بحارالانوار \" و \" جنة المأوى \" و \" كشف الاستار \" و \" دارالسلام عراقى \" و كتاب‌هاى ديگر روايت شده است و چون بنابر اختصار است به چند معجزه كه در عصر خودمان اتفاق افتاده است ، اكتفا مىكنيم :\r\nاوّل : مرحوم عالم جليل القدر حجة الاسلام و المسلمين آقا امام سدهى از اخيار علما و معروف به تقوا و سداد و مورد وثوق مرجع بزرگ شيعه و مجدد آثار اهل بيت عليهم السلام ، استاذنا الأعظم آيت اللَّه بروجردى قدس سره بود ، پس ايشان را براى تأسيس حوزهء علميه در باختران ( كرمانشاه سابق ) و افتتاح مدرسه‌اى كه به امر ايشان در آن شهر بنا شد ، اعزام فرمود و علاوه بر اين شخصاً هم با ايشان از موقعى كه در نجف اشرف ، در بحث فقيه بزرگ مرحوم آيت اللَّه شيخ محمّدكاظم شيرازى - رحمة اللَّه عليه - شركت داشتيم ، سابقه آشنايى و اخلاص داشتم .\r\nحكايت تشرّف شيخ محمّد كوفى را كه معروف و مشهور است و بدون واسطه از او شنيده بود ، براى حقير نقل كرد و من براى اينكه مدرك كتبى از ايشان داشته باشم ، خواهش كردم حكايت را برايم مرقوم فرمايند ، آن مرحوم - كه خداى تعالى با اجداد طاهرينش محشور فرمايد - پذيرفت و حكايت را به خط خودشان كه اكنون در نزد من موجود است ، مرقوم داشت كه عين الفاظ و عبارات ايشان را در اينجا\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nنقل مىنمايم :\r\nبسم اللَّه الرحمن الرحيم . جناب آقاى شيخ محمّد كوفى كه به زهد و تقوا و صلاح بين خواص علما و فضلاى نجف اشرف معروف بود ، و ملتزم بود ليالى و ايام جمعات به نجف مشرف شود . چون قضيه تشرّف ايشان را خدمت حضرت ولى عصر - عجل اللَّه تعالى فرجه - از بعض علما شنيده بودم ، يك روز جمعه در مدرسه صدر نجف اشرف ، در حجره يكى از آقايان رفقا خدمت ايشان رسيدم و استدعا كردم شرح تشرّف را از زبان خودشان بشنوم . آنچه در نظرم مانده ، مضمون فرمايش ايشان از قرار ذيل است :\r\nفرمود : با پدرم به مكهء معظمه مشرف شدم ، فقط يك شتر داشتيم كه پدرم سوار بود و من پياده ملازم و مواظب خدمت او بودم . در مراجعت به سماوه رسيديم ، استرى ( قاطر ) از اشخاصى كه شغلشان جنازه‌كشى بين سماوه و نجف بود ، از شخص سنّى تا نجف اجاره كرديم ؛ چون شتر كندى مىكرد و گاهى مىخوابيد و به زحمت او را بلند مىكرديم ، پدرم سوار قاطر و من سوار شتر از سماوه حركت كرديم ، در بين راه چون اغلب نقاط گلزار و باتلاق بود ، شتر هميشه مسافتى عقب مىافتاد . به خشونت و درشت‌گويى مكارى « 1 » سنّى مبتلا بودم تا اينكه برخورديم به جايى كه گِل زياد بود ، شتر خوابيد و ديگر هرچه كرديم برنخاست ، در اثر تعقيب در بلند كردن ، لباس‌هايم گل آلود شد و فايده نكرد . ناچار مكارى هم توقف كرد تا لباس‌هايم را در آبى كه آنجا بود ، بشويم . من براى برهنه شدن و شستن لباس ، از آنها كمى فاصله گرفتم و فوق العاده مضطرب و حيران بودم كه عاقبت اين كار به كجا مىرسد و آن وادى از جهت قُطّاع الطريق هم خطرناك بود . ناچار متوسل\r\n\r\n\r\n","description":"","footnote":"\r\n( 1 ) . مكارى كسى را مىگويند كه اسب و استر و الاغ ، براى مسافرت كرايه مىدهد .\r\n","page_name":" 282 ","page_number":282},
  {"content":"\r\n\r\nشدم به ولىّ عصر - ارواحنا فداه - بيابان همواره تا حدّ بصر احدى پيدا نبود ، ناگهان ديدم جوانى نزديك من پيدا شده كه به سيدمهدى پسر سيدحسين كربلايى شباهت داشت ( نظرم نيست كه فرمود دو نفر بودند يا همان يك نفر و نظرم نيست كدام سبقت به سلام كرديم ) عرض كردم : نامت چيست ؟\r\nفرمود : سيدمهدى .\r\nعرض كردم : ابن سيدحسين ؟\r\nفرمود : نه ابن سيدحسن .\r\nعرض كردم : از كجا مىآيى ؟\r\nفرمود : از خضير ( چون مقامى در آن بيابان بود به عنوان مقام خضر عليه السلام ، من خيال كردم مىفرمايد از آن مقام آمدم ) .\r\nفرمود : چرا اينجا توقف كرده‌اى ؟\r\nشرح خوابيدن شتر و بيچارگى خود را عرض كردم . تشريف برد نزد شتر ديدم تا دست روى سر او گذارد ، شتر برخاست ايستاد و آن حضرت با آن صحبت مىفرمايد و با انگشت سبابه ، طرف چپ و راست را به شتر نشان مىدهد . بعد تشريف آورد نزد من و فرمود : ديگر چه كار دارى ؟ عرض كردم : حوايجى دارم ؛ ولى فعلًا با اين حال اضطراب و نگرانى نمىتوانم عرض كنم . جايى را معين فرماييد تا با حواس جمع مشرف شده عرض كنم . فرمود : مسجد سهله ، يك لحظه از نظرم غايب شد . آمدم نزد پدرم گفتم : اين شخص كه با من صحبت مىكرد ، كدام طرف رفت ؟\r\n( مىخواستم بفهمم اينها هم حضرت را ديده‌اند يا نه ) .\r\nگفتند : احدى اينجا نيامد و تا چشم كار مىكند ، بيابان پيدا است .\r\nگفتم : سوار شويد برويم .\r\nگفتند : شتر را چه مىكنى ؟\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nگفتم : امرش با من است .\r\nسوار شدند ، من هم سوار شتر شدم ، شتر جلو افتاد و به عجله مىرفت ، مسافتى از آنها جلو افتاد . مكارى صدا زد : ما با اين سرعت نمىتوانيم بياييم . غرض قضيه بر عكس سابق شد ، مكارى تعجّب‌كنان گفت : چه شد اين شتر همان شتر است و راه همان راه ؟\r\nگفتم : سرّى است در اين امر .\r\nناگهان نهر بزرگى سر راه پيدا شد ، من باز متحيّر شدم كه با اين آب چه كنيم ؟ ! پس ديدم شتر رفت ميان نهر و متّصل به طرف راست و چپ مىرفت . مكارى و پدرم لب آب رسيدند ، فرياد زدند : كجا مىروى غرق مىشوى ، اين آب قابل عبور نيست . چون ديدند من با كمال سرعت با شتر مىروم و طورى هم نيست ، جرأت كردند .\r\nگفتم : از اين راهى كه شتر مىرود به طرف چپ و راست همان‌طور بياييد . آنها هم آمدند و به سلامت از آب عبور كرديم . من متذكّر شدم آن وقتى كه حضرت انگشت سبابه به طرف راست و چپ حركت مىداد ، اين آب را اشاره مىفرمود .\r\nخلاصه آمديم ، شب وارد شديم بر جمعى كوچ‌نشين ، آنجا منزل كرديم . همه آنها با تعجب از ما مىپرسيدند : از كجا مىآييد ؟\r\nگفتيم : از سماوه .\r\nگفتند : پل خراب شده و راهى نيست مگر كسى با طرّاده از اين آب عبور كند .\r\nو از همه بيشتر مكارى متحيّر مانده بود ، گفت : بگو بدانم چه سرّى در اين كار بود ؟\r\nگفتم : من آنجا كه شتر خوابيد ، به امام دوازدهم شيعيان متوسل شدم ، آن حضرت تشريف آورد و اين مشكلات را حلّ نمود ( نظرم نيست كه گفت : او و آن\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nجماعت مستبصر شدند يا نه ) .\r\nغرض ، به همان حال آمديم تا چند فرسخى نجف اشرف ، باز شتر خوابيد .\r\nسرم را نزديك گوش او بردم ، گفتم : تو مأمورى ما را به كوفه برسانى . تا اين كلمه را گفتم ، برخاست و به راه ادامه داد . در كوفه جلوى خانه زانو به زمين زد . من هم او را نه فروختم و نه كشتم تا مرد . روزها در بيابان كوفه به چرا مىرفت و شب‌ها در خانه مىخوابيد .\r\nبعد به ايشان عرض كردم : در مسجد سهله خدمت آن بزرگوار مشرف شديد ؟\r\nفرمود : بلى . ولى در گفتن شرح او مجاز نيستم . ملتمس دعا هستم .\r\nدوم : معجزه شفا يافتن همسر محترمه عالم جليل و فاضل بزرگوار ، جناب آقاى آقا شيخ محمّد متقى همدانى - سلمه اللَّه تعالى - است كه از فضلاى همدانى حوزه علميه قم و به تقوا و طهارت نفس معروف ، و خود اين جانب سال‌ها است ايشان را به ديانت و اخلاق حميده مىشناسم . چندى پيش اين معجزه را شفاهاً و سپس كتباً براى حقير مرقوم داشته بودند . چون فراموشم شده كه آن نوشته را كجا گذاشته‌ام ، مجدداً از ايشان خواستم و ايشان هم فتوكپى شرحى را كه در آخر كتاب مستطاب نجم الثاقب نوشته‌اند ، فرستادند كه عين متن آن در اينجا نقل مىشود :\r\nبسم اللَّه الرحمن الرحيم ، الحمدللَّه ربّ العالمين ، والصلاة والسلام على محمّد وآله الطاهرين ، ولعنة اللَّه على أعدائهم وظالميهم ومنكري فضائلهم ومناقبهم إلى قيام يوم الدين ، آمين ربّ العالمين .\r\nمناسب ديدم توسلى را كه به حضرت بقية اللَّه في الارضين حجة بن الحسن العسكرى نموده و توجهى كه آن جناب فرمودند ، ذكر نمايم ؛ چون موضوع كتاب در اثبات وجود آن حضرت است از طريق معجزات و خرق عادات .\r\nروز دوشنبه هجدهم ماه صفر سال 1397 حادثه مهمى پيش آمد كه سخت مرا\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nو صدها نفر ديگر را نگران نمود ؛ يعنى همسر اين‌جانب ( محمّد متّقى همدانى ) در اثر دو سال غم و اندوه و گريه و زارى از داغ دو جوان خود كه در يك لحظه در كوه‌هاى شميران جان سپردند ، در اين روز مبتلا به سكته ناقص شدند . البته طبق دستور دكترها مشغول به معالجه و مداوا شديم ؛ ولى نتيجه‌اى به دست نيامد . تا شب جمعه 22 ماه صفر يعنى چهار روز بعد از حادثهء سكته ، شب جمعه تقريباً ساعت يازده رفتم در غرفه خود استراحت كنم ، پس از تلاوت چند آيه از كلام اللَّه و خواندن دعايى مختصر از دعاهاى شب جمعه از خداوند تعالى خواستم كه امام زمان حجة بن الحسن - صلوات اللَّه عليه و على آبائه المعصومين - را مأذون فرمايد كه به داد ما برسد و جهت اينكه متوسل به آن بزرگوار شدم و از خداوند - تبارك و تعالى - مستقيماً حاجت خود را نخواستم ، اين بود كه تقريباً يك ماه قبل از اين حادثه ، دختر كوچكم فاطمه از من خواهش مىكرد كه قصه‌ها و داستان‌هاى كسانى كه مورد عنايت حضرت بقية اللَّه - روحى و ارواح العالمين له الفداء - قرار گرفته و مشمول عواطف و احسان آن مولا شده‌اند ، را براى او بخوانم ، من هم خواهش اين دخترك ده ساله را پذيرفتم و كتاب نجم الثاقب حاجى نورى را براى او خواندم .\r\nدر ضمن من هم به اين فكر افتادم كه مانند صدها نفر ديگر ، چرا متوسل به حجت منتظر امام ثانىعشر - عليه سلام اللَّه الملك الاكبر - نشوم ، لذا همانطور كه در بالا تذكّر دادم ، حدود ساعت يازده شب به آن بزرگوار متوسّل شدم و با دلى پر از اندوه و چشمى گريان به خواب رفتم ، ساعت چهار بعد از نيمه شب جمعه طبق معمول بيدار شدم ، ناگاه احساس كردم از اطاق پايين كه مريض سكته كردهء ما آنجا بود ، صداى همهمه مىآيد . سر و صدا قدرى بيشتر شد و ساكت شدند . ساعت پنج و نيم كه آن روزها اوّل اذان صبح بود به قصد وضو آمدم پايين ، ديدم صبيه بزرگم كه معمولًا در اين وقت در خواب بود ، بيدار و غرق در نشاط و سرور است . تا چشمش\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nبه من افتاد ، گفت : آقا مژده بدهم ؟\r\nگفتم : چه خبر است ؟ من گمان كردم خواهرم يا برادرم از همدان آمده‌اند .\r\nگفت : بشارت ، مادرم را شفا دادند ، گفتم : كى شفا داد ؟\r\nگفت : مادرم چهار ساعت بعد از نيمه شب با صداى بلند و شتاب و اضطراب ما را بيدار كرد ؛ چون براى مراقبت مريض دختر و برادرش حاج مهدى و خواهرزاده‌اش مهندس غفارى كه اين دو نفر اخيراً از تهران آمده بودند تا مريضه را براى معالجه به تهران ببرند ، اين سه نفر در اطاق مريض بودند كه ناگهان داد و فرياد مريضه كه مىگفت : برخيزيد آقا را بدرقه كنيد ! برخيزيد آقا را بدرقه كنيد . مىبيند تا اينها از خواب برخيزند آقا رفته ، خودش كه چهار روز بود نمىتوانست حركت كند ، از جا مىپرد دنبال آقا تا دم در حياط مىرود . دخترش كه مراقب حال مادر بود ، در اثر سر و صداى مادر - كه آقا را بدرقه كنيد - بيدار شده بود ، دنبال مادر تا دم در حياط مىرود تا ببيند كه مادرش كجا مىرود ، دم درب حياط مريضه به خود مىآيد ؛ ولى نمىتواند باور كند كه خودش تا اينجا آمده . از دخترش زهرا مىپرسد : زهرا ! من خواب مىبينم يا بيدارم ؟\r\nدخترش پاسخ مىدهد : مادرجان ! تو را شفا دادند . آقا كجا بود كه مىگفتى آقا را بدرقه كنيد ! ما كسى را نديديم ؟\r\nمادر مىگويد : آقاى بزرگوارى در زىّ اهل علم ، سيّد عالى قدرى كه خيلى جوان نبود ، پير هم نبود به بالين من آمد گفت : برخيز خدا تو را شفا داد .\r\nگفتم : نمىتوانم برخيزم .\r\nبا لحنى تندتر فرمود : شفا يافتى برخيز .\r\nمن از مهابت آن بزرگوار برخاستم .\r\nفرمود : تو شفا يافتى ديگر دوا نخور و گريه هم مكن .\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nو چون خواست از اطاق بيرون رود ، من شما را بيدار كردم كه او را بدرقه كنيد .\r\nولى ديدم شما دير جنبيديد ، خودم از جا برخاستم و دنبال آقا رفتم .\r\nبه حمد اللَّه تعالى پس از اين توجّه و عنايت ، حال مريضه فوراً بهبود يافت و چشم راستش كه در اثر سكته غبار آورده بود ، بر طرف شد . پس از چهار روز كه اصلًا ميل به غذا نداشت ، در همان لحظه گفت : گرسنه‌ام براى من غذا بياوريد . يك ليوان شير كه در منزل بود ، به او دادند . با كمال ميل تناول نمود . رنگ رويش به جا آمد و در اثر فرمان آن حضرت كه گريه مكن ، غم و اندوه از دلش بر طرف شد و ضمناً خانم مذكوره از پنج سال قبل رماتيسم داشت ، از لطف حضرت عليه السلام شفا يافت با آنكه اطبا نتوانسته بودند معالجه كنند .\r\nناگفته نماند : در ايام فاطميه ، مجلسى به عنوان شكرانه اين نعمت عظيم در منزل منعقد كرديم . جناب آقاى دكتر دانشور كه يكى از دكترهاى معالج اين بانو بود ، شفا يافتن او را برايش شرح دادم ، دكتر اظهار فرمود : آن مرض سكته كه من ديدم از راه عادى قابل معالجه نبود مگر آنكه از طريق خرق عادت و اعجاز شفا يابد .\r\nالحمدللَّه رب العالمين و صلى اللَّه على محمّد و آله المعصومين لاسيما امام العصر و ناموس الدهر ، قطب دايره امكان ، سرور و سالار انس و جان ، صاحب زمين و زمان ، مالك رقاب جهانيان ، حجة بن الحسن العسكرى - صلوات اللَّه و سلامه عليه و على آبائه المعصومين الى قيام يوم الدين - ابن محمّد تقى متقى همدانى » .\r\nسوم : حكايت بسيار عجيب تشرف عالم جليل و سيد بزرگوار ، مرحوم آقا سيّد حسين حائرى است و مرحوم عالم فاضل زاهد ، صاحب تأليفات بسيار ، حاج شيخ على اكبر نهاوندى آن را در كتاب \" العبقرى الحسان في احوال مولانا صاحب العصر و الزمان عليه السلام \" نقل فرموده و بعضى ديگر از بزرگان و موثّقين از او نقل نموده‌اند . چون حكايت مفصل و طولانى است ، سفارش مىشود كه علاقه‌مندان به آن كتاب\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nمراجعه نمايند . علّامه نهاوندى مذكور صاحب مكاشفه مهمّى است كه بر عظمت مقام استاد ما مرحوم زعيم عالىقدر آيت اللَّه بروجردى قدس سره و اينكه مشمول عنايات غيبى و توجهات ائمه عليهم السلام بوده‌اند ، دارد ، چنان‌كه در داستان‌هاى شگفت نيز حكايتى ذكر شده و دلالت بر اين دارد كه ايشان به حقّ داراى مقام نيابت عامه بوده‌اند و همچنين حكايت تشرّف مرحوم فاضل كامل آقا شيخ احمد فقيهى قمى نيز دلالت بر تقدير از موضع ايشان دارد كه از شرح اين حكايات چون موجب طولانى شدن كلام مىشود ، خوددارى شد .\r\nچهارم : حكايت و معجزه‌اى است كه مؤلف \" بشارت ظهور \" بدون واسطه احدى ، آن را نقل نموده است . اين حكايت نيز دلالت بر شفاى مريضه‌اى در شب مبارك نيمهء شعبان دارد كه به بيمارى صعب العلاجى مبتلا بوده كه به اطباى حاذق ، حتى اطباى خارجى نيز مراجعه كرده بودند ، كه از معالجه عاجز شده بودند .\r\nعلاقه‌مندان را به خواندن آن كتاب سفارش مىكنم ، كه حتماً اين حكايت و معجزه را كه از دلايل صحّت مذهب است ، مطالعه فرمايند .\r\nپنجم و ششم و هفتم و هشتم : معجزاتى است كه در ضمن حكايت 23 و 34 و 83 و 108 كتاب \" داستان‌هاى شگفت \" عالم و شهيد عالىقدر آقاى دستغيب شيرازى قدس سره مذكور است .\r\nنهم : عالم عالى مقام آيت اللَّه حائرى - دامت بركاته - در كتابى كه متضمن وقايع و معجزاتى از ائمه طاهرين عليهم السلام و بعضى رؤياهاى صادق است ، در ارتباط با موضوع تشرّف به محضر حضرت ، بعضى حكايات را نقل كرده‌اند كه هر كدام شواهد محكم بر وجود امام عليه السلام است .\r\nدهم : حكايت ديگرى كه در اينجا به آن اشاره مىنماييم ، حكايت مربوط به مسجدى است كه در ابتداى شهر مقدّس قم ( جاده تهران ) در سمت چپ كسى كه\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nوارد شهر مىشود ، ساخته شد و به نام مسجد امام حسن مجتبى عليه السلام ناميده شده است . اين حكايت را كه خود حقير بدون واسطه از صاحب آن شنيده‌ام و نوار آن هم موجود است ، در پاورقى كتاب \" پاسخ به ده پرسش \" نقل كرده‌ام . از اين‌گونه حكايات و شواهد و مؤيدات - اگر در مقام پرسش و ضبط برآييم - بسيار است كه حداقل همه دلالت بر وجود آن حضرت و مداخلهء ايشان در امور - در حدى كه مصلحت است - دارند .\r\nاميد است خداوند متعال توفيق درك اين‌گونه سعادت‌ها را به همه مشتاقان حقيقى و منتظران واقعى عطا فرمايد .\r\n اى زيب دِهِ عالم ، مجموعهء زيبايى * سرحلقهء جنّ و انس ، سردفترِ دانايى\r\nدر پردهء غيبت چند ، اى مهر جهان پايى * اى پادشه خوبان ! داد از غم تنهايى \r\nدل بىتو به جان آمد ، وقت است كه باز آيى\r\n اميد وصال تو ، يا دوست جوانم كرد * عشق تو مرا فارغ از هر دو جهانم كرد\r\nباز آ كه فراق تو بىتاب و توانم كرد * مشتاقى و مهجورى دور از تو چنانم كرد \r\nكز دست بخواهد شد ، پايان شكيبايى « 1 »\r\n\r\n\r\n","description":"","footnote":"\r\n( 1 ) . تضمين غزل حافظ از مرحوم آيت اللَّه والد - اعلى اللَّه مقامه - است .\r\n","page_name":" 290 ","page_number":290},
  {"content":"\r\n\r\n\r\n9 - اصالت مهدويت از جهت ابتناى آن بر توحيد و يكتاپرستى\r\nهستهء مركزى و محور اصلى تمام مسايل اعتقادى و تربيتى و برنامه‌هاى سياسى و انتظامى ، ايمان به وحدانيت ، يكتايى و يگانگى خداوند متعال است كه خالق و رازق و حاكم و مالك كلّ و بىنياز از كل است . حقّ تعيين و نصب حاكم ، ولىّ ، امام ، تشريع ، فرمان ، امر و نهى ، تكليف ، الزام و ولايت مطلق بر كلّيه امور ، مختصّ به او است . هر حاكميت و ولايت و مالكيتى كه به اذن او نباشد ، استعلا و طغيان و استبداد است .\r\nقبول و التزام و الزام به نظامات و قوانينى كه منبع و مبناى شرعى و مصدر و اعتبار الهى ندارد ، خواه در امور عبادى يا در امور سياسى و مالى و ساير امور باشد ، پرستش شيطان و شخص و مقام و هيأت و جامعه‌اى است كه آن قوانين را وضع كند و وضع اين قوانين ، اظهار شركت با خدا و تصرف در شؤون خدا است .\r\nنظامات غير الهى تحت هر رژيم و نظام كه باشد ، غير شرعى بوده و واجب الاطاعه نيست ، خواه استبدادى باشد يا دموكراسى يا به صورت‌هاى ديگر .\r\nدعوت همه انبيا براى تحقّق حكومت اللَّه در زمين و لغو حكومت‌هاى ديگر است .\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nحكومت « اللَّه » ، حكومت براى همه است كه در آن هيچ رنگ و نژاد و زبان و منطقه‌اى مطرح نيست و همان‌طور كه خداى تعالى حكومت تكوينى دارد ، در امور اختيارى و تشريعى نيز كسى كه حقّ حكم و فرمان دارد ، خداى تعالى است و هر حكومتى كه به غير اذن خدا و خودسرانه و خارج از محدودهء حكومت الهى باشد ، حكومت جاهليت بوده و اصالت ندارد ، اگرچه جاهليت آن در شكل جديد و به اسم دموكراتيك يا سوسياليست يا جمهورى خلق باشد ، نه اكثريت و نه استبداد و نه اشتراكيت ، هيچ يك اصالت ندارند و اصالت‌بخش نمىباشند . همه چيزها و همه ارتباطات و همه راه‌ها و نظام‌ها اگر اضافه به خدا نداشته باشند ، اصالت نداشته و محترم نيستند . فقط او اصل است و همه اصالت‌ها فرع او و قائم به مشيّت و ارادهء او و تبعى و عين تعلق به او مىباشند .\r\nدر موضوع شناختن امام اين همه تأكيد شده است ، كه :\r\n« مَنْ ماتَ وَلَمْ يَعْرِفْ إِمامَ زَمانِهِ ماتَ مِيتَةَ الْجاهِلِيَّةِ » .\r\nهركس بميرد و امام زمان خود را نشناسد ، مرده است ( مانند ) مردن جاهليت .\r\nاز اين روايت معروف استفاده مىشود كه در هر عصرى امام و ولىّ امر منحصر به فرد است . بنابراين اولياى امور متعدد و رهبران منطقه‌اى و اين تعدد حكومت‌ها كه در هر گوشه‌اى از جهان ، نظامى و در هر منطقه‌اى ، فردى يا گروهى استيلا و استعلا دارند و از هر سرزمينى ( كوچك يا بزرگ ) وطنى ساخته و عالم اسلام را كه بايد تحت نظام واحد امامت و قانون واحد اسلام باشد ، تجزيه كرده و اين تفاوت‌هاى غير قابل قبول را بين مسلمين ايجاد كرده‌اند كه درآمد سرانه يك كشور مسلمان‌نشين شايد بيش از صد برابر يك كشور ديگر باشد ، در حالى كه كشورى مثل كويت نمىداند پول‌هاى خود را چه كند و در كدام بانك بگذارد ، كشورى مثل\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nبنگلادش مردمش به فقر و پريشانى و سختى مبتلا هستند ، يا كشورى مثل عربستان به اصطلاح سعودى با آن همه ولخرجىهاى شاهزادگان و درباريان وهّابى مسلك آن ، پول‌هايشان در بانك‌هاى خارجى ذخيره و سرمايه استعمار باشد ، در حالى كه در خود عربستان ، اكثريت مردم در فقر و فلاكت به سر مىبرند .\r\nاين بدبختىها همه در اثر تسلط حكومت‌هاى دست‌نشاندهء خارجى و تحميل نظامات غير اسلامى و متعدد به مسلمين و شرك آنها به حكومت خدا است .\r\nو اگر مسلمانان از همين حديث الهام بگيرند و نظام واحدى را كه امّت اسلام بايد داشته باشد و رهبران آن نظام را كه امام زمان هر عصر است ، بشناسند و به سوى اين حكومت بروند و اين تجزيه‌ها و تفرقه‌ها را محكوم كنند ، يقيناً به عزّت و عظمتى كه خدا به آنها وعده داده است ، مىرسند . امروز در اثر اين نظامات متعدد و نشناختن امام زمان ، سپاهيان و قواى مسلّح مسلمانان در هر نقطه‌اى ، به جاى پاسدارى از توحيد و حق و عدالت ، نگهبان يكى از طاغوت‌هاى دست‌نشانده شرق يا غرب مىباشند و افسران و سربازانى كه بايد سرباز اسلام و مجاهد في سبيل اللَّه باشند ، سرباز افرادى مثل خود يا بدتر و كمتر از خود شده و از بوالهوسىها و كامرانىها و استبداد اين و آن پاسدارى مىنمايند .\r\nدر اردن ، اين سربازان بدبخت ، از اعتبار انسانى و اسلامى افتاده و نگهبان قدرت ملك حسين نوكر آمريكا هستند . در عربستان به اصطلاح سعودى نگهبان رژيم منحط و منحرف از اسلام ملك خالد ؛ و در مصر پاسدار حكومت تحميلى و صهيونيسم‌خواه انور سادات ؛ و در يمن جنوبى نگهبان حكومت الحاد و دست‌نشاندهء شوروى ؛ و در ليبى پاسدار حكومت مستبد و خارجى و طرفدار ملوك شرق ؛ و در عراق نگهبان رژيم خونخوار و ضدّ انسانى صدام و خلاصه در هر كجا . ( غير از ايران كه اميدواريم ارتشش در پرتو قوانين انقلاب به طور اسلامى\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nبازسازى شود ) اين سربازان كه ايده اسلامى ندارند ، يا اسير و فدايى مزدوران روس يا نوكران آمريكا هستند . نظام واحد امامت همه را در يك خط و عُمّال حكومت خدا و هدف همه را خدا و جهاد همه را في سبيل اللَّه قرار مىدهد . « 1 » و مطلب ديگر كه از اين روايت استفاده مىشود ، نقش معرفت امام زمان در سرنوشت انسان و عوالم بعد از اين دنياى او است كه اگر امام را نشناسد ، به مردن جاهليت خواهد مرد . به نظر ما نكته‌اى كه در اين روايت بسيار مهم است و بسيارى از آن غفلت دارند ، اين است كه چگونه مردن در حال نشناختن امام مساوى است با مردن جاهليت ؟ امّا با اين توضيحاتى كه ما داديم ، معلوم مىشود اين به واسطه ارتباط عقيده به نظام امامت با عقيده به توحيد است . نشناختن امام و نظامى كه بايد از آن تبعيت شود ، نشناختن حكومت خدا و قبول نظامات ديگران است .\r\nقرآن مجيد مىفرمايد :\r\n« اللَّهُ وَلِىُّ الَّذِينَ آمَنُوا يُخْرِجُهُمْ مِنَ الظُّلُماتِ إِلَى النُّورِ » ؛ « 2 »\r\n« خدا ولى و متصرف امور و صاحب اختيار مؤمنان است ، آنها را از تاريكىها ( دوگانگىها و نظامات مشركانه و ولايت اين و آن ) به سوى نور ( به سوى حكومت و هدايت خدا و قوانين خدا ) خارج مىسازد » .\r\nو در ادامه همين آيه مىفرمايد :\r\n« وَالَّذِينَ كَفَرُوا أَوْلِيآؤُهُمُ الطّاغُوتُ يُخْرِجُونَهُمْ مِنَ النُّورِ إِلَى الظُّلُماتِ أُولئِكَ أَصْحابُ النّارِ هُمْ فِيها خالِدُونَ » ؛ « 3 »\r\n« كسانى كه كافر شدند ، اولياى آنها ( و رهبران و نظامات حاكم بر آنها )\r\n\r\n\r\n","description":"","footnote":"\r\n( 1 ) . به دوران طاغوت و پيش از انقلاب اشاره دارد .\r\n( 2 ) . سوره بقره ، آيه 257 .\r\n( 3 ) . سوره بقره ، آيه 257 .\r\n","page_name":" 294 ","page_number":294},
  {"content":"\r\n\r\nطاغوت است كه آنها را از نور به سوى تاريكىها خارج مىنمايند » .\r\nاز اين‌گونه آيات معلوم مىشود : چرا مردن كسى كه امام زمان را نشناسد ، مردن جاهليت است ؛ چون نظام امامت ، نظام توحيد و ولايت خدا و خلافت از جانب خدا است و تسليم و تن در دادن به اطاعت از آن ، اطاعت از خدا است . لذا آيه :\r\n« وَلا يُشْرِكْ بِعِبادَةِ رَبّهِ أَحَداً » . « 1 »\r\nاين‌گونه تفسير شده است كه در ولايت و رهبرى ، كسى را با امام زمان شريك قرار ندهد ؛ يعنى در كنار او و مقابل او ، كسى را واجب الاطاعه نداند .\r\nاينها معانى بلندى است كه بايد هرچه بيشتر و گسترده‌تر به ملّت مسلمان ، خصوصاً شيعه تفهيم شود تا ابعاد سازنده و انقلابى و انسانى اسلام را درك كنند و از ذلّت تواضع و پرستش در برابر مستكبران كوچك و بزرگ نجات يابند . بايد مسلمان حكومت اسلامى را بشناسد و خود را فقط در برابر آن مسؤول و متعهد بداند .\r\nاين مسأله شناخت نظام و تابعيتى كه بايد شخص از آن داشته باشد ، در بين مسلمانان غير شيعه رسماً از اهمّيت افتاده و لذا چنان‌كه گفتيم ، هر گوشه‌اى نظامى و هرجا حاكمى و سلطانى و اميرى بر مردم تحميل شده و عملًا صدها ميليون مسلمان تسليم اين نظام‌ها شده‌اند و بلكه به همان رسوم كثيف آريامهرى سابق در آغاز كارهاى رسمى يا نامه‌اى رسمى به جاى « بسم اللَّه الرحمن الرحيم » كه شعار اسلام و شعار كسانى است كه آزادى انسان را احساس مىكنند ، « بسم سُمُوّ الأمير » يا « بسم جلالة الملك » مىگويند و بيش از مشرق تا مغرب ، از اسلام عزيز و از كرامت انسانيت فاصله مىگيرند و در بين شيعيان نيز با اينكه مسأله امامت را همان ابتدا از حضرت رسول صلى الله عليه و آله به مفهوم و محتواى اصيل و توحيدى آن شناخته و بعد از\r\n\r\n\r\n","description":"","footnote":"\r\n( 1 ) . سوره كهف ، آيه 110 .\r\n","page_name":" 295 ","page_number":295},
  {"content":"\r\n\r\nرحلت آن حضرت نيز از آن منحرف نشده و در تمام چهارده قرنى كه تا امروز بر اسلام گذشته اين شيعه بود كه به اين اصل در بُعد وسيع و عامش متمسك بوده است . با اين حال ، عملًا به جنبه‌هاى منفى و مثبت آن - چنان‌كه شايسته است - بسيارى از افراد توجّه نداشته‌اند .\r\nدر جنبه منفى ؛ مثلًا نفى حكومت‌هاى طاغوتى و نظام‌هاى غير شرعى حايز اهمّيت است كه بايد هميشه اين عقيده از اين جهت مورد استفاده باشد و در ابعاد مختلف مثل مبارزات منفى ادامه داشته باشد .\r\nو در جنبه مثبت نيز ، بايد اقدامات و حركات لازم هميشه براى برقرارى اين نظام انجام شود كه اگرچه برقرار شدن آن در سطح جهانى و در حدّ كامل و جامع آن ، موقوف به حصول شرايط و آمادگى جهان و ظهور امام زمان حضرت ولى عصر - ارواحنا فداه - است ؛ امّا برقرار كردن آن در سطوح محدودتر به حسب شرايط و امكانات هر زمان امكان پذير است و ولايت فقها و نيابت عامهء علما آن را قابل عمل و بلكه عملى كرده است .\r\nلذا مىبينيم تقريباً در تمام اعصار غيبت و قبل از آن ، حكومت‌هايى كه زمام امور مسلمين را به غصب و قهر به دست گرفتند و اعمال و روش‌هايى داشتند كه هرگز با دعوت اسلام و عدالت اسلام قابل تطبيق و تصحيح نبود ، از نظر شيعه حكومت ظلمه خوانده مىشدند و از يارى و اعانت آنها جز در حدودى كه حفظ مصالح كلى و اساس اسلام و دفاع از هجوم و تسلط كفار بر آن توقف داشت ، خوددارى مىكردند و شيعيان متعهد در امور خود ، به فُقهاى عادل هر عصر رجوع مىكردند و حتى علاوه بر ماليات‌هاى رسمى كه به دولت‌هاى غاصب مىدادند ، وجوه شرعى خود را كه به آنها تعلق مىگرفت ، به فقها مىرساندند ، كه اگرچه در ظاهر تحت رژيم و نظام حكومت جبار بودند ؛ امّا تابعيت واقعى آنها ، تابعيت از\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nنظام امامت بوده و هست .\r\nاين از خصايص مذهب شيعه است كه در برابر حكومت‌هاى جائر و غير مشروع ، همواره موضع عدم قبول و همكارى نداشتن داشته است .\r\nو اين است اثر عقيده به توحيد و ايمان به صفات جلال و جمال خدا ؛ و اين است معنى ظهور عقيده توحيد در برداشت و تلقّى موحّد از نظام سياست و حكومت ؛ و اين است معناى ارتباط و ابتناى نظام جامعه و عقيده به مهدويت ، بر توحيد و يكتاپرستى كه اصالتى از اين محكم‌تر و واقعىتر نيست . و خلاصهء آن مفاد ، اين دو آيه است :\r\n« وَأَنِ احْكُم بَيْنَهُم بِما أَنزَلَ اللَّهُ وَلا تَتَّبِعْ أَهْوآءَهُمْ وَاحْذَرْهُمْ أَن يَفْتِنُوكَ عَنْ بَعْضِ ما أَنزَلَ اللَّهُ إِلَيْكَ فَإِن تَوَلَّوْا فَاعْلَمْ أَنَّما يُرِيدُ اللَّهُ أَن يُصِيبَهُم بِبَعْضِ ذُنُوبِهِمْ وَإِنَّ كَثِيراً مِنَ النّاسِ لَفاسِقُونَ * أَفَحُكْمَ الْجاهِلِيَّةِ يَبْغُونَ وَمَنْ أَحْسَنُ مِنَ اللَّهِ حُكْماً لِقَوْمٍ يُوقِنُونَ » ؛ « 1 »\r\n« و تو ( اى پيامبر ) به آنچه خدا به تو فرستاده ، ميان مردم حكم كن و پيرو خواهش‌هاى آنان مباش و بينديش كه مبادا تو را فريب دهند و در بعضى احكام كه خدا به تو فرستاده ، تقاضاى تغيير كنند . پس هرگاه از حكم خدا روى گردانيدند ، بدان كه خدا مىخواهد آنها را به عقوبت بعضى از گناهانشان گرفتار سازد ، همانا بسيارى از مردم فاسق و بدكارند . آيا باز تقاضاى حكم زمان جاهليت را دارند و كدام حكم از حكم خدا براى اهل يقين نيكوتر خواهد بود » .\r\n مهدى آل نبى كه جان جهان است * حافظ دين حنيف و قطب زمان است \r\n\r\n\r\n","description":"","footnote":"\r\n( 1 ) . سوره مائده ، آيه 49 و 50 .\r\n","page_name":" 297 ","page_number":297},
  {"content":"\r\n\r\n صاحب عصر و قوام عالم امكان * مهتر خوبان و سرور همگان است\r\nبندهء خاص خدا به كل وجود است * ز امر حقّ اندر كفش زمام جهان است\r\nمصلح دنيا و دين امام مظفر * قامع بيداد و قاطع خفقان است\r\nمجلس او طور عاشقان تجلى * مهبط انوار و رشك باغ جنان است\r\nخاتمهء دفتر خلافت كبرى * والى ملك شهود و كشور جان است\r\nچشمه حيوان اگر طلب كنى اى دل * خاك درش جو كه چشمه حيوان است \r\n بندهء احسان او كهين و مهينند * تابع فرمان او زمين و زمان است\r\nگرچه به ظاهر ز چشم خلق نهان است * پيش خرد همچو آفتاب عيان است « 1 » \r\n\r\n\r\n","description":"","footnote":"\r\n( 1 ) . اشعار از نويسندهء كتاب است .\r\n","page_name":" 298 ","page_number":298},
  {"content":"\r\n\r\n\r\n10 - اصالت مهدويت از جهت نقش آن در عمل و برقرارى عدالت و به ثمر رساندن انقلاب اسلامى\r\nدر اينكه صدها ميليون مسلمان در جهان زندگى مىكنند ، كه تحت تأثير اسلام و نفوذ معنوى آن قرار دارند و اسلام بخش‌هاى مهمى از زندگى آنها را فرا گرفته است ، شكى نيست .\r\nمسلمانان ايران ، افغانستان ، پاكستان ، بنگلادش ، اندونزى ، هند و چين ، تايلند ، فيليپين ، مالزى ، تركيه ، يوگسلاوى ، قبرس ، عراق ، كويت ، بحرين ، عربستان ، حضرموت ، عمان ، اردن ، سوريه ، لبنان ، مصر ، الجزاير ، مراكش ، يمن ، تونس ، تانزانيا ، ساحل عاج ، اتيوپى ، اريتره ، سودان ، ليبى ، استراليا ، آلبانى و كشورهاى مسلمان نشين تحت سلطه روسيه به اصطلاح شوروى و ديگر كشورهايى كه مسلمانان در آنها اكثريت دارند يا در اقليّت مىباشند ، همه تحت نفوذ تعاليم اسلام قرار دارند و اگرچه جوامع آنها اسلامى خالص نيست و جاهليت در آنها ريشه‌كن نشده يا در آنها وارد شده است ؛ امّا عقيده به اسلام در آنها اثر گذارده و بسيارى از آثار جاهليت و عادات و رسوم غير اسلامى آنها را از ميان برده است .\r\nاسلام در معاملاتشان ، در معاشراتشان ، در عباداتشان ، در ازدواجشان\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nو همسردارى و فرزند دارىشان ، در فرهنگشان ، در اخلاقشان و از تولد تا مرگ و دفن امواتشان ، اثر گذارده و نقش عملى اسلام در آنها ديده مىشود . هرچند اسلام عامل و محرك و برانگيزنده منحصر به فرد آنها نيست و در وجود آنها و جامعه آنها به مقاصدش نرسيده و آنها را با خود و خود را با آنها متّحد نساخته باشد ؛ امّا اين مقدار هم قابل انكار نيست كه اسلام در وجود آنها و در رفتار و اعمالشان نقش دارد و چنان‌كه برخى تبليغ مىكنند كه اسلام از اثر افتاده و نقشى ندارد يا نمىتواند نقشى در عمل و سازندگى فرد و جامعه داشته باشد نيست .\r\nهنوز هم نفوذ اسلام در پيروانش فوق العاده است و مايه گسترش و توسعه نفوذش در آن برجا بوده و از آن چيزى كاسته نشده است و آنچه كه لرزه بر اندام استعمار مىاندازد و از آن نگران است ، همين نفوذ اسلام است .\r\nاگر ديده مىشود كه تأثير اسلام در عمل افراد و جامعه‌ها متفاوت است و شدت و ضعف دارد ، بايد توجّه داشت كه اين تفاوت‌ها كم و بيش هست و علل و عواملى در آن مداخله دارد و درجات عقيده‌ها و حالات معتقدان نيز مؤثر است .\r\nبايد براى اينكه قلمرو نفوذ اسلام بيشتر شود ، اين علل و عوامل را از ميان برد ، نه اينكه گمان كنيم زمان اينكه اسلام نقش عملى داشته باشد ، گذشته است . يا نقش سازندهء اسلام را با همه موانع و درگيرىها ، در اين عصر و در چهارده قرن گذشته كم و ناچيز بگيريم . اسلام هميشه مؤثر بوده و در زندگى تمام مسلمانان و بلكه بيگانگان نقش داشته است و اگر نقش نداشت ، از بين رفته بود .\r\nبنابراين سخنى كه وابستگان و مزدوران شرق يا غرب مىگويند و سازندگى اسلام و نقش عملى آن را مخصوصاً در رهبرى جنبش‌ها و حركات آزادى بخش انكار مىكنند ، يك ياوه سرايى بيش نيست و انقلاب اسلامى ايران عليه استعمار آمريكا و مقاومت دليرانه مسلمانان افغانستان در برابر تجاوز وحشيانه روسيه ، نشان\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nداد كه اسلام تا چه حدّ در بين پيروانش از نفوذ معنوى برخوردار است و نيروى ايمان و رهنمودهاى اسلام ، حكومت ستمگرى كه خود را وارث دوهزار و پانصد ساله استكبار و استعباد مىشمرد و بر قدرت نظامى ابرقدرت‌هاى جهان تكيه داشت و خود به پيشرفته‌ترين و مدرن‌ترين سلاح‌هاى جنگى مجهز بود ، ساقط گرديد .\r\nآرى اسلام دين عمل است و در متجاوز از سيصد و بيست مورد در قرآن مجيد ، واژهء عمل و مشتقات آن ذكر شده است .\r\nفقه وسيع اسلام و كتاب‌هاى بزرگى كه فقهاى عالى قدر ما نوشته‌اند ، مثل كتاب شريف « جواهر » كه اخيراً در چهل جلد تجديد چاپ شده ، حكم عمل و ارشادات و تعاليم عملى است .\r\nدر عصر رسول خدا صلى الله عليه و آله هم ، اسلام در عمل همه و هر فرد ، نقش مطلق و مساوى نداشت . فردى مانند على عليه السلام ابرمرد اسلام ، و افرادى مانند شهداى بدر و احد و حمزه و جعفر و زيد بن حارثه و سلمان و ابوذر و مقداد و عمار بودند كه نقش اسلام در عملشان ظاهر بود ، افرادى هم مانند منافقين بودند يا از اشخاصى بودند كه درجهء ايمان مثل سلمان و ابوذر و مقداد را نداشتند .\r\nبا اين حال ، نقش رهبرى و حركت و كنترل كنندهء اسلام هميشه ادامه داشته و اكنون هم در پيروان اديان و مكتب‌ها نقش اسلام از سايرين بيشتر است .\r\nاين نفوذ معنوى اسلام و نقش سازنده و كنترل كنندهء نيرومندى كه دارد ، اين نويد را مىدهد كه اسلام روزى دين جهانى شود . اكنون در اين موضوع نمىخواهيم سخن را طولانى سازيم ، فقط مىخواهيم به اين تهمت كه برخى مىگويند : اسلام و عقيده به مهدويت در عصر حاضر يا از مدت‌ها قبل در عمل مسلمانان نقشى ندارد ، پاسخ بگوييم .\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nبديهى است اين موضوع را كه نقش اسلام بايد كامل‌تر و كامل‌تر شود تا فراگير همه جهات و همه افراد گردد ، نيز تأييد مىكنيم و آن را رسالتى مىدانيم كه برعهدهء فرد فرد مسلمانان مخصوصاً علما و نويسندگان و گويندگان و روشنفكران است .\r\nاسلام هميشه بايد نقش جهانى خود را ايفا نمايد تا به اهداف خود برسد و ما همه در انتظار عملكرد اسلام و آن روزى هستيم كه اسلام به تمام هدف‌هايش برسد و بخش‌هاى مهمى از دستورات و برنامه‌هاى آن مخصوصاً در رشته نظام و سياست و حكومت كه متروك و از محدوده عمل خارج شده ، عملى شود .\r\n\r\nنقش مهدويت\r\nاز آنچه گفته شد معلوم گرديد كه مهدويت نيز مانند ساير عقايد اسلامى نقش عملى خود را داشته و اگر تأثير آن از ساير عقايد اسلامى بيشتر نبوده ، كمتر نمىباشد .\r\nمهدويت نقش موجود اسلام را در عمل حفظ كرده و از اينكه بر مسلمانان يأس و نااميدى مسلط شود ، جلوگيرى مىكند و ضامن بقاى نقش عملى اسلام است . اين نهاد اسلامى هميشه نقش اسلام را بيشتر در عمل خواهان بوده و مسلمانان را به پياده شدن نقش اساسى و كلى اسلام اميدوار ساخته و بر خلاف آنان كه نقش اسلام را پايان يافته گرفته‌اند ، مهدويت آن را همچنان در آغاز كار و در بين راه مىداند و اسلام را بيش از آنكه دين چهارده قرن پيش باشد ، دين حال و دين آينده و قرن‌هاى بعد و چهارده‌ها قرن بعد هم اگر جهان ادامه يابد ، مىداند .\r\nپس نقش عملى مهدويت در پاسدارى از اسلام و نقش عملى اسلام موجود و گسترش و توسعه آن بسيار حساس و قابل توجّه است و اين انديشه و عقيده‌اى است كه مسلمان را از اينكه عمر اسلام را تمام بداند و تسليم كفار و مكتب‌هاى\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nالحاد و كفر شود ، يا جهان را از اسلام بىنياز بشمارد ، مصونيت مىبخشد .\r\nعقيده مهدويت با ابعاد ممتاز و سازنده‌اى كه دارد ، سنگر روحى و عقيدتى مقاومت مسلمانان بوده و هست .\r\nايمان مسلمانان به اينكه اين دين بايد پيش برود و جهانگير شود و دنيا را به زير پرچم توحيد درآورد ، آنها را در برابر امواج حوادث ثبات بخشيد و در مقابل دشمنان پايدارى و استقامت داد و همان‌گونه كه مسلمانان صدر اسلام گوشه‌گيرى و انزوا و ترك مداخله در امور را شعار خود نساختند و اين ايمان به آينده مشوق و محرّك آنها به جهاد و تلاش بيشتر بود ، امروز و در عصر حاضر و در آينده نيز اين عقيده ، اين بركات را دارد كه توانست انقلابى مثل انقلاب اسلامى ايران را پى ريزى و رهبرى نمايد .\r\nعقيده مهدويت ، محتوايش عقيده به بقاى اسلام است و اينكه اين دين مانند كوه و زمين و آسمان استوار است و در برابر حوادث پايدار .\r\nاين عقيده ، محتوايش اين است كه آينده براى اين دين است و آخرين ابرمرد كه خلاصه دودمان رسالت است ، مروّج و زنده كننده آن است .\r\nاين عقيده علاوه بر آنكه خود اصالت دارد ، به معتقداتش نيز اصالت مىدهد و تلاش و كوشش و تعهد مىبخشد . هرگز اين عقيده را در ترك امر به معروف و نهى از منكر و تعهداتى كه در برابر خدا و پيغمبر صلى الله عليه و آله و حضرت صاحب الامر عليه السلام و امت دارد ، عذر و بهانه خود قرار دهد ، گمراه است . هرگز نمىتوان اين عقيده را به نقش منفى در عمل متهم ساخت . اگر عقيده به عدل و عقيده به نظام ، نقش منفى در عمل دارد ؛ يعنى موجب ظلم و بىنظمى مىشود ، عقيده مهدويت نيز نقش منفى دارد ، مگر اينكه منكر هرگونه رابطه بين علّت و معلول شويم كه با اين انكار تأثير و نقش منفى آن نيز سخنى بىمحتوا و غير منطقى مىباشد .\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nبالاخره ما هر چه مىانديشيم ، هيچ رابطه‌اى بين اين عقيده و ترك تكاليف و مسؤوليت‌ها نمىبينيم و از روز اوّل تا حال هم برداشت مسلمانان و شيعيان از اين عقيده ، نسخ موقّت دين و تكاليف دينى نبوده است .\r\nاين موضع گيرىهاى شيعه و اين اشعار پر از شور و حماسه آنها و اين انقلاباتى كه رهبران و علماى شيعه برپا كردند و مجاهدات آنها ، همه اين اتهام را ردّ مىكند .\r\nبه نظر من اصل اين تبليغ از ناحيه سه گروه است :\r\nگروه نخست : آنان كه به طور كلى با اسلام دشمنى دارند و از هر راه كه بتوانند به هر يك از اصول و فروع آن ضربه‌اى بزنند ، خوددارى نمىنمايند .\r\nاينان كه اكثراً عمّال تبشير و مزدوران شرق يا غرب مىباشند ، در پى اين هستند كه از هر راه بتوانند در عقايد مسلمانان رخنه كرده و ذهن آنها را نسبت به مبانى اسلامى مشوّش و منحرف سازند .\r\nگروه دوم : كسانى مىباشند كه به نقش بعضى عقايد ، مثل خاتميت دين و مهدويت و محتواى آن كه آينده براى اين دين است ، پى برده و مىدانند اين عقايد ، مسلمان‌ها را در برخورد با تبليغات مسموم موضع مىدهد و مانند نقطه مرزى است كه فتح نقاط ديگر بدون فتح آن امكان پذير نيست ، لذا به اين نقطه‌ها حمله مىكنند تا بلكه عقايد را نسبت به آن متزلزل سازند و حمله به داخل را شروع كنند .\r\nگروه سوم : آنان كه موضع عقيده به مهدويت را در عقايد شيعه و نظام امامت و نقش ولايت و رهبرى فقها را در عصر غيبت مىدانند و آن را با حكومت‌هاى طاغوتى و استبداد و رژيم‌هاى ديگر معارض مىبينند . اين عقيده در تمام اعصار و ادوار شيعه را در موضع نفى و رد هر نظام غير شرعى قرار مىدهد .\r\nبعد از اعلام جهاد توسط مرجع بزرگ « سيد محمّد مجاهد » عليه حكومت\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nروسيه و پس از واقعه \" گريبايدف \" كه به رهبرى فقيه بزرگ تهران \" آقا ميرزا مسيح \" صورت گرفت ، روس‌ها در مقام تضعيف نفوذ عقيده به مهدويت برآمدند و دستگاه جاسوسى آنها در ايران و عراق به طور محرمانه مشغول كار شد و در ظاهر هم سلاطين قاجار مثل محمّد شاه و دست نشانده‌هاى دربارى خود را به توهين به موضع علما و جلوگيرى از گسترش نفوذ روحانيت واداشتند كه كنسول گرى روسيه در شهرهايى مثل اصفهان ، محل تحصن و تمركز مزدوران روسيه و كسانى كه عليه روحانيت و نظام تشيّع فعاليت داشتند ، بود و در عصر ناصرالدين شاه به تحريك سفارت روس ، جمعى از علماى مشهور و مبارز مثل « مرحوم آقا نجفى اصفهانى » مكرر به تهران احضار يا تبعيد شدند .\r\nدر ضمن از سوى روسيه قلم‌هاى مزدورى نيز بسيج شدند تا آنچه را حكومت وقت روس مىخواست با قلم‌هاى مسموم به مردم تزريق نمايند .\r\nپس از واقعه تحريم تنباكو و شكست تاريخى استعمار انگليس با يك سطر ابلاغيه مرجع شيعه آيت اللَّه ميرزاى شيرازى ، قدرت نفوذ عقيده به مهدويت و ولايت نواب عام حضرت مهدى عليه السلام ، عالم استعمار را سخت تكان داد و اين بار دولت مزوّر و حيله گر انگليس كه در نقشه كشىهاى ابليس در آن عصر شهرت يافته بود ، وارد عمل شد ، تا به هر نحو ممكن سد را بشكند و نفوذ علما را از ميان بردارد و روحانيت و دين را از دنيا و سياست جدا سازد .\r\nاين بار حملات و ضرباتى كه بر پيكر روحانيت وارد شد ، اگر بر هر دژ ديگر و هر سازمانى وارد شده بود ، آن را از ميان مىبرد ؛ ولى هوشيارى رهبران روحانى و آگاهى آنها و فداكارىهاى بىنظيرى كه از آنها ظاهر شد و قوّت عقيده مردم به مبدأ مهدويت ، باز هم نقشه‌هاى دشمنان را با اينكه به ظاهر ، موفّقيت‌هاى بزرگ كسب كرده و تمام سازمان‌هاى دولتى و مطبوعات و رسانه‌هاى گروهى و وسايل\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nتبليغى را تصرف كرده بودند ، نقش بر آب كرد و اين مسأله اعتراض به مبدأ مهدويت و بهانهء نقش منفى آن و همچنين متهم كردن اكثريت به برداشت منفى از انتظار و حمله به مراسم جشن و چراغانى نيمه شعبان كه رضاخان مبتكر آن بود و با زور مىخواست آن را متروك سازد ، همه از نتايج اين سياست‌هاى استعمارى است كه حتى گاهى به عنوان دلسوزى و روشنفكر مآبانه طرح مىشود و افراد ناآگاه از حقايق جريان‌ها نيز مىپذيرند و آن گفته‌ها را بازگو مىنمايند .\r\nما اميدواريم با هوشيارى و آگاهى روزافزونى كه ملّت مسلمان ، به خصوص شيعيان ايران و ساير نقاط دارند ، اين‌گونه اشتباه‌كارىها نتواند به حريم نهادهاى عقيدتى ما نزديك شود ، چنان‌كه اميدواريم همگان مخصوصاً علما و گويندگان و نويسندگان متعهد ، حقايق مسايل مذهبى را چنان تشريح نمايند كه جاى هيچ‌گونه برداشت غلط و سوء تفسير باقى نماند و اين نهاد الهى عقيده به مهدويت ، در مسير اصلاح و انقلاب و ترقّى و تعالى و قطع وابستگى به بيگانگان مورد استفاده قرار بگيرد . ان شاء اللَّه .\r\nو آخر دعوانا ان الحمد للَّه‌رب العالمين\r\n9 شعبان المعظم 1400\r\nلطف اللَّه صافى گلپايگانى\r\n\r\n","description":"","footnote":"","page_name":" 306 ","page_number":306},
  {"content":"\r\n\r\n\r\nمعرفت حجّت خدا : شرح دعاى اللّهمّ عرّفني نفسك\r\n\r\n","description":"","footnote":"","page_name":" 307 ","page_number":307},
  {"content":"\r\n . \r\n","description":"","footnote":"","page_name":" 308 ","page_number":308},
  {"content":"\r\n\r\n« اللَّهُمَّ عَرِّفْنِي نَفْسَكَ ، فَإِنَّكَ إِنْ لَمْ تُعَرِّفْنِي نَفْسَكَ لَمْ أَعْرِفْ رَسُولَكَ » « اللَّهُمَّ عَرِّفْنِي رَسُولَكَ ، فَإِنَّكَ إِنْ لَمْ تُعَرِّفْنِي رَسُولَكَ لَم‌ْأَعْرِفْ حُجَّتَكَ » « اللَّهُمَّ عَرِّفْنِي حُجَّتَكَ ، فَإِنَّكَ إِنْ لَمْ تُعَرِّفْنِي حُجَّتَكَ ضَلَلْتُ عَنْ دِينِي » بسمه تعالى شأنه\r\n\r\n« اهدا »\r\n لا عَذَبَ اللَّهُ أُمّي إِنَّها شَرِبَتْ * حُبَّ الْوَصِيّ وَغَذَتْنِيهِ بِاللَّبَنِ\r\nوَكانَ لِي والِدٌ يَهْوى أَبا حَسَنٍ * فَصِرْتُ مِنْ ذِي وَذا أَهْوى أَبا حَسَنٍ \r\nثواب اين رساله را به روح پاك مادر عزيزم فاطمه خانم صافى دختر مرحوم آيت اللَّه آخوند ملا محمّد على ، هم حجره و شريك بحث با مرحوم آيت اللَّه ميرزاى شيرازى ، كه مشتاق لقاى حضرت صاحب الزمان - ارواحنا فداه - بود ، هديه مىنمايم .\r\nبانويى كه در معرفت و ولايت و مداومت بر ادعيه و زيارت عاشورا با حال خضوع و خشوع و بُكا همچنين در شوهردارى و تربيت فرزند و فضايل علمى و عملى ديگر نمونه بود و در تربيت من رنج فراوان برد .\r\nرَبّ اغْفِرْ لِي وَلِوالِدَيَّ وَارْحَمْهُما كَما رَبَّيانِي صَغِيراً\r\n\r\n","description":"","footnote":"","page_name":" 309 ","page_number":309},
  {"content":"\r\n . \r\n","description":"","footnote":"","page_name":" 310 ","page_number":310},
  {"content":"\r\n\r\nبسم اللَّه الرحمن الرحيم\r\nالْحَمْدُ للَّهِ الَّذِي أَدْعُوهُ فَيُجِيبُنِي ، وَإِنْ كُنْتُ بَخِيلًا حِينَ يَسْتَقْرِضُنِي .\r\nوَالْحَمْدُ للَّهِ أَدْعُوهُ وَلا أَدْعُو غَيْرَهُ ، وَلَوْ دَعَوْتُ غَيْرَهُ لَمْ يَسْتَجِبْ لِي دُعائِي .\r\nوَالصَّلاةُ وَالسَّلامُ عَلى أَمِينِ وَحْيِهِ وَخاتَمِ رُسُلِهِ ، أَبِي الْقاسِمِ مُحَمَّدٍ وَآلِهِ الطّاهِرِينَ .\r\nسِيَّمَا الَّذِي بِيُمْنِهِ رُزِقَ الْوَرى وَبِوُجُودِهِ ثَبَتَتِ الْأَرْضُ وَالسَّمآءُ ، نامُوسُ الدَّهْرِ وَ وَلِيُّ الْعَصْرِ ، الْحُجَّةُ بْنُ الْحَسَنِ الْمَهْدِيّ أَرْواحُنا وَأَرْواحُ الْعالَمِينَ لَهُ الْفِدآءُ .\r\nاللَّهُمَّ عَجّلْ فَرَجَهُ وَسَهّلْ مَخْرَجَهُ وَكَثّرْ أَعْوانَهُ ، وَاجْعَلْنا مِنْ أَنْصارِهِ وَشَرّفْنا بِالْفَوْزِ بِلِقآئِهِ إِنَّكَ مُجِيبُ الدُّعآءِ .\r\nقالَ اللَّهُ تَعالى :\r\n« وَإِذا سَأَلَكَ عِبادِى عَنّى فَإِنّى قَرِيبٌ أُجِيبُ دَعْوَةَ الدّاعِ إِذا دَعانِ فَلْيَسْتَجِيبُوا لِى وَلْيُؤْمِنُوا بِى لَعَلَّهُمْ يَرْشُدُونَ » ؛ « 1 »\r\nوَقالَ النَّبِيُّ صلى الله عليه و آله :\r\n« الدُّعآءُ سِلاحُ الْمُؤْمِنِ وَعَمُودُ الدّينِ وَنُورُ السَّمواتِ وَالْأَرْضِ » . « 2 »\r\n\r\n\r\n","description":"","footnote":"\r\n( 1 ) . سوره بقره ، آيه 186 .\r\n( 2 ) . كافى ، ج 2 ، ص 468 ، طبع آخوندى .\r\n","page_name":" 311 ","page_number":311},
  {"content":"\r\n . \r\n","description":"","footnote":"","page_name":" 312 ","page_number":312},
  {"content":"\r\n\r\n\r\nمقدمه\r\nبرحسب روايات بسيار در عصر غيبت حضرت صاحب الامر عليه السلام ، به واسطهء فتنه‌هاى زياد و آزمايش‌هاى شديدى كه پيش مىآيد ، حفظ دين سخت دشوار مىشود و از بوتهء امتحان جز افرادى كه در شدايد شكيبا و در معرفت و ولايت استوار و پابرجا باشند ، بىغلّ و غش و خالص بيرون نخواهند آمد .\r\nگمراهىها و اغوائات و انحراف‌ها از حقّ فراوان مىشود و حتى به اسم اسلام بدعت‌ها مىسازند و شبهه‌ها منتشر مىكنند و تحيّرها و سرگردانىها ايجاد مىنمايند و چنان شود كه برحسب بعضى روايات شخص صبح مىكند در حالى كه مؤمن است و شام مىكند در حالى كه منافق يا كافر است . همچنين شب مىكند در حال اسلام و ايمان ، و صبح مىكند در حال كفر و نفاق .\r\nخلاصه ، امواج ابتلائات ، امتحانات ، موجبات تزلزل عقيده ، شك در عقايد دينى و ارتداد از هر سو افراد را احاطه مىنمايد ، آن چنان تميز و تخليصى پيش مىآيد كه نظير آن را نه كسى ديده و نه شنيده باشد . اكثريت در منجلاب فساد و گمراهى غوطه ور شوند و چنان شود كه كسى عقايد اسلامى حتى اسم جلاله « اللَّه » را نتواند بگويد مگر به طور پنهانى و براى كسى ايمانش سالم نماند .\r\n\r\n","description":"","footnote":"","page_name":" 313 ","page_number":313},
  {"content":"\r\n\r\n« إِلّا مَنْ يَفِرُّ مِنْ شاهِقٍ إِلى شاهِقٍ وَمِنْ جُحْرٍ إِلى جُحْرٍ » . « 1 »\r\nبراى اينكه مؤمنان حقيقى آگاه باشند و در حفظ دين و ايمان خود موفّق گردند و تندترين بادهاى فتنه ، پاى ثبات و استقامت آنها را نلغزاند :\r\nاوّلًا : در احاديث بسيارى كه از طريق شيعه و سنى روايت شده است خبر داده‌اند كه اين آگاهى قبلى پس از پيش‌آمد آن حوادث ، موجب قوّت ايمان اهل بينش و معرفت مىگردد .\r\nثانياً : هشدارها داده‌اند و مردم را از اينكه دين خود را از دست بدهند ، برحذر نموده‌اند . چنان‌كه در نهج البلاغه از حضرت مولى على عليه السلام روايت شده است كه فرمود :\r\n« ذاكَ حَيْثُ تَكُونُ ضَرْبَةُ السَّيْفِ عَلَى الْمُؤْمِنِ أَهْوَنَ مِنَ الدّرْهَمِ مِنْ حِلّهِ .\r\nذاكَ حَيْثُ يَكُونُ الْمُعْطى أَعْظَمَ أَجْراً مِنَ الْمُعْطِي . ذاكَ حَيْثُ تَسْكَرُونَ مِنْ غَيْرِ شَرابٍ ؛ بَلْ مِنَ النّعْمَةِ وَالنَّعِيمِ وَتَحْلِفُونَ مِنْ غَيْرِ اضْطِرارٍ وَتَكْذِبُونَ مِنْ غَيْرِ إِحْراجٍ . ذاكَ إِذا عَضَّكُمُ الْبَلآءُ كَما يَعَضُّ الْقَتَبُ غارِبَ الْبَعِيرِ ما أَطْوَلَ هذَا الْعَنآءَ وَأَبْعَدَ هذَا الرَّجآءَ » ؛ « 2 »\r\n« اين پيش‌آمدها ( كه پيش از اين جمله بدان اشاره فرموده ) وقتى خواهد شد كه ضربت شمشير بر مؤمن آسان‌تر است از به دست آوردن يك درهم از راه حلال ، اين زمانى مىشود كه عطا شده اجرش از عطا كننده بالاتر است . اين در وقتى خواهد شد كه مست گرديد بدون شراب ؛ بلكه از نعمت و نعيم ، و سوگند ياد كنيد بدون اضطرار ، و دروغ بگوييد بدون\r\n\r\n\r\n","description":"","footnote":"\r\n( 1 ) . التحصين في صفات العارفين مطبوع در حاشيه مكارم الاخلاق ، ص 227 .\r\n( 2 ) . نهج البلاغه ، خطبهء 229 .\r\n","page_name":" 314 ","page_number":314},
  {"content":"\r\n\r\nاينكه در حرج مانده باشيد . اين زمانى است كه بلا شما را بگزد چنان‌كه پالان ، كوهان شتر را مىگزد . چه طولانى و دراز است مدت اين رنج و زحمت ! و چه دور است اين رجا و اميدوارى ! » .\r\nثالثاً : برحسب روايات ، حضرت رسول اكرم صلى الله عليه و آله و ائمه طاهرين عليهم السلام از كسانى كه در اين عصر ثابت قدم مىمانند ، مدح و تقدير فراوان نموده ، ايمان آنها را ستوده ، به پاداش‌هاى بزرگ و درجات بلند وعده داده‌اند .\r\nاز جمله رسول خدا صلى الله عليه و آله در حديثى كه در آن ، حكايت اسلام آوردن جندل بن جنادة بن جبير ذكر شده است ، پس از آنكه جندل از اوصياى آن حضرت پرسيد و رسول اكرم صلى الله عليه و آله به او خبر داده كه دوازده نفرند و اسامى آن عزيزان درگاه خدا را بيان فرمود ، او را از غيبت امام دوازدهم خبر داد و فرمود :\r\n« طُوبى لِلصّابِرِينَ فِي غَيْبَتِهِ . طُوبى لِلْمُقِيمِينَ عَلى مَحَبَّتِهِمْ . اولئِكَ الَّذِينَ وَصَفَهُمُ اللَّهُ فِي كِتابِهِ وَقالَ : « هُدىً لِلْمُتَّقِينَ * الَّذِينَ يُؤْمِنُونَ بِالْغَيْبِ » . ثُمَّ قالَ اللَّهُ تَعالى : « اولئِكَ حِزْبُ اللَّهِ أَلا إِنَّ حِزْبَ اللَّهِ هُمُ الْغالِبُونَ » ؛ « 1 »\r\n« خوشا به حال صبر كنندگان در غيبت او ! خوشا به حال پايندگان بر دوستى ايشان . ايشانند آنان كه خدا در كتابش آنها را وصف نموده و فرموده است : « قرآن مايه هدايت پرهيزكاران است . ( پرهيزكاران ) كسانى هستند كه به غيب [ / آنچه از حس پوشيده و پنهان است 
  ] ايمان مىآورند » . « 2 » سپس فرمود : آنها حزب خداوند ( اللَّه ) اند ؛ بدانيد حزب اللَّه پيروزان و رستگارانند » . « 3 »\r\n\r\n\r\n","description":"","footnote":"\r\n( 1 ) . منتخب الاثر ، ف 2 ، ب 20 ، ح 4 ، ص 227 .\r\n( 2 ) . سوره بقره ، آيه 2 و 3 .\r\n( 3 ) . سوره مجادله ، آيه 22 .\r\n","page_name":" 315 ","page_number":315},
  {"content":"\r\n\r\n( كلمه الغالبون در مورد اين آيه نيامده است ) .\r\nو حضرت امام زين العابدين عليه السلام برحسب روايت ابوخالد كابلى از آن بزرگوار ، مىفرمايد :\r\n« إِنَّ أَهْلَ زَمانِ غَيْبَتِهِ ؛ الْقآئِلِينَ بِإِمامَتِهِ ، الْمُنْتَظِرِينَ لِظُهُورِهِ ، أَفْضَلُ مِنْ أَهْلِ كُلّ زَمانٍ ؛ لِأَنَّ اللَّهَ تَبارَكَ وَتَعالى أَعْطاهُمْ مِنَ الْعُقُولِ وَالْأَفْهامِ ما صارَتْ بِهِ الْغَيْبَةُ عِنْدَهُمْ بِمَنْزِلَةِ الْمُشاهَدَةِ ، وَجَعَلَهُمْ فِي ذلِكَ الزَّمانِ بِمَنْزِلَةِ الْمُجاهِدِينَ بَيْنَ يَدَيْ رَسُولِ اللَّهِ بِالسَّيْفِ ، اولئِكَ الْمُخْلِصُونَ حَقّاً وَشِيعَتُنا صِدْقاً ، وَالدُّعاةُ إِلى دِينِ اللَّهِ عَزَّوَجَلَّ سِرّاً وَجَهْراً » ؛ « 1 »\r\n« به تحقيق كه اهل زمان غيبت او كه قائل به امامت او هستند و منتظر ظهور آن حضرتند ، از اهل هر زمان ديگر فاضل‌ترند ؛ براى اينكه خدا آن‌چنان خردها و فهم‌هايى به آنها عطا فرموده است كه غيبت ، نزدشان به منزله مشاهده و ديدار گرديده است و ايشان را در اين زمان به منزلهء جهادكنندگان با شمشير در پيش روى رسول خدا صلى الله عليه و آله قرار داده است .\r\nايشان حقّاً مخلصند و به راستى شيعهء ما هستند و دعوت كنندگان به سوى خدا در پنهان و آشكارند » .\r\nدر كتاب \" محاسن برقى \" ، سند را به \" فيض بن مختار \" رسانده كه گفت : شنيدم حضرت صادق عليه السلام مىفرمود :\r\n« مَنْ ماتَ مِنْكُمْ وَهُوَ مُنْتَظِرٌ لِهذَا الْأَمْرِ كَمَنْ هُوَ مَعَ الْقآئِمِ فِي فِسْطاطِهِ قالَ :\r\nثُمَّ مَكَثَ هَنِيئَةً ، ثُمَّ قالَ : لا بَلْ كَمَنْ قارَعَ مَعَهُ سَيْفَهُ . قالَ : لا وَاللَّهِ إِلّا كَمَنِ\r\n\r\n\r\n","description":"","footnote":"\r\n( 1 ) . منتخب الاثر ، ف 2 ، ب 20 ، ح 4 ، ص 227 .\r\n","page_name":" 316 ","page_number":316},
  {"content":"\r\n\r\nاسْتَشْهَدَ مَعَ رَسُولِ اللَّهِ صلى الله عليه و آله » ؛ « 1 »\r\n« هر كس از شما بميرد و او منتظر براى اين امر باشد ( يعنى منتظر قيام حضرت مهدى عليه السلام باشد ) ، مثل كسى است كه با حضرت قائم عليه السلام در خيمه آن حضرت باشد .\r\nسپس درنگى كرد و فرمود : نه بلكه مثل كسى است كه با او شمشير زده باشد .\r\nپس از آن فرمود : نه به خدا سوگند مثل آن كسى است كه با پيغمبر صلى الله عليه و آله به شهادت رسيده باشد » .\r\nو از طرق عامه نيز روايات و احاديث در اين معنى بسيار است . از جمله از انس بن مالك روايت شده است كه رسول خدا صلى الله عليه و آله فرمود :\r\n« يَأتِي عَلَى النّاسِ زَمانٌ ، الصّابِرُ عَلى دِينِهِ لَهُ أَجْرُ خَمْسِينَ مِنْكُمْ » ؛ « 2 »\r\n« بر مردم زمانى مىآيد كه از براى صبر كننده بر دينش ، اجر پنجاه نفر از شما مىباشد ( خطاب پيغمبر صلى الله عليه و آله به اصحاب است ) » .\r\nرابعاً : دستور و توصيه فرموده‌اند كه با دعا و درخواست از خداوند متعال براى ثبات قدم و منحرف نشدن از راه راست ، ايمان و عقايد خود را در حفظ و حراست الهى قرار دهند و در اين امتحانات از لغزش قدم و تزلزل عقيده به خدا پناه ببرند و خود را به او بسپارند و از او كمك بگيرند و نيرو بخواهند ؛ چون به هنگام امتحانات و حوادثى كه بسا افراد رياضت كشيده را تكان مىدهد ، بهترين\r\n\r\n\r\n","description":"","footnote":"\r\n( 1 ) . منتخب الاثر ، ف 10 ، ب 2 ، ح 13 ، ص 498 .\r\n( 2 ) . كنزالعمال ، ج 11 ، ص 147 ، ح 30977 .\r\n","page_name":" 317 ","page_number":317},
  {"content":"\r\n\r\nو نيرومندترين نگهبان ايمان و عقايد حقّ انسان ، استعانت از خدا و ارتباط يافتن با عالم غيبت است كه روحيه صبر و شكيبايى انسان را قوى مىسازد و او را در برابر ناملايمات ثابت‌قدم و پايدار مىنمايد .\r\nو لذا در قرآن مجيد دستور داده شده كه به نماز و صبر ( كه تفسير به روزه شده است ) استعانت بجوييد ؛ زيرا اين توجّه و استعانت ، روح مأيوس و نااميد را اميدوار و شخص زجر كشيده و شكنجه ديده را بر تحمل اين امور شكيبا مىنمايد .\r\nو حاصل اينكه : براى حفظ ايمان ، مداومت بر توجّه به خدا و دعا ، به خصوص خواندن دعاهاى مأثور ( مثل دعاى شريف ندبه ) بسيار مؤثر بوده و اثرات تربيتى و تكميلى و فوايد آن در حفظ ارتباط با حضرت صاحب وقت و سيد و مولى و پيشوا و امام عصر - ارواحنا فداه - بيش از حدّ تصور است . لذا در كتاب‌هاى دعا ، دعاهايى براى عصر غيبت رسيده است كه شايد مختصرترين آنها اين دعا باشد كه موسوم به دعاى غريق است .\r\n« يا اللَّهُ يا رَحْمنُ يا رَحِيمُ ، يا مُقَلِّبَ الْقُلُوبِ ثَبِّتْ قَلْبِي عَلى دِينِكَ » .\r\nيكى از دعاهاى معروفى كه مؤمنان و منتظران ظهور در عصر غيبت آن ولىّ اعظم خدا - عجل اللَّه تعالى فرجه - بر آن مواظبت داشته و در آن از خداى تعالى معرفت خودش و معرفت پيامبرش و معرفت حجّتش را مسئلت مىنمايند ، دعاى معروف « اللَّهُمَّ عَرّفْنِي نَفْسَكَ » است .\r\nثقة الاسلام محمّد بن يعقوب كلينى قدس سره كه هم‌زمان با حضرات نواب اربعه - رضوان اللَّه تعالى عليهم - مىزيسته و در سال 328 يا 329 رحلت فرموده است ، در جامع بزرگ و شريف كافى كه اقدم جوامع اربعه شيعه است ، اين دعا را از حضرت ابى عبداللَّه امام جعفر صادق عليه السلام به دو سند در باب غيبت از كتاب حجت روايت كرده است .\r\nعلاوه بر آن ، شاگرد معروف كلينى ، ابوعبداللَّه محمّد بن ابراهيم نعمانى كاتب\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nكتاب كافى مشهور به \" ابن زينب يا ابن ابى زينب \" كه از قدماى محدثين بزرگ شيعه مىباشد ، در كتاب نفيس و معتبر \" غيبت \" اين حديث را به سند ديگر نيز روايت نموده است .\r\nهمچنين شيخ اجل محمّد بن على بن الحسين معروف به صدوق قدس سره كه در سال 381 درگذشته است و صاحب كتاب من لا يحضره الفقيه ، يكى ديگر از كتب اربعه ، در كتاب ارزنده \" كمال الدين و تمام النعمة \" كه همواره مورد استناد و اعتماد علما و محققين بوده و هست ، به سه طريق ديگر در باب \" ما رُوى عن الصادق جعفر بن محمّد عليهما السلام \" اين دعاى شريف را روايت كرده است كه در اين سه كتاب معتبر مجموعاً به شش طريق روايت شده است .\r\nلفظ اين دعاى شريف بر حسب روايتى كه در كافى ، مقدم بر حديث ديگر روايت شده و بر حسب روايت غيبت نعمانى و سه روايت كمال الدين اين است :\r\n« اللَّهُمَّ عَرّفْنِي نَفْسَكَ ؛ فَإِنَّكَ إِنْ لَمْ تُعَرِّفْنِي نَفْسَكَ لَمْ أَعْرِفْ نَبِيَّكَ ، اللَّهُمَّ عَرّفْنِي رَسُولَكَ ؛ فَإِنَّكَ إِنْ لَمْ تُعَرِّفْنِي رَسُولَكَ لَمْ أَعْرِفْ حُجَّتَكَ . اللَّهُمَّ عَرِّفْنِي حُجَّتَكَ ؛ فَإِنَّكَ إِنْ لَمْ تُعَرِّفْنِي حُجَّتَكَ ، ضَلَلْتُ عَنْ دِينِي » .\r\nو در روايت ديگر \" كافى \" كه روايت 29 اين باب است ، متن دعا اين است :\r\n« اللَّهُمَّ عَرِّفْنِي نَفْسَكَ ، فَإِنَّكَ إِنْ لَمْ تُعَرِّفْنِي نَفْسَكَ لَمْ أَعْرِفْكَ ، اللَّهُمَّ عَرِّفْنِي نَبِيَّكَ ، فَإِنَّكَ إِنْ لَمْ تُعَرِّفْنِي نَبِيَّكَ لَم‌ْأَعْرِفْهُ قَطُّ ، اللَّهُمَّ عَرِّفْنِي حُجَّتَكَ ، فَإِنَّكَ إِنْ لَمْ تُعَرِّفْنِي حُجَّتَكَ ضَلَلْتُ عَنْ دِينِي » .\r\nكه معلوم است اگرچه صحّت صدور هر دو متن از امام عليه السلام محتمل و بلكه قابل قبول است ؛ امّا متن اوّل كه به پنج سند روايت شده معتبرتر و جمله‌هايش زيباتر است . بديهى است در صورت وحدت روايت و وحدت مضمون و اختلاف متن ، به حكم :\r\n\r\n","description":"","footnote":"","page_name":" 319 ","page_number":319},
  {"content":"\r\n\r\n« وَإِنّا لَأُمَرآءُ الْكَلامِ ، وَفِينا تَنَشَّبَتْ عُرُوقُهُ ، وَعَلَيْنا تَهَدَّلَتْ غُصُونُهُ » ؛ « 1 »\r\n« و ما ( خاندان رسالت ) اميران سخن هستيم كه ريشه‌هاى آن در ما فرو رفته و شاخه‌هايش بر ما گسترده شده است » .\r\nبايد متن فصيح‌تر و بليغ‌تر را صادر دانست .\r\nلذا ما هم در اين مقاله متن اوّل را در بحث و تفسير مىگذاريم .\r\n\r\nاعتبار سند دعا\r\nاعتبار سند اين دعا با اينكه در اين سه كتاب معتبر به سندهاى متعدد روايت شده است و بعضى از شواهد ديگر نيز اعتبار آن را تأييد مىنمايد . « 2 » انصافاً اطمينان به صدور آن از امام عليه السلام حاصل است .\r\nعلاوه بر آن ، بر فرض كه در مثل اين مورد سند ضعيف باشد ، طبق قاعده تسامح در ادلّه سنن عمل مىشود ؛ امّا به نظر حقير ، سند دعا واجد اعتبار كافى است و خواندن آن به نيت ورود جايز است .\r\nپس از اين مقدمه با استعانت از خداوند متعال براى اينكه به مفاد اين دعا در حدّ بينش خود آگاهى يابيم ، به شرح و تفسير آن مىپردازيم و اعتراف مىكنيم كه\r\n\r\n\r\n","description":"","footnote":"\r\n( 1 ) . نهج البلاغه ، خطبه 233 .\r\n( 2 ) . و از جمله مؤيد صحّت حديثى كه متضمّن اين دعاست ، اين است كه در كمال الدين‌و مصباح المتهجد شيخ صدوق ، دعاى ديگرى كه طولانى است از جناب شيخ ابىعمرو عثمان بن سعيد عمروى نايب خاص حضرت صاحب الامر عليه السلام روايت نموده است ، و دعاى مذكور به همين دعايى كه ما از آن گفتگو مىنماييم آغاز شده است ، فقط به جاى \" لم أعرف نبيّك \" ، \" لم أعرف رسولك \" فرموده است . اين دعا نيز دعاى شريفى است كه سيّد در \" جمال الاسبوع \" فرموده است ، كه اگر از انجام آنچه ذكر كرديم ، از تعقيب عصر جمعه عذر براى تو بود ، پس بپرهيز از اينكه اين دعا را مهمل گذارى و خدا را به آن نخوانى كه ما اين دعا را شناختيم از فضل خدا - جل جلاله - كه ما را به آن مخصوص گردانيد ، پس بر آن اعتماد كن .\r\n","page_name":" 320 ","page_number":320},
  {"content":"\r\n\r\nكلمات صادر از اهل بيت عصمت و طهارت عليهم السلام از دعا و مواعظ و حقايق عرفانى و اخلاقى و تعاليم و رهنمودهاى ايشان در نواحى گوناگون برتر از آن است كه بتوان شرح تفسير كامل بر آنها نگاشت و اگر بعضى فرازهاى سخنان آن بزرگواران را بتوان شرح و تفسير جامع نمود ، آن هم كار همه كس نيست و فقط بزرگانى مىتوانند در اين كار توفيق يابند كه در غور و دقت در احاديث و سخنان ايشان روزگارى را صرف كرده و با مكتب آن عزيزان درگاه خدا آشنا باشند .\r\nامّا ضعيفانى چون مرا ، غوّاصى در اين درياى ژرف بيكران و پرواز به اين قلّه‌هاى بلند علم و معرفت هرگز ميسر نخواهد شد . بايد از خرمن معارف بزرگان و پرورش يافتگان اين مكتب كسب فيض بينش و آگاهى نماييم و بدانيم در اين مسير كه عالىترين سيرهاى كمالى بشر وجود دارد ، هرچه جلو برويم و با بال سعى و خلوص بر قله‌هايى بس بلند پرواز كنيم ، در برابر صاحبان مراتب عالىتر مانند نوزادى مىباشيم كه تازه چشم به ديدار جهان گشوده و بيرون از محدودهء گهواره و اطاقش جايى را نديده باشد و در برابر شخصى كه سفرهاى بسيار كرده و درياها و كوه‌ها و اقيانوس‌ها و شهرهاى كوچك و بزرگ را ديده و به كرات آسمانى نيز سفر كرده ، قرار گرفته باشد . با اين اعتراف به ناتوانى و قصور و كوتاهى خود ، شرح و تفسير دعا را در دو بخش آغاز مىنماييم .\r\nبخش اوّل : لغات دعا .\r\nبخش دوم : تفسير دعا .\r\nدر پايان نيز ، بحث كلى در فايده دعا خواهيم داشت . ان شاء اللَّه تعالى .\r\n\r\n","description":"","footnote":"","page_name":" 321 ","page_number":321},
  {"content":"\r\n . \r\n","description":"","footnote":"","page_name":" 322 ","page_number":322},
  {"content":"\r\n\r\n\r\nلغات دعا\r\n\r\n","description":"","footnote":"","page_name":" 323 ","page_number":323},
  {"content":"\r\n . \r\n","description":"","footnote":"","page_name":" 324 ","page_number":324},
  {"content":"\r\n\r\nبخش اوّل : لغات دعا\r\n\r\n1 - اللَّه\r\n\" اللَّه \" اسم است از براى ذات مستجمع جميع صفات كماليه بدون لحاظ و تعيين صفتى از صفات .\r\nابن خالويه در \" اعراب ثلثين سوره \" مىگويد :\r\n« اسْمٌ لا يَنْبَغِي إِلّا للَّهِ جَلَّ ثَنآؤُهُ » ؛\r\n« اسمى است كه سزاوار نيست مگر براى اللَّه بلندمرتبه » .\r\nو در قول خداى تعالى : « هَلْ تَعْلَمُ لَهُ سَمِيّاً » « 1 » گفته شده است ؛ يعنى آيا در مشرق و مغرب خشكى و دريا و كوه و هموار و هر مكان و هر جايى احدى را كه اسم او اللَّه باشد ، غير از او مىشناسى ؟ ؛ يعنى نخواهى شناخت .\r\nپيرامون اين اسم ، كه به تصريح بعضى \" اسم اعظم \" است و در اينكه مشتق است يا مشتق نيست و مطالب ديگر ، علماى بزرگ ادب و لغت و فلسفه و عرفان بيانات و تحقيقات مهمى در كتاب‌هاى شرح اسماء الحسنى و كتاب‌هاى لغت\r\n\r\n\r\n","description":"","footnote":"\r\n( 1 ) . سوره مريم ، آيه 65 .\r\n","page_name":" 325 ","page_number":325},
  {"content":"\r\n\r\nو تفسير و شرح ادعيه فرموده‌اند ، كه آوردن آن مباحث در اين رساله خارج از ظرفيت آن است و اهل تحقيق و بررسىهاى عميق را همان كتاب‌ها كافى و وافى است .\r\nفقط در اينجا اجمالًا مىگوييم : \" اللَّه \" ، كه از آن تعبير به اسم جلاله مىشود ، دلالت دارد بر ذات جامع جميع صفات كمال ، مثل علم و قدرت و تفرّد و وحدت ؛ بنابراين يك مسّمى بيشتر نخواهد داشت و اين دلالت بر تفاوت نمىكند و اين لفظ مقدّس مشتق باشد يا غير مشتق و دلالتش بر ذات احديت به وضع تعيّنى باشد يا تعيينى . و در هر صورت اين لفظ دلالت بر آن ذات دارد و در لسان عربى بين اسماء حسنى ، اسمى كه به دلالت مطابقى اين دلالت را داشته باشد ، در نظر نيست مگر در مثل « هو » اين ادّعا بشود .\r\nراغب مىگويد : اصل \" اللَّه \" ، إله است كه همزه‌اش حذف شده و بر آن الف و لام تعريف وارد شده است و سپس مثل ابن خالويه به آيه شريفه « هَلْ تَعْلَمُ لَهُ سَمِيّاً » استشهاد نموده است و بنابر آنكه مشتق باشد ، چنان‌كه از بعضى روايات نيز استفاده مىشود ، در اينكه اصل \" اللَّه \" إله بوده است ، اختلافى نيست . هرچند در اينكه همزهء آن حذف شده و به جاى آن الف و لام آورده شده است ، يا اينكه الف و لام بر آن داخل شده و الف اصلى آن حذف شده است . و به عبارت ديگر : در اينكه الف و لام تعويض است و قياسى است يا تعويض نيست و به غير قياس است ، اختلاف است . چنان‌كه در سرّ قرائت آن به قطع همزه و نكات ديگر ، بحث‌هاى ادبى لطيفى بين علماى نحو و ادب مطرح شده است كه علاقه‌مندان مىتوانند آنها را در كتاب‌هاى نحو و ادب مطالعه فرمايند .\r\nو در اصل اشتقاق \" إله \" نيز چند وجه فرموده‌اند :\r\nوجه اوّل : اينكه اصل آن از « الَه » ( به فتح فاء و عين ) است كه اسم جنسى است\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nبر هر معبودى كه به حقّ يا باطل عبادت شود ؛ اعم از اينكه پرستنده معبود باطل فقط آن را معبود بداند و به ربوبيت \" اللَّه \" معتقد باشد ، مثل بسيارى از مشركين . يا اينكه به ربوبيت آن و اتّصافش به صفات كماليه ربانى قائل باشد .\r\nپس به عكس آنچه كه فرقه گمراه وهابيه و ابن تيميه و پيروانش گمان كرده‌اند كه كلمه توحيد فقط دلالت بر توحيد الوهيت و نفى شرك در معبوديت دارد و نفى شرك در ربوبيت و اثبات توحيد در ربوبيت از آن استفاده نمىشود . اين كلمه طيبه بر نفى مطلق شرك براى حضرت احديت دلالت دارد ؛ زيرا شرك در الوهيت و معبوديت ، همچنان‌كه گاه به اعتقاد باطلى مثل عقيده به اينكه شىء وجود تنزيلى خدا در عبادت او است ، حاصل مىشود . گاه هم به عقايد باطل ديگر مثلًا چيزى يا شخصى را در مثل امر خلق و رزق و اماته و احيا شريك خدا دانستن واقع مىشود .\r\nپس وقتى گوينده اين كلمه طيبه نفى هر معبود را نمود ، چنان‌كه نفى معبودى را كه مشرك در عبادت به واسطه اعتقاد فاسدى آن را مىپرستد ، مىنمايد ، معبودى را هم كه مشرك در ربوبيت به واسطه اعتقادى از رقم دوم مىپرستد ، نيز نفى مىنمايد و نفى اين دو معبود ، نفى اصل و منشأ عقيده به معبوديت آنها است و چون موارد شرك در عبادت و پرستش ظهور پيدا مىكند ، از اين جهت نفى آن شده و با نفى لازم نفى ملزوم ( يعنى عقايد فاسدى كه منشأ عبادت غير خدا مىگردد ) نيز مىشود .\r\nبنابراين چنان نيست كه كلمه توحيد فقط شرك در الوهيت را - به معنايى كه وهابىها مىگويند و مجامع با توحيد ربوبيت مىشمارند - نفى نمايد و به نفى شرك در ربوبيت ارتباط نداشته باشد ؛ بلكه وقتى معبود غير او را نفى كرديم ، هرگونه شريكى را هم براى او نفى نموده‌ايم و اين در صورتى است كه \" اللَّه \" از \" إله \" ( به فتح فاء و عين ) مثل \" عبد \" لفظاً و معناً باشد و الّا برحسب اشتقاقات ديگر ، اين\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nتوهم وهابىها كه مىخواهند آن را مبدأ يك سلسله دعواهاى باطل ديگر خود قرار دهند ، بطلانش به صراحت معلوم است .\r\nوجه دوم : اين است كه \" اللَّه \" مشتق از \" الِه \" بر وزن علم ( به فتح فاء و كسر عين ) به معناى \" تحيّر \" است ؛ چون عقول در درك حقيقت ذات و صفات او متحير و ناتوانند ، چنان‌كه در قرآن مجيد مىفرمايد :\r\n« يَعْلَمُ ما بَيْنَ أَيْدِيهِمْ وَما خَلْفَهُمْ وَلا يُحِيطُونَ بِهِ عِلْماً » ؛ « 1 »\r\n« خدا با علم ازلى بر همه آينده و گذشته خلق آگاه هست و خلق را هيچ به او احاطه و آگاهى نيست » .\r\nاز اميرالمؤمنين عليه السلام روايت است كه فرمود :\r\n « كَلَّ دُونَ صِفاتِهِ تَحْبِيرُ الصّفاتِ * وَضَلَّ هُناكَ تَصارِيفُ اللُّغاتِ » \r\nو نيز از آن حضرت روايت است كه :\r\n« كَلَّتِ الْأَلْسُنُ عَنْ غايَةِ صِفَتِهِ وَالْعُقُولُ عَنْ كُنْهِ مَعْرِفَتِهِ » .\r\n نه ادراك بر كنه ذاتش رسد * نه فكرت به غور صفاتش رسد\r\nنه بر اوج ذاتش پرد مرغ وهم * نه بر ذيل وصفش رسد دست فهم \r\nو در ديوان منسوب به حضرت مولى عليه السلام است :\r\n كَيْفِيَّةَ الْمَرْءِ لَيْسَ الْمَرْءُ يُدْرِكُها * فَكَيْفَ كَيْفِيَّةُ الْجَبّارِ فِي الْقِدَمِ\r\nهُوَ الَّذِي أَنْشَأَ الْأَشْيآءَ مُبْتَدِعاً * فَكَيْفَ يُدْرِكُهُ مُسْتَحْدِثُ النَّسَمِ \r\n گفتم : همه ملك حسن سرمايهء تو است * خورشيد فلك چو ذره در سايه تو است \r\n\r\n\r\n","description":"","footnote":"\r\n( 1 ) . سوره طه ، آيه 110 .\r\n","page_name":" 328 ","page_number":328},
  {"content":"\r\n\r\n گفتا : غلطى زمانشان نتوان يافت * از ما تو هر آنچه ديده‌اى پايه تو است \r\nو بنابر اين وجه ، دلالت كلمه توحيد بر نفى شرك در ربوبيت ظاهر و بىنياز از بيان است .\r\nوجه سوم : اينكه مشتق از \" وله \" است و بنابراين اصل \" إله \" هم \" وله \" است كه واو آن به همزه بدل شده است . و خداوند متعال را به اين جهت \" إله \" گويند كه هر مخلوقى يا به تسخير و يا به اختيار ، مايل به او است ، چنان‌كه مىفرمايد :\r\n« كُلٌّ قَدْ عَلِمَ صَلاتَهُ وَتَسْبِيحَهُ » . « 1 »\r\nو نيز مىفرمايد :\r\n« وَإِنْ مِن شَىْءٍ إِلّا يُسَبّحُ بِحَمْدِهِ وَلكِنْ لا تَفْقَهُونَ تَسْبِيحَهُمْ » ؛ « 2 »\r\n« موجودى نيست جز آنكه ذكرش تسبيح و ستايش حضرت او است و ليكن شما تسبيح آنها را نمىفهميد » .\r\nو نيز مىفرمايد :\r\n« إِنّا للَّهِ وَإِنّا إِلَيْهِ راجِعُونَ » ؛ « 3 »\r\n« ما به فرمان خدا آمده و به سوى او رجوع خواهيم كرد » .\r\nو در آيهء ديگر فرمود :\r\n« وَلَهُ أَسْلَمَ مَن فِي السَّمواتِ وَالْأَرْضِ طَوْعاً وَكَرْهاً وَإِلَيْهِ يُرْجَعُونَ » ؛ « 4 »\r\n« هرچه در زمين و آسمان است ، خواه ناخواه مطيع فرمان خدا است و به\r\n\r\n\r\n","description":"","footnote":"\r\n( 1 ) . سوره نور ، آيه 41 .\r\n( 2 ) . سوره اسراء ، آيه 44 .\r\n( 3 ) . سوره بقره ، آيه 156 .\r\n( 4 ) . سوره آل‌عمران ، آيه 83 .\r\n","page_name":" 329 ","page_number":329},
  {"content":"\r\n\r\nسوى او رجوع خواهند كرد » .\r\nو از اين جهت است كه بعضى گفته‌اند : « اللَّهُ مَحْبُوبُ الْأَشْيآءِ كُلّها » .\r\nو اين منافات ندارد كه بعضى از افراد انسان به سبب برخى كاستىها از او منصرف مىشوند و سير اختيارى خود را كه بايد به سوى او باشد ، به قهقرى مبدل كرده و از او دورى مىجويند . با اين حال ، در سير كلى ، همه به سوى او مىروند و بازگشت همه به سوى او است .\r\n« فَسُبْحانَ الَّذِي بِيَدِهِ مَلَكُوتُ كُلّ شَىْءٍ وَإِلَيْهِ تُرْجَعُونَ » ؛ « 1 »\r\n« پس منزه و پاك است خدايى كه ملك و ملكوت هر موجودى به دست قدرت او است و همه شما به سوى او رجوع خواهيد كرد » .\r\nو در لسان العرب است كه :\r\nمَعْنى وَلاهُ : أَنَّ الْخَلْقَ يُولِهُونَ فِي حَوآئِجِهِمْ ؛ أَيْ يُضَرّعُونَ إِلَيْهِ فِيما يُصِيبُهُمْ وَيَفْزَعُونَ إِلَيْهِ فِي كُلّ ما يَنُوبُهُمْ » .\r\nوجه چهارم : اين است كه از \" الَه يَلوهُ لياهاً \" به معناى \" احتجب \" و مشتق باشد ؛ چون حقيقت ذات او پنهان و محتجب از عقول و ابصار بوده و ديده نمىشود . در قرآن مجيد نيز به اين معنا اشاره شده است :\r\n« لا تُدْرِكُهُ الْأَبْصارُ وَهُوَ يُدْرِكُ الْأَبْصارَ وَهُوَ اللَّطِيفُ الْخَبِيرُ » ؛ « 2 »\r\n« او را هيچ چشمى درك ننمايد ، و حال آن‌كه او بينندگان را مشاهده مىكند و لطيف و نامرئى و به همه چيز آگاه است » .\r\nو اسم \" الباطن \" نيز بر آن دلالت دارد . و در حديث است :\r\n\r\n\r\n","description":"","footnote":"\r\n( 1 ) . سوره يس ، آيه 83 .\r\n( 2 ) . سوره انعام ، آيه 103 .\r\n","page_name":" 330 ","page_number":330},
  {"content":"\r\n\r\n« إِنَّ اللَّهَ احْتَجَبَ عَنِ الْعُقُولِ كَما احْتَجَبَ عَنِ الْأَبْصارِ ، وَإِنَّ الْمَلَأَ الْأَعْلى يَطْلُبُونَهُ كَما تَطْلُبُونَهُ أَنْتُمْ » ؛\r\n« خداوند متعال از عقل‌ها محجوب و پنهان است ، چنان‌كه از بصرها و چشم‌ها محجوب و پنهان است و به درستى كه ملأ اعلى و فرشتگان بالا او را طلب مىكنند ، همچنان كه شما طلب مىنماييد » .\r\nبنابراين ، اين وجه و وجه سوم نيز دلالت كلمه توحيد بر نفى شرك در ربوبيت ظاهر است .\r\nوجه پنجم : اين است كه از \" أله إلى فلان \" مشتق است ؛ يعنى به او سكون و آرام گرفت ، به اين جهت كه عقول به او آرامش مىيابد . و جهان‌بينى اهل توحيد به شناخت او باوربخش و موجب اعتماد مىگردد و دل‌ها به ياد او اطمينان پيدا مىكند ، چنان‌كه مىفرمايد :\r\n« أَلا بِذِكْرِ اللَّهِ تَطْمَئِنُّ الْقُلُوبُ » ؛ « 1 »\r\n« آگاه باش تنها با ياد خدا دل‌ها آرام مىگردد » .\r\nو در دعاى عرفه است :\r\n« ماذا فَقَدَ مَنْ وَجَدَكَ وَماذا وَجَدَ مَنْ فَقَدَكَ » ؛\r\n« چه چيزى را گم كرد كسى كه تو را پيدا كرد و چه چيزى را پيدا كرد كسى كه تو را گم كرد ؟ »\r\nوجه ششم : اينكه \" إله \" مشتق از \" أَلِه \" ( به فتح فاء و كسر عين ) است كه به معناى پناه جستن و پناه گرفتن باشد . و به خدا از اين جهت \" إله \" گويند : پناه حقيقى و مفزع همه است . بنابراين ، اين وجه و وجه پنجم نيز كلمه توحيد مطلق شريك را\r\n\r\n\r\n","description":"","footnote":"\r\n( 1 ) . سوره رعد ، آيه 28 .\r\n","page_name":" 331 ","page_number":331},
  {"content":"\r\n\r\nنفى مىنمايد . اين بود عمده وجوه يا تمامى وجوهى كه در مبدأ اشتقاق \" إله \" فرموده‌اند .\r\nو امّا \" اللّهمّ \" ؛ در چگونگى تركيب آن فرموده‌اند : معناى آن \" يااللَّه \" است و كلمه « يا » به جهت تعظيم اسم جلاله از آن حذف شده و عوض آن ميم مشدّد در آخر آن آورده شده است و اين از خصايص اين اسم است ؛ چنان‌كه تاء قسم به آن اختصاص دارد .\r\nو فرّاء گفته است : اصل \" اللّهمّ \" ، \" يا اللَّه آمنّا بالخير \" است ، يعنى اى خدا قصد كن ما را به خير . ولى قول اوّل ارجح و اقوى است .\r\n\r\n2 - عرفان و معرفت\r\nمعرفت و عرفان ؛ ادراك شىء است به انديشه و تدبير در اثر آن چيز ، كه اخصّ از علم مىباشد ؛ زيرا علم مطلق ادراك است و به تفكّر در خود شىء نيز حاصل مىشود . به عبارت ديگر مىتوان گفت : معرفت اعم است ؛ زيرا علم ادراك حقيقت شىء است و معرفت ادراك شىء است ؛ خواه به حقيقت باشد يا به ظاهر و آثار .\r\nو بنابر اينكه عرفان و معرفت اعم از معرفت حقيقت شىء يا آثار و وجوه آن باشد ، حديث شريف معروف « مَنْ عَرَفَ نَفْسَهُ فَقَدْ عَرَفَ رَبَّهُ » را اين‌گونه مىتوان تفسير نمود : هركس شناخت حقيقت نفس خود را كه مركب و محتاج و داراى ساير صفات و مشخصاتى است كه بارى تعالى از آن منزه است ، مىشناسد ؛ پروردگار خود را كه از اين صفات و صورت عرفان اوّل ، عرفان حقيقت نفس است و عرفان دوم ، همان عرفان شىء و به چيزهايى است كه از او سلب مىشود و خارج از حقيقت ذات او است .\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nو مىتوان تفسير نمود : هركس شناخت نفس خود را كه محتاج و نيازمند به غير و مصنوع و مخلوق و مملوك غير و غير مستقل بالذات و معلول و حادث است ، خدا را كه صانع و خالق و مالك و آفريننده و هستىبخش او است ، به بىنيازى و كمال و ساير صفات جلال و جمال مىشناسد كه بنابراين وجه ، عرفان و معرفت در هر دو جزء حديث به معناى عرفان آثار و تفكّر در آثار و اوصاف نفس و رب حاصل شده و به معرفت حقيقت آنها ارتباط و دلالت ندارد .\r\nو مىتوان تفسير نمود : هركس نفس خود را بشناسد به اينكه حقيقت آن را نمىتوان شناخت و درك آن ميسّر نيست ، پروردگار خود را نيز مىشناسد به اينكه حقيقت وجود و كُنه ذاتش از دسترس ادراك بيرون است و بنابر اين وجه نيز ، معرفت به حقيقت ذات تعلق نگرفته و با تدبّر در آثار حاصل شده است . و در اين معنى شاعر مىگويد :\r\n تو كه در علم خود زبون باشى * عارف كردگار چون باشى \r\nو مىتوان تفسير نمود : هركس نفس خود را بشناسد كه در اداره تمام امورى كه مربوط به او است از جسم و روح يگانه است و تمام اعضا و قوا تحت فرماندهى واحد قرار دارند ، و اگر نظام ادارهء نفس ، دو فرمانده و دو مدير داشت ، امور آن مختل و تباه مىگشت ، مىفهمد كه در كل جهان و تمام عالم امكان نيز اگر فرماندهى و مديريت متعدد باشد ، نظام عالم كاينات مختل و همه تباه مىشوند ؛ لذا خدا را به يگانگى و وحدت و بىشريكى مىشناسد . بنابراين وجه نيز عرفان به غير حقيقت و كنه ذات تعلق گرفته و به تدبّر در آثار حاصل شده است .\r\nو تفسير ديگر اين است : هركس نفس خود را بشناسد به اينكه داراى توانايى و علم و ادراك است - هرچند محدود - مىشناسد آن كسى كه او را آفريده و اين صفات را به او عطا كرده است ، خود داراى تمام صفات كماليه است ؛ زيرا بديهى\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nاست كه « فاقد شىء معطى آن خواهد بود » و نيازمند ، كسى را بىنياز نخواهد كرد .\r\n ذات نا يافته از هستى بخش * كى تواند كه شود هستى بخش \r\nو نيز به تدبّر و انديشه مىشناسد كه اين صفات را خودش به خودش نداده ، چنان‌كه خودش را خودش نيافريده است ، پس مىشناسد كه بخشنده ، هرچه از هستى و صفات جمال و جلال دارد ، از خودش مىباشد كه اين هستى و اين صفات را به او عطا كرده است . بنابر اين وجه نيز ، عرفان در هر دو جزء به تدبر در آثار فراهم مىشود .\r\nساير وجوهى كه در تفسير اين حديث مىتوان بيان كرد ، نيز از اين دو قسم خارج نيست ؛ « 1 » كه يا معرفت نفس به حقيقت و به تدبّر در ذات آن حاصل شده و يا به تدبّر در انديشه آثار آن .\r\nامّا معرفت \" ربّ \" بنابر تمام وجوه ، به تدبّر در آثار حاصل مىشود . لذا گفته مىشود : فلان كس خدا را مىشناسد . و گفته نمىشود : خدا را مىداند ؛ چون معرفت بشر به خدا به تدبّر در آثار او است ، نه به انديشه در ذات او .\r\nو از سوى ديگر گفته مىشود : خدا فلان چيز را مىداند . و گفته نمىشود : خدا فلان چيز را مىشناسد ؛ زيرا معرفت بر علمى اطلاق مىشود كه وصول به آن با تفكّر باشد و خدا از آن منزه است ؛ بلكه علم خدا حضورى و بدون سابقه تفكّر و انديشه و غير مسبوق به جهل و عدم است . گفته نشود : اگر معرفت بايد مسبوق به تفكّر و تدبّر در آثار شىء باشد ، پس اينكه گفته مىشود : معرفت اللَّه فطرى است ، و در قرآن مجيد مىفرمايد :\r\n\r\n\r\n","description":"","footnote":"\r\n( 1 ) . وجوهى را كه در تفسير اين حديث فرموده‌اند ، مىتوانيد در كتاب « مصباح الفلاح » يا « نفايس‌العرفان » كه هر دو از تأليفات مرحوم آيت اللَّه پدر نگارنده اين رساله است مطالعه فرماييد .\r\n","page_name":" 334 ","page_number":334},
  {"content":"\r\n\r\n« أَفِي اللَّهِ شَكٌّ فاطِرِ السَّموَاتِ وَالْأَرْضِ » ؛ « 1 »\r\n« در وجود خدا كه فاطر آسمان‌ها و زمين است ، شكى نيست » .\r\nو در آيه ديگر مىفرمايد :\r\n« وَلَئِن سَأَلْتَهُمْ مَنْ خَلَقَ السَّمواتِ وَالْأَرْضَ لَيَقُولُنَّ اللَّهُ » ؛ « 2 »\r\n« و اگر از ايشان سؤال كنى كه چه كسى آسمان‌ها و زمين را خلق كرده است ، هرآينه مىگويند : خدا » .\r\nو بالجمله در اين آيات و آيات ديگرى از قرآن مجيد ، مثل آيه :\r\n« فَأَقِمْ وَجْهَكَ لِلدّينِ حَنِيفاً فِطْرَتَ اللَّهِ الَّتِى فَطَرَ النّاسَ عَلَيْها » ؛ « 3 »\r\n« به جانب آيين اسلام روى آور و پيوسته از دين خدا كه فطرت خلق را بر آن آفريده است ، پيروى كن » .\r\nو از احاديث شريفه استفاده مىشود كه : معرفت خدا و رسول و امام فطرى است و نياز به تدبّر ندارد .\r\nمقصود از اينكه گفته مىشود : دين فطرى است ، به يكى از دو معنا است : يكى اينكه دين بر بشر تحميل نشده ؛ بلكه با فطرت او موافق است و حركت در مسيرى است كه انسان بالطبع و به فطرت بايد داشته باشد و وقتى آن را بر او عرضه بدارند ، از آن سرباز نزده و ابراز تنفر نمىنمايد و دين حاجت فطرى او را بر مىآورد .\r\nمثلًا فطرت بشر خواهان عدالت و راغب و مشتاق به خير و احسان است . از اين جهت هرچه پيشنهاد عدالت بخش به او بدهند و او را به خير و احسان ، امانت و راستى ، وفا و حفظ عهد ، و رحم و انصاف دعوت نمايند ، آن را طرد نمىنمايد .\r\n\r\n\r\n","description":"","footnote":"\r\n( 1 ) . سوره ابراهيم ، آيه 10 .\r\n( 2 ) . سوره لقمان ، آيه 25 .\r\n( 3 ) . سوره روم ، آيه 30 .\r\n","page_name":" 335 ","page_number":335},
  {"content":"\r\n\r\nو اگر عوامل و موانعى بين او و فطرتش حجاب نشده باشد ، از اين‌گونه پيشنهادها استقبال مىكند .\r\nهمچنين چون نياز به خداپرستى در فطرت بشر است و انسان احساس مىكند كه فقير و محتاج است ، بايد به يك نقطه‌اى كه غناى مطلق و بىنيازى محض و قدرت نامحدود و علم غير متناهى باشد ، خود را متّصل و متّكى نمايد . او كسى را مىخواهد كه بتواند حوايج او را برآورد و او را در شدايد و سختىها يارى دهد و ياد او آرام‌بخش روح و روانش باشد .\r\nبشر بالذات خود را گمراه مىبيند و هستى و تمام حيثيات خود را هر ساعت و هر دقيقه و ثانيه در معرض انواع خطرات مىبيند و مىخواهد به مركزى كه بر تمام كاينات حكم‌فرما و مسلط و محيط بوده و پناه‌گاه او از اين خطرات باشد ، اتّكا و اعتماد كند ؛ لذا وقتى دين را به مفهوم صحيحش ، كه برآورنده اين تمايلات فطرى است ، به‌او عرضه بنمايند ، بالفطره آن را قبول مىكند ؛ زيرا همان چيزى است كه او مىخواهد . اين معنا از فطرى بودن دين با اينكه مىگوييم : معرفت خدا به انديشه در آثار بدون تفكّر در ذات حاصل مىشود ، منافات ندارد .\r\nمعناى ديگر فطرى بودن دين ، اين است كه فطرت بشر آن را تأييد و تصديق مىنمايد و از قضايايى است كه اگرچه محتاج به قياس و برهان است ؛ امّا قياس و برهان آنها از خودشان جدا نيست و با آنها همراه و در آنها مطوى است ، چنان‌كه گفته‌اند : « قَضايا قِياساتُها مَعَها » و در بيان مثال براى آن گفته شده است : اين قضيه كه \" عدد چهار زوج است \" فطرى است ؛ زيرا دليل آن با آن همراه است و آن اين است كه عدد چهار قابل انقسام به دو عدد متساوى است و هر عدد قابل انقسام به دو عدد متساوى ، زوج است ، پس عدد چهار زوج است .\r\nيا در همين مسأله \" معرفت اللَّه \" مىگوييم : اين قضيه كه \" عالم ، خدا و آفريننده\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nدارد \" فطرى است ؛ زيرا دليل آن با آن همراه است و آن اين است كه عالم حادث و پديده است و هر حادث و پديده ، آفريننده و پديدآورنده دارد ، پس عالم آفريننده دارد .\r\nيا مىگوييم : \" عالم ناظم غيبى و نامرئى دارد \" فطرى است ؛ زيرا دليل آن از آن جدا نيست و آن مثل اين قياس و برهان است كه عالم نظم و حساب دارد و هر چيزى كه نظم و حساب داشته باشد ، نظم دهنده دارد ، يا هر نظم و حسابى ناظم دارد . پس عالم ناظم دارد ، يا پس نظم و حساب عالم نيز ناظم دارد .\r\nبنابراين ، فطرى بودن دين به حسب اصطلاحات اهل معقول و منطق اين است كه : دلايل يك قضيه‌اى كه مورد تصديق قرار مىگيرد ، با خود او باشد . و اين اصطلاح نيز با معناى لغوى عرفان و معرفت كه به حقيقت اشيا تعلق نمىگيرد و به شناخت امورى مربوط است كه با تفكّر و انديشه در آثار آنها شناخته مىشوند ، منافات ندارد ؛ زيرا قضيه فطرى هرگاه با آثارى كه با موضوع آن قضيه فطرى ارتباط داشته باشد ، همراه باشد و آن آثار دليل آن باشد ، شناخت آن قضيه ، عرفان و معرفت خواهد بود .\r\nو بالاخره سومين معنا براى فطرى بودن دين ، اين است كه : انسان خود به خود و ناخودآگاه و بدون اينكه قصد و نيت قبلى داشته باشد ، به سوى خدا متوجّه مىشود و در فرصت‌هايى دلش به سوى خدا كشيده شده و به ياد او مىافتد . حتى مكرر شنيده و ديده شده است افرادى كه در الحاد و زندقه بسيار متعصب و در عناد و لجاج با اهل توحيد سخت استوار بودند ، در طى جريان‌ها و حوادثى كه در زندگى آنها روى داد ، ناخودآگاه به سوى خدا متوجّه شدند ، يا عمليات و كارهايى از آنها سر زد كه منشأ آن جز ايمان به عالم غيب و جهان ديگر ، چيز ديگرى نيست .\r\nاز جمله در هنگام ابتلا و گرفتارىها ، وقتى انسان اميدش از همه جا بريده\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nو قطع شود ، دلش به سوى او متوجّه مىشود ، چنان‌كه در قرآن مجيد مىفرمايد :\r\n« قُلْ أَرَءَيْتَكُمْ إِنْ أَتيكُمْ عَذابُ اللَّهِ أَوْ أَتَتْكُمُ السّاعَةُ أَغَيْرَ اللَّهِ تَدْعُونَ إِن كُنتُمْ صادِقِينَ * بَلْ إِيّاهُ تَدْعُونَ » ؛ « 1 »\r\n« بگو آيا مىبينيد اگر عذاب خدا يا روز قيامت براى شما آمد آيا غير خدا را مىخوانيد اگر شما راستگو باشيد * بلكه او را مىخوانيد » .\r\nو در حديثى كه در تفسير منسوب به حضرت امام حسن عسكرى عليه السلام ، از حضرت صادق عليه السلام روايت شده ، همين معنى بيان شده است . برحسب اين حديث ، شخصى از امام صادق عليه السلام دربارهء خدا سؤال نمود ، حضرت در پاسخ او فرمود :\r\n« هَلْ رَكِبْتَ سَفِينَةَ قَطُّ » ؛\r\n« آيا هرگز سوار كشتى شده‌اى ؟ »\r\nعرض كرد : بله .\r\nفرمود : آيا كشتى تو شكسته شده است در حالى كه كشتى ديگرى نباشد كه تو را نجات دهد و شناگرى ندانى كه تو را بىنياز كند ؟\r\nعرض كرد : بله .\r\nفرمود : آيا دل تو متوجّه شد به اينكه شيئى از اشيا هست كه بتواند تو را از ورطه‌اى كه در آن افتاده‌اى نجات دهد ؟\r\nعرض كرد : بله .\r\nفرمود :\r\n\r\n\r\n","description":"","footnote":"\r\n( 1 ) . سوره انعام ، آيه 40 و 41 .\r\n","page_name":" 338 ","page_number":338},
  {"content":"\r\n\r\n« ذلِكَ الشَّيْءُ هُوَ اللَّهُ الْقادِرُ عَلَى الْإِنْجآءِ حِينَ لا مُنْجِي ، وَعَلَى الْإِغاثَةِ حَيْثُ لا مُغِيثَ » ؛\r\n« اين شىء آن خدايى است كه توانا بر نجات دادن است ، هنگامى كه نجات دهنده‌اى نيست ، و توانا به فرياد رسيدن است هنگامى كه فرياد رسنده‌اى نيست » .\r\nو چه نيكو سروده است در اين معنا ، مرحوم آيت اللَّه والد قدس سره در گنج دانش :\r\n شناسايى حقّ امرى غريزى است * در اين نكته حكم عقل طبيعى است\r\nاگر افتى به دام ابتلايى * به جز او از كه مىجويى رهايى \r\nبارى از جمله فرق‌هاى معرفت و علم اين است كه فرموده‌اند : ضدّ معرفت انكار است ، چنان‌كه در قرآن مجيد مىفرمايد :\r\n« يَعْرِفُونَ نِعْمَتَ اللَّهِ ثُمَّ يُنكِرُونَها » ؛ « 1 »\r\n« نعمت خدا را شناخته ، سپس انكار مىكنند » .\r\nو مىتوان گفت : اين هم اشعار دارد بر اينكه معرفت از امورى است كه در فطرت انسان است ، به آنچه كه به آن تعلق مىگيرد ، جهل مطلق ندارد . لذا اگر آن را نفى كرد ، انكار است . و جهل يا اعم از عدم معرفت و عدم علم است يا فقط ضد علم است . بديهى است اين دو لفظ به گونه‌هاى ديگر استعمال مىشوند و چنان نيست كه كل مطلب در اين دو لفظ ( علم و معرفت ) اين باشد كه ما برشمرديم ؛ بلكه با مراجعه به كتب لغت و موارد استعمالات و بررسىهاى دقيق‌تر به نكات بيشتر مىرسيم .\r\nچنان‌كه از همين بياناتى كه در اينجا نموديم ، معنا و تفسير بعضى از احاديث ،\r\n\r\n\r\n","description":"","footnote":"\r\n( 1 ) . سوره نحل ، آيه 83 .\r\n","page_name":" 339 ","page_number":339},
  {"content":"\r\n\r\nمثل حديث معروف « أَعْرِفُوا اللَّهَ بِاللَّهِ » مكشوف مىگردد .\r\nاز پيرزنى پرسيدند : خدا را به چه شناختى ؟ گفت : به گردش كردن اين چرخ ( اشاره نمود به چرخى كه در پيش رو داشت ) كه تا او را نگردانم نمىگردد ، پس چگونه چرخ گردون بدون گرداننده و محرك در حركت است . و لذا گفته‌اند : « عَلَيْكُمْ بِدِينِ الْعَجائِزِ » .\r\n بلى در طبع هر داننده‌اى هست * كه با گردنده گرداننده‌اى هست\r\nاز آن چرخك كه مىگرداند آن پير * قياس چرخ گردون را همى گير\r\nاگرچه از ازل يا بى درستش * نگردد تا نگردانى نخستش \r\nهم بر اين عجوزه ، عارف گفته مىشود و هم بر آن فيلسوفى كه همين برهان حركت را با تفصيل و كشف حركاتى كه كل جهان و اعضا و اجزاى آن را به اين شكل درآورده ، از حركات اتمى تا كهكشانى و بالاتر و حركت جوهرى با قوىترين تقرير علمى بيان مىنمايد و هيچ چيز و هيچ موجود را در اين عالم از حركت ؛ بلكه حركات گوناگون فارغ نمىبيند و از تماشاى حركات عالم حيوان ، نبات ، جماد ، كرات و درك آنها سرمست معرفت و سرشار از لذّت معنوى و عرفانى مىشود ، همه عارفند و همه او را مىطلبند و شوريده و شيفته و واله اويند .\r\n هر كس به زبانى صفت حمد تو گويد * بلبل به غزل‌خوانى و قمرى به ترانه \r\nآرى هم آن عارفى كه مىگويد :\r\n« ما رَأَيْتُ شَيْئاً إِلّا وَرَأَيْتُ اللَّهَ قَبْلَهُ » ؛\r\n« چيزى را نديدم مگر آنكه خدا را قبل از آن ديدم » .\r\nو هم آنكه مىگويد :\r\n« ما رَأَيْتُ شَيْئاً إِلّا وَرَأَيْتُ اللَّهَ بَعْدَهُ » ؛\r\n« چيزى را نديدم مگر آنكه خدا را بعد از آن ديدم » .\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nو هم آن عارف موحد و يكتاشناسى كه مصداق اين شعر مىباشد .\r\n هرگز حديث حاضر غايب شنيده‌اى * من در ميان جمع و دلم جاى ديگر است \r\nبلكه خود را هم فراموش مىكند و فرياد مىزند :\r\n« ما رَأَيْتُ شَيْئاً سِوَى اللَّهَ » ؛\r\n« چيزى را نديدم به جز خدا » .\r\nامّا در اصطلاح عرفان و عرفاى حقيقى ، عارف صورتان مجازى كه رياضات حقّه و شرعى را ترك كرده و به اوراد و اذكار و ترتيبات مبتدع و غير وارده از مبدأ وحى و خواندن اشعار و غزليات سرگرم كننده و تعاليم افراد منحرف را به جاى تعاليم اهل بيت عصمت و طهارت عليهم السلام برنامه خود قرار داده و ترك دنيا را به ترك امر به معروف و نهى از منكر و مداخله نداشتن در امور اجتماعى مىدانند و مىخواهند با همه در مسلك صلح كل باشند ، عارف نمىگويند ؛ بلكه عارف كسى است كه در معرفت خدا و معرفت انبيا و اوصيا كه اولياى مسلّم اويند و معرفت شريعت و احكام او و سلوك راه آنها بيش از حدّ متعارف به مقاماتى رسيده و به درجاتى نايل شده باشد .\r\n\r\n3 - نفس\r\nنفس در لسان عرب و كتاب و سنّت و اشعار و بيانات فارسى و عربى ، در معانى متعدد استعمال شده است كه به بعضى از موارد آن اشاره مىشود .\r\n1 - معنى اوّل اين است كه نفس گفته مىشود و از آن ، حيثيت و ناحيه وجود انسان قصد مىشود كه اگر كنترل نشود و عقل با كمك نيروى بازدارنده ايمان آن را در حدّ اعتدال بين افراط و تفريط نگاه ندارد ، سبب شقاوت و سقوط انسان\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nمىگردد ، بايد عقل با نيروى بازدارنده و رانندهء ايمان ، نفوسى را كه سستى و وقوف و عقب ماندگى و تنبلى دارند به پيش براند و نفوس حادّ و سركش و افراطى را از طغيان بازدارد .\r\nاين بُعد وجود انسان ، همان غرايز گوناگون او مثل غريزه شهوت ، غضب ، حبّ نفس ، حبّ جاه و ساير ميل‌ها و غرايز است ، اگرچه همه را تحت سه قوّه \" شهويه و غضبيه و واهمه \" مىشمارند ، وجود انسان ، ميدان عمليات اين غرايز و تنازع آنها است و به اين ملاحظه ، \" نفس در برابر عقل \" گفته مىشود .\r\nدر قرآن مجيد مىفرمايد :\r\n« وَأَمّا مَنْ خافَ مَقامَ رَبّهِ وَنَهَى النَّفْسَ عَنِ الْهَوى * فَإِنَّ الْجَنَّةَ هِىَ الْمَأْوى » ؛ « 1 »\r\n« هركس از ايستگاهى كه در برابر پروردگارش دارد ( مقام رب ) بترسد و نفس را از هوا و هوس بازدارد ، به تحقيق كه بهشت جايگاه او است » .\r\nهوايى كه در اين آيه ذكر شده ، ظاهراً همان هواى نفس و تأثير غريزه زياده طلبى بشر در غرايز ديگر است . زياده جويىهاى نفس در اعمال غرايز و ميل او به خوش گذرانى و عيش و تن پرورى و بيكارى و افراط در هواى نفس است كه بايد نفس را از آن بازداشت و در اين راه انسان بايد تا آنجا جلو برود و ترقى كند كه دواعى نفسانى در اعمال اين غرايز را در خود بميراند ، و معنى « مُوتُوا قَبْلَ أَنْ تَمُوتُوا » را در خود حاصل سازد .\r\nبا اين نفس بايد مجاهده كرد ؛ جهاد اكبرى كه پيغمبر صلى الله عليه و آله به مردمى كه از جهاد با دشمن خدا برگشته بودند ، فرمود :\r\n\r\n\r\n","description":"","footnote":"\r\n( 1 ) . سوره نازعات ، آيه 40 .\r\n","page_name":" 342 ","page_number":342},
  {"content":"\r\n\r\n« رَجَعْتُمْ مِنَ الْجِهادِ الْأَصْغَرِ وَبَقِيَ عَلَيْكُمُ الْجِهادُ الْأَكْبَرُ » ؛ « 1 »\r\n« از جنگ و جهاد كوچك برگشتيد و حال آنكه جهاد بزرگ‌تر براى شما باقى است » .\r\nهمين جهاد با نفس است كه بسيار دشوار است و حتى بعضى از عواملى كه در جهاد با كفار يار و مددكار انسانند يا حداقل مانع نيستند ، در اينجا در كنار نفس ، با شخص مجاهد در ستيزند .\r\nو چه بسا انسان گمان كند كه نفس را رام كرده و بر آن مسلط شده است ، در حالى كه همين گمان ، از تسويلات و اغوائات نفس است و چنان نفس او را در معركه‌هاى مختلف مغلوب مىنمايد كه بسا جبران آن شكست به زودى ممكن نگردد .\r\n دوزخ است اين نفس و دوزخ اژدهاست * كو به درياها نگردد كم و كاست\r\nنفس را هفتصد سر است و هر سرى * از ثرى بگذشته تا تحت الثرى \r\nاگر انسان زمام نفس را در اختيار بگيرد ، نفس يار و مددكار او در سلوك طريق كمال و سير الى اللَّه خواهد شد و از سوى ديگر : اگر آن را به حال خود واگذارد ، تقاضاهاى عجيب و غريب و مهلك و وحشتناك از او مىنمايد و هرچه بيشتر به تقاضاى او توجّه كند ، تقاضاهاى خطرناك او بيشتر مىشود .\r\n النَّفْسُ رَاغِبَةٌ إِذا رَغَبَتْها * وَإِذا تُرَدُّ إِلى قَلِيلٍ يَقْنَعُ \r\nبارى چه بسيار قهرمانان و زورمندان كه در ميدان نبرد با نفس مانند گنجشكى\r\n\r\n\r\n","description":"","footnote":"\r\n( 1 ) . كافى و وسايل الشيعه ، باب جهاد نفس .\r\n","page_name":" 343 ","page_number":343},
  {"content":"\r\n\r\nضعيف ، خوار و ذليل مىباشند .\r\n مردى ، گمان مبر كه به پنجه است و زور كتف * با نفس اگر برآيى دانم كه شاطرى\r\nبا شير مرديت سگ ابليس صيد كرد * اى بىهنر بمير كه از گربه كمترى \r\nو از بهترين اشعارى كه وضع نفس و چگونگى موضع گيرى در برابر آن را تشريح مىكند ، اين اشعار \" بوصيرى \" در قصيده معروف به \" بُرده \" است .\r\n النَّفْسُ كَالطّفْلِ إِنْ تَهْمَلْهُ شَبَّ عَلى * حُبّ الرّضاعِ ، وَإِنْ تَقْطُمْهُ يَنْفَطِمُ\r\nكَمْ حَسُنَتْ لَذَّةً لِلْمَرَّةِ قاتِلُهُ * مِنْ حَيْثُ لَمْ يَدْرِ أَنَّ السَّمَّ فِي الدَّسَمِ\r\nوَخالِفِ النَّفْسَ والشَّيْطانَ وَاعْصُمْها * وَإِنْ هُما مَحْضاكَ النُّصَحِ فَاتَّهِمْ « 1 » \r\nدر حديث است :\r\n« جاهِدْ هَواكَ كَما تُجاهِدُ عَدُوَّكَ » ؛ « 2 »\r\n« با هواى نفست بجنگ كما اينكه با دشمنت جنگ مىكنى » .\r\nاز اين حديث و بعضى احاديث ديگر استفاده مىشود كه نفس به خودى خود مذمّتى ندارد ؛ بلكه متابعت هواى او و تحت ضوابط عقلى و شرعى قرار ندادن او ، مذموم و خطرناك است .\r\nچنان‌كه در نهج البلاغه از حضرت اميرالمؤمنين عليه السلام روايت است :\r\n\r\n\r\n","description":"","footnote":"\r\n( 1 ) . نفس مانند كودك است كه اگر او را از شير بازگيرى ، باز گرفته مىشود . چه بسا نيك جلوه مىكند براى آدم لذتى كه كشنده او است ، از آن جهت كه نمىداند سمّ در چربى است . و مخالفت كن نفس و شيطان را و نافرمانى كن آنها را و اگر تو را خالصانه خيرخواهم نمايند ، آنها را متهم بشمار .\r\n( 2 ) . كافى و وسايل ، باب جهاد با نفس .\r\n","page_name":" 344 ","page_number":344},
  {"content":"\r\n\r\n« إِنَّ أَخْوَفَ مَا أَخَافُ عَلَيْكُمُ اثْنانِ اتّبَاعُ الْهَوى وَطُولُ الْأَمَلِ ؛ فَأَمَّا اتّبَاعُ الْهَوى فَيَصُدُّ عَنِ الْحَقّ ، وَأَمّا طُولُ الْأَمَلِ فَيُنْسِي الْآخِرَةَ » ؛ « 1 »\r\n« همانا ترسناك‌ترين چيزى كه من براى شما مىترسم ، دو چيز است :\r\nتبعيت هوى و هوس و طولانى كردن آرزوها ، كه تبعيت هوا و نفس از حقّ جلوگيرى مىكند و طولانى كردن آرزوها آخرت را به باد فراموشى مىسپارد » .\r\n2 - معنى دوم اين است كه گاهى نفس گفته مىشود و از آن ، يكى از حالات و شؤون مختلف آن قصد مىشود ؛ مانند \" نفس اماره \" كه صاحب خود را به بدى امر مىكند ، چنان‌كه در قرآن مجيد مىفرمايد :\r\n« وَما أُبَرّئُ نَفْسِى إِنَّ النَّفْسَ لَأَمّارَةٌ بِالسُّوءِ إِلّا ما رَحِمَ رَبّى » ؛ « 2 »\r\n« تبرئه نمىكنم نفس خود را ، به تحقيق كه نفس هر آينه بسيار امر كننده به بدى است ، مگر آنچه را كه خدا رحم كند » .\r\nاگر الف و لام در كلمه \" النفس \" براى جنس يا استغراق باشد ؛ ظاهر آن اين است كه جنس نفس يا هر نفسى امّاره به سوء است ؛ امّا با توجّه به آيات ديگر و احاديث و روايات و اينكه فطرت بشر بر هدايت و مسير راه صواب است ، اين احتمال مردود است ، چنان‌كه در حديث است : امام زين العابدين عليه السلام در برابر اين سخن حسن بصرى كه گفت :\r\n« عَجِبْتُ لِمَنْ نَجا كَيْفَ نَجا » ؛\r\n« تعجب دارم از كسى كه نجات يافت ، چگونه نجات يافت » .\r\n\r\n\r\n","description":"","footnote":"\r\n( 1 ) . نهج البلاغه ، صبحى صالح ، خطبهء 42 .\r\n( 2 ) . سوره يوسف ، آيه 53 .\r\n","page_name":" 345 ","page_number":345},
  {"content":"\r\n\r\nفرمود :\r\n« عَجِبْتُ لِمَنْ هَلَكَ كَيْفَ هَلَكَ » ؛\r\n« تعجب دارم از كسى كه هلاك گرديد چگونه ( و چرا ) هلاك گرديد » .\r\nسخن حسن بصرى بر اين مبنا است كه : سير عادى هركسى به سوى هلاكت است ، لذا اگر كسى نجات يافت جاى شگفتى است ؛ ولى رهنمود امام عليه السلام اين است كه مسير عادى هركسى به سوى رستگارى و كمال و رسيدن به قرب الهى و وصال معنوى است ؛ لذا اگر كسى نجات يافت ، جاى تعجب نيست كه با فطرتى كه انسان دارد و با وسايل و نعمت‌هايى كه در اختيار دارد و مىتواند از همه ، در سير الى اللَّه تعالى يارى بگيرد و همه را با خود همكار سازد و با اين همه هدايت‌هاى فطرى و عقلى و شرعى هلاك گردد ، اين هلاكت جاى تعجب است .\r\nبنابراين ظاهراً الف و لام در كلمه \" النفس \" براى عهد است و مقصود همان نفس امّاره است و مراد از نفس امّاره هم نفس انسان در حال سقوط و سيرهاى حيوانى او است و در رواياتى كه در مذمّت نفس رسيده ، مراد همين نفس است و دستوراتى كه براى تهذيب و تزكيه نفس و جهاد با آن رسيده يا مستقيماً به جهاد با اين نفس نظر دارند يا پيشگيرىهايى را پيشنهاد مىنمايند كه نفس انسان متمايل به اين حال نگردد و در سير كمالى خود فعّال‌تر شود .\r\nمقامات چهارگانه‌اى كه علماى اخلاق با استفاده از راهنمايىهاى قرآن مجيد و اهل بيت عليهم السلام طى آن مقامات را توصيه نموده‌اند ، يا خط جهاد با نفس است و يا مربوط به تكميل نفس اين مقامات ، عبارتند از : \" محاسبه \" و \" مشارطه \" و \" معاتبه \" و \" معاقبه \" ، چنان‌كه در احاديث نيز وارد شده است :\r\n\r\n","description":"","footnote":"","page_name":" 346 ","page_number":346},
  {"content":"\r\n\r\n« حاسِبُوا أَنْفُسَكُمْ قَبْلَ أَنْ تُحاسِبُوا ، وَزِنُوها قَبْلَ أَنْ تُوزَنُوا ، وَتَجَهَّزُوا لِلْعَرْضِ الْأَكْبَرِ » ؛ « 1 »\r\n« محاسبه نماييد خود را پيش از اينكه در معرض حساب روز قيامت قرار بگيريد ، و بسنجيد آن را پيش از آن‌كه سنجيده شويد و براى حساب روز قيامت آماده گرديد » .\r\nو در روايات است : شخصى از بنى اسرائيل چهل سال عبادت كرد و سپس قربانى نمود ، قربانى او مقبول نشد . نفس خود را مورد عتاب و سرزنش قرار داد و گفت :\r\n« مآ أُوتِيتُ إِلّا مِنْكَ وَمَا الذَّنْبُ إِلّا لَكَ » ؛\r\n« به من وارد نشد ( آنچه وارد شد ) مگر از تو و گناه نيست مگر براى تو » .\r\nبه او خطاب شد : توبيخى كه به نفس خود كردى ، از عبادت چهل ساله‌ات بهتر است .\r\nو در \" مشارطه \" مىتوان نذر زجر از گناه را مثال آورد ، چنان‌كه در \" معاقبه \" نيز مىتوان به كفارات استشهاد نمود .\r\nبارى از نام‌هاى ديگرى كه نفس به مناسبت شؤون و حالات ديگر دارد ؛ يكى \" نفس لوامه \" و ديگرى \" نفس مطمئنّه \" است .\r\n\r\nنفس لوّامه\r\n\" نفس لوّامه \" عبارت است از نفسى كه صاحب خود را بر گناهى كه از او صادر شده و بر آنچه از منافع حقيقى و كمالات انسانى و درجات اخروى از او فوت مىشود ، ملامت مىنمايد .\r\n\r\n\r\n","description":"","footnote":"\r\n( 1 ) . كافى و وسايل ، باب جهاد اكبر .\r\n","page_name":" 347 ","page_number":347},
  {"content":"\r\n\r\nو اين از علايم ايمان است كه اگر از شخص گناهى صادر شود و پشيمان نگردد ، به حكم :\r\n« مَنْ لَمْ يَنْدُمْ عَلى ذَنْبٍ ارْتَكَبَهُ فَلَيْسَ بِمُؤْمِنٍ » ؛ « 1 »\r\n« كسى كه پشيمان نشود از گناهى كه مرتكب شده مؤمن نيست » .\r\nو اگر پشيمان شود ، لازمه آن ، ملامت و سرزنش نفس است بر گناهى كه از او صادر شده است .\r\nو نيز در روايت است : مؤمن گناه خود را مانند صخره و سنگ بزرگى مىبيند كه مىترسد بر او فرود آيد ، و منافق گناه را مثل مگسى مىبيند كه بر بينى او نشسته باشد .\r\n« إِنَّ الْمُؤْمِنَ يَرى ذَنْبَهُ كَأَنَّما صَخْرَةٌ يَخافُ أَنْ تَقَعَ عَلَيْهِ ، وَإِنَّ الْكافِرَ لَيَرى ذَنْبَهُ كَأَنَّهُ كَذُبابٍ مَرَّ عَلى أَنْفِهِ » . « 2 »\r\nو اين نفس لوّامه همان نفسى است كه در قرآن مجيد مىفرمايد :\r\n« وَلآ أُقْسِمُ بِالنَّفْسِ اللَّوّامَةِ » ؛ « 3 »\r\n« نه سوگند به نفسى كه بسيار ملامت كننده است » .\r\nبه هر حال از آيات و روايات ، مدح نفس لوامه استفاده مىشود و صاحب چنين نفسى بايد آن را علامت بيدارى وجدان و آگاهى باطن و ضمير و غنيمت بداند و در نيل به مراتب بالاتر تلاش كند .\r\n\r\n\r\n","description":"","footnote":"\r\n( 1 ) . كافى و وسايل ، باب توبه .\r\n( 2 ) . مكارم الاخلاق ، چاپ قديم ، ص 257 ، فصل 5 ، وصيت پيغمبر صلى الله عليه و آله به اباذر .\r\n( 3 ) . سوره قيامت ، آيه 2 .\r\n","page_name":" 348 ","page_number":348},
  {"content":"\r\n\r\n\r\nنفس مطمئنّه\r\n\" نفس مطمئنه \" نفسى است كه صاحب آن به عقايد حقّه و ثواب و عقاب اطمينان يافته و آرامش دارد ، چنان‌كه اميرالمؤمنين عليه السلام در وصف اهل تقوى مىفرمايد :\r\n« فَهُمْ وَالْجَنَّةُ كَمَنْ قَدْ رَآها فَهُمْ فِيها مُنَعَّمُونَ ، وَهُمْ وَالنّارُ كَمَنْ قَدْ رَآها فَهُمْ فِيها مُعَذَّبُونَ » ؛ « 1 »\r\n« پرهيزكاران نسبت به بهشت مانند كسانى هستند كه آن را ديده و به نعمت آن نايل شده باشند و نسبت به آتش ، مانند كسانى هستند كه آن را ديده و در آن معذب شده باشند » .\r\nو در روايتى كه مربوط به جوانى از انصار است ( برحسب بعضى روايات حارثه بن مالك انصارى نام داشت ) نيز نظير همين جمله هست .\r\nاين حال اطمينان نفس كه از آثار يقين است ، از شؤون ممتاز نفس است و درجات سعادت بستگى به درجات اين اطمينان دارد و از شؤون آن ، رضا و تسليم و توكّل و تفويض است كه شرح آن در اينجا اطاله كلام و زايد بر مقام شمرده مىشود .\r\nاين مقام است كه به موجب قرآن مجيد ، صاحبش به خطاب :\r\n« يا أَيَّتُهَا النَّفْسُ الْمُطْمَئِنَّةُ * ارْجِعِى إِلى رَبّكِ راضِيَةً مَرْضِيَّةً * فَادْخُلِي فِي عِبادِي * وَادْخُلِي جَنَّتِي » ؛ « 2 »\r\n« اى نفس قدسى و دل آرام ( به ياد خدا ) امروز به حضور پروردگارت\r\n\r\n\r\n","description":"","footnote":"\r\n( 1 ) . نهج البلاغه ، صبحى صالح ، خطبهء 193 .\r\n( 2 ) . سوره فجر ، آيه 27 - 30 .\r\n","page_name":" 349 ","page_number":349},
  {"content":"\r\n\r\nبازآى كه تو خشنود ( به نعمت‌هاى ابدى او ) و او راضى از ( اعمال نيك ) تو است ، بازآى و در وصف بندگان خاص من درآى و در بهشت ( رضوان ) من داخل شو » .\r\nسرافراز مىشود ، چنان‌كه در كافى است كه از حضرت صادق عليه السلام سؤال شد :\r\n« هَلْ يَكْرَهُ الْمُؤْمِنُ عَلى قَبْضِ رُوحِهِ » ؛\r\n« آيا مؤمن بر قبض روحش اكراه مىشود » .\r\nفرمود : لا واللَّه ؛ نه به خدا سوگند ! به تحقيق وقتى ملك الموت براى قبض روح او مىآيد ، جزع و بىتابى مىكند . ملك الموت به او مىگويد : جزع نكن به خدا سوگند من به تو مهربان‌تر از پدرت هستم اگر حاضر بود . سپس مىگويد : نگاه كن ! نگاه مىكند انوار محمّد صلى الله عليه و آله و على و فاطمه زهرا و حسن و حسين و ساير ائمه عليهم السلام را مىبيند . ملك الموت به او مىگويد : اينها هستند رفقاى تو در بهشت ، در اين حالت هيچ چيزى براى او از قبض روحش خوشايندتر نيست .\r\nبديهى است اين نفس مطمئنه نيز مراتب متعددى دارد ، چنان‌كه يقين نيز داراى مراتب و درجاتى است تا برسد به مرتبه بلند سيّد الشهداء حسين عليه السلام كه بالاترين مراتب اطمينان نفس را دارا بود و در حركت تاريخى كربلا ، از آغاز تا پايان ، بر سر موضع الهى خود ايستاد و مصايب جانكاه ، كه شجاع‌ترين و دلاورترين افراد را سست مىنمايد و از انجام تصميم و تعقيب هدف باز مىدارد ، او را از انجام تصميم و تعقيب هدف مقدسش باز نداشت . لذا سوره فجر كه اين آيه : « يا أَيَّتُهَا النَّفْسُ الْمُطْمَئِنَّةُ . . . » آخرين آيه آن است ، به نام آن حضرت نام‌گذارى شده است . و در روايت است :\r\n\r\n","description":"","footnote":"","page_name":" 350 ","page_number":350},
  {"content":"\r\n\r\n« اقْرَؤُوا سُورَةَ الْفَجْرِ فِي فَرائِضِكُمْ وَنَوافِلِكُمْ ؛ فَإِنَّها سُورَةُ الْحُسَيْنِ عليه السلام » ؛ « 1 »\r\n« بخوانيد سوره فجر را در فريضه‌ها و نافله‌هايتان ؛ زيرا آن ، سوره حسين عليه السلام است » .\r\n3 - سومين معناى نفس ، ذات شىء و خود شىء است ، مثل اينكه در قرآن مجيد مىفرمايد :\r\n« سَنُرِيهِمْ آياتِنا فِي الْآفاقِ وَفِي أَنفُسِهِمْ حَتّى يَتَبَيَّنَ لَهُمْ أَنَّهُ الْحَقُّ » ؛ « 2 »\r\n« ما آيات قدرت خود را در آفاق جهان و نفوس بندگان كاملًا روشن مىگردانيم تا آشكار شود كه آن حقّ است » .\r\nو همچنين مىفرمايد :\r\n« وَفِي أَنفُسِكُمْ أَفَلا تُبْصِرُونَ » ؛ « 3 »\r\n« آيا در خودتان به چشم بصيرت نمىنگريد » .\r\nو مثل \" نفسك \" در همين دعاى معرفت .\r\nگفته نشود : اين معنا با اضافه آن به ضمير مخاطب يا غايب يا ضمير نفس يا ظاهرى كه به معنى آنها باشد ، منافات دارد ؛ زيرا علتش اين است كه در اينجا ، فايده اضافه اين است كه نفس مضاف اليه مقصود است و در واقع اين اضافه ، تعيين كنندهء نفس مىشود و آن را از اطلاقى كه دارد خارج مىنمايد و به اين اعتبار ، دوئيت بين مضاف و مضاف اليه حاصل است ، مثل اينكه مىگوييم : خود شما ، و شخص شما .\r\n4 - چهارمين معناى نفس ، روح و جان است ، چنان‌كه در اين آيه است :\r\n\r\n\r\n","description":"","footnote":"\r\n( 1 ) . ثواب الأعمال و عقاب الأعمال ، شيخ صدوق ( ثواب قراءة السور ) .\r\n( 2 ) . سوره فصلت ، آيه 53 .\r\n( 3 ) . سوره ذاريات ، آيه 21 .\r\n","page_name":" 351 ","page_number":351},
  {"content":"\r\n\r\n« اللَّهُ يَتَوَفَّى الْأَنفُسَ حِينَ مَوْتِها وَالَّتِى لَمْ تَمُتْ فِي مَنامِها » ؛ « 1 »\r\n« خدا وقت مرگ ، ارواح را مىگيرد و آن را كه هنوز مرگش فرا نرسيده در خواب روحش را مىگيرد » .\r\nو در شعر منسوب به اميرالمؤمنين عليه السلام است :\r\n نَفْسِي عَلى زَفَراتِها مَحْبُوسَةٌ * يا لَيْتَها خَرَجَتْ مَعَ الزَّفَراتِ \r\nو شايد از اين قسم باشد قول كسى كه مىگويد :\r\n« وَالَّذِي نَفْسِي بِيَدِهِ » ؛\r\n« قسم به خدايى كه جانم در دست او است » .\r\n\r\n4 - نبىّ و نبوّت\r\nراغب مىگويد : \" نبوّت \" سفارت بين خدا و بين خردمندان از بندگان او براى بر طرف كردن علّت آنان در امر معاش و معاد است . و نبى را براى اينكه خبر دهنده است به آنچه عقل‌هاى پاك به سوى آن آرام مىگيرند ، \" نبىّ \" مىگويند . و صحيح است كه فعيل به معنى فاعل باشد ؛ يعنى خبردهنده ، چنان‌كه در قرآن مجيد مىفرمايد :\r\n« نَبّئْ عِبادِى أَنّي أَنَا الْغَفُورُ الرَّحِيمُ » ؛ « 2 »\r\n« ( به پيامبر گفت : ) بندگانم را آگاه كن كه من بخشنده مهربانم » .\r\n\r\n5 - رسول\r\n\" رسول \" به معناى فرستاده و پيام‌بر و پيام‌آور است ، و چنان‌كه راغب مىگويد :\r\nگاه به سخن و پيامى كه برده مىشود ، رسول گفته مىشود ، چنان‌كه بر شخصى كه\r\n\r\n\r\n","description":"","footnote":"\r\n( 1 ) . سوره زمر ، آيه 42 .\r\n( 2 ) . سوره حجر ، آيه 49 .\r\n","page_name":" 352 ","page_number":352},
  {"content":"\r\n\r\nرسالت را تحمل مىكند نيز رسول گفته مىشود و رسول و رُسُل بر انبيا و ملائكه اطلاق مىشود و بر كسى كه براى انجام كارى فرستاده شده باشد ، نيز رسول گفته مىشود ، چنان‌كه در قرآن مجيد مىفرمايد :\r\n« تَوَفَّتْهُ رُسُلُنا وَهُمْ لا يُفَرّطُونَ » ؛ « 1 »\r\n« رسولان ما او را مىميرانند و در قبض روح آنها هيچ تقصيرى نخواهد كرد » .\r\nو موارد اطلاقات آن ، اعم است از امرى كه رسول براى آن ارسال شده محبوب كسانى باشد كه به سوى آنها فرستاده شده يا مكروه آنها باشد .\r\nبنابر آنچه گفته شد ، مىتوان گفت : فرق نبى و رسول اين است كه در مفهوم نبى ، رسالت و پيام‌آورى نيست ، نه به اين معنا كه نبى ، رسول نباشد ؛ بلكه شخصى را رسول و نبى مىگويند ؛ از اين لحاظ كه خبر دهنده و خبر داده شده از خدا و حقايق غيبى و احكام و امورى است كه به او وحى مىشود ، به او نبى مىگويند .\r\nو از لحاظ اينكه فرستاده و حاصل رسالت و مأمور به تبليغ است ، به او رسول گفته مىشود . بنابراين ممكن است در قسمتى از خبرهايى كه مىدهد پيام آور نباشد و خبردهنده و نبىّ باشد ، مثل بسيارى از خبرهايى كه رسول خدا صلى الله عليه و آله در غير قرآن مجيد از گذشته و آينده و امور غيبى و اوضاع بهشت و جهنم و صنوف فرشتگان و امثال آن داده‌اند ، كه اين خبرها به عنوان پيام از سوى خدا براى مردم بيان نشده ؛ بلكه خبرهايى است كه پيام‌آور از سوى خدا و شخصى كه با عالم غيب ارتباط و اتصال دارد ، از آن خبر مىدهد .\r\nامّا رسالت همه جا با نبوّت توأم است و به همان حيثيتى كه رسالت اطلاق\r\n\r\n\r\n","description":"","footnote":"\r\n( 1 ) . سوره انعام ، آيه 61 .\r\n","page_name":" 353 ","page_number":353},
  {"content":"\r\n\r\nمىشود ، نبوّت هم اطلاق مىگردد و وجه صحّت حمل رسول ، وجه صحّت حمل نبى بر صاحب رسالت مىباشد . بنابراين مفهوم نبى و نبوّت اعم از رسول و رسالت است ؛ امّا لزومى ندارد كه مثل اعم و اخص مطلق ، اعم دو مصداق داشته باشد ؛ بلكه مىتوان گفت : نبى و رسول مصداقاً واحدند و نبى بر غير رسول اطلاق نمىشود ، هرچند اطلاق آن بر رسول به لحاظ جهتى است كه اعم از رسالت است .\r\nو اگر اين جهت را كه نبى و رسول مصداقاً واحدند ، قبول نكنيم و گفته شود :\r\nچون بر بعضى از انبياى بنى اسرائيل با اينكه رسالت و پيامى براى قوم نداشتند ، نبى اطلاق شده است ، بنابراين هر رسولى نبى است و هر نبىّاى رسول نيست .\r\nپاسخش اين است كه : به هر صورت ، اطلاق نبى بر رسول به لحاظ همان حيثيتى است كه بر نبى غير مرسل اطلاق مىشود .\r\nعلاوه بر اين ، نكته ديگرى كه محتمل است از آيه شريفه :\r\n« فَبَعَثَ اللَّهُ النَّبِيّينَ مُبَشّرِينَ وَمُنذِرِينَ » ؛ « 1 »\r\n« خدا رسولان را فرستاد تا نيكوكاران را بشارت دهند و بدكاران را بترسانند » .\r\nاستفاده شود ، اين است كه خدا انبيا را مبعوث فرمود ؛ يعنى پس از آنكه داراى مقام و منصب نبوّت ( هرچند به معناى خبر داده شده و اسم مفعولى باشد ) شدند ، آنها را برانگيخت و به رسالت فرستاد . بنابراين امكان دارد به اين نحو واقع شده باشد كه پيغمبران قبل از رسالت به مقام نبوّت نايل شده باشند ، مگر در مواردى كه تصريح به نحو ديگر شده باشد . و در آنچه گفته شد ، فرقى نيست بين اينكه نبى مشتق از \" نبأ \" باشد يا اينكه مشتق از \" نبوّت \" به معناى بلندى رتبه و علوّ شأن باشد ،\r\n\r\n\r\n","description":"","footnote":"\r\n( 1 ) . سوره بقره ، آيه 213 .\r\n","page_name":" 354 ","page_number":354},
  {"content":"\r\n\r\nو بنابر تمام وجوهى كه گفته شد ، و وجوه و احتمالات ديگر \" خاتم النبيين \" به معناى خاتم تمام انبيا و رسل مىباشد ، به خلاف \" خاتم المرسلين \" كه صراحت \" خاتم النبيين \" را ندارد .\r\nو ممكن است گفته شود : برحسب بعضى وجوهى كه در فرق اين دو كلمه گفته شده است ، فقط دلالت بر ختم رسالت و پايان سفارت بين خدا و خلق دارد و لذا \" خاتم النبيين \" به صراحت دلالت بر پايان نبوّت و رسالت دارد ، هرچند گفته شود :\r\nنبى بر كسى كه به واسطه خواب از خدا خبر مىدهد ، نيز اطلاق مىشود ؛ چون پرواضح است كه مقصود اين نيست كه نبى فقط بر كسى كه از خواب خبر مىدهد ، اطلاق مىشود ؛ بلكه مقصود اين است كه اطلاق نبى بر كسى كه به واسطه مشاهدهء فرشته ، يا تلقى مستقيم وحى ، يا همه وسايط ممكن ، از خدا خبر مىدهد ، صحيح است . و در قرآن و حديث و شعر و كل لسان عرب بسيار است و بر كسى كه فقط از خواب خبر مىدهد ، نيز مجوّز استعمال دارد . و اگر در موردى استعمال شد كه قرينه‌اى بر ارادهء خصوص اين معنى بود ، مخالف لغت و اصطلاح نمىباشد .\r\n\r\n6 - حجّت\r\n« حجّت » آن چيزى است كه بر صحّت يكى از دو طرف نقيض ، مثل وجود و عدم چيزى به آن استدلال و احتجاج مىشود . همچنين دلالتى است كه بيانگر راه مستقيم باشد و حجج الهى ( حجت‌هاى خدا ) هر چيزى است كه خدا به آن بر بندگان خود احتجاج نمايد ، يا به وسيله آن ، بندگان خود را به سوى خود هدايت كرده باشد .\r\nبنابراين ، معجزات انبيا همه حجت است ، كل عالم حجت است ، تمام آيات الهى و نعمت‌هاى غير متناهى ، هر پديده و هر مخلوق و اعضا و اجزاى آنها\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nو نظاماتى كه در آنها برقرار است ، همه حجّتند . جنبندگان دريا و صحرا و هوا ، گياهان و گل‌ها ، درختان و برگ‌ها و شكوفه‌هاى آنها ، و آسمان و زمين و آنچه در آنها است ، همه حجت‌هاى خدايند كه : \" اگر تمام درخت‌ها قلم باشند و هفت دريا مداد گردند و بخواهند كلمات و آيات و حجت‌هاى حقّ تعالى را بنويسند كلمات الهى تمام نخواهد شد \" .\r\n« وَلَوْ أَنَّما فِي الْأَرْضِ مِن شَجَرَةٍ أَقْلامٌ وَالْبَحْرُ يَمُدُّهُ مِنْ بَعْدِهِ سَبْعَةُ أَبْحُرٍ ما نَفِدَتْ كَلِماتُ اللَّهِ » . « 1 »\r\n برگ درختان سبز در نظر هوشيار * هر ورقش دفترى است معرفت كردگار \r\nهر فرد از افراد انسان ، خود و چشم و گوش و زبان و مغز و خون و استخوان و پوست و اعضاى ظاهر و باطن و سلول‌ها و گلبول‌هاى سفيد و قرمزش بر خودش و بر ديگران حجت است . عمر و زندگى و تندرستى و خلاصه همه چيز و همه اوضاع و فراز و نشيب‌هاى آگاهى بخش و مناظر مختلف ، همه و همه حجّتند ، كه اگر انسان به آگاهى نرسيده و اين همه آيات را نديده و از خط منحرف شده باشد ، همه اين حجّت‌ها عليه او اقامه شده و او را محكوم مىنمايند و راه عذر را بر او مىبندند . قرآن مجيد كتاب خدا و معجزه باقى حضرت خاتم الانبيا صلى الله عليه و آله و احكام و هدايت‌هايش بر همه بشريت حجت است و آيات آن نيز هر كدام حجت است .\r\nعلاوه بر آنكه در خود آيات احتجاج و اقامه حجت بر معارف و عقايد دينى شده باشد . از بزرگ‌ترين حجّت‌هاى الهى يكى عقل است و ديگر نعمت وحى و نبوّت انبيا و امامت اوصيا است كه استمرار هدايت پيغمبران مىباشد .\r\nعقل ، نورافكن نيرومند و پرتابشى است كه درون جان انسان را روشن مىسازد\r\n\r\n\r\n","description":"","footnote":"\r\n( 1 ) . سوره لقمان ، آيه 27 .\r\n","page_name":" 356 ","page_number":356},
  {"content":"\r\n\r\nو خير و شر و نيك و بد را تميز مىدهد و خداى تعالى به وسيله آن انسان را بر ساير موجودات زنده اين كره خاكى برترى داده است .\r\n\" نبوّت و امامت \" نيز ظهور اسم \" الهادى \" و راهنماى عقل و ميزان و معيار و نگهبان اعتدال و رساننده و مبيّن برنامه‌هاى الهى و نسخه‌هاى سعادت فكرى و عملى انسانند .\r\nبشر از طريق نبوّت انبيا و امامت اوصيا ، به برنامه‌هاى سعادت روح و جسم و دنيا و آخرت و معارف يقينى هدايت مىشود و از چشمهء زلال علوم و آگاهىهاى آن مىنوشد .\r\nاگر انبيا نبودند و خداوند آنها را نفرستاده بود ، هيچ راه قطعى و يقينى در اختيار بشر قرار نمىگرفت . فلاسفه و حكما با آن همه فرياد و طمطراق نتوانسته‌اند در مسايلى كه فكر بشر را به خود مشغول نموده به يك زبان حرف بزنند و به طور قطع نظر بدهند ، حتى بسا يك فيلسوف در دوره زندگىاش ، در اين مسايل نظرات مختلف اظهار نموده و سرگردانى خود را در اين مسايل آشكار مىكند .\r\nامّا اين انبيا و اوصيا بودند كه همه يك زبان و با كمال قاطعيت و سرشار از ايمان و يقين ، اين مسايل را براى بشر بازگو كردند و تاريكىها و تحيّرها و ضلالت‌ها را از ميان بردند .\r\nهيچ صنفى از اصناف بشر به قدر اين صنف بر بشريت حقّ ندارد ، لذا اينها حجج الهى هستند و اعظم و اتمّ آنها ، شخص مقدّس خاتم الانبيا محمّد بن عبداللَّه صلى الله عليه و آله و خلفا و جانشينان آن حضرت ، على بن ابىطالب عليه السلام و يازده فرزند آن بزرگوار عليهم السلام مىباشند .\r\nو اگرچه آن‌طور كه گفته شد ، حجّت‌هاى الهى بىشمار است و همه و هرچه هست حجّتند ؛ امّا ظهور حجّيت اين چهارده تن چنان است كه همه حجج تحت\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nالشعاع آنها قرار گرفته و هر وقت حجت و حجج گفته شود ، اين ذوات مقدّسه از آن فهميده مىشود .\r\nو امروز حجت مطلق ، ولىّ اللَّه اعظم ، حضرت صاحب الزمان مهدى منتظر عليه السلام مىباشد و چنان اسم حجت به اين ذوات شريفه اختصاص يافته كه بسيارى از كتاب‌هاى مربوط به امامت و حالات شريف آنها را كتاب حجّت يا \" الامامة \" نام نهاده‌اند ، مانند كتاب \" الحجّة \" از ابواب كتاب شريف كافى ، تأليف شيخ اجلّ اقدم كلينى قدس سره ؛ بلكه از حديث شريف مروى از اميرالمؤمنين عليه السلام در نهج البلاغه ( ح 147 ) و كتاب‌هاى ديگر از سنّى و شيعه استفاده مىشود كه : اگر زمين بدون حجّت باقى بماند ، حجّت‌هاى خدا و بيّنات او باطل مىگردد ، به اين معنا كه حجّيت ساير حجج نيز به وجود امام و حجّت تمام مىگردد و اگر امام و حجّت نباشد ، احتجاج به حجت‌هاى ديگر بر مردم ، موجب قطع عذر آنها نمىگردد و از معانى لطيف و اميدبخش در اين باب ، كلام حضرت مولى عليه السلام است كه مىفرمايد :\r\n« أَنَا شاهِدٌ لَكُمْ وَحَجِيجٌ يَوْمَ الْقِيامَةِ عَنْكُمْ » ؛ « 1 »\r\n« من شاهدم براى شما و در روز قيامت اقامه كننده حجّت از شما ( و مدافع از شمايم به حجّت ) هستم » .\r\n\r\n7 - ضلال و ضلالت\r\nعدول از راه راست و منحرف شدن از آن ؛ خواه كم باشد يا زياد و خواه عمدى باشد يا قهرى ، \" ضلالت \" است و ضد آن \" هدايت \" مىباشد ، و هريك از ضلالت و هدايت بر دو قسم است :\r\nاوّل : ضلال و هدايت در علوم و معارف اعتقادى ؛ مثل معرفت خدا\r\n\r\n\r\n","description":"","footnote":"\r\n( 1 ) . نهج البلاغه ، خطبه 174 .\r\n","page_name":" 358 ","page_number":358},
  {"content":"\r\n\r\nو وحدانيت و ساير صفات جلال و جمال او - جلّت عظمته - و معرفت نبوّت و امامت و معاد و غيره كه انكار آنها و عدول از حقّ در آنها ضلالت است ، چنان‌كه در قرآن مجيد مىفرمايد :\r\n« وَمَن يَكْفُرْ بِاللَّهِ وَمَلآئِكَتِهِ وَكُتُبِهِ وَرُسُلِهِ وَالْيَوْمِ الْآخِرِ فَقَدْ ضَلَّ ضَلالًا بَعِيداً » ؛ « 1 »\r\n« هركه به خدا و فرشتگان و كتاب‌هاى آسمانى و رسولان و روز قيامت كافر شود ، سخت به گمراهى فرو مانده ( و از راه نجات و سعادت ) دور افتاده است » .\r\nو ايمان و اعتراف به آنها هدايت است ، چنان‌كه مىفرمايد :\r\n« فَمَن يُرِدِ اللَّهُ أَن يَهْدِيَهُ يَشْرَحْ صَدْرَهُ لِلْإِسْلامِ » ؛ « 2 »\r\n« هركه خدا هدايت او را خواهد ، قلبش را به نور اسلام روشن و منشرح گرداند » .\r\nدوم : ضلال و هدايت در علوم عملى و فقه به احكام شرعى است . بديهى است كه ضلالت و هدايت در هر دو قسم ، مراتب و درجاتى دارد و به حسب موارد است ؛ يعنى ممكن است شخصى در موردى حتى نسبت به يك حكم استحبابى يا كراهتى گمراه باشد و در موارد ديگر هدايت يافته باشد .\r\nواضح است كه ضلال و ضلالت مطلق بدترين هاويه‌هاى سقوط بشر است كه مصداق كامل اين آيه شريفه است :\r\n« ظُلُماتٌ بَعْضُها فَوْقَ بَعْضٍ إِذا أَخْرَجَ يَدَهُ لَمْ يَكَدْ يَراها » ؛ « 3 »\r\n\r\n\r\n","description":"","footnote":"\r\n( 1 ) . سوره نساء ، آيه 136 .\r\n( 2 ) . سوره انعام ، آيه 125 .\r\n( 3 ) . سوره نور ، آيه 40 .\r\n","page_name":" 359 ","page_number":359},
  {"content":"\r\n\r\n« ظلمت‌ها چنان روى هم قرار گيرد كه اگر ( كسى ) دست خود را بيرون آرد ، هيچ نتواند ديد » .\r\nبنابراين \" هدايت مطلق \" بالاترين مرتبه اوج بشر و پرواز روح او و اتصالش به علوم لوح محفوظ است كه مصداق اكمل و اشرف آن حضرت خاتم الانبيا صلى الله عليه و آله مىباشند و پس از ايشان ساير انبيا و اوصيا و حجت‌هاى الهى مظهر هدايت مطلق مىباشند . « 1 » و همچنين اصحاب خاص و پرورش يافتگان مكتب آن بزرگواران و علماى ربانى طبق درجاتى كه دارند ، از مظاهر هدايت‌اند .\r\nيكى از مباحثى كه در ضلالت و هدايت مطرح است ، اين مبحث است كه اختيار بشر در ضلالت و هدايت خودش تا چه حدّ مؤثر است ، آيا اصلًا در اين موضوع داراى اختيار است يا مختار نيست و اگر داراى اختيارى است ، معنى آياتى\r\n\r\n\r\n","description":"","footnote":"\r\n( 1 ) . ابن خالويه در كتاب \" اعراب ثلثين \" ( سوره حمد ، ص 28 ، ط مصر ) در تفسير \" اهْدِنَا الصّراطَ الْمُسْتَقِيمَ \" به سند خود از اميرالمؤمنين عليه السلام روايت كرده كه در \" لِكُلّ قَوْمٍ هادٍ \" فرمود : \" أنا هو \" ؛ يعنى منم آنكه خدا در شأنش فرموده : \" لكلّ قوم هاد \" ؛ يعنى براى هر قومى هدايت كننده‌اى هست . و اين تفسير با صدر آيه كه خطاب به پيغمبر صلى الله عليه و آله مىفرمايد : \" إِنَّما أَنْتَ مُنْذِرٌ \" كاملًا متناسب است و تفسيرى از اين استوارتر نيست . و مسلم است كه مقصود حضرت از اينكه فرمود : من اويم ، انحصار به شخص خودشان نيست ؛ بلكه مقصود اين است كه هادى قوم اين عصر منم و لذا هادى هر قوم و هر عصر ، امام آن عصر است كه بايد به صفت هدايت و عصمت از ضلالت متّصف باشد . و در روايات متعدد در ذيل حديث دارد كه فرمود : « بِكَ يا عَلِيُّ يَهْتَدِي الْمُهْتَدُونَ ؛ يا على ! به وسيله تو هدايت شدگان هدايت مىيابند » .\r\nو مخفى نماند روايات در تفسير اين آيه به اميرالمؤمنين و ساير ائمه معصومين عليهم السلام از طرق عامّه متواتر است و تنها حاكم حسكانى در \" شواهد التنزيل \" 19 روايت نقل كرده است . و طبرى در \" تفسير \" و سيوطى در \" الدرّ المنثور \" و ابن مردويه و ابن عساكر و احمد بن حنبل و جمعى ديگر از علماى بزرگ اهل سنّت اين حديث را كه دلالت دارد بر اينكه منصب هدايت خلق و امامت امّت پس از پيغمبر صلى الله عليه و آله به آن حضرت اختصاص دارد ، روايت كرده‌اند .\r\n","page_name":" 360 ","page_number":360},
  {"content":"\r\n\r\nكه دلالت دارد بر اضلال ظالمين و بلكه بر اينكه خدا هركس را بخواهد هدايت مىكند و هر كس را بخواهد گمراه مىنمايد ، چيست ؟\r\nمثال اين آيات :\r\n« وَيُضِلُّ اللَّهُ الظّالِمِينَ » ؛ « 1 »\r\n« خدا ستمگران را گمراه مىگرداند » .\r\nو « كَذلِكَ يُضِلُّ اللَّهُ مَن يَشآءُ » ؛ « 2 »\r\n« خدا هر كس را بخواهد ، اين چنين گمراه مىكند » .\r\nو « كَذلِكَ يُضِلُّ اللَّهُ مَنْ هُوَ مُسْرِفٌ مُرْتابٌ » ؛ « 3 »\r\n« خدا مردم ستمگرى را كه در شك و ريب‌اند ، اين چنين گمراه مىگرداند » .\r\nجواب اين است : بشر در انتخاب راه خود در اين دنيا مختار است و اين بشر است كه هر عقيده‌اى خواست مىپذيرد و راه و روش خود را به اختيار خود برمىگزيند ، چنان‌كه در آيات متعدد ، ضلالت خودش و اضلال غير به فعل او نسبت داده شده است ، مثل :\r\n« وَأَضَلَّهُمُ السّامِرِيُّ » ؛ « 4 »\r\n« سامرى آنان را گمراه كرد » .\r\nو مثل :\r\n\r\n\r\n","description":"","footnote":"\r\n( 1 ) . سوره ابراهيم ، آيه 27 .\r\n( 2 ) . سوره مدثر ، آيه 31 .\r\n( 3 ) . سوره مؤمن ، آيه 34 .\r\n( 4 ) . سوره طه ، آيه 85 .\r\n","page_name":" 361 ","page_number":361},
  {"content":"\r\n\r\n« وَمَن ضَلَّ فَإِنَّمَا يَضِلُّ عَلَيْها » ؛ « 1 »\r\n« هر كس بر راه گمراهى رفت ، زيانش بر خود او است » .\r\nو مثل :\r\n« وَمَن يَعْصِ اللَّهَ وَرَسُولَهُ فَقَدْ ضَلَّ ضَلالًا مُبِيناً » ؛ « 2 »\r\n« هر كس نافرمانى خدا و رسولش را بكند ، به تحقيق در گمراهى سختى افتاده است » .\r\nو مثل :\r\n« هُوَ أَعْلَمُ بِمَن ضَلَّ عَن سَبِيلِهِ » ؛ « 3 »\r\n« خداوند از هركسى بهتر مىداند چه كسى از راه او گمراه شده است » .\r\nو مثل :\r\n« وَأَضَلُّوا كَثِيراً وَضَلُّوا عَن سَوآءِ السَّبِيلِ » ؛ « 4 »\r\n« بسيارى را گمراه كردند و از راه راست به دور افتادند » .\r\nو امّا آياتى مثل « يضلّ اللَّه » و « أضلّه اللَّه » با توجّه به آيات بسيار ديگر قرآن ، دلالت بر اضلال به معناى \" اجبار بر عدول از حقّ و انحراف \" ندارد و آياتى كه بعضى از آنها توهّم جبر و سلب اختيار كرده‌اند ، به هيچ وجه دلالتى بر اين معنا ندارند و ضلالتى كه اختيارى نباشد و اضلالى كه سلب اختيار نمايد ، وجود ندارد ، چنان‌كه در اضلال بعضى از افراد بشر بعضى ديگر را و اضلال شيطان نيز ، مسألهء سلب اختيار در بين نيست و غير از دعوت به ضلالت و تزيين آن و اغوائاتى كه اگر پيروى\r\n\r\n\r\n","description":"","footnote":"\r\n( 1 ) . سوره يونس ، آيه 108 .\r\n( 2 ) . سوره احزاب ، آيه 36 .\r\n( 3 ) . سوره نحل ، آيه 125 .\r\n( 4 ) . سوره مائده ، آيه 77 .\r\n","page_name":" 362 ","page_number":362},
  {"content":"\r\n\r\nشود ضلالت خواهد بود ، جبر و خلاف اختيارى نيست .\r\n« فَمَن شآءَ فَلْيُؤْمِنْ وَمَن شآءَ فَلْيَكْفُرْ » ؛ « 1 »\r\n« هركه مىخواهد ايمان بياورد و هركه مىخواهد كافر شود » .\r\nو امّا اضلالى كه به خدا نسبت داده مىشود ، عبارت است از خذلان و واگذار شدن بنده به خود و قطع كمك‌هاى غيبى و الهامات و عناياتى كه موجب نجات از مهالك مىشود ، مادامى كه بنده اهليت خود را براى قبول اين عنايات و رسيدن مددها حفظ نمايد و در راه مجاهده باشد ، به مقتضاى :\r\n« وَالَّذِينَ جاهَدُوا فِينا لَنَهْدِيَنَّهُمْ سُبُلَنا » ؛ « 2 »\r\n« آنان كه در راه ما كوشش كردند ، به راه خويش هدايتشان مىكنيم » .\r\nهدايت‌هاى الهى به او مىرسد و به راه‌هاى او راهنمايى مىگردد ؛ ولى وقتى طغيان و سركشى كرد و مانند آنكه بىنياز از خدا باشد ، عمل نمود و امر خدا را سبك شمرد ، به خود واگذارده مىشود و مصداق آيه شريفه ذيل مىگردند :\r\n« سَوآءٌ عَلَيْهِمْ ءَ أَنذَرْتَهُمْ أَمْ لَمْ تُنذِرْهُمْ لا يُؤْمِنُونَ » ؛ « 3 »\r\n« چه آنها را بترسانى و چه نترسانى ، ايمان نخواهند آورد » .\r\nدر اينجا هم شخص عاصى و گناهكار به اختيار ، خود را از صلاحيت درك فيوض غيبى ساقط نموده و پس از آنكه به خود واگذاشته شد ، به اختيار خود در ورطه ضلالت گرفتار شده است و واگذار شدن او به حال خود و محروم شدنش از كسب درجات معنوى و قرب درگاه ربوبى نيز نتيجه طبيعى و وضعى اعمال خود او است و عاقبتى است كه خود براى خود فراهم مىنمايد ، چنان‌كه در قرآن\r\n\r\n\r\n","description":"","footnote":"\r\n( 1 ) . سوره كهف ، آيه 29 .\r\n( 2 ) . سوره عنكبوت ، آيه 69 .\r\n( 3 ) . سوره بقره ، آيه 6 .\r\n","page_name":" 363 ","page_number":363},
  {"content":"\r\n\r\nكريم مىفرمايد :\r\n« ثُمَّ كانَ عاقِبَةَ الَّذِينَ أَسآءُوا السُّوأى أَن كَذَّبُوا بِآياتِ اللَّهِ وَكانُوا بِها يَسْتَهْزِؤُونَ » ؛ « 1 »\r\n« سرانجام كار آنان كه به اعمال زشت پرداختند ، اين شد كه كافر شده و آيات خدا را تكذيب و تمسخر كردند » .\r\nملائكه از او دورى مىجويند و قلب او تاريك مىشود و هرچه گناه و طغيان ( بالخصوص اگر از روى سركشى و بىاعتنايى به امر منعم حقيقى و اصرار بر مخالفت باشد ) زياد شود ، دورى ملائكه از صاحب اين معاصى بيشتر شده و قلبش تاريك‌تر مىگردد و زمينه مصاحبت شياطين جنى و انسى با او فراهم مىشود .\r\nچنان‌كه هرچه اطاعت و فرمان‌برى و خدابينى و خداشناسى در شخص افزايش يابد ، ملائكه كه جنود الهى و مأمور كمك به بندگان صالح هستند و تا حدّى به او نزديك مىشوند كه از هر سو او را فرا مىگيرند و راه را بر شياطين مىبندند .\r\nلذا در احاديث است : مؤمن وقتى به نماز مىايستد ، ملائكه به او اقتدا مىكنند .\r\n« المؤمن وحده جماعة » . به عكس ، وقتى هم بنده‌اى معصيت كند ، ملائكه از او دور مىشوند و صلاحيت نزول بركات غيبى از او سلب يا ضعيف مىگردد .\r\nجواب ديگر اين است كه : مسأله اين اضلالات هم جزء مسايل قضا و قدر الهى است كه آگاهى به تفاصيل آن ، براى غير آنان كه مؤيد من عند اللَّه ( رسول اكرم صلى الله عليه و آله و ساير معصومين عليهم السلام ) باشند ، فراهم نمىشود و شايد از فروع \" امر بين امرين \" باشد و مسأله توفيقات و هدايت‌هاى خاصه كه منتهى به وصول به مطلوب مىشود ، نيز از همين مسائل است و خدا خود عالم به چگونگى آن است .\r\n\r\n\r\n","description":"","footnote":"\r\n( 1 ) . سوره روم ، آيه 10 .\r\n","page_name":" 364 ","page_number":364},
  {"content":"\r\n\r\nآنچه مسلم است و از آيات قرآن مجيد و حكمت و نزول كل آن و حكمت نبوّات و فرستادن پيغمبران استفاده مىشود ، اين است كه بشر در هدايت و ضلالت مختار است و غير مختار بودن او نافى تمام حكمت‌هاى مرقوم است و اگر مرحله سلب اختيار جلو مىآيد ، به سوء اختيار خود او است و اينكه مقدمات آن را فراهم مىكند .\r\nبنابر اين با قطع نظر از آيات ديگر و قراين حالى و مقامى كه در استظهار و مراد هر متكلّم از كلامش مورد اتّكا است ، بايد با توجّه به آيات ديگر و قرائن حال و مقام ، آيه يا حديثى كه دلالت بر نفى اختيار نمايد ، ظهور آن را دريافت نمود و نمىتوان يك جمله‌اى را گرفت و بدون توجّه بر منطق گوينده و هدف او و مقاصدى كه از گفتارش دارد و قراينى كه به آن اعتماد مىكند ، آن را معنى نمود . بنابراين مىگوييم :\r\nهدايت و اضلال هر دو از جانب خدا است ؛ امّا برحسب حكمت و نظامات و تقديرات الهى ، به طورى كه با حكمت‌هاى ديگر بارى تعالى منافى نباشد ، جريان خواهد داشت .\r\nپاسخ سوم به اشكال اين است كه : اضلال و ارشاد هر دو در اين عالم طبيعت و تكليف ، وجود پيدا مىكنند . به عبارت ديگر : ضلالت و هدايت هر دو موجود مىشوند و تمام مردم به دو گروه و دو فرقه تقسيم مىگردند و چون كل عالم مخلوق خدا است ، اضلال و ارشادى كه در عالم هست ، و بر اساس جريان اسباب و مسبّبات فراهم مىشود و بايد هم بشود ، لذا به او نسبت داده مىشود ؛ يعنى قاعده و قانون و سنّت الهى است كه وقتى اسباب و علّت ضلالت يا هدايت فراهم شد ، معلول آن - كه ضلالت يا هدايت است - نيز فراهم شود . لذا نسبت اضلال و ارشاد به او جايز است ، هرچند فعل به واسطه او نباشد ، و فعل حقيقى غير باشد .\r\nچون كل عالم فعل او است و او است كه انسان را به نوعى آفريده است كه وقتى راه راست و روش نيكويى را پيش گرفت ، به آن انس مىيابد و بر هدايتش افزوده\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nمىشود و اگر راه باطل را گرفت و به آن انس پيدا كرد ، هرچه آن را ادامه داد ، ضلالتش افزون مىگردد و تاريكى و تيرگى قلب او بيشتر مىشود ، و اگر غير از اين باشد ، عالم ناقص است و تكليف و آزمايشى كه منظور است ، انجام نمىگيرد .\r\nبندگان نيز به اختيار خود ، خود را در معرض اضلال يا هدايت و تأثير آنها قرار مىدهند .\r\nپاسخ چهارم اين است كه : اصلًا ضلالت و گمراهى از امور عدمى است و پُرواضح است كه ايجاد به اعدام و شرور تعلق نمىگيرد ، ضلالت و گمراهى عدم توفيقات و فرصت‌ها و عناياتى است كه به جهت تكميل مراتب هدايت و يا اتمام حجت و قطع عذر شامل حال بندگان مىشود و به سلب اين فيض‌ها و محروميت از اين رعايت‌ها اضلال مىگوييم ، لذا مىفرمايد :\r\n« إِنَّ اللَّهَ لا يَهْدِى الْقَوْمَ الْفاسِقِينَ » ؛ « 1 »\r\n« همانا خدا قوم فاسق را هدايت نخواهد كرد » .\r\nچنان‌كه مىفرمايد :\r\n« يُضِلُّ اللَّهُ الْكافِرِينَ » ؛ « 2 »\r\n« خداوند كافران را گمراه مىگرداند » .\r\nو « وَيُضِلُّ اللَّهُ الظّالِمِينَ » ؛ « 3 »\r\nو اين هدايت ، غير از هدايتى است كه نسبت به همگان و هر عاقلى به وسيله عقل و انبيا و ساير حجج الهى انجام شده است و در برابر آن اضلال متصوّر نيست .\r\nو پاسخ پنجم اين است كه : \" اضلال \" بر دو نوع است : يك نوع آن اين است كه \" اضلال \" سبب ضلال و گمراهى شود ، مثل اينكه براى كسى باطل را زينت بدهند\r\n\r\n\r\n","description":"","footnote":"\r\n( 1 ) . سوره منافقون ، آيه 6 .\r\n( 2 ) . سوره مؤمن ، آيه 74 .\r\n( 3 ) . سوره ابراهيم ، آيه 27 .\r\n","page_name":" 366 ","page_number":366},
  {"content":"\r\n\r\nو آن را به صورت حقّ جلوه دهند تا او را فريب بدهند و اين آن اضلالى است كه خدا و اولياى خدا از آن منزه مىباشند . نوع ديگر اين است كه : \" ضلال \" سبب اضلال گردد و آن به اين است كه كسى گمراه گردد و خدا يا غير خدا بر او به گمراهى حكم كند . و در بسيارى از آيات محتمل است كه مراد از اضلال ، همين حكم به ضلال و گمراهى باشد .\r\n\r\nدين\r\nبه معانى متعدد ؛ مانند جزا ، پاداش و طاعت گفته مىشود ، چنان‌كه بر مجموع تعاليم اعتقادى و اخلاقى و عملى كه از سوى خدا به وسيله پيغمبر به مردم ابلاغ مىشود ، \" دين \" مىگويند ؛ بلكه گاه بر مطلق اين‌گونه تعاليم - اگرچه از جانب خدا نباشد - دين اطلاق مىشود .\r\nدر قرآن مجيد ، دين در اين معانى آمده است :\r\nبه معنى پاداش و جزا ؛\r\nبه معنى مالك روز جزا ؛ در سوره فاتحة الكتاب مىفرمايد : « مالِكِ يَوْمِ الدّينِ » « 1 »\r\nبه معنى طاعت ؛ در آيه پنجم سوره بيّنه مىفرمايد :\r\n« وَما أُمِرُوا إِلّا لِيَعْبُدُوا اللَّهَ مُخْلِصِينَ لَهُ الدّينَ » ؛ « 2 »\r\n« امر نشده‌اند مگر اينكه خدا را عبادت كنند در حالى كه طاعت را براى او خالص كنند » .\r\nو همچنين آيه :\r\n\r\n\r\n","description":"","footnote":"\r\n( 1 ) . سوره حمد ، آيه 3 .\r\n( 2 ) . سوره بينه ، آيه 5 .\r\n","page_name":" 367 ","page_number":367},
  {"content":"\r\n\r\n« وَمَنْ أَحْسَنُ دِيناً مِمَّنْ أَسْلَمَ وَجْهَهُ للَّهِ وَهُوَ مُحْسِنٌ » ؛ « 1 »\r\n« طاعت چه كسى بهتر است از كسى كه روى خود را براى خدا تسليم كند و او نيكوكار باشد » .\r\nكه بعضى از مفسرين فرموده‌اند : مقصود از دين ، طاعت است .\r\nو در معناى مجموع تعاليم اعتقادى و اخلاقى و عملى در مثل اين آيات آورده شده است :\r\n« إِنَّ الدّينَ عِندَ اللَّهِ الْإِسْلامُ » ؛ « 2 »\r\n« همانا دين در نزد خدا اسلام است » .\r\n« وَمَن يَبْتَغِ غَيْرَ الْإِسْلامِ دِيناً فَلَن يُقْبَلَ مِنْهُ » ؛ « 3 »\r\n« هر كس كه غير از اسلام دينى را انتخاب كند از او پذيرفته نخواهد شد » .\r\nبنابر اين‌كه از \" اسلام \" در اين دو آيه ، همان معناى علمى و اصطلاحى كه اسم است براى دينى كه بر حضرت خاتم الانبيا نازل شده ، قصد شده باشد ، چنان‌كه ظاهر آيه هم همين است .\r\nو مثل آيه :\r\n« هُوَ الَّذِي أَرْسَلَ رَسُولَهُ بِالْهُدى وَدِينِ الْحَقّ لِيُظْهِرَهُ عَلَى الدّينِ » ؛ « 4 »\r\n« او كسى است كه پيامبرش را با هدايت و دين حقّ فرستاد تا بر تمام اديان غالب گرداند » .\r\nو در هر دو معناى اخير ( يعنى آنچه از جانب خدا نازل شده و مطلق برنامه‌هاى اعتقادى و عملى اگرچه از جانب خدا نباشد ) در اين آيه آمده است :\r\n\r\n\r\n","description":"","footnote":"\r\n( 1 ) . سوره نساء ، آيه 125 .\r\n( 2 ) . سوره آل‌عمران ، آيه 19 .\r\n( 3 ) . سوره آل عمران ، آيه 85 .\r\n( 4 ) . سوره توبه ، آيه 33 ؛ سوره صف ، آيه 9 .\r\n","page_name":" 368 ","page_number":368},
  {"content":"\r\n\r\n« لَكُمْ دِينُكُمْ وَلِىَ دِينِ » ؛ « 1 »\r\n« دين شما از آن شما و دين من از آن من » .\r\nكه خطاب رسول خدا صلى الله عليه و آله به كفار است .\r\nو از آياتى كه در آن از « دين » ، كل آنچه بر پيامبر نازل مىشود ، قصد شده است ، اين آيه از سوره شورى است :\r\n« شَرَعَ لَكُمْ مِنَ الدّينِ ما وَصّى بِهِ نُوحاً وَالَّذِي أَوْحَيْنا إِلَيْكَ وَما وَصَّيْنا بِهِ إِبْراهِيمَ وَمُوسى وَعِيسى أَنْ أَقِيمُوا الدّينَ وَلا تَتَفَرَّقُوا فِيهِ » ؛ « 2 »\r\n« خدا شرع و آيينى كه براى شما مسلمين قرار داد ، حقايق و احكامى است كه نوح را هم به آن سفارش كرد و بر تو نيز همان را وحى كرديم و به ابراهيم و موسى و عيسى هم آن را سفارش نموديم كه دين خدا را برپا داريد و هرگز تفرقه و اختلاف در دين نكنيد » .\r\n\r\n\r\n","description":"","footnote":"\r\n( 1 ) . سوره كافرون ، آيه 6 .\r\n( 2 ) . سوره شورى ، آيه 13 .\r\n","page_name":" 369 ","page_number":369},
  {"content":"\r\n . \r\n","description":"","footnote":"","page_name":" 370 ","page_number":370},
  {"content":"\r\n\r\n\r\nتفسير دعا\r\n\r\n","description":"","footnote":"","page_name":" 371 ","page_number":371},
  {"content":"\r\n . \r\n","description":"","footnote":"","page_name":" 372 ","page_number":372},
  {"content":"\r\n\r\n\r\nتفسير دعا\r\nخدايا خودت را به من بشناسان ؛ كه اگر خودت را به من نشناسانى ، پيغمبرت را نمىشناسم .\r\nخدايا پيغمبرت را به من بشناسان ؛ كه اگر پيغمبرت را به من نشناسانى ، حجّت تو را نمىشناسم .\r\nخدايا حجّت خودت را به من بشناسان ؛ كه اگر حجّت خود را به من نشناسانى ، از دينم گمراه مىگردم .\r\nچون دعاى شريف متضمّن سه جمله است ، هر يك از اين سه جمله را جداگانه تفسير مىنماييم .\r\n\r\nجمله اوّل :\r\n« اللَّهُمَّ عَرِّفْنِي نَفْسَكَ ؛ فَإِنَّكَ إِنْ لَمْ تُعَرِّفْنِي نَفْسَكَ لَمْ أَعْرِفْ نَبِيَّكَ » . « 1 »\r\n\r\nشرح و تفسير :\r\nمعرفت خدا ، شناختن خدا به هستى و صفات جلال و جمال او است كه مقول به تشكيك است و مراتب و درجات متفاوت دارد و به حسب مراتب آثار آن در\r\n\r\n\r\n","description":"","footnote":"\r\n( 1 ) . اصول كافى ، كتاب الحجة باب الغيبة ، حديث 5 .\r\n","page_name":" 373 ","page_number":373},
  {"content":"\r\n\r\nاخلاق و كردار و رفتار شخص عارف نيز تفاوت دارد .\r\nدر حديث است از رسول خدا صلى الله عليه و آله كه فرمود :\r\n« مَنْ عَرَفَ اللَّهَ وَعَظَّمَهُ ، مَنَعَ فاهُ مِنَ الْكَلامِ وَبَطْنَهُ مِنَ الطَّعامِ وَعَنّى نَفْسَهُ بِالصّيامِ وَالْقِيامِ » ؛ « 1 »\r\n« هركس خدا را بشناسد و تعظيم كند ، دهان خود را از كلام ( بيهوده و غير ذكر و اطاعت او ) و شكم خود را از طعام ( حرام و زيادتر از مقدار لازم ) منع مىنمايد و خود را با روزه و ايستادن به نماز و عبادت به زحمت مىاندازد » .\r\nخوف و خشيت ، رضا و تسليم ، توكّل و استقامت ، صبر و شجاعت و خلاصه همه صفات حميده ، ميوهء درخت معرفت و خداشناسى است . هرچه معرفت كامل‌تر باشد ، اين صفات نيز در انسان كامل‌تر مىشود . محبّت و دوستى خدا كه از اعظم درجات و متعالىترين مقامات است ، محصول معرفت است ؛ زيرا انسان هركس و هرچيزى را كه دوست مىدارد ، براى اين است كه او را به كمالى از كمالات متصف مىداند ؛ عالم را براى علمش ، بخشنده را براى بخشش ، جميل و زيبا را براى جمال و زيبايىاش ، قادر و توانا را براى قدرت و توانايىاش و رحيم را براى رحمت و مهربانىاش ، و خلاصه هركس را كه دوست مىدارد ، براى اين است كه او را داراى وصفى از كمال مىشمارد . چون حب به كامل و كمال ، فطرى بشر است و برحسب اين فطرت ، وقتى به خدا معرفت پيدا كرد كه كمال مطلق و جامع جميع كمالات و بخشندهء هر كمال به هر صاحب كمال است ، او را دوست خواهد داشت و هرچه را به او تعلق دارد ، از آن جهت كه وابسته به او است ، دوست مىدارد\r\n\r\n\r\n","description":"","footnote":"\r\n( 1 ) . اربعين شيخ بهايى ، ص 10 ، حديث دوم .\r\n","page_name":" 374 ","page_number":374},
  {"content":"\r\n\r\nو دعايش اين دعا مىشود .\r\n« اللَّهُمَّ ارْزُقْنِي حُبَّكَ وَحُبَّ مَنْ يُحِبُّكَ وَحُبَّ كُلّ عَمَلٍ يُوصِلُنِي إِلى حُبّكَ » ؛\r\n« خدايا روزى من فرما دوستى خودت و دوستى هر كس كه تو را دوست مىدارد و دوستى هر عملى كه مرا به دوستى تو مىرساند » .\r\nو در مناجاتش با خدا ، او را اين‌گونه توصيف مىنمايد :\r\n« أَنْتَ الَّذِي أَزَلَّتِ الْأَغْيارَ عَنْ قُلُوبِ أَحِبّائِكَ حَتّى لَمْ يُحِبُّوا سِواكَ وَلَمْ يَلْجَئُوا إِلى غَيْرِكَ » ؛\r\n« تويى آنكه بيگانگان را از دل‌هاى دوستانت مىبرى تا غير از تو كسى را دوست نداشته باشند و به غير تو پناه نبرند » .\r\nو حاصل آنكه آثار معرفت ، بايد در اعمال و رفتار انسان ظاهر باشد ؛ چون اگر آثار آن نباشد ، از عدم اثر پى به عدم مؤثر مىبريم . و از جمله علايم معرفت ، شوق به عبادت و دعا و مناجات و خلوت با حضرت قاضى الحاجات و انجام تكاليف و فرايض است كه در عارف به خدا و عارف به آثار و بركات دعا و عبادت و اطاعت بايد وجود داشته باشد .\r\nبالجمله تفاوت مراتب معرفت از تفاوت تعهدات دينى و التزامات اسلامى افراد معلوم مىشود . هرچند طريق معرفت صاحبان مراتب ، مشاهده آثار و مصنوعات و مخلوقات باشد كه جميع خردمندان در آن شركت دارند ؛ از انبيا تا افراد عادى ، چنان‌كه در قرآن مجيد مىفرمايد :\r\n« وَكَذلِكَ نُرِى إِبْراهِيمَ مَلَكُوتَ السَّموَاتِ وَالْأَرْضِ وَلِيَكُونَ مِنَ\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nالْمُوقِنِينَ » ؛ « 1 »\r\n« و همچنين ما به ابراهيم ملكوت آسمان‌ها و زمين را ارائه داديم تا به مقام اهل يقين رسد » .\r\nلذا اگرچه همه سالك اين راه مىباشند امّا سلوك و وصولشان به مقصود برحسب مراتب عقول و صفاى باطن آنها مراتب و درجات دارد و همانطور كه حضرت خليل الرحمن عليه السلام به ملكوت آسمان‌ها و زمين و طلوع و غروب كواكب بر وجود خدا استدلال نمود ، ديگران هم استدلال مىنمايند ؛ امّا بعضى معرفتشان چنان ضعيف است كه در كمترين ابتلا و فشارى كه بر آنها وارد شود ، به هر كسى ملتجى مىشوند و در برابر هركس تضرّع و تذلّل مىنمايند ؛ ولى ابراهيم خليل چنان در اوج ايمان قرار گرفته بود و علم ثابت و يقين جازم داشت كه وقتى او را با منجنيق به سوى آتش انداخته بودند جبرئيل امين به او گفت : « أ لك حاجة ؛ آيا حاجتى دارى ؟ » فرمود : « أمّا إليك فلا ؛ به تو حاجتى ندارم » .\r\nاين اظهار بىنيازى حضرت خليل الرحمن از مثل روح الامين و التجا او به خدا براى معرفتش به خدا و صفات كمالى او بود . او ماسواى خدا را به خداى تعالى نيازمند و مغلوب و مقهور او مىدانست ، لذا اظهار نياز به غير خدا در آن حالت بسيار حساس و خطرناك از او ظاهر نگرديد .\r\nبعد از اين بيانات بايد توجّه داشت كه در اين دعا ، چون مقام ، مقام دعا و توجّه به حقّ و مسألت حاجت است ، مسلّم است كه دعاكننده بىمعرفت نيست . بنابراين مقصود از طلب معرفت يا طلب ثبات و بقاى بر آن و درخواست توفيق در نگهدارى\r\n\r\n\r\n","description":"","footnote":"\r\n( 1 ) . سوره انعام ، آيه 75 .\r\n","page_name":" 376 ","page_number":376},
  {"content":"\r\n\r\nآن است ؛ نظير آنچه در تفسير آيه كريمه : « اهْدِنَا الصِّراطَ الْمُسْتَقِيمَ » « 1 » فرموده‌اند :\r\n« أَيْ ثَبّتْنا عَلَى الصّراطِ الْمُسْتَقِيمِ » .\r\nو ممكن است مراد از طلب معرفت ، طلب افزايش كمال و درجات و منازل بالاتر باشد ؛ چون هر مرتبه‌اى از مراتب معرفت را كه انسان حاصل نمايد ، ارتقا به مراتب بالاتر از آن را بايد وجهه همت قرار دهد .\r\nو محتمل است مقصود از اينكه از خدا طلب معرفت مىشود ، اين باشد كه خدا خودش ، خود را به بنده بشناساند ؛ زيرا هرچند انسان به هرچه او را بشناسد ، آن معرفت هم به دلالت خدا مىباشد ؛ چون همان شىء دلالت كننده را او آفريده است و خود را به آن شناسانده است و خود انسان را نيز كه يكى از مجموعه‌هاى دلايل بىشمار او است ، او آفريده است ، و انسان هم عارف است و هم دليل معرفت و معرف است با اين‌حال ، مراتبى از مراتب معرفت است كه عنايت مستقيم الهى سبب آن مىشود و در اثر دعا و عبادت و خضوع و خشوع حاصل مىگردد و شخص عارف از اين نوع عرفان اشراقى ذوق مىكند و به‌وجد مىآيد .\r\nبنابراين ، مقصود دعا كننده اين نيست كه : معرفت ندارم يا تو را با آثار و دلايل نشناخته‌ام ؛ بلكه مقصودش اين است كه تو خودت ، خودت را به من بشناسان و اين معرفت مانند نورانيت عقل است كه خدا افاضه فرموده است و هركس آن را دارا شد ، سخت در نگهدارى آن مراقبت مىنمايد .\r\nما همه چيز را به خدا شناخته‌ايم ، زمين و آسمان و كوه و دريا و حيوان و انسان\r\n\r\n\r\n","description":"","footnote":"\r\n( 1 ) . سوره فاتحة الكتاب ، آيه 6 .\r\n","page_name":" 377 ","page_number":377},
  {"content":"\r\n\r\nو همه چيز و همه كس شناخته‌ايم ، اگر خدا به ما عقل و تميز و رشد نداده بود ، ما هيچ چيز را نمىشناختيم و اگر او مخلوقات را نيافريده بود و اين همه دلايل را براى اثبات وجود خودش قرار نداده بود ، شناسانده و شناخته نمىشد .\r\nپس چنان‌كه صحيح است بگوييم :\r\n« عرفت اللَّه بالأشياء » ؛\r\n« شناختم خدا را به اشيا » .\r\nصحيح است كه بگوييم :\r\n« بِاللَّهِ عَرَفْتُ الْأَشْيآءَ » ؛\r\n« به خدا شناختم اشيا را » .\r\nو اين هم ممكن است معنايى از « إِنّا للَّهِ وَإِنّا إِلَيْهِ رَاجِعُونَ » « 1 » باشد ؛ زيرا از سوى خدا و به اعانت و يارى و افاضه خدا ، اشيا را مىشناسيم ؛ مثل اينكه در اوّل ، از خدا به سوى خلق سفر كرده باشيم - هرچند برخى به مبدأ سفر توجّه ندارند - و سپس از خلق به سوى خلق سفر مىنماييم .\r\nبارى اين مرتبه از معرفت وقتى كامل شد ، عارف خدا را اظهر اشيا مىداند ؛ بلكه او را فقط ظاهر مطلق و حقيقى مىيابد . و لذا در دعاى عرفه است :\r\n« كَيْفَ يُسْتَدَلُّ عَلَيْكَ بِما هُوَ فِي وُجُودِهِ مُفْتَقِرٌ إِلَيْكَ ، أَيَكُونُ لِغَيْرِكَ مِنَ الظُّهُورِ ما لَيْسَ لَكَ حَتّى يَكُونَ هُوَ الْمُظْهِرَ لَكَ ؟ مَتى غِبْتَ حَتّى تَحْتاجَ إِلى دَلِيلٍ يَدُلُّ عَلَيْكَ ، وَمَتى بَعُدْتَ حَتّى تَكُونَ الْآثارُ هِيَ الَّتِي تُوصِلُ إِلَيْكَ ؟\r\nعَمِيَتْ عَيْنٌ لا تَراكَ عَلَيْها رَقِيباً ، وَخَسِرَتْ صَفْقَةُ عَبْدٍ لَمْ تَجْعَلْ لَهُ مِنْ حُبِّكَ نَصِيباً » ؛ « 2 »\r\n« چگونه استدلال مىشود بر تو به چيزى كه آن در وجود و هستى محتاج به\r\n\r\n\r\n","description":"","footnote":"\r\n( 1 ) . سوره بقره ، آيه 156 .\r\n( 2 ) . مفاتيح الجنان ، دعاى عرفه ، ص 569 ، چاپ نشر محمّد .\r\n","page_name":" 378 ","page_number":378},
  {"content":"\r\n\r\nسوى تو است ؟ آيا هست براى غير تو از ظهور ، چيزى كه نيست براى تو ؟\r\nچه هنگام پنهانى تو تا نيازمند باشى به دليلى كه بر تو دلالت كند ؟ و چه زمان دورى تو تا آثار بوده باشند كه برسانند به سوى تو ؟ كور باد ( يا كور گرديده است ) چشمى كه نديده است تو را و حال آنكه همواره بر او رقيب و نگهبانى ، و زيان كرده است كالاى بنده‌اى كه براى او از دوستى خودت بهره و نصيبى قرار ندادى » .\r\nخدايا تو از همه چيز ظاهرتر و آشكارترى ، تو اصلى و تو ذاتى ، تو حقّ حقيقى و حقيقت حقى ، تو كمال مطلقى ، چه چيز از تو ظاهرتر مىباشد كه تو را به آن بشناسيم ، ظاهر و آشكار تويى ، باطن و پنهان هم تويى .\r\n ظهور جملهء اشيا به نور است * چگونه نور از آنها در ظهور است\r\nبه نور شمع كى خورشيد تابان * كند پيدا كسى اندر بيابان\r\nبرم من از مؤثر پى به آثار * به ظاهر گرچه بر عكس است اين كار\r\nاگر برهان لِمّى جلوه‌گر شد * نبايد بَهرِ آنى خون جگر شد\r\nتصوّر را در اينجا چون گذر نيست * به جز لفظ انّى و لِمّى ديگر چيست « 1 » \r\nاگر گفته شود : با اينكه خدا اظهر اشيا است ؛ بلكه ظاهر حقيقى و بالذات او است ، چگونه بر بسيارى مخفى و پنهان است ؟\r\nپاسخ اين است كه : اين خفا عكس العمل ظهور است و اين پنهانى از فرط آشكارى و نمايانى ، و اين بُعد و دورى در اثر كمال قرب و نزديكى است .\r\n دوست نزديك‌تر از من به من است * وين عجب‌تر كه من از وى دورم\r\nچه كنم با كه توان گفت كه دوست * در كنار من و من مهجورم \r\n\r\n\r\n","description":"","footnote":"\r\n( 1 ) . از كتاب گنج دانش مرحوم والد قدس سره .\r\n","page_name":" 379 ","page_number":379},
  {"content":"\r\n\r\nبه طور مثال گفته‌اند : ماهيان دريا نزد ماهى دانايى رفتند و به او گفتند هميشه مىشنويم كه به ما مىگويند : حيات شما از آب است ، آب را به ما بنمايان . آن ماهى جواب داد : شما چيزى غير از آب به من نشان دهيد تا من آب را به شما نشان دهم .\r\nو جهت ديگر كه اين‌گونه خفا و نهانى را موجب مىشود ، اين است كه هر چيزى به ضد خود معروف و شناخته مىگردد ؛ « تُعْرَفُ الْأَشْيآءُ بِأَضْدادِها » ؛ مثلًا روشنايى و نور به ظلمت و تاريكى ، علم به جهل ، و صحّت و تندرستى به بيمارى شناخته مىشوند ؛ امّا اگر چيزى را ضد نباشد ، شناسايى او بر بسيارى پنهان مىماند و چون خدا را ضدّى نيست ، هيچ‌گاه جهان بىخدا نبوده و نخواهد بود ، لذا اثر فيض خدا در پيدايش اين جهان و بقا و پايدارى آن ناشناخته مىماند و كمال ظهور موجب خفا مىگردد .\r\n سال‌ها دل طلب جام جم از ما مىكرد * آنچه خود داشت ز بيگانه تمنا مىكرد\r\nگوهرى كز صدف كون و مكان بيرون بود * طلب از گم شدگان لب دريا مىكرد\r\nبىدلى در همه احوال خدا با او بود * او نمىديدش و از دور خدايا مىكرد \r\nو آخرين توضيح ديگر در مراتب معرفت اللَّه كه به طور فشرده بيان مىشود ، اين است كه معرفت اللَّه در مرتبه‌اى كه خود حاوى مراتب زياد است ، عبارت است از : سلب نعوت و صفاتى كه ذات بارى تعالى از آن منزّه است ، مثل جهل و عجز و جسميت و تركيب و غيره كه بارى تعالى از آنها منزّه است .\r\nو مرتبه ديگر كه آن نيز مراتب بسيار دارد ، معرفت صفات كماليه مثل وجود و وجوب و قيّوم و عالم و قادر و حىّ و سميع و بصير است كه اين صفات همه از\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nصفات وجودى است و حق - عزّ اسمه - به آنها اتصاف دارد . در اين مرتبه عارف مىشناسد كه تنها مرتبه سلب نقايص از خدا در معرفت به امور مسلوبه از بارى تعالى نبايد اكتفا شود ؛ بلكه بايد به صفات وجودى كه حقّ به آنها اتصاف دارد نيز عارف شود . مثلًا يكى از صفات خدا علم است كه به آن اتصاف دارد و معناى علم او به اشيا عدم جهل نيست ، يا موجوديت يا وجوب وجود او و قدرت او سلب عدم موجوديت يا وجوب و نفى عجز از او نمىباشد ؛ بلكه معناى تمام اين صفات ، اتصاف ذات مقدّس بارى تعالى به آنها است . و خلاصه آنكه : صفات وجودى بارى تعالى همه موجود به وجود واحدند و به عين وجود ذات مقدّس او موجودند و ذات او وجود است و علم است و قدرت و حيات است و او موجود و عالم و قادر و حىّ است . و اين بيان با فرمايش حضرت مولى العارفين اميرالمؤمنين عليه السلام كه مىفرمايد :\r\n« وَكَمالُ الْإِخْلاصِ لَهُ نَفْيُ الصّفَاتِ عَنْهُ » . « 1 »\r\n« كمال اخلاص براى خدا ، نفى صفات از او است » .\r\nمنافات ندارد ؛ زيرا مراد از نفى صفات در اين كلام معجز نظام ، نفى صفاتى است كه به وجود زايد بر ذات موصوف به آنها متصف مىگردد ، مثل عالم و قادر در مقام اطلاق بر انسان و اينكه صفات خداوند - سبحان - عين ذات او و ذات او صفات او و صفات او ذات او است ، نه اينكه ذات شيئى باشد و صفت شىء ديگر باشد ، تا لازم شود تركيب و احتياج و امكان . « تَعالَى اللَّهُ عَنْ ذلِكَ كُلّهِ عُلُوّاً كَبِيراً » .\r\n\r\nنتيجه :\r\nاز آنچه گفته شد ، اين نتيجه به دست مىآيد كه درخواست و مسألت معرفت از\r\n\r\n\r\n","description":"","footnote":"\r\n( 1 ) . نهج البلاغه ، خطبه يكم .\r\n","page_name":" 381 ","page_number":381},
  {"content":"\r\n\r\nخدا در اين دعاى شريف يا طلب ثبات و استقامت و بقاى معرفت و عدم زيغ و انحراف از حقّ است كه :\r\n« رَبَّنا لا تُزِغْ قُلُوبَنا بَعْدَ إِذْ هَدَيْتَنا » ؛ « 1 »\r\n« پروردگارا بعد از آنكه ما را هدايت كردى ، قلوب ما را به باطل منحرف نكن » .\r\nو طلب ثباتى است كه خدا در آيه :\r\n« يُثَبّتُ اللَّهُ الَّذِينَ آمَنُوا بِالْقَوْلِ الثّابِتِ فِي الْحَياةِ الدُّنْيا وَفِي الْآخِرَةِ » ؛ « 2 »\r\n« خدا اهل ايمان را با عقيدهء ثابت در دنيا و آخرت پايدار مىدارد » .\r\nبه مؤمنين وعده داده است ، با مسألت معرفت كامل‌تر و درجات بالاتر است كه همواره بايد عارف سالك در مقام آن باشد و از اينكه روزى بر او بگذرد و در معرفت ترقى نكند و گرفتار حال خطرناك وقوف شود بپرهيزد و با درخواست عنايت خاص و تجلّيات « 3 » است كه در اثر شدت خلوص و كثرت توجّه و عبادت و دعا و توسل به ذوات مقدّس پيغمبر صلى الله عليه و آله و اهل بيت معصومين آن حضرت عليهم السلام حاصل مىشود .\r\nچنان‌كه از حديث :\r\n« مَنْ أَخْلَصَ للَّهِ أَرْبَعِينَ يَوْماً فَجَّرَ اللَّهُ يَنابِيعَ الْحِكْمَةِ مِنْ قَلْبِهِ عَلى لِسانِهِ » ؛ « 4 »\r\n\r\n\r\n","description":"","footnote":"\r\n( 1 ) . سوره آل عمران ، آيه 8 .\r\n( 2 ) . سوره ابراهيم ، آيه 27 .\r\n( 3 ) . راغب مىگويد : تجلّى گاه به ذات است ، مثل « وَالنَّهارِ إِذا جَلّيها » ( سوره شمس ، آيه 3 ) . و گاه‌به امر و فعل است ، مثل « فَلَمّا تَجَلّى رَبُّهُ لِلْجَبَلِ » ( سوره اعراف ، آيه 143 ) . بنابراين تجلّى به ذات نسبت به خدا به اين نحو كه ذات او منكشف و جلى شود ، محال است ؛ امّا به امر و فعل كه فعل و امر او جلى و ظاهر شود ، صحيح است .\r\n( 4 ) . سفينة البحار ، ج 1 ، ص 408 .\r\n","page_name":" 382 ","page_number":382},
  {"content":"\r\n\r\n« هر كس چهل روز عملش را براى خدا خالص كند ، خداوند چشمه‌هاى حكمت را از قلبش بر زبانش جارى مىكند » .\r\nاستفاده مىشود ، اخلاص تا چهل روز موجب مىشود كه چشمه‌هاى حكمت از دل شخص مخلص بر زبانش جارى شود .\r\nبديهى است حفظ اخلاص در ظرف چهل روز ، به خصوص به اين نحو كه اعمال و رفتار انسان به دواعى الهى و ممدوح صادر شود ، كار همه كس نبوده و بسيار دشوار است ؛ ولى اگر كسى به آن موفّق شود ، حصول اين درجه براى او به هيچ وجه مورد استبعاد و استعجاب نخواهد بود .\r\nو مخفى نماند كه معرفت اللَّه با معرفت پيغمبر و ائمه - صلوات اللَّه عليهم اجمعين - و ثبات بر آن و افزايش و كمال آن ارتباط دارد . بديهى است كه معرفت پيغمبر بدون معرفت خدا حاصل نمىشود و شناخت او كه واسطهء بين خدا و خلق است ، بدون معرفت خدا امكان حصول ندارد . و از سوى ديگر ، هرچه معرفت خدا افزايش يابد و شخص عارف در عظمت الهى مستغرق گردد ، عظمت مقام نبوّت و سفارت از جانب مقام الوهيت و خلافت الهى را بيشتر درك مىكند و در برابر مقام خلافت « اللَّه » بيشتر احساس حقارت نموده ، متواضعانه‌تر رفتار مىنمايد . لذا به طور قطع مىتوان گفت : چنان‌كه ولى اللَّه اعظم على عليه السلام عظمت حضرت رسول اكرم صلى الله عليه و آله را ادراك مىنمود و در برابر آن حضرت متواضع و تسليم و فرمانبر بود ، احدى از صحابه ادراك نمىكرد .\r\nآرى على عليه السلام در جنب رسول اللَّه صلى الله عليه و آله خود را فانى مىديد و بىچون و چرا هر فرمانى را كه رسول خدا صلى الله عليه و آله مىداد ، اجرا مىكرد ؛ لذا پيغمبر صلى الله عليه و آله برحسب روايتى فرمود : اگر آسمان و زمين در كفه‌اى از ترازو گذاشته شود و ايمان على در كفه ديگر ، ايمان على رجحان خواهد داشت .\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nامّا ديگران بالخصوص آنهايى كه پيراهن خلافت را به غير حقّ دربر كردند ، در قبول احكام الهى مثل حج تمتع خودسرى اظهار مىنمودند و با تصميمات و اقدامات رسول خدا صلى الله عليه و آله كه همه به امر خدا انجام مىشد ، در جريان صلح حُديبيه و موارد ديگر مخالفت مىكردند و خودرأيى نشان مىدادند و تا آنجا نفاق خود را بر ملا ساختند كه در مرض موت پيامبر خدا ، وقتى آن حضرت خواست كتباً وصيت فرمايد ، مانع شدند و بىشرمانه به رسول خدا صلى الله عليه و آله جسارت كرده و نسبت هذيان گويى به آن حضرت دادند .\r\nبه عكس هرچه در زندگى على عليه السلام بررسى مىنماييم و هرچه مطالعه مىكنيم ، غير از تسليم كامل و فانى بودن در انوار نبوّت محمدى ، چيزى نمىبينيم و زبان حال آن حضرت با رسول خدا صلى الله عليه و آله اين بود :\r\nبا وجودت ز من آواز نيايد كه منم\r\nيكى از مظاهر برجسته اين احترام و تسليم و تواضع در كنار وجود رسول اللَّه صلى الله عليه و آله كه بسيارى از آن غفلت دارند اين است كه : با اينكه وجود على عليه السلام سرشار از معارف الهى و علوم حقيقى بود و پس از پيغمبر صلى الله عليه و آله چشمه‌هاى علوم و معارف از او فوران يافت و در الهيات و عرفان و فقه و اخلاق و تعاليم سياسى و حكومتى ، عالىترين و كامل‌ترين مبادى و برنامه‌ها را بيان فرمود ، علم تمام اصحاب در برابر علم او مثل قطره‌اى در مقابل دريا بود ، از چنين شخصيتى كه نمونه برجسته كمال علمى و معرفت بشر بود و پس از پيغمبر صلى الله عليه و آله ، بياناتش در رشته‌هاى مختلف معارف و حكمت ، الحق اعجاز بود ، در عصر پيغمبر سخن و كلامى در اين رشته‌ها يا شنيده نشده و يا كمتر شنيده مىشد . او سزاوار نمىديد و شايد دور از ادب مىدانست كه با وجود پيغمبر اكرم كه مدينه علم است ، علمى اظهار كند و نقد معارف بلند و غير متناهى خود را عرضه نمايد .\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nدر آن محيط كه زبان وحى ؛ يعنى زبان رسول خدا باز است ، همه بايد به گفتار او گوش فرا دهند ، او از هر كس به معارف حقيقى داناتر و به مبادى غيب متصل‌تر است . آنجا كه او باشد ، بايد او سخن بگويد و آنجا كه او سخن گويد ، همه بايد گوش و خاموش باشند .\r\nدر حديث است كه پيغمبر صلى الله عليه و آله به على فرمود : « نشناخت خدا را مگر من و تو و نشناخت مرا مگر خدا و تو و نشناخت تو را مگر خدا و من » .\r\n\r\nجمله دوم :\r\n« اللَّهُمَّ عَرِّفْنِي رَسُولَكَ ؛ فَإِنَّكَ إِنْ لَمْ تُعَرِّفْنِي رَسُولَكَ لَمْ أَعْرِفْ حُجَّتَكَ »\r\nبه طور كلى شك نيست كه معرفت نبوّت و رسالت عامه مقدم بر امامت عامّه است ؛ يعنى شناخت اينكه بر خدا لازم است ( بر حسب قاعدهء لطف و به مقتضاى ربّانيت و رحمانيت و هادويت و فيّاضيت و براى اتمام حجّت بر بندگان ، اينكه نقض غرض از آفرينش انسان پيش نيايد ) پيغمبر بفرستد تا بندگان را در فكر و عمل راهنمايى كنند و به آنها برنامه بدهند ، بر شناخت اينكه پس از پيغمبر نيز بايد شخصى كه معصوم باشد و افعال و اقوالش حجّت باشد ، از جانب خدا و به وسيله پيغمبر منصوب و معين گردد ، مقدّم مىباشد ، چنان‌كه معرفت نبوّت و رسالت خاصّه نيز بر معرفت امامت خاصه مقدم است ؛ يعنى شناخت اينكه شخص شخيص صاحب خُلق عظيم حضرت خاتم الانبيا صلى الله عليه و آله ، پيغمبر و رسول خدا است ، بر شناخت شخص امامان و اولياى امر بعد از آن حضرت مقدم است ، و چنان‌كه كسى معرفت به نبوّت عامه نداشته باشد ، معرفت به امامت عامه كه مترتب بر آن است ، حاصل نخواهد شد .\r\nهمچنين اگر معرفت به نبوّت خاصه و اينكه شخص حضرت خاتم الانبيا صلى الله عليه و آله\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nپيغمبر است ، پيدا نكرده باشد ، معرفت خلفا و اوصيا و اولياى امور بعد از آن حضرت ، بىمفهوم و غير قابل تصور است .\r\nبا اين همه ، در اين دعا ، مقصود از نبى در جمله اوّل و رسول در اين جمله ، شخص حضرت رسول اكرم محمّد مصطفى صلى الله عليه و آله است ، چنان‌كه مقصود از حجت نيز شخص حضرت خاتم الاوصيا ، امام عصر - ارواحنا فداه - است .\r\nو چنان‌كه در شرح جمله اوّل توضيح داده شد ، دعا كننده به نبوّت رسالت رسول اعظم صلى الله عليه و آله و ولايت حضرت حجة بن الحسن - عجل اللَّه تعالى فرجه - معرفت دارد ، مقصودش از اين دعا و طلب معرفت يا مسألت ثبات و بقاى بر آن ، يا كمال معرفت و نيل به درجات بالاتر است و يا اينكه از خدا مىخواهد كه خودش به مقتضاى « إِنَّ قُلُوبَ بَنِي آدَمَ بَيْنَ اصْبَعَيْنِ مِنْ أَصابِعِ الرَّحْمنِ يُصَرّفُها كَيْفَ يَشآءُ » « 1 » و « الْعِلْمُ نُورٌ يَقْذِفُهُ اللَّهُ فِي قَلْبِ مَنْ يَشآءُ » نسبت به مقامات رسول اكرم صلى الله عليه و آله در قلب او معرفت القا فرمايد .\r\nواضح است كه درجات معرفت به پيغمبر نيز متفاوت است ، كمترين مراتب آن اين است كه او را در ابلاغ تعاليم و تكاليف و اوامر و نواهى خدا بين خالق و خلق واسطه و سفير و فرستاده و صاحب معجزه و معصوم بداند .\r\nمراتب بعدى معرفت اين است كه : آن حضرت را اشرف و افضل تمام ممكنات از ملائكه و انبيا و ديگران ، و خُلق اعظم و اعظم خلق و صاحب مقام ولايت بر عالم امكان و اقرب و نزديك‌تر از هر مخلوقى خدا بداند به حدّى كه جبرئيل نيز در ليلة المعراج از ادامه صعود و همراهى با آن حضرت بازماند ، كه گفت :\r\n\r\n\r\n","description":"","footnote":"\r\n( 1 ) . مصابيح الانوار شبر ، ج 1 ، ص 424 ، حديث 77 .\r\n","page_name":" 386 ","page_number":386},
  {"content":"\r\n\r\n« لَيْسَ لِي أَنْ أَجُوزَ هذَا الْمَقامَ » ؛ « 1 »\r\n« براى من گذشتن ( و پيش رفتن ) از اين مقام نيست » .\r\nو از آن حضرت روايت است كه فرمود :\r\n« لِي مَعَ اللَّهِ وَقْتٌ لا يَسَعُهُ مَلَكٌ مُقَرَّبٌ وَلا نَبِيٌّ مُرْسَلٌ » .\r\n چون گذشت احمد ز سدره مرصدش * و از مقام جبرئيل و از حدش\r\nگفت : او را هين بيا اندر پىام * گفت رو رو كه حريف تو نىام\r\nباز گفتا : كز پىام آى و مَايست * گفت : رو زين پس مرا دستور نيست\r\nگفت : بيرون زين حدّ اى خوش فرّ من * گر زنم پرّى بسوزد پرّ من\r\nاحمد ار بگشايد آن پرّ جليل * تا ابد مدهوش ماند جبرئيل\r\nفاق النبيّين في خلق و فى خلق * و لم يدانوه في علم و لا كرم\r\nو كلهم من رسول اللَّه ملتمس * غرفاً من اليمّ او رشفاً من الديم\r\nدع ما ادّعته النصارى في نبيّهم * واحكم بما شئت مدحاً فيه واحتكم \r\n\r\n\r\n","description":"","footnote":"\r\n( 1 ) . بحارالانوار ، ج 18 ، ص 403 ، ح 106 .\r\n","page_name":" 387 ","page_number":387},
  {"content":"\r\n\r\n محمّد كازل تا ابد هر چه هست * به آرايش نام او نقش بست\r\nچراغى كه انوار بينش از او است * فروغ همه آفرينش از او است \r\nو بنابراين عرفان و شناخت چنين پيغمبرى در شناخت و مقام حجت و جانشينان و خلفاى او كمال تأثير را خواهد داشت ؛ زيرا جانشين و خليفه بايد منعكس كننده اوصاف و مقامات كسى كه از او خلافت مىنمايد ، باشد و نمونه او و اعمال او و رفتار او استمرار بخش دعوت و حركت او باشد ، و اگر پيغمبر را نشناسد يا در معرفت او قصور يا وقوف داشته باشد به همان مقدار حجت خدا و خليفهء پيغمبر را نشناخته است .\r\nلذا مطالعه تاريخ زندگى پيغمبر صلى الله عليه و آله و تأمّل و تفكّر در حالات و شؤون و مقامات و مواقف آن حضرت و تلاش براى دريافت رسالت آن حضرت كه اعظم و خاتم رسالات آسمانى و جامع جميع رهنمودها به سعادات دنيوى و اخروى و مادّى و معنوى است ، براى افزايش و گسترش و استحكام معرفت آن حضرت و خلفاى او و بلكه براى تكميل و تقويت معرفت اللَّه لازم ، و مطلبى است كه سالك الى اللَّه و طالب مقامات عرفانى نبايد از آن غافل بماند .\r\n\r\nجمله سوم :\r\n« اللَّهُمَّ عَرِّفْنِي حُجَّتَكَ ؛ فَإِنَّكَ إِنْ لَمْ تُعَرِّفْنِي حُجَّتَكَ ضَلَلْتُ عَنْ دِينِي »\r\nچنان‌كه قبلًا بيان شد ، \" حجّت \" بر دليلى كه به وسيله آن ، بر طرف مقابل احتجاج مىشود و سبب غلبه بر او مىگردد ، اطلاق مىشود . چنان‌كه در تفسير آيه شريفه :\r\n\r\n","description":"","footnote":"","page_name":" 388 ","page_number":388},
  {"content":"\r\n\r\n« قُلْ فَلِلَّهِ الْحُجَّةُ الْبالِغَةُ » . « 1 »\r\nروايت شده است : روز قيامت بنده‌اى آورده مىشود و به او گفته مىشود : « هَلّا عَمِلْتَ » ؛ « چرا عمل نكردى ؟ »\r\nاگر بگويد نمىدانستم ، به او گفته مىشود : « هَلّا تَعَلَّمْتَ » ؛ « چرا نياموختى ؟ »\r\nو اين حجّت بالغه است ، و همچنين به همه مخلوقات از موجودات نامرئى مثل جن و ملائكه و مخلوقاتى كه فقط با چشم‌هاى مسلح به وسايلى مثل ميكروسكوپ و تلسكوپ ديده مىشوند و موجودات كوچك و بزرگى كه با چشم ديده مىشوند ، حجّت گفته مىشود ؛ چون اوّلًا : به همه آنها و حركات و نظاماتى كه دارند ، بر وجود خدا و وجود هدف در خلقت اين عالم استدلال مىشود .\r\n فَفِي كُلّ شَيْءٍ لَهُ آيَةٌ * تَدُلُّ عَلى أَنَّهُ واحِدٌ\r\nوَللَّهِ فِي كُلّ تَحْرِيكِهِ * وَفِي كُلّ تَسْكِينِهِ شاهِدٌ \r\nو ثانياً : خدا بر هر كدام از بندگانش كه بر حسب حكمت لازم باشد ، به كل اين عالم و اجزاى آن احتجاج مىنمايد و به وسيلهء انسان هم بر خود انسان احتجاج مىفرمايد ، چنان‌كه در حديث است :\r\n« الصُّورَةُ الْانْسانِيَّةُ هِيَ أَكْبَرُ حُجَجِ اللَّهِ عَلى خَلْقِهِ » . « 2 »\r\nبا اين حال ، اطلاق حجّت مثل امام ، به طور مطلق بر ائمه معصومين عليهم السلام در احاديث و روايات و ادعيه و زيارات و كلمات علما و اشعار شعراى شيعه به حدّى شده است كه وقتى به طور مطلق حجّت و امام گفته مىشود ، ائمه معصومين عليهم السلام از آن به ذهن متبادر مىگردد و گاه هم از آن اعم از امام و نبى اراده مىشود ، چنان‌كه در\r\n\r\n\r\n","description":"","footnote":"\r\n( 1 ) . سوره انعام ، آيه 149 .\r\n( 2 ) . صورت انسان ، بزرگ‌ترين حجت خدا بر خلقش مىباشد . تفسير صافى ، قسمت تفسير سورهء حمد .\r\n","page_name":" 389 ","page_number":389},
  {"content":"\r\n\r\nاحاديثى كه دلالت دارند بر اينكه زمين خالى از حجت نبوده و خالى از حجت نخواهد ماند ، همين معنى مراد است .\r\nمثل اين حديث كه ثقة الاسلام كلينى قدس سره به سند خود از حضرت صادق عليه السلام روايت نموده است :\r\n« قالَ : ما زالَتِ الْأَرْضُ إِلّا وَللَّهِ فِيها حُجَّةٌ يَعْرِفُ الْحَلالَ وَالْحَرامَ وَيَدْعُوا النّاسَ إِلى سَبِيلِ اللَّهِ » ؛ « 1 »\r\n« زمين هيچ‌گاه نخواهد ماند مگر آنكه در آن از براى خدا حجتى است كه حلال و حرام را مىشناسد و مردم را به سوى راه خدا مىخواند » .\r\nو در حديث ديگر مىفرمايد :\r\n« إِنَّ اللَّهَ أَجَلَّ وَأَعْظَمَ مِنْ أَنْ يَتْرُكَ الْأَرْضَ بِغَيْرِ إِمامٍ عادِلٍ » ؛ « 2 »\r\n« به تحقيق كه خدا جليل‌تر و عظيم‌تر است از اينكه زمين را بدون امام عادل بگذارد » .\r\nو نيز در كافى از حضرت اميرالمؤمنين عليه السلام روايت است كه فرمود :\r\n« اللَّهُمَّ إِنَّكَ لا تُخْلِي أَرْضَكَ مِنْ حُجَّةٍ لَكَ عَلى ما خَلْقِكَ » ؛ « 3 »\r\n« خدايا به تحقيق كه تو خالى نمىگذارى زمينت را از حجتى از طرف تو بر خلقت » .\r\nو نيز از حضرت صادق عليه السلام روايت نموده است كه فرمود :\r\n« إِنَّ الْأَرْضَ لا تَخْلُو إِلّا وَفِيها إِمامٌ كَيْما إِنْ زادَ الْمُؤْمِنُونَ شَيْئاً رَدَّهُمْ ، وَإِنْ نَقَصُوا شَيْئاً أَتَمُّوا لَهُمْ » ؛\r\n\r\n\r\n","description":"","footnote":"\r\n( 1 ) . كافى ، ج 1 ، ص 178 ، ح . م .\r\n( 2 ) . كافى ، ج 1 ، ص 178 .\r\n( 3 ) . همان .\r\n","page_name":" 390 ","page_number":390},
  {"content":"\r\n\r\n« به تحقيق كه زمين خالى نخواهد ماند مگر آنكه در آن امامى باشد كه اگر مؤمنين چيزى را در دين زياد نمايند ايشان را برگرداند و اگر چيزى را كم كنند ، از براى ايشان تمام كند » .\r\nو اخبار معتبر در اين معنى بسيار است ، حتى در اين احاديث است كه : اگر در روى زمين باقى نماند مگر دو نفر ، يكى از آنها حجت و امام بر ديگرى خواهد بود .\r\nاز جمله نصوصى كه دلالت دارد بر اينكه زمين هيچ زمانى خالى از وجود حجت و امام نيست ، اين فقره از دعاى 47 صحيفه سجاديه است :\r\n« اللَّهُمَّ إِنَّكَ أَيَّدْتَ دِينَكَ فِي كُلّ أَوانٍ بِإِمامٍ أَقَمْتَهُ عَلَماً لِعِبادِكَ ، وَمَناراً فِي بِلادِكَ بَعْدَ أَنْ وَصَلْتَ حَبْلَهُ بِحَبْلِكَ ، وَجَعَلْتَهُ الذَّرِيعَةَ إِلى رِضْوانِكَ ، وَافْتَرَضْتَ طاعَتَهُ وَحَذَّرْتَ مَعْصِيَتَهُ ، وَأَمَرْتَ بِامْتِثَالِ أَوامِرِهِ ، وَالْانْتِهاءِ عِنْدَ نَهْيِهِ ، وَأَلّا يَتَقَدَّمَهُ مُتَقَدّمٌ ، وَلا يَتَأَخَّرَ عَنْهُ مُتَأَخّرٌ ، فَهُوَ عِصْمَةُ اللّآئِذِينَ ، وَكَهْفُ الْمُؤْمِنِينَ وَعُرْوَةُ الْمُتَمَسّكِينَ وَبَهآءُ الْعالَمِينَ » ؛\r\n« خدايا به تحقيق كه تو دين خودت را در هر زمان به امامى تأييد كردى كه او را علامتى براى بندگانت برپا و نصب كردى ( كه گمراه نگردند ، و گمشدگان به آن راه يابند ) و نشانى باشد در شهرهاى تو ( تا مردم در هنگام اشتباه حقّ و باطل و كاوش از حقّ به او رجوع نمايند ) بعد از آنكه ريسمان او را به ريسمان خودت متصل كردى ( يعنى سبب وصول و رسيدن به خودت قرار دادى يا ولايت او را ولايت خودت قرار دادى ) و او را وسيله‌اى به سوى رضوان و خوشنودى خودت قرار دادى . و طاعت او را واجب گردانيدى و از معصيت او تحذير كردى و به امتثال اوامر او و پذيرفتن نهى او فرمان دادى و اينكه هيچ متقدم و پيشروى بر او تقدم و پيشى نگيرد و هيچ متأخر و عقب مانده‌اى از او عقب نماند و متأخر\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nنگردد . ( يعنى براى احدى نيست كه از فرمان او تخلف كند و بر آنچه او امر مىكند و هدايت مىنمايد ، چيزى بيفزايد يا از آن چيزى كم كند ) . پس او ( يعنى امام ) مستمسك پناهندگان ( يعنى آنها را به سبب هدايت به سوى راه راست ، از انحراف و افتادن در افراط و تفريط مانع مىشود ) و پناهگاه مؤمنان است ( يعنى مؤمنان در حوادث و هنگام بروز شبهه‌ها به او ملتجى مىشوند ) و دستگيره متمسكين است ( يعنى هر كس را كه به او تمسك بجويد و به او اقتدا بنمايد ، نجات مىدهد ) و بها و جمال جهانيان است ( يعنى نظام عالم و جمال جهان و انتظام امور به وجود او قائم است ) » .\r\nاين فقره دعا كه دلالت بر عظمت شأن امام دارد ، اگر مقصود از دين در كلمه \" دينك \" دعوتى باشد كه تمام انبيا به آن رسالت داشتند ، دلالت بر اين دارد كه در هر عصر و زمانى ، امامى كه يا شخص پيغمبر يا وصى و جانشين او است ، از سوى خدا نصب شده است . و اگر مقصود اين است كه در هر عصر و زمان ، دين اسلام به امامى كه خليفهء پيغمبر و منصوب از سوى خدا است ، مؤيد مىباشد .\r\nو مخفى نماند از اين بيانات و ارشاداتى كه در احاديث و ادعيه است ، نياز مردم به وجود امام و حجت در هر عصر و زمان معلوم مىشود ؛ زيرا شرح و بيان نواحى مختلف دين ، آن هم دينى مثل دين اسلام و تفسير مجمل و مفصل و محكم و متشابه و خاص و عام و ناسخ و منسوخ كتاب و سنّت و دقايق مسايل عقايد و احكام ، امورى نيست كه بر غير بشر مؤيد عند اللَّه مكشوف باشد . پس بايد بين امّت در هر عصر ، شخصى باشد كه مرجع در تمام امور باشد و قولش حجت و قاطع هرگونه اختلاف و امان از گمراهى و ضلال باشد .\r\nچنان‌كه احاديث متواتر مثل حديث متواتر ثقلين نيز بر اين معنى دلالت دارد و حضرت زين العابدين عليه السلام بيانى طولانى دارند كه ابن حجر از آن حضرت نقل\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nمىنمايد و در ضمن آن به اين نكته لطيف اشاره مىفرمايد كه : اگر اهل بيت عليهم السلام ( كه پيغمبر صلى الله عليه و آله مردم را به آنها ارجاع فرمود ) نباشند و هدايت‌ها و ارشادات آنها حجت نباشد ، پس هدايت چه كس و چه مقامى در اختلافاتى كه بين امّت در مسائل اسلامى پيدا مىشود ، حجت خواهد بود ؟\r\nبه طور مثال ، در تفسير قرآن سؤال مىكنيم كه در تفسير آيات ، بين مفسرين اختلاف زيادى است حتى در مثل آيهء :\r\n« وَاتَّبَعُوا ما تَتْلُوا الشَّياطِينُ » ؛ « 1 »\r\n« پيروى كردند آنچه را كه شياطين مىگفتند » .\r\nدر سوره بقره ، برحسب شمارش بعضى احتمالاتى كه در تفسير آن داده مىشود ، يك ميليون و دويست و شصت هزار احتمال است . آيا در تعيين آن احتمالى كه مصاب و مراد است ، اگر قول آنان كه عملشان از علم خدا و رسول و معصوم از اشتباه هستند ، حجت نباشد ، كدام احتمال از يك ميليون و دويست و شصت هزار احتمال را مىتوان ترجيح داد و چگونه بر ترجيحاتى كه پشتوانهء تأييد شده از جانب خدا و پيغمبر نداشته باشد ، مىتوان اعتماد كرد .\r\nو ناگفته نماند : يكى از امتيازات بزرگى كه مذهب شيعه دارد و برنامه‌هاى شرع را قابل قبول و خردپسند مىنمايد ، همين است كه پس از پيغمبر افرادى هستند كه دين را براى مردم تعريف كنند و تعريفشان حجت باشد و الّا هر عاقلى مىداند كه بيان كليهء مسائل دين و شرح و توضيح آنها به طور تفصيل در ظرف بيست و سه سال براى پيغمبر اكرم صلى الله عليه و آله با آن همه مزاحمات ، موانع ، درگيرىها و اشتغال به غزوات و غيره فراهم نبوده ، و اگرچه دين اكمال شده و همه چيز تبليغ شده است ؛\r\n\r\n\r\n","description":"","footnote":"\r\n( 1 ) . سوره بقره ، آيه 102 .\r\n","page_name":" 393 ","page_number":393},
  {"content":"\r\n\r\nامّا شرح و بيان آن بر عهدهء ائمه عليهم السلام گذارده شده است .\r\nو چه بسا احكامى كه در تبليغ آنها به اميرالمؤمنين عليه السلام اكتفا شده باشد تا آن حضرت و اوصياى بعد از آن بزرگوار به مردم برسانند و از اين جهت در جريان تاريخى غدير ، آيه \" اكمال دين \" نازل گرديد ، اين اكمال نه به آن جهت بود كه همه آنچه بايد به مردم ابلاغ گردد و تفصيلات و دقايق آنها ابلاغ شده باشد ؛ بلكه به اين جهت كه شخصى كه به هرآنچه بر پيغمبر وحى شده عالم است ، به مردم معرفى شود تا همه جا كلامش حجت باشد .\r\nاشتباه نشود مقصود ما از اين بيان نيست كه دين ناقص بوده و به وسيله امامان عليهم السلام كامل گرديده است ، حاشا و كلّا ؛ بلكه مقصود اين است كه : تكميل ابلاغ دين كه بر پيغمبر نازل شد ، به امر خدا از سوى پيغمبر به عهده امامان گذارده شد كه به مردم برسانند ، چنان‌كه هر نسلى بايد آنچه را كه از دين مىداند ، به نسل بعد منتقل سازد و ابلاغ نمايد ، همان‌طور كه ابلاغ دين به تمام مردم عصرهاى آينده و تمام مردم عصر بعثت حضرت خاتم الانبيا ميسّر نبود ، همين‌طور ابلاغ همه احكام و تفاصيل و مسايلى كه مربوط به اختلاف و استفاده از كتاب و سنّت به مرور زمان پيش مىآيد ، در همان عصر بعثت ميسّر نبود ، لذا برحسب حكمت بالغه الهى و قاعده لطف ، بايد بعد از پيغمبر افرادى باشند كه ابلاغ دين و اتمام حجت را كامل كنند و مردم را از تحيّر و سرگردانى نجات بدهند .\r\nو اگر اين نظام امامت نبود ، دين ناقص و ناتمام بود ، لذا با ابلاغ ولايت ، دين كامل گرديد .\r\nپيغمبر اكرم صلى الله عليه و آله در تبليغ رسالت كوتاهى نفرمود و هرچه را از وحى خدا متحمل شد يا مستقيماً به امّت رسانيد - مثل اصول عقايد و معارف و احكام كلى و بسيارى از فروع دين - و يا به على عليه السلام ابلاغ كرد ، تا او و امامان بعد از او در\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nمناسبات مقتضى و هنگام مراجعه امّت و يا نياز آنها بيان كرده و شرح و تفسير نمايند و يكى از معانى اينكه آن بزرگواران خازن علم خدايند همين است ، چنان‌كه يكى از معانى اينكه حجت خدايند نيز همين است كه اين بزرگواران مرجع و ملاذ و ملجأ و وسيله و راهنما و روشن كنندهء راه و علامت براى عباد و روشنىبخش ديار و بلادند .\r\nعالم جليل صاحب رياض السالكين ( شرح صحيفه ) در شرح دعاى عرفه بياناتى دارد كه چون متضمن بيان معنى حجت است ، اصل فقره‌اى را كه متضمن آن است با نقل شرح ايشان به طور اجمال و فشرده در اينجا منعكس مىنماييم .\r\nاين فقره دعا نيز از فقرات دعاى عرفه است :\r\n« رَبّ صَلّ عَلى أَطآئِبِ أَهْلِ بَيْتِهِ الَّذِينَ اخْتَرْتَهُمْ لِأَمْرِكَ ، وَجَعَلْتَهُمْ خَزَنَةَ عِلْمِكَ وَحَفَظَةَ دِينِكَ ، وَخُلَفآءَكَ فِي أَرْضِكَ ، وَحُجَجَكَ عَلى عِبادِكَ ، وَطَهَّرْتَهُمْ مِنَ الرّجْسِ وَالدَّنَسِ تَطْهِيراً بِإِرادَتِكَ ، وَجَعَلْتَهُمُ الْوَسِيلَةَ إِلَيْكَ ، وَالْمَسْلَكَ إِلى جَنَّتِكَ » .\r\nعالم ياد شده كه از مفاخر شيعه و كتاب شرح صحيفه‌اش يكى از بهترين كتاب‌هايى است كه علماى اسلام تأليف كرده‌اند و سزاوار است عموم مسلمانان به آن افتخار كنند ، در شرح اين بند از دعاى عرفه ، پس از اينكه فرموده است : مراد از \" اطائب \" ، اهل بيت \" اهل كسا و ساير ائمه معصومين \" مىباشند و پس از بيان اين نكته ادبى كه اضافه \" اطائب \" به \" اهل بيت عليهم السلام \" يا اضافه صفت به موصوف است يا بيان است مىفرمايد :\r\nامام عليه السلام در اينجا براى اطائب اهل بيت ، هفت صفت بيان فرموده است كه اين صفات جهات و علل استحقاق صلوات از خداى سبحان بر ايشان است . سپس اين هفت صفت را بر شمرده كه ما نيز به طور اقتباس از بيانات آن شخصيت بزرگ\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nو اضافه چند نكته بر آن اين هفت صفت را بيان مىنماييم .\r\nصفت اولى اين است كه : خداى تعالى ايشان را براى امر خود و دينش در عالم و هدايت خلق برگزيد و برگشتش به اين است كه رياست كامله عامّه را به ايشان افاضه فرموده است و به تعبير اين ناچيز ، چون كلمه \" امر \" مطلق است ، دلالت دارد بر اينكه آنها را براى هر كار خدايى و هر عملى كه مشيت اللَّه بر آن تعلق مىگيرد ، برگزيده است ؛ خواه امر دين باشد يا دنيا .\r\nصفت دوم اين است كه : آنها را خازنان و حافظان علم خود قرار داده كه آن را از ضايع شدن و آلودگى به افكار باطل و انديشه‌هاى شيطانى و نادرست حفظ نمايند ، و چنان‌كه هست و بايست به بندگان خدا تعليم نمايند .\r\nصفت سوم اينكه : ايشان را حافظان و نگهبانان دين خود قرار داده است تا آن را از تبديل و تحريف مصون بدارند .\r\nصفت چهارم اينكه : آنها را جانشينان و خلفاى خود در زمين قرار داده است كه به انفاذ و اجراى اوامر او در عالم و سياست مردم و جذب نفوس ناطقه به سوى او و تكميل ناقصان قيام نمايند .\r\nصفت پنجم اين است كه : آنها را حجّت‌هاى خود بر بندگانش قرار داده است كه اين معنا در اينجا مورد استناد و استفاده ما است .\r\nدر اينجا سيّد مىفرمايد : حجّت برحسب لغت غلبه است و به طور مجاز يا حقيقت عرفى استعمال آن در بُرهان شايع گرديده است و در احاديث و عرف متشرّعه ، اطلاق آن بر كسى كه خدا او را براى دعوت خلق و دعوت انسان به سوى او و براى احتجاج به او منصوب فرموده است ، شيوع دارد .\r\nصفت ششم اين است كه : ايشان را از هر رجس و آلودگى پاك قرار داده است .\r\nصفت هفتم اين است كه : آنها را وسيله‌اى به سوى خود مقرر كرده است .\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nو صفت هشتم اين است كه : آنها راه به سوى بهشت مىباشند ، پس هركس به راه آنها رفت ، نجات مىيابد ، چنان‌كه مثل احاديث سفينه و امان بر آن دلالت دارد . « 1 » از مجموع اين توضيحات معلوم شد كه بر ائمّه معصومين عليهم السلام به طور مطلق ، در احاديث اطلاق حجّت اللَّه و امام شيوع دارد و هنگامى كه بدون قرينه گفته شوند ، ائمه معصومين عليهم السلام به ذهن متبادر مىشود .\r\nو همچنين معلوم شد كه مقام حجت اللهى و خليفة اللهى و ولايت و امامت ، اعظم مقامات و درجات است كه بدون ايمان به آن ، نجات ميسر نيست .\r\nچنان‌كه در حديث است كه از مؤمن سؤال مىشود : آيا آزادى و برائت خودت را ( از آتش ) گرفته‌اى و در زندگى دنيا به عصمت كبرى متمسك شده‌اى ؟ پاسخ مىدهد : بله .\r\nآن كس كه مورد سؤال قرار گرفت ، مىپرسد : آزادى و امان و عصمت كبرى چيست ؟ جواب مىدهد : ولايت على بن ابى طالب عليه السلام . پس به او مىگويد : راست گفتى . پس او را امان مىدهد و بشارت مىدهد به آنچه او را مسرور سازد .\r\nو از كافر سؤال مىشود ، همچنان‌كه از مؤمن سؤال شد و او جواب مىدهد : نه .\r\nپس او را به خشم و عذاب و آتش خدا بشارت مىدهد . « 2 » و مؤيّد اين روايت ، حديثى است كه شيعه و سنى از حضرت رسول خدا صلى الله عليه و آله روايت نموده‌اند :\r\n« لا يَجُوزُ أَحَدٌ الصّراطَ إِلّا مَنْ كَتَبَ لَهُ عَلَيَّ الْجَوازَ » ؛ « 3 »\r\n\r\n\r\n","description":"","footnote":"\r\n( 1 ) . مخفى نماند اگرچه در ابتدا ، اوصاف را هفت تا فرموده است ؛ امّا در مقام شرح و تفصيل به هشت رسانيده است - قدس اللَّه سره - .\r\n( 2 ) . رياض السالكين ، روضهء 42 .\r\n( 3 ) . رياض السالكين ، روضهء 42 .\r\n","page_name":" 397 ","page_number":397},
  {"content":"\r\n\r\n« احدى از صراط نمىگذرد مگر كسى كه على عليه السلام براى او جواز عبور نوشته باشد » .\r\n\r\nنتيجه :\r\nآنچه تا اينجا بيان شد ، شمّه‌اى از شؤون و مقامات حجّت‌هاى الهى ؛ يعنى ائمه معصومين عليهم السلام به طور فشرده و اشاره مىباشد .\r\nو امّا مراد از كلمه \" حجّت \" در اين دعا ، شخص اقدس قطب زمان و ولىّ دوران ، حضرت امام دوازدهم حجة بن الحسن العسكرى - ارواح العالمين له الفداء - مىباشد ؛ زيرا دعا مربوط به زمان غيبت است و چنان‌كه مكرر تذكّر داده شد ، دعا كننده ، مؤمن و عارف به خدا و رسول خدا و حجّت‌هاى خدا مىباشد و در اين دعا يا مسألت معرفت كامل‌تر و مددهاى عرفانى و غيبى بيشتر مىنمايد و يا از خداوند متعال ثبات و بقاى بر ولايت حضرت مهدى عليه السلام را طلب مىكند ؛ زيرا بيم تزلزل فكرى و خطر انحرافات عقيدتى در اين عصر بسيار است و بر حسب بعضى روايات ، جز كسانى كه خدا دل آنها را به ايمان امتحان و آزمايش كرده باشد ، بر عقيده به امامت آن حضرت ثابت نمىمانند .\r\nو آخرين نكته‌اى كه در شرح دعاى شريف به عرض مىرسد ، ارتباط ضلالت از دين با نشناختن حجت و امام است - كه با مطالبى كه در ضمن شرح جمله‌هاى ديگر بيان شد ، كاملًا معلوم مىشود - كه يكى از فوايد بزرگ نصب حجت و امام ، منحرف نشدن مؤمنان از راه راست است كه با وجود چنين مرجعى الهى و علامت يقينى ، هر كس او را مقتدا قرار دهد و از تخلف نكند و پيشى نگيرد و از ارشادات و هدايت‌هاى او تخطى ننمايد ، از دينش گمراه نخواهد شد و اگر در ايمان به امامت و معرفت حجت لغزشى پيدا كند و ثابت نماند ، از دين گمراه مىشود .\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nاين خصيصه ايمن از ضلالت به وسيله تمسّك به امام عليه السلام ، خصيصه‌اى است كه در حديث \" ثقلين \" و در احاديث ديگر بسيار به آن تصريح شده است و هريك از ائمه معصومين عليهم السلام در عصر خود ، به آن بر ساير امّت امتياز دارند و گذشت زمان و زندگى و سيره امامان و علوم و معارفى كه از آنها صادر شده و اصحاب و علمايى كه در مكتب و مدرسه اهل بيت عليهم السلام تربيت شدند نيز ثابت نمود كه اين بزرگواران به علوم و فضايل اخلاقى و عملى كه دارند ، داراى اين امتيازند و اهليت عنايات خاص و درجات متعالى را كه به آنها عطا شده است ، دارند .\r\nو از جمله صدها حديث و روايت كه در اين موضوع صراحت دارند ، مىتوانيد شمّه‌اى را در نهج البلاغه مطالعه فرماييد . مانند اينكه در خطبه دوم مىفرمايد :\r\n« هُمْ أَساسُ الدّينِ وَعِمادُ الْيَقِينِ ، إِلَيْهِمْ يَفِيءُ الْغالِي وَبِهِمْ يُلْحَقُ التّالِي » ؛\r\n« اهل بيت پيغمبر صلى الله عليه و آله كه اساس دين و ستون يقين هستند به سوى ايشان بازگردانده مىشود غالى ( مفرط و از حدّ برون شده ) و به ايشان ملحق و پيوست مىشود تالى » .\r\nو در خطبه ديگر مىفرمايد :\r\n« إِنَّ مَثَلَ آلِ مُحَمَّدٍ صلى الله عليه و آله كَمَثَلِ نُجُومِ السَّمآءِ ، إِذا خَوى نَجْمٌ طَلَعَ نَجْمٌ » ؛ « 1 »\r\n« آگاه باشيد مثل آل محمّد صلى الله عليه و آله مثل ستارگان آسمان است كه هرگاه ستاره‌اى غروب نمايد ، ستاره ديگرى طلوع مىكند » .\r\nو در خطبه ديگر مىفرمايد :\r\n« نَحْنُ شَجَرَةُ النُّبُوَّةِ وَمَحَطُّ الرّسالَةِ وَمُخْتَلَفُ الْمَلآئِكَةِ وَمَعادِنُ الْعِلْمِ وَيَنابِيعُ الْحُكْمِ ، ناصِرُنا وَمُحِبُّنا يَنْتَظِرُ الرَّحْمَةَ وَعَدُوُّنا وَمُبْغِضُنا يَنْتَظِرُ\r\n\r\n\r\n","description":"","footnote":"\r\n( 1 ) . نهج البلاغه ، خطبه 100 .\r\n","page_name":" 399 ","page_number":399},
  {"content":"\r\n\r\nالسَّطْوَةَ » ؛ « 1 »\r\n« ما درخت نبوّت و فرودگاه رسالت و محل آمد و شد فرشتگان و معدن‌هاى علم و چشمه‌هاى حكمتيم ، يارى كننده و دوست ما منتظر رحمت و دشمن ما منتظر سخط است » .\r\nو در خطبه ديگر مىفرمايد : « به خدا سوگند به تحقيق ، تبليغ رسالات و اتمام وعده‌ها و تمام كلمات را تعليم شدم و درهاى حكم و روشنى امر ( يعنى اينها شؤونى است كه اهل بيت به آنها اختصاص دارند ) نزد ما اهل بيت است » .\r\nاينها بعضى از شؤونى است كه به ائمه طاهرين عليهم السلام اختصاص دارد ، ساير شؤون و مقامات و درجات آنها با بررسى كتاب‌هاى اهل سنّت و تأليفات علماى شيعه مانند : مناقب ابن شهرآشوب و كشف الغمه و بحارالانوار و مطالعه تواريخ زندگى آن بزرگواران و علوم و معارفى كه از ايشان در تفسير و الهيات و فقه و اخلاق صادر شده است ، معلوم و شناخته مىشود . واللَّه ولىّ التوفيق .\r\n\r\nبحث كلى پيرامون دعا :\r\n« وَقالَ رَبُّكُمُ ادْعُونِي أَسْتَجِبْ لَكُمْ إِنَّ الَّذِينَ يَسْتَكْبِرُونَ عَنْ عِبادَتِي سَيَدْخُلُونَ جَهَنَّمَ داخِرِينَ » ؛ « 2 »\r\n« و خداى شما فرمود كه مرا بخوانيد تا دعاى شما را مستجاب كنم و آنان كه از دعا و عبادت من اعراض و سركشى كنند ، به زودى با خوارى و ذلّت وارد دوزخ شوند » .\r\nيكى از بخش‌هاى مهم كه با عقيده و تربيت و اخلاق ، كمال ارتباط را دارد ،\r\n\r\n\r\n","description":"","footnote":"\r\n( 1 ) . نهج البلاغه ، صبحى صالح ، خطبه 109 .\r\n( 2 ) . سوره مؤمن ، آيه 60 .\r\n","page_name":" 400 ","page_number":400},
  {"content":"\r\n\r\nدعا است .\r\n\" دعا \" چنان‌كه بعضى از محققين فرموده‌اند ، برحسب لغت به معناى \" ندا \" است و برحسب عرف و اصطلاح ، توجّه به سوى خدا و طلب رحمت از او به طور فقر و مسكنت و خضوع است ، و بر سپاس و ستايش و تسبيح و تنزيه بارى تعالى نيز اطلاق مىشود ؛ زيرا سپاس و ستايش نيز نوعى درخواست و مسألت عطا و موهبت است ، چنان‌كه روايت شده : از رسول خدا صلى الله عليه و آله در تفسير اين خبر سؤال شد ، حضرت فرمود :\r\n« خَيْرُ الدُّعآءِ دُعآئِي وَدُعآءُ الْأَنْبِياءِ مِنْ قَبْلِي ، وَهُوَ : لا إِلهَ إِلَّا اللَّهُ وَحْدَهُ لا شَرِيكَ لَهُ ، لَهُ الْمُلْكُ وَلَهُ الْحَمْدُ يُحْيِي وَيُمِيتُ وَهُوَ حَيٌّ لا يَمُوتُ بِيَدِهِ الْخَيْرُ وَهُوَ عَلى كُلّ شَيْءٍ قَدِيرٌ » ؛ « 1 »\r\n« بهترين دعا ، دعاى من و دعاى پيامبران پيش از من است و آن دعاى لا إله الّا اللَّه تا آخر جمله‌هايى كه نقل شد مىباشد » .\r\nمقصود سؤال كننده اين بود كه در اين جمله ، اگرچه تهليل و تسبيح و تمجيد و تقديس ذات مقدّس الوهيت است ؛ امّا درخواست و مسألتى نيست و حاجتى در آن عرض نشده است پس چگونه رسول اكرم صلى الله عليه و آله برحسب اين حديث شريف ، بر آن اطلاق دعا فرموده است ؟\r\nپاسخ اين است : امية بن صلت در مورد ابن جذعان مىگويد : « إِذا أَثْنى عَلَيْكَ الْمَرْءُ يَوْماً كَفاهُ مِنْ تَعَرُّضِهِ الثَّنآءُ ؛ وقتى مردى بر تو ثنا گفت ، مدح و ثنايش ، او را از بيان حاجت كفايت مىنمايد » . آيا ابن جذعان مىداند ثناخوان و مدّاح از ثنا و مدح او چه مىخواهد و رب العالمين پروردگار جهانيان نمىداند كه از ثنا و مدح و حمد\r\n\r\n\r\n","description":"","footnote":"\r\n( 1 ) . رياض السالكين ( شرح الصحيفه ) ، ص 30 ، ( الروضة الاولى ) .\r\n","page_name":" 401 ","page_number":401},
  {"content":"\r\n\r\nو سپاس و ستايش چه خواسته شده است ؟ ! پس به طريق اولى ، خدا به مقصود بنده‌اش از تهليل و تحميد و تسبيح و دعا آگاه است .\r\nنياز به دعا و توجّه به عالم غيبت و قدرت لا يزال و غير مرئى و ماوراى اسباب و مسبّبات ظاهرى و مادّى و نيايش و ستايش و تقديس و تمجيد او و مسألت حاجات از او ، يك نياز اصيل فطرى است كه در انسان وجود دارد و بايد اين نياز برآورده شود .\r\nمسلّم است كه در استفاده از اين ميل فطرى ، مثل ساير ميل‌هاى فطرى ، چنان‌كه مىتوان راه درست و صحيح را كه منتهى به كمال و سير صعودى و قوّت روح و نشاط و اعتماد به نفس گردد ، انتخاب نمود ، ممكن است در اثر جهل و اغوائات شيطانى ، سقوط در دركات مهلكى را براى انسان پيش آورد ، همان‌طور كه غريزه ميل به غذا اگر به طور صحيح اعمال نشود ، در اثر سوء تغذيه ، نه فقط فايده اين غريزه حاصل نمىشود ؛ بلكه موجب زيان و ضرر و تلف جسم خواهد شد .\r\nدعا روح را زنده و اميدوارى و نشاط به كار و عمل را تازه مىسازد و شخص را در برابر فشارها و سختىهاى روزگار نيرومند نموده و مانع از شكست او مىشود .\r\nدعا با تسليم و رضا به قضاى پروردگار منافات ندارد ؛ بلكه عين تسليم به حكم او و منبعث و برگرفته از ايمان به قضا و قدر و وسايل و اسباب و مسبّبات ظاهرى و غير ظاهرى است كه او به حكمت خود مقرر فرموده و با كل اين امور ، بندگان را به سوى صلاح و سداد سوق داده و آنها را بين خوف و رجا قرار داده است .\r\nاستعانت و كمك خواستن و دعا و توجّه به خدا در هنگام ورود مصايب و نزول بليّات ، از انسان بيشتر ظاهر مىشود و با اشخاصى كه در حال آسايش و ناز و نعمت ، خدا را به ياد آورند ؛ بلكه از اقرار به او خوددارى مىنمايند ؛ ولى وقتى\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nمبتلا شدند و دستشان از همه جا كوتاه شد ، رو به درگاه خدا مىآورند .\r\nچنان‌كه در قرآن مجيد مىفرمايد :\r\n« وَإِذا أَنْعَمْنا عَلَى الْإِنسانِ أَعْرَضَ وَنَا بِجانِبِهِ وَإِذا مَسَّهُ الشَّرُّ فَذُو دُعآءٍ عَرِيضٍ » ؛ « 1 »\r\n« ما هرگاه به انسان نعمتى عطا كرديم روى گردانيد و دورى جست و هرگاه شرّ و بلايى به او روى آورد ، زبان به دعا گشود و اظهار عجز كرد » .\r\nدعا سلاح پيامبران است ، آنان نيز هنگام سختىها و روبرو شدن با جهالت‌ها و آزارهاى قوم دعا مىكردند و خدا را مىخواندند .\r\nيكى از دعاهاى مشهور رسول خدا صلى الله عليه و آله ، دعايى است كه اهل تاريخ و حديث در ضمن نقل خارج شدن آن حضرت از مكّه به طايف و برخورد با سفاهت و آزار اهل طائف روايت كرده‌اند .\r\nاجمال حكايت به اين صورت است كه پس از رحلت حضرت ابوطالب ، قريش بر رسول خدا صلى الله عليه و آله گستاخ « 2 » شدند و آن حضرت را مورد اذيت‌هايى كه در\r\n\r\n\r\n","description":"","footnote":"\r\n( 1 ) . سوره فصلت ، آيه 51 .\r\n( 2 ) . ابوطالب شيخ قريش و بسيار معظم و مورد احترام و تجليل بود ، او يگانه حامى پيامبر بود ، تا او زنده بود از پيغمبر خدا صلى الله عليه و آله حمايت مىكرد و مانع از تعرض و اذيت قريش به آن حضرت بود و بر خلاف آنچه بعضى وانمود مىكنند كه اسلام ، افرادى مثل ابوبكر و عمر موضع مسلمين را در برابر قريش تقويت بخشيد ، كسى براى اين افراد حسابى باز نكرد و يگانه كسى كه وجودش سبب خوددارى قريش از ايذاى پيغمبر صلى الله عليه و آله بود ، ابوطالب بود ، و لذا بعد از وفات ابوطالب ، با اينكه اين افراد در شمار مسلمين محسوب مىشدند ، وجودشان كمترين اثرى در وضع اذيت قريش از آن حضرت نداشت و قريش در اذيت پيغمبر به جسارت‌هايى كه در حيات ابوطالب طمع نداشتند ، دست يازيدند ، حتى اينكه سفيهى از سُفهاى قريش خاك بر سر مبارك آن حضرت پاشيد .\r\nابن اسحاق مىگويد : وقتى اين سفيه خاك بر سر مقدّس رسول خدا صلى الله عليه و آله ريخت ، پيغمبر به خانه برگشت ، يكى از دختران آن حضرت برخاست و خاك از سر مقدّس او مىشست و مىگريست ، پيغمبر به او مىفرمود : گريه مكن دخترم ! خدا از پدرت حمايت مىكند ، مىفرمود : « قريش به من چيزى را كه مكروه و ناخوشم باشد نرساند ، تا زمانى كه ابوطالب درگذشت » . ( سيره ابن هشام ، ج 2 ، ص 26 )\r\nآرى ابوطالب اولين حامى و پشتيبان پيغمبر بود كه حتى جان او را بر جان فرزند عزيزش على عليه السلام ترجيح مىداد و هنگامى كه مسلمين در شعب ابىطالب محصور بودند ، شب‌ها خوابگاه پيغمبر را تغيير مىداد و فرزند دلبندش على را به جاى آن حضرت مىخوابانيد . اين ابوطالب است كه قصيده‌اى در مدح پيغمبر و اعلام حمايت و دفاع از او دارد كه مثل ابن كثير دمشقى در تاريخ خود ( ج 3 ، ص 57 ) مىگويد : اين قصيده‌اى است بزرگ كه جدّاً رسا و بليغ است و غير از كسى كه به او نسبت داده شده ( يعنى ابوطالب ) كسى ديگر توانايى گفتن آن را ندارد . اين قصيده از \" معلّقات سبع \" قوىتر و در اداى معنى بليغ‌تر است .\r\nاين حقير اضافه مىنمايم : پس از ابوطالب تا زمان ما نيز نظير اين قصيده گفته نشده . بر هركس كه مختصرى از تاريخ اسلام را بداند ، هرچه مخفى بماند ، اين مخفى نخواهد ماند كه اسلام و تمام مسلمين تا روز قيامت مرهون خدمات و فداكارىهاى اين ابرمرد تاريخ و بزرگ شخصيت قريش و عرب و فرزند عزيزش بَطَل اسلام و عالم اسلام و نفس رسول و سيف اللَّه المسلول و خليفة اللَّه و ولىّ او على بن ابىطالب عليه السلام است ؛ امّا منافقان و ارباب سياست و حزب بنى اميه و كسانى كه پس از پيغمبر بر جهان اسلام مستولى شدند و نويسندگان و گويندگان مزدور آنها ، به جاى قدردانى از اين دو تجسم فداكارى و ايمان و آگاهى كه در اسلام از آنها سابقه‌دارتر نيست و عمليات و طاعاتشان بهتر و با ارج‌تر از طاعات و عبادات تمام امّت است ، گفتند : ابوطالب اسلام نپذيرفته از دنيا رفت و فرزندش على را سال‌هاى سال برمنابرى كه با فداكارىهاى او برپا شده بود ، سبّ و ناسزا گفتند و فضايلش را منكر شدند و تا توانستند رواياتى را كه در فضيلت آن حضرت است ، تضعيف و تأويل نمودند و در مدح ديگران روايات جعل نمودند .\r\n","page_name":" 403 ","page_number":403},
  {"content":"\r\n\r\nحيات ابوطالب سابقه نداشت ، قرار دادند ؛ لذا پيغمبر صلى الله عليه و آله از مكّه به طائف رفت . در آنجا نيز از رسول خدا با اذيت و آزار و بدرفتارى استقبال نمودند . در اين موقع پيغمبر صلى الله عليه و آله خدا را به اين دعاى نويد بخش كه حاكى از روح سرشار و ايمان و اميد آن حضرت بود ، خواند :\r\n\r\n","description":"","footnote":"","page_name":" 404 ","page_number":404},
  {"content":"\r\n\r\n« اللَّهُمَّ إِلَيْكَ أَشْكُو ضَعْفَ قُوَّتِي وَقِلَّةَ حِيلَتِي وَهَوانِي عَلَى النّاسِ يا أَرْحَمَ الرّاحِمِينَ . أَنْتَ رَبُّ الْمُسْتَضْعَفِينَ وَأَنْتَ رَبّي إِلى مَنْ تَكِلُنِي ؟ إِلى بَعِيدٍ يَتَجَهَّمُنِي أَمْ إِلى عَدُوّ مَلَّكْتَهُ أَمْرِي ، إِنْ لَمْ يَكُنْ بِكَ عَلَيَّ غَضَبٌ فَلا أُبالِي ، وَلكِنْ عافِيَتُكَ هِيَ أَوْسَعُ لِي . أَعُوذُ بِنُورِ وَجْهِكَ الَّذِي أَشْرَقَتْ بِهِ الظُّلُماتِ ، وَصَلَحَ عَلَيْها أَمْرَ الدُّنْيا وَالْآخِرَةِ مِنْ أَنْ تَنْزِلَ بِي غَضَبَكَ أَوْ تَحِلَّ عَلَيَّ سَخَطَكَ . لَكَ الْعُتْبى حَتّى تَرْضى ، وَلا حَوْلَ ولا قُوَّةَ إِلّا بِكَ » ؛ « 1 »\r\n« خدايا به سوى تو شكايت مىنمايم ضعف نيرويم و كمى چاره‌ام و آسان بودنم را بر مردم ، اى رحم كننده‌ترين رحم كنندگان ! تو پروردگار مستضعفانى و تو پروردگار منى ! مرا به چه كسى وا مىگذارى ؟ آيا به دورى كه با من به درشتى روبرو شود ؟ يا به دشمنى كه او را مالك امر من گردانى ؟ اگر به من خشم نداشته باشى . پس پاك ندارم ؛ و ليكن عافيت تو وسعت دارنده‌تر است از براى من . پناه مىبرم به نور وجه تو كه تاريكىها به نور آن روشنى يافت و امر دنيا و آخرت بر آن صالح گرديد از اينكه غضبت را بر من نازل كنى يا خشمت را بر من وارد نمايى به سوى تو است عذرخواهى و توبه تا راضى شوى ، و حول و قوه‌اى نيست مگر براى تو » .\r\nهمچنين حضرت سيّدالشهدا امام حسين عليه السلام روز عاشورا را با كمال ثبات و استقامت ؛ بلكه شور و شوق به شهادت ، از بزرگ‌ترين مصايب جانكاه و شدايدى كه تهمتنان تاريخ را به تسليم و خضوع در برابر دشمن وادار سازد ، استقبال كرد و دعا فرمود و بامداد آن روز ، خدا را به اين دعا خواند :\r\n« اللَّهُمَّ أَنْتَ ثِقَتِي فِي كُلّ كَرْبٍ ، وَأَنْتَ رَجآئِي فِي كُلّ شِدَّةٍ . كَمْ مِنْ هَمّ\r\n\r\n\r\n","description":"","footnote":"\r\n( 1 ) . سيرهء ابن هشام ، ج 2 ، ص 29 .\r\n","page_name":" 405 ","page_number":405},
  {"content":"\r\n\r\nيَضْعُفُ فِيهِ الْفُؤادُ وَتَقِلُّ فِيهِ الْحِيلَةُ ، وَيَخْذُلُ فِيهِ الصَّدِيقُ وَيَشْمَتُ فِيهِ الْعَدُوُّ . أَنْزَلْتُهُ بِكَ وَشَكَوْتُهُ إِلَيْكَ رَغْبَةً مِنّي إِلَيْكَ عَمَّنْ سِواكَ ، فَفَرَّجْتَهُ عَنّي وَكَشَفْتَهُ وَكَفَيْتَنِيهِ ، فَأَنْتَ وَلِيُّ كُلّ نِعْمَةٍ وَصاحِبُ كُلّ حَسَنَةٍ وَمُنْتَهى كُلّ رَغْبَةٍ » ؛ « 1 »\r\n« خدايا تو در هر اندوه مورد وثوق و اطمينان منى ، و در هر شدت اميد منى ، بسا همّ و اندوهى كه دل از آن ضعيف مىگردد و چاره در آن اندك مىشود و دوست در آن شخص را وا مىگذارد و دشمن در آن شماتت مىنمايد . عرض كردم آن را به تو و شكايت كردم آن را به سوى تو ، براى رغبت من به سوى تو و صرف ميل و توجّه من از ماسواى تو ، پس آن را از من بر طرف كردى و كفايت نمودى . پس تو ولى هر نعمت و صاحب هر حسنه و نيكى و منتهاى هر رغبتى » .\r\nمزيت ديگر دعا اين است كه : عين شعور و التفات و توجّه به خداى يگانه و صفات جلال و جمال او و التفات دعا كننده به فقر و هويت امكانى و ضعف و نقص ذاتى خود مىباشد . و اين خود يكى از شريف‌ترين حالات انسان است كه خداى خود را كه واجب الوجود و خالق و بىنياز و توانا و داناى مطلق است ، بشناسد و هويت خودش را كه فقر و نياز و نداشتن و ناتوانى و احتياج است ، نيز بشناسد و زبان حال و مقالش اين باشد :\r\n« سَيّدِي ! أَنَا الصَّغِيرُ الَّذِي رَبَّيْتَهُ ، وَأَنَا الْجاهِلُ الَّذِي عَلَّمْتَهُ ، وَأَنَا الضّآلُّ الَّذِي هَدَيْتَهُ ، وَأَنَا الْجآئِعُ الَّذِي أَشْبَعْتَهُ ، وَأَنَا الْعارِ الَّذِي كَسَوْتَهُ ، وَأَنَا الْفَقِيرُ الَّذِي أَغْنَيْتَهُ » ؛\r\n\r\n\r\n","description":"","footnote":"\r\n( 1 ) . نفس الهموم ، ص 127 .\r\n","page_name":" 406 ","page_number":406},
  {"content":"\r\n\r\n« آقاى من ! من آن صغير و كوچكم كه تو او را پروردى . و من آن جاهلم كه تو او را تعليم دادى . و من آن گمشده‌ام كه تو او را هدايت و راهنمايى كردى . و من آن گرسنه‌ام كه تو او را سير گرداندى . و من آن برهنه‌ام كه تو او را پوشاندى . و من آن فقيرم كه تو او را بىنياز كردى » .\r\nاگر غير از اين دعاها كه در قسمت عقايد و اصول دين و اخلاقيات و تعليم و تربيت است ، دست ما از منابع ديگر كوتاه بود همين دعاها براى هدايت انسانيت به سوى خدا و سعادت دنيا و آخرت كافى و كارساز بود .\r\nدعاى كميل ، دعاى صباح ، دعاى ابوحمزه ثمالى ، دعاهاى صحيفه سجاديه و صحيفه علويه و ساير ادعيه كه در كتاب‌هاى دعا ، مثل مصباح المتهجد شيخ و مصباح كفعمى و كتاب‌هاى سيّد بن طاوس و كتاب دعا در كافى و بحار الانوار ، هركدام نه فقط كتاب دعا است ؛ بلكه كتاب علم و معرفت و اخلاق است .\r\nنمىتوان دقايق عرفانى و نكات ارزنده و سازنده و حقايق بلند و تابناكى را كه در اين دعاها است ، تشريح نمود . و نمىتوان اوج پرواز روح را در هنگام خواندن اين دعاها و توجّه به مضمون آنها بيان نمود .\r\nبسيارى از مردم گمان مىكنند دعا در همان خواستن حوايج شخصى دنيوى و مسألت آب و نان و پول و خانه و شفاى بيمار خلاصه مىشود ، غافل از آنند كه حيوانات هم به زبان حال يا مقال - چنان‌كه در داستان استسقاى سليمان پيغمبر و دعاى مور و انصراف سليمان از استسقا و اكتفا به دعاى مور نقل شده است - اين خواست‌ها و مسألت‌ها را دارند و چه بسا كه خدا از بركت رفع نياز از آنها ، بندگان معصيت كار را نيز مشمول بعضى الطاف خود فرمايد .\r\nهرچه انسان بينديشد و هرچه تصور كند ، لذتى و حالى لذيذتر از دعا نخواهد يافت و هيچ چيزى مانند دعا روح را تازه و زنده نگه نمىدارد .\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nبا دعا و بردن نام خدا ، انسان وارد كارهاى پر مخاطره مىشود و خود را از ترس و بيم پاك مىسازد و از آن پيروز و موفّق بيرون مىآيد .\r\nدعا بر صفحهء نااميدىها خط بطلان مىكشد و سستىها و خستگىها را زايل مىسازد .\r\nدر فضيلت دعا همين بس ، كه در حديث است :\r\n« الدُّعآءُ مُخُّ الْعِبادَةِ » ؛ « 1 »\r\n« دعا مغز عبادت و پرستش خدا است » .\r\nيكى از معانى حديث اين است كه : عبادت شبيه به بدنى است كه مركب از اعضا و جوارح باشد و دعا به منزله مخ و مغز آن خواهد بود . بنابراين بنده در عين اينكه اسباب ظاهرى را فراهم مىنمايد و آنها را كنار نمىگذارد ؛ بلكه آنها را به دقت جمع‌آورى مىكند ، همه چيز را از خدا مىخواهد و در حصول تمام مراتب و مطالب از خدا يارى مىطلبد .\r\nثروت اسلامى ما و بالخصوص ثروت شيعى ، در دعا غنى و سرشار از معارف و اخلاق و موجبات رشد فكرى و ترقى و تعالى معنوى است . اگر عبادتى مثل نماز انجام شود و دعا در آن نباشد ، مثل پيكر بىمغز و بىمخ مىباشد .\r\nو احتمال دارد معنى اين باشد كه هر عبادتى بنماييد ، مغز آن دعا و خواندن خدا و مسألت از او است و چون پيرامون دعا و شرايط استجابت و موانع آن و اوقات و حالات و فرصت‌هايى كه اميد و استجابت دعا در آن بيشتر است و اينكه به ثنا و حمد خدا شروع شود و در آغاز و پايان آن صلوات بر محمّد و ال محمّد\r\n\r\n\r\n","description":"","footnote":"\r\n( 1 ) . سفينة البحار ، ج 1 ، ص 446 .\r\n","page_name":" 408 ","page_number":408},
  {"content":"\r\n\r\n- صلوات اللَّه عليهم اجمعين - فرستاده شود و دعاهاى ماه‌ها و ايام و ليالى متبركه و ايام هفته و صبح و شام و براى قضاى حوايج خاص و برنامه‌هاى ديگر آن دستور العمل‌هاى آموزنده و معرفت بخش بسيار است و بايد تفصيل آن را در كتاب‌هاى حديث و دعا مطالعه نمود .\r\nدر اينجا اين بخش از سخن را با تقديم شكر به درگاه خداوند متعال به پايان مىرسانيم ، فقط به مناسبت و اشاره‌اى كه در ابتداى اين بيان ، به دعاى عالية المضامين شد كه شيخ اجل ابوعمرو عثمان بن سعيد ، نايب اوّل حضرت صاحب الامر عليه السلام به ابوعلى محمّد بن همام املا فرمود و امر كرد آن را بخواند و سيد بن طاوس - عليه الرحمة - در \" جمال الاسبوع \" بعد از ذكر دعاهاى وارده بعد از نماز عصر جمعه و صلوات كبيره ، آن را ذكر كرده و فرموده است : اگر براى تو عذرى باشد از جميع آنچه ذكر كرديم ، پس حذر كن از آنكه خواندن اين دعا را مهمل گذارى . پس به درستى كه ما شناختيم آن را از فضل خداوند - جلّ جلاله - كه ما را به آن مخصوص فرموده ، پس اعتماد كن به آن ، رساله را به اين دعا خاتمه مىدهيم ، اميد آنكه مؤمنان و منتظران ظهور موفور السرور آن قطب زمان و ولى دوران بر آن مداومت نمايند و اين بنده گنهكار روسياه و والدينم را از دعا فراموش نفرمايند .\r\nو آخر دعوانا ان الحمد للَّه‌رب العالمين\r\n« اللَّهُمَّ عَرِّفْنِي نَفْسَكَ ؛ فَإِنَّكَ إِنْ لَمْ تُعَرِّفْنِي نَفْسَكَ لَمْ أَعْرِفْ رَسُولَكَ . اللَّهُمَّ عَرِّفْنِي رَسُولَكَ ؛ فَإِنَّكَ إِنْ لَمْ تُعَرِّفْنِي رَسُولَكَ لَمْ أَعْرِفْ حُجَّتَكَ . اللَّهُمَّ عَرِّفْنِي حُجَّتَكَ ؛ فَإِنَّكَ إِنْ لَمْ تُعَرِّفْنِي حُجَّتَكَ ضَلَلْتُ عَنْ دِينِي . اللَّهُمَّ لا تُمِتْنِي مِيتَةً جاهِلِيَّةً ، وَلا تُزِغْ قَلْبِي بَعْدَ إِذْ هَدَيْتَنِي . اللَّهُمَّ فَكَما هَدَيْتَنِي\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nلِوِلايَةِ مَنْ فَرَضْتَ عَلَيَّ طاعَتَهُ مِنْ وِلايَةِ وُلاةِ أَمْرِكَ بَعْدَ رَسُولِكَ صَلَواتُكَ عَلَيْهِ وَآلِهِ ، حَتّى والَيْتُ وُلاةَ أَمْرِكَ أَمِيرَ الْمُؤْمِنِينَ عَلِيَّ بْنَ أَبِي طالِبٍ وَالْحَسَنَ وَالْحُسَيْنَ وَعَلِيّاً وَمُحَمَّداً وَجَعْفَراً وَمُوسى وَعَلِيّاً وَمُحَمَّداً وَعَلِيّاً وَالْحَسَنَ وَالْحُجَّةَ الْقآئِمَ الْمَهْدِيَّ صَلَواتُكَ عَلَيْهِمْ أَجْمَعِينَ . . . » .\r\n\r\n","description":"","footnote":"","page_name":" 410 ","page_number":410},
  {"content":"\r\n . \r\n","description":"","footnote":"","page_name":" 411 ","page_number":411},
  {"content":"\r\n . \r\n","description":"","footnote":"","page_name":" 412 ","page_number":412},
  {"content":"\r\n . \r\n","description":"","footnote":"","page_name":" 413 ","page_number":413},
  {"content":"\r\n . \r\n","description":"","footnote":"","page_name":" 414 ","page_number":414},
  {"content":"\r\n . \r\n","description":"","footnote":"","page_name":" 415 ","page_number":415},
  {"content":"\r\n . \r\n\r\n","description":"","footnote":"","page_name":" 416 ","page_number":416}
  ]