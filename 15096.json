[
  {"content":"\r\n\r\nجلد دوم\r\nالإرشاد\r\nفى معرفة حجج الله على العباد\r\nلمؤلفه\r\nشيخ الأمة وعلم الشيعة محمد بن محمد بن النعمان الملقب بالمفيد\r\nقدس سره الشريف المتوفى سنة 413 ه‍\r\nباترجمه و شرح\r\nاقاى حاج سيد هاشم رسولى محلاتى\r\nانتشارات حاج سيد هاشم رسولى محلاتى\r\nانتشارات علميه اسلاميه\r\nبازار شيرازى - جنب نورذرخان\r\nتلفن 562559\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n\r\nجلد دوم\r\nبنام خداوند بخشايندهء مهربان\r\n\r\n[ باب ( 1 ) احوال حضرت امام حسن مجتبى عليه السلام 
  ]\r\nدر بيان ( احوال ) امام پس از امير المؤمنين عليه السلام و تاريخ ولادت ، و نشانه‌هاى امامت او ، و مدت خلافت ، و زمان وفات ، و جاى قبر ، و شمارهء فرزندان و برخى از أخبار آن جناب .\r\n( 30 ) ( بدان كه ) امام پس از امير المؤمنين عليه السلام فرزندش ( حضرت امام ) حسن ( عليه السلام ) است ( كه از طرف مادر ) فرزند بانوى زنان جهانيان فاطمه دختر حضرت محمد سيد المرسلين صلى اللَّه عليه و آله الطاهرين است .\r\nكنيهء آن حضرت ابو محمد است ، و در شهر مدينه در نيمهء ماه رمضان سال سوم هجرى به دنيا آمد ، و مادرش فاطمه عليها السلام در روز هفتم ولادتش او را در پارچهء از حرير بهشتى كه جبرئيل عليه السلام براى پيغمبر ( ص ) از بهشت آورده بود پيچيده و نزد آن حضرت ( ص ) آورد ، و آن جناب او را حسن ناميد ، و گوسفندى براى او قربانى كرد . و اين جريان را گروهى نقل كرده‌اند كه از آن جمله است احمد بن\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nصالح تميمى كه آن را ( بسند خود ) از امام صادق عليه السلام روايت كرده است .\r\nو امام حسن عليه السلام شبيه‌ترين مردم برسول خدا ( ص ) بود در خوى ، و رفتار ، و سيادت ، و اين معنى را گروهى نقل كرده‌اند كه از آن جمله است معمر و او از زهرى و او از انس بن مالك روايت كرده كه گفت :\r\nهيچ كس شبيه‌تر به پيغمبر خدا ( ص ) از حسن بن على عليهما السلام نبود .\r\nو ابراهيم بن على رافعى ( بسند خود ) از زينب دختر أبى رافع ، و نيز شبيب رافعى حديث كند كه : فاطمه سلام اللَّه عليها دو فرزندش حسن و حسين عليهما السلام را هنگام بيمارى رسول خدا ( ص ) كه در همان بيمارى از دنيا رفت بنزد آن حضرت ( ص ) آورده گفت : اى رسول خدا اينان دو فرزندان تو هستند پس چيزى به آن دو ميراث بده ! فرمود : اما حسن براى او است شكوه و بزرگى و سيادت من ، و اما حسين پس براى اوست كرم و شجاعتم .\r\nو حسن بن على عليهما السلام وصى پدرش امير المؤمنين عليه السلام بود بر خاندان و فرزندان و ياران آن حضرت عليه السلام ، و او را بنظارت در آنچه وقف كرده و قرار داده بود سفارش فرمود ، و در اين باره عهد نامهء برايش نوشت كه مشهور است ، و وصيت او به امام حسن عليهما السلام ظاهر در معالم دين و چشمه‌هاى حكمت و آداب است ، و اين وصيت را بيشتر دانشمندان نقل كرده ، و بسيارى از خردمندان در دين و دنياى خود ( از آن استفاده كرده و ) موجب بينائى آنان گشته است .\r\nو چون امير المؤمنين عليه السلام از دنيا رفت امام حسن خطبهء خواند و حق خود را در آن خطبه بيان فرمود ، پس ياران پدرش ( على عليه السلام ) با او بيعت كردند كه بجنگند با آنكه او بجنگد ، و صلح باشند\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nبا هر كه او صلح باشد .\r\nو ابو مخنف ( بسندش ) از ابى اسحق سبيعى و ديگران روايت كرده كه گفتند : امام حسن عليه السلام در بامداد آن شبى كه امير المؤمنين عليه السلام در آن شب از دنيا رفت خطبه خواند ، و حمد و ثناى خداى را بجاى آورد و برسول خدا ( ص ) درود فرستاده آنگاه فرمود : بحقيقت در اين شب مردى از دنيا رفت كه پيشينيان در كردار از او پيشى نجستند ، و آيندگان نيز در كردار به او نرسند ، همانا با رسول خدا ( ص ) جهاد كرد و با جان خويش از آن حضرت دفاع نمود ، و رسول خدا ( ص ) او را با پرچم خود ( بجنگها ) ميفرستاد و ( جبرئيل و ميكائيل ) او را در ميان ميگرفتند جبرئيل از سمت راستش ، و ميكائيل از سمت چپ او ، و باز نمىگشت تا بدست تواناى او خداوند ( جنگ را ) فتح كند و در شبى از دنيا رفت كه عيسى بن مريم در آن شب به آسمان بالا رفت ، و يوشع بن نون وصى حضرت موسى عليهما السلام در آن شب از دنيا رفت ، و هيچ درهم و دينارى از خود بجاى نگذاشته جز هفتصد درهم كه آن هم از بهره‌اى ( كه از بيت المال داشت ) زياد آمده ، و ميخواست با آن پول براى خانوادهء خود خادمى خريدارى كند ، ( اين سخن را فرمود ) سپس گريه گلويش را گرفت و گريست ، مردم نيز با آن حضرت گريه كردند ، آنگاه فرمود : منم فرزند بشير ( مژده دهنده ببهشت يعنى رسول خدا ( ص ) كه از نامهاى آسمانى او بشير است ) منم فرزند نذير ( ترساننده از جهنم ) منم فرزند آن كس كه باذن پروردگار مردم را بسوى او ميخواند ، منم پسر چراغ تابناك ( هدايت ) ، من از خاندانى هستم كه خداى تعالى پليدى را از ايشان دور كرده و به خوبى پاكيزه‌شان فرموده ، من از آن خاندانى هستم كه خداوند دوستى ايشان را در كتاب خويش ( قرآن ) فرض و واجب دانسته و فرموده است :\r\n« بگو نپرسم شما را بر آن مزدى جز دوستى در خويشاوندانم و آنكه فراهم كند نيكى را بيفزائيمش در آن\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nنكوئى را » ( سورهء شورى آيهء 23 ) پس نيكى ( در اين آيه ) دوستى ما خاندان است ( اين سخنان را فرموده ) سپس بنشست ، آنگاه عبد اللَّه بن عباس رحمه اللَّه پيش روى او بپاخاسته گفت : اى گروه مردم اين فرزند پيغمبر شما و وصى امامتان مىباشد پس با او بيعت كنيد ، مردم سخن او را پذيرفته و گفتند : چه اندازه محبوبست نزد ما ، و چقدر حق او بر ما واجب است و با آن حضرت عليه السلام بخلافت بيعت كردند ، و اين جريان در روز جمعه بيست و يكم ماه رمضان سال چهلم هجرى بود ، و چون كار بيعت تمام شد حضرت عمال و اميرانى تعيين فرموده و بشهرها فرستاد ، و عبد اللَّه بن عباس را ببصره روانه كرد و به ترتيب دادن كارها و نظم آنها پرداخت .\r\nچون خبر درگذشت امير المؤمنين عليه السلام و بيعت مردم با فرزندش حسن عليه السلام به گوش معاويه رسيد مردى از قبيلهء حمير را در پنهانى بكوفه فرستاد ، و مردى از قبيلهء بنى القين ببصره روانه كرد كه آن دو اخبار ( كوفه و بصره ) را بنويسند ، و كارها را بر امام حسن عليه السلام تباه سازند ، آن حضرت از جريان آگاه شده دستور داد آن مرد حميرى را كه در نزد حجامت‌كننده ( يا قصابى ) پنهان شده بود بيرون آورده گردن بزنند ، و ببصره نيز نوشت آن مرد ديگر كه از قبيلهء بنى القين بود از ميان قبيلهء بنى سليم بيرون آورده گردن بزنند ، ( 30 ) و آنگاه نامهء ( بدين مضمون ) بمعاويه نوشت : پس از حمد و ثناى پروردگار همانا تو مردان را پنهانى براى نيرنگ زدن و غافلگير كردن ميفرستى ، و جاسوسان ميگمارى ، گويا خواهان جنگ هستى ، به زودى آن را ديدار خواهى كرد پس چشم به راه آن باش ان شاء اللَّه تعالى ، و به من رسيده كه تو خوشنود خوشنودشده‌اى\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nبمرگ كسى كه هيچ خردمندى بدان خوشنود نيست ( يعنى بمرگ امير المؤمنين عليه السّلام ) و جز اين نيست كه تو در اين باره همانند كسى هستى كه پيشينيان گفته‌اند :\r\n1 - بگو به آن كس كه ميجويد خلاف آنچه ديگران بر آن رفته‌اند : مهيا باش براى رفتن همانند رفتن ديگران كه گويا به تو هم رسيده است ( يعنى مرگ كه سراغ گذشتگان آمده سراغ تو نيز خواهد آمد ) .\r\n2 - زيرا ما و آن كس كه از ما مرده است همانند كسى هستيم كه شبانه به جائى رود و شب را در آنجا بسر برد تا بامداد كوچ كند .\r\nپس معاويه پاسخ نامهء آن حضرت را نوشت ، و نيازى نيست كه ما متن آن را در اينجا نگارش دهيم ، و پس از اين نيز نامه‌هائى ميان آن حضرت عليه السّلام و معاويه رد و بدل شد ، و امام عليه السّلام برهانهائى براى سزاوار بودنش بخلافت ، و همچنين در بارهء اينكه آنان كه بر پدرش على عليه السّلام پيشى جستند ( لياقت خلافت نداشتند و ) بستن بر آن جناب برترى جستند و سلطنت پسر عمويش رسول خدا ( ص ) را بربودند ، سخنانى مرقوم داشت و مطالبى نوشت كه نقل آنها سخن را بدرازا كشد ( 30 ) تا اينكه معاويه براى پيروز شدن بر آن حضرت عليه السّلام بسوى عراق رهسپار شد ، و چون بجسر شهر منبج ( كه در ده فرسنگى حلب مىباشد ) رسيد ، امام حسن عليه السّلام نيز از اين سو جنبش كرد ، و حجر بن عدى ( يكى از شيعيان بزرگوار و ياران با وفاى پدرش ) را بسوى فرمانداران خود ( در شهرها ) گسيل داشت كه ايشان را دستور كوچ دهد ، و مردم را بجهاد ( با دشمن ) برانگيزد ، پس مردمان در آغاز كندى و اهمال كردند سپس ( با سختى ) گردن نهاده به راه افتادند ، و اينان ( كه با آن حضرت بودند ) گروههاى گوناگونى از مردم بودند ، برخى شيعيان خود و پدرش بودند ، و برخى از خوارج بودند كه اينان هدفشان تنها جنگ با معاويه بود ( اگر چه علاقهء نيز به امام عليه السلام نداشتند\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nولى ) از هر راهى ميسر بود ( ميخواستند با او بجنگند ) و برخى از آنان مردمانى فتنه جو و طمع كار در غنيمتهاى جنگى بودند ( و ميخواستند از اين آب گل آلود بهرهء مادى ببرند ) و برخى دو دل بودند و عقيده و ايمان محكمى در بارهء آن حضرت عليه السلام نداشتند ، و برخى روى غيرت و عصبيت قومى و پيروى از سران قبائل خود آمده بودند و دين و ايمانى نداشتند ، و ( بهر صورت ) ( حضرت عليه السلام با چنين مردمانى ) به راه افتاد تا بحمام عمر رسيد ، و از آنجا راه دير كعب را پيش گرفته تا بساباط آمد و در كنار پل ساباط فرود آمد و شب را در آنجا بسر برد ، چون بامداد شد خواست اصحاب و همراهان خود را آزمايش كند و مقدار حرف شنوائى و اطاعت آنان را بسنجد تا دوستان خود را از دشمنانش جدا سازد و در هنگام جنگ و برابر شدن با معاويه و مردم شام به كار خود بينا و بصير باشد ، از اين رو دستور فرمود مردم انجمن كنند ، و چون گرد آمدند بر منبر رفته خطبهء خواند و فرمود : سپاس خداى را هر گاه شخص سپاسگزارى ستايش او كند ، و گواهى دهم كه شايستهء پرستشى جز خداى يگانه نيست هر زمان گواهى بر او گواهى دهد ، و گواهى دهم كه محمد ( ص ) بندهء و فرستادهء او است كه او را بر حق فرستاده و امين بر وحى خود ساخته - درود خداوند بر او و آلش باد - به خدا سوگند همانا من اميدوارم كه به حمد اللَّه و منه بامداد كرده باشم در حالى كه خيرخواه‌ترين آفريدگان خداوند براى بندگانش باشم ، و شب را بروز نياورده باشم در حالى كه كينهء از مسلمانى بدل داشته يا ارادهء سوئى و يا نيرنگى در بارهء كسى داشته باشم ، آگاه باشيد همانا آنچه شما را بهمراه بودن و گرد هم آمدن ميبرد اگر چه شما ناخوش داشته باشيد ، برايتان بهتر است از چيزى كه شما را بپراكندگى و جدائى كشاند اگر چه آن را دوست داشته باشيد ، آگاه باشيد كه آنچه من در بارهء شما مىانديشم بهتر است از آنچه شما براى خود مىانديشيد ، پس از دستور من سرباز نزنيد و رأى مرا ( كه\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nبرايتان پسنديده‌ام ) به من بازنگردانيد ( و در صدد مخالفت من برنيائيد ) خداوند من و شما را بيامرزد ، و به آنچه در آن دوستى و خوشنودى اوست راهنمائى فرمايد .\r\n( راوى گويد : ) پس ( از اين سخنان ) مردم بهم نگاه كرده و به يكديگر گفتند : از اين سخنان كه گفت در باره او چه پنداريد ( و آيا چه ميخواهد انجام دهد ) ؟ گفتند : به خدا سوگند چنين پنداريم كه ميخواهد با معاويه صلح كند ، و كار را به او واگذارد ! مردم گفتند : به خدا اين مرد كافر شد ! ( اين را گفتند ) و بسراپردهء آن حضرت ريخته هر چه در آن بود بيغما بردند تا جايى كه جا نماز آن حضرت را از زير پايش كشيده و بردند ، و ( مردى بنام ) عبد الرحمن بن عبد اللَّه جعال ازدى با خشونت پيش آمد و رداى آن حضرت را از دوشش كشيد ، و آن جناب بدون رداء همچنان كه شمشير بگردنش آويزان بود در خيمه نشسته بود ، آنگاه اسب خود را خواسته آوردند و سوار شد و گروهى از نزديكان و شيعيان آن حضرت ( براى نگهبانى ) دور او را گرفته ، و از كسانى كه ارادهء آزارش را داشتند جلوگيرى ميكردند ، فرمود : قبيلهء ربيعه و همدان را نزد من آريد ، و چون آنان را خبر كرده آمدند و دور تا دور او را گرفته مردمان را از آن جناب دور ميكردند ، و به همين حال با گروهى ديگر از مردمان ( جز اين دو قبيله ) كه با او بودند به راه خود ميرفت ، و همين كه بتاريكى ساباط ( مدائن ) گذر كرد مردى از بنى اسد كه جراح بن سنانش ميگفتند پيش آمد و در حالى كه شمشيرى باريك در دست داشت دهنهء اسب آن حضرت عليه السّلام را گرفت و گفت : اللَّه اكبر ، اى حسن مشرك شدى چنانچه پدرت پيش از اين مشرك شد ( اين سخن ياوه و حرف نابهنجار را گفت ) سپس با آن شمشيرى كه در دست داشت چنان بران آن حضرت زد كه گوشت را شكافته به استخوان رسيد ، و امام عليه السّلام ( از شدت آن زخم ) دست به گردن آن مرد انداخت و هر دو به زمين افتادند ، پس مردى از شيعيان امام حسن عليه السّلام بنام عبد اللَّه بن خطل طائى آن مرد را بگرفت ، و آن شمشير را از دستش بيرون كشيده و شكمش را با همان پاره كرد ، و مرد\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nديگرى بنام ظبيان بن عمارة به روى او افتاده دماغش بكند و او از پا در آمده ( به هلاكت رسيد ) و مرد ديگرى نيز كه همراه آن جنايتكار بود گرفتند و او را كشتند ، و امام حسن عليه السلام را بر تختى خوابانده بمدائن آوردند و در خانهء سعد بن مسعود ثقفى كه از طرف امير المؤمنين عليه السلام فرماندار آنجا بود و امام حسن عليه السلام نيز او را به همان سمت كه داشت مستقر فرموده بود وارد كردند ، و آن جناب عليه السلام در آنجا سرگرم مداواى زخم خويش گشت ، ( در اين ميان ) گروهى از سران قبائل كوفه ( كه همراه آن حضرت عليه السلام آمده بودند ) پنهانى بمعاويه نوشتند : ما سر بفرمان و گوش بدستور توئيم ، و او را بآمدن بسوى خود برانگيخته ، و بر عهده گرفتند حضرت حسن عليه السلام را آنگاه كه معاويه بلشگرش نزديك شد ( گرفته ) تسليم معاويه كنند يا غافلگيرش كرده و آن جناب را بكشند ! اين جريان به گوش امام عليه السلام رسيد ، از آن سو نامهء قيس بن سعد رضى اللَّه عنه كه حضرت او را بهمراهى لشكر عبيد اللَّه عباس ( بن عبد المطلب ) كه براى جلوگيرى معاويه فرستاده بود رسيد - و حضرت عبيد اللَّه بن عباس را فرستاده بود كه سر راه بر معاويه گرفته و او را از آمدن عراق بازگرداند و امير لشكرش كرده بود و فرموده بود اگر پيش آمدى براى تو كرد امير لشكر قيس بن سعد باشد - و قيس در آن نامه به اطلاع آن حضرت رسانده بود كه اينان ( بهمراهى عبيد اللَّه بن عباس ) در دهى بنام حبوبية در مقابل مسكن برابر لشكر معاويه فرود شدند ، و معاويه كس بنزد عبيد اللَّه بن عباس فرستاد و او را بپيوستن به خود ترغيب كرد ، و بر عهده گرفت هزار هزار درهم پول به او بدهد كه نيمى از آن را نقدا به او دهد ، و نيم ديگر را پس از اينكه بكوفه درآمد بپردازد ، پس عبيد اللَّه بن عباس شبانه همراه با نزديكان خود بلشگر معاويه پيوست ، و چون مردم شب را بامداد كردند امير خود را نيافتند و قيس بن سعد نماز را با ايشان خواند و به كارهاى ايشان رسيدگى كرد .\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nاز اين جريانات براى امام حسن عليه السلام روشن شد كه مردم او را تنها گذارده و خوارج بواسطهء آنچه از دشنام و كافر داشتن آن جناب به زبان آوردند نسبت به او بد دل گشته‌اند ، و خونش را مباح دانسته اموالش را بيغما بردند ، و جز اينان كسى كه امام عليه السلام از انديشه‌هاى ناپاكشان آسوده باشد براى او بجاى نماند مگر اندكى از نزديكانش كه شيعيان پدر او يا شيعهء خود آن جناب بودند ، و اينان گروه اندكى بودند كه در برابر لشكر انبوه شام تاب مقاومت نداشتند ، در اين خلال معاويه نيز نامهء به آن حضرت نوشت و پيشنهاد صلح كرد و بضميمهء آن نامه‌هاى ياران آن جناب را كه بمعاويه نوشته بودند و به عهده گرفته بودند كه امام حسن عليه السلام را غافلگير كرده و تسليم معاويه نمايند ارسال داشت ، و براى پذيرفتن صلح شرائط بسيارى برخورد كرد ، و پيمانهائى براى اجراى آن بست كه اگر بدان رفتار ميشد مصالحى را در برداشت ، امام حسن عليه السلام اطمينان و وثوقى بگفته‌هاى او پيدا ننمود و دانست كه در اين باره نيرنگ زند و حيله به كار برد ، ولى چاره‌اى هم جز پذيرفتن صلح و واگذاردن جنگ نداشت زيرا پيروان آن حضرت و همراهانش چنان بودند كه گفتيم ، و مردمانى سست عنصر و كم عقيده در بارهء آن جناب بودند ، و چنانچه ديده شد در صدد مخالفت با او برآمدند و بسيارى از آنان ريختن خون او را حلال دانسته ميخواستند او را تسليم دشمن كنند و پسر عمويش ( عبيد اللَّه بن عباس ) دست از يارى او برداشت و بدشمن پيوست ، و بطور عموم آن مردم بدنياى زودگذر روآور شده و از نعمت‌هاى آخرت چشم پوشيدند .\r\nپس امام عليه السلام براى پابرجا ساختن حجت و داشتن عذرى ميانهء خود و خداى تعالى و پيش همهء مسلمانان پيمان محكمى از معاويه براى صلح گرفت ، و با او شرط كرد : دشنام گوئى امير المؤمنين عليه السلام را واگذارند ، و در قنوت نماز ناسزا به آن حضرت عليه السلام نگويند ، و شيعيان او در امان باشند ، و كسى\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nببدى متعرض هيچ يك از ايشان نشود ، و هر كدام از ايشان حقى دارد حقش را به او برسانند ، معاويه همهء اين شرائط را پذيرفت و پيمان بر انجام آنها بست و سوگند ياد كرد كه به آنها وفا كند ، و چون روى اين شرائط صلح بپايان رفت معاويه به سمت كوفه به راه افتاد تا بنخيله ( كه در نزديكى كوفه است ) رسيد و چون آن روز جمعه بود نماز جمعه را هنگام ظهر با مردم خواند و خطبهء براى آنان ايراد كرد و در خطبه‌اش چنين گفت : همانا به خدا من با شما جنگ نكردم كه شما نماز بخوانيد يا روزه بگيريد ، و نه براى اينكه حج بجا آوريد ، و يا زكات بدهيد ، زيرا آنها را بجا خواهيد آورد ، ولى من با شما جنگ كردم تا بر شما امير شده حكومت كنم ، و با اينكه شما آن را ناخوش داشتيد خداوند آن را به من داد ، آگاه باشيد كه من حسن عليه السّلام را بچيزهائى آرزومند كرده و وعده‌هائى به او دادم ولى همه آنها را زير پا نهم و به هيچ يك از آنها وفا نخواهم كرد ، پس از آنجا برفت تا بكوفه در آمد و چند روزى در آنجا ماند و چون كار بيعت مردم كوفه با او بپايان رسيد بمنبر بالا رفت و براى مردم خطبه خواند و نام امير المؤمنين عليه السّلام را بر زبان جارى ساخته و به آن حضرت و ( فرزندش ) حسن عليهما السّلام دشنام و ناسزا گفت ، حسن و حسين عليهما السّلام در آنجا حضور داشتند ، حسين برخاست كه پاسخش دهد ، حسن عليه السّلام دست او را گرفته بنشاند و خود برخاست و فرمود : اى آنكه على را ببدى ياد كردى ، منم حسن و پدرم على است ، توئى معاويه و پدرت صخر است ، مادر من فاطمه است و مادر تو هند مىباشد ، جد من رسول خدا و جد تو حرب است ، مادر مادر من خديجه است و مادر مادر تو فتيله است ، پس خدا لعنت كند از ما آن كس كه نامش پليدتر ، و حسب و نسبش پست‌تر ، و سابقه‌اش بدتر ، و كفر و نفاقش پيش‌تر بوده است ،\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nگروههاى مختلف كه در مسجد بودند گفتند : آمين ، آمين ! و چون كار صلح ميانهء حسن عليه السّلام و معاويه چنانچه گفته شد بپايان رسيد آن حضرت بمدينه رفت و در حالى كه خشم خود را فرو مىنشاند و خانه‌نشين گشته چشم به راه دستور خداى عز و جل بود در آنجا بماند ، از آن سو ده سال كه از خلافت معاويه گذشت تصميم گرفت براى پسرش يزيد از مردم بيعت بگيرد ، پس در پنهانى كسى را بنزد جعدة دختر اشعث بن قيس كه همسر حسن عليه السّلام بود فرستاد كه او را وادار بزهر دادن امام عليه السّلام كند و به عهده گرفت ( كه چون اين كار را بكند ) او را بهمسرى پسرش يزيد در آورد و صد هزار درهم پول براى او فرستاد ( كه اين جنايت را انجام دهد ) جعدة آن حضرت را زهر خورانيد ، و چهل روز آن جناب بيمار بود و در ماه صفر سال پنجاه هجرى از دنيا رفت ، و در آن زمان چهل و هشت سال از عمر شريفش گذشته بود ، و مدت خلافتش ده سال كشيد ، و كار غسل و كفن كردنش را برادر آن حضرت و وصيش حسين عليه السّلام انجام داد و او را در كنار قبر جده‌اش فاطمه ( مادر امير المؤمنين عليه السّلام ) كه دختر اسد بن هاشم بن عبد مناف رضى اللَّه عنها بود در بقيع دفن كرد .\r\n\r\n[ فصل ( 1 ) جريان شهادت آن حضرت و سبب آن 
  ]\r\nاز جمله رواياتى كه در سبب وفات امام حسن عليه السّلام و داستان زهر خوراندن معاويه آن حضرت عليه - السّلام را چنانچه گفته شد ، و جريان دفن آن جناب و آنچه پيش آمد كرد رسيده ، ( 30 ) روايتى است كه اسماعيل بن مهران ( بسندش ) از مغيرة حديث كند كه گفت : معاويه كس بنزد جعدة دختر اشعث بن قيس فرستاد كه من تو را بهمسرى پسرم يزيد درخواهم آورد به شرط آنكه تو حسن را زهر دهى ، و صد هزار درهم نيز\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nبراى او فرستاد ، و آن زن اين كار را كرد و حسن عليه السّلام را زهر داد ، و معاويه پول را به او داد ولى بهمسرى يزيد او را درنياورد ، پس مردى از خاندان طلحة او را ( پس از امام حسن عليه السّلام ) بزنى گرفت و فرزندانى براى او آورد ، و هر گاه ميانهء آن فرزندان و ميان ساير قبائل قريش سخنى و گفتگوئى پيش آمد ميكرد ، قريش آنان را سرزنش ميكردند و به آنان ميگفتند : اى پسران آن زنى كه شوهران را زهر ميخوراند .\r\nو نيز عيسى بن مهران ( بسندش ) از عمر بن اسحاق روايت كند كه گفت : من با حسن و حسين عليهما السّلام در خانه بوديم ، پس حسن عليه السّلام براى تطهير ببيت الخلا رفت و چون بيرون آمد فرمود :\r\nبارها به من زهر دادند و هيچ گاه مانند اين بار نبود همانا پارهء از جگرم افتاد كه با چوبى كه همراهم بود آن را حركت دادم ! حسين عليه السّلام گفت : چه كسى تو را زهر داده ؟ فرمود : از آن كس چه ميخواهى ؟\r\nآيا ميخواهى او را بكشى ؟ اگر آن كسى باشد كه من ميدانم خشم و عذاب خداوند بر او بيش از تو است ، و اگر او نباشد كه من دوست ندارم بيگناهى بخاطر من گرفتار شود .\r\nو عبد اللَّه بن ابراهيم از زياد مخارقى روايت كند كه گفت : چون مرگ حسن عليه السّلام در در رسيد حسين عليه السّلام را فراخواند و فرمود : اى برادر هنگام جدائى من رسيده و من بخداى خود ملحق خواهم شد ، و مرا زهر خورانيده‌اند و جگر من در طشت افتاد ، و من خود مىشناسم آن كس كه مرا مسموم ساخته و ميدانم از كجا اين خيانت سرچشمه گرفته ، و خود در پيشگاه خداى عز و جل با او بمخاصمه\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nو داورى خواهم رفت ، ترا بدان حقى كه من بر تو دارم سوگند مىدهم مبادا سخنى در اين باره به زبان آرى ، و چشم به راه آنچه خدا در بارهء من پيش آورد باش ، و چون من از دنيا رفتم چشم مرا بپوشان و مرا غسل ده و كفن نما ، و بر تابوتم بنه و بسوى قبر جدم رسول خدا ( ص ) ببر تا ديدارى با او تازه كنم ، سپس بسوى قبر جده‌ام فاطمه بنت اسد رضى اللَّه عنها ببر و در آنجا دفنم كن ، و زود است بدانى اى برادر كه مردم گمان كنند شما ميخواهيد مرا كنار رسول خدا ( ص ) به خاك بسپاريد ، پس در اين باره گرد آيند و از شما جلوگيرى كنند ، ترا به خدا سوگند دهم مبادا در بارهء من به اندازه شيشهء حجامتى خون ريخته شود .\r\nسپس در بارهء خاندان و فرزندان و آنچه از او بجاى ماند ، و به آنچه پدرش امير المؤمنين عليه السّلام هنگام جانشينيش وصيت كرده بود همه را به آن حضرت عليه السّلام وصيت كرد ، و شايستگى او را بجانشينى خود بمردم رساند ، و شيعيان خود را بجانشينى آن حضرت راهنمائى فرمود و او را نشانهء براى آنان پس از خود قرار داد .\r\nو چون از دنيا برفت حسين عليه السّلام او را غسل داده كفن كرد ، و بر تابوتى او را نهاده برداشت ، مروان ( كه حاكم مدينه بود ) با دستيارانش از بنى اميه بيقين پنداشتند كه بنى هاشم مىخواهند او را نزد رسول خدا ( ص ) دفن كنند ، پس گرد هم آمدند و لباس جنگ بتن كردند ، و چون حسين عليه السّلام جنازهء او را بسوى قبر جدش رسول خدا ( ص ) برد كه ديدارى با آن حضرت ( ص ) تازه كند ، آنان با گروه خود به روى بنى هاشم در آمدند و عايشه نيز كه بر استرى سوار بود با ايشان پيوست و مىگفت : مرا با شما چه كار ! ميخواهيد كسى را كه من دوست ندارم بخانهء من درآريد ؟ و مروان فرياد ميزد : چه بسا جنگى\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nكه بهتر از آسايش و غنودن در خوشى است ! آيا عثمان در دورترين جاى مدينه دفن شود و حسن با پيغمبر ( ص ) به خاك سپرده شود ؟ تا من شمشير بدست دارم هرگز اين كار نخواهد شد ! ( و با اين جريان ) نزديك بود فتنهء جنگ ميان بنى هاشم و بنى اميه در گير شود ، ابن عباس جلوى مروان آمده گفت : اى مروان از آنجا كه آمده‌اى باز گرد زيرا ما نمىخواهيم بزرگ خود را كنار رسول خدا ( ص ) به خاك بسپاريم ، بلكه ميخواهيم بوسيلهء زيارت او ديدارى تازه كند سپس او را بنزد جده‌اش فاطمه ( بنت اسد ) ببريم و چنانچه خود او وصيت كرده او را در آنجا به خاك بسپاريم ، و اگر خود او وصيت كرده بود با پيغمبر ( ص ) دفنش كنيم هر آينه ميدانستى كه تو ناتوان‌تر از آنى كه ما را از اين كار جلوگيرى كنى ، لكن خود آن حضرت عليه السّلام داناتر به خدا و پيغمبر و نگهدارى حرمت قبر جدش بوده از اينكه خرابى در آن با ديد آيد ، چنانچه اين كار را ديگرى جز او كرد و بدون اذن آن حضرت ( ص ) بخانهء او درآمد ، سپس رو بعايشه كرده گفت : اين چه رسوائى است اى عايشه ! روزى بر استر ، و روزى بر شتر ! ميخواهى نور خدا را خاموش كنى و با دوستان خدا بجنگى ، بازگرد كه از آنچه ميترسى بدلخواه تو شده ، و بدان چه دوست دارى رسيده‌اى ( يعنى آسوده باش كه ما نميخواهيم حسن عليه السّلام را كنار قبر رسول خدا ( ص ) دفن كنيم ) و خداوند انتقام اين خاندان را بگيرد و گر چه پس از گذشت زمانى دراز باشد .\r\nو حسين عليه السّلام نيز فرمود : به خدا اگر سفارش حسن عليه السّلام نبود كه خونها ريخته نشود ، و باندازهء شيشهء حجامتى خون بخاطر او نريزد هر آينه ميدانستيد چگونه شمشيرهاى خدا جاى خود را از شما ميگرفت ، ( و حق خويش را از شما باز ميستاند ) با اينكه شما پيمانهاى ميانهء ما و خود را شكستيد ، و آنچه ما براى خود\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nبا شما شرط كرديم تباه ساختيد ، و ( پس از اين سخنان ) حسن عليه السّلام را آورده و در بقيع نزد قبر جده‌اش فاطمه دختر اسد بن هاشم بن عبد مناف رضى اللَّه عنها به خاك سپردند .\r\n\r\n[ باب ( 2 ) فرزندان آن حضرت و شمه اى از احوالات آن حضرت 
  ]\r\nدر بيان فرزندان حسن بن على عليهما السّلام و شماره و نامهاى ايشان و شمه‌اى از حالاتشان :\r\nفرزندان حسن عليه السّلام پانزده پسر و دختر بودند ( بدين ترتيب : ) زيد و دو خواهرش : ام الحسن و ام الحسين ، و مادر اين سه ام بشير دختر أبى مسعود عقبة بن عمرو بود ، حسن بن حسن و مادرش خولة دختر منظور فزارى بود ، عمرو بن حسن و دو برادرش قاسم و عبد اللَّه و مادرشان ام ولد بود ، عبد الرحمن بن حسن و او نيز مادرش ام ولد بود ، و حسين بن حسن كه بأثرم ملقب بود ، و برادرش طلحة و خواهر اين دو فاطمه ، و مادرشان ام اسحق دختر طلحة بن عبيد اللَّه تيمى است ، و ام عبد اللَّه و فاطمة و ام سلمة و رقيه دختران آن حضرت عليه السّلام كه از مادرهاى مختلف بودند .\r\n\r\n[ فصل ( 1 ) احوال زيد بن حسن ع 
  ]\r\nو اما زيد بن حسن عليه السّلام پس او كسى است كه متولى صدقات رسول خدا ( ص ) بود و از ديگر فرزندان آن حضرت سالمندتر بود ، و مردى والاقدر و بزرگوار و خوش نفس و پرخير بود ، و شاعران او را ستايش\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nبسيار كرده ، و مردمان از جاهاى دور و نزديك بخاطر بهره‌گيرى از او بسويش رهسپار بودند ، و مورّخين گفته‌اند :\r\nزيد بن حسن همچنان متولى صدقات رسول خدا ( ص ) بود . تا آنگاه كه سليمان بن عبد الملك بخلافت رسيد نامه بفرماندار خود در مدينه نوشت : كه پس از رسيدن اين نامهء من ، زيد بن حسن را از منصب توليت صدقات رسول خدا ( ص ) بر كنار و معزول گردان و آن را بدست فلان پسر فلان - كه مردى از بستگانش بود - بسپار ، و هر گونه كمكى از تو خواست به او كمك كن . و السّلام ، و چون عمر بن عبد العزيز بر سر كار آمد نامهء از او به همان فرماندار مدينه آمد بدين مضمون كه : زيد بن حسن مرد شريف قبيلهء بنى هاشم و سالمند ايشان است ، پس همين كه اين نامهء من به تو رسيد صدقات رسول خدا ( ص ) را به او بازگردان و هر گونه كمكى از تو خواست كمكاريش كن . و السّلام .\r\nو در بارهء زيد بن حسن محمد بن بشير خارجى اين اشعار را گفته است :\r\n1 - هر گاه پسر مصطفى ( ص ) بدامن كوهى فرود آيد ، خشگى ( و بىآب و علفى ) آنجا بر طرف گردد و چوب خشك آن بيابان سبز شود .\r\n2 - و زيد باران بهارى مردم است ( در جود و بخشش ) در هر زمستانى كه ستارگان باران و رعدهاى ( ابر را ) بهمراه خود ببرند .\r\n3 - پول ديه‌ها ( ى مردم ) را به گردن گيرد گويا او چراغ تابناك شبهاى تار است كه ستارگان درخشنده با او قرين گشته‌اند .\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nو زيد در سن نود سالگى از دنيا رفت و گروهى از شعراء در مرگ او مرثيه‌ها گفتند و نيكيهاى او را ستوده و فضائل او را بشعر درآوردند ، از جمله كسانى كه براى او مرثيه گفت قدامه بن موسى جمحى است كه گويد :\r\n1 - اگر زمين نابهنگام جسم زيد را در خود گيرد ، در آن زمين كردار نيك و بخشش آشكار گردد .\r\n2 - و اگر شب را بسر برد در جايى و اسير گور گردد ( و از دنيا برود ) بحقيقت به آنجا فرود آمده در حالى كه پسنديده كردار و از دست رفته است ( يعنى رفتنش موجب تاسف و اندوه است ) .\r\n3 - به درخواست‌كننده ( و مرد سائل ، گوشش ) شنوا است ، زيرا ميداند به زودى همانا كرم او آن مرد را ميكشد و دوباره بازگردد .\r\n4 - به آن كس كه جوياى بخشش است هنگامى كه فرود آيد نميگويد : كجا را ميخواهى ؟ ( يعنى نگفته و نپرسيده به او بخشش مىكند ، زيرا جز او كسى بخشش نجويند ) .\r\n5 - هر گاه مرد پست رذل ( از حسب و نسب او ) كوتاه كند او را ببزرگى برفرازند پدران و اجدادش .\r\n6 - آن مردانى كه ببندگان ( و غلامان ) خود بخشش ميكردند ، و براى ميهمانان خدمتگزار بودند ، و هنگام ترس در پيش آمدها شيرانى بودند .\r\n7 - هر گاه مرد تازه دوران و نورسى بزرگى به خود بندد ، پس براى ايشان است ميراث مجد و عظمت دست نخوردهء قديم ( يعنى اگر كسى ببزرگى تازهء خود ببالد اينان از قديم بزرگ و بزرگ زاده بوده‌اند ) .\r\n\r\n","description":"","footnote":"","page_name":" 18 ","page_number":18},
  {"content":"\r\n\r\n8 - هر گاه بزرگى از ايشان بميرد مرد بزرگ و بزرگوار ديگرى ( بجاى او ) بپاخيزد كه پس از او بناى تازهء ( در بزرگى ) بسازد و آن را محكم كند .\r\nو مانند اين اشعار بسيارى است كه نقل آنها كتاب را طولانى كند ، و زيد بن حسن بدون آنكه ادعاى امامتى بكند از دنيا برفت ، و هيچ يك از گروه شيعه و نه ديگران چنين ادعائى در بارهء او نكردند ، زيرا شيعه دو دسته‌اند يكى طائفهء امامى ، و ديگر طائفهء زيدى ، پس طائفهء امامى در بارهء امامت تكيه بر نصوص ( و سخنانى كه رسول خدا ( ص ) بصراحت در بارهء امامت كسى فرموده ) نمايند ، و ( روشن است ) كه نصوصى در بارهء فرزندان امام حسن عليه السّلام نرسيده ، و همگى آنان در اين باره اتفاق دارند ، و هيچ يك از آنان چنين ادعائى براى خود نكرده تا شك در آن پيدا شود . و اما زيديه ( پيروان زيد بن على بن الحسين عليهما السّلام ) پس از على و حسن و حسين عليه السّلام در باب امامت مراعات دعوت و جهاد كنند ( يعنى آن كس را امام دانند كه مردم را بامامت خود بخواند و با دشمنان جهاد نمايد ) و زيد بن حسن رحمه اللَّه ( كسى بود كه ) با بنى اميه مدارا ميكرد ، و از جانب ايشان كارهائى عهده دار ميشد ، و رأى او با دشمنان خود بتقيه بود ، و با ايشان آميزش ميكرد ، و اين كار ( يعنى تقيه و آميزش ) در پيش زيديه با نشانه‌هاى امامت سازگار نيست چنانچه نقل شد .\r\nو اما حشويه كسانى هستند كه بنى اميه را امام دانند و براى فرزندان رسول خدا ( ص ) در هيچ حال و زمانى امامت را قائل نيستند .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nو اما معتزله ( پيروان و اصل بن عطاء كه از مجلس حسن بصرى اعتزال و كناره‌گيرى جست و از اين رو پيروانش را معتزله گويند ) امامت براى كسى قائل نيستند جز آن كس كه در اعتزال هم رأى آنان باشد ، و يا آن كس كه شورا و اختيار مردمان عقد خلافت را براى او ببندد ، و چنانچه گفتيم زيد بن حسن از اين احوال بيرون است .\r\nو اما خوارج بامامت آن كس كه امير المؤمنين عليه السّلام را دوست دارد و او را فرمانرواى خود داند قائل نيستند ، و خلافى نيست در اينكه زيد از كسانى بود كه پدر و جد خود را دوستدار بود و آنان را امام و فرمانرواى خود ميدانست .\r\n\r\n[ فصل ( 2 ) احوال حسن بن حسن مثنى 
  ]\r\nو اما حسن بن حسن ( فرزند ديگر آن حضرت عليه السّلام ) مردى بزرگ و بزرگوار و دانشمند و پارسا بود و در زمان خود متولى صدقات امير المؤمنين على بن ابى طالب عليه السّلام بود ، و آن جناب با حجاج بن يوسف ثقفى داستانى دارد كه زبير بن به كار روايت كرده گويد : حسن بن حسن در زمان خود متولى صدقات امير المؤمنين عليه السّلام بود ، پس روزى در ميان سوارانى كه با حجاج ميرفتند ميرفت و حجاج در آن روز فرماندار شهر مدينه بود ، پس حجاج به او گفت : عمر بن على را در صدقات پدرش با خود شريك ساز ، زيرا كه او عموى تو است و يادگار خاندان شما است ! ؟ حسن گفت : شرطى كه على عليه السّلام در اين باره كرده ( و آن را بفرزندان حسن واگذارده ) بهم نميزنم و كسى را كه او در صدقات داخل نكرده من داخل نخواهم كرد ، حجاج گفت : اكنون من او را داخل در آن ميكنم ، پس حسن\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nبن حسن خود را به عقب كشيد تا گاهى كه حجاج از او غافل شد بسوى عبد الملك ( بن مروان كه آن هنگام خليفه بود و در شام اقامت داشت ) رهسپار شد و بدر سراى او ايستاده اجازه ملاقات ميخواست ، يحيى بن ام الحكم بر او گذشت و چون او را بديد نزد او آمده بر او سلام كرد و از آمدنش بشام و احوالش پرسيد سپس به او گفت : همانا من هنگام ملاقاتت در پيش عبد الملك سودى به تو خواهم رساند ، و هنگامى كه حسن بن حسن بر عبد الملك درآمد عبد الملك به او خوش آمد گفت و با خوشروئى آماده پاسخ دادن بدرخواست او شد ، و حسن بن حسن را زودتر از عادت سپيدى موى فرا گرفته بود پس عبد الملك در حالى كه يحيى بن ام الحكم نيز در مجلس خليفه حاضر بود بحسن گفت : اى ابا محمد سپيدى مو و پيرى زود بسراغ تو آمده ؟\r\nيحيى بن ام الحكم گفت : اى امير المؤمنين عليه السّلام چرا چنين نباشد ! آرزوهاى مردم عراق او را پير كرده ، گروههاى مردم ( از اين سو و آن سو ) بنزد او مىآيند و او را بآرزوى خلافت مياندازند ( و اندوه نرسيدن به آن او را پير كرده ) ! حسن بن الحسن رو به او كرده گفت : به خدا پذيرائى بدى از من كردى ، اين گونه نيست كه تو ميگوئى بلكه ما خاندانى هستيم كه موى ما زود سپيد شود ، و عبد الملك اين سخنان را مىشنيد پس بحسن گفت : آنچه بخاطر آن باينجا آمده‌اى بيان كن ، او جريان گفتار حجاج را به او بازگو كرد ، عبد الملك گفت : حجاج را چنين كارى نرسيده و من براى او نامه‌اى مىنويسم كه اين كار را نكند ، پس نامه‌اى بحجاج نوشت و جايزه‌اى نيكو بحسن بن حسن داد ، و چون حسن از نزد عبد الملك بيرون آمد يحيى بن ام الحكم او را ديدار كرد ، پس حسن براى بدرفتاريش در حضور عبد الملك با او درشتى كرد ، و به او گفت : اين چه چيزى بود كه به من وعده كردى ( و بر خلاف آن رفتار نمودى ؟ ) يحيى به او گفت : آرام باش كه به خدا سوگند هميشه خليفه از تو انديشه دارد و ميترسد ، و اگر ترس از تو نبود خواسته‌ات را نمىپذيرفت و من در بارهء نيكى به تو كوتاهى نكردم . ( يعنى اين سخن من موجب گشت كه بيم تو در دل او بيفتد و حاجتت را روا سازد ) .\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nو حسن بن حسن با عمويش حسين عليه السلام در كربلا حاضر گشت ، و چون حسين عليه السلام كشته شد و خاندان او اسير گشتند ( حسن بن حسن نيز در ميان اسيران بود ) و اسماء بن خارجة ( كه از طايفه مادر حسن بن حسن بود ) او را از ميان اسيران بيرون كشيده گفت : به خدا هرگز كسى را نيروئى بر پسر خوله ( كه نام مادر او بود ) نباشد و دسترسى به او پيدا نكند ؟ ! عمر بن سعد گفت : پسر برادر أبى حسان را ( كنيهء اسماء بن خارجة است ) واگذاريد ، و برخى گويند : هنگامى كه اسير شد جراحاتى به او رسيده بود كه از آن بهبودى يافت .\r\nو روايت شده كه حسن بن حسن يكى از دو دختر عمويش حسين عليه السلام را براى خويش خواستگارى كرد ، حسين عليه السلام به او فرمود : اى فرزند هر كداميك را بيشتر دوست دارى خود اختيار كن ( تا او را بهمسرى تو درآورم ) حسن حيا كرد و پاسخى نداد ، پس حسين عليه السلام فرمود :\r\nمن دخترم فاطمه را براى تو اختيار كردم ، زيرا او شباهت بيشترى بمادرم فاطمه دختر رسول خدا صلى اللَّه عليه و آله و سلم دارد .\r\nو هنگامى كه حسن بن حسن از دنيا رفت سى و پنج سال داشت ، و برادرش زيد بن حسن زنده بود ولى ببرادر مادرى خود ابراهيم پسر محمد بن طلحة وصيت كرد ، و چون حسن بن حسن از دنيا رفت همسرش فاطمة دختر حسين بن على عليهما السلام خيمهء خويش بر روى قبر او بزد و روزها روزه بود و شبها را بعبادت ميگذرانيد ، و بخاطر جمالى كه داشت او را بحور العين شبيه ميساختند ، پس چون يك سال بر اين منوال گذشت بغلامان خود گفت : چون تاريكى شب فرا رسيد اين خيمه را از اينجا بكنيد ، پس چون\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nتاريك شد شنيد گويندهء ميگويد : آيا گمشدهء خود را يافتند ؟ ديگرى در پاسخش گفت : ( نه ) بلكه نااميد شده بازگشتند ! و حسن بن حسن از دنيا رفت و ادعاى امامت نكرد و كسى نيز چنين ادعائى در باره‌اش ننمود چنانچه در بارهء برادرش زيد بيان داشتيم .\r\nو اما عمر و قاسم و عبد اللَّه فرزندان ديگر حسن بن على عليهما السلام پس ايشان در ركاب عموى خويش حسين بن على عليهما السلام در كربلا شهيد شدند ، خداوند از ايشان خوشنود باشد و خوشنودشان سازد ، و بخاطر دفاعى كه از اسلام و مسلمين كردند پاداششان را نيكو فرمايد .\r\n( 30 ) و اما عبد الرحمن بن حسن رضى اللَّه عنه با عمويش حسين عليه السّلام براى زيارت حج بيرون رفت ، و در ابواء ( كه نام جايى است در راه مكه و مدينه و قبر آمنة مادر رسول خدا صلّى اللَّه عليه و آله و سلّم نيز در آنجا است ) در حال احرام از دنيا برفت ، رحمة اللَّه عليه .\r\nو اما حسين بن حسن كه بأثرم معروف بود مردى بود دانشمند و فاضل ولى ذكرى از او نشده ، و طلحة بن حسن مردى بخشنده و سخاوتمند بود .\r\n\r\n","description":"","footnote":"","page_name":" 23 ","page_number":23},
  {"content":"\r\n\r\n\r\n[ باب ( 3 ) احوال حضرت امام حسين عليه السلام 
  ]\r\nدر بيان امام پس از حسن بن على عليهما السلام و تاريخ ولادت و نشانه‌هاى امامت او و مقدار عمر ، و زمان خلافت ، و هنگام وفات و سبب آن ، و جاى قبر ، و شمارهء فرزندان و شمهء از حالات او است .\r\n( 30 ) ( بدان كه ) امام پس از حسن بن على عليهما السلام برادرش حسين بن على عليهما السلام است كه فرزند فاطمة دختر رسول خدا ( ص ) بود ( و دليل بر امامتش ) گفتار صريح پدر و جدش عليهما السلام است كه در بارهء ( امامت ) او فرمودند ، و همچنين وصيت برادرش حسن عليه السلام به او ( نشانهء ديگرى بر امامت آن حضرت بود ) .\r\nكنيه‌اش ابو عبد اللَّه است و در شب پنجم شعبان سال چهارم هجرى در مدينه به دنيا آمد و مادرش فاطمه او را بنزد جدش رسول خدا ( ص ) آورد ، و آن حضرت بديدار او خرسند شده او را حسين ناميد ، و گوسفندى براى او قربانى كرد ، او و برادرش ( حسن عليه السّلام ) بشهادت و گواهى رسول خدا ( ص ) دو آقايان جوانان اهل بهشت هستند ، و باتفاق ( شيعه و سنى ) كه شبهه در آن نيست دو سبط پيغمبر رحمت ( ص ) هستند ، و حسن بن على عليهما السلام از سر تا سينه شبيه به پيغمبر ( ص ) بود ، و حسين عليه السّلام از سينه تا پا شباهت به آن حضرت ( ص ) داشت ، و آن دو از ميان همهء خاندان و فرزندان آن جناب ( ص ) مورد علاقه و حبيبان رسول خدا صلى اللَّه عليه و آله ( ص ) بودند .\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nزاذان از سلمان رضى اللَّه عنه روايت كند كه گفت : شنيدم از رسول خدا ( ص ) كه در بارهء حسن و حسين عليهما السلام ميفرمود : « بار خدايا من اين دو را دوست دارم پس تو ايشان را دوست بدار ، و دوست دار هر كس كه ايشان را دوست دارد » .\r\nو نيز فرمود ( ص ) : هر كه حسن و حسين را دوست دارد من او را دوست دارم ، و هر كه را من دوست داشته باشم خداوند دوستش دارد ، و هر كه خداوند دوستش بدارد او را داخل بهشت كند ، و هر كه ايشان را دشمن دارد من او را دشمن دارم ، و هر كه را من دشمن دارم خدايش دشمن دارد ، و هر كه را خدايش دشمن دارد داخل دوزخش كند و نيز فرمود ( ص ) : اين دو فرزندم دو ريحانهء من از دنيا هستند . ( ريحان در اصل لغت بهر گياه خوشبو يا چيز ديگرى گويند كه روح بخش باشد و اندوه و غم را بر طرف سازد ) .\r\nو زر بن حبيش از ابن مسعود حديث كند كه گفت : رسول خدا ( ص ) نماز ميخواند پس حسن و حسين عليهما السلام آمدند و ( در حال سجده ) بر پشت آن حضرت سوار شدند ، چون آن جناب ( ص ) سر برداشت آن دو را به آرامى گرفت ( و بر زمين نهاد ) چون دوباره به سجده رفت آن دو نيز بازگشتند ، همين كه نمازش تمام شد يكى را بر زانوى راست و ديگرى را بر زانوى چپ نشانيد سپس فرمود : هر كه مرا دوست دارد بايد اين دو را دوست بدارد .\r\nو حسن و حسين دو حجت و برهان خدا براى پيغمبرش ( ص ) در داستان مباهله بودند و دو حجت خدا پس از پدرشان امير المؤمنين عليه السّلام بر امت بودند در دين و شريعت .\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nمحمد بن ابى عمير بسند خود از امام صادق عليه السلام روايت كند كه فرمود : حسن بن على عليهما السلام بأصحاب خود فرمود : براى خداوند دو شهر است يكى در مشرق و ديگرى در مغرب ، و در آن دو براى خداوند بندگانى است كه هرگز انديشهء نافرمانى و معصيت او را نكرده‌اند ، به خدا سوگند در آن دو شهر و ميان آن دو براى خداوند حجتى بر بندگانش جز من و برادرم حسين كسى نيست .\r\nو روايتى مانند اين از حسين بن على عليهما السلام رسيده كه در كربلا به پيروان پسر زياد فرمود :\r\nچيست شما را كه در دشمنى با من دست بهم داده‌ايد ؟ آگاه باشيد : به خدا ! اگر مرا بكشيد هر آينه حجت خدا را بر خويشتن كشته‌ايد ، به خدا سوگند در ميان جابلقا و جابرسا پسر پيغمبرى كه خدا بوسيلهء او بر شما احتجاج كند جز من نيست ، و مقصود آن حضرت از جابلقا و جابرسا همان دو شهرى است كه امام حسن عليه السّلام ( در حديث پيشين ) فرمود .\r\nو از نشانه‌هاى روشن بر كمال ( و خردمندى ) ايشان ( با اينكه از نظر سن كودك و خردسال بودند ) صرف نظر از آنچه در داستان مباهله گذشت ( كه با خردسالى رسول خدا ( ص ) آن دو را براى مباهله همراه خود برد ) اين بود كه پيغمبر ( ص ) با آن دو بيعت كرد ، و در ظاهر با هيچ كودكى جز آن دو بيعت نكرد ( و اين برهان روشنى است كه آن دو با اينكه خردسال بودند از نظر عقل و خرد مردانى كامل بشمار ميرفتند ) و ديگر اينكه قرآن پاداش بهشت در برابر كردار نيكشان قرار داد با اينكه آن دو ( در آن حال ) كودك بودند ، و مانند اين ( آيه ) در بارهء كودكان ديگر كه مانند آنان بودند نازل نگشت ، ( و آن آيه‌اى است ) كه خداى تعالى در سورهء هل اتى فرمايد : « و خوراندند آن خوراك را با اينكه آن را دوست داشتند به بينوائى و\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nيتيمى ، و اسيرى ، جز اين نيست كه ميخورانيم شما را براى روى خدا ، و نخواهيم از شما پاداشى و نه سپاسى ، همانا ترسيم از پروردگار خويش روزى را كه گرفته و آشفته روى است ، پس نگهداشتشان خدا از بدى آن روز و بديشان ارزانى داشت خرمى و شادمانى ، و پاداششان داد بدان چه شكيبائى كردند بهشتى و حريرى » ( سورهء انسان آيهء 8 - 13 ) . و اين گفتار خداوند آن دو را نيز بهمراه پدر و مادرشان دربرگرفت ، و ضمنا خبر از گفتار ايشان و آنچه در دل داشتند نيز ميدهد و اين دو چيز هر دو نشانهء امامت و حجت بزرگى بر مردم در آن دو مىباشد ، چنانچه قرآن داستان سخن گفتن مسيح عليه السّلام را در گهواره بيان مىكند ، و همان حجت بر پيغمبرى او بود ، و نشانهء خصوصيتش در پيش خدا گشت به آن كرامتى كه راهنماى كرامت و برتريش بود .\r\nو همانا رسول خدا ( ص ) پيش از اين داستان تصريح بامامت او و امامت برادرش ( حسن عليه السّلام ) قبل از او فرموده بود بگفتارش كه فرمود : اين دو فرزند من دو امام هستند به پا خيزند ( و جنگ كنند ) يا بنشينند ( و دست از حق خود باز داشته و صلح كنند ) .\r\nو وصيت حسن عليه السّلام به آن حضرت نيز دلالت بر امامت او كند ، چنانچه وصيت امير المؤمنين بحسن عليهما السّلام دلالت بر امامت حسن عليه السّلام كند ، همچنان كه وصيت رسول خدا ( ص ) بأمير المؤمنين نشانهء امامت آن حضرت پس از رسول خدا است .\r\n\r\n[ فصل ( 1 ) دلائل امامت آن حضرت 
  ]\r\nو امامت حسين عليه السّلام پس از وفات برادرش حسن عليه السّلام بدان چه گفته شد ثابت است ، و پيروى از او\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nبر همگان لازم خواهد بود اگر چه مردم را بواسطهء تقيه بامامت خويش نخواند ، و همچنين بواسطهء صلحى كه ميانهء او و معاويه برقرار بود و بر او لازم بود بدان وفا كند ( اظهار آن ننمود ) و او در اين باره مانند پدرش امير المؤمنين عليه السّلام بود كه با اينكه پس از رسول خدا ( ص ) امامت داشت با اين احوال خاموش نشست ، و به همان راهى رفت كه برادرش حسن عليه السّلام پس از صلح رفته بود و به خود دارى و سكوت گذراند ، و همه ايشان بروش پيغمبر ( ص ) رفتار كردند در آن زمانى كه آن حضرت ( ص ) در شعب ( أبى طالب ) گرفتار بود ( و با اينكه پيغمبر خدا بود از روى ناچارى سه سال در شعب ابى طالب ماند و دم فرو بست ) و همچنين آنگاه كه از مكه بمدينه هجرت فرمود و چند روز در غار پنهان گشت .\r\nو چون معاويه بمرد ، و دوران زمان صلحى كه حسين عليه السّلام را از اظهار دعوت و خواندن مردم بسوى خود جلوگيرى ميكرد سپرى شد ، تا آنجا كه امكان داشت امر امامت خويش را آشكار ساخت ، و در هر فرصتى كه پيش مىآمد براى آنان كه داناى به حق او نبودند پرده بر ميداشت ، تا اينكه در ظاهر براى او ياورانى گرد آمدند ، پس آن حضرت مردم را بجهاد دعوت كرده و براى جنگ دامن بكمر زد ، و با فرزندان و خانواده‌اش از حرم خدا و حرم رسول خدا ( ص ) بسوى عراق رهسپار شد تا بكمك شيعيانش كه او را دعوت كرده بودند با دشمن بجنگد ، و پيشاپيش خود پسر عمويش مسلم بن عقيل رضى اللَّه عنه را بدان سو فرستاد ، و او را براى دعوت مردم به خدا و بيعت بر جهاد انتخاب فرمود ، پس مردم كوفه با مسلم بيعت كردند و براى يارى كردن او پيمان بسته و خير خواهيش را به عهده گرفتند و پيمان خود را با او محكم كردند ، سپس زمانى نگذشت كه بيعت او را شكسته دست از يارى او باز داشتند ، و او را بدست دشمن\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nسپرده تا اينكه در ميان ايشان او را گشتند و آنها از او دفاع ننمودند ، و ( بدنبال آن ) براى جنگ كردن با حسين عليه السّلام بيرون رفته او را محاصره كردند ، و از رفتن او بشهرهاى خدا ( كه در روى زمين دارد ) جلوگيرى نموده ، و او را ناچار برفتن جايى كردند كه نه ياورى بدست آرد و نه گريزى داشته باشد ، و ميانهء او و آب فرات حائل شدند تا اينكه بر او دست يافته او را كشتند ، پس آن امام مظلوم عليه السّلام از دنيا برفت در حالى كه تشنه لب ، و مجاهد ، و شكيبا ، و پاداش جو ، و ستمديده بود ، بيعتش را شكسته ، و حرمتش را بر باد داده بودند ، به هيچ وعدهء با او وفا نكرده ، و رعايت عهد و پيمانى كه به گردن گرفته بودند ننمودند ، و شهيد شد چنانچه پدر و برادرش عليهم السّلام با اين احوال از دنيا برفتند .\r\n\r\n[ فصل ( 2 ) داستان مردن معاوية و فرستادن نامه از كوفيان و پاسخ آن حضرت و بيعت نكردن با يزيد بن معاوية 
  ]\r\nاز جمله اخبار كوتاهى كه در بارهء سبب دعوت آن حضرت عليه السّلام و بيعتى كه از مردم براى جهاد گرفت ، و شمهء از جريان كار آن حضرت عليه السّلام در خروج و كشته‌شدنش رسيده روايتى است كه كلبى و مدائنى و ديگران از مورّخين نقل كرده‌اند .\r\nگويند : چون حسن عليه السّلام از دنيا رفت شيعيان عراق بجنبش در آمدند و براى حسين عليه السّلام نوشتند ما معاويه را از خلافت خلع كرده با شما بيعت ميكنيم ، امام عليه السّلام خوددارى كرد و براى ايشان يادآور شد كه همانا ميان من و معاويه عهد و پيمانى است كه شكستن آن جايز نيست تا زمان آن بپايان رسد و چون معاويه\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nبميرد در اين كار انديشهء خواهم كرد ، و چون معاويه در سال شصت هجرى نيمهء ماه رجب از اين جهان رخت بر بست ، يزيد ( پسرش ) نامهء بوليد بن عتبة بن ابى سفيان كه از طرف معاويه فرماندار مدينه بود نوشت كه بدون درنگ از حسين عليه السّلام بيعت بگيرد ، و به هيچ وجه مهلت به او ندهد ، پس وليد شبانه كسى را بنزد حسين عليه السّلام فرستاد و او را خواست ، حسين عليه السّلام جريان را دانست و گروهى از نزديكان خود را خواسته به آنان دستور داد سلاحهاى خويش را برداشته و با ايشان فرمود : وليد در چنين وقتى مرا خواسته ، و من آسوده خاطر نيستم مرا مجبور بكارى كن كه من نتوانم آن را بپذيرم ، و از وليد نيز ايمن نميتوان بود ، پس شما همراه من باشيد چون من بر او در آمدم شما بر در خانه بنشينيد ، اگر آواز مرا شنيديد كه بلند شد بر او در آئيد تا از من دفاع كنيد .\r\nپس حسين عليه السّلام بنزد وليد آمد ديد مروان بن حكم نيز نزد او است ، وليد خبر مرگ معاويه را به آن حضرت داد و آن جناب عليه السّلام ( چنانچه در اين موارد مرسوم است ) فرمود :  إِنَّا لِلَّهِ وَ إِنَّا إِلَيْهِ راجِعُونَ  ، سپس نامهء يزيد و دستورى كه براى گرفتن بيعت از آن جناب داده بود براى حضرت عليه السّلام خواند ، حسين عليه السّلام فرمود : گمان ندارم تو قانع باشى كه من در پنهانى با يزيد بيعت كنم تا اينكه آشكارا بدانسان كه مردم بدانند بيعت نمايم ؟ وليد گفت : آرى ( چنين است ) .\r\nحسين عليه السّلام فرمود : پس باشد تا بامداد كنى و انديشهء خود را در اين باره ببينى ، وليد گفت :\r\nبنام خدا ( اكنون ) باز گرد تا با گروهى از مردم ( براى بيعت ) بنزد ما بيائى ، مروان به او گفت : به خدا اگر حسين اينك از تو جدا شود و بيعت نكند ديگر هرگز بر او دست نخواهى يافت تا كشتار بسيارى ميانهء\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nتو و او بشود ، او را نگهدار تا اينكه يا بيعت كند يا گردنش بزنى ، حسين عليه السلام از جا جست و به او فرمود :\r\nاى پسر زرقاء ( زن كبود چشم ) تو مرا ميكشى يا او ) به خدا دروغ گفتى و نابجا سخن گفتى ( اين كلام را فرمود ) و از خانه بيرون رفت و با نزديكان خود به راه افتاده به منزل خويش درآمد ، ( همين كه حضرت برفت ) مروان بوليد گفت : گوش بسخن من ندادى به خدا ديگر نخواهد گذارد تو بر او دست يا بى ، وليد به او گفت : واى به حال ديگران باد اى مروان تو كارى براى من انتخاب كرده بودى ( و پيشنهادى به من نمودى ) كه نابودى دين من در آن بود ، به خدا دوست ندارم آنچه خورشيد بر آن ميتابد و از آن غروب مىكند از مال دنيا و ملك آن از آن من باشد و من حسين را بكشم ، سبحان اللَّه ! همين كه حسين گفت : من بيعت نميكنم من حسين را بكشم ؟ به خدا سوگند گمان ندارم كسى كه به خون حسين در روز قيامت بازخواست شود ترازويش سبك باشد ( يعنى عقوبتش آسان نيست ) ! مروان كه اين سخنان را از وليد شنيد گفت :\r\nاگر براى اين خاطر بود و انديشهء تو چنين است كار به جائى كردى ، اين را به زبان ميگفت ولى در دل كار او را خوش نداشت ( و رأى او را نه پسنديد و براى خوش آيند او گفتارش را تصديق كرد ) پس حسين عليه السّلام آن شب را در خانهء خود ماند و آن شب بيست و هفتم رجب سال شصت هجرى بود ، و وليد بن عتبة آن شب سرگرم بيعت گرفتن از عبد اللَّه بن زبير شد و او نيز از بيعت سرباز زده ، و همان شب مدينه را بسوى مكه ترك كرد ، چون صبح شد وليد مردى از بنى اميه را با هشتاد سوار از پى او فرستاد و اينان آمده ولى ( چون او از بيراهه رفته بود ) به او دست نيافته بازگشتند ، چون عصر روز شنبه شد وليد گروهى بنزد حسين عليه السّلام فرستاد\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nكه آن حضرت نزد وليد رفته براى يزيد با وليد بيعت كند ، حسين عليه السّلام فرمود : تا بامداد فردا درنگ كنيد آنگاه شما در اين باره انديشه كنيد و ما هم ميانديشيم ، آن شب را نيز از آن حضرت دست بداشتند و اصرارى نورزيدند\r\n\r\n[ خروج از مدينه و آمدن به مكه معظمه 
  ]\r\n، پس حضرت در همان شب كه شب يك شنبه بيست و هشتم رجب بود از مدينه بسوى مكه رهسپار شد ، و فرزندان و برادرزادگان و برادرانش نيز با بيشتر خاندانش همراه او بودند جز برادرش محمد بن حنفيه رحمة اللَّه عليه كه چون تصميم آن حضرت را بر بيرون رفتن از مدينه دانست ولى نميدانست بكجا خواهد رفت عرضكرد : اى برادر تو محبوبترين مردمانى در نزد من و دشوارترين ايشانى بر من ( يعنى مصيبتى كه به تو روآور شود از مصيبت هر كس بر من دشوارتر است ) و من نصيحت خود را اندوخته نكرده‌ام براى هيچ كس جز براى تو ، و تو شايسته‌ترى بنصيحت ( و خير خواهى ، اكنون ميگويم ) از بيعت كردن با يزيد بن معاويه و همچنين از شهرها تا آنجا كه ميتوانى دورى كن ، سپس فرستادگان خود را بسوى مردم گسيل دار و آنان را بسوى خويش دعوت كن ، پس اگر مردم گردن نهاده با تو بيعت كردند ، سپاس خداى را بر اين نعمت بجاى آر ، و اگر بر ديگرى جز تو گرد آمدند خداوند بدان وسيله از دين و عقل تو نكاهد و مروت و برترى تو را از ميان نبرد ( يعنى اگر هم دعوتت را نپذيرند زيانى به تو نخواهد رسيد ) ولى من بر تو انديشناك و ترسانم از اينكه بشهرى از اين شهرها درآئى و مردم در بارهء تو دو دسته شوند گروهى بسود تو و گروهى بزيان تو و در ميان ايشان جنگ درگير شود ، در آن هنگام تو نخستين كسى باشى كه هدف نيزه‌ها قرار گيرى ، و آن هنگام است كه بهترين همهء امت از نظر خود و پدر و مادر خونش از همهء آنان ضايعتر و خاندانش از همگان خوارتر گردد ، حسين عليه السلام به او فرمود : اى برادر پس بكجا بروم ؟ عرضكرد : به مكه برو پس اگر در آنجا آسوده خاطر بودى و خانهء اطمينان‌بخشى براى تو بود\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nكه همان جا باش ، و اگر نتوانستى در آنجا بمانى بريگزارها و قله‌هاى كوه پناه ميبرى ، و از شهرى بشهرى در مىآيى تا بنگرى كه سرانجام كار مردم بكجا ميكشد و براستى انديشه و رأى تو چون بكارى رو آورى از همگان نيكوتر و بهتر است ، حسين عليه السلام فرمود : اى برادر بحقيقت خيرخواهى و دلسوزى كردى و من اميدوارم كه رأى تو محكم و با موفقيت قرين باشد .\r\n( 30 ) حسين عليه السّلام بسوى مكه رهسپار شد و اين آيه را ميخواند : « فخرج منها . . . يعنى ( موسى از شهر مصر ) بيرون رفت هراسان و چشم به راه ، و گفت پروردگارا نجاتم ده از گروه ستمكاران » ( سورهء قصص آيه 21 ) و راه ( متعارف و جادهء ) بزرگ را در پيش گرفت ، خاندان آن حضرت گفتند : اگر از بىراهه به روى چنانچه پسر زبير رفت كه تعقيب‌كنندگان بشما نرسند بهتر است ؟ فرمود : نه به خدا من از راه راست بدر نروم تا خداوند آنچه خواهد ميان ما حكم كند ! و چون حسين عليه السّلام به مكه در آمد شب جمعه سوم شعبان بود و هنگام وارد شدن به آنجا اين آيه را ميخواند ( كه دنبال آيهء گذشته است ) : « و چون روى آورد بسوى ( شهر ) مدين گفت اميد است پروردگار من رهبريم كند به راه راست » سپس در مكه فرود آمد ، و مردم مكه ( كه از آمدن آن حضرت باخبر شدند ) بخانهء او رو آورده بديدنش مىآمدند و رفت و آمد ميكردند ، و هر كه از بزرگان و مردم شهرها در آنجا بود بنزد آن حضرت آمدند ، و پسر زبير در مكه پيوسته كنار خانهء كعبه به نماز و طواف مشغول بود ، و بهمراه مردم بديدن حسين عليه السلام مىآمد ، و گاهى دو روز پشت سر هم و گاهى دو روز يك بار ، ولى بودن آن حضرت در مكه از همه كس بر او گرانتر بود زيرا دانسته بود كه تا حسين عليه السلام در مكه هست\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nمردم حجاز با او بيعت نخواهند كرد ، و رغبت مردم به پيروى از حسين عليه السّلام بيشتر و مقامش والاتر است .\r\n\r\n[ نامه‌هاى اهل كوفه و فرستادن آن حضرت مسلم بن عقيل را به كوفه 
  ]\r\n( از آن سو ) چون خبر هلاكت معاويه بمردم كوفه رسيد در بارهء يزيد بجستجو پرداختند و خبر بيعت نكردن حسين عليه السلام به گوش ايشان رسيد ، و همچنين امتناع پسر زبير از بيعت و رفتن آن دو را به مكه دانستند ، شيعيان كوفه در خانه سليمان بن صرد خزاعى انجمن كردند و خبر هلاكت معاويه را به گوش همگان رساندند ، پس حمد و ثناى خداى را بجا آوردند ، سليمان بن صرد از آن ميان گفت : همانا معاويه به هلاكت رسيده و حسين از بيعت با بنى امية خوددارى كرده است ، و شما شيعيان او و شيعيان پدرش هستيد ، پس اگر ميدانيد كه او را يارى دهيد و با دشمنانش مىجنگيد و در راه او را از دادن جان دريغ نداريد ، به آن حضرت بنويسيد و آمادگى خود را به او اعلام داريد ، و اگر از پراكندگى و سستى در يارى او بيم داريد او را گول نزنيد ؟ گفتند : نه ، ما با دشمن او خواهيم جنگيد و در راه او جانفشانى خواهيم كرد ، گفت :\r\nپس براى دعوت ، نامهء به آن حضرت بنويسيد ، و نامهء بدين مضمون به آن حضرت نوشتند :\r\n«  بِسْمِ اللَّهِ الرَّحْمنِ الرَّحِيمِ  » نامه ايست بحسين بن على عليهما السلام از سليمان بن صرد ، و مسيب بن نجية و رفاعة بن شداد بجلى ، و حبيب بن مظاهر ، و شيعيان با ايمان او و مسلمانان از مردم كوفه : درود بر تو ، همانا ما بوجود تو سپاس كنيم خدائى را كه شايسته پرستشى جز او نيست و حمد خداوندى را كه دشمن ستمكار سركش شما را درهم شكست و نابود كرد ، آن دشمنى كه بر اين امت يورش برد ، و بستم كار خلافت و زمامدارى\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nآنان را براى خود بر بود ، و اموال آنان را به زور بگرفت ، و بدون رضايت آنان خود را فرمانرواى ايشان كرد نيكان و برگزيدگان آنان را بكشت ، و بدكاران و اشرار را بجاى نهاد ، و مال خدا را دست بدست در ميان گردنكشان و ثروتمندان قرار داد ، دورى و نابودى بر او باد چنانچه قوم ثمود دور و نابود شدند ، همانا براى ما امام و پيشوائى نيست پس بسوى ما روى آور ، اميد است خداوند بوسيلهء تو ما را به حق گرد آورد و نعمان بن بشير ( فرماندار يزيد و نمايندهء بنى اميه ) در قصر فرماندارى است و ما در روزهاى جمعه براى نماز با او نميرويم ، و در عيدها با او ( براى نماز ) بصحرا بيرون نرويم ، و اگر ما بدانيم كه شما بسوى ما حركت كرده‌اى ما او را از شهر كوفه بيرون كنيم و ان شاء اللَّه تعالى او را بشام خواهيم فرستاد .\r\nاين نامه را بوسيلهء عبد اللَّه بن مسمع همدانى ، و عبد اللَّه بن وال فرستاده و به آن دو دستور دادند بشتاب نامه را به آن حضرت برسانند ، پس آن دو با شتاب برفتند تا در دهم ماه رمضان در مكه به آن حضرت عليه السّلام وارد شدند ( و نامهء اهل كوفه را رساندند ) و مردم كوفه دو روز پس از فرستادن آن نامه ( نامه‌هاى ديگرى ) بوسيلهء قيس بن مسهر صيداوى ، و عبد اللَّه و عبد الرحمن پسران شداد أرحبى ، و عمارة بن عبد اللَّه سلولى ، ( كه رويهم ) حدود صد و پنجاه نامه ( ميشد ) براى آن حضرت فرستادند كه آنها از يك نفر يا دو نفر يا چهار نفر بود سپس دو روز ديگر گذشت و هانى بن هانى سبيعى و سعيد بن عبد اللَّه حنفى را بجانب او روان داشته و براى او نوشتند :\r\n«  بِسْمِ اللَّهِ الرَّحْمنِ الرَّحِيمِ  » نامه‌ايست بحسين بن على عليهما السّلام از شيعيان آن حضرت از مؤمنين و مسلمانان كه پس از حمد و ثناى پروردگار ، بشتاب به زودى بنزد ما زيرا كه مردم چشم به راه تو هستند و انديشه‌اى جز تو ندارند ، پس بشتاب ، بشتاب ، سپس ، بشتاب ، بشتاب ، و السّلام .\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nآنگاه شبث بن ربعى ، و حجار بن ابجر ، و يزيد بن رويم ، و عروة بن قيس ، و عمرو بن حجاج زبيدى ، و محمد بن عمرو تيمى به آن حضرت عليه السّلام نامهء نوشتند بدين مضمون : پس از حمد و ثناى پروردگار همانا باغها سر سبز و ميوه‌ها رسيده پس هر گاه خواهى بيا بسوى لشكر بسيار و مجهزى ( كه براى ياريت آماده است ) ؟ و السّلام . ( 30 ) و نامه‌رسانها و فرستادگان يكى پس از ديگرى در نزد آن حضرت بهم رسيدند ، امام عليه السّلام از فرستادگان حال مردم را پرسيد سپس بوسيلهء هانى بن هانى و سعيد بن عبد اللَّه كه آخرين فرستادگان مردم كوفه بودند نامهء بدين مضمون به آنها نوشت :\r\n«  بِسْمِ اللَّهِ الرَّحْمنِ الرَّحِيمِ  » نامه‌ايست از حسين بن على بگروه مؤمنان و مسلمانان ، اما بعد همانا هانى و سعيد نامه‌هاى شما را به من رساندند ، و اين دو آخرين فرستادگان شما بودند ، و من همهء آنچه داستان كرده‌ايد و يادآور شده‌ايد دانستم ، سخن بيشتر شما اين بود كه : براى ما امام و پيشوائى نيست پس بسوى ما بيا ، شايد خداوند بوسيلهء تو ما را بر حق و هدايت گرد آورد ، و من هم اكنون برادرم و پسر عمويم و آن كس كه مورد اطمينان و وثوق من در ميان خاندانم مىباشد ( يعنى ) مسلم بن عقيل را بسوى شما گسيل داشتم ، تا اگر مسلم براى من نوشت كه رأى و انديشهء گروه شما و خردمندان و دانايانتان همانند سخن فرستادگان شما و آنچه من در نامه‌هاتان خواندم مىباشد ، ان شاء اللَّه به زودى بنزد شما خواهم آمد ، بجان خودم سوگند امام و پيشوا نيست جز آن كس كه بكتاب خدا در ميان مردم حكم كند ، و بدادگسترى و عدالت بپاخيزد ، و بدين حق ديندارى كند ، و خود را در آنچه مربوط به خدا است نگهدارى كند . و السّلام .\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nو حضرت عليه السّلام مسلم بن عقيل را خواسته با قيس بن مسهر صيداوى ، و عمارة بن عبد اللَّه سلولى ، و عبد اللَّه و عبد الرحمن پسران شداد ارحبى بسوى كوفه فرستاد ، و او را بپرهيزكارى ، و پوشيده داشتن كار خود ، و مدارا كردن با مردم دستور فرمود ، و اگر ديد مردم گرد آمده و ( چنانچه نوشته‌اند ) فراهم شدند به زودى به آن حضرت اطلاع دهد ، پس مسلم رحمه اللَّه آمده تا بمدينه رسيد و در مسجد رسول خدا ( ص ) نماز خواند و با هر كه ميخواست از خاندان خود وداع و خداحافظى كرده ( آنگاه ) دو راهنما اجير نموده همراه برداشت ( و بسوى كوفه رهسپار شد ) آن دو راهنما او را از بيراهه بردند ، و راه را گم كرده تشنگى سختى بر ايشان غلبه كرد ، و از راه رفتن بازماندند و پس از آنكه راه را پيدا كردند ( ديگر نيروى سخن گفتن و راه رفتن نداشتند و ) با اشاره راه را بمسلم نشان دادند ، و مسلم آن راه را در پيش گرفت و آن دو راهنما نيز در اثر تشنگى جان سپردند .\r\nمسلم بن عقيل رحمه اللَّه ( پس ) از ( پيمودن راه و رسيدن به ) جايى كه معروف بمضيق است نامهء به امام عليه السّلام نوشت و بوسيلهء قيس بن مسهر فرستاد و متن نامه اين بود : اما بعد من از مدينه با دو تن راهنما بكوفه رهسپار شدم ، آن دو از راه كناره گرفته و راه را گم كردند و تشنگى بر ايشان سخت شد و چيزى نگذشت كه جان سپردند ، و ما رفتيم تا به آب رسيديم و چون به آب رسيديم جز رمقى مختصر براى ما نمانده بود ، و اين آب در جايى از درهء خبت است و نامش مضيق مىباشد ، و من اين راه را بواسطهء اين جريانات بفال بد گرفتم پس اگر ممكن است مرا از رفتن بدين راه معذور و معاف بدار و ديگرى را بفرست ، و السّلام . حسين عليه السّلام\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nنامهء در پاسخ او نوشت كه : اما بعد من ميترسم كه چيزى تو را وادار بر استعفاءنامهء خود از رفتن بدين راه نكرده مگر ترس ، پس بدان راهى كه تو را فرستاده‌ام برو ( و انديشناك مباش ) و السّلام . چون مسلم نامهء حضرت را خواند گفت : اما اين را كه من بر خود بيمناك نيستم ( و ترسى از رفتن ندارم ) و رهسپار كوفه شد و آمد تا بآبى رسيد كه از قبيلهء طى بود آنجا فرود آمد سپس از آنجا نيز گذشته مردى را ديد كه مشغول تيراندازى براى شكار است ، به او نگريست و ديد آهوئى را با تير زد و او را به زمين انداخت ، مسلم ( آن را بفال نيك گرفت و ) با خود گفت : ان شاء اللَّه تعالى دشمن خود را ميكشيم ، سپس آمد تا داخل كوفه شد و بخانهء مختار بن أبى عبيدة رفت ، و آن خانه‌اى است كه امروز بخانهء مسلم بن مسيب معروف است ، شيعيان بديدن او آمده و چون گروهى در آنجا فراهم شدند مسلم نامهء حسين عليه السّلام را بر ايشان خواند و ايشان ميگريستند ، و مردم با او بيعت كردند تا اينكه هيجده هزار نفر از ايشان با مسلم بيعت نمودند ، پس مسلم نامهء بحسين عليه السّلام نوشت و او را ببيعت كردن هيجده هزار نفر آگاه ساخت و خواست كه آن حضرت بكوفه بيايد ، و شيعيان بخانهء آن جناب رفت و آمد ميكردند تا اينكه جاى او آشكار شد ، اين جريان به گوش نعمان بن بشير كه از طرف معاويه فرماندار كوفه بود و يزيد نيز او را بر همان منصب بجاى نهاده بود رسيد ، پس ( به مسجد آمده ) بر منبر رفت و حمد و ثناى خداى را بجاى آورده سپس گفت : اما بعد اى بندگان خدا بترسيد از خدا و بسوى فتنه و دودستگى نشتابيد زيرا كه در فتنه مردان كشته شوند ، و خونها ريخته شود ، و مالها به زور گرفته شود ، همانا من با كسى كه با من نجنگد جنگ نخواهم كرد ،\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nو كسى كه بر من يورش نبرد بر او در نيايم ، و خفتهء شما را بيدار نكنم ، و بيهوده متعرض شما نشوم ، و به صرف بهتان و بدگمانى و تهمت شما را در بند نياندازم ، ولى اگر شما روبرو و آشكارا بدشمنى با من برخيزيد و بيعت خود را بشكنيد ، و با پيشواى خود در صدد مخالفت برآئيد ، سوگند بدان خدائى كه جز او شايستهء پرستشى نيست تا قائمهء شمشير در دست من است شما را بدان ميزنم اگر چه ياورى نداشته باشم ، آگاه باشيد همانا من اميدوارم آن كس كه از شما حق را بشناسد بيشتر از كسى باشد كه باطل او را به هلاكت كشاند .\r\nعبد اللَّه بن مسلم حضرمى كه هم سوگند با بنى اميه بود برخاست و گفت : اى امير اين جريانى كه پيش آمده و مىبينى جز بستم و خونريزى اصلاح پذير نيست ، و آنچه تو در اين باره انديشيده‌اى رأى ناتوانان است ! نعمان به دو گفت : اگر در پيروى از خدا ناتوان باشم نزد من محبوبتر است از اينكه از نيرومندان در نافرمانى باشم ، سپس از منبر به زير آمد .\r\nعبد اللَّه بن مسلم از آنجا بيرون آمده و نامهء بيزيد نوشت كه : اما بعد بدان كه مسلم بن عقيل بكوفه آمده و شيعه براى خلافت حسين بن على عليه السّلام با او بيعت كرده‌اند پس اگر كوفه را خواهى مرد نيرومندى را بفرست كه فرمان تو را بانجام رساند ، و مانند خودت در بارهء دشمنت رفتار نمايد ، زيرا نعمان بن بشير مرد ناتوانى است يا خود را بناتوانى زند . پس از او عمارة بن عقبه نيز مانند عبد اللَّه بن مسلم نامهء بيزيد نوشت ، سپس عمر بن سعد بن أبى وقاص به همين مضمون نامهء بيزيد نوشت ، چون اين نامه‌ها بيزيد رسيد\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nسرجون غلام معاويه را طلبيد و به دو گفت : رأى تو چيست ؟ همانا حسين مسلم بن عقيل را بكوفه فرستاده و براى او از مردم بيعت ميگيرد ، و به من رسيده است كه نعمان سستى كرده ، و گفتار بدى در اين باره داشته است به نظر تو چه كسى را بكوفه فرمانروا كنم ؟ - و يزيد در آن هنگام بر عبيد اللَّه بن زياد ( كه حاكم بصره بود ) خشمناك بود - سرجون گفت : اگر معاويه ( پدرت ) زنده بود و در اين باره رأى ميداد آن را مىپذيرفتى ؟\r\nگفت : آرى ، سرجون حكم فرماندارى عبيد اللَّه بن زياد را براى كوفه بيرون آورد و گفت : اين رأى معاويه است كه خود مرد ولى دستور به نوشتن اين حكم داد ، پس حكومت دو شهر ( بصره و كوفه ) را بعبيد اللَّه بن زياد بسپار ، يزيد گفت : چنين ميكنم ، حكم عبيد اللَّه را براى او بفرست ، سپس مسلم بن عمرو باهلى را خواسته و نامهء بوسيلهء او براى عبيد اللَّه بن زياد فرستاد كه : اما بعد همانا پيروان من از مردم كوفه به من نوشته و مرا آگاهى داده‌اند كه پسر عقيل در كوفه لشكر تهيه مىكند تا در ميان مسلمانان اختلاف اندازد ، چون نامهء مرا خواندى رهسپار كوفه شو و پسر عقيل را همچون درى ( كه در ميان خاك گم شده باشد ) بجوى تا بر او دست يا بى پس او را در بند كن يا بكش يا از شهر بيرونش كن و السّلام .\r\n\r\n[ آمدن عبيد الله بن زياد به كوفه و كشته شدن هانى و مسلم 
  ]\r\nحكم فرماندارى كوفه را نيز به او داد ، پس مسلم بن عمرو از شام بيرون آمده روان شد تا در بصره بعبيد اللَّه بن زياد در آمد و آن نامه و حكم را بعبيد اللَّه رساند ، عبيد اللَّه همان ساعت دستور داد توشهء سفر برداشته و آمادهء رفتن بكوفه براى فردا شوند سپس از بصره بيرون رفت و برادر خود عثمان را در بصره بجاى خويش نهاد و بسوى كوفه رهسپار شد و مسلم بن عمرو باهلى و شريك بن اعور حارثى و خويشان و كسان و خانواده‌اش نيز\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nهمراه او بودند ، و بيامد تا بكوفه رسيد و عمامهء سياهى بر سر نهاده و دهان خود را با پارچه بسته بود ، و مردم كه شنيده بودند حسين عليه السّلام بسوى ايشان حركت كرده و چشم به راه آمدن آن حضرت عليه السّلام بودند همين كه عبيد اللَّه را ديدند گمان كردند حسين عليه السّلام است از اين رو به هيچ گروهى از مردم نميگذشت جز اينكه بر او سلام كرده ميگفتند : اى پسر رسول خدا خوش آمدى ! خير مقدم ، عبيد اللَّه بن زياد از اينكه ميديد مردم او را بجاى حسين خوش آمد ميگويند ناراحت و بدحال شد ، مسلم بن عروه كه ديد مردم بسيار شدند فرياد زد : بيكسو رويد اين مرد امير كوفه عبيد اللَّه بن زياد است ، پس ابن زياد برفت تا شب هنگام بدر قصر ( دار الامارة ) رسيد ، و همراه او گروهى آمده و گرد او را گرفته بودند و شك نداشتند كه او حسين عليه السّلام مىباشد ، نعمان بن بشير ( كه در قصر بود ) درهاى قصر را به روى او و همراهانش بست پس برخى از همراهان عبيد اللَّه بانگ زد : در را باز كنيد ، نعمان كه گمان ميكرد حسين عليه السّلام است از بالاى قصر سركشيده گفت : ترا به خدا سوگند دهم كه از اينجا دور شوى زيرا من امانتى كه در دست دارم به تو نخواهم سپرد ، و در جنگ با تو نيز نيازى نيست ، عبيد اللَّه خاموش بود سپس نزديك شد و نعمان نيز خود را از كنگره قصر سرازير كرد عبيد اللَّه بسخن درآمد و گفت : در بگشا خدا كارت را نگشايد كه شبت بدرازا كشيد ، و مردى كه پشت سر او بود شنيد پس بسوى مردم كه بدنبال او افتاده و ميپنداشتند او حسين عليه السّلام است بازگشته گفت : اى مردم بخدائى كه شريك ندارد اين پسر مرجانه است نعمان در را باز كرد و ( داخل شد ) و در را به روى مردم ( كه بدنبالش آمده بودند ) بست ، و آنان پراكنده شدند .\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nچون بامداد شد مردم را دعوت كردند و چون گرد آمدند عبيد اللَّه بن زياد بيرون آمده ، پس از حمد و ثناى پروردگار گفت : اما بعد همانا امير المؤمنين يزيد مرا بر شهر شما و مرزها و بهره‌هاى شما ( از بيت المال ) فرمانروا ساخته ، و به من دستور داده با ستمديدگانتان با انصاف رفتار كنم و بمحرومين از شما بخشش كنم ، و به آنان كه گوش شنوا دارند و پيروى از دستوراتش بنمايند مانند پدر مهربان نيكى كنم ، و تازيانه و شمشير ( عقوبت و شكنجهء ) من ( آمادهء عقوبت ) براى آن كسى است كه از دستور من سرباز زند ، و با پيمان من مخالفت كند ، پس بايد هر كس بر خود بترسد « راستى و درستى است كه بلا را از انسان دور كند نه تهديد » ( و اين جمله مثلى است در ميان عرب كه ابن زياد به زبان جارى ساخت ) سپس از منبر به زير آمده ، بزرگان شهر و سرشناسان را به سختى گرفت ، و گفت : نام سرشناسان و هواخواهان يزيد و هر كه از مردم خوارج در ميان شما هستند ، و آن دسته از نفاق پيشه‌گانى كه كارشان ايجاد دودستگى و پراكندگى در ميان مردم است براى من بنويسيد ، پس هر كه ايشان را نزد ما آورد در امان است ، و هر كه نامشان را ننوشت بايد ضمانت كند و به عهده گيرد كه كسى از آنان كه ميشناسد و تحت نظر او هستند با ما مخالفت نكند و ياغيگيرى بر ما ننمايد ، و اگر اين كار را نكرد ذمهء ما از او برى است ، و خون و مالش بر ما مباح و حلال است ، و هر رئيسى ( و بزرگ محله‌اى ) در ميان مردم آشناى خود ، از دشمنان يزيد كسى را بشناسد ( و بما معرفى نكند ) و او را نزد ما نياورد بر در خانهء خود بدار آويخته خواهد شد و بهره‌اش از بيت المال لغو خواهد گرديد .\r\nو ( از آن سو ) چون مسلم بن عقيل آمدن عبيد اللَّه را بكوفه دانست و سخنان او را شنيد و سخت‌گيريهائى كه با رؤساء و سرشناسان كوفه كرده بگوشش رسيد از خانهء مختار بيرون رفته و بخانهء هانى بن عروة\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nدرآمد پس شيعيان دور از چشم مأمورين عبيد اللَّه بن زياد بنزد او رفت و آمد ميكردند و به يكديگر سفارش ميكردند جاى مسلم را به كسى نشان ندهند ، ابن زياد يكى از غلامان خود را كه معقل نام داشت پيش خوانده و به او گفت : اين سه هزار درهم را بگير و بجستجوى مسلم بن عقيل برو ، ياران او را پيدا كن ، و چون بيك يا چند تن از ايشان دست يافتى ، اين سه هزار درهم را به آنان بده و بگو : با اين پول براى جنگ با دشمنان كمك بگيريد ، و چنين وانمود كن كه تو از آنان هستى زيرا چون تو اين پول را به آنان دادى از تو مطمئن خواهند شد و مورد اعتماد آنان قرار خواهى گرفت و چيزى از كار خود را از تو پنهان نخواهند كرد سپس بامداد و پسين نزد ايشان برو ( و رفت و آمدت را با ايشان زياد كن ) تا بدانى مسلم بن عقيل در كجا پنهان شده و نزد او به روى ، معقل پول را گرفته آمد در مسجد بزرگ كوفه نزد مسلم بن عوسجه اسدى نشست و او مشغول نماز بود ، پس از گروهى شنيد كه ميگويند :\r\nاين مرد براى حسين عليه السّلام از مردم بيعت ميگيرد ، پس نزديك رفت تا پهلوى مسلم بن عوسجة نشست و چون مسلم از نماز فارغ شد گفت : بندهء خدا من از اهل شام هستم ، و خداوند نعمت دوستى خاندان و اهل بيت پيغمبر و دوستى دوستانشان را به من ارزانى داشته ( اين سخنان را ميگفت ) و بدروغ گريه ميكرد و گفت : همراه من سه هزار درهم است كه ميخواهم مردى از ايشان را ديدار كنم ، و به من اطلاع رسيده آن مرد به اين شهر آمده و براى پسر دختر رسول خدا ( ص ) از مردم بيعت ميگيرد ، و من ميخواهم او را ديدار كنم و كسى را نيافتم كه مرا بسوى او راهنمائى كند و جاى او را به من نشان دهد ، هم اكنون كه در مسجد نشسته بودم از برخى از مؤمنين شنيدم كه ( تو را نشان داده و ) ميگفتند : اين مرد داناى باحوال اين خاندان است ، و من بنزد تو آمده كه اين پول را از من بگيرى و پيش صاحب خودت آن مرد\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nببرى ، زيرا من از برادران تو هستم و مورد وثوق و اطمينان توأم ، و اگر ميخواهى پيش از آنكه او را ديدار كنم براى او از من بيعت بگير ؟ مسلم بن عوسجه گفت : خداى را سپاسگزارى كنم كه توفيق ديدار ترا به من داد و ديدار تو مرا خورسند ساخت تا تو بآرزويت برسى ، و خداوند بوسيلهء تو خاندان پيغمبرش عليهم السّلام را يارى كند . و من خوش ندارم مردم مرا به اين كار ( كه رابطه با اين خاندان دارم ) بشناسند پيش از آنكه كار ما سرانجام گيرد ، و اين ترس من بخاطر انديشه و بيمى است كه از اين مرد سركش و خشم او در دل دارم ، معقل گفت : انديشه مكن كه خبرى نيست و خير است ، اكنون از من بيعت بگير پس مسلم از او بيعت گرفت ، و پيمانهاى محكمى با او بست كه خير انديشى كند و جريان را پوشيده دارد معقل هر پيمانى خواست پذيرفته تا او خشنود شد ، سپس به او گفت : چند روزى در خانهء من بيا تا من از آنكه ميخواهى برايت اجازهء دخول بگيرم ، معقل با آن مردم كه بخانهء مسلم بن عوسجة ميرفتند بدان خانه رفت و آمد ميكرد تا براى او از مسلم بن عقيل اجازه ملاقات گرفت ، و ( چون بنزد مسلم بن عقيل رفت ) آن جناب از او بيعت گرفت ، و بابى ثمامهء صائدى دستور فرمود پول را از او بگيرد ، ابا ثمامة اين سمت را داشت كه پولها و آنچه برخى كمك مالى ميكردند ميگرفت و براى آنان اسلحه خريدارى ميكرد و مردى بينا و از دلاوران عرب و بزرگان شيعه بود ، و معقل نزد مسلم بن عقيل رفت و آمد ميكرد تا به جائى كه نخستين كسى كه مىآمد و آخرين مردى كه بيرون ميرفت او بود ، و آنچه اين زياد از فهميدن اوضاع و احوال ايشان بدان نيازمند بود همه را دانست و پشت سر هم به او گزارش ميداد .\r\nهانى بن عروة ( كه ميزبان مسلم بن عقيل بود ) از عبيد اللَّه بر جان خود ترسيد و از رفتن بمجلس ابن زياد خوددارى كرده خود را به بيمارى زد ، ابن زياد به همنشينانش گفت : چه شده كه هانى را\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nنمىبينم ؟ گفت : بيمار است ، گفت : اگر از بيماريش آگاه بودم بعيادتش ميرفتم ، پس محمد بن اشعث و اسماء بن خارجه ، و عمرو بن حجاج زبيدى را كه دخترش رويحه همسر هانى بن عروة بود و آن زن مادر يحيى بن هانى است پيش خواند ، و به آنان گفت : چرا هانى بن عروة بديدن ما نيايد ؟ گفتند : ما ندانيم گويند بيمار است ، ابن زياد گفت : من شنيده‌ام بهبودى يافته و روزها بر در خانه‌اش مىنشيند ، پس بديدار او برويد و دستورش دهيد حق ما را وانگذارد زيرا من دوست ندارم مانند او مردى از بزرگان عرب حقش نزد من تباه گردد ، پس اين چند تن بنزد هانى آمده و هنگام غروب كه هانى بر در خانه‌اش نشسته بود او را ديدار كردند و به او گفتند : چرا بديدار امير نيامدى ، او نام تو را برد و گفت : اگر ميدانستم بيمار است بعيادتش ميرفتم ؟ هانى بديشان گفت : كسالت مانع از اين شد ، به او گفتند : شنيده است تو بهبودى يافته‌اى و هر روز شام بر در خانهء خود مىنشينى . و چنين پندارد كه تو از رفتن نزد او كندى و سستى ورزيده‌اى ، و كندى و بىمهرى چيزى است كه فرمانروا و سلطان تاب تحمل آن را ندارد ، تو را سوگند ميدهيم هم اكنون با ما سوار شوى ( تا بديدنش برويم ) هانى جامهء خويش را خواسته پوشيد سپس استرش را آورده سوار شد ( و با آنان بسوى قصر ابن زياد به راه افتاد ) همين كه بنزديك قصر رسيد احساس كرد كه وضع خطرناك است ( و شايد اگر بقصر برود سالم باز نگردد ) بحسان پسر اسماء بن خارجة گفت اى فرزند برادر من به خدا سوگند از اين مرد هراس و انديشه دارم تو چه پندارى ؟ گفت : عمو جان به خدا من هيچ گونه ترسى بر تو ندارم انديشهء در دل راه مده - و حسان نميدانست براى چه ابن زياد هانى را طلبيده - پس هانى آمد تا بر عبيد اللَّه بن زياد در آمد و مردم نزد او نشسته بودند ، همين كه از در وارد\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nشد ابن زياد گفت : « أتتك بحائن رجلاه » ( و اين مثلى بود در ميان عرب كنايه از اينكه : بپاى خود بسوى مرگ آمدى ، و نخستين كس كه اين سخن را گفت حارث بن جبلة يا عبيد بن ابرص بود ، و براى توضيح بيشتر بمجمع الامثال ج 1 ص 23 مراجعه شود ) همين كه نزديك ابن زياد رسيد و شريح قاضى پيش او نشسته بود بسوى هانى نظر افكنده گفت :\r\nمن عطاء ( و يا زندگى ) او را خواهم و او ارادهء كشتن مرا دارد ، عذر خود ( يا عذر پذير خود ) را نسبت بدوست مرادى خود بياور ( مترجم گويد : ترجمه اين شعر با شرح آن در فصل ( 3 ) از باب اول اين كتاب گذشت بدان جا مراجعه شود ) .\r\nو ابن زياد در آغاز كه بكوفه آمده بود او را گرامى ميداشت و در بارهء او مهربانى ميكرد ( از اين رو ) هانى گفت : اى امير مگر چه شده ؟ گفت : اى هانى دست بردار ، اين كارها چيست كه تو در خانه‌ات بزيان يزيد و همهء مسلمانان تهيه مىبينى ؟ مسلم بن عقيل را آورده و بخانهء خود بردهء و سلاح جنگ و قشون در خانه‌هاى اطراف خود فراهم ميكنى ، و گمان دارى كه اين كارها بر من پوشيده ميماند ؟ هانى گفت : من چنين كارى نكرده‌ام ، و مسلم بن عقيل نزد من نيست ، ابن زياد گفت : چرا چنين است ، چون سخن در اين باره ميان آن دو زياد شد و هانى بر انكار خود باقى بود ، ابن زياد ( غلامش ) معقل همان جاسوس خود را پيش طلبيد همين كه معقل آمد ابن زياد بهانى گفت : اين مرد را مىشناسى ؟ گفت : آرى و دانست كه او جاسوس ابن زياد بوده ، و خبرهاى ايشان را به او داده است ، پس ساعتى سر به زير افكنده و ديگر نتوانست سخنى بگويد ، سپس به خود آمده گفت : گوش فرا دار و سخنم را باور كن كه به خدا سوگند دروغ نميگويم ، به خدا من مسلم را بخانهء خود دعوت نكردم ، و هيچ گونه اطلاعى از وضع و كار او نداشتم تا بخانهء من آمد و از من خواست بخانه‌ام درآيد ، و من شرم كردم او را راه ندهم ، و پذيرائى از او بگردنم\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nبار شد ( و روى رسم عرب نمىتوانستم او را راه ندهم ) بدين جهت از او پذيرائى كردم و پناهش دادم و جريان كار او چنان است كه به گوش تو رسيده و خود ميدانى پس اگر ميخواهى اكنون پيمان محكمى با تو مىبندم كه انديشهء بدى در بارهء تو نداشته باشم و غائله‌اى به راه نيندازم ، بنزدت آمده دست ( وفادارى ) در دست تو نهم ، و اگر خواهى گروى پيش تو بگذارم كه بروم و بازگردم ، بروم پيش مسلم و او را دستور دهم از خانهء من بهر جاى زمين ميخواهد برود و من ذمهء خود را از عهدهء نگهدارى او بيرون آورم ( آنگاه نزد تو باز آيم ) ابن زياد گفت : به خدا هرگز دست از تو برندارم تا او را بنزد من آورى ، گفت : نه به خدا من هرگز چنين كارى نخواهم كرد ، مهمان خود را بياورم او را بكشى ؟ ابن زياد گفت : به خدا بايد او را پيش من بياورى ، هانى گفت : نه به خدا نخواهم آورد ، چون سخن ميان آن دو بسيار شد مسلم بن عمرو باهلى برخاست - و در كوفه جز او مرد شامى و اهل بصره كسى نبود - و گفت : خدا كار امير را اصلاح كند مرا با او در جاى خلوتى بگذار تا من در اين باره با او گفتگو كنم ، پس برخاست در گوشهء خلوتى از مجلس كه ابن زياد آن دو را ميديد با او بسخن پرداخت ، و چون گفتگوى آن دو و آوازشان بلند شد ابن زياد شنيد چه ميگويند مسلم بهانى گفت : اى هانى ترا به خدا سوگند مىدهم ( كارى نكن ) كه خود را بكشتن دهى ، و بلا و اندوهى در قبيلهء خود وارد سازى ، پس به خدا من نميخواهم تو كشته شوى ؟ اين مرد ( يعنى مسلم بن عقيل ) با اين گروه كه مىبينى پسر عمو هستند ، و اينان كشندهء او نيستند و زيانى به او نرسانند ، پس او را بايشان بسپار ، و در اين باره سرافكندگى و عيبى بر تو نباشد ، زيرا جز اين نيست كه تو را بسلطان سپرده‌اى ، هانى گفت : همانا به خدا در اين كار براى من سرافكندگى و ننگ است كه من كسى را كه به من پناه آورده و مهمان خود را ( بدشمن ) بسپارم ، با اينكه من زنده و تندرست هستم و مىشنوم و\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nمىبينم ، و بازويم محكم و ياورانم بسيار است ! به خدا اگر من جز يكتن نباشم و ياورى نداشته باشم او را بشما نسپارم تا در راه او بميرم ، مسلم شروع كرد او را بسوگند دادن و او ميگفت : به خدا هرگز او را بابن زياد نسپارم ، ابن زياد اين سخن را شنيد گفت : او را نزديك من آريد ، او را بنزديك ابن زياد بردند ، ابن زياد گفت : يا بايد او را پيش من آرى يا گردنت را خواهم زد ، هانى گفت : در اين هنگام به خدا شمشيرهاى برندهء در اطراف خانهء تو بسيار شود ( و مردم زيادى به يارى من بجنگ با تو بر خيزند ) ؟ ابن زياد گفت : واى بر تو مرا بشمشيرهاى برنده مىترسانى و او ( يعنى هانى ، يا ابن زياد ) مىپنداشت كه قبيلهء او به يارى او برخواهند خاست و از او دفاع خواهند نمود ، سپس گفت : او را نزديك من آريد ، پس نزديكش آوردند ، با قضيبى كه در دست داشت ( قضيب به معناى تازيانه و شمشير باريك و نازك است ) به روى او زد و هم چنان به بينى و پيشانى و گونهء او ميزد تا اينكه بينى او را شكست ، و خون بر روى او و ريشش ريخت ، و گوشت پيشانى و گونه او بر صورتش ريخت ، و آن قضيب نيز بشكست ، هانى دست بشمشير يكى از سربازان و پاسبانان ابن زياد ( كه آن را بدست گرفته از خود دفاع كند ) و آن مرد شمشير را نگهداشت و از گرفتن هانى جلوگيرى كرد ، سپس عبيد اللَّه بهانى گفت : آيا تو پس از گذشت و نابودى خارجيان خارجىشده‌اى ؟ خون تو بر ما حلال است ، او را بكشانيد پس او را بر زمين كشانده باطاقى افكندند و در آن را بستند ، ابن زياد گفت : پاسبانانى بر او بگماريد ، اين كار را كردند ، حسان بن اسماء برخاسته گفت : بهانهء خارجىگرى را در بارهء هانى بيكسو نه ( و اين بهانه نشد كه تو او را بزنى و بكشى ) بما دستور دادى او را بنزد تو آوريم و چون آورديمش ، بينى و روى او را شكستى و خونش را بر ريشش روان كردى ، و ميخواهى او را بكشى ؟ ! عبيد اللَّه گفت :\r\nتو اينجا هستى ؟ پس دستور داد حسان را با مشت و تخت سينه‌اى و پس گردنى بزدند و در گوشهء از مجلس\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nنشاندند ، محمد بن اشعث گفت : ما بهر چه امير بپسندد خوشنوديم چه بسود ما باشد و چه بر زيان ما ، چون امير بزرگ و مهتر ما است ! از آن سو عمرو بن حجاج زبيرى ( كه پيش از اين نامش گذشت ) شنيد كه هانى كشته شده پس با قبيلهء مذحج آمده و قصر ابن زياد را محاصره كرد ، و گروه بسيارى با او بودند ، آنگاه فرياد زد : من عمرو بن حجاجم و اينان سواران ( و جنگجويان ) قبيلهء مذحج هستند ، ما كه از پيروى خليفه دست برنداشته ، و از گروه مسلمانان جدا نشده‌ايم ( چرا بايد بزرگ ما هانى كشته شود ) ؟ و اينان شنيده بودند كه هانى كشته شده پس بعبيد اللَّه بن زياد گفتند : اين قبيلهء مذحج است كه بر در قصر ريخته‌اند ! ابن زياد بشريح قاضى ( كه از قاضيان دربارى بود ) گفت : بنزد بزرگشان ( هانى ) برو و او را ببين ، سپس بيرون رو و اينان را آگاه كن كه او زنده است و كشته نشده ، شريح باطاق هانى آمده او را ديد ، چون هانى شريح را ديد گفت : اى خدا ! اى مسلمانان ! قبيلهء من هلاك شدند ! كجايند دينداران ! كجايند مردم شهر ؟ ( اين سخنان را ميگفت ) و خون بريشش ميريخت ، كه ناگاه صداى فرياد و غوغا از بيرون قصر شنيد ، پس گفت : من گمان دارم اينها فرياد قبيلهء مذحج و پيروان مسلمان من است ، همانا اگر ده تن پيش من آيند مرا رها خواهند ساخت ! شريح كه اين سخن را شنيد بنزد قبيلهء مذحج آمده گفت : همين كه امير آمدن شما و سخنانتان را در بارهء بزرگتان ( هانى ) شنيد به من دستور داد بر او درآيم ، پس من پيش او رفتم و او را بديدم ، و به من دستور داد شما را ببينم و به اطلاع شما برسانم كه او زنده است ، و اينكه بشما گفته‌اند : او كشته شده دروغ است ، عمرو بن\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nحجاج و همراهانش گفتند : اكنون كه كشته نشده ( و زنده است ) خداى را سپاسگزاريم ، و پراكنده شدند .\r\nعبيد اللَّه بن زياد از قصر بيرون آمده و بزرگان مردم و پاسبانان و نزديكانش نيز با او بودند پس بمنبر بالا رفته گفت : اما بعد اى مردم همگى به پيروى از خدا و پيشوايان خود چنگ زنيد و پراكندگى ايجاد نكنيد كه هلاك خواهيد شد و خوار گرديد ، و كشته شويد و ستم رسيده و محروم گرديد ، همانا برادرت كسى است كه به تو راست بگويد ، و هر كه مردم را ترساند عذر خود خواسته ، پس رفت كه از منبر به زير آريد ، و هنوز از منبر به زير نيامده بود كه نگهبانان و ديده‌بانان مسجد از در خرما فروشان آمده و خروش ميكردند و ميگفتند : مسلم بن عقيل آمد ! عبيد اللَّه بشتاب وارد قصر شد و درهاى آن را بست ، پس عبد اللَّه بن حازم گفت : به خدا من فرستادهء مسلم بن عقيل بودم كه بقصر آمدم ببينم هانى چه شد و چون ديدم او را بزدند و بزندان افكندند بر اسب خويش سوار شده و نخستين كس بودم كه بنزد مسلم بن عقيل رفتم و خبرها را به او دادم ، پس بناگاه ديدم زنانى از قبيلهء مراد انجمن شده و فرياد ميزدند : « يا عبرتاه ، يا ثكلاه » ( اين استغاثه و دادرسى هنگام پيش آمد و مصيبت است ) پس بر مسلم بن عقيل درآمدم و خبر را به او دادم ، به من دستور داد در ميان پيروانش فرياد زنم و آنان در خانه‌هاى اطراف خانهء هانى پر بودند ، و چهار هزار نفر در آن خانه‌ها بودند ، بمنادى خود گفت : فرياد زند : « يا منصور امت » ( يعنى اى يارى شده بميران ، و اين شعار جنگى بوده و در برخى از جنگهاى صدر اسلام نيز شعارشان همين بوده و در جلد اول نيز گذشت ) پس من فرياد زدم « يا منصور امت » مردم كوفه يك ديگر را خبر كرده گرد آمدند ، مسلم براى سران قبائل كنده و مذحج ، و تميم ، و اسد ، و مضر ، و همدان ، پرچم جنگ بست ، و مردم يك ديگر را خوانده فراهم شدند ،\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nچيزى نگذشت كه مسجد و بازار از مردم پر شد و همچنان مردم بهم مىپيوستند تا شامگاه ، پس كار بر عبيد اللَّه تنگ شد ، و بيشتر كارش اين بود كه درب قصر را نگهدارند ( مبادا مردم در قصر بريزند ) و در ميان قصر جز سى تن نگهبان و بيست تن از سران كوفه و خانواده و نزديكانش كسى با او نبود ، و آن سركردگان مردم كه ( هوادار بنى اميه بودند و ) در قصر نبودند و از اطراف ميخواستند به او به پيوندند از طرف درب نزديك خانهء روميان وارد قصر ميشدند ، و آنان كه در قصر بودند از بالا سرميكشيدند و بلشگر مسلم نگاه ميكردند ، و آنها بسوى اينان سنگ پرتاب مينمودند ، و ناسزا بايشان ميگفتند ، و بعبيد اللَّه و پدرش زياد بد ميگفتند ، ابن زياد كثير بن شهاب را ( كه از طايفه مذحج بود ) خواست ، و به او دستور داد بهمراه آن دسته از قبيلهء مذحج كه فرمانبردار او هستند بيرون رود ، و در ميان شهر كوفه گردش كند و مردم را از يارى مسلم بن عقيل ( بهر نحو ممكن است ) باز دارد و از جنگ بترساند و از شكنجهء دولت بر حذر دارد ، و بمحمد بن اشعث ( كه از قبيلهء كنده بود ) دستور داد با آن دسته از قبيله كنده و حضر موت كه فرمانبردار او هستند بيرون رود و پرچم امان براى پناهندگان ترتيب دهد ، و مانند همين دستور را بقعقاع ذهلى و شبث بن ربعى تميمى و حجار بن ابجر عجلى و شمر بن ذى الجوشن عامرى داد ، و بقيهء سران و مردم كوفه را ( كه در قصر بودند ) نزد خود نگهداشت براى اينكه از مردم ( خشمناك كوفه كه به يارى مسلم بن عقيل آمده بودند ) ميترسيد و شمارهء آن مردمى كه با او در قصر بودند اندك بود ، پس ( بدنبال اين دستور ) كثير بن شهاب بيرون آمده و مردم را از يارى دادن بمسلم بن عقيل ميترساند ، و محمد بن اشعث بيرون آمده نزديك خانه‌هاى بنى عمارة ايستاد ( و شروع بپراكنده كردن مردم از اطراف جناب مسلم كرد ، از آن سو ) مسلم بن عقيل عبد الرحمن بن\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nبن شريح شامى را بمقابلهء با محمد بن اشعث فرستاد ، و چون محمد بن اشعث بسيارى مردمى كه نزدش آمدند بديد واپس كشيد .\r\n( به اين ترتيب ) محمد بن اشعث ، و كثير بن شهاب ، و قعقاع ذهلى ، و شبث بن ربعى مردم را از پيوستن بمسلم بن عقيل باز ميداشتند ، و از شكنجهء دولت بيم ميدادند تا آنكه گروه بسيارى از قوم و قبيلهء آنان و مردم ديگر بنزد ايشان گرد آمدند و با آن گروه بسوى ابن زياد آمده از طرف درب روميان وارد قصر شدند و آن مردم هم با ايشان بقصر درآمدند ، پس كثير بن شهاب گفت : خدا كار امير را بنيكى گرايد هم اكنون در ميان قصر گروه بسيارى از بزرگان مردم و پاسبانان و نزديكان و دوستداران ما هستند ، پس بيا با ما بسوى آنان برويم ( و بجنگيم ) عبيد اللَّه گوش به اين سخن نداد ، و براى شبث بن ربعى پرچمى بسته او را بيرون فرستاد ، ( 30 ) و از آن سو مردم با مسلم بن عقيل بسيار بودند و تا شامگاه درنگ كردند و كارشان بالا گرفت ، عبيد اللَّه بنزد سران شهر فرستاد و آنان را گرد آورده ، ( و به آنان دستوراتى داد ) پس ايشان بنزد مردم رفته و بهر كه از ابن زياد پيروى كند وعدهء زيادتى احسان و بخشش داده ، و آنان كه نافرمانى كنند از محروميت و عقوبت ترساندند ، و آنان را آگاه كردند كه لشكر از شام ميرسد ، و كثير بن شهاب در اين باره بسيار سخن گفت تا آنگاه كه ميرفت خورشيد پنهان شود ، گفت : اى گروه مردم بسوى خانه و زندگى خود برويد ، و شتاب در شر و فساد نكنيد و خود را در معرض كشتن در نياوريد ، زيرا اين لشكرهاى يزيد است كه در ميرسد ، و امير ( عبيد اللَّه بن زياد ) با خدا عهد كرده كه اگر شما همچنان براى جنگ با او پابرجا بمانيد ، و شبانه بخانه‌هاى خود نرويد بهرهء فرزندان شما را ( از بيت المال ) يكسره ببرد ، و جنگجويان\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nشما را در كارهاى جنگى شام پراكنده كند ، و بىگناهان شما را بجرم گنهكاران بگيرد ، و حاضران را بجاى غائبان گرفتار كند تا بازمانده‌اى از مردم نافرمان بجاى نماند جز اينكه سزاى كردار بدشان را به آنان بچشاند ، و سران ديگر نيز مانند اين سخنان ( تهديد آميز را ) بر زبان راندند ، و مردم كه اين سخنان را از ايشان شنيدند شروع كردند بپراكنده شدن ، زن بود كه مىآمد و دست پسر و برادر خود را ميگرفت و ميگفت : بيا برو اين مردم كه هستند مسلم را بس است ، و مرد بود كه مىآمد پيش پسر و برادرش و ميگفت :\r\nفردا است كه مردم شام مىآيند ، ترا با جنگ و آشوب چكار ! بدنبال كار خود برو و او هم ( با اين سخن ) ميرفت ، پس همچنان مردم پراكنده ميشدند تا شب شد ، و مسلم نماز مغرب را كه خواند جز سى نفر در مسجد كسى با او نماند ، چون ديد كه اين گروه اندك با او بيش نمانده‌اند ، از مسجد بسوى درهاى قبيلهء كنده ( براى بيرون رفتن ) به راه افتاد ، هنوز بدرها نرسيده بود كه ده تن شدند ، و چون از در مسجد بيرون آمد يك نفر هم بجاى نماند كه او را راهنمائى كند ، به اين سو و آن سو نگاه كرد ديد يكتن هم نيست كه راه را نشان او بدهد ، و او را بخانه‌اش راهبرى نمايد ، يا اگر دشمنى به او روى آورد از او دفاع كند .\r\nحيران و سرگردان راه خود را پيش گرفت و در كوچه‌هاى كوفه گردش ميكرد و نميدانست بكجا برود تا گذارش بخانه‌هاى بنى جبلة از قبيلهء كنده و بدر خانهء زنى بنام طوعه افتاد كه آن زن از كنيزان اشعث بن قيس بود و از او داراى فرزند بود ، و اشعث او را بدان واسطه آزاد كرده و اسيد حضرمى او را بزنى گرفته بود ، و از او پسرى بنام بلال پيدا كرد ، و بلال در ميان مردم بيرون رفته بود و آن زن بر در خانه چشم به راه بلال ايستاده بود ، پس مسلم بن عقيل به آن زن سلام كرد ، زن جواب سلام او را داد ، سپس گفت :\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nاى زن شربتى آب به من بده ، طوعه آب آورده او را سيراب كرد ، مسلم همان جا نشست ، زن رفت ميان خانه و ظرف آب را گذارد و برگشته گفت : اى بندهء خدا آيا آب نخوردى ؟ فرمود : چرا ، گفت : پس بنزد زن و بچه‌ات برو ، مسلم پاسخى نداد ، دوباره گفت و مسلم ( مانند بار نخست ) پاسخى نداد ، بار سوم آن زن گفت : سبحان اللَّه اى بندهء خدا برخيز خدايت تندرستى دهد بسوى زن و بچه‌ات برو ، زيرا نشستن تو در اينجا شايسته نيست ، و من حلال نميكنم كه اينجا بنشينى مسلم برخاست و گفت : اى زن من در اين شهر خانه و فاميل ندارم ، آيا ممكن است به من احسان كنى شايد من روزى پاداش تو را بدهم ؟ گفت :\r\nاى بنده خدا آيا احسان چيست ( كه من به تو كنم ) ؟ گفت : من مسلم بن عقيل هستم كه اين مردم مرا تكذيب كرده فريبم دادند و از خانهء خود آورده‌ام كردند ! گفت : تو مسلم بن عقيل هستى ؟ فرمود :\r\nآرى ، گفت : داخل شو ، پس باطاقى از خانهء او در آمد ، غير از آن اطاقى كه خود آن زن در آن بود ، و آنجا را براى او فرش كرده شام براى او آورد ولى مسلم شام نخورد .\r\nچيزى نگذشت كه پسرش آمد و ديد مادرش در آن اطاق زياد رفت و آمد مىكند و به او گفت : به خدا زياد رفت و آمد كردن تو امشب در اين اطاق مرا به شك انداخته ، همانا تو كار فوق العادهء در اين اطاق دارى ؟\r\nگفت : پسر جان سر خود را به كار ديگرى گرم كن ( و از اين پرسش صرف نظر كن ) گفت : به خدا بايد به من خبر دهى ! گفت : بدنبال كار خود برو و اين پرسش را مكن ، پسر اصرار كرد ، زن گفت : اى فرزند مبادا آنچه به تو ميگويم كسى را بدان آگاه كنى ؟ گفت : چنين كنم ، پس سوگندها به او داد و او هم برايش\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nسوگند خورد ، پس جريان را به او گفت ، آن پسر خاموش شده خوابيد .\r\nچون مردم از دور مسلم پراكنده شدند زمانى گذشت و ابن زياد ديگر آن هياهوى مردمى كه به يارى مسلم آمده بودند و از بامداد تا آن ساعت بگوشش مىخورد نشنيد ، باطرافيان خود گفت : سر بكشيد ببينيد آيا كسى بچشمتان مىخورد ؟ آنان از بالاى قصر سر كشيدند و كسى را نديدند ، گفت : خود بنگريد شايد در زير سايه‌بانها كمين كرده باشند ! پس از بالاى بام به مسجد آمده تخته‌هاى سقف را كشيدند و با شعله‌هاى آتش كه در دست داشتند به پائين نگاه ميكردند ، و آن شعله‌ها گاهى پائين را روشن ميكرد و گاهى آن طور كه ميخواستند روشنى نداشت ( و نمىتوانستند درست پائين را بنگرند ) چراغها از سقف آويزان كردند ، و دسته‌هاى نى بريسمان بستند و آنها را آتش زده به پائين آويزان كردند تا آنها به زمين رسيد و بدين وسيله زير همهء سايبانها و دور و نزديك و تمام زواياى مسجد را ديدند تا زير سايبانى كه منبر در آنجا قرار داشت نيز بدان وسيله بديدند و چون كسى به چشم نخورد ابن زياد را از پراكنده شدن مردم آگاهى دادند ، پس درب سدهء مسجد را باز كرد ، و بمنبر بالا رفت و همراهان او نيز با او به مسجد در آمدند پس به آنان دستور داد بنشينيد و اين جريان پيش از نماز عشاء بود ، آنگاه بعمرو بن نافع دستور داد در شهر فرياد كند : آگاه باشيد ذمهء حكومت برى است ( و خونش به گردن خود اوست ) هر مردى از سربازان و سرشناسان و بزرگان شهر و جنگجويان كه نماز شام را بخواند جز در مسجد ( يعنى همهء مردان بايد امشب نماز عشاء را در مسجد بخوانند ) ساعتى نگذشت كه مسجد از مردم پر شد سپس منادى او آواز داد و مردم به نماز ايستادند ، و بنگهبانان خويش دستور داد هنگام نماز او را نگهبانى كنند مبادا كسى ناگهانى به او بتازد ، و به اين ترتيب\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nنماز را خواند سپس بر منبر بالا رفت و حمد و ثناى خداى را بجا آورد آنگاه گفت : اما بعد پس همانا پسر عقيل سفيه نادان چنان كرد كه ديديد از خلاف كارى و دودستگى ، پس ذمهء خدا برىء است ( و جان و مالش مباح است ) آن مردى كه مسلم در خانهء او پيدا شود ، و هر كه او را بنزد ما آورد پول خون او را به او خواهيم داد ، اى بندگان خدا بترسيد از خدا ، و اطاعت و بيعت خود را از دست ندهيد ، و بر خود راه عقوبت را نگشائيد ، ( آنگاه بحصين بن نمير گفت : ) اى حصين بن نمير مادر بر تو بگريد اگر درى از دروازه‌هاى شهر كوفه باز بماند يا اين مرد از اين شهر بدر رود و او را نزد من نياورى ! و من تو را بر تمام خانه‌هاى مردم كوفه مسلط كردم پس ديدبانى براى كوچه‌ها بفرست ، و چون صبح شد خانه‌ها را تفتيش كن و گوشه و كنار آنها را دقيقا باز بينى كن تا اين مرد را براى من بياورى ، و اين حصين بن نمير رئيس داروغه و پاسبانان ابن زياد از طائفهء بنى تميم بود ، پس ابن زياد بقصر خويش رفت ، و براى عمرو بن حريث پرچمى بست و او را امير و فرمانرواى بر مردم ساخت ، چون صبح شد در مجلس خويش نشست و اجازهء ورود بمردم داد ، مردم ( دسته دسته ) بديدن او آمدند محمد بن اشعث از در وارد شد ، ابن زياد گفت : خوش آمدى اى كسى كه در دوستى ما دوروئى ندارد ، و بدنام و متهم بدشمنى ما نيست ، و او را پهلوى خود نشانيد .\r\n( از آن سو ) پسر آن پير زال ( طوعه ) چون صبح شد بنزد عبد الرحمن پسر محمد بن اشعث رفت و او را از جاى مسلم بن عقيل ( كه همان خانهء خودشان بود ) آگاهى داد ، عبد الرحمن بسراغ پدر بيامد تا در مجلس ابن زياد ( او را ديدار كرد ) و او را ديد در كنار ابن زياد نشسته است ، پس بنزديك پدر رفته و در\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nگوشى با او گفتگو كرد ، ابن زياد مطلب را فهميد و با چوب ( يا شمشير نازكى ) كه در كنارش بود اشاره كرده گفت : بر خيز و هم اكنون او را بنزد من بياور ، و همراهان خود را نيز بهمراهش فرستاد چون ميدانست هر قبيلهء خوش ندارد كه مسلم بن عقيل در ميان ايشان گرفتار شود ، و بهمراهى او عبيد اللَّه بن عباس سلمى را با هفتاد نفر از طائفهء قيس فرستاد تا بدان خانهء كه مسلم بن عقيل در آن جاى داشت رسيدند ، چون مسلم صداى سم اسبان و هياهوى مردان شنيد دانست كه براى دستگيرى او آمده‌اند ، پس با شمشير خويش بسوى ايشان بيرون آمد ، آنان به خانه ريختند ، مسلم بر ايشان ( حمله كرد ) كار را بر ايشان سخت گرفت و با شمشير ايشان را بزد تا از خانه بيرونشان كرد ، دوباره به آن جناب هجوم بردند و او نيز به سختى حمله كرد ، و در ميانهء آن جناب و بكر بن حمران احمرى جنگ در گرفت ، پس بكر شمشيرى به دهان مسلم زد كه لب بالا را بريد و بلب پائين رسيد و دندان پيشين را از جاى خود كند ، مسلم نيز ضربت سختى بر او زد ، و پشت سر آن شمشيرى بر پس گردنش زد و چنان شكافت كه نزديك بود بشكمش برسد ، همين كه اين دلاورى را ديدند به بالاى بامها رفته از بالا سنگ بسويش پرتاب ميكردند ، و دسته‌هاى نى آتش زده از بالا بر سرش ميريختند مسلم كه چنين ديد با شمشير برهنه در ميان كوچه بايشان حمله‌ور شد ، محمد بن اشعث گفت : تو در امان هستى بى جهت خود را بكشتن مده ، و مسلم از ايشان ميكشت ( و اين چند شعر را ) ميخواند :\r\n1 - سوگند ياد كرده‌ام كه كشته نشوم مگر آزادانه ، همانا من مرگ را چيز بدى ديده‌ام .\r\n2 - چيز سرد را گرم و تلخ كند ، پرتو خورشيد برگشت و به زير افتاد .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\n3 - هر مردى ( در زندگى ) روزى ناراحتى و بدى را ديدار خواهد كرد ، و من ميترسم از اينكه به من دروغ گويند يا فريبم دهند .\r\nمحمد بن اشعث به او گفت : دروغ به تو نگويند و فريبت ندهند ( تو در امانى ) پس بيتابى نكن همانا اين مردم ( يعنى ابن زياد و همراهانش ) پسر عموهاى تو هستند ( چون اهل حجاز هستند و شما و ايشان از يك نژاد هستيد ) و كشندهء تو نخواهند بود و زيانى به تو نميرسانند ، و مسلم در آن حال ( در اثر سنگهائى كه به او زده بودند ) ناتوان شده بود ، و توانائى جنگ كردن نداشت ، و نفسش بريد ، پشت خود به ديوار خانهء طوعه تكيه داد ، محمد بن اشعث گفتار پيشين را باز گفت كه تو در امانى ، مسلم فرمود : آيا من در امانم ؟ گفت : آرى ، به آن مردمى كه همراه محمد بن اشعث بودند فرمود : براى من امان هست ؟ آنان گفتند : آرى جز عبيد اللَّه بن عباس سلمى كه گفت : مرا در اين كار نه شتر مادهء است و نه شتر نرى ( يعنى من كاره‌اى نيستم كه امان دهم يا ندهم ، و اين سخن مثلى است در ميان عرب كه هنگام تبرى جستن از كارى و بيان دخالت نداشتن در آن گويند ، و نخستين كسى كه اين كلام را گفت حارث بن عباد يا صدوف دختر حليس عذريه بود ، و داستانى در اين باره دارد كه ميدانى در مجمع الامثال ج 2 ص 170 - 171 نقل كرده است ، بهر صورت ) مسلم فرمود : اگر مرا امان ندهيد من دست در دست شما نگذارم ، پس استرى آورده مسلم را بر آن سوار كردند ، آن گروه اطراف او را گرفته شمشير را از دستش بيرون آوردند ، گويا مسلم اين جريان را كه ديد از خود نااميد شد و اشگش سرازير شد ، سپس فرمود : اين نخستين فريب شما بود ، محمد بن اشعث گفت : اميد است باكى بر تو نباشد ، مسلم فرمود : جز اميدى كه گفتى چيزى در كار نيست چه شد امان شما ( كه به من داديد ) ؟ «  إِنَّا لِلَّهِ وَ إِنَّا إِلَيْهِ راجِعُونَ  » و گريست ، عبيد اللَّه بن عباس سلمى گفت : هر كس خواهان آن چيزى باشد كه تو جوياى آن هستى ( يعنى رياست و امارت بخواهد )\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nوقتى ( بمراد خود نرسد ) و بسرش آيد آنچه بسر تو آمده نبايد گريه كند ( يعنى آرزوها اين پيش آمدهاى ناگوار را هم دارد ، و كسى كه چنين اقدامى بكند بايد انديشهء چنين روزى را نيز پيشاپيش كرده باشد ) ؟ مسلم گفت : من به خدا براى خودم گريه نكردم ، و از كشته شدن خود باك ندارم اگر چه چشم بهمزدنى تلف شدن خود را دوست ندارم ( ولى باز براى خود گريه نميكنم ) ولى گريه ميكنم براى خاندان و فاميل خود كه بسوى من رو آورند ، گريه ميكنم براى حسين و خاندان حسين عليه السّلام ! سپس رو كرد بمحمد بن اشعث و گفت : اى بندهء خدا من به خدا سوگند چنين مىبينم كه تو از امانى كه به من داده‌اى ناتوان خواهى شد ( و ابن زياد امان تو را نپذيرد و مرا خواهند كشت ، از اين رو من خود بحسين عليه السّلام خبر گرفتارى خويش و بىوفائى مردم كوفه را نمىتوانم برسانم ) آيا ميتوانى يك كار خيرى انجام دهى ، و مردى را بفرستى كه از زبان من بحسين عليه السّلام پيغام رساند زيرا من چنين مىبينم كه بسوى شما حركت كرده يا فردا با خاندانش حركت خواهد كرد ، و به او بگويد : مسلم بن عقيل مرا نزد تو فرستاده و او در دست مردم گرفتار شده بود و به خود نميديد كه تا شام زنده باشد ، و او ميگفت : پدر و مادرم بقربانت ! با خاندانت باز گرد ، مردم كوفه ترا فريب ندهند ، زيرا اينان همان همراهان پدرت بودند كه آن حضرت آرزوى دورى از ايشان يا كشته شدن را ميكرد ، همانا اهل كوفه مردمانى دروغ زن هستند ، و شخص دروغ زن تدبير ندارد ، محمد بن اشعث گفت : به خدا اين كار را خواهم كرد ، و بابن زياد هم خواهم گفت :\r\nكه من تو را امان داده‌ام ( و چنين پندارم كه امان مرا بپذيرد ) و با آن وضع محمد بن اشعث مسلم بن عقيل را بدر قصر ( پسر زياد ) آورد و خود اجازه دخول طلبيد ، اذنش دادند ، محمد بن اشعث بقصر وارد شد ( و مسلم بن عقيل در قصر بود ) چون وارد شد جريان مسلم را بابن زياد خبر داد و همچنين شمشيرى كه بكر\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nبه آن جناب زد و امانى كه خود او بمسلم داده بود همه را بابن زياد گفت ، عبيد اللَّه گفت : تو چه كار با امان دادن ؟ گويا ما تو را فرستاده بوديم كه او را امان دهى جز اين نبود كه ما تو را فرستاده بوديم او را براى ما بياورى ، پس محمد بن اشعث خاموش شد ، و مسلم بن عقيل را بدر قصر آوردند و در آن حال تشنگى بر آن جناب غلبه كرده بود ، و بدر قصر مردمانى نشسته و بانتظار اجازهء ورود بودند ، كه در ميان آنان بود عمارة بن عقبة بن أبى معيط ، و عمرو بن حريث ، و مسلم بن عمرو ، و كثير بن شهاب ، و كوزهء آب سردى بر در قصر نهاده بود ، مسلم فرمود : شربتى از اين آب به من بدهيد ! مسلم بن عمرو گفت : مىبينى چقدر اين آب سرد است ؟ به خدا قطرهء از آن نخواهى چشيد تا حميم جهنم را بچشى ! مسلم بن عقيل فرمود :\r\nواى بر تو ! كيستى ؟ گفت : من كسى هستم كه حق را شناخت آنگاه كه تو آن را انكار كردى ، و خير خواهى براى امام و پيشواى خود كرد آنگاه كه تو خيانتش كردى ، و پيروى او كرد آنگاه كه تو نافرمانى او كردى ، من مسلم بن عمرو باهلى هستم ، مسلم بن عقيل فرمود : مادرت بىفرزند شود چه اندازه جفا پيشه و درشت‌خو و سنگ دل هستى ! تو اى پسر باهلة سزاوارتر هستى بحميم و هميشه بودن در آتش دوزخ از من ( اين سخن را فرمود ) آنگاه نشست و تكيه بديوارى داد ، عمرو بن حريث غلام خود را فرستاد كوزهء آبى كه دستمالى بر سر آن بود با قدحى آورد ، پس در آن به آب ريخت و به او گفت : بيا شام ، مسلم قدح را گرفت و چون ميخواست بياشامد پر از خون دهانش ميشد ، و نميتوانست بياشامد يك بار يا دو بار قدح را ريختند و دوباره آب كردند و نتوانست بياشامد ، بار سوم كه خواست بياشامد دندانهاى پيشين آن جناب در قدح افتاد\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nپس فرمود : سپاس خداى را اگر روزى من شده بود خورده بودم ( چنين قسمت شده كه من تشنه باشم ) در همين حال فرستادهء ابن زياد از قصر بيرون آمد و دستور داد او را وارد قصر كنند ، مسلم چون بقصر درآمد بعنوان امير بودن بابن زياد سلام نكرد ، يكى از پاسبانان گفت : چرا بر امير سلام نكردى ؟ فرمود :\r\nاگر بخواهد مرا بكشد چه سلامى به او بكنم ، و اگر نخواهد مرا بكشد پس از اين سلام من بر او بسيار خواهد بود ، ابن زياد به او گفت : بجان خودم سوگند كشته خواهى شد ، مسلم فرمود : مرا خواهى كشت ؟\r\nگفت : آرى ، فرمود ، پس بگذار من ببرخى از مردم خود وصيت كنم ، گفت : چنان كن ، پس مسلم نگاهى به همنشينان عبيد اللَّه كرده ديد در ميان ايشان عمر بن سعد ابى وقاص نشسته است ، فرمود : اى عمر همانا ميان من و تو پيوند خويشى هست و من اكنون حاجتى بسوى تو دارم و بر تو لازم است حاجت مرا روا سازى ( و وصيت مرا بپذيرى ) و آن وصيت پنهانى است ، عمر از شنيدن وصيت مسلم سرباز زد ، عبيد اللَّه به او گفت : چرا از پذيرفتن وصيت پسر عمويت امتناع ميورزى ؟ پس عمر برخاست و با مسلم بكنارى از مجلس آمد و در گوشهء نشست كه ابن زياد هر دو را ميديد ، پس مسلم به او فرمود : همانا در شهر كوفه من قرضى دارم كه از هنگامى كه وارد اين شهر شدم آن را به قرض گرفته‌ام و آن هفتصد درهم است ، پس زره و شمشير مرا به فروش و بدهى مزبور را بپرداز ، و چون كشته شدم بدن مرا از ابن زياد بگير و دفن كن ، و كسى بنزد حسين عليه السّلام بفرست كه او را ( از اين سفر ) باز گرداند ، زيرا من به او نوشته و آگاهش ساخته‌ام كه مردم با او هستند ، و چنين پندارم كه او در راه است ، عمر پيش ابن زياد آمده ( و براى اينكه ابن زياد به او بدگمان نشود ) گفت : اى امير ميدانى چه سفارش و وصيتى به من كرد ؟ چنين و چنان گفت ( و هر چه مسلم به او گفته بود همه را پيش ابن زياد بازگو كرد ) ابن زياد به او گفت : شخص امين خيانت نميكند ولى گاهى\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nمرد خائن امين مىشود ( يعنى اگر تو مرد امينى بودى بمسلم خيانت نميكردى و آنچه او پنهانى به تو گفت فاش نميكردى ولى مسلم خيال كرد تو امين هستى و سرّ خود را بامانت پيش تو گفت ) اما مال او پس اختيارش با تو ( يعنى وصيتى كه راجع بزره و شمشيرش كرده در اختيار تو است ) و ما جلوگيرى نميكنيم كه هر چه خواهى به آن انجام دهى و اما بدن او را ما باك نداريم كه چون او را كشتيم هر چه خواهند در بارهء آن انجام دهند ( و دفن كنند ) و اما حسين اگر او كارى بما نداشته باشد ما كارى به او نداريم ( يا اگر او ما را بازنگرداند ما او را بازنگردانيم ) .\r\nسپس ابن زياد بمسلم گفت : خموش باش اى پسر عقيل بنزد مردم اين شهر آمدى اينان گرد هم بودند تو آنان را پراكنده كردى و دودستگى ايجاد كردى و آنان را بجان همديگر انداختى ؟ مسلم فرمود :\r\nهرگز من براى اين كارها باينجا نيامدم ، لكن مردم اين شهر چون ديدند پدر تو نيكان ايشان را كشت و خونشان بريخت ، و همانند رفتار پادشاهان ايران و روم با ايشان رفتار كرد ، ما بنزد ايشان آمديم كه دستور دادگسترى دهيم ، و به حكم كتاب خدا ( قرآن ) مردم را دعوت كنيم ، ابن زياد ( كه از سخنان محكم و با حقيقت مسلم خشمگين شده بود و ديد چون از دل برخيزد در دل نشيند ، و ممكن است در شنوندگان و حاضرين در مجلس اثر بخشد ، براى خنثى كردن اثر آن سخنان و خاموش ساختن آن مرد حقگو و با شهامت راهى جز تهمت و افتراء نديد ، از اين رو ) گفت : تو چه به اين كارها ؟ چرا آنگاه كه در مدينه بودى و شراب ميخوردى در ميان مردم به عدالت و حكم قرآن رفتار نميكردى ؟ مسلم فرمود : من شراب ميخورم ! آگاه باش به خدا سوگند همانا خدا ميداند كه تو دروغ ميگوئى و ندانسته سخن گفتى ، و من چنان نيستم كه تو گفتى ، و تو بميخوارگى سزاوارتر از من هستى ، و شايسته‌تر به اين كار كسى است كه ( همچو سگ ) زبان به خون مسلمانان تر كند ، و بكشد بناحق آن كس را كه خدا كشتنش را حرام كرده ، و خون مردم بيگناه را بستم و از روى\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nدشمنى و بدگمانى بريزد و با اين همه سرگرم لهو و لعب باشد و اين جنايات را بازيچه پندارد چنان كه گويا هرگز كارى نكرده ، ابن زياد ( كه ديد از اين راه نتيجه نگرفت بلكه بدتر شد براى اينكه ذهن حاضران را بسوى ديگر توجه دهد سخن را برگردانده ) گفت : اى تبهكار همانا نفس تو آرزومندت كرد به چيزى كه خدا از رسيدن بدان جلوگيرى كرد و تو را شايستهء آن نديد ( يعنى آرزوى رسيدن بامارت داشتى ) ؟\r\nمسلم فرمود : اگر ما شايستهء آن نباشيم چه كسى شايستهء آن است ؟ ابن زياد گفت : امير المؤمنين يزيد ، مسلم فرمود : سپاس خداى را در همهء احوال ، ما بداورى خدا در ميان ما و شما خوشنوديم ، ابن زياد ( براى آنكه ترسى در دل مسلم ايجاد كند و او را از سخن باز دارد ) گفت : خدا مرا بكشد اگر تو را نكشم ، چنان كشتنى كه هيچ كس را در اسلام چنان نكشته باشند ! مسلم فرمود : آرى همانا تو سزاوارترى كه در اسلام چيزى را با ديد آورى كه پيش از آن نبوده ، و همانا تو بد كشتن و بزشتى دست و پا بريدن ، و بد دلى ، و بد كينه‌اى را در هنگام پيروزى نسبت به هيچ كس فروگذار نخواهى كرد ، پس ابن زياد ( كه هر حيلهء براى بستن زبان حقگوى مسلم زد كارگر نيفتاد مانند همهء جنايتكاران زبان بدشنام گشود و ) شروع كرد بدشنام گوئى به او و حسين و على عليهما السلام و عقيل ( و ناسزاى بسيار گفت ) مسلم ( كه مرد ناسزا و دشنام نبود و مرد فضيلت و تقوا بود چون ديد كار باينجا رسيد و آن مرد پست دست بچنين حربه و نيرنگ رسوائى زد ) خاموش شد و ديگر پاسخش نداد .\r\nسپس ابن زياد ( كه ديد اين كار ننگين او بخواسته‌اش جامهء عمل پوشاند و مسلم را خاموش ساخت براى اينكه جريان تكرار نشود و دوبارهء گرفتار زبان برّان آن مرد حقگو نشود ، و بيش از اندازه رسوائى بار نيايد ، ديگر مجال نداد و ) گفت : او را بالاى بام قصر ببريد و گردنش را بزنيد ، و بدن بىسرش را به زير اندازيد ، مسلم گفت : به خدا اگر ميان من و تو خويشاوندى بود مرا نميكشتى ( كنايه از اينكه تو زنا زاده هستى ) ابن زياد ( كه ديد هر چه در كشتن مسلم درنگ كند پردهء رسوائيش بيشتر بالا رود با\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nناراحتى ) گفت : كجاست اين مردى كه مسلم بن عقيل شمشير بسرش زده بود ؟ ( مقصودش بكر بن حمران بود كه جريان جنگ او با مسلم پيش از اين گذشت ، ولى چنانچه از داستان گذشته بر مىآيد ضربت حضرت مسلم بر آن مرد چنان بود كه او را از پا درآورد و ديگر بازنده نبود ، و يا قادر بانجام چنين كارى كه ابن زياد به او دستور داد نبوده و اللَّه العالم ) پس بكران بن حمران احمرى را خواندند و چون آمد به او گفت : بالاى بام برو و ( براى اينكه انتقام ضربتى كه از او خورده‌اى بگيرى ) تو او را گردن بزن ، پس آن مرد دست مسلم را گرفته به بام برد و آن جناب تكبير ( اللَّه اكبر ) ميگفت ، و استغفار ميكرد ، و درود بر رسول خدا ميفرستاد و ميفرمود : بار خدايا تو داورى كن ميان ما و ميان آن مردمى كه ما را فريب داده ، و دروغ زدند ، و دست از يارى ما برداشتند ، و او را بر بالاى قصر به جائى كه اكنون ( يعنى زمان شيخ مفيد ره ) جاى كفش دو زان است سرازير كرده گردنش را زدند و سر را به پائين انداخته و دنبال آن بدنش را نيز به زير انداختند ( و با اين كيفيت جانخراش او را شهيد كردند ) .\r\nمحمد بن اشعث برخاست و در بارهء هانى پيش ابن زياد شفاعت كرد و براى آزادى او گفتگو كرده گفت : همانا تو رتبه و مقام هانى را در اين شهر ميدانى ، و شخصيت او را در ميان تيره و تبار او مىشناسى ، و قبيلهء او ميدانند كه او را من و رفيقم ( اسماء بن خارجة ) بنزد تو آورده‌ايم ، پس تو را به خدا سوگندت دهم او را به من ببخش چون من دشمنى مردم اين شهر و خانوادهء او را براى خويشتن خوش ندارم ابن زياد وعده داد كه وساطت او را بپذيرد ، سپس پشيمان شد ( و تصميم بكشتن هانى گرفت ) و دستور داد در همان حال هانى را حاضر كنند و گفت : او را ببازار ببريد و گردنش را بزنيد ، پس هانى را بيرون آورده تا او را به جائى از بازار بردند كه در آنجا گوسفند ميفروختند ، و هانى كت بسته بود ، و فرياد ميزد : اى قبيلهء مذحج ( كجائيد ) و امروز مذحج براى من نيست ! و كجاست قبيلهء مذحج ( و به اين ترتيب\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nبقبيلهء مذحج استغاثه ميكرد و كسى بدادش نميرسيد ) چون ديد كسى ياريش نميكند دست خود را كشيده ريسمان را باز كرده گفت : آيا عصائى يا خنجرى يا سنگى يا استخوانى نيست كه انسان بتواند بوسيلهء آن از خود دفاع كند ؟ ( مأمورين ) بسرش ريختند و محكم او را بستند ، آنگاه به دو گفتند : گردنت را بكش ( تا سرت را بزنيم ) گفت : من در دادن جان بشما بخشش نكنم و در گرفتن آن شما را يارى ننمايم ، پس يكى از غلامان ترك ابن زياد كه رشيد نام داشت با شمشير بگردنش زد ولى كارگر نشد ، هانى گفت : بازگشت بسوى خدا است ، بار خدايا بسوى رحمت و خوشنودى تو ، سپس شمشير ديگرى به او زد و آن جناب را كشت ( رحمه اللَّه و رضوانه عليه و جزاه اللَّه عن الاسلام و اهله خير الجزاء ) .\r\nو عبد اللَّه بن زبير اسدى در بارهء مسلم بن عقيل و هانى بن عروة رحمة اللَّه عليهما اين اشعار را گفته است :\r\n1 - اگر نميدانى كه مرگ چيست بنگر بهانى و مسلم بن عقيل در ميان بازار .\r\n2 - به آن پهلوانى كه شمشير روى او را درهم شكست ، و به آن ديگر كه كشته از بالاى بلندى در افتاد .\r\n3 - دستور امير آن دو را گرفتار كرد ، و بدين سرنوشت و روزگار دچار شدند كه هر كه در شب بهر راهى برود از اين دو داستان كنند ( و جريان گرفتارى و كشتنشان را براى يك ديگر بگويند ) .\r\n4 - تن بىسرى را مىبينى كه مرگ رنگش را دگرگون كرده و خونها بينى كه بهر راه ريخته شده .\r\n5 - جوانى را بينى كه او باحياتر بود از زن جوان شرمگين ، و برنده‌تر بود ( در دلاورى و شهامت ) از شمشير دو سر جلا داده شده .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\n6 - آيا اسماء ( بن خارجة كه يكى از آن چند تنى بود كه هانى را بنزد ابن زياد بردند ) آسوده خاطر سوار بر اسبها مىشود در صورتى كه طائفه مذحج ( يعنى پيروان هانى ) از او خون هانى را ميخواهند .\r\n7 - و قبيلهء مراد ( كه با هانى از يك تيره بودند ) در اطراف اسماء گردش كنند و همگى چشم به راه اويند كه پرسش كنند يا پرسش شوند .\r\n8 - پس اگر شما ( اى قبيلهء مذحج و مراد ) انتقام خون برادر خويش را نگيريد ، پس زنان زناكارى باشيد كه باندكى راضى گشته‌اند .\r\n( 30 ) و چون مسلم و هانى رحمة اللَّه عليهما كشته شدند عبيد اللَّه بن زياد سرهاى آن دو را بهمراهى هانى بن أبى حية وادعى ، و زبير بن اروح تميمى بنزد يزيد بن معاوية فرستاد ، و بنويسندهء خود دستور داد براى يزيد سرگذشت مسلم و هانى را بنويسد ، پس نويسنده كه همان عمرو بن نافع بود نامه را طولانى كرد ، و او نخستين كسى بود كه نامه‌ها را طولانى مينوشت ، چون عبيد اللَّه در آن نامه نگريست خوشش نيامده گفت : اين درازيها چيست ، و اين زياديها براى چيه ؟ بنويس : اما بعد سپاس براى خدائى است كه حق امير المؤمنين را گرفت و دشمن او را كفايت كرد ، آگاه كنم امير المؤمنين را كه مسلم بن عقيل بخانهء هانى بن عروة مرادى پناهنده شد و من ديده‌بانان و جاسوسها بر ايشان گماردم ، و مردانى بكمين آن دو نهادم و نقشه‌ها براى آن دو كشيدم تا آن دو را از خانه بيرون كشيده و خدا مرا بر آن دو مسلط كرده پيش آوردم و گردن هر دو را زده سرهاى آن دو را با هانى بن ابى حيه وادعى و زبير بن أروح تميمى براى تو فرستادم ، و اين دو نفر ( كه نزد تو آيند ) هر دو از فرمانبران و پيروان\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nما و خيرخواهان بنى اميه هستند ، پس امير المؤمنين هر چه خواهد از جريان كار هانى و مسلم از اين دو نفر از نزديك جويا شود ، زيرا اطلاع كافى و راستى و پارسائى در اين دو است و السلام .\r\nيزيد در پاسخش نوشت : اما بعد همانا تو همچنان كه من ميخواستم بودى ، بكردار مردان دورانديش رفتار كردى ، و بىباكانه چون دلاوران پردل حمله افكندى ، و ما را از دفع دشمن بىنياز و كفايت كردى ، و گمانى كه من در بارهء تو داشتيم بيقين پيوستى و انديشهء مرا در بارهء خود نيك كردى ، و من دو نفر فرستاده‌ات را پيش خواندم و از آن دو جويا شدم و در پنهانى اوضاع را پرسيده و ديدم در انديشه و فضيلت همچنان بودند كه نوشته بودى ، پس در بارهء ايشان نيكى كن ، و همانا به من اطلاع داده‌اند كه حسين بسوى عراق رو كرده ، پس ديده‌بانان و مردان مسلح براى مردم بگمار ، و مراقب باش ، و با گمان بزندان بينداز ، و بتهمت بكش ( يعنى هر كه را گمان مخالفت بر او بردى بدون درنگ بزندان افكن ، و هر كه را نسبت مخالفت با ما به او دهند اگر چه از روى تهمت باشد بكش ) و هر خبرى پس از اين مىشود به من بنويس ان شاء اللَّه .\r\n\r\n[ فصل ( 3 ) حركت سيد الشهداء ع از مكه به سوى عراق 
  ]\r\nبدان كه خروج مسلم بن عقيل رحمة اللَّه عليه در كوفه روز سه‌شنبه هشتم ذى حجه در سال شصت هجرى بود ، و شهادتش در روز چهارشنبه نهم همان ماه در روز عرفه بود ، و حركت كردن حسين عليه السّلام از مكه بسوى عراق مصادف با همان روزى كه مسلم در كوفه خروج كرد روز ترويه ( هشتم ذى حجة ) بود ، و اين پس از آنى بود كه آن حضرت دنبالهء ماه شعبان و ماه رمضان و شوال و ذى قعدة و هشت روز از ذى حجة سال شصت هجرى\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nرا در مكه ماند ، و در اين مدت كه در مكه بود گروهى از مردم حجاز و بصره نزدش گرد آمده بخاندان و دوستان آن حضرت پيوستند ، و چون اراده فرمود از مكه بسوى عراق رهسپار شود طواف كرد و ميان صفا و مروه را سعى نمود ، و از احرام خود بيرون آمده و احرام حج را مبدل بعمره كرد زيرا نميتوانست حج را تمام كند از بيم آنكه او را در مكه بگيرند و بنزد يزيد بن معاويه ببرند ، پس آن حضرت با خاندان و فرزندان خود و آنان كه به او از شيعيان پيوسته بودند از مكه بيرون آمد ، و هنوز خبر شهادت مسلم به او نرسيده بود زيرا مسلم در همان روزى كه آن حضرت عليه السّلام از مكه بيرون آمد خروج كرد چنانچه گفته شد .\r\nاز فرزدق شاعر روايت شده كه گفت : در سال شصت هجرى بهمراه مادرم براى بجا آوردن حج به مكه ميرفتم ، پس همچنان كه مهار شتر او را بدست داشتم و در حرم ( حدود مكه كه جزء حرم است ) وارد شدم ناگاه حسين بن على عليه السلام را ديدار كردم كه با شمشير و اسلحه از مكه بيرون ميرود ، پرسيدم اين قطار شتر از كيست ؟ گفتند : از حسين بن على عليهما السّلام است ، پس بنزد آن حضرت آمده سلام كرده و عرض كردم : خداوند خواسته و آرزويت را در آنچه ميخواهى روا سازد ، پدر و مادرم بفدايت اى فرزند رسول خدا چه چيز تو را بشتاب واداشت كه از انجام حج دست باز دارى ؟ فرمود : اگر شتاب نميكردم گرفتار ميشدم ، سپس به من فرمود : تو كيستى ؟ عرض كردم : مردى از عرب ميباشم و به خدا سوگند بيش از اين من نپرسيد ( و تفتيش شناسائى مرا ننمود ) سپس فرمود : مرا از مردمى كه در پشت سر دارى ( مردم عراق ) آگاه كن ( كه در بارهء يارى ما چگونه هستند ) ؟ من عرض كردم : از مرد آگاهى\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nپرسيدى ( و من خوب آنان را مىشناسم ) دلهاى مردم با شما است ولى شمشيرهاشان با دشمنانتان مىباشد و قضا ( و قدر الهى ) از آسمان فرود آيد و خدا آنچه خواهد بجا آورد ، فرمود : راست گفتى كار بدست خدا است ، و هر روزى در كاريست ، پس اگر قضا ( و خواست خدا ) فرود آمد بدان چه ما ميخواهيم و بدان خوشنوديم ( و بر طبق دلخواه ما بود ) پس خداى را بر نعمتهايش سپاس گوئيم و او خود نيروى شكرگزاريش را عنايت كند ، و اگر بر دلخواه ما نشد پس دور نشود از خواستهء خود آن كس كه نيتش حق باشد و پرهيزكارى پيشه كند . من گفتم : آرى ( چنين است ) خداوند تو را به آنچه دوست دارى برساند و از آنچه بيم آن دارى بر حذر دارد ، و من پرسشهائى ( دينى ) از نذر و مناسك ( حج ) از آن حضرت كردم و پاسخ مرا داده آگاهم كرد ، آنگاه اسب خود را به راه انداخت و فرمود : درود بر تو و از همديگر جدا شديم .\r\nو چون حسين بن على عليها السلام از مكه بيرون رفت يحيى بن عاص بهمراهى گروهى كه ( برادر يحيى ) عمرو بن سعيد فرستاده بود بنزد آن حضرت آمدند ( و اين عمرو بن سعيد بدستور يزيد از شام ببهانهء بجاى آوردن حج با گروهى به مكه آمده بود كه آن حضرت را در مكه دستگير كند و بنزد يزيد فرستد و اگر نه او را بكشد بهر صورت فرستادگان آمده و ) عرضكردند : باز گرد ، بكجا ميروى ؟ حضرت اعتنائى نكرده به راه خود برفت در نتيجه دو دسته با تازيانه بجان هم افتادند و حسين عليه السّلام و همراهانش به سختى مقاومت كرده به راه افتادند ( آنان نيز كه چنان ديدند به مكه باز گشتند ، سيد الشهداء عليه السّلام و همراهان همچنان راه را بسوى عراق پيمودند ) تا به تنعيم ( كه نام جايى است در سه ميلى يا چهار ميلى مكه ) رسيدند ، در آنجا قافله‌اى ديد كه از يمن مىآمدند ، پس شترانى از آنان براى بارهاى خود و همراهانش كرايه كرد و به صاحبان شتر فرمود : هر كه از شما ميخواهد با ما بعراق بيايد ما كرايهء او را ميدهيم و در زمان همراه بودنش به او نيكى كنيم ، و هر كه ميخواهد در راه از ما جدا شود بهر اندازه كه همراه\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nما باشد كرايه آن اندازه راه او را مىپردازيم ، پس گروهى از آنان با آن حضرت به راه افتادند ، و گروهى ديگر از رفتن خوددارى كردند .\r\nاز آن سو عبد اللَّه بن جعفر ( پسر عموى آن حضرت و شوهر خواهرش زينب عليها السلام ) دو فرزند خود عون و محمد را بنزد حضرت فرستاد و نامهء نيز بوسيلهء آن دو براى او فرستاد كه در آن چنين نوشته بود :\r\nاما بعد من ترا به خدا سوگند دهم كه چون نامهء مرا خواندى از اين سفر بازگردى ، زيرا من بر تو ترسناكم از اين راهى كه بر آن ميروى از اينكه هلاكت تو و پريشانى خاندانت در آن باشد ، و اگر امروز تو از ميان به روى روشنائى زمين خاموش خواهد شد ، زيرا تو چراغ فروزان راه يافتگان و آرزو و اميد مؤمنان هستى ، و براهى كه ميروى شتاب مكن تا من بدنبال اين نامه خدمت شما برسم و السلام .\r\nعبد اللَّه ( اين نامه را فرستاد و از آن سو ) بنزد عمرو بن سعيد رفته از او درخواست كرد امان نامهء براى حسين عليه السّلام بفرستد و او را آرزومند سازد كه از اين راه باز گردد ، پس عمرو بن سعيد نامهء براى آن حضرت نوشت و در آن نامه او را اميدوار به نيكى و صله كرد و بر جان خويش آسوده خاطر ساخت ، و آن نامه را بوسيلهء برادرش يحيى بن سعيد فرستاد ، پس يحيى و عبد اللَّه بن جعفر به آن حضرت رسيده و پس از آنكه پسران خود را فرستاده بود ( خود نيز آمده ) و نامهء عمرو بن سعيد را به او دادند و در بازگشت آن حضرت كوشش بسيار كردند ، سيد الشهداء عليه السّلام فرمود : همانا من رسول خدا ( ص ) را در خواب ديدم و مرا به آنچه بدنبال آن ميروم دستور فرمود ، آن دو گفتند : آن خواب چه بوده ؟ فرمود : آن را براى\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nكسى نگفته و نخواهم گفت تا خداى خويش را ديدار كنم ، پس همين كه عبد اللَّه بن جعفر از بازگشت او نااميد شد به دو فرزند خويش عون و محمد دستور داد ملازم آن جناب باشند و بهمراهش بروند ، و در ركابش شمشير زنند ، و خود با يحيى بن سعيد به مكه بازگشت پس حسين عليه السّلام با شتاب بسوى عراق روان شد و توقف نفرموده تا به منزل ذات عرق ( كه نزديك دو مرحله راه به مكه است ) رسيد .\r\nو چون خبر رهسپار شدن حسين عليه السّلام از مكه بسوى كوفه بعبيد اللَّه بن زياد رسيد حصين بن نمير رئيس سربازان و نگهبانان خود را بقادسيه ( كه در پانزده فرسنگى كوفه است ) فرستاد ، و او لشكر و نگهبانى ميان قادسيه و خفان ( كه بالاتر از قادسيه است ) از يكسو ، و ميان قادسيه و قطقطانه ( كه نزديكى كوفه است ) از سوى ديگر بگمارد ( و همهء اين مسير را كنترل كرده و تحت نظر گرفت ) و بمردم گفت : اين حسين است كه ميخواهد بعراق بيايد ( مراقب باشيد ) ، و حسين عليه السّلام چون به منزل حاجز رسيد كه جايى است از بطن الرمة ( بطن الرمة جايى است كه حجاج بصره در آن فرود آيند و با آنان كه از كوفه براى حج روند در آنجا بهم رسند ) قيس بن مسهر صيداوى ، و برخى گفته‌اند عبد اللَّه بن يقطر برادر رضاعى خود را بكوفه فرستاد ، و هنوز خبر شهادت مسلم بن عقيل را نشنيده بود ، و نامهء بوسيلهء او بمردم كوفه نوشت :\r\n«  بِسْمِ اللَّهِ الرَّحْمنِ الرَّحِيمِ  » ( نامه ايست ) از حسين بن على ببرادران از مؤمنين و مسلمانان خود سلام عليكم ، همانا خدائى را سپاسگزارم كه شايستهء پرستشى جز او نيست .\r\nاما بعد پس همانا نامهء مسلم بن عقيل به من رسيد كه در آن از نيك انديشى شما و فراهم آمدنتان براى يارى و گرفتن حق از دست رفتهء ما خبر ميداد ، من از خدا خواسته‌ام كه كار ما را نيك گرداند ،\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nو بهترين پاداش را در اين باره بشما بدهد ، و من در روز سه‌شنبه هشتم ماه ذى حجة روز تروية از مكه بسوى شما رهسپار شدم ، و چون اين فرستادهء من بشما رسيد در كار خود بشتابيد و كوشش كنيد ، زيرا من همين روزها بر شما درآيم ، و السّلام عليكم و رحمة اللَّه و بركاته .\r\nو مسلم بن عقيل بيست و هفت شب پيش از آنكه كشته شود نامهء به آن حضرت عليه السّلام نوشته بود ، و مردم كوفه نيز نوشته بودند كه در اينجا صد هزار شمشير براى يارى تو آماده است ، درنگ مكن ( و بشتاب ) .\r\n\r\n[ گرفتارى قيس بن مسهر صيداوى فرستاده آن حضرت و ملحق شدن زهير به آن حضرت و جريانات ديگر 
  ]\r\n( 30 ) قيس بن مسهر كه نامه حضرت را مىآورد بسوى كوفه آمد بقادسيه رسيد ( ديده‌بانان ) حصين بن نمير او را گرفته بنزد عبيد اللَّه بن زياد فرستاد ، عبيد اللَّه به او گفت : ( دست از تو بر ندارم تا اينكه جريان كارت را بگوئى يا ) بمنبر روى و حسين بن على دروغگو را ناسزا بگوئى ، قيس بمنبر رفت و حمد و ثناى خداى را بجا آورد سپس گفت : اى گروه مردم اين حسين بن على بهترين بندگان خدا پسر فاطمه دختر رسول خدا ( ص ) است ( كه بسوى شما مىآيد ) و من فرستادهء او بجانب شما بودم پس او را بپذيريد ، و عبيد اللَّه بن زياد و پدرش را لعنت كرد و براى على بن ابى طالب از خدا رحمت خواست و بر او درود فرستاد ، عبيد اللَّه دستور داد او را از بالاى بام قصر به زير اندازند ، و چون او را بينداختند درهم شكسته شده از دنيا رفت ، ( 31 ) و برخى گفته‌اند كه دست بسته او را به زمين انداختند ، پس استخوانهايش درهم شكست و هنوز رمقى در او بود ، مردى كه نامش عبد الملك بن عمير لخمى بود پيش آمد و سرش را بريد به دو گفتند : اين چه كار ناشايستى بود كردى و سرزنشش كردند ؟ گفت : خواستم آسوده‌اش سازم .\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nحسين عليه السّلام از منزل حاجز به راه افتاد و بسوى كوفه مىآمد تا رسيد بآبى از آبهائى كه در آن بيابان بود در آنجا عبد اللَّه بن مطيع عدوى را ديد كه در كنار آن آب فرود آمده ، چون حسين عليه السّلام را ديد بنزد آن حضرت رفت و گفت : پدر و مادرم بقربانت اى پسر رسول خدا چه چيز تو را بدين سرزمين كشانده و حضرت را گرفته از اسب فرود آورد - حسين عليه السّلام فرمود : چنانچه ميدانى معاويه از اين جهان رخت بربست ، پس مردم عراق به من نوشتند و مرا بسوى خويش خواندند ، عبد اللَّه بن مطيع عرضكرد : اى فرزند رسول خدا خدا را به ياد تو مىآورم از اينكه حريم اسلام بسبب تو پاره شود ، ترا به خدا سوگند دهم در باب حرمت قريش ، ترا به خدا سوگند دهم در بارهء حرمت عرب ، به خدا سوگند اگر آنچه در دست بنى اميه است ( از خلافت ) بخواهى هر آينه تو را ميكشند ، و اگر ترا كشتند پس از تو هرگز از ديگرى چشم ترس نخواهند داشت ، به خدا سوگند اين حرمت اسلام است كه پاره شود ، و حرمت قريش و حرمت عرب است پس اين كار را مكن و بكوفه مرو ، و خود را در برابر جنگ بنى اميه قرار مده حسين عليه السّلام سخن او را نپذيرفت جز اينكه به همان راه برود از آن سو عبيد اللَّه بن زياد دستور داد راه واقصه ( كه نام جايى است در راه مكه ) تا شام و تا راه بصره همه را ببندند و نگذارند كسى از اين راهها بيرون رود يا درآيد ، و حسين عليه السّلام به راه خويش ميرفت و خبر از جايى نداشت تا بعربها برخورد از ايشان پرسيد ( چه خبر ؟ ) گفتند : نه به خدا ما خبرى نداريم جز اينكه ( راهها را بر ما بسته‌اند ) نمىتوانيم بيرون رويم و نه به جائى درآئيم ، پس حضرت به راه خود ادامه داد .\r\nو حديث‌كنندگان گروهى از قبيلهء فزاره و بجيلة گويند : ما بهمراه زهير بن قين بجلى بوديم آنگاه كه از مكه بيرون آمديم ، و با قافلهء حسين عليه السّلام هم سفر بوديم ( و هم چنان كه او با همراهانش بسوى كوفه ميرفت ما\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nنيز جداگانه بهمراه زهير ميرفتيم و از آنجا كه از بنى اميه انديشه داشتيم نميخواستيم با او هم منزل شويم ) و چيزى نزد ما ناخوش‌تر از اين نبود كه در جايى با او هم منزل شويم ، تا اينكه حسين عليه السّلام برفت و در جايى فرود آمد كه ما نيز جز اين چاره نداشتيم كه در آنجا فرود آئيم ، پس حسين در يكسو فرود آمد و ما نيز در سوى ديگر فرود شديم ، در اين ميان كه ما نشسته بوديم و مشغول خوردن غذائى بوديم ناگاه مردى از طرف حسين عليه السّلام نزد ما آمده سلام كرد سپس بر ما درآمده گفت : اى زهير بن قين همانا ابا عبد اللَّه الحسين عليه السّلام مرا بسوى تو فرستاده است كه ( بگويم ) بنزد او به روى ؟ پس هر كه با ما نشسته بود آنچه در دست داشت انداخت و خموش نشستيم مانند اينكه پرنده بر سر ما است ( هيچ جنبش نميكرديم ) زن زهير به او گفت : سبحان اللَّه ! آيا پسر پيغمبر خدا بسوى تو ميفرستد و تو بسوى او نميروى ؟ چه شود كه نزدش به روى و سخنش را بشنوى سپس باز گردى ؟ زهير بن قين بنزد آن حضرت عليه السّلام رفت و چيزى نگذشت كه خوشحال برگشت بدانسان كه صورتش ميدرخشيد ، و دستور داد خيمه‌هاى او را بكنند و بارها و اسباب سفر او را بسوى حسين عليه السّلام ببرند ، آنگاه بزنش گفت : تو را طلاق دادم و آزادى ، پيش كسان خود برو ، زيرا من دوست ندارم بسبب من گرفتار شوى ، سپس بهمراهان خود گفت : هر كس از شما ميخواهد پيروى من كند ، و گر نه اينجا آخرين ديدار ما است ، من براى شما حديثى بيان كنم ( و آن اينست كه ) : ما در دريا ( در راه دين ) جنگ كرديم و خداوند پيروزى بهرهء ما كرد و غنيمتهائى بچنگ آورديم ، سلمان فارسى رحمه اللَّه ( كه در آن جنگ بود ) بما گفت : آيا بدان چه خداوند از اين پيروزى بهرهء شما كرده و به اين غنيمتها كه بدست آورده‌ايد خورسند و شادان هستيد ؟ گفتيم : آرى ، سلمان گفت : هنگامى كه آقاى جوانان آل محمد را ديدار كنيد آنگاه در جنگ كردن بهمراه او شادانتر باشيد از اين غنيمتها كه امروز بدست شما رسيده ( سپس زهير گفت : ) اكنون من همهء شما را به خدا ميسپارم ، و پس از آن به خدا سوگند پيوسته در ميان همراهان\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nحسين عليه السّلام ببود تا آنكه كشته شد .\r\nو عبد اللَّه بن سليمان و منذر بن مشمعل كه هر دو از طائفهء بنى اسد بودند روايت كنند و گويند :\r\nچون ما حج بجاى آورديم اندوهى نداشتيم جز اينكه در راه بحسين عليه السّلام برسيم و بنگريم سرانجام كارش بكجا ميكشد ، پس بسوى كوفه به راه افتاديم و شتران خود را بشتاب ميرانديم تا در منزل زرود ( كه نام جايى است ) به آن حضرت رسيديم ، و چون نزديك به او شديم مردى را از اهل كوفه ديديم ( كه مىآيد و ) چون حسين عليه السّلام را ديدار كرد راه خود را كج كرد و حسين عليه السّلام ايستاد گويا ميخواست او را ببيند و ( چون ديد آن مرد راه را كج كرد ) رهايش كرده به راه افتاد ، ما نيز بدنبال آن حضرت به راه افتاديم ، پس يكى از ما گفت : نزد اين مرد برويم از ( اوضاع و احوال كوفه از ) او بپرسيم زيرا خبر كوفه نزد اوست ما بسوى آن مرد رفته تا به او رسيده گفتيم : « السّلام عليك » گفت : « و عليكم » به دو گفتيم : اى مرد از چه قبيله‌اى هستى ؟ گفت : از قبيلهء بنى اسد بود گفتيم : ما نيز از بنى اسد هستيم تو كيستى ؟ گفت من بكر بن فلان هستم ، ما نيز نسب خود را براى او بيان داشتيم ( و پس از اينكه همديگر را شناختيم ) به او گفتيم : ما را از مردمى كه پشت سر گذاشتى آگاه كن ؟ گفت : آرى من از كوفه بيرون نيامدم تا مسلم بن عقيل و هانى بن عروة كشته شدند ، و آن دو را ديدم كه پاهاشان را گرفته و در بازار ميكشيدند ،\r\n\r\n[ رسيدن خبر شهادت مسلم به آن حضرت 
  ]\r\nپس ما برگشتيم تا بحسين عليه السّلام رسيديم و با او به راه افتاديم تا شامگاهى به منزل ثعلبية فرود آمد هنگامى كه فرود آمد ما بنزد آن حضرت آمده بر او سلام كرديم ، پاسخ سلام ما را داد ، ما به او عرضكرديم : خدايت رحم كند همانا نزد ما خبرى است كه اگر بخواهى آشكارا آن را براى تو بگوئيم ، و اگر خواهى پنهانى\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nحضرت نگاهى بما و بأصحاب خود كرد سپس فرمود : پردهء ميان من و ايشان نيست ( و اينان همگى محرم اسرار منند و رازى را از ايشان پوشيده ندارم ) به او گفتيم : آيا ديدى آن سوارى كه ديروز عصر با او روبرو گشتى ؟ فرمود : آرى و من ميخواستم از او پرسش ( اوضاع و احوال را ) بكنم گفتيم :\r\nبه خدا ما بخاطر تو از او خبرگيرى كرديم و از پرسش كردن شما را كفايت نموديم ، و او مردى بود از قبيلهء ما خردمند و راستگو و دانا ، و او بما خبر داد كه از كوفه بيرون نيامده بود تا مسلم و هانى كشته شده و آن مرد خود ديده بود كه پاهاشان را گرفته و بدنهاشان را در بازار ميكشيدند ، حسين عليه السّلام فرمود :\r\n«  إِنَّا لِلَّهِ وَ إِنَّا إِلَيْهِ راجِعُونَ  » رحمت خدا بر ايشان باد ، و اين سخن را چند بار بر زبان جارى كرد پس ما به او عرضكرديم : ما تو را به خدا سوگند ميدهيم در بارهء جان خود و خاندانت كه از همين جا بازگردى زيرا كه تو در كوفه ياور و شيعه ندارى ، بلكه ميترسيم همهء آنان در كار آزار و زيان تو باشند ؟ آن حضرت نگاهى بپسران عقيل كرده فرمود : چه انديشيد همانا مسلم كشته شد ؟ آنان گفتند :\r\nبه خدا ما باز نگرديم تا انتقام خون خود را بگيريم يا آنچه او چشيد ما هم بچشيم حسين عليه السّلام رو بما كرده فرمود : پس از اينان خيرى در زندگى نيست ! ، ما ( از اين سخن ) دانستيم كه تصميم بر رفتن ( به اين راه ) دارد ( و چيزى جلوگير او نخواهد شد ) پس ما به او عرضكرديم : خداوند آنچه خير است براى تو پيش آورد ، فرمود : خدا شما را رحمت كند ، همراهان آن حضرت عرضكردند : به خدا تو مانند مسلم بن عقيل نيستى و اگر بكوفه درآئى مردم بسوى تو بشتابند ( و ياريت كنند ) حضرت خاموش شد و در آنجا بماند تا چون هنگام سحرگاه شد بجوانان و غلامان خود فرمود : آب بسيار برداريد ، آنان آب بسيارى كشيده همراه برداشتند سپس از آنجا كوچ كردند ، پس آمد تا به منزل زباله رسيد ، و در آنجا خبر شهادت عبد اللَّه يقطر به او رسيد ( مترجم گويد : در سابق گذشت كه آن كس كه در كوفه پس از مسلم و هانى كشته شد و نامه آن حضرت را برده بود قيس بن مسهر صيداوى بود و مؤلف محترم در آنجا يادآورى فرمود كه\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nبنا بگفتهء برخى آن كس عبد اللَّه يقطر برادر رضاعى آن جناب بود ، و اين روايت بنا بر گفتهء اين دسته است ، و بنا به آنچه خود مؤلف ( ره ) اختيار فرمود قيس بن مسهر بوده ) بهر حال حسين عليه السّلام نامهء بيرون آورد و براى مردم خواند بدين مضمون :\r\n«  بِسْمِ اللَّهِ الرَّحْمنِ الرَّحِيمِ  » اما بعد همانا خبر دهشت انگيزى بما رسيده و آن ( خبر ) كشته شدن مسلم بن عقيل و هانى بن عروة و عبد اللَّه يقطر است ، و همانا شيعيان ما دست از يارى ما كشيده‌اند ، پس هر كه ميخواهد بازگردد باكى بر او نيست و بازگردد ، و ذمه و عهدى از ما بر او نيست ، مردم از كنار او پراكنده شده و به چپ و راست رفتند تا همان همراهانش كه از مدينه با او آمده بودند بجاى ماندند و اندكى كه از آن پس بايشان پيوستند ، و اينكه امام عليه السّلام اين كار را كرد براى آن بود كه آن جناب عليه السّلام ميدانست همانا اين عربهائى كه بدنبالش آمده‌اند پيروى ايشان از آن حضرت بخاطر اين بوده كه گمان كرده‌اند او بشهرى در خواهد آمد و مردم آنجا فرمان‌پذير او خواهند شد ، و حضرت اين معنى را خوش نداشت و ميخواست اينان به اين راهى كه ميروند بدانند سرانجام آن چيست ، و ندانسته اقدام بكارى نكنند ، و چون سحرگاه شد بهمراهان خود دستور داد آب بسيار بردارند سپس برفتند تا ببطن عقبه رسيده در آنجا فرود آمد ، پيرمردى از بنى عكرمه را در آنجا ديدار كرد كه نامش عمرو بن لوذان بود ، پير گفت : بكجا ميروى ؟ فرمود : بكوفه ، پير گفت : ترا به خدا سوگند دهم كه بازگردى زيرا به خدا نروى جز بسوى سرنيزه‌ها و شمشيرهاى برنده ، و اين مردمى كه بسوى تو فرستاده ( و ترا دعوت كرده‌اند ) اگر از جنگ با دشمن تو را كفايت ميكردند و كارها را براى تو آماده و روبراه ميكردند آنگاه تو\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nبر ايشان وارد ميشدى نيكو بود ، ولى با اين وضع كه شما بيان ميكنى ( و اين بيوفائيها كه از آنان به گوش تو رسيده ) من صلاح در اين كار شما نمىبينم ، حضرت فرمود : اى بندهء خدا آنچه تو انديشى بر من پوشيده نيست ، و لكن خداى تعالى در كار خود مغلوب نشود ( يعنى آنچه اراده حقتعالى بر آن قرار گرفته جز آن نخواهد شد ) سپس فرمود : به خدا دست از من برندارند تا خون من بريزند ، و چون چنين كردند خداوند بر ايشان مسلط سازد كسى را كه آنان را زبون و پست كند تا بدان جا كه پست‌ترين و زبون‌ترين امتها شوند .\r\n\r\n[ برخورد آن حضرت با حر بن يزيد رياحى 
  ]\r\n( 30 ) سپس از آنجا رهسپار شد تا به منزل شراف رسيد چون سحرگاه شد همچنان بجوانان دستور فرمود آب بسيار بردارند ، سپس به راه افتاد و تا نيمه روز راه رفت ، و همچنان كه به راه ميرفت مردى از همراهان گفت : « اللَّه اكبر » حسين ( ع ) نيز فرمود : اللَّه اكبر ، چرا تكبير گفتى ؟ عرضكرد : درختان خرما ديدم ، گروهى از اصحاب گفتند : به خدا اينجا سرزمينى است كه ما هرگز درخت خرما در آن نديده‌ايم ، حسين ( ع ) فرمود : پس چه مىبينيد ؟ گفتند : به خدا مىبينيم گوشهاى اسب است ، فرمود : من نيز به خدا همان را مىبينم ، سپس فرمود : ما در اينجا پناهگاهى نداريم كه بدان پناه بريم و آن را در پشت سر قرار داده و از يك رو با اين لشكر روبرو شويم ؟ ما به او گفتيم : چرا اين منزل ذو حسم است كه در سمت چپ شما است ، اگر بدان جا پيشى گيريد آنجا چنان است كه شما ميخواهيد ( يعنى تپه‌اى هست كه آن را پشت سر قرار داده و از يكسو با اين لشكر كه ميرسند روبرو خواهيد شد ) پس آن حضرت سمت چپ راه را گرفته ما نيز با او بدان سو رفتيم ، چيزى نگذشت كه گردنهاى اسبان پيدا شد و چون نيك نگريستيم\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nاز راه بيكسو شديم ، و چون كه ديدند ما راه را كج كرديم آنان نيز راه خود را بسوى ما كج كردند ، و گويا سرهاى نيزهء ايشان چون پرندهء يعسوب بود ( مترجم گويد : « يعاسيب » جمع « يعسوب » است و مقصود از آن درينجا پرنده‌هائى است كوچكتر از ملخ كه داراى چهار پر بسيار نازك است ، و دم باريك و درازى دارد ، و بيشتر در روى آب پرواز مىكند و دم خود را بر آب مىزند ، و عرب چيزهاى باريك را بدم آن حيوان يا خود آن تشبيه ميكنند ) و پرچمهاى آنان گويا بالهاى پرندگان بود ، پس آنان براى بچنگ آوردن آن پناهگاه بسوى ذى حسم پيشى گرفتند ، و ما از آنان پيشى جسته آن مكان را در تصرف خويش درآورديم ، حسين ( ع ) دستور داد خيمه‌ها و چادرها را در آنجا برپا كردند ، و آن لشكر رسيدند و نزديك هزار نفر سوار بودند همراه حر بن يزيد تميمى ، پس بيامد تا با لشكر خود در گرماى طاقت فرساى نيمه روز در برابر حسين ( ع ) ايستاد ، و حسين ( ع ) با ياران خود عمامه‌ها بر سر بسته شمشيرها را به گردن آويزان نموده بودند ، حضرت ( كه آثار تشنگى در لشكر حر ديد ) بجوانان خود فرمود : اين مردم را آب دهيد و سيرابشان كنيد ، و دهان اسبانشان را نيز تر كنيد ، پس چنان كردند ، و پيش آمده كاسه‌ها و جامها را از آب پركرده نزديك دهان اسبها ميبردند و همين كه سه دهن يا چهار يا پنج دهن ميخوردند از دهان آن اسب دور ميكردند و اسب ديگرى را آب ميدادند تا همه را به اين كيفيت آب دادند ، على بن طعان محاربى گويد : من آن روز در لشكر حر بودم و آخرين نفرى بودم كه دنبال لشكر بدان جا رسيدم ، چون حسين ( ع ) تشنگى من و اسبم را ديد فرمود : راويه را بخوابان ( راويه به معناى شتر آبكش ، و به معناى مشك آب نيز آمده ، على بن طعان ) گويد : راويه پيش من به معناى مشك بود ( و مراد حضرت شتر آبكش بود ، از اين رو من مقصود او را نفهميدم ، امام ( ع ) كه متوجه شد من نفهميدم ) فرمود : اى پسر برادر شتر را بخوابان ، من شتر را خواباندم فرمود : بياشام من هر چه ميخواستم بياشامم آب از دهان مشك ميريخت ، حسين ( ع ) فرمود : سر مشك را به پيچان ، من ندانستم چه بكنم ، پس خود آن جناب برخاست و آن را پيچاند پس آشاميدم و اسبم را نيز سيراب كردم .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nو حر بن يزيد از قادسيه مىآمد ، و عبيد اللَّه بن زياد حصين بن نمير را فرستاده بود و به او دستور داده بود بقادسيه فرود آيد و حر بن يزيد را از پيش روى خود با هزار سوار بسر راه حسين بفرستد ، پس حر همچنان برابر حسين عليه السّلام ايستاد تا هنگام نماز ظهر شد ، پس آن حضرت عليه السّلام حجاج بن مسروق را دستور فرمود اذان نماز گويد ، و چون هنگام گفتن اقامه و وقت خواندن نماز شد حسين عليه السّلام لباس پوشيده و نعلين برپا كرد و از بهر نماز بيرون آمد ، پس حمد و ثناى خداى را بجا آورد سپس فرمود : اى گروه مردم من بنزد شما نيامدم تا آنگاه كه نامه‌هاى شما به من رسيد و فرستادگان شما بنزد من آمدند كه بنزد ما بيا زيرا ما امام و پيشوائى نداريم ، و اميد است خدا بوسيلهء تو ما را براهنمائى و حقيقت فراهم آورد ، پس اگر بر سر همان گفته‌ها و سخن خود هستيد من بنزد شما آمده‌ام ، و شما پيمان و عهدى به من بدهيد ( و بيعت خود را با من تازه كنيد ) كه بسبب آن آسوده خاطر باشم ، و اگر اين كار را نميكنيد و آمدن مرا خوش نداريد از آنجا كه آمده‌ام بهمانجا بازمىگردم ؟\r\nهمگى خاموش گشته كسى از آنان سخن نگفت ، حضرت باذان‌گو فرمود : اقامه بگو ، و نماز بر پا شد ، پس بحرّ فرمود : آيا ميخواهى تو هم با همراهان خود نماز بخوانى ؟ عرضكرد : نه ، بلكه شما نماز بخوان و ما نيز پشت سر شما نماز ميخوانيم ، پس حسين عليه السّلام با ايشان نماز خواند ، سپس بخيمهء خود درآمد و اصحابش نزد او گرد آمدند ، و حر نيز بجاى خويش بازگشت و بخيمهء كه براى او در آنجا برپا كرده بودند درآمد و گروهى از همراهانش بنزد او آمده ، و بقيهء آنان بصف لشكر كه در آن بودند بازگشتند ، هر مردى از آنان دهنهء اسب خود را گرفت و در سايهء آن نشست ، چون هنگام عصر شد حسين عليه السّلام دستور فرمود : آمادهء رفتن شوند ، همراهان\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nحضرت آمادهء رفتن شدند ، سپس بمنادى خود دستور داد براى نماز عصر آواز دهد و اقامهء نماز گفته ، امام حسين عليه السّلام پيش آمده ايستاد و نماز عصر خواند و چون سلام داد بسوى آن مردم برگشت و حمد و ثناى خداى را بجا آورد سپس فرمود : اما بعد اى گروه مردم همانا اگر شما از خدا بترسيد و حق را براى أهل آن بشناسيد بيشتر باعث خوشنودى خداوند از شما مىباشد و ما خاندان محمد ( ص ) هستيم و سزاوارتر بفرمانروائى بر شمائيم از اينان كه ادعاى چيزى كنند كه براى ايشان نيست ، و به زور و ستم در ميان شما رفتار كنند ، و اگر فرمانروائى ما را خوش نداريد و ميخواهيد در بارهء حق ما نادان بمانيد ، و انديشهء شما اكنون جز آن است كه در نامه‌ها به من نوشتيد و فرستادگان شما به من گفتند هم اكنون از نزد شما بازگردم ؟ حر گفت : من به خدا نميدانم اين فرستادگان و اين نامه‌ها كه ميگوئى چيست ! حسين عليه السّلام ببرخى از يارانش ( كه نام او عقبة بن سمعان بود ) فرمود : اى عقبة بن سمعان آن دو خرجين ( و دو كيسهء بزرگى ) كه نامه‌هاى ايشان در آن است بيرون بيار ، پس آن مرد دو خرجين پر از نامه و كاغذ بيرون آورد و جلوى آن حضرت ريخت ، حر گفت : ما از آن كسان نيستيم كه اين نامه‌ها را به تو نوشته‌اند ، و ما تنها دستور داريم كه چون تو را ديدار كرديم از تو جدا نشويم تا تو را در كوفه بر عبيد اللَّه در آوريم ، حسين عليه السّلام فرمود : مرگ براى تو نزديك‌تر از اين آرزو است ، سپس رو باصحاب خود كرده فرمود :\r\nسوار شويد ، همراهان آن حضرت سوار شده و درنگ كردند تا زنان نيز سوار شده آنگاه فرمود : ( به راه مدينه ) بازگرديد ، همين كه رفتند بازگردند آن لشكر از بازگشت آنان جلوگيرى كردند ، حسين عليه السلام بحر فرمود :\r\nمادر بعزايت بنشيند ( از ما ) چه ميخواهى ؟ حر گفت : اگر كسى از عرب جز تو در چنين حالى كه تو در آن هستى اين سخن را به من ميگفت من نيز هر كه بود نام مادرش را بعزا گرفتن ميبردم ، ولى به خدا من نمىتوانم نام مادر\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nتو را جز ببهترين راهى كه توانائى بر آن دارم ببرم ، حسين عليه السّلام فرمود : پس چه ميخواهى ؟ گفت : ميخواهم شما را بنزد امير ( يعنى عبيد اللَّه ) ببرم ، فرمود : به خدا من همراه تو نخواهم آمد ، حر گفت : من نيز به خدا دست از تو بازندارم ، و سه بار اين سخنان ميان آن حضرت و حر رد و بدل شد ، و چون سخن ميانشان بسيار شد ، حر گفت : من دستور جنگ كردن با شما ندارم ، جز اين نيست كه دستور دارم از تو جدا نشوم تا شما را بكوفه ببرم اكنون كه از آمدن بكوفه خوددارى ميكنى ، پس راهى در پيش گير كه نه بكوفه برود و نه بمدينه ، و ميانهء ( گفتار ) من و ( گفتار ) شما انصاف برقرار گردد ، تا من در اين باب نامه بأمير ( يعنى ) عبيد اللَّه بنويسم ، شايد خدا كارى پيش آرد كه سلامت دين من در آن باشد و آلودهء به چيزى در كار تو نشوم ، از اينجا روانه شو ، پس حضرت از سمت چپ راه قادسيه ( كه بكوفه ميرفت ) و راه عذيب ( كه بمدينه ميرفت ) به راه افتاد و حر نيز با همراهانش با آن حضرت ميرفتند ، و حر همچنان به آن جناب ميگفت : اى حسين من خدا را در بارهء خود به ياد تو آورم ( و به خدا سوگندت دهم ) كه اگر بخواهى جنگ كنى كشته خواهى شد ! حسين عليه السّلام فرمود :\r\nآيا بمرگ مرا بيم دهى ؟ و آيا اگر مرا بكشيد كارهاى شما روبراه مىشود ( و خاطرتان آسوده خواهد شد ؟\r\nيعنى اين فكر اشتباهى است كه شما ميكنيد ؟ ) و من چنان گويم كه برادر اوس بپسر عمويش كه ميخواست به يارى رسول خدا ( ص ) برود ، و پسر عمويش او را بيم ميداد و ميگفت : كجا ميروى ؟ كشته خواهى شد در ( پاسخش ) گفت :\r\n1 - من ميروم و مرگ براى جوان ( يا جوانمرد ) ننگ نيست ، هنگامى كه نيتش حق باشد و در حال اسلام بجنگد .\r\n2 - و در راه مردان صالح و شايسته جانبازى كند ، و از نابودشدگان ( در دين ) جدا گشته ، بگنهكارى پشت كند .\r\n\r\n","description":"","footnote":"","page_name":" 82 ","page_number":82},
  {"content":"\r\n\r\n3 - پس ( در اين صورت ) اگر زنده ماندم پشيمان نيستم و اگر مردم سرزنشى ندارم ، بس است براى تو كه زنده بمانى و بينى تو را به خاك بمالند ( و زبون شوى ) .\r\nحر بن يزيد كه اين سخن را شنيد ( دانست آن حضرت تن بكشته شدن داده ولى تن بخوارى و تسليم شدن بپسر زياد نداده ، از اين رو ، ) بكنارى رفت و با همراهان خود از يكسو ميرفت ، و حسين ( ع ) از سوى ديگر ، تا به منزل عذيب الهجانات رسيدند ، از آنجا نيز حسين ( ع ) بگذشت تا بقصر بنى مقاتل رسيد و در آنجا فرود آمد ، در آنجا چشمش بخيمهء افتاد پرسيد : اين خيمه از كيست ؟ گفتند : از عبيد اللَّه بن حر جعفى است حضرت فرمود : او را بآمدن پيش من بخوانيد ، چون فرستادهء حضرت بنزد او آمد به او گفت : اين حسين بن على ( ع ) است كه ترا ميخواند ، عبيد اللَّه گفت : «  إِنَّا لِلَّهِ وَ إِنَّا إِلَيْهِ راجِعُونَ  » به خدا من از كوفه بيرون نشدم جز بخاطر اينكه خوش نداشتم در آنجا باشم و حسين ( ع ) به آنجا درآيد ، به خدا من نميخواهم او را ديدار كنم و نه او مرا ببيند ؟ فرستاده نزد آن حضرت آمده سخن او را بعرض رسانيد ، پس حسين ( ع ) برخاسته بنزد او آمد و بر او وارد شده سلام كرده نشست سپس او را بهمراهى خود دعوت كرد ، عبيد اللَّه بن حر همان سخن را ( كه بفرستادهء آن حضرت گفته بود ) بازگو كرد ، حسين ( ع ) فرمود : پس اگر يارى ما نمىكنى بپرهيز از اينكه با ما جنگ كنى ، زيرا به خدا سوگند كسى نيست كه فرياد بىكسى ما را بشنود و سپس يارى ما را نكند جز اينكه نابود شود ! عبيد اللَّه گفت : اما اين كار هرگز نخواهد شد ان شاء اللَّه تعالى .\r\nپس حسين ( ع ) از پيش او برخاست تا بخيمه‌هاى خويش درآمد ، و چون آخر شب شد بجوانان خويش دستور داد آب بردارند ، و سپس دستور داد كوچ كنند ، و از قصر بنى مقاتل كوچ كرد ، عقبة\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nبن سمعان گويد : ساعتى بهمراه آن جناب برفتيم و همچنان كه آن حضرت بر روى اسب بود اندك خوابى او را گرفت و پس از اينكه از خواب بيدار شد ميگفت : «  إِنَّا لِلَّهِ وَ إِنَّا إِلَيْهِ راجِعُونَ   ، وَ الْحَمْدُ لِلَّهِ رَبِّ الْعالَمِينَ  » و دو بار يا سه بار اين كلمات را بر زبان جارى كرد ، فرزندش على بن الحسين ( ع ) پيش آمده گفت :\r\nاز چه حمد خداى را بجاى آوردى و « انا للَّه . . . » بر زبان راندى ؟ فرمود : پسر جان اندكى خواب رفتم ، پس ( در آن خواب اندك ) سوارى را ديدم كه پيش روى من آشكار شد و ميگفت : اين گروه ميروند و مرگها بسوى ايشان ميرود ! ، دانستم كه آن جانهاى ما است كه خبر مرگ ما را ميدهد ، على گفت :\r\nپدر جان خداوند بدى براى شما پيش نياورد آيا مگر ما بر حق نيستيم ؟ فرمود : چرا - سوگند بدان خدائى كه بازگشت بندگان بسوى اوست - ( ما برحقيم ) گفت : پس ما در چنين حالى باك نداريم از اينكه بر حق بميريم ، حسين ( ع ) به او فرمود : خدايت بهترين پاداشى كه فرزندى از پدر خود برد به تو عنايت كند ، و چون صبح شد فرود آمده نماز بامداد بخواند و بشتاب سوار شد و با همراهان و اصحاب سمت چپ را گرفته ميخواست آنان را ( از لشكر حر ) پراكنده سازد ، پس حر بن يزيد مىآمد و او و يارانش را ( به سمت راست كه بكوفه ميرفت ) باز ميگرداند ، و هر گاه حر آنان را به سمت كوفه باز ميگرداند و سخت ميگرفت آنان نيز مقاومت كرده از رفتن به سمت راست خوددارى ميكردند ، و حر با همراهان بكنارى ميرفتند ، پس همچنان به سمت چپ رفتند تا به نينوى همان جا كه حسين ( ع ) فرود آمد رسيدند ، در اين هنگام سوارى كه بر اسبى نيكو سوار بود و سلاح جنگ بتن داشت ، و كمان بر دوش افكنده بود از سمت كوفه رسيد ، پس همگى چشم به راه او ايستادند ، چون به آنان رسيد بحرين يزيد و همراهانش سلام كرده و بحسين ( ع ) و يارانش سلام نكرد ، و نامهء از عبيد اللَّه بن زياد بحر داد كه در آن نامه نوشته بود : اما بعد\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nچون نامهء من به تو رسيد و فرستادهء من نزد تو آمد كار را بر حسين سخت بگير ، و او را در زمينى بىپناهگاه كه نه سبزى در آنجا باشد و نه آبى فرود آر ، پس همانا من فرستادهء خود را دستور داده‌ام همراه تو باشد و از تو جدا نشود تا خبر انجام دستور مرا برايم بياورد . و السّلام .\r\nچون نامه را خواند حر به آن حضرت و يارانش گفت : اين نامهء امير : عبيد اللَّه است كه به من دستور داده همان جا كه نامه رسيد ( براى فرود آمدن ) بشما سخت بگيرم ، و اين نيز فرستادهء اوست كه دستورش داده از من جدا نشود تا دستورش را در بارهء شما انجام دهم ، پس يزيد بن مهاجر كندى كه در ميان ياران حسين ( ع ) بود بفرستادهء ابن زياد نگاه كرده او را شناخت ، پس به او گفت : مادرت بعزايت بنشيند اين چه كار ناشايسته‌ايست كه بدنبال آن آمده‌اى ؟ گفت : پيروى از امام خود نموده و به بيعت خود پايدارى كرده‌ام ؟ يزيد بن مهاجر به او گفت : بلكه خداى خود را نافرمانى كرده و پيشواى ( ناحق ) خود را در بارهء نابودى خودت پيروى كرده ، و ننگ و آتش را براى خويشتن فراهم كرده‌اى ، و بد امام و پيشوائى است امام تو ، خداى تعالى فرمايد : « و گردانيديم ايشان را پيشوايانى كه ميخوانند بسوى آتش و روز قيامت يارى نمىشوند » ( سورهء قصص آيه 41 ) و پيشواى تو از اين پيشوايان است !\r\n\r\n[ ورود حضرت به زمين كربلا 
  ]\r\nو حر بن يزيد كار را سخت گرفت كه در همان مكانى كه نه آب بود و نه آبادى پياده شوند ، حسين ( ع ) فرمود : واى به حال تو بگذار به اين ده يعنى نينوى و غاضريه ، يا آن ديگر يعنى شفيه فرود آئيم ؟ گفت : به خدا نمىتوانم ( زيرا ) اين ( فرستاده ) مردى است كه براى ديده‌بانى نزد من آمده ( كه ببيند آيا من بدستور عبيد اللَّه رفتار ميكنم يا نه ، و من ناچارم در برابر چشم او دستورش را انجام دهم ) زهير بن قين گفت :\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nبه خدا اى فرزند رسول خدا من مىبينم كه كار پس از آنچه اكنون مىبينيد سخت‌تر باشد ، همانا جنگ با اين گروه در اين ساعت بر ما آسانتر است از جنگيدن كسانى كه پس از اين بنزد ما خواهند آمد ؟ بجان خودم سوگند پس از اين لشكرى بسوى ما آيند كه ما برابرى آنان نتوانيم ( پس اجازه فرما با اينان بجنگيم ؟ ) حسين ( ع ) فرمود : من كسى نيستم كه آغاز بجنگ ايشان كنم ( و من اين كار را شروع نخواهم كرد ) پس آن حضرت فرود آمد و آن در روز پنجشنبه دوم محرم سال شصت و يك هجرى بود .\r\nچون فردا شد عمر بن سعد بن أبى وقاص با چهار هزار سوار بيامد و در نينوى مسكن گرفت و عروة بن قيس أحمسى را بنزد حسين ( ع ) فرستاده گفت : بنزد او برو و بپرس براى چه به اين سرزمين آمدى و چه ميخواهى ؟ و اين عروة از كسانى بود كه خود نامه براى حضرت نوشته بود پس شرم كرد نزد آن حضرت بيايد ( و كار را به ديگرى حواله كرد ) عمر بن سعد اين كار را بهمهء بزرگانى كه نامه به آن حضرت نوشته بودند پيشنهاد كرد و همگى از انجام آن خوددارى كردند ، كثير بن عبد اللَّه شعبى - كه مردى دلاور و بيباك بود و چيزى جلوگير او در كارها نبود - برخاسته گفت : من بنزد او ميروم و به خدا اگر بخواهى او را در دم غافلگير كرده ميكشم ؟ عمر گفت : نميخواهم او را بكشى ولى بنزد او برو و بپرس :\r\nبراى چه باينجا آمده‌اى ؟ كثير بنزد آن حضرت آمده چون أبو ثمامهء صائدى ( كه از ياران سيد الشهداء ( ع ) بود ) او را ديد عرضكرد : خدا كارت را به نيكى پايان دهد اى ابا عبد اللَّه بدترين مردم زمان و بىباكترين و خونريزترين آنان بنزد تو آيد و برخاسته سر راه او آمد و گفت : ( اگر ميخواهى نزديك بيائى ) شمشيرت را بگذار ! گفت : نه به خدا اين كار را نمىكنم جز اين نيست كه من فرستادهء هستم پس اگر سخن\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nمرا بشنويد پيغامى كه آورده‌ام بشما بازگويم و اگر نپذيريد ، بازگردم ، أبو ثمامة گفت : پس من قبضهء شمشير تو را نگه ميدارم آنگاه سخنت را بازگو ؟ گفت : نه به خدا دست تو به آن نخواهد رسيد ، ابو ثمامة گفت : پس پيغامت را به من بگو تا من برسانم ولى من نميگذارم تو نزديك به آن جناب بشوى ، زيرا تو مرد تبهكارى هستى ! و بهم دشنام داده كثير بسوى عمر بن سعد بازگشت و جريان را به او گفت ، پس عمر قرة بن قيس حنظلى را پيش خوانده گفت : اى قرة واى بر تو ، برو حسين را ديدار كن و بپرس براى چه باينجا آمده ؟ و چه ميخواهد ؟ قرة بنزد آن حضرت آمد ، چون حسين ( ع ) او را بديد فرمود : آيا اين مرد را مىشناسيد ؟ حبيب بن مظاهر گفت : آرى اين مردى است از قبيلهء حنظلة تميم و خواهرزادهء ما است و من او را مردى خوش عقيده ميدانستم و باور نداشتم كه در اين معركه حاضر گردد ( و بجنگ شما بيايد ) پس نزديك آمد و پيغام عمر بن سعد را رساند ، حسين ( ع ) فرمود : مردم شهر شما به من نوشتند بدينجا بيايم پس اگر آمدن مرا خوش نداريد من باز ميگردم ، سپس حبيب بن مظاهر به او گفت : واى بر تو اى قرة كجا بنزد مردم ستمكار بازگردى ( اينجا بمان ) و يارى كن اين مردى را كه بوسيلهء پدرانش خداوند تو را نيرو داد بسعادت و بزرگوارى ! قرة بحبيب گفت : پيش صاحب خويش بازگردم و پاسخ اين پيغام را برسانم آنگاه در اين باره فكرى كنم ! پس بسوى عمر بن سعد بازگشت و سخن آن حضرت را به او گفت ، عمر گفت : اميدوارم خداوند مرا از جنگ و قتال با او آسوده كند .\r\nو نامهء بعبيد اللَّه بن زياد نوشت ( بدين مضمون ) : «  بِسْمِ اللَّهِ الرَّحْمنِ الرَّحِيمِ  » اما بعد پس من هنگامى\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nكه بنزد حسين بن على آمدم فرستادگان خود را نزد او فرستادم و از آمدن او به اين سرزمين و آنچه ميخواهد پرسش كردم ؟ حسين گفت : مردم اين شهرها به من نوشتند و فرستادگانشان پيش من آمدند و از من خواستند بدينجا بيايم ، من هم آمدم ، اكنون اگر آمدنم را خوش ندارند و انديشهء ايشان در اين باره دگرگون شده از نزد ايشان بازگردم ، حسان بن قائد عبسى گويد : من نزد عبيد اللَّه بن زياد بودم كه نامهء عمر بن سعد به او رسيد ، چون نامه را خواند گفت : اكنون كه چنگال ما به او بند شده ميخواهد بگريزد ولى رهائى از براى او نيست ! ( اين سخن را گفت ) و نامهء بعمر بن سعد نوشت : اما بعد نامهء تو رسيد و مضمون آن را دانستم پس بر حسين و همهء همراهانش پيشنهاد كن با يزيد بيعت كند و چون چنين كرد آنگاه در بارهء كار او انديشه خواهم كرد . و السّلام .\r\nچون پاسخ نامه بعمر بن سعد رسيد با خود گفت : ميترسم كه ابن زياد سر سازش نداشته باشد ؟ و دنبال آن نامهء ديگرى از ابن زياد بعمر بن سعد رسيد : كه ميان حسين و يارانش و ميان آب حائل شو تا اينكه يك قطره آب نچشند ، چنانچه با آن مرد تقى زكى عثمان بن عفان چنين رفتار شد ، پس عمر بن سعد همان ساعت عمرو بن حجاج را با پانصد سوار فرستاد تا كنار شريعه فرود آيند و ميان حسين و يارانش و ميان آب حائل شدند كه يك قطره آب از آنجا برندارند ، و اين جريان سه روز پيش از كشته شدن حسين عليه السّلام بود ، و عبد اللَّه بن حصين ازدى كه در ميان قبيلهء بجيلة آمده بود با آواز بلند فرياد زد : اى حسين آيا اين آب را ننگرى كه گويا در صفا و زلالى چون شكم آسمان است ، به خدا قطره‌اى از آن نچشيد تا از تشنگى بميريد ، حسين ( ع ) فرمود : بار خدايا او را\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nتشنه كام بميران و هرگز او را ميامرز ، حميد بن مسلم گويد : به خدا من پس از واقعهء كربلا در بيماريش او را عيادت كردم و سوگند بدان خدائى كه شايستهء پرستش جز او نيست او را ديدم آب مىخورد تا شكمش پر ميشد ، سپس آن را برميگرداند و فرياد ميزد : تشنه‌ام ، تشنه‌ام ، و دوباره آب مىخورد تا شكمش پر ميشد و بر ميگرداند و ( فرياد تشنگى ميزد و ) از تشنگى ميسوخت و اين كارش بود تا جانش بدر آمد - لعنه اللَّه .\r\n( 30 ) و چون حسين ( عليه السّلام ) فرود شدن لشكرها را با عمر بن سعد لعنه اللَّه به نينوى ديد و يارى دادن ايشان را براى جنگيدن با خود ديد كس بنزد عمر بن سعد فرستاد كه من ميخواهم تو را ديدار كنم و با تو ملاقات كنم ، پس شبانه يك ديگر را ديدار كرده و در پنهانى زمانى دراز با هم گفتگو كردند ، سپس عمر بن سعد بجاى خويش بازگشت و نامهء بعبيد اللَّه بن زياد نوشت : اما بعد همانا خداوند آتش را خاموش ساخت و پريشانى را بر طرف نموده كار اين امت را اصلاح كرد ، و حسين با من پيمان بست كه از همان جا كه آمده بهمانجا بازگردد يا بيكى از سرحدات رود و مانند يكتن از مسلمانان باشد ( و كارى به كار كسى نداشته باشد ) در هر چه بسود مسلمانان است شريك آنان و در زيان آنان نيز همانند ايشان باشد ، يا بنزد يزيد برود و دست در دست او گذارد و هر چه خود دانند انجام دهند ، و در اين پيمان خوشنودى تو و اصلاح كار امت است .\r\n( مترجم گويد : چنانچه ميدانيم و از سخنان حضرت سيد الشهداء ( ع ) كه در خلال روايات و شرح حال آن بزرگوار پيش از اين گذشت روشن شود : آن جناب هرگز حاضر نبود بنزد يزيد رفته و دست بيعت در دست او گذارد ، محدث قمى از عقبة بن سمعان حديث كند كه گفت : من از مدينه تا به مكه ، و از مكه تا عراق تا آنگاه كه حسين ( ع ) شهيد شد همه جا با او بودم ، و تمام سخنان او را در تمام اين راه شنيدم و هيچ گاه چنين سخنى نفرمود :\r\n« كه من حاضرم دست خود را در دست يزيد گذارم » بنا بر اين عمر بن سعد اين جملهء آخر را از پيش خود در نامه افزوده است براى اينكه شايد بتواند بوسيلهء كار را به همين جا فيصله دهد و از زد و خورد و كشتن آن حضرت بدين وسيله جلوگيرى كند چون همچنان كه پيش از اين نيز گذشت جنگ با آن جناب را خوش نداشت ، و ميخواست بهر\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nوسيله ممكن است نگذارد كار بجنگ و خونريزى بكشد ) .\r\nچون عبيد اللَّه اين نامه را خواند گفت : اين نامهء خيرخواهى دلسوز بر مردم است ( و در صدد بود اين پيشنهاد را بپذيرد ) شمر بن ذى الجوشن لعنه اللَّه ( كه در مجلس بود ) برخاست و گفت : آيا اين سخن را از حسين مىپذيرى اكنون كه بسرزمين تو آمده و پهلوى تو است ؟ به خدا اگر از اين سرزمين ( بسلامت ) برود و دست در دست تو نگذارد هر آينهء نيرومندتر گردد و تو ناتوانتر خواهى شد ، پس اين پيشنهادهاى او را مپذير زيرا اين كار نشانهء سستى است ولى از او بپذير كه خود و پيروانش به حكم تو گردن نهند آنگاه اگر تو آنان را كيفر كنى تو بدان سزاوارتر خواهى بود ، و اگر از ايشان درگذرى و عفو كنى آن هم بدست تو است ! ابن زياد گفت : خوب پيشنهادى كردى و تدبير همين است كه تو گفتى ، اين نامه كه مىنويسم بنزد عمر بن سعد ببر كه بايد بر حسين و پيروانش پيشنهاد كند كه تن به حكم من دهند ، پس اگر بدان تن دادند آنان را زنده بنزد من فرستد ، و اگر سرباز زدند بايد با ايشان بجنگد ، اگر عمر بن سعد اين كار را انجام دهد تو فرمانبردار او باش و از دستورش پيروى كن ، و اگر جنگ را نپذيرفت تو امير و فرمانده لشكر باش و گردن عمر بن سعد را بزن و سر او را براى من بفرست ، و نامهء بعمر بن سعد نوشت : كه من تو را بنزد حسين نفرستاده‌ام كه خود را از جنگ با او باز دارى و با او بمسامحه رفتار كنى ، و نه براى اينكه آرزوى سلامت و زندگى براى او داشته باشى ، يا عذر براى او بتراشى و در بارهء او پيش من وساطت كنى ، بنگر ببين اگر حسين و همراهانش بدان چه من در بارهء ايشان حكم كنم تن دهند و تسليم آن گردند ايشان را بنزد من بفرست ، و اگر نپذيرند بر آنان هجوم آور تا ايشان را بكشى و مثله كنى چون سزاوار آن هستند ، چون حسين كشته شد اسب بر سينه و پشت او بتازان زيرا كه او سركش و ستمكار است ، و نه پندارم\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nكه اين كار پس از مردن زيانى رساند ولى چون من با خود گفته‌ام كه اگر او را كشتم چنين كارى با او بكنم ، پس اگر تو به اين دستور رفتار كردى پاداش مردى فرمانبردار و پيرو به تو دهيم ، و اگر آن را نپذيرى دست از كار ما و لشكر ما بكش و لشكر را با شمر واگذار زيرا ما او را امير بر كار خود كرديم و السلام .\r\nپس شمر بن ذى الجوشن نامهء عبيد اللَّه را براى عمر بن سعد آورد ، چون عمر بن سعد نامه را خواند به او گفت : چيست ترا واى به حال تو خدا آواره‌ات كند و زشت گرداند آنچه براى من آورده‌اى ، به خدا من گمان دارم همانا تو از او جلوگيرى كردهء از اينكه پيشنهادى كه من برايش نوشته بودم بپذيرد و كارى را كه ما اميد اصلاح آن را داشتيم بر ما تباه ساختى ، به خدا حسين تسليم كسى نشود همانا جان پدرش ( على ) در سينهء اوست ( و او كسى نيست كه تن بخوارى دهد ) ؟ شمر گفت : اكنون بگو چه خواهى كرد آيا فرمان امير را انجام ميدهى و با دشمنش ميجنگى ؟ و گر نه بكنارى برو و لشكر را به من واگذار ؟ عمر بن سعد گفت : نه چنين نكنم و امارت لشكر را به تو وانگذارم و خود انجام دهم ، و تو امير بر پيادگان باش ، و عمر بن سعد پسين روز پنجشنبه نهم محرم براى جنگ بسوى حسين عليه السّلام برخاست ، و شمر آمده تا برابر همراهان حسين عليه السّلام ايستاد و گفت : فرزندان خواهر ما كجايند ؟ ( مقصودش چهار پسر ام البنين برادران حضرت سيد الشهداء بود كه چون مادرشان ام البنين از قبيلهء بنى كلاب بود و شمر نيز از آن قبيله بود از اين رو آنان را خواهر زاده خطاب كرد ) أبا الفضل العباس ، و جعفر ، و عبد اللَّه ، و عثمان فرزندان على بن ابى طالب عليه السّلام بيرون آمده گفتند : چه ميخواهى ؟ گفت : شما اى خواهرزادگان در امانيد ، آن جوانمردان به او گفتند : خدا تو را و امانى كه براى ما آورده‌اى لعنت كند ، آيا بما امان ميدهى و فرزند رسول خدا امان ندارد ؟ .\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nسپس عمر بن سعد فرياد زد : اى لشكر خدا سوار شويد ، و ببهشت مژده گيريد ، پس لشكر سوار شده تا هنگام غروب بنزد حسين عليه السّلام و يارانش يورش بردند ، در آن هنگام حسين عليه السّلام جلوى خيمهء خود نشسته بود و بر شمشير خود تكيه زده و سر بر زانو نهاده خواب رفته بود ، خواهر آواز خروش لشكر شنيد ، بنزديك برادر آمده گفت : برادر آيا اين هياهو و آواز خروش را نشنوى كه نزديك شده ؟ حسين عليه السّلام سر برداشت و فرمود : همانا من رسول خدا ( ص ) را اكنون در خواب ديدم كه به من فرمود : تو بنزد ما خواهى آمد ، پس خواهرش ( كه اين حرف را شنيد ) مشت به صورت زده فرياد كرد : واى ، حسين عليه السّلام به او فرمود :\r\nخواهرم واى بر تو نيست ، آرام و خموش باش خدايت رحمت كند ، پس عباس پيش آمده عرض كرد :\r\nبرادر جان لشكر بنزد تو آمد ! ؟\r\nحضرت برخاسته بعباس فرمود : برادرم تو بجاى من سوار شو ( يا فرمود : جانم بقربانت سوار شو ) و بنزد اينان برو و بايشان بگو : چيست شما را و چه ميخواهيد ، و از سبب آمدن ايشان پرسش كن ، پس عباس با گروهى حدود بيست نفر سوار كه در ميان ايشان بود زهير بن قين و حبيب بن مظاهر بنزد آن لشكر آمده عباس به آنان فرمود : چه ميخواهيد و چه اراده داريد ؟ گفتند : دستور از امير رسيده كه بشما پيشنهاد كنيم به حكم او تن داده و تسليم شويد يا با شما جنگ كنيم ؟ فرمود : پس شتاب نكنيد تا بنزد أبى عبد اللَّه بروم و سخن شما را بعرض آن حضرت برسانم ، آنان باز ايستاده گفتند : برو و اين پيغام را به او برسان و هر پاسخى داد نيز به اطلاع ما برسان ، پس عباس به تنهائى بنزد حسين عليه السّلام بازگشت كه جريان را بعرض رساند ، و همراهان او ( يعنى زهير و حبيب و ديگران ) آنجا در جلوى لشكر ايستاده با آن مردم سخن\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nميگفتند و آنان را موعظه كرده اندرز ميدادند و از جنگ با حسين عليه السّلام بازشان ميداشتند ، عباس بنزد حسين عليه السّلام آمده سخن لشكر را به آن حضرت گفت ، حضرت فرمود : بنزد ايشان بازگرد و اگر ميتوانى تا فردا از ايشان مهلت بگير و امشب ايشان را از ما باز گردان شايد ما امشب براى پروردگار خود نماز خوانده دعا كنيم و از او آمرزشخواهى نمائيم زيرا خدا خود ميداند همانا من نماز و تلاوت كتابش قرآن و دعاى بسيار و استغفار را دوست دارم ، پس عباس بنزد آن لشكر آمد و با فرستادهء عمر بن سعد بازگشت و آن فرستاده گفت : ما امشب تا فردا بشما مهلت دهيم ، پس اگر تسليم شديد شما را بنزد امير عبيد اللَّه بن زياد خواهيم برد ، و گر نه دست از شما برنداريم ( اين پيغام را رسانيد ) و بازگشت .\r\n\r\n[ شب عاشورا و سخنان حضرت و اصحاب 
  ]\r\n( 30 ) حسين عليه السّلام نزديكيهاى شب ياران خود را گرد آورد ، على بن الحسين زين العابدين عليه السّلام گويد : من در آن حال با اينكه بيمار بودم نزديك شدم كه ببينم پدرم به آنان چه ميگويد ، پس شنيدم رو بأصحاب كرده فرمود : سپاس كنم خداى را به بهترين سپاسها ، و حمد كنم او را در خوشى و سختى ، بار خدايا من سپاس گويم ترا بر اينكه ما را بنبوت گرامى داشتى و قرآن را بما آموختى و در دين ما را دانا ساختى ، و گوشهاى شنوا و ديده‌هاى بينا و دلهاى آگاه بما ارزانى داشتى ، پس ما را از سپاسگزاران قرار ده ، اما بعد همانا من يارانى باوفاتر از ياران خود سراغ ندارم ، و بهتر از ايشان نميدانم ، و خاندانى نيكوكارتر و مهربانتر از خاندان خود نديده‌ام ، خدايتان از جانب من پاداش نيكو دهد .\r\n( مترجم گويد : براستى اگر خوانندهء محترم ميان ياران آن حضرت و زنان و خاندانش و ميان ياران رسول خدا ( ص ) و على و حسن عليهما السّلام و زنان و خاندان ايشان مقايسه كند و سرگذشت اصحاب رسول\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nخدا چون ابو بكر و عمر و امثال ايشان و ياران على عليه السّلام چون اشعث بن قيس و خوارج نهروان و ديگران و ياران حسن ( عليه السّلام ) چون عبيد اللَّه بن عباس و ديگر كسانى كه خنجر بران او زده و لباس و جامهء او را بيغما بردند و پيش از اين گذشت بخواند ، و همچنين سرگذشت همسران آنان چون عايشه و حفصه ، و جعدة را از نظر بگذراند و از آن سو آن همه فداكارى و مهر و محبت را كه در اين سفر جانگداز و شب و روز عاشورا و پس از آن از ياران و همسران و خاندان حسين عليه السّلام مشاهده شد تا بدان جا كه رباب همسر آن حضرت يك سال سر قبر او در زير آفتاب نشست و اشك ريخت و سرانجام همان جا بدرود زندگى گفت همه را يك جا بنگرد صدق گفتار حضرت سيد الشهداء براى او به خوبى روشن گردد ، بهر صورت امام عليه السّلام دنبال سخن را چنين ادامه داد : ) آگاه باشيد همانا من ديگر گمان يارى كردن از اين مردم ندارم ، آگاه باشيد من بهمهء شما رخصت رفتن دادم پس همهء شما آزادانه برويد و بيعتى از من به گردن شما نيست ، و اين شب كه شما را گرفته فرصتى قرار داده آن را شتر خويش كنيد ( و بهر سو خواهيد برويد ) ! برادران آن حضرت و پسرانش و برادرزادگان و پسران عبد اللَّه بن جعفر گفتند : براى چه اين كار را بكنيم ( يا معنا اينست كه ما اين كار را نخواهيم كرد ) براى اينكه پس از تو زنده باشيم ؟ هرگز خداوند آن روز را براى ما پيش نياورد ، و نخستين كس كه اين سخن را گفت : عباس بن على عليهما السّلام بود و ديگران نيز از او پيروى كرده چنين سخنانى گفتند ، حسين عليه السّلام فرمود : اى پسران عقيل شما را كشته شدن مسلم بس است پس شما برويد و من اجازهء رفتن بشما دادم ، گفتند : سبحان اللَّه ! مردم در بارهء ما چه گويند ؟ گويند : ما بزرگ و آقا و عموزادهء خود را كه بهترين عموها بود واگذاريم و يك تير نيز با ايشان نينداخته ، و يك نيزه به كار نبرده ، و يك شمشير هم نزده ايشان را واگذارديم ، و ندانيم چه بسرشان آمد ؟ ! نه به خدا ما چنين كارى نخواهيم كرد ، بلكه ما جان و مال و زن و فرزند خود را در راه تو فدا سازيم ، و در ركاب تو جنگ كنيم تا بهر جا درآمدى ما نيز بهمانجا درآئيم ، خدا زشت گرداند زندگى پس از جناب تو را .\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nپس مسلم بن عوسجة برخاسته عرض كرد : آيا ما دست از تو برداريم ؟ آنگاه ما چه عذر و بهانهء در بارهء پرداختن حق تو بدرگاه خدا بريم ؟ آگاه باش به خدا ( دست از تو برندارم ) تا نيزه بسينهء دشمنانت بكوبم و با شمشير خود اينان را بزنم تا قائمه‌اش در دست من است ، و اگر سلاح جنگ نيز نداشته باشم سنگ بر ايشان اندازم ، به خدا دست از تو برندارم تا خدا بداند كه ما حرمت پيغمبرش را در بارهء تو رعايت نموديم ، به خدا سوگند اگر من بدانم كه كشته خواهم شد سپس زنده شوم آنگاه مرا بسوزانند ، و دوباره زنده‌ام كنند و ببادم دهند ( شايد مقصود اين باشد كه خاكستر سوخته‌ام را بباد دهند ) و هفتاد بار اين كار را با من بكنند دست از تو برندارم تا مرگ خويش را در يارى تو دريابم ، چگونه اين كار را نكنم با اينكه جز اين نيست كه يك كشتن بيش نيست ، سپس آن كرامتى است كه هرگز پايان ندارد .\r\nپس از او زهير بن قين رحمة اللَّه عليه برخاسته گفت : به خدا من دوست دارم كشته شوم سپس زنده شوم ، دوباره كشته شوم تا هزار بار و خداى عز و جل بوسيلهء من از كشته شدن تو و اين جوانان از خاندانت جلوگيرى فرمايد ، و گروهى از ياران آن حضرت مانند اين سخنان كه همهء نشانه پايدارى و فداكارى خود بود بعرض رساندند ، پس حسين عليه السّلام از همگان سپاسگزارى فرمود و پاداش نيكشان را خواست ، و بخيمهء خود بازگشت .\r\nحضرت على بن الحسين عليهما السّلام فرمايد من در آن شبى كه پدرم فرداى آن كشته شد نشسته بود و عمه‌ام زينب نيز نزد من بود و از من پرستارى ميكرد ، در آن هنگام پدرم بخيمهء خويش رفت و جوين\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nغلام أبى ذر غفارى نيز نزد او سرگرم اصلاح شمشير آن حضرت عليه السّلام بود و پدرم اين ( اشعار را كه خبر از بىوفائى و بىاعتبارى دنيا دهد ) ميخواند : و ( برخى اين اشعار را چنين بنظم در آورده‌اند ) :\r\n 1 - اف به تو اى روزگار يار ستمگر * چند بصبح و پسين چه گرگ تناور\r\n2 - بر كنى از يار و دوست افسر و همسر * نيست قناعت و را باندك و كمتر\r\n3 - كار همانا است سوى حضرت داور * هر كه بود زنده راه من رود آخر \r\nو اين اشعار را دو بار يا سه بار از سر گرفت تا اينكه من آن را فهميدم و مقصود او را دانستم ، پس گريه گلوى مرا گرفت ولى خوددارى كرده خاموش شدم ، و دانستم بلاء نازل گشته ، و اما عمه‌ام پس او نيز شنيد آنچه را من شنيدم و او چون زن بود و زنان دل نازك و بىتاب‌تر ميباشند نتوانست خوددارى كند و از جا جسته دامن كشان با سر و روى باز بيخودانه بنزد آن حضرت دويده گفت : وا ثكلاه ( اى عزاى و مصيبت من ) كاش مرگ من رسيده بود و زنده نبودم ، امروز ( چنان ماند كه ) مادرم فاطمه و پدرم على و برادرم حسن از دنيا رفته‌اند ! اى باز ماندهء گذشتگان ، و اى دادرس بازماندگان ! حسين عليه السّلام به او نگاه كرده فرمود : خواهرم ، شكيبائيت را شيطان از دستت نربايد ، ( اين سخن را فرمود ) و اشك چشمانش را گرفت و فرمود : اگر مرغ قطا را در آشيانه‌اش به حال خود مىگذاردند ( آسوده ) مىخوابيد .\r\n( مترجم گويد : اين مثلى است از مثلهاى عرب ، و قطا مرغى است شبيه بقمرى يا كبوتر ، و داستانى دارد كه ميدانى در مجمع الامثال ج 2 ص 123 نقل كرده است ) زينب گفت : اى واى بر حال من آيا تو بناچارى خود را بمرگ سپردى ( و تن بدان داده‌اى ) ؟ اين بيشتر دل مرا ريش كند ، و بر من سخت‌تر\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nاست ( اين سخن را گفت ) سپس مشت به صورت زد و دست بگريبان برده چاك زد و بيهوش به زمين افتاد ! حسين عليه السّلام برخاسته آب به روى خواهر پاشيد و به او فرمود : آرام باش اى خواهر ، پرهيزكارى پيشه كن ، و به آن شكيبائى كه خدا بهره‌ات سازد بردبارى كن ، و بدان كه اهل زمين ميميرند و اهل آسمان بجاى نمانند ، و همانا هر چيز هلاك گردد جز خداوندى كه آفريدگان را بقدرت خود آفريد ، و مردم را برانگيزد ، و دوباره بازگرداند ، و او است يگانه و يكتاى بىهمتا ، جد من بهتر از من بود ، و پدرم بهتر از من بود ، و مادرم به از من بود ، و برادرم به از من بود ( و همه از اين دنيا رفتند ) و من و هر مسلمانى بايد برسول خدا ( ص ) تأسى كنيم ، و خواهر را به اين سخنان و مانند آن دلدارى داد و به او فرمود : خواهر جان من ترا سوگند مىدهم - و بايد بدين سوگند رفتار كنى - چون من كشته شدم ( در كشته شدن و ماتم من ) گريبان چاك مزن ، و روى خود مخراش و ويل ( واى ) و ثبور ( هلاكت ) براى خود مخواه ( يعنى چنانچه رسم زنان عرب است وا ويلا و وا ثبورا مگو ) .\r\nعلى بن الحسين عليهما السّلام فرمايد : سپس پدرم زينب را بياورد تا او را پيش من نشانيد ، آنگاه بنزد ياران خويش رفته بايشان دستور داد خيمه‌ها را نزديك هم بزنند و طنابهاى آنها را درهم داخل كنند و آنها را چنان نصب كنند كه خود در ميان آنها قرار گيرند ، و با دشمنان از يكسو روبرو شوند ، و خيمه‌ها در پشت سر و سمت راست و چپ ايشان قرار داشته باشد كه از سه سمت ايشان را احاطه كرده باشد جز آن سمت كه دشمن بنزد ايشان آيد ، و خود آن حضرت عليه السّلام بجاى خويش بازگشت و همهء شب را به نماز و دعا و استغفار مشغول بود ، و ياران آن حضرت نيز همچنان به نماز و دعا و استغفار آن شب را بپايان بردند .\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nضحاك بن عبد اللَّه گويد : در آن شب سوارى چند كه از طرف ابن سعد براى نگهبانى ما پاس ميدادند بما گذر كردند و حسين عليه السّلام ( در خيمهء خود قرآن مىخواند و ) اين آيه را ميخواند « و نپندارند آنان كه كفر ورزيدند اينكه مهلت داديم بدانان براى آنان نيك است ، جز اين نيست كه مهلت دهيمشان تا بيفزايند در گناه و ايشان را است عذابى خواركننده ، نيست خدا كه باز گذارد مؤمنان را بر آنچه شما برآنيد تا جدا گرداند پليد را از پاكيزه » . ( سورهء آل عمران آيه 178 ) .\r\nمردى از آن سواران كه نامش عبد اللَّه بن سمير بود آن را شنيد ، و او مردى شوخ و دلاور و سوارى دلير و بىباك و شريف بود ، پس گفت : بخداى كعبه سوگند ما پاكيزه‌گانيم كه از شما جدا گرديم ! برير بن خضير به او گفت : اى فاسق ( نابكار ) ترا خدا از پاكيزه‌گان قرار دهد ( زهى بىشرمى ! ) گفت : تو كيستى ؟ برير گفت : من برير بن حضير هستم ، پس آن دو بهم دشنام داده ( از هم دور شدند ) .\r\n\r\n[ روز عاشورا و مقاتله اصحاب آن حضرت 
  ]\r\nو چون صبح شد حسين عليه السّلام پس از نماز بامداد ياران خويش را براى جنگ بصف كرده ايشان را كه سى و دو نفر سواره و چهل تن پياده بودند ترتيب داد و زهير بن قين را سمت راست لشكر و حبيب بن مظاهر را در سمت چپ و پرچم جنگ را بدست برادرش عباس سپرد ، و خيمه را در پشت سر قرار داده ، اطراف آن را كه پيش از آن خندق كنده بودند پر از هيزم و چوب نموده آتش زنند از بيم آنكه دشمن از پشت سرشان نيايد .\r\nو از آن سو عمر بن سعد در آن روز كه جمعه بود و برخى گفته‌اند : روز شنبه بود لشكر خويش را\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nراست كرد و با همراهان خويش بسوى حسين عليه السّلام آمدند ، و در سمت راست لشكرش عمرو بن حجاج بود ، و در چپ شمر بن ذى الجوشن ، و عروة بن قيس را فرمانده سوارگان ، و شبث بن ربعى را امير بر پيادگان نمود ، و پرچم را بدست غلامش دريد داد .\r\nاز حضرت على بن الحسين زين العابدين عليهما السّلام حديث شده كه فرمود : چون بامداد روز عاشورا لشكر دشمن رو بحسين عليه السّلام آورد ، آن جناب دستهاى خود را به آسمان بلند كرده گفت : بار خدايا تو تكيه‌گاه منى در هر اندوهى ، و تو اميد منى در هر سختى ، و تو در هر مشكلى برايم پيش آيد مورد اعتماد و آماده كن ساز و برگ منى ، چه بسا اندوهى كه دلها در آن سست شود ، و تدبير در آن اندك شود ، دوست در آن خوار گردد ، و دشمن در آن شاد شود كه من آن را بدرگاه تو آوردم و شكوهء آن پيش تو كردم بخاطر آنكه از جز تو ديده بر بستم ، و تو آن اندوه را از من بر طرف كرده گشايش دادى ، پس توئى صاحب اختيار هر نعمت ، و دارندهء هر نيكى ، و پايان هر آرزو و اميدى .\r\nفرمود : و گروه دشمن آمده و اسبهاى خود را در اطراف خيمه‌هاى حسين عليه السّلام بجولان درآوردند .\r\nو آن خندق را در پشت خيمه‌ها و آتش‌ها را كه در آن شعله ميكشيد ديدند شمر بن ذى الجوشن بآواز بلند فرياد زد : اى حسين به آتش شتاب كرده‌اى پيش از روز رستاخيز ؟ حسين عليه السّلام فرمود : اين كيست ؟ گويا شمر بن ذى الجوشن است ؟ گفتند : آرى ، حضرت فرمود : اى پسر زن بزچران تو سزاوارترى به آتش افروخته ، مسلم بن عوسجة خواست با تيرى او را بزند حسين عليه السّلام او را از اين كار جلوگيرى كرد ، مسلم\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nعرضكرد : اجازه فرما او را بزنم زيرا كه او مردى فاسق و از دشمنان خدا و ستمكاران بزرگ است و اكنون خداوند كشتن او را براى ما آسان ساخته ؟ حسين عليه السّلام فرمود : او را نزن زيرا من خوش ندارم آغاز بجنگ ايشان كنم .\r\nسپس حضرت عليه السّلام شتر خود را خواست و سوار بر آن شده با بلندترين آواز خود فرياد زد : اى مردم عراق - و بيشتر آنان مىشنيدند - فرمود : اى گروه مردم گفتار مرا بشنويد و شتاب نكنيد تا شما را بدان چه حق شما بر من است پند دهم ، و عذر خود را بر شما آشكار كنم پس اگر انصاف دهيد سعادتمند خواهيد شد و اگر انصاف ندهيد پس نيك بنگريد تا نباشد كار شما بر شما اندوهى سپس در بارهء من آنچه خواهيد انجام دهيد و مهلتم ندهيد ، همانا ولى من آن خدائى است كه قرآن را فرو فرستاد و او است سرپرست و يار مردمان شايسته ، سپس حمد و ثناى پروردگار را بجا آورد ، و به آنچه شايسته بود از او ياد كرد و بر پيغمبر خدا ( ص ) و فرشتگانش و پيمبران درود فرستاد ، و از هيچ سخنورى پيش از او و نه پس از آن حضرت سخنى بليغتر و رساتر از سخنان او شنيده نشد ، سپس فرمود : اما بعد ، پس نسب و نژاد مرا بسنجيد و ببينيد من كيستم سپس به خود آئيد و خويش را سرزنش كنيد و بنگريد آيا كشتن من و دريدن پرده حرمتم براى شما سزاوار است ؟ آيا من پسر دختر پيغمبر شما و فرزند وصى او نيستم ، آن كس كه پسر عموى رسول خدا و اولين كس بود كه رسول خدا ( ص ) را در آنچه از جانب پروردگارش آورده بود تصديق كرد ؟ آيا حمزه سيد الشهداء عموى من نيست ؟ آيا جعفر بن ابى طالب كه با دو بال در بهشت پرواز كند عموى من نيست ؟ آيا بشما\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nنرسيده آنچه رسول خدا ( ص ) در بارهء من و برادرم فرمود : كه اين دو آقايان جوانان اهل بهشت هستند ؟\r\nپس اگر تصديق سخن مرا بكنيد حق همانست ، به خدا از روزى كه دانسته‌ام خدا دروغگو را دشمن دارد دروغ نگفته‌ام ، و اگر بدروغم نسبت دهيد پس همانا در ميان شما كسانى هستند كه اگر از آنان بپرسيد شما را به آنچه من گفتم آگاهى دهند ، بپرسيد از جابر بن عبد اللَّه انصارى ، و ابا سعيد خدرى ، و سهل بن سعد ساعدى ، و زيد بن ارقم ، و انس بن مالك تا بشما آگاهى دهند كه اين گفتار را از پيغمبر ( ص ) در بارهء من و برادرم شنيده‌اند ، آيا اين گفتار رسول خدا ( ص ) جلوگيرى از ريختن خون من نميكند ؟\r\nشمر بن ذى الجوشن گفت : من پرستش كنم خدا را بر يكحرف اگر بدانم چه ميگوئى ( يعنى من ندانم چه ميگوئى ) حبيب بن مظاهر به او گفت : به خدا من ترا چنين مىبينم كه بر هفتاد حرف نيز خدا را پرستش كنى ، و من گواهى دهم كه تو راست ميگوئى ، و ندانى او چه ميگويد خدا دل تو را ( از پذيرش سخن حق ) مهر كرده ، سپس حسين عليه السّلام بديشان فرمود : اگر در اين سخن هم ترديد داريد آيا در اين نيز ترديد داريد كه من پسر دختر پيغمبر شما هستم ؟ به خدا در ميان مشرق و مغرب پسر دختر پيغمبرى جز من نيست چه در ميان شما و چه در غير شما ! واى بر شما آيا كسى از شما كشته‌ام كه خون او از من ميخواهيد ؟\r\nيا مالى از شما برده‌ام ؟ يا قصاص جراحتى از من ميخواهيد ؟ همهء آنان خاموش شده سخنى نگفتند ، پس از آن آن حضرت فرياد زد : اى شبث بن ربعى ، و اى حجار بن ابجر ، و اى قيس بن اشعث ، و اى يزيد بن حارث ، آيا شما به من ننوشتيد : كه ميوه‌ها رسيده و باغها سرسبز شده و تو بر لشكرى آمادهء ياريت وارد خواهى شد ؟\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nقيس بن اشعث گفت : ما ندانيم تو چه ميگوئى ولى به حكم پسر عمويت ( عبيد اللَّه ) تن در ده زيرا كه ايشان چيزى جز آنچه تو دوست دارى در بارهء تو انجام نخواهند داد ! ؟\r\nحسين عليه السّلام فرمود : نه به خدا ، نه دست خوارى بشما خواهم داد ، و نه مانند بندگان فرار خواهم نمود ، سپس فرمود : اى بندگان خدا همانا من بپروردگار خود و پروردگار شما پناه برم از اينكه آزارى به من برسانيد ، بپروردگار خود و پروردگار شما پناه برم از هر سركشى كه بروز جزا ايمان نياورد ، سپس آن حضرت شتر خويش را خوابانده و بعقبة بن سمعان دستور داد آن را عقال كند .\r\nپس آن لشكر بيشرم بسوى آن جناب حمله بردند ،\r\n\r\n[ توبه حر و ملحق‌شدنش به لشكر امام 
  ]\r\nحر بن يزيد چون ديد آن مردم بجنگ با آن حضرت عليه السّلام تصميم گرفته‌اند بعمر بن سعد گفت : آيا تو با اين مرد جنگ خواهى كرد ؟ گفت : آرى به خدا جنگى كنم كه آسانترين آن افتادن سرها و بريدن دستها باشد ، حر گفت : آيا در آنچه بشما پيشنهاد كرد خوشنودى شما نبود ؟ ابن سعد گفت :\r\nاگر كار بدست من بود مىپذيرفتم ولى امير تو ( عبيد اللَّه ) نپذيرفت ، پس حر بيامد تا در كنارى از لشكر ايستاد و مردى از قبيلهء او نيز بنام قرة بن قيس همراهش بود به او گفت : اى قرة آيا امروز اسب خود را آب داده‌اى ؟ قرة گفت : نه ، گفت : نميخواهى آن را آب دهى ؟ قرة گويد : به خدا من گمان كردم ميخواهد از جنگ كناره‌گيرى كند و خوش ندارد كه من او را در آن حال ببينم ، به او گفتم : من اسبم را آب نداده‌ام و اكنون ميروم تا آن را آب دهم ، و از آنجائى كه ايستاده بود كناره گرفت ، و به خدا اگر بدان چه ميخواست انجام دهد مرا نيز آگاه كرده بود من نيز با او بنزد حسين عليه السّلام ميرفتم ، پس\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nاندك اندك بنزد حسين عليه السّلام آمد ، مهاجرين اوس ( كه در لشكر عمر سعد بود ) به او گفت : اى حر چه ميخواهى بكنى ؟ آيا ميخواهى حمله كنى ؟ پاسخش نگفت و لرزه اندامش را گرفت ، مهاجر گفت :\r\nبه خدا كار تو ما را به شك انداخته ، به خدا من در هيچ جنگى تو را هرگز باينحال نديده بودم ( كه اينسان از جنگ بلرزى ) و اگر به من ميگفتند : دليرترين مردم كوفه كيست ؟ من از تو نمىگذشتم ( و تو را نام ميبردم ) پس اين چه حالى است كه در تو مشاهده ميكنم ؟ حر گفت : من به خدا سوگند خود را ميان بهشت و جهنم مىبينم ، و سوگند به خدا هيچ چيز را بر بهشت اختيار نمىكنم اگر چه پاره پاره شوم و مرا بسوزانند ، ( اين را بگفت ) و باسب خود زده بحسين عليه السّلام پيوست ، و عرضكرد : فدايت شوم اى پسر رسول خدا من همان كس هستم كه تو را از بازگشت ( به وطن خود ) جلوگيرى كردم و همراهت بيامدم تا بناچار تو را در اين زمين فرود آوردم ، و من گمان نميكردم پيشنهاد تو را نپذيرند ، و به اين سرنوشت دچارت كنند ، به خدا اگر ميدانستم كار باينجا ميكشد هرگز بچنين كارى دست نميزدم ، و من اكنون از آنچه انجام داده‌ام بسوى خدا توبه ميكنم ، آيا توبهء من پذيرفته است ؟ حسين عليه السّلام فرمود : آرى خداوند توبهء تو را مىپذيرد اكنون از اسب فرود آى ، عرضكرد : من سواره باشم برايم بهتر است از اينكه پياده شوم ، ساعتى با ايشان هم چنان كه بر اسب خود سوار هستم در يارى تو بجنگم ، و پايان كار من به پياده شدن خواهد كشيد ، حسين عليه السّلام فرمود : خدايت رحمت كند هر چه خواهى انجام ده ، پس پيش روى حسين بيامد و ( تا برابر لشكر عمر بن سعد ايستاده ) گفت : اى مردم كوفه مادر بعزايتان بنشيند و گريه كند ، آيا اين مرد شايسته\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nرا بسوى خود خوانديد و چون بسوى شما آمد شما كه ميگفتيد : در يارى او با دشمنانش خواهيد جنگيد ، دست از ياريش برداشتيد پس به روى او آمده‌ايد ميخواهيد او را بكشيد ؟ و جان او را بدست گرفته راه نفس كشيدن را بر او بسته‌ايد ، و از هر سو او را محاصره كرده‌ايد و از رفتن بسوى زمينها و شهرهاى پهناور خدا جلوگيريش كنيد ، بدانسان كه همچون اسيرى در دست شما گرفتار شده نه ميتواند سودى به خود برساند ، و نه زيانى را از خود دور كند ، و آب فراتى كه يهود و نصارى و مجوس مىآشامند و خوك‌هاى سياه و سگان در آن ميغلطند به روى او و زنان و كودكان و خاندانش بستيد ، تا به جائى كه تشنگى ايشان را به حال بيهوشى انداخته ، چه بد رعايت محمد ( ص ) را در بارهء فرزندانش كرديد ، خدا در روز تشنگى ( محشر ) شما را سيراب نكند ؟ پس تيراندازان بر او يورش بردند ، و حر ( كه چنين ديد ) بيامد تا پيشروى حسين عليه السّلام ايستاد .\r\n\r\n[ مبارزه اصحاب امام و شهادت آنان و . . . 
  ]\r\nعمر بن سعد فرياد زد : اى دريد پرچم را نزديك آر ، پس دريد پرچم را نزديك آورده سپس عمر بن سعد تيرى بكمان گذارده بسوى لشكر حسين عليه السلام پرتاب كرد و گفت : گواهى دهيد كه من نخستين كسى بودم كه تير رها كردم ، بدنبال او لشكرش تيرها را رها كردند و بميدان آمده مبارز خواستند ، در اين هنگام يسار غلام زياد بن ابى سفيان بميدان آمده ، عبد اللَّه بن عمير ( از لشكر امام عليه السّلام ) بجنگ او بيرون آمد ، يسار گفت تو كيستى ؟ نژاد خويش را براى او گفت ، يسار گفت : من تو را نمىشناسم بايد زهير بن قين يا حبيب بن مظاهر بجنگ من آيد ، عبد اللَّه بن عمير گفت : اى پسر زن بد كاره تو بچنان مرتبه نرسيده‌اى كه هر كه را تو خواهى بجنگت آيد ، سپس حمله سختى بر او افكند و او را به خاك انداخت و\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nهمچنان كه سرگرم زدن بود سالم غلام ابن زياد ( بكمك يسار آمده ) و بر عبد اللَّه حمله افكند ، ياران حسين عليه السّلام فرياد زدند : ( خويشتن را واپاى ) كه اين غلام زر خريد كار را بر تو سخت نگيرد ؟ عبد اللَّه چون سرگرم كار خود بود آمدن او را نفهميد تا آنگاه كه بر سر او رسيد و شمشيرى حوالهء عبد اللَّه كرد ، عبد اللَّه دست چپ را سپر كرد و در نتيجه انگشتان او را پراند ، ولى بدان زخم اعتنائى نكرده با شمشير بسالم حمله كرد و او را نيز بكشت و پس از كشتن آن دو رجز ميخواند و ميگفت :\r\nاگر مرا نشناسيد من از نژاد كلب هستم ، و همانا من مردى استوار و خشمناكم .\r\nدر هنگام پيش آمدهاى ناگوار سست و ناتوان نيستم .\r\nعمرو بن حجاج با لشكريانش بميمنهء لشكر حسين عليه السّلام حمله افكند ، و چون بياران آن حضرت نزديك شدند آنان سر زانو نشسته و نيزه‌هاى خود را بسوى ايشان دراز كردند اسبان لشكر عمرو كه چنين ديدند پيش نرفته و چون خواستند واپس روند ياران حسين عليه السّلام آنان را تير باران كرده و گروهى از ايشان را بدان وسيله به زمين افكنده و گروهى را زخمى كردند ، مردى از بنى تميم بنام عبد اللَّه بن خوزة ( از لشكر عمر بن سعد ) بيرون آمده و جلوى لشكر حسين عليه السلام آمد ، مردمان فرياد كردند : مادرت بعزايت بنشيند كجا ميروى ؟ گفت : من بسوى پروردگارى مهربان و شفيعى كه شفاعتش پذيرفته است ميروم ؟ حسين ( ع ) بياران خود فرمود : اين مرد كيست ؟ گفتند : پسر خوزه تميمى است ، حضرت گفت : بار خدايا او را به آتش بكش ، پس اسب آن مرد سركشى و چموشى كرده و در راه آبى باريك آمد و آن مرد از اسب در افتاد ،\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nو پاى چپش در ركاب گير كرده و پاى راستش به هوا رفت ، مسلم بن عوسجة پيش آمد و پاى راستش را با شمشير بزد و اسب به همان حال شروع بدويدن كرد و سر آن مرد را بهر سنگ و كلوخى ميكوبيد تا بدوزخ رهسپار شد و خداوند بىدرنگ او را به آتش دوزخ فرستاد .\r\n( مترجم گويد : محدث قمى ( ره ) در منتهى الآمال سخن اين مرد را با تفاوت و اضافهء نقل كند و آن چنين است كه چون پيش آمد گفت : يا حسين يا حسين ! حضرت : فرمود : چه ميخواهى ؟ گفت :\r\nمژده گير به آتش دوزخ ! حضرت فرمود : هرگز چنين نيست من بپروردگارى مهربان و شفيعى كه شفاعتش پذيرفته است وارد خواهم شد . . . تا به آخر داستان كه بدون تفاوت نقل كند ، ولى در دو نسخه ارشاد كه نزد اينجانب بود با آنچه در بحار و ناسخ از ارشاد نقل كنند و ديگر كتابها كه من دسترس داشتم هم چنان بود كه ترجمه شد ، و آنچه محدث قمى ( ره ) نقل كرده ظاهرتر است ، و سياق عبارت و قرينه موافق با آنست ، و چنان مىنمايد كه اين مرد جسارتى كرده كه بنفرين امام عليه السّلام دچار گشت و تنها به گفتن جملهء : « انى اقدم على رب كريم . . . » دل آن بزرگوار را اينسان به درد نياورده ، و اين بيان نيز با گفتار امام عليه السّلام مناسب‌تر خواهد بود ، ولى مدرك آن را آن مرحوم نقل ننموده است كه از چه كتابى حديث را به اين ترتيب ذكر كرده ) .\r\nپس از اين جريان جنگ درگير شد و از دو طرف گروهى كشته شدند ، حر بن يزيد بلشگر عمر بن سعد حمله افكند و بشعر عنترة تمثل جست ( كه گويد ) :\r\nپيوسته تير زدم بسفيدى رويش و به سينه‌اش تا حدى كه گويا پيراهنى از خون پوشيده بود ( اين شعر از معلقهء عنترة است كه يكى از معلقات هفتگانه است ، و در كتاب معلقه « ثغرة » بجاى « غرة » است و ثغره گودى زير گلو است ) .\r\nدر اين هنگام مردى از بنى حارث بمبارزهء حر آمد ، پس حر مهلتش نداده او را بكشت ، آنگاه نافع بن هلال ( از ياران سيد الشهداء عليه السّلام ) بميدان آمد و چنين ميگفت :\r\nمن پسر هلال بجلى هستم * من بر دين و آئين على عليه السّلام ميباشم\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nمزاحم بن حريث بجنگ با او بيرون آمده گفت : من بر آئين عثمانم ، نافع به او گفت : تو بر آئين شيطان هستى و بر او حمله كرده او را بكشت .\r\nپس عمرو بن حجاج بمردم فرياد زد : اى احمقان ( و بيخردان ) آيا ميدانيد با چه كسانى ميجنگيد شما با سواران و دلاوران كوفه جنگ ميكنيد ! با دليرانى ميجنگيد كه دست از دنيا شسته و تشنهء مرگند ؟\r\nكسى تنها ( و جدا جدا ) بجنگ ايشان نرود ، زيرا ايشان اندكند و اندكى بيش زنده نخواهند بود ، به خدا اگر تنها شما سنگ بر ايشان پرتاب كنيد آنان را خواهيد كشت ، عمر بن سعد گفت : راست گفتى ، انديشه و تدبير همان است كه تو انديشيده‌اى ، پس كسى نزد مردم بفرست بايشان دستور دهد تن بتن با اينان بجنگ نرود ، سپس عمرو بن حجاج با همراهانش از سمت فرات بر اصحاب حسين عليه السلام حمله كرد و ساعتى جنگيدند ، پس مسلم بن عوسجة اسدى رحمة اللَّه عليه در اين ميان به زمين افتاد ، و عمرو بن حجاج و همراهانش بازگشتند و گرد و خاك كه فرو نشست ديدند مسلم بر زمين افتاده پس حسين عليه السلام پيش او آمد و هنوز رمقى داشت ، و به او فرمود : اى مسلم خدايت رحمت كند ، « از ايشان است كسى كه گذراند پيمان خويش را و از ايشان كسى است كه انتظار كشد و تغيير و تبديلى نكردند » و حبيب بن مظاهر به او نزديك شده گفت : اى مسلم بسيار بر من ناگوار است به زمين افتادن و شهادت تو ، اى مسلم مژده گير ببهشت ، مسلم بآواز ضعيفى گفت : خدايت به نيكى بشارت دهد ، حبيب گفت :\r\nاگر نبود كه همانا من خود ميدانم هم اكنون بدنبال تو خواهم آمد ، هر سفارش و وصيتى داشتى انجام آن را مىپذيرفتم ( و بر عهده ميگرفتم ) .\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nپس ديگر باره آن بيشرم مردم بسوى حسين عليه السّلام حمله بردند ، و شمر بن ذى الجوشن با ميسرهء لشكر ابن سعد بر ميسرهء لشكر حسين عليه السّلام حمله برد ، و آنان در برابر پايدارى كرده و با نيزه ايشان را باز زدند ، پس از هر سو بحسين عليه السّلام و يارانش حمله برد ، و ياران آن بزرگوار جنگ سختى كردند و آنان سى و دو نفر سوار بودند و با اينكه اندك بودند بر هر سو از سواران كوفه كه حمله مىافكندند آنها را پراكنده ميكردند .\r\nعروة بن قيس كه فرمانده سوارگان بود كس پيش عمر بن سعد فرستاده گفت : آيا نمىبينى اين سواران من امروز از دست اين مردان انگشت شمار چه ميكشند ؟ پيادگان و تيراندازان را به يارى ما بفرست تيراندازان را فرستاد و ( اينان كه رسيدند جنگ در گرفت و در اين گير و دار ) اسب حر بن يزيد را پى كردند و حر پياده شده چنين ميگفت :\r\nاگر اسب مرا پى كنيد پس من پسر آزاد مردى هستم ، كه دلاورترم از شير هژبر و با شمشير بر ايشان حمله كرد ، پس گروه بسيارى دورش را گرفتند ( و او را شهيد كردند ، ) و دو تن در كشتن او شريك شدند كه يكى ايوب بن مسرح بود و ديگر مردى از سواران اهل كوفه .\r\nحصين بن نمير كه فرمانده و رئيس تيراندازان بود چون اين بردبارى ( حيرت انگيز ) را از ياران حسين عليه السّلام بديد بهمراهان خود كه پانصد تيرانداز بودند دستور داد ياران حسين عليه السّلام را تير باران كنند ، پس همگى تيرها را رها كرده چيزى نگذشت كه اسبها را از پا درآوردند و مردان را مجروح كردند و آنان از اسبها پياده شده ساعتى جنگ سختى كردند ، پس شمر بن ذى الجوشن با همراهانش پيش آمده\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nزهير بن قين با ده نفر از ياران حسين ( ع ) بر ايشان حمله كرد و آنان را از كنار خيمه‌ها دور كرد شمر دوباره بازگشت زهير گروهى از ايشان كشت و بقيه بجايگاه خويش بازگشتند ، و هر چند نفر از ياران حسين ( ع ) كشته ميشد چون اندك بودند آشكار بود ولى از لشكر عمر بن سعد هر چند كشته ميشد چون بسيار بودند آشكار نبود ، و جنگ سخت شد و ياران آن حضرت در ميان لشكر فرو رفتند و كشته و مجروح در ميان ايشان بسيار شد تا هنگام ظهر ، پس حسين ( ع ) با يارانش نماز خوف خواند و پس از آن حنظلة بن سعد شبامى از ميان ياران حسين ( ع ) بيرون آمده فرياد زد : اى مردم كوفه « اى مردم من بر شما ميترسم مانند روز احزاب ، اى مردم من بر شما ميترسم از روز فرياد ( رستاخيز ) » اى مردم حسين را نكشيد « كه نابودتان سازد خدا بعذابى ، و همانا زيانمند شد آنكه دروغ بست » سپس پيش آمده و جنگ كرد تا شهيد شد رحمة اللَّه عليه .\r\nو پس از او شوذب غلام شاكر ( كه از شيعيان بزرگوار و ارجمند بود ) پيش آمده گفت : « السّلام عليك يا ابا عبد اللَّه و رحمة اللَّه و بركاته » من تو را به خدا ميسپارم سپس جنگيد تا شهيد شد رحمة اللَّه عليه .\r\nو عابس بن شبيب شاكرى پيش آمده بر حسين ( ع ) سلام كرد و با آن حضرت وداع نمود و جنگ كرد تا شهيد شد ، و هم چنان يك يك از ياران سيد الشهداء ( ع ) پيش مىآمد و كشته ميشد تا بجاى نماند از همراهان حسين ( ع ) جز خاندان آن بزرگوار .\r\n\r\n","description":"","footnote":"","page_name":" 109 ","page_number":109},
  {"content":"\r\n\r\n\r\n[ مبارزه على اكبر ع و شهادت آن جناب و شهادت قاسم بن الحسن 
  ]\r\nپس فرزندش على بن الحسين ( ع ) پيش آمد و مادرش ليلى دختر ابى قرة بن عروة بن مسعود ثقفى بود و از زيباترين مردم آن زمان بود ، و در آن روز نوزده سال داشت پس حمله افكند و ميگفت :\r\n1 - منم على فرزند حسين بن على ، به خانه خدا سوگند ما سزاوارتر به پيغمبر هستيم .\r\n2 - به خدا سوگند پسر زنا زاده در باره ما حكومت نخواهد كرد ، با شمشير شما را ميزنم و از پدر خويش دفاع ميكنم .\r\n( شمشير ميزنم ) شمشير زدن جوانى هاشمى و قرشى .\r\nپس چند بار چنين حمله افكند ، و مردم كوفه از كشتن او خوددارى ميكردند ، مرة بن منقذ عبدى گفت : گناه عرب به گردن من باشد اگر اين جوان بر من بگذرد و چنين حمله افكند و من داغ مرگش را بر دل پدرش ننهم ، پس همچنان كه حمله افكند مرة بن منقذ سر راه بر او گرفت و با نيزه او را بزد آن جناب به زمين افتاده ، و آن بيشرم مردم گرد او را گرفته با شمشيرهاى خود پاره پاره‌اش كردند ، حسين ( ع ) آمد تا بر سر آن جوان ايستاده فرمود : خدا بكشد مردمى كه تو را كشتند اى پسرم ، چه بسيار اين مردم بر خدا و بر دريدن حرمت رسول ( ص ) بيباك كشته‌اند ، و اشك از ديدگان حق بينش سرازير شد ، سپس فرمود : پس از تو خاك بر سر دنيا ! در اين حال زينب خواهر حسين ( ع ) از خيمه بيرون دويده فرياد ميزد : اى برادرم و اى فرزند برادرم ! و شتابانه آمد تا خود را به روى آن جوان انداخت ، حسين ( ع ) سر خواهر را بلند كرده او را بخيمه بازگرداند ، و بجوانان خود فرياد زد : برادرتان را برداريد ، پس جوانان آمده او را برداشتند تا جلوى خيمه كه پيش روى آن جنگ ميكردند بر زمين نهادند .\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nسپس مردى از لشكر عمر بن سعد بنام عمرو بن صبيح تيرى بسوى عبد اللَّه فرزند مسلم بن عقيل انداخت عبد اللَّه دست خود را سپر كرده به پيشانى نهاد ، آن تير بدست او خورده ، دست را سوراخ كرده به پيشانى فرو رفت و آن را به پيشانى بدوخت ، و ديگر نتوانست آن دست را از جاى جنبش دهد ، پس بيشرم ديگرى نزديك آمده نيزه بر قلبش بزد و او را شهيد ساخت . و عبد اللَّه بن قطبه طائى ( از لشكر عمر بن سعد ) بعون پسر عبد اللَّه بن جعفر حمله كرد و او را بكشت . و عامر بن نهشل تميمى به فرزند ديگر عبد اللَّه بن جعفر ( يعنى ) محمد حمله كرده او را بكشت . و عثمان بن خالد همدانى بعبد الرحمن فرزند عقيل ( برادر مسلم ) حمله افكند و او را بكشت .\r\nحميد بن مسلم گويد : در اين گيرودار بوديم كه ديدم پسركى بسوى ما آمد كه رويش همانند پارهء ماه بود و در دستش شمشيرى بود ، و پيراهنى بتن داشت و ازار و نعلينى داشت كه بند يكى از آن دو نعلين پاره شده بود ، عمر بن سعد بن نفيل ازدى گفت : به خدا من به اين پسر حمله خواهم كرد : گفتم سبحان اللَّه تو از اين كار چه بهره خواهى برد ( و از جان اين پسر بچه چه ميخواهى ) او را به حال خود واگذار اين مردم سنگدل كه هيچ كس از اينان باقى نگذارند كار او را نيز خواهند ساخت ؟ گفت : به خدا من بر او حمله خواهم كرد ، پس حمله كرده رو بر نگردانده بود كه سر آن پسرك را چنان با شمشير بزد كه آن را از هم شكافت و آن پسر برو به زمين افتاده ، فرياد زد : اى عموجان ! حسين عليه السلام مانند باز شكارى لشكر را شكافت ، سپس همانند شير خشمناك حمله افكند شمشيرى بعمر بن سعد بن نفيل بزد ، عمر شانه را سپر آن شمشير كرد ، شمشير دستش را از نزديك مرفق جدا ساخت ، چنان فريادى زد كه لشكريان شنيدند آنگاه حسين\r\n\r\n","description":"","footnote":"","page_name":" 111 ","page_number":111},
  {"content":"\r\n\r\n( ع ) از او دور شد ، سواران كوفه هجوم آوردند كه او را از معركه بيرون برند ، پس بدن نحسش را اسبان لگدكوب كرده تا بدوزخ شتافت و ديده از اين جهان بست . و گرد و خاك كه بر طرف شد ديدم حسين ( ع ) بالاى سر آن پسر بچه ايستاده و او پاى بر زمين ميسائيد ( و جان ميداد ) و حسين ( ع ) ميفرمود دور باشند از رحمت خدا آنان كه تو را كشتند ، و از دشمنان اينان در روز قيامت جدت ( رسول خدا ص ) مىباشد ، سپس فرمود : به خدا بر عمويت دشوار است كه تو او را بآواز بخوانى و او پاسخت ندهد ، يا پاسخت دهد ولى به تو سودى ندهد ، آوازى كه به خدا ترساننده و ستمكارش بسيار و يار او اندك است ، سپس حسين ( ع ) او را بر سينه خود گرفته از خاك برداشت ، و گويا من مينگرم بپاهاى آن پسر كه به زمين كشيده ميشد پس او را بياورد تا در كنار فرزندش على بن الحسين عليهما السلام و كشته‌هاى ديگر از خاندان خود بر زمين نهاد ، من پرسيدم : اين پسر كه بود ؟ گفتند : او قاسم بن حسن بن على بن ابى طالب ( ع ) بود .\r\n\r\n[ شهادت عبد الله بن حسين و ساير بنى هاشم و حضرت أبا الفضل عليه السلام 
  ]\r\nسپس آن حضرت بر در خيمه نشست ، و فرزندش عبد اللَّه بن حسين كه كودكى بود نزد او آمد آن حضرت او را در دامان خود نشانيد ، مردى از بنى اسد تيرى بسوى او پرتاب كرد كه آن بچه را بكشت ، حسين عليه السّلام خون آن كودك را در دست خود گرفت و چون دستش پر شد آن را بر زمين ريخت ، سپس گفت : بار پروردگارا اگر يارى را از سمت آسمان از ما جلوگيرى كردى پس آن را قرار ده براى آنچه بهتر است ، و انتقام ما را از اين مردم ستمكار بگير ، سپس آن كودك را برداشته آورد در كنار كشتگان از خاندان خويش نهاد .\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nو ابو بكر بن حسن بن على بن ابى طالب را عبد اللَّه بن عقبهء غنوى تيرى بزد و او را شهيد كرد . چون عباس بن على بسيارى كشتگان خاندان آن حضرت را ديد به برادران مادرى خود كه عبد اللَّه و جعفر و عثمان بودند گفت :\r\nاى برادران من گام پيش نهيد تا من ببينم شما را كه براى خدا و رسولش خيرخواهى كرديد زيرا شما فرزندى نداريد ، پس عبد اللَّه رحمة اللَّه عليه پيش رفت و جنگ سختى كرد تا اينكه ميان او و هانى بن شبيب حضرمى دو ضربت رد و بدل شد و هانى او را شهيد كرد . آنگاه جعفر بن على بجاى برادر بميدان آمد او را نيز هانى كشت . عثمان بن على بجاى برادران آمد پس خولى بن يزيد اصبحى تيرى به او زده او را به زمين افكند و مردى از دارم بر او حمله كرده سرش را جدا كرد ، و در اين حال لشكر بر حسين عليه السّلام حمله كرده همراهان او را از پاى درآوردند ، و تشنگى بر آن حضرت سخت شد ، پس آن جناب بر شتر مسناة سوار شده بسوى فرات به راه افتاد و برادرش عباس نيز همراه او بود ، پس سوارگان لشكر پسر سعد لعنه اللَّه سر راه بر او گرفتند و مردى از بنى دارم در ميان ايشان بود پس بلشگر گفت : واى بر شما ميانهء او و فرات حائل شويد و نگذاريد به آب دسترسى پيدا كند ، حسين عليه السّلام فرمود : بار خدايا اين مرد را به تشنگى دچار كن ! آن مرد دارمى ناپاك خشمگين شد و تيرى بجانب آن حضرت پرتاب كرد آن تير در زير چانهء آن حضرت فرو رفت ، حسين عليه السّلام آن تير را بيرون كشيد و دست زير چانه گرفت ، پس دو مشت آن جناب پر از خون شد ، خونها را به هوا ريخت سپس فرمود : بار خدايا من به تو شكايت برم از آنچه اين مردم در بارهء پسر دختر پيغمبرت رفتار كنند ، آنگاه بجاى خويش بازگشت و تشنگى سخت بر او غلبه كرده بود ، از آن سو لشكر\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nدور عباس عليه السّلام را گرفته به او حمله‌ور شدند و آن جناب به تنهائى با ايشان جنگ كرد تا كشته شد رحمة اللَّه عليه ، و عهده‌دار كشتن آن جناب زيد بن ورقاء حنفى و حكيم بن طفيل سنسنى بودند و اين پس از آن بود كه زخمهاى سنگينى برداشته بود و نيروى جنبش نداشت .\r\n\r\n[ مبارزه سيد الشهداء و شهادت آن حضرت 
  ]\r\nو چون حسين عليه السّلام از شتر مسناة پياده گشت و بخيمهء خويش باز گشت ، شمر بن ذى الجوشن با گروهى از همراهان خود پيش آمده آن جناب را احاطه كردند ، پس مردى از ايشان بنام مالك بن يسر كندى تندى كرده حسين عليه السّلام را دشنام داد و شمشيرى بر سر آن حضرت بزد و آن شمشير كلاهى كه بر سرش بود شكافت و بر سر رسيد و خون جارى شد و كلاه پر از خون گرديد ، حسين عليه السّلام در بارهء او نفرين كرده فرمود : با اين دستت طعام نخورى و آبى نياشامى و خداوند تو را با مردم ستمكار محشور فرمايد . سپس آن كلاه را بيكسو انداخته پارچهء خواست و سر را با آن ببست و كلاه ديگرى خواسته بر سر نهاد و عمامهء بر آن بست ، و شمر بن ذى الجوشن با آن بيشرمان كه همراهش بودند بجاى خويش بازگشتند ، پس آن جناب لختى درنگ كرده بازگشت آنان نيز بسويش بازگشتند و اطراف او را گرفتند .\r\nدر اين ميان عبد اللَّه بن حسن بن على عليهما السّلام كه كودكى نابالغ بود از پيش زنان بيرون آمد و لشكر را شكافته خود را بكنار عمويش رسانيد ، پس زينب دختر على عليه السّلام خود را به آن كودك رسانيد كه از رفتنش جلوگيرى كند ، حسين عليه السّلام فرمود : خواهرم اين كودك را نگهدار ، كودك از بازگشتن ( بهمراه عمه ) خوددارى كرد و با سرسختى از رفتن سرپيچى نموده گفت : به خدا از عمويم جدا نخواهم شد ، در اين هنگام ابجر بن كعب شمشيرش را براى حسين عليه السّلام بلند كرد ، آن كودك گفت : اى پسر زن ناپاك آيا عمويم را\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nميكشى ؟ پس ابجر آن كودك را با شمشير بزد ، كودك دست خويش سپر كرد و آن شمشير دست او را جدا كرده پيوست آويزان نمود ، كودك فرياد زد : مادر جان ! پس حسين عليه السّلام آن كودك را در برگرفت و به سينه چسبانيده فرمود : فرزند برادر بر اين مصيبتى كه بر تو رسيده شكيبائى كن و آن را به نيكى بشمار گير ، زيرا همانا خداوند تو را بپدران شايسته‌ات مىرساند ، سپس حسين عليه السّلام دست بسوى آسمان بلند كرده گفت : بار خدايا اگر اين مردم را تا زمانى بهرهء زندگى داده‌اى ، پس ايشان را به سختى پراكنده ساز ، و گروههائى پراكنده دل ساز ، و هيچ فرمانروانى را هرگز از ايشان خوشنود منما ، زيرا كه اينان ما را خواندند كه ياريمان كنند سپس بدشمنى ما برخاسته ما را كشتند ؟\r\nو پيادگان لشكر ابن سعد از راست و چپ بر باقيماندگان از ياران حسين عليه السّلام حمله‌ور شده آنان را كشتند تا اينكه جز سه تن يا چهار تن براى آن حضرت بجاى نماند ، حسين عليه السّلام كه چنين ديد زير جامهء يمانى بخواست ( و چنان درخشندگى داشت ) كه چشم را خيره ميكرد ، و آن را پاره كرده پوشيد ، و براى آن پاره كرد كه پس از كشتنش آن را از تنش بيرون نكنند ، ولى چون حسين ( عليه السّلام ) كشته شد أبجر بن كعب آن را بر بود و آن بزرگوار را برهنه گذارد ، و دو دست ( اين مرد پليد يعنى ) أبجر بن كعب لعنه اللَّه پس از واقعهء كربلا در تابستان خشك ميشد بدانسان كه مانند دو چوب خشك بود ، و در زمستان تازه ميشد و خون و چرك از آن مىآمد و به همين حال بود تا خدا نابودش كرد .\r\nو چون از ياران حسين عليه السّلام جز سه تن از خاندانش بجاى نماند رو بمردم كرده از خود دفاع ميكرد و آن سه تن نيز دفع دشمن از آن جناب مينمودند تا آنكه آن سه نيز كشته شده تنها ماند ، و زخمهاى گران كه بر سر و بدنش رسيده بود او را سنگين كرده بود ، پس با شمشير آن بيشرمان را ميزد و\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nو آنان از برابر شمشيرش براست و چپ پراكنده ميشدند ، حميد بن مسلم گويد : به خدا مرد گرفتار و مغلوبى را هرگز نديدم كه فرزندان و خاندان و يارانش كشته شده باشند و دلدارتر و پابرجاتر از آن بزرگوار باشد ، چون پيادگان بر او حمله ميافكندند او با شمشير بدانان حمله ميكرد و آنان از راست و چپش ميگريختند چنانچه گله گوسفند از برابر گرگى فرار كنند ، شمر بن ذى الجوشن كه چنان ديد سوارگان را پيش خواند و آنان در پشت پيادگان قرار گرفتند ، سپس بر تير اندازان دستور داد او را تير باران كنند ، پس تيرها را بسوى آن مظلوم رها كردند ( آنقدر تير بر بدن شريفش نشست ) كه مانند خارپشت شد ، پس آن حضرت از جنگ با آن بيشترمان باز ايستاد و مردم در برابرش صف زدند ، خواهرش زينب بدر خيمه آمد و رو بعمر بن سعد بن ابى وقاص كرده فرياد زد : واى بر تو اى عمر ؟ آيا ابو عبد اللَّه را ميكشند و تو نگاه ميكنى ؟ عمر پاسخ زينب را نگفت ، زينب فرياد زد : واى بر شما آيا يك مسلمان ميان شما مردم نيست ؟\r\nكسى پاسخش را نداد ، شمر بن ذى الجوشن بسوارگان و پيادگان فرياد زد : واى بر شما در بارهء اين مرد چشم به راه چه هستيد ؟ مادرانتان در عزاى شما بگريند ؟ پس آن فرومايگان از هر سو به آن حضرت حمله‌ور شدند ، زرعه بن شريك ضربتى بشانهء چپ آن بزرگوار زده آن را جدا كرد ، ديگرى ضربت بگردنش زده حضرت برو درافتاد ، سنان بن انس نيزه به او زد او را به خاك افكند ، خولى بن يزيد اصبحى پيش دويد از اسب به زير آمد كه سر آن بزرگوار را جدا كند لرزه بر اندامش افتاد ، شمر گفت : خدا بازويت را از هم جدا كند چرا ميلرزى ؟ و خود آن سنگدل پياده شده سر حضرت را بريد آنگاه آن سر مقدس را بخولى سپرده گفت :\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nنزد امير عمر بن سعد ببر ، سپس آن بىشرمان براى ربودن جامه‌ها و برهنه كردن آن جناب روى آوردند ، پس پيراهنش را اسحق بن حياة حضرمى بربود ، زير جامهء آن بزرگوار را ابجر بن كعب ربود ، عمامه‌اش را اخنس بن مرثد برد ، شمشيرش را مردى از بنى دارم برد ، و آنچه اسب و شتر و اثاث بود همه را غارت كرده جامه‌ها و زينت آلات زنان را نيز بردند .\r\nحميد بن مسلم گويد : به خدا من زنى از خاندان آن جناب را ديدم كه جامه‌اش را بتن نگه ميداشت كه نبرند و در اين باره پافشارى ميكرد ولى سرانجام به زور از تنش كشيده و بردند ، سپس برفتيم تا بعلى بن الحسين عليهما السّلام كه بيمار سختى بود و روى فرشى افتاده بود رسيديم ، گروهى از پيادگان همراه شمر سر رسيدند پس بشمر گفتند : آيا اين بيمار را نمىكشى ؟ من گفتم : سبحان اللَّه آيا كودكان را هم ميكشند ؟ جز اين نيست كه اين كودكى است و همين بيمارى كه دارد او را بس است ؟ پس پيوسته آنجا بودم تا آنان را از او دور كردم ، عمر بن سعد بدر خيمه‌ها آمد ، زنان در روى او فرياد زدند و گريستند ؟\r\nپس عمر بن سعد بهمراهانش فرياد زد : هيچ كس داخل خيمهء اين زنها نشود ، و كسى متعرض اين كودك بيمار نگردد ، پس زنان از او درخواست كردند آنچه از آنان ربوده‌اند به آنان بازگردانند تا بدانها خود را بپوشانند عمر فرياد زد : هر كس چيزى از زنان برده بدانها بازگرداند ، و به خدا هيچ كس چيزى پس نياورد ، و ( كسى بسخنان او گوش نداد ) .\r\nپس گروهى را بخيمه‌ها و سراپردهء زنان و على بن الحسين عليه السّلام بپاسدارى واداشت و گفت :\r\nايشان را نگهبانى كنيد كه كسى از ايشان بيرون نرود و كسى به آنان آزارى نرساند ، سپس بجاى خويش\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nبازگشت و در ميان لشكر فرياد زد : كيست كه سخن مرا در بارهء حسين بپذيرد و با اسب خويش بدنش را لگدكوب كند ؟ بازگشت و در ميان لشكر فرياد زد : كيست كه سخن مرا در بارهء حسين بپذيرد و با اسب خويش بدنش را لگدكوب كند ؟ ده تن انجام اين كار را پذيرفتند كه از آن جمله بود اسحاق بن حياة ، و اخنس بن مرثد ، پس اينان با اسبان خويش بدن شريف حسين عليه السّلام را لگدكوب كردند بدانسان كه استخوانهاى پشت آن بزرگوار را در هم شكستند ( و با اين جنايت روى جنايتكاران دنيا را سفيد كردند ) .\r\n( 30 ) و عمر بن سعد در همان روز كه روز عاشورا بود سر مقدس حسين عليه السّلام را با خولى بن يزيد اصبحى و حميد بن مسلم ازدى بسوى عبيد اللَّه بن زياد فرستاد و دستور داد سرهاى مقدس ديگر از ياران و جوانان بنى هاشم را جدا كنند و آنها هفتاد و دو سر بود و آنها را با شمر بن ذى الجوشن و قيس بن اشعث و عمر بن حجاج روانهء كوفه كرد ، و خودش آن روز را تا بشب و فردا تا ظهر در كربلا ماند ، سپس دستور كوچ داد و بسوى كوفه روان شد و همراهش بودند دختران حسين عليه السّلام و خواهران آن جناب و زنانى كه با ايشان بودند و كودكان كه در ميان ايشان بود على بن الحسين عليه السّلام و او دچار بيمارى معده بود و بيماريش چنان سخت بود كه نزديك بمرگ بود ، و چون ابن سعد از آنجا كوچ كرد گروهى از بنى اسد كه در غاضريه بودند بنزد اجساد مطهره حسين عليه السّلام و يارانش آمده و بر آنان نماز گزارده ( و آنان را دفن كردند بدين ترتيب : كه ) حسين عليه السّلام را در همين جايى كه اكنون قبر شريف او است دفن نموده و فرزندش على بن الحسين اصغر را كنار پاى آن حضرت و براى شهيدان ديگر از خاندان و ياران آن بزرگوار كه اطرافش به زمين افتاده بودند گودالى در پائين پاى حسين عليه السّلام كنده و همگى را گرد آورده در آنجا دفن كردند ، و عباس بن على عليهما السّلام را در همان جا كه كشته شده بود سر راه غاضريه جايى كه اكنون قبر او است دفن نمودند .\r\n\r\n","description":"","footnote":"","page_name":" 118 ","page_number":118},
  {"content":"\r\n\r\n\r\n[ ورود اهل بيت به كوفه در دار الامارة 
  ]\r\nو چون سر مطهر حسين عليه السّلام بكوفه رسيد و بدنبالش ابن سعد فرداى آن روز با دختران حسين عليه السّلام و خاندان آن حضرت وارد شد ابن زياد در قصر دار الامارة نشست و بار عام براى ورود مردم داد و دستور داد سر مقدس را بياورند و آن را در پيش روى خود نهاده و به آن نگاه ميكرد و پوزخند ميزد ، و در دست او قضيبى بود ( قضيب شمشير نازك يا چوب باريك را گويند ) كه با آن بدندانهاى پيشين حضرت ميزد ، و در كنار آن بيشرم زيد بن ارقم كه از اصحاب رسول خدا ( ص ) است نشسته بود و او پيرى سالخورده بود ، چون زيد بن ارقم ديد ابن زياد با قضيب بدندانهاى آن حضرت مىزند به دو گفت : قضيبت را از اين دو لب بردار ، زيرا بخدائى كه جز او معبودى نيست هر آينه بارها ديدم لبان رسول خدا ( ص ) را كه بر اين لبها بود ، سپس بگريه افتاد ، ابن زياد گفت : خدا چشمانت را بگرياند ! آيا براى فتح و پيروزى خدا ( كه نصيب ما شده ) ميگريى ؟ و اگر نه اين بود كه تو پيرى بىخرد گشتهء و عقل از سرت بيرون رفته گردنت را ميزدم ؟\r\nزيد بن ارقم از پيش روى او برخاست بخانهء خويش درآمد ، آنگاه عيالات حسين عليه السّلام را بر ابن زياد وارد كردند ، پس زينب خواهر حسين عليه السّلام در ميان ايشان بطور ناشناس با پست‌ترين جامه‌هاى خود كه بتن داشت بدان مجلس ميشوم در آمد و در كنارى نشست و كنيزان آن جناب دورش را گرفتند ، ابن زياد گفت : اين زن كه بود كه كناره گرفت و در گوشهء نشست و زنان همراه اويند ؟ زينب پاسخش نداد ، دوباره سخن خويش را از سر گرفت و از آن زن پرسيد ؟ يكى از كنيزان گفت : اين زن زينب دختر فاطمهء دختر رسول خدا ( ص ) است ، ابن زياد ناپاك رو بزينب كرده گفت : سپاس خدائى را كه شما را رسوا كرده كشت ، و در آنچه شما آورده بوديد دروغتان را آشكار ساخت ؟ زينب عليها السّلام گفت :\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nسپاس خداوندى را كه ما را بوسيلهء پيغمبرش محمد ( ص ) گرامى داشت ، و ما را به خوبى از پليدى پاكيزه گردانيد ، جز اين نيست كه شخص فاسق رسوا شود ، و انسان تبهكار دروغ گويد و او ما نيستيم و الحمد للَّه ؟\r\nابن زياد گفت : كردار خدا را نسبت بخاندانت چگونه ديدى ؟ زينب فرمود : خداوند بر ايشان شهادت را مقرر فرموده بود و آنان بخوابگاههاى خود رفتند ؟ و به زودى خداوند تو را با ايشان در يك جا گرد آورد و در پيشگاه او با تو محاجه خواهند كرد و داورى خواهند ؟ ابن زياد ( از اين سخنان ) بخشم آمده برافروخت ( و گويا قصد آزار آن مكرمه را نمود ) .\r\nعمرو بن حريث گفت : اى امير اين زن است و بر گفتهء زنان مؤاخذه نبايد كرد ، و بر خطاى ايشان نكوهشى نبايد نمود ، ابن زياد بزينب گفت : خداوند دل مرا از سركشان و نافرمايان خاندان تو شفا بخشيد ، پس زينب دلش بشكست و گريست آنگاه فرمود : بجان خودم بزرگ ما را كشتى ، و خاندان مرا هلاك كردى ، و شاخه‌هاى خانوادهء مرا بريدى ، و ريشهء ما را از بن كندى ، اگر اين كار دل تو را شفا بخشد پس شفا يافتى ؟ ابن زياد گفت : اين زنى است كه سخن بسجع و قافيه گويد ( سجع آنست كه سخنگو سخن خود را بيك وزن و آهنگ بياورد ، و ممكن است عبارت در هر دو جا « شجاعة » بشين معجمة باشد يعنى زنى دلير و شجاع است ) و بجان خودم همانا پدرش سخن بسجع ميگفت و شاعر بود ؟ زينب فرمود : زن را با سجع و قافيه سخن گفتن چكار ؟ همانا مرا با سجع سخن گفتن كارى نيست ولى از سينه‌ام تراوش كرد آنچه را گفتم ؟\r\nآنگاه على بن الحسين عليهما السّلام را پيش او آوردند به او گفت : تو كيستى ؟ فرمود : من على بن الحسين هستم ، ابن زياد گفت : مگر خدا على بن الحسين را نكشت ؟ زين العابدين عليه السّلام\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nفرمود : من برادرى داشتم كه نامش على بود و مردم او را كشتند ؟ ، ابن زياد گفت : بلكه خدا او را كشت ، على بن الحسين عليهما السّلام فرمود : « خدا دريابد جانها را هنگام مرگشان » ابن زياد در خشم شده گفت : تو جرأت پاسخ دادن مرا نيز دارى ؟ و هنوز توانائى بازگرداندن سخن من در تو هست ؟\r\nاو را ببريد گردنش را بزنيد ، پس عمه‌اش زينب به او چسبيده گفت : اى پسر زياد آنچه خون از ما ريخته‌اى تو را بس است ، و دست به گردن زين العابدين انداخته فرمود : به خدا سوگند دست از او بر ندارم تا اگر تو او را كشتى مرا هم با او بكشى ، ابن زياد به آن دو نگاه كرده سپس گفت : علاقهء رحم و خويشى عجيب است به خدا من اين زن را چنين ميبينم كه دوست دارد من او را با اين جوان بكشم ؟ او را واگذاريد كه همان بيمارى كه دارد او را بس است ؟\r\nسپس از جاى خود برخاسته از قصر بيرون آمده وارد مسجد شد ، پس بمنبر بالا رفت و گفت :\r\nسپاس خداوندى را كه حق و اهل حق را آشكار ساخت و امير المؤمنين يزيد و پيروانش را يارى كرد ، و دروغگوى پسر دروغگو و پيروانش را بكشت .\r\nپس عبد اللَّه بن عفيف ازدى كه از شيعيان امير المؤمنين عليه السّلام بود از جاى برخاسته به او گفت : اى دشمن خدا ! همانا دروغگو تو و پدرت هستى و آن كس كه تو را فرمانروا كرده و پدرش ، اى پسر مرجانه فرزندان پيغمبران را ميكشى و بالاى منبر بجاى راستگويان مىنشينى ! ( و هر سخن زشتى كه ميخواهى بر زبان ميرانى ! ) ابن زياد گفت : او را پيش من آريد ، پاسبانان او را گرفتند عبد اللَّه بن عفيف قبيلهء ازد را به يارى طلبيد ، هفتصد تن از ايشان گرد آمده او را از دست پاسبانان گرفتند ، ( ابن زياد چون\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nديد نيروى مقاومت در برابر آنان را ندارد درنگ كرد ) تا چون شب شد كس فرستاده او را از خانه بيرون كشيده گردنش را زدند و در جايى بنام سبخه او را بدار زدند ، رحمة اللَّه عليه .\r\nو چون روز ديگر شد عبيد اللَّه بن زياد سر حسين عليه السّلام را فرستاد در كوچه‌هاى كوفه و در ميان قبائل بگرداندند ، و از زيد بن ارقم روايت شده كه گفت : آن سر مقدس را كه بر نيزهء بود بر من عبور دادند و من در غرفه و بالاخانهء خود نشسته بودم چون برابر من رسيد شنيدم كه اين آيه را ميخواند :\r\n«  أَمْ حَسِبْتَ أَنَّ أَصْحابَ الْكَهْفِ  . . . . يعنى آيا پنداشتى كه ( داستان ) اصحاب كهف و رقيم از آيتهاى ما شگفت بودند ! » ( سورهء كهف آيه 9 ) پس به خدا از هراس موى تنم راست شده داد زدم : به خدا اى پسر رسول خدا ( داستان ) سر تو شگفت‌تر و حيرت انگيزتر است ( يعنى اصحاب كهف و رقيم اگر چه داستان شگفت انگيزى داشتند لكن پس از مرگ سخن نگفتند و داستان سر تو شگفت انگيزتر است كه پس از بريده شدن از بدن سخن ميگويد و تلاوت قرآن مىكند ) .\r\nو چون آن مردم ناپاك از گردش دادن آن سر در شهر كوفه فارغ شدند آن را بدر قصر آوردند ، و ابن زياد آن سر را به حر بن قيس داد و سرهاى ياران آن حضرت را نيز به او سپرده او را بنزد يزيد بن معاويه فرستاد ، و ابا بردة پسر عوف ازدى ، و طارق پسر أبى ظبيان را با گروهى از مردم كوفه نيز همراه او روان كرد ، و آنان بيامدند تا در دمشق آن سر را بر يزيد وارد كردند ، عبد اللَّه بن ربيعهء حميرى گويد : من در دمشق پيش يزيد بن معاويه بودم كه زحر بن قيس بيامد تا بر يزيد درآمد ، يزيد گفت :\r\nواى بر تو چه خبر ؟ و چه همراه آورده‌اى ؟ زحر گفت : اى امير المؤمنين مژده گير به پيروزى خدا و\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nيارى او ، حسين بن على در ميان هيجده تن از خاندان خود و شصت تن از پيروانش بر ما درآمد ، ما از آنان خواستيم يا اينكه تسليم شوند يا سر بفرمان امير عبيد اللَّه بن زياد نهند ، يا جنگ كنند ؟ پس جنگ را پذيرفتند ، ما بامدادان كه خورشيد سر زد بر ايشان تاختيم و از هر سو ايشان را احاطه نموده تا اينكه شمشيرهاى خود را بالاى سرشان گرفتيم ، پس آنان بىآنكه پناهى داشته باشند از هر سو ميگريختند ، و از ترس ما به تپه‌ها و گوديها پناه مىبردند چنانچه كبوتر از ترس باز شكارى به اين سو و آن سو پناهنده شود ، پس به خدا اى امير المؤمنين چيزى بر ايشان نگذشت جز به مقدار كشتن شترى يا خواب آن كس كه پيش از ظهر ميخوابد كه ما همهء ايشان را از پاى درآورده كشتيم ، و اينك تنهاى بيسر ايشان است كه برهنه افتاده و جامه‌شان خون آلود ، و گونه‌شان خاك آلوده است ، آفتابهاى سوزان بر آنان بتابد ، و بادهاى بيابان خاك و غبار بر ايشان فرو ريزد ، ديداركنندگانشان بازهاى شكارى و كركسان صحرا باشند .\r\n( مترجم گويد : گويا اين بخت برگشته در تمام طول راه كوفه و شام خود را آماده پاسخگوئى بيزيد ميكرده ، و اين سخنان دور از حقيقت را روان مينموده و همه جا سرگرم بتمرين آنها بوده كه جايزهء شايانى از يزيد بگيرد ، خوشبختانه چنانچه طبرى و ديگران نقل كنند يزيد از سخنان او وحشت كرده گفت : ابن زياد تخم دشمنى مردم را با اين كارى كه انجام داد در دل مردم كاشته و از ناراحتى كه پيدا كرد زحر را از پيش خود بيرون كرده هيچ جايزه و بهرهء به او نداد ، و اين از خبرهاى غيبى بود كه حسين عليه السّلام فرموده بود ، كه گويند : در راه كربلا بزهير بن قين فرمود : زحر بن قيس سر مرا باميد جايزه براى يزيد خواهد برد و يزيد چيزى به او نخواهد داد بهر صورت ) ، يزيد ( كه اين سخنان را شنيد ) لختى سر به زير انداخته آنگاه سر برداشت و گفت : من بفرمانبردارى شما بدون كشتن حسين خوشنود مىشدم ( و نيازى بكشتن او نبود ) و همانا اگر من با او برخورد كرده بودم از او ميگذشتم .\r\n\r\n[ ورود اهل بيت به شام و مجلس يزيد 
  ]\r\nسپس عبيد اللَّه بن زياد پس از اينكه سر حسين عليه السّلام را بشام فرستاد دستور داد زنان و كودكان را\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nآمادهء رفتن بشام كنند ، و دستور داد على بن الحسين عليه السّلام را غل و زنجير گران بگردنش نهادند ، سپس ايشان را بدنبال سرها با محفر بن ثعلبهء عائذى و شمر بن ذى الجوشن روان كرد ، پس آنان را بياوردند تا بدان گروهى كه سرها با ايشان بود رسيدند ، و على بن الحسين عليه السّلام در تمام راه با كسى سخن نگفت چون بدر قصر يزيد رسيدند ، محفر بن ثعلبه آواز خويش بلند كرده گفت : اين محفر بن ثعلبه است كه مردمان پست نابكار را نزد امير المؤمنين آورده ؟ زين العابدين عليه السّلام فرمود : آن كس كه مادر محفر زائيده پست‌تر و بدنهادتر است ! ( راوى ) گويد : هنگامى كه سرها را پيش روى يزيد نهادند و در ميان آنها سر حسين عليه السّلام بود يزيد گفت :\r\n1 - پس شكافته شد سرها از مردانى گرامى بر ما و اينان نافرمانان و ستمكارانى بودند .\r\nيحيى بن حكم برادر مروان بن حكم كه پيش يزيد نشسته بود گفت :\r\n2 - هر آينه سرها ( ئى كه ) كنار طف ( و كربلا جدا شد ) در خويشاوندى نزديكتر از پسر زياد بنده‌اى است كه داراى نژاد پستى است ( يا نژادى كه بدروغ خود را بدان بندد ) .\r\n3 - اميه ( سر سلسلهء بنى اميه ) روزگار را بشب رساند و دودمانش بشمارهء ريگها است ، اما دختر رسول خدا دودمانى ندارد ؟ ! .\r\nيزيد دست بر سينهء يحيى بن حكم زده گفت : خموش باش ( يعنى در چنين وقتى بر كمى فرزندان فاطمه دريغ و افسوس ميخورى ؟ ) سپس بعلى بن الحسين عليه السّلام گفت : اى پسر حسين پدرت با من\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nخويشاوندى خود را بريد ، و حق مرا ناديده گرفت ، و در سلطنت من بنزاع با من برخاست ، پس خدا با او چنان كرد كه ديدى ؟ على بن الحسين عليه السّلام فرمود : « نرسد مصيبتى بشما در زمين و نه در خودتان جز اينكه در كتابى است ( و مقدر شده ) پيش از آنكه آن را بيافرينيم ، و همانا آن بر خدا آسان است » ( سورهء حديد آيهء 22 ) يزيد بپسرش خالد گفت : پاسخش را بده ، خالد ندانست چه بگويد ، پس يزيد گفت : « آنچه بشما رسد از مصيبتها ( و پيش آمدها ) پس بواسطهء چيزى است كه خودتان فراهم كرده‌ايد و خدا درگذرد از بسيارى » ( سورهء شورى آيهء 30 ) ( مترجم گويد : على بن ابراهيم اين حديث را در تفسير پس و پيش نقل كرده يعنى در آغاز سخن يزيد و خواندن او آيهء سورهء شورى را نقل نموده و در پايان سخن زين العابدين و پاسخش را بآيهء سورهء حديد روايت كرده است و آن ظاهرتر است و ميان دو روايت اختلافات ديگرى نيز هست كه هر كه خواهد بصفحهء 603 تفسير على بن ابراهيم مراجعه نمايد ) سپس زنان و كودكان را خوانده پيش روى خود نشانيد و وضع لباس و هيئت آنان را نامناسب ديد پس گفت :\r\nخدا روى پسر مرجانه ( عبيد اللَّه بن زياد ) را زشت كند ، اگر ميانهء شما خويشاوندى و نزديكى بود اين كار را با شما را نميكرد و شما را باينحال نمىفرستاد .\r\nفاطمه دختر حسين عليه السّلام گويد : چون ما پيش روى يزيد نشستيم دلش به حال ما سوخت پس مردى سرخ رو از مردم شام برخاسته گفت : اى امير المؤمنين اين دخترك را به من ببخش و مقصودش من بودم كه بهرهء از زيبائى داشتم ، من به خود لرزيدم و گمان كردم چنين كارى خواهد شد ، پس جامهء عمه‌ام زينب را گرفتم و زينب كه ميدانست چنين كارى نخواهد شد به آن مرد شامى گفت : به خدا دروغ گفتى و خود را پست كردى ، به خدا\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nاين كار نه براى تو خواهد بود و نه براى او ( يعنى يزيد ) يزيد در خشم شده بزينب گفت : تو دروغ گفتى همانا اين كار بدست من است و اگر بخواهم آن را انجام خواهم داد ؟\r\nزينب گفت : هرگز به خدا اين كار را خدا بدست تو نداده جز اينكه از دين ما بيرون روى و بآئين ديگرى درآئى ! يزيد از بسيارى خشم به جوش آمده گفت : با من چنين سخن گوئى ؟ جز اين نيست كه پدرت و برادرت از آئين بيرون رفته‌اند ، زينب فرمود : تو و پدرت و جدت بدين خدا و آئين پدر و برادر من هدايت گشته‌اى اگر مسلمانى ؟ يزيد گفت دروغ گفتى اى دشمن خدا ، زينب فرمود : تو اكنون امير و فرمانروائى ( هر چه خواهى بگوئى و هر چه خواهى انجام دهى ) بستم دشنام دهى ، و بسلطنت خود بر ما چيره شوى ؟ يزيد گويا ( از اين سخنان آن جناب ) شرمنده گشت و خاموش شد ، پس آن مرد بار ديگر گفت :\r\nاين دخترك را به من ببخش ؟ يزيد به او گفت : دور شو خدا مرگ به تو ببخشد .\r\nسپس دستور داد زنان را در خانهء جداگانه درآرند ، و على بن الحسين عليهما السّلام نيز نزد ايشان باشد ، پس خانهء چسبيده بخانهء يزيد براى ايشان خالى كرده ، و چند روزى آن خاندان ( عصمت ) در آنجا ماندند ، آنگاه يزيد نعمان بن بشير را خواسته به او گفت ، آماده شو تا اين زنان را بمدينه ببرى ، و چون خواست آنان را بمدينه بفرستد على بن الحسين عليهما السّلام را پيش خوانده با او خلوت كرد ، در خلوت به او گفت : خدا لعنت كند پسر مرجانه ( عبيد اللَّه ) را ، آگاه باش به خدا اگر من با پدرت برخورد كرده بودم ( و سر و كارش بدست من افتاده بود ) هيچ چيز از من نميخواست جز آنكه به او ميدادم و بهر نيروئى كه داشتم مرگ را از او جلوگيرى ميكردم ( و نميگذاشتم او را بكشند ) ولى خدا چنين مقدر كرده بود كه ديدى ، و تو ( چون بمدينه رسيدى ) از مدينه براى من نامه بنويس و هر چه خواستى به من گوشزد كن كه آن براى تو است ( و من آن را انجام خواهم داد ) . آنگاه لباسهاى او و جامهء خاندانش ( كه در كربلا بغارت برده بودند ، يا لباسهائى كه خود براى ايشان آماده كرده بود ) پيش آنان نهاد ، و همراه نعمان بن بشير\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nفرستادگانى فرستاده و دستور داد شبها ايشان را راه برند ، و همه جا آنان در پيش روى باشند بدانسان كه از ديدارشان نيفتند ( و خود در پشت سر آنان حركت كنند ) و هر كجا فرود شدند آنان از ايشان دور شوند و خود و همراهانش مانند نگهبانانى در اطراف آنان پراكنده شوند ، و جاى خود را چنان قرار دهند كه اگر يكى از آنان خواست وضو بگيرد يا قضاى حاجت كند از آنان شرم نكند ، پس آن فرستادگان با نعمان بن بشير بهمراهى آنان بيامدند و پيوسته آنها را در راه فرود آورده و چنانچه يزيد سفارش كرده بود با آنان مدارا كرده و مراعاتشان نمودند تا بمدينه درآمدند .\r\n\r\n[ فصل ( 4 ) رسيدن خبر شهادت آن حضرت به مدينه 
  ]\r\nو چون ابن زياد سر مقدس حسين عليه السّلام را براى يزيد فرستاد عبد الملك بن ابى الحريث سلمى را طلبيد و به او گفت : بمدينه برو و بر عمرو بن سعيد بن العاص درآى ، و او را بكشته شدن حسين مژده بده ، عبد الملك گويد : من سوار بر شتر شده و بسوى مدينه رهسپار شدم ، پس مردى از قريش مرا ديدار كرده گفت : چه خبر ؟ گفتم خبر نزد امير است و آن را خواهى شنيد : گفت «  إِنَّا لِلَّهِ وَ إِنَّا إِلَيْهِ راجِعُونَ  » به خدا حسين عليه السّلام كشته شد و چون بر عمرو بن سعيد درآمدم گفت : چه خبر دارى ؟ گفتم : خبرى است كه امير را شاد كند ! حسين بن على كشته شد ! گفت : بيرون برو و خبر كشته شدن او را در شهر جار بزن ، پس آمدم و جار كشيدم پس شيون و فريادى هرگز نشنيده بودم مانند شيون زنان بنى هاشم كه آن روز از خانه‌هاشان شنيدم آنگاه كه خبر كشته شدن حسين بن على را شنيدند ، پس بنزد عمرو بن سعيد درآمدم چون مرا ديد خنده‌اى كرده آنگاه بشعر عمرو بن معديكرب تمثل جسته كه گويد :\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nشيون كردند زنان بنى زياد شيونى * مانند شيون زنان ما در بامداد روز ارنب سپس عمرو گفت : اين شيون ( امروز ) در برابر شيون عثمان ( كه زنان بنى اميه بر او كردند ) آنگاه بمنبر رفته مردم را از كشته شدن حسين بن على آنگاه نمود و بر يزيد بن معاويه دعا كرده از منبر به زير آمد .\r\nو برخى از دوستان عبد اللَّه بن جعفر ( شوهر حضرت زينب كه دو پسرش در كربلا شهيد شدند ) بنزد عبد اللَّه رفته خبر كشته شدن دو پسرش را به او داد ، عبد اللَّه گفت : «  إِنَّا لِلَّهِ وَ إِنَّا إِلَيْهِ راجِعُونَ  » پس ابو السلاسل غلام عبد اللَّه گفت : اين اندوهى است كه ما از ناحيهء حسين بن على داريم ( و او باعث اين مصيبت شد ؟ ) عبد اللَّه نعلين خود را به او زده او را از نزد خود دور كرده گفت : اى پسر زن لخناء ( دشنامى است در عرب ) آيا در بارهء حسين عليه السّلام چنين گوئى ؟ به خدا اگر من در خدمت آن حضرت بودم هر آينه دوست ميداشتم از او دور نشوم تا در كنارش كشته شوم ، به خدا چيزى كه مرا از آن دو خوشنود مىكند و در مرگشان دلدارى به من ميدهد اين است كه آن دو در ركاب برادر و پسر عمويم كشته شدند و جان خود را در راه ياريش داده در بارهء او شكيبائى ورزيدند ، سپس رو به همنشينان خود كرده گفت : سپاس خداوندى را كه گران كرد بر من شهادت حسين را و اگر من بدست خود ياريش نكردم دو فرزندم او را يارى كردند .\r\nام لقمان دختر عقيل بن ابى طالب چون خبر كشته شدن حسين و همراهانش را شنيد سر و روى باز با خواهرانش ام هانى ، و اسماء ، و رملة ، و زينب ، دختران عقيل از خانه بيرون آمده براى كشته‌هاى خود در كربلا ميگريست و ميگفت :\r\n\r\n","description":"","footnote":"","page_name":" 128 ","page_number":128},
  {"content":"\r\n\r\n1 - چه پاسخ دهيد اگر پيغمبر بشما بگويد : شما كه آخرين امتها بوديد چه كرديد .\r\n2 - با عترت و خاندان من پس از رفتن من ؟ گروهى را اسير كرديد و دسته‌اى را به خون آغشتيد ؟ .\r\n3 - پاداش نصيحتهاى من اين نبود كه پس از من در بارهء نزديكانم ببدى رفتار كنيد ؟ .\r\nو چون آن شبى كه عمرو بن سعيد در روز آن جريان كشته شدن حسين بن على عليه السّلام را در منبر گفت فرا رسيد ، مردم مدينه در دل شب از گويندهء كه آوازش شنيده ميشد و خودش ديده نميشد شنيدند چنين ميگويد :\r\n1 - اى كسانى كه از روى نادانى حسين را كشتيد ، مژده گيريد به عذاب و شكنجه .\r\n2 - همهء اهل آسمان بر شما نفرين كنند از پيمبران و فرشته و ديگر مردمان .\r\n3 - هر آينه شما لعنت شديد به زبان سليمان بن داود و موسى و عيسى عليهم السّلام .\r\n\r\n[ فصل ( 5 ) اسامى جوانان بنى هاشمى كه در كربلا كشته شدند 
  ]\r\nنام كسانى كه از خاندان حسين عليه السّلام با آن حضرت عليه السّلام در كربلا كشته شدند كه هفده تن بودند و حسين ( ع ) هيجدهمين آنان بود ( از اين قرار است ) : ( 1 ) عباس ( 2 ) عبد اللَّه ( 3 ) جعفر ( 4 ) عثمان كه اين چهار تن پسران امير المؤمنين ( ع ) بودند و مادرشان ام البنين بود ( 5 ) عبد اللَّه ( 6 ) ابو بكر فرزندان امير المؤمنين ( ع ) و مادرشان ليلى دختر مسعود ثقفى است ( 7 ) على ( 8 ) عبد اللَّه فرزندان حسين بن على\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nعليهما السّلام . ( 9 ) قاسم ( 10 ) ابو بكر ( 11 ) عبد اللَّه ، فرزندان حسن بن على عليهما السّلام ( 12 ) محمد ( 13 ) عون ، پسران عبد اللَّه بن جعفر بن ابى طالب رضى اللَّه عنهم ( 14 ) عبد اللَّه ( 15 ) جعفر ( 16 ) عبد الرحمن فرزندان عقيل بن ابى طالب ( 17 ) محمد بن أبى سعيد بن عقيل ، كه اينان هفده تن از بنى هاشم رضوان اللَّه عليهم بودند كه برادران حسين ( ع ) و پسران برادرش و فرزندان عموهايش جعفر و عقيل بودند ، و همگى ايشان در پائين پاى حسين ( ع ) دفن شدند و براى همهء آنها گودالى كنده و همگى را در آن دفن نمودند و خاك بر آنان ريختند جز عباس بن على عليهما السّلام كه او را در همان جا كه بر شتر مسناة كشته شده بود سر راه غاضريه دفن كردند و قبر او آشكار است ، و براى قبرهاى برادران و خاندانش كه نامشان برديم هيچ گونه نشانه‌اى نيست جز اينكه زيارت‌كنندگان از پيش قبر حسين ( ع ) آنان را زيارت كنند ، و به آن زمينى كه پائين پاى آن حضرت است اشاره كنند و بر آنان سلام كنند ، و على بن الحسين عليهما السّلام نيز در ميان ايشان است ، و برخى گفته‌اند : جايگاه دفن او بحسين ( ع ) نزديكتر از ديگران است .\r\nو اما اصحاب و ياران حسين ( ع ) كه با آن جناب كشته شدند پس آنان نيز در اطراف آن حضرت دفن شدند و جاى قبرهاى ايشان بطور تحقيق و تفصيل روشن نيست جز اينكه ما ترديدى نداريم كه حائر شريف آنان را در بر دارد ، خدا از ايشان خوشنود باد ، و ايشان را نيز از خود خوشنود گرداند و در بهشتهاى نعيم جايشان دهد .\r\n\r\n","description":"","footnote":"","page_name":" 130 ","page_number":130},
  {"content":"\r\n\r\n\r\nباب ( 4 ) در بيان شمهء از فضائل حسين ( ع ) و فضيلت زيارت آن حضرت و يادآورى از مصيبت آن بزرگوار\r\n1 - سعيد بن راشد از يعلى بن مرة حديث كند كه گفت : شنيدم از رسول خدا ( ص ) كه ميفرمود :\r\nحسين از من است و من از حسينم ، دوست دارد خدا را هر كس كه حسين را دوست دارد ، حسين سبطى از اسباط است ( طريحى ( ره ) گويد : يعنى امتى است از امتها در نيكى و خير ، و محتمل است مراد از سبط قبيلهء باشد ، يعنى نسل پيغمبر ( ص ) از او پراكنده شود و او همانند تنهء درخت است ، و سبط بدرختى گويند كه داراى شاخه‌هاى بسيار بوده و تنهء آن يكى باشد ) .\r\n2 - ابن لهيعة از أبى عوانه در حديثى مرفوع از پيغمبر ( ص ) حديث كند كه آن حضرت ( ص ) فرمود : همانا حسن و حسين دو گوشواره عرش خدايند ، و بهشت ( به خدا ) گفت : بار پروردگارا ناتوانان و مستمندان را در من جاى داده‌اى ؟ خداى تعالى به او فرمود : آيا خوشنود نشوى كه من پايه‌هاى تو را بحسن و حسين آرايش دادم ، فرمود : پس بهشت از شادى همانند عروس به خود خراميد .\r\n3 - و عبد اللَّه بن ميمون قداح از امام صادق ( ع ) روايت كند كه فرمود : حسن و حسين پيش روى رسول خدا ( ص ) با هم كشتى گرفتند ، پس رسول خدا ( ص ) فرمود : اى حسن بگير حسين را ، فاطمه\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nعليها السلام گفت : اى رسول خدا آيا بزرگ را بر كوچك دلير ميكنى ؟ رسول خدا ( ص ) فرمود : اين جبرئيل است كه بحسين ميگويد : اى حسين بگير حسن را .\r\n4 - و ابراهيم بن رافعى از پدرش از جدش روايت كند كه گفت : حسن و حسين را ديدم كه پياده به حج ميرفتند ، پس به هيچ سوارى نميگذشتند جز اينكه ( باحترام آن دو ) پياده ميشد ، پس كار ببرخى از ايشان سخت شد ( و از پياده روى برنج افتادند ) از اين رو بسعد بن أبى وقاص گفتند : پياده روى بر ما دشوار است ، و خوش نداريم با اينكه اين دو بزرگوار پياده ميروند ما سوار شويم ؟ سعد بن أبى وقاص بحسن عليه السّلام عرض كرد : اى ابا محمد پياده روى بگروهى از اين مردم كه با شما هستند دشوار شده ، و مردم چون مىبينند شما را كه پياده ميرويد دلشان راضى نمىشود سوار شوند ( از اين رو ) اگر سوار شويد نيكو است ؟ حسن عليه السّلام فرمود : ما سوار نمىشويم ، با خود عهد كرده‌ايم كه با پاى پياده بسوى خانه خدا برويم ، ولى ( براى اينكه مردم مراعات ما را نكنند و اگر ميخواهند سوار شوند پياده‌روى ما مانع ايشان نشود ) ما از كنار راه در بيراهه ميرويم ! پس از مردم كناره گرفتند ( كه هر كه ميخواهد سوار شود ) .\r\n5 - و اوزاعى از ام الفضل دختر حارث حديث كند كه : آن زن نزد پيغمبر ( ص ) آمده گفت : اى رسول خدا من ديشب خواب بدى ديدم ؟ فرمود : آن خواب چيست ؟ گفت : ناگوار است ! فرمود : آن چيست ؟ گفت : ديدم گويا يك پاره از بدن شما جدا شد و در دامن من افتاد ! رسول خدا ( ص ) فرمود :\r\nخواب خوبى ديده‌اى ، فاطمه پسرى ميزايد و در دامان تو بزرگ خواهد شد ، پس فاطمه عليها السلام\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nحسين را زائيد و چنانچه رسول خدا ( ص ) فرموده بود نزد من بود ، پس روزى حسين را بنزد پيغمبر ( ص ) برده و در دامان او نهادم آنگاه چشم انداخته ديدم ديدگان رسول خدا ( ص ) اشگ مىبارد ، عرض كردم :\r\nپدر و مادرم بقربانت اى رسول خدا شما را چه شد ؟ فرمود : جبرئيل بنزد من آمده مرا آگاهى داد كه امت من به زودى اين فرزندم را ميكشند ، و خاك سرخ رنگى از تربت او برايم آورد .\r\n6 - و سماك از ام سلمة رضى اللَّه عنها روايت كند كه گفت : روزى هم چنان كه رسول خدا ( ص ) نشسته بود و حسين عليه السّلام نيز در دامانش بود بناگاه اشك از ديدگانش سرازير شد ، من عرضكردم : اى رسول خدا قربانت شوم چگونه است كه مىبينم شما را اشگ ميريزى ؟ فرمود : جبرئيل نزد من آمد و مرا بفرزندم حسين تسليت گفت و به من خبر داد كه گروهى از امت من او را ميكشتند ، خداوند شفاعت مرا بهرهء ايشان نسازد .\r\n7 - و بسند ديگر از ام سلمه رضى اللَّه عنها روايت كند كه گفت : شبى رسول خدا ( ص ) از پيش ما بيرون رفت و مدتى دراز ناپديد شد سپس بازگشت و سر و رويش گردآلود بود و دستش نيز بسته بود ، من عرضكردم : اى رسول خدا ! چيست كه من شما را گردآلود مىبينم ؟ فرمود : مرا در اين ساعت به جائى از سرزمين عراق بردند كه نامش كربلا بود ، و در آن سرزمين جاى كشته شدن پسرم حسين و گروهى از فرزندان و خاندانم را به من نشان دادند ، و من پيوسته خون ايشان را از آنجا برميگرفتم و آن اكنون در دست من است و دست خود را براى من باز كرده فرمود : آن را بگير و نگهدارى كن ، پس من آن را گرفتم\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nديدم مانند خاك سرخ بود ، پس در شيشهء نهادم و سر آن را بستم و از آن نگهدارى ميكردم ، تا آنگاه كه حسين ( ع ) از مكه به سمت عراق رهسپار شد من در هر روز و شب آن شيشه را بيرون مىآوردم و بو ميكردم و بدان مىنگريستم و بر مصيبتهاى آن جناب ميگريستم ، و چون روز دهم محرم شد همان روزى كه حسين در آن روز كشته شد ، در اول روز كه آن را بيرون آوردم ديدم به حال خود است ، دوباره آخر آن روز آن را آوردم ديدم خون تازه شده ، من به تنهائى در خانه خود شروع بزارى شده گريستم ، و اندوه خود را فرو نشاندم از ترس آنكه مبادا دشمنان ايشان در مدينه بشنوند و در شماتت ما شتاب كنند ، و پيوسته آن روز و ساعت را در نظر داشتم تا خبر مرگ آن حضرت بمدينه رسيد و آنچه ديده بودم بحقيقت پيوست .\r\n8 - و روايت شده كه روزى پيغمبر ( ص ) نشسته بود و على و فاطمه و حسن و حسين ( ع ) در اطراف او نشسته بودند ، رسول خدا ( ص ) بايشان فرمود : چگونه است بر شما آنگاه كه در خاك رويد و قبرهاى شما پراكنده باشد ؟ حسين ( ع ) گفت : آيا بمرگ طبيعى از دنيا ميرويم يا كشته خواهيم شد ؟ فرمود : بلكه تو اى فرزند بستم كشته خواهى شد ، و برادرت نيز بستم كشته مىشود و فرزندان شما در روى زمين آواره و پراكنده ميشوند ، حسين ( ع ) گفت : اى رسول خدا چه كسى ما را ميكشد ؟ فرمود : بدترين مردمان ، عرضكرد :\r\nآيا پس از كشته شدن كسى ما را زيارت خواهد كرد ؟ فرمود : آرى پسرم ، گروهى از امت من هستند كه بوسيلهء زيارت شما نيكى و احسان مرا خواهند ، پس چون روز قيامت شود من بنزد آن گروه در موقف بيايم ، تا اينكه شانه‌هاى ايشان را گرفته و آنان را از سختيها و هراسهاى موقف برهانم .\r\n\r\n","description":"","footnote":"","page_name":" 134 ","page_number":134},
  {"content":"\r\n\r\n9 - و عبد اللَّه بن شريك عامرى حديث كند كه از اصحاب على ( ع ) مىشنيدم هر گاه كه عمر بن سعد از در مسجد وارد ميشد ميگفتند : اين كشندهء حسين بن على ( ع ) است ، و اين جريان زمانى دراز پيش از كشته شدن حسين ( ع ) بود .\r\n10 - و سالم بن أبى حفصة روايت كرده گفت : عمر بن سعد بحسين ( ع ) گفت : اى ابا عبد اللَّه در نزد ما مردمان بىخردى هستند كه پندارند من تو را ميكشم ؟ حسين ( ع ) به او فرمود : اينان بىخرد نيستند بلكه خردمندانى هستند ، آگاه باش همانا آنچه چشم مرا روشن كند اينست كه پس از من از گندم عراق جز اندكى نخواهى خورد . ( يعنى به زودى مرگت فرا رسد ) .\r\n11 - و يوسف بن عبده روايت كرده گفت : از محمد بن سيرين شنيدم كه ميگفت : اين سرخى در آسمان ديده نشد مگر پس از كشته شدن حسين ( ع ) .\r\n12 - و سعد اسكاف روايت كرده كه امام باقر ( ع ) فرمود : كشندهء حضرت يحيى بن زكريا زنازاده بود ، و كشندهء حسين بن على عليهما السلام نيز زنازاده بود ، و آسمان سرخ نشد مگر براى آن دو .\r\n13 - و سفيان بن عيينة از حضرت زين العابدين ( ع ) حديث كند كه فرمود : با حسين ( ع ) بيرون رفتيم ، پس در هيچ منزلى فرود نيامد و از جايى كوچ نكرد جز اينكه يحيى بن زكريا و كشته شدن او را به ياد مىآورد ، و روزى فرمود : از پستى دنيا نزد خدا اين بس كه سر يحيى بن زكريا را براى سركشى از سركشان بنى اسرائيل هديه بردند .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\n( 30 ) و اخبار بسيارى رسيده كه هيچ يك از كشندگان حسين ( ع ) و يارانش رضى اللَّه عنهم از كشته شدن يا بلائى رهائى نيافت جز اينكه پيش از مرگش بدان سبب رسوا شد .\r\n\r\n[ فصل ( 1 ) فضيلت زيارت حضرت امام حسين عليه السلام 
  ]\r\nو حسين ( ع ) در روز شنبه دهم محرم سال شصت و يك از هجرت پس از نماز ظهر شهيد گشت در حالى كه مظلوم و تشنه كام و شكيبا بود و براى پاداش‌جوئى از خدا اقدام بچنين كارى كرد ، چنانچه شرح آن گذشت .\r\nو عمر شريفش در آن روز پنجاه و هشت سال بود كه هفت سال آن با جدش رسول خدا ( ص ) بود ، و سى و هفت سال با پدرش على عليه السّلام و چهل و هفت سال با برادرش حسن عليه السّلام و دوران خلافت او پس از برادرش يازده سال بود ، و آن حضرت با حنا و رنگ محاسن خود را خضاب ميكرد ، و روزى كه بشهادت رسيد خضاب از دو گونه‌اش جدا شده بود ( يعنى در اثر طولانى شدن زمان خضاب مقدارى از بن موهاى حضرت سفيد بود ) .\r\nو روايات بسيارى در فضيلت زيارت آن حضرت عليه السّلام بلكه واجب بودن آن رسيده است .\r\n1 - از آن جمله از امام صادق عليه السّلام حديث شده كه فرمود : زيارت حسين بن على عليهما السّلام واجب است بر هر كه اقرار بامامت حسين عليه السّلام از جانب خداى عز و جل دارد .\r\n2 - و نيز آن حضرت عليه السّلام فرمود : زيارت حسين عليه السّلام برابر است با صد حج مبرور ( يعنى پاكيزه از گناهان و آلودگيها ) و صد عمره پذيرفته شده .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\n3 - و رسول خدا ( ص ) فرمود : هر كس حسين را پس از مرگش زيارت كند بهشت از براى اوست و اخبار در اين باره بسيار است و ما دستهء زيادى از آن را در كتابمان كه معروف بمناسك الزائر است نقل كرده‌ايم .\r\n\r\nباب ( 5 ) در بيان فرزندان امام حسين عليه السّلام\r\nبراى حسين عليه السّلام شش فرزند بود : ( 1 ) على بن الحسين « اكبر » كنيه‌اش ابو محمد و مادرش شاه زنان دختر يزدجرد شاه ايران بود . ( 2 ) على بن الحسين « اصغر » كه با پدرش در كربلا شهيد شد و شرح حالش گذشت ، و مادرش ليلى دختر أبى مرة بن عروة بن مسعود ثقفى بود . ( 3 ) جعفر بن الحسين عليه السّلام كه فرزندى نداشت و مادرش زنى بود از قبيلهء قضاعه و جعفر در زمان زنده بودن پدر از دنيا رفت . ( 4 ) عبد اللَّه بن الحسين كه در خردسالى با پدرش در كربلا شهيد شد ، و تيرى آمده در دامان پدر او را ذبح كرد و شرحش گذشت . ( 5 ) سكينه دختر آن حضرت كه مادرش رباب دختر امرئ القيس بن عدى از قبيلهء كلاب بود ، و رباب مادر عبد اللَّه نيز بود . فاطمه دختر ديگر آن حضرت عليه السّلام و مادرش ام اسحاق دختر طلحة بن عبيد اللَّه بود .\r\n\r\n","description":"","footnote":"","page_name":" 137 ","page_number":137},
  {"content":"\r\n\r\n\r\nباب ( 6 ) در بيان امام پس از حسين بن على عليهما السّلام ، و تاريخ ولادت ، و نشانه‌هاى امامت و مدت عمر ، و زمان خلافت ، و هنگام وفات و سبب آن ، و جاى قبر و شماره‌هاى فرزندان او و شمهء از اخبار آن حضرت\r\n( بدان كه ) امام پس از حسين بن على عليهما السّلام فرزندش ابو محمد على بن الحسين زين العابدين عليهما السّلام بود و كنيهء ديگرش ابا الحسن است . و مادرش شاه زنان دختر يزدجرد پادشاه ايران بود ، و برخى گفته‌اند نام آن زن شهر بانويه بوده ، و امير المؤمنين عليه السّلام حريث بن جابر حنفى را در سمت مشرق حكومت جايى بداد ، پس حريث دو تن از دختران يزدجرد را براى آن حضرت فرستاد ، پس آن جناب شاه زنان را بپسرش حسين عليه السّلام بخشيد و آن زن زين العابدين عليه السّلام را براى حسين بزائيد ، و ديگرى را بمحمد بن ابى بكر بخشيد و آن زن قاسم پسر محمد بن ابى بكر را بزائيد پس قاسم و على بن الحسين پسر خاله بودند .\r\nولادت على بن الحسين عليهما السّلام در مدينه سال سى و هشت از هجرت بود ، پس با جدش امير المؤمنين عليه السّلام دو سال بود و با عمويش حسين عليه السّلام دوازده سال و با پدرش حسين ( ع ) بيست\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nو سه سال ، و پس از پدرش سى و چهار سال زنده بود ، و در سال نود و پنج هجرى در مدينه از دنيا رفت ، و در آن روز پنجاه و هفت سال از عمر شريفش گذشته بود .\r\nامامت آن جناب سى و چهار سال بود ، و در بقيع كنار قبر عمويش حسن بن على عليهما السّلام دفن شد و امامت براى او براههائى ثابت شد :\r\n1 - باينكه آن حضرت پس از پدر بزرگوارش در علم و عمل برترين مردمان بود ، و امامت براى چنين كسى است كه برتر از ديگران باشد نه براى آن كس كه ديگرى از او برتر باشد و گواه بر اين سخن خردهاى مردم خردمند است .\r\n2 - و از آن جمله اينكه او نزديكتر بپدرش حسين ( ع ) بود و از جهت فضيلت و نژاد سزاوارتر بجانشينى او از ديگران بود ، و كسى كه به امام پيشين نزديكتر باشد سزاوارتر بجانشينى او است از ديگران و گواه آن آيهء ذوى الارحام است ( يعنى گفتار خداى تعالى : «  وَ أُولُوا الْأَرْحامِ بَعْضُهُمْ أَوْلى بِبَعْضٍ فِي كِتابِ اللَّهِ  . . . و خويشاوندان برخى از ايشان سزاوارترند ببرخى در كتاب خدا . . . » سورهء انفال آيهء 75 ) و داستان حضرت زكريا ( ع ) كه گفت : «   وَ إِنِّي خِفْتُ الْمَوالِيَ مِنْ وَرائِي وَ كانَتِ امْرَأَتِي عاقِراً فَهَبْ لِي مِنْ لَدُنْكَ وَلِيًّا يَرِثُنِي وَ يَرِثُ مِنْ آلِ يَعْقُوبَ   . . . . و همانا ترسيدم خويشاوندانم را از من و زنم نازا است پس ببخش مرا از نزد خود فرزندى كه ارث برد از من و ارث برد از خاندان يعقوب . . . » سورهء مريم آيهء 4 ) .\r\n3 - و از آن جمله است اينكه در هر زمان بدليل عقل واجب است امام و پيشوائى باشد ، و ادعاى هر كس كه مدعى امامت بود در زمان على بن الحسين ( ع ) يا هر كس كه ديگران ادعاى امامت او را ميكردند جز آن حضرت فاسد است ، و در نتيجه امامت او ثابت گردد ، زيرا محال است خالى بودن هر زمانى از امام ( و راهنماى دينى ) .\r\n\r\n","description":"","footnote":"","page_name":" 139 ","page_number":139},
  {"content":"\r\n\r\n4 - و از آن جمله است اينكه امامت به تنهائى در عترت پيغمبر ( ص ) بوده بدليل عقل و نيز خبرى كه از پيغمبر صلّى اللَّه عليه و آله رسيده ، و گفتار آن كس كه امامت را در بارهء محمد بن حنفيه ادعا كند فاسد است ، زيرا نصى در بارهء امامت او نرسيده ، پس ثابت گردد كه امام على بن الحسين ( ع ) مىباشد ، زيرا كسى جز در بارهء محمد بن حنفيه ادعاى امامت براى ديگرى نكرده ، و او نيز از اين منصب بيرون است به آنچه بيان كرديم .\r\n5 - و از آن جمله است تصريحى كه از رسول خدا صلّى اللَّه عليه و آله نسبت بامامت آن جناب رسيده در آن حديثى كه معروف بحديث لوح است ، و حديث مزبور را جابر از پيغمبر صلّى اللَّه عليه و آله و سلّم روايت كرده ، و نيز امام باقر ( ع ) از پدرش از جدش از حضرت فاطمه دختر رسول خدا ( ص ) آن را حديث كرده ( مترجم گويد : حديث لوح را ثقة الاسلام كلينى ( ره ) در كافى ، و صدوق در عيون اخبار الرضا ، و شيخ در كتاب غيبت ، و طبرسى در احتجاج ، و نيز طبرسى در اعلام الورى و ابن شهر آشوب در مناقب و ديگر محدثين رضوان اللَّه عليهم روايت كرده‌اند و هر كه از متن و ترجمهء آن بخواهد استفاده كند به جلد دوم اثبات الهداة صفحه 285 - 289 مراجعه كند ) و ديگر تصريحى است كه جدش امير المؤمنين عليه السّلام در زمان زنده بودن پدرش حسين در بارهء امامت او فرمود و اخبارى در اين باره رسيده ، و همچنين ( نشانهء ديگر بر امامت آن حضرت ) وصيت پدرش حسين ( ع ) به آن حضرت و آنچه حسين ( ع ) نزد ام سلمة بامانت گذارد و طلبيدن آن را از ام سلمة براى آن كس كه پس از او بيايد نشانهء امامت او قرار داد .\r\n( جريان چنان كه شيخ ( ره ) در كتاب غيبت روايت كرده اين بود كه چون حسين ( ع ) متوجه بسوى عراق شد وصيت و كتابها و چيزهاى ديگرى كه نزد آن جناب بود بام سلمه سپرد و فرمود : هر گاه بزرگترين فرزندم نزد تو آمد و اينها را از تو خواست به او بده و بدان كه او امام پس از من است و نقل كند كه چون حسين ( ع ) شهيد شد على بن الحسين عليهما السّلام بنزد ام سلمة آمد و آنها را از او خواست و ام سلمة هر چه حسين ( ع ) به او سپرده بود تسليم آن جناب كرد ، و در روايات ديگرى است كه حسين ( ع ) اين كار را نسبت بدخترش فاطمه انجام داد و امانتها را به او سپرد ) و اين خود بابى است كه هر كه اخبار را زير و رو كرده باشد آن را به خوبى ميداند ، و ما در اين كتاب نخواستيم همهء آنها را بيان كنيم كه در مقام استقصاء و كوشش و تحقيق كامل برآئيم ( و همين مقدار براى اثبات مقصود كافى است ) .\r\n\r\n","description":"","footnote":"","page_name":" 140 ","page_number":140},
  {"content":"\r\n\r\n\r\nباب ( 7 ) در بيان شمهء از حالات حضرت على بن الحسين عليه السّلام\r\n1 - حسن بن محمد بن يحيى ( بسند خود ) از جد عبد اللَّه بن موسى حديث كند كه گفت : مادر من فاطمه دختر حسين عليه السّلام به من دستور ميداد كه من با دائى خود حضرت على بن الحسين عليهما السّلام همنشين شوم ، پس هرگز نشد كه من با او همنشين شوم جز اينكه بهره‌مند از نزدش برخاستم ، يا ترسى از خدا در من پيدا شده بود كه از ترس او از خدا ديده بودم ، يا دانشى كه از او استفاده كرده بودم ( و خلاصه هرگز بىبهره از مجلس او برنميخاستم ) .\r\n2 - و حسن بن محمد علوى ( بسندش ) از زهرى حديث كند كه گفت : على بن الحسين عليهما السّلام براى من حديث كرد - و او برترين مردى از بنى هاشم بود كه ما ديديم - و فرمود : ما را بدوستى اسلام دوست بداريد ، پس پيوسته دوستى شما براى ما است تا آنگاه كه آن دوستى بر ما عيب و نازيبا شود ( كه ديگر آن دوستى براى ما زيان دارد ، شايد مقصود امام عليه السّلام اين باشد كه در دوستى ما نبايد از حد بگذرانيد و بمرحلهء غلو برسيد ، و تنها به همان مقدار كه با اصول اسلام موافقت دارد اكتفا كنيد ) .\r\n\r\n","description":"","footnote":"","page_name":" 141 ","page_number":141},
  {"content":"\r\n\r\n3 - و ابو معمر از عبد العزيز بن ابى حازم حديث كند كه گفت : شنيدم از پدرم ميگفت : در ميان بنى هاشم كسى را برتر از على بن الحسين عليهما السّلام نديدم .\r\n4 - حسن بن محمد بن يحيى ( بسند خود ) از سعيد بن كلثوم روايت كند كه گفت : شرفياب محضر امام صادق عليه السّلام بودم ، پس نام امير المؤمنين على بن ابى طالب عليه السّلام بميان آمد ، امام صادق عليه السّلام بسيار او را ستود ، و آنچه شايستهء آن بزرگوار بود مدحش كرد آنگاه فرمود : به خدا على بن ابى طالب عليه السّلام ( كسى بود كه ) هرگز چيز حرامى از دنيا نخورد تا از دنيا رفت ، و هرگز به او پيشنهاد انجام دو كارى كه مورد خوشنودى خدا بود نشد جز اينكه انجام هر كدام سخت‌تر و دشوارتر بود بر عهده گرفت ، و هيچ پيش آمد ناگوار و اندوهناكى براى رسول خدا ( ص ) پيش نيامد جز اينكه براى بر طرف كردن آن على عليه السّلام را ميطلبيد ، و اين بخاطر آن اعتمادى بود كه به او داشت ، و كسى از اين امت تاب انجام عمل رسول خدا ( ص ) را جز آن جناب نداشت ، و عمل او عمل مردى بود كه خود را گويا ميان بهشت و دوزخ ميديد ، كه اميدوار در ثواب اين و ترسناك از عقاب آن بود ، و همانا از دارائى خويش هزار بنده خريد و در راه خدا و براى رهائى از دوزخ آزاد كرد ، كه بهاى آن را از دسترنج خود و عرق پيشانى داد و با اين حال خوراك خانواده و زن و بچهء خود را از زيتون و سركه و خرما ترتيب داده بود ( يعنى با خوراكى بسيار ساده آنان را اداره ميكرد و زيادى آن را به اين راه مصرف مينمود ) و جامه‌اش جز كرباس نبود كه هر گاه آستين آن بلندتر از دستش بود مقراض را ميخواست و آن را قيچى ميكرد ، و كسى در ميان فرزندان و خانوادهء او از على بن الحسين به او در جامه و دانش شبيه‌تر نبود ، و همانا پسرش أبو جعفر باقر بر او درآمد و پدر را ديد در\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nعبادت بدان جا رسيده كه أحدى بدان حال در نيامده ، ديد بواسطهء بيدارى شب رنگش زرد شده ، و از بسيارى گريه چشمانش مجروح گشته ، پيشانى و بينى او از بسيارى سجده پينه بسته ، و از بس براى نماز روى پا ايستاده پاها و ساق آن ورم كرده ، ابو جعفر باقر فرمايد : چون او را به اين حال ديدم نتوانستم خوددارى كنم و از روى دلسوزى براى او گريستم ، و او در آن حال سر بجيب تفكر فرو برده بود ، پس از لختى كه از رفتن من بدان جا گذشت به من رو كرده فرمود : اى پسرك من برخى از كتابهائى كه عبادت على بن ابى طالب عليه السّلام در آن نوشته شده به من بده ، من آن را به دستش دادم ، اندكى از آن را خواند آنگاه با اندوه آن را به زمين نهاده فرمود : كيست كه تاب نيروى عبادت على عليه السّلام را داشته باشد .\r\n5 - و محمد بن الحسين از عبد اللَّه بن محمد قرشى روايت كرده گفت : هر گاه على بن الحسين عليهما السّلام ( براى نماز ) وضوء ميساخت رنگش زرد ميشد ، نزديكانش عرض ميكردند : اين چه حالى است بشما دست ميدهد ؟ ميفرمود : هيچ ميدانيد آن كس كه من آمادهء ايستادن در برابرش ميشوم چه كسى است ؟ .\r\n6 - عمرو بن شمر از جابر جعفى از امام باقر عليه السّلام روايت كند كه آن حضرت عليه السّلام فرمود : على بن الحسين عليهما السّلام در هر شبانه روز هزار ركعت نماز ميخواند ، و ( هنگام نماز چنان از خود بى خود ميشد كه ) باد او را همانند خوشهء گندم به اين سو و آن سو ميبرد .\r\n7 - سفيان ثورى از عبيد اللَّه بن عبد الرحمن روايت كرده كه در نزد على بن الحسين عليهما السّلام\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nاز فضيلت آن حضرت سخن بميان آمد ، آن جناب فرمود : ما را بس است كه از شايستگان قوم خود باشيم .\r\n8 - حسن بن محمد ( بسند خود ) از طاوس يمانى برايم حديث كرد كه گفت : شبى ( در مسجد الحرام ) داخل حجر اسماعيل شدم ديدم على بن الحسين عليهما السّلام وارد شد ، پس به نماز ايستاد و بسيار نماز خواند سپس به سجده رفت ، گويد : با خود گفتم : اين مرد صالحى است از خاندانى نيك بايد بدعاى او گوش دهم ( و آن را ياد گيرم ) پس شنيدم در سجده ميخواند ( دعائى را كه ترجمه‌اش چنين است ) :\r\n« بندهء كوچك بدر خانهء تو آمده ، مستمندت بدر خانه تو آمده ، نيازمند تو بدر خانه‌ات آمده ، درخواست‌كننده‌ات بدر خانهء تو آمده » طاوس گويد : در هيچ اندوه و گرفتارى اين دعا را نخواندم جز اينكه آن گرفتارى بر طرف شد .\r\n9 - و نيز ( بسند خود ) از ابراهيم بن على از پدرش براى من روايت كرده كه گفت : با حضرت على بن الحسين عليهما السّلام حج بجا آوردم ، پس ( در راه ) شتر از رفتن كندى كرده آن جناب با چوبى كه در دست داشت بشتر اشاره كرده آنگاه فرمود : آه اگر قصاص نبود ( تو را ميزدم ) و دست خود را از آن شتر به عقب كشيد .\r\n10 - و به همان سند روايت كرده كه گفت : على بن الحسين عليهما السّلام پياده حج بجا آورده ، و از مدينه تا مكه بيست روز راه برفت .\r\n11 - و نيز حسن بن محمد ( بسندش ) از زرارة بن اعين برايم حديث كرد كه گفت : از گويندهء\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nشنيده شد كه در دل شب ميگفت : كجايند آنان كه از دنيا رو گردانده و بآخرت متوجه شده‌اند ؟ پس هاتفى كه آوازش شنيده ميشد و خودش ديده نميشد از جانب قبرستان بقيع به او پاسخ داد : آن كس ( كه تو جوياى او هستى ) على بن الحسين است .\r\n12 - و عبد الرزاق از زهرى حديث كرده كه گفت : من كسى را از اين خاندان يعنى خاندان پيغمبر ( ص ) برتر از على بن الحسين عليهما السّلام نديدم .\r\n13 - حسن بن محمد ( بسند خود ) برايم حديث كرد كه جوانى از قريش نزد سعيد بن مسيب ( كه از دانشمندان بزرگ و زهاد زمان خود بود ) نشسته بود كه على بن الحسين عليهما السّلام پيدا شد ، آن جوان قرشى بسعيد گفت : اى ابا محمد اين مرد كيست ؟ گفت : اين مرد سيد العابدين على بن حسين بن على بن ابى طالب عليهما السّلام است .\r\n14 - و نيز حسن بن محمد ( بسندش ) از محمد بن جعفر و ديگران حديث كند كه گفتند : مردى از خويشان و فاميل على بن الحسين عليهما السّلام در برابر آن حضرت ايستاده و سخنان تندى به او گفته و دشنامش داد ، حضرت پاسخش نگفت تا آن مرد برفت ، و چون از پيش آن حضرت برفت ، امام عليه السّلام به همنشينان خود فرمود : آنچه اين مرد گفت شما شنيديد اكنون دوست دارم همراه من بيائيد تا نزد او برويم و پاسخ مرا به او بشنويد ؟ عرضكردند : مىآئيم ، و ما دوست داريم تو هم پاسخ او را بگوئى و ما هم ( آنچه ميتوانيم ) به او بگوئيم ؟ !\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nپس آن جناب نعلين خويش را برداشته به راه افتاد ، و اين آيه را ميخواند : « و آنان كه خشم خود فرو خورند ، و از مردم گذشت كنند ، و خدا دوست دارد نكوكاران را » ( سورهء آل عمران آيهء 134 ) .\r\nپس ما ( از خواندن اين آيه ) دانستيم چيزى به او نخواهد گفت :\r\n( راوى ) گويد : آن حضرت بيرون آمد تا بخانهء آن مرد رسيد پس صدا زده فرمود : به او بگوئيد على بن الحسين است ؟ گويد : پس آن مرد در حالى كه آماده شرارت بود از خانه بيرون آمد و شك نداشت كه آن جناب براى تلافى آنچه از او سر زده آمده است ، پس على بن الحسين به او فرمود : اى برادر همانا تو اندك زمانى پيش از اين بنزد من آمدى و آنچه خواستى به من گفتى ، پس اگر آنچه گفتى در من هست ، هم اكنون من از خداوند براى آن چيزها آمرزش ميخواهم ، و اگر چيزى به من گفتى كه در من نيست پس خدا ترا بيامرزد ، راوى گويد : آن مرد ( كه چنين ديد ) ميان ديدگان آن حضرت را بوسيد و گفت : آرى من چيزى كه در تو نبود به تو گفتم و من بدان چه گفتم سزاوارترم . راوى حديث گويد : آن مرد حسن بن حسن رضى اللَّه عنه بود .\r\n15 - و نيز حسن بن محمد ( بسند خود ) براى من حديث كرد از عبد الرزاق كه گفت : كنيزكى از كنيزان على بن الحسين عليه السّلام آب بدست آن حضرت ميريخت كه وضوء ساخته مهياى نماز گردد ، پس آن كنيزك ( همچنان كه ايستاده بود ) چرتش گرفت و ظرف آب ( كه در دستش بود ) بيفتاد و سر مبارك آن حضرت را شكست ، حضرت سر بلند كرده كنيزك ( كه از خشم او نگران شد ) به او گفت : « آنان كه خشم خود فرو خورند » ؟ ( يعنى اين آيه را كه خدا در وصف پرهيزكاران بيان داشته ، و در حديث پيشين نيز گذشت براى آن حضرت خواند و مقصودش اين بود كه با ياد آورى اين آيهء مباركه خشم او را فرو نشاند ) امام عليه السّلام فرمود : خشمم را فرو نشاندم ، كنيزك ( كه ديد تدبيرش مؤثر واقع شد براى بهره بردارى بيشترى\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nاز اين فرصت دنبالهء آيه را ادامه داده ) گفت : « و آنان كه از مردم گذشت كنند » ؟ حضرت به او فرمود :\r\nخدا از تو درگذرد ، كنيزك گفت : « و خدا دوست دارد نكوكاران را » حضرت فرمود : برو كه تو در راه خدا آزاد هستى ( و گذشته از اينكه خشم خود را فرو نشاند و از تقصيرش گذشت احسان بزرگى به او كرده و او را آزاد كرد ) .\r\n16 - واقدى ( بسند خود ) از عمر بن على ( فرزند آن جناب ) حديث كند كه گفت : هشام بن اسماعيل ( كه فرماندار مدينه بود ) با ما بدرفتارى ميكرد ، و پدرم على بن الحسين عليه السّلام آزار بسيار سختى از او كشيد ، و چون فرمان عزل او آمد و از كار بر كنار شد وليد بن عبد الملك ( خليفه ) دستور داد او را در جايى بازدارند كه هر كس از مردم از او آزارى ديده برود و انتقام گيرد ، گويد : على بن الحسين عليه السّلام بر او گذشت و او را نزديك خانهء مروان باز داشته بودند ، حضرت بر او سلام كرد و پيش از آن نيز بنزديكان خود سپرده بود كه هيچ كس متعرض او نگردد .\r\n17 - و روايت شده كه حضرت على بن الحسين عليهما السّلام يكى از غلامان خود را دو بار صدا زد و او پاسخ نداد تا بار سوم پاسخش داد ، حضرت به او فرمود : اى پسر مگر صداى مرا نشنيدى ؟ گفت :\r\nچرا ، فرمود : پس چرا پاسخم ندادى ؟ عرض كرد : از تو ايمن بودم ( و ميدانستم كه اگر پاسخت نگويم بر من خشم نخواهى كرد ) حضرت فرمود : سپاس خداوندى را كه بندهء زر خريد مرا از من ايمن ساخته .\r\n18 - حسن بن محمد بن يحيى ( بسند خود ) از ابى حمزهء ثمالى از على بن الحسين عليهما السّلام روايت كرده كه فرمود : از خانه بيرون آمدم تا به اين ديوار رسيدم ، پس بر آن تكيه زدم ناگاه مردى را\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nديدم كه دو جامهء سفيد در بر دارد و در روى من نگاه مىكند آنگاه گفت : اى على بن الحسين چه شده كه تو را اندوهناك و غمگين ميبينم ؟ آيا اندوه تو بر دنيا است ! پس ( بدان كه ) روزى خداوند براى نيكوكار و بدكار آماده است ( و خداوند همگان را روزى دهد ) ؟ فرمود : من گفتم : بر اين اندوهگين نيستم و آن همچنان است كه تو ميگوئى ، آن مرد گفت : پس براى آخرت اندوهناكى ؟ آن نيز وعدهء راستى است كه در آن روز پادشاهى قاهر حكومت كند ( و آنچه وعده فرموده انجام دهد و كسى نتواند از انجام خواستهء او جلوگيرى كند ) ؟ فرمود : من گفتم : بر آن اندوهناك نيستم ، و آن چنان است كه ميگوئى ، گفت پس اندوه تو براى چيست ؟ گفتم : از فتنهء عبد اللَّه بن زبير بيمناكم ، فرمود : آن مرد خنديده و گفت اى على بن الحسين آيا تاكنون كسى را ديده‌اى كه بر خدا توكل كند و او كفايتش ننمايد ؟ گفتم : نه ، گفت : اى على بن الحسين آيا تاكنون كسى را ديدهء كه از خدا بترسد و خدا او را نجات ندهد ؟ گفتم : نه ، گفت : اى على بن الحسين تاكنون كسى را ديده‌اى كه از خدا چيزى بخواهد و خدا به او ندهد ؟ گفتم : نه ، حضرت فرمود : پس من نگاه كردم ديدم كسى در پيش رويم نيست ( و آن مرد از نظر من ناپديد شد ) .\r\n19 - و نيز حسن بن محمد ( بسند خود ) از ابن اسحاق روايت كند كه گفت : در مدينه خانواده‌هاى بسيارى بودند كه روزى آنان و آنچه نيازمند بدان بودند بدر خانه‌شان ميرسيد و نميدانستند از كجا است ، و چون على بن الحسين عليهما السّلام از دنيا رفت ديگر آن را نيافتند ( و ديگر كسى چيزى در خانه‌شان نياورد ، و دانستند كه آورندهء آنها على بن الحسين عليهما السّلام بوده ) .\r\n\r\n","description":"","footnote":"","page_name":" 148 ","page_number":148},
  {"content":"\r\n\r\n20 - و نيز حسن بن محمد ( بسندش ) از عمرو بن دينار روايت كرده گفت : چون مرگ زيد پسر اسامة بن زيد فرا رسيد شروع بگريستن كرد ، على بن الحسين عليهما السّلام فرمود : چرا گريه ميكنى ؟\r\nعرضكرد : گريه‌ام براى آنست كه پانزده هزار دينار بدهى دارم و چيزى براى پرداخت آن ندارم كه پس از من آن را بپردازند ، حضرت فرمود : گريه مكن من آن را ميپردازم و ذمهء تو از پرداخت آن برى است ، پس آن حضرت آن بدهى را پرداخت .\r\n21 - و هارون بن موسى از عبد الملك بن عبد العزيز روايت كند كه گفت : چون عبد الملك بن مروان بخلافت رسيد صدقات رسول خدا ( ص ) و صدقات على بن ابى طالب عليه السّلام را كه با هم بود بعلى بن الحسين عليهما السّلام بازگرداند ( و پيش از آن در دست عمر بن على پسر امير المؤمنين عليه السّلام بود ) پس عمر بن على بنزد عبد الملك بن مروان رفت ، و از محروميت خود به او شكايت كرد ، پس عبد الملك به او گفت : من در پاسخت ميگويم چنانچه ابن ابى الحقيق شاعر گفته است ( آنگاه اشعارى كه مؤلف محترم در متن نقل كرده خواند و مضمونش اينست كه من از روى عدالت رفتار كرده‌ام و باطل را حق نكرده و حق را بباطل مستور نخواهم كرد ) .\r\n22 - حسن بن محمد ( بسند خود ) از محمد بن اسماعيل روايت كرده كه گفت : حضرت على بن الحسين عليهما السّلام حج بجا آورد ، و مردمى كه در مكه بودند مردى داراى جمال و بزرگوارى ديدند و\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nديدگان به او متوجه شد ، و از آنجا كه در نظرشان شخصيتى بزرگ و با عظمت جلوه كرده بود از يك ديگر مىپرسيدند : اين كيست ؟ اين كيست ؟ فرزدق شاعر در آنجا بود ، پس ( براى معرفى آن بزرگوار اشعارى انشاء كرده ) گفت :\r\n1 - اين مرد كسى است كه سنگريزه‌هاى مكه جاى پاى او را مىشناسند ، خانهء كعبه و بيانهاى حجاز از حل و حرم او را مىشناسند .\r\n2 - اين فرزند بهترين همهء بندگان خدا است ، اين همان مرد پرهيزكار و پاكيزه و پاكى است كه نشانهء ( خداوند در روى زمين ) است .\r\n3 - هنگامى كه براى دست ماليدن و بوسيدن حجر الاسود مىآيد ( و دست به ديوار خانهء كعبه مىنهد ) نزديك است ركن حطيم ( آن قسمت ديوارى كه در ميان حجر الاسود و درب خانهء كعبه است ) بخاطر آشنائى با آن دست ، آن را نگهدارد .\r\n4 - از حيا و شرمى كه دارد چشمان خويش بر هم مينهد ، و ديگران نيز بخاطر شكوه و بزرگيش چشم خود بر هم مىنهند ( و نميتوانند در رخسارش نگاه كنند ، و با او سخن گويند ) و با او سخن نگويند جز آنگاه كه تبسم كند ( كه در آن هنگام مردمان جرأت سخن گفتنش پيدا كنند ) .\r\n5 - كداميك از بندگان خدا هستند كه نعمتهائى از برترى داشتن اين مرد يا از براى او بگردنشان نباشد ! .\r\n6 - هر كه خدا را بشناسد برترى و پيشى اين مرد را نيز بشناسد ، و دين و آئين از خانهء اين مرد بدست امتها رسيد .\r\n7 - هر گاه قريش او را ديدار كنند گويندهء ايشان گويد : بجوانمرديها و بزرگواريهاى اين مرد كرم و جوانمردى پايان پذيرد .\r\n\r\n","description":"","footnote":"","page_name":" 150 ","page_number":150},
  {"content":"\r\n\r\n23 - حسن بن محمد ( بسند خود ) از عمر بن على از پدرش على بن الحسين عليهما السلام روايت كند كه فرمود : چيزى مانند پيشدستى كردن در دعا نديدم ، زيرا در هر زمان اجابت دعا براى بنده آماده نيست .\r\n( يعنى پيش از گرفتارى و حاجت خواستن بايد دعا كرد زيرا ممكن است همان پيش دستى و پيش‌گيرى در دعا از بلائى كه مقدر شده پس از اين برسد جلوگيرى كند و حاجتى كه قرار است پس از اين باجابت رسد ، بدان واسطه باجابت رسد ، و چنان نيست كه هر زمان انسان دعا كرد اجابت بدنبال آن باشد ، و اين دستورى است براى آنكه بندهء خدا در همهء اوقات از دعا دست برندارد ، و چنين نباشد كه تنها در هنگام گرفتارى و حاجت دعا كند ) .\r\n24 - و از جمله دعاهائى كه از آن حضرت رسيده هنگامى كه مسرف بن عقبة ( براى سركوبى مردم مدينه ) بدان سو رهسپار شد ( و شرح آن پس از دعا بيايد ) اين دعا بود : ( كه ترجمه‌اش چنين است : ) « پروردگارا چه بسيار نعمتى كه به من ارزانى داشتى و سپاسگزارى من براى تو در برابر آن اندك بود ، و چه بسا پيش آمد ناگوارى كه مرا بدان مبتلا ساختى و بردبارى من در برابرش اندك بود ، پس اى خدائى كه هنگام ارزانى داشتن نعمتش سپاسگزارى من اندك بود ولى دست از يارى من برنداشتى ، اى بخشايشگرى كه هرگز بخشش او منقطع نگردد ، و اى آنكه داراى نعمتهاى بيشمارى ، بر محمد و آل او درود فرست ، و شر اين مرد را از من بگردان ، پس من همانا تو را برابر او قرار دادم ( و از تو ميخواهم كه از آنرو كه بسوى من آيد او را بازگردانى ) و از بدى و آزارش به تو پناه مىبرم » .\r\nپس مسرف بن عقبه بمدينه آمد ، و گويند : هدفش تنها آزار على بن الحسين ( ع ) بود ولى بوسيلهء اين دعا از شر او سالم مانده ، و او را اكرام نموده و با او احسان و مهربانى كرد .\r\n( مترجم گويد : از داستانهاى ننگين دوران يزيد و بنى اميه جريان آمدن مسرف بن عقبه بمدينه\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nاست ، و نام اين مرد جنايت پيشه مسلم بن عقبه بوده و بواسطهء اسراف در خونريزى و جنايتى كه در مدينه كرد او را مسرف بن عقبة ناميدند ، و ملخص داستان اين بود كه پس از شهادت حضرت سيد الشهداء عليه السّلام مردم مدينه بسركردگى عبد اللَّه بن حنظلة ببنى اميه شوريدند و فرماندار بنى اميه را از مدينه بيرون كردند ، يزيد كه از جريان مطلع شد لشكرى بسركردگى مسلم بن عقبه براى سركوبى مردم مدينه فرستاد و چند تن از خونخواران نامى ، چون حجاج بن يوسف را نيز همراه او كرد و اين جريان در سال 63 هجرى يعنى دو سال پس از شهادت امام حسين عليه السّلام بود ، پس مسلم بن عقبه آمد و در بيرون مدينه در جايى بنام حره واقم با مردم مدينه جنگ كرد ، و در آغاز مسلم بن عقبة و لشكرش شكست خوردند و رو بهزيمت نهادند ، ولى با سرزنشهائى كه مسلم از آنان كرده و نويد و تهديد بازشان گردانده اين بار مردم مدينه را شكست داده به شهر درآمدند و در فاصلهء چند روز كه در مدينه بودند چنان جناياتى كردند كه پس از شهادت سيد الشهداء عليه السّلام شنيع‌ترين كردار بنى اميه بود و شهر مدينه را بلشگر خود مباح كرده كوچكترين كارشان اين بود كه سيصد زن پستان بريدند ، بزنان و دختران تجاوز كردند تا جايى كه هشتصد دختر باكره از آنان باردار شد و چون بزائيدند نام آن كودكان را فرزندان حره ناميدند ، و از آن پس هر دخترى را به شوهر ميدادند شرط بكارت نميكردند ، هزار و چهار صد تن از انصار و هزار و سيصد تن از مهاجر ( كه در زمرهء اصحاب رسول خدا ( ص ) بودند ) بكشتند و رويهم جز انصار و مهاجر عدد كشتگان بده هزار نفر رسيد ، مسجد رسول خدا ( ص ) را براى اسبان و شتران خود اصطبل كرده بودند ، مردم را نزد مسلم مىآوردند و او از ايشان بيعت ميگرفت كه همگى بندهء يزيد هستند و يزيد صاحب اختيار مال و جان و ناموس و دين ايشان است ، پس هر كه زير بار چنين بيعتى ميرفت رهايش ميكردند ، و هر كس كوچكترين كندى و تأملى در بيعت نشان ميداد بيدرنگ گردنش را ميزدند ، تنها در ميان همهء اين گيرودار ، حضرت زين العابدين عليه السّلام و خاندانش از اين جنايات آسوده ماندند ، و اساسا هر كس در خانهء آن حضرت بود بدستور مسلم در امان بود و كسى بخانهء آن حضرت كارى نداشت از اين رو بسيارى از زنان و كودكان بخانهء آن جناب پناهنده گشتند و شمارهء آنان چنانچه از كتاب ربيع الابرار نقل شده به چهار صد نفر رسيد كه همگى را در آن مدت كه مسلم بن عقبة در مدينه بود سرپرستى كرده خورش و خوردنى و نفقهء ايشان بداد ، و گويند : يكى از آن زنان گفت : به خدا من در كنار پدر و مادرم چنين زندگانى بخوشى و آسودگى نكرده بودم ، و چنانچه مؤلف فرموده : همهء اينها ببركت دعائى بود كه آن بزرگوار خواند ، و برخى گفته‌اند : يزيد چنين سفارشى در بارهء آن حضرت بمسلم ابن عقبة كرده بود ، زيرا آن حضرت در شورش مردم مدينه شركت نكرده بود ، چنانچه در حديث 25 نيز بدان اشاره شده است ) .\r\n25 - و از چند طريق ديگر حديث شده كه چون مسرف بن عقبة بمدينه آمد كس بنزد حضرت على بن الحسين عليه السّلام فرستاده و آن حضرت نزد او آمد ، چون او را ديد نزد خود نشانده نسبت به آن جناب اكرام\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nنموده گفت : يزيد به من سفارش كرده كه به تو نيكى و احسان كنم و تو را از ديگران امتياز دهم ، و پاداش نيكى به آن حضرت داد ، سپس باطرافيان خود گفت : استر مرا برايش زين كنيد ، و به آن جناب گفت : بسوى خانوادهء خويش باز گرد زيرا من ميدانم ( كه با خواستن تو ) ايشان را بيمناك كرده ، و تو را برنج در آوردم كه پياده پيش ما آمدى ، و اگر در دست ما چيزى بود كه به ميزان شخصيت و مقامت به تو احسان كنيم آن را انجام ميداديم ، على بن الحسين به او فرمود : اين چه عذر خواهى است كه امير كند ؟ ( اين سخن را فرموده ) و سوار شد ، پس مسرف به همنشينان خود گفت : اين مرد خيرى است كه شرى در او نيست ، با آن منزلت و نزديكى كه از رسول خدا ( ص ) دارد .\r\n26 - و در روايت آمده كه روزى على بن الحسين عليه السّلام در مسجد رسول خدا ( ص ) بود كه شنيد مردمى خدا را ببندگانش شبيه سازند ، آن جناب از سخن ايشان بهراس افتاده به خود لرزيد و برخاسته نزد قبر رسول خدا ( ص ) آمد و آنجا ايستاده آواز خويش بلند كرد و با پروردگار خويش بمناجات پرداخت ، و در مناجات با خدا فرمود : « بار خدايا قدرت تو آشكار گشته ولى هيئت جلال تو پديدار نگشته از اين رو تو را نشناخته و باندازه‌ات اندازه گيرند و بدان چه تو آنچنان نيستى تو را شبيه سازند ، بار خدايا همانا من از كسانى كه تو را بهمانند ساختن ميجويند بيزارم ، خداوندا چيزى همانند تو نيست ( تو را بتشبيه نمودن نمىتوان شناخت ) و تو را درك ننموده‌اند ، پس آن نعمتى كه در وجود ايشان هويدا است همان راهنماى آنان است بسويت اگر تو را بشناسند ، و ميان بندگانت و تو فاصله بسيار است از اينكه بشناسائى تو رسند ، و انان تو را با آفريده‌ات برابر دانسته از اين رو تو را نشناخته و برخى از آيات و نشانه‌هايت را پروردگار خود دانسته و بدان تو را وصف كرده‌اند ، پس اى خداى من تو برترى از آنچه تشبيه‌كنندگانت بدان توصيف كنند » .\r\n( مترجم گويد : از اين حديث شدت تقيهء آن جناب روشن شود ، و معلوم گردد كه آن چنان در ترس از بنى اميه گرفتار بوده كه نمىتوانسته آشكارا پاسخ آن مردم نادانى كه خدا را بمخلوق تشبيه مينمودند بگويد ، و بناچار كنار قبر رسول خدا ( ص ) آمده و به صورت مناجات صداى خويش بلند كرده كه به گوش آنان برسد و اين سخنان را بر زبان جارى ساخته است ) .\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nاين بود شمهء از آنچه در فضائل حضرت زين العابدين رسيده ، و فقهاى اهل سنت آنقدر از علوم از آن حضرت روايت كرده‌اند ، كه به شماره در نيايد ، و آنچه از مواعظ و دعاها و سخنانى كه در فضيلت قرآن و حلال و حرام و جريان جنگها و روزها از آن جناب رسيده ميان دانشمندان مشهور است ، و اگر بخواهيم يك يك آنها را برشتهء تحرير در آوريم سخن بدرازا كشد و روزگارى را سپرى كند ، و شيعيان معجزات و نشانه‌هاى آشكارى براى آن حضرت روايت كرده كه جاى نقل آن نيست و همين كه در كتابهاى ايشان موجود است جايگير اين كتاب نيز گردد ( و ما را از نقل آنها در اينجا بىنياز كند ) و اللَّه الموفق للصواب .\r\n\r\nباب ( 8 ) در بيان تاريخ و اسامى فرزندان على بن الحسين عليهما السّلام :\r\n( بدان كه ) على بن الحسين عليهما السّلام داراى پانزده فرزند بود :\r\n( 1 ) محمد كه كنيه‌اش ابو جعفر باقر عليه السّلام بود ، و مادرش ام عبد اللَّه دختر حسن بن على بن ابى طالب ( ع ) است ( 2 ) عبد اللَّه ، ( 3 ) حسن ( 4 ) حسين و اين سه مادرشان ام ولد بود ، ( 5 ) زيد ( 6 ) عمر كه اين دو نيز مادرشان ام ولد بود ( 7 ) حسين اصغر ( 8 ) عبد الرحمن ( 9 ) سليمان كه مادر اين سه نيز ام ولد بود ( 10 ) على كه كوچكترين فرزندان آن حضرت بود ( 11 ) خديجه كه مادر اين دو نيز ام ولد بود ( 12 ) محمد اصغر كه مادرش ام ولد است ( 13 ) فاطمه ( 14 ) عليه ( 15 ) ام كلثوم و مادر اين سه نيز ام ولد بوده .\r\n\r\n","description":"","footnote":"","page_name":" 154 ","page_number":154},
  {"content":"\r\n\r\n\r\nباب ( 9 ) در ذكر امام پس از حضرت على بن الحسين عليه السّلام و تاريخ ولادت و نشانه‌هاى امامت و مدت عمر و خلافت ، و زمان وفات آن حضرت و سبب آن و جاى قبر و شمارهء فرزندان و شمهء از حالات اوست .\r\n( پس ميگوئيم ) حضرت باقر محمد بن على بن الحسين ( ع ) از ميان برادران خويش جانشين پدرش على بن الحسين عليه السّلام و وصى و امام پس از او بود ، و در فضيلت و دانش و زهد و بزرگوارى بر همگان برترى جست ، و از همهء آنان در ميان شيعه و سنى نامش بلندتر و در قدر و مرتبه بزرگتر بود ، و از هيچ يك از فرزندان حسن و حسين عليه السّلام آن اندازه از علم دين و آثار و روايات و علوم قرآن و فنون مختلف آشكار نشد كه از آن جناب بظهور پيوست . و بازماندگان از صحابهء رسول خدا ( ص ) و بزرگان از تابعين و رؤساى از فقهاء مسلمين همگى معالم و احكام دين را از آن بزرگوار روايت كرده‌اند ، و در فضل و دانش سر آمد دانشمندان و ضرب المثل همگان بود ، و در وصف علم و دانشش شعرا و نويسندگان اشعارى سروده و قلمفرسائيها كرده‌اند ، قرظى ( يكى از شعراى نامور ) در بارهء او گويد :\r\n1 - اى شكافندهء علم براى پرهيزكاران ، و اى بهترين كسى كه بر كوههاى حجاز لبيك گفتى .\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nو مالك بن اعين جهنى ( يكى ديگر از شعراى عرب ) در مدح او گويد :\r\n1 - هر گاه مردم علم قرآن را جستجو كنند ، همهء قريش جيره خوار اويند .\r\n2 - و اگر گفته شود : پسر دختر پيغمبر كجاست ، بدان وسيله بشاخه‌هاى بلندى ( از علم و فضيلت ) دسترسى پيدا كرده‌اى .\r\n3 - ستارگانى هستند درخشان براى آنان كه در شب راه روند ، و كوههائى هستند كه دانش بسيارى بجاى نهند .\r\nو آن حضرت در سال پنجاه و هفت از هجرت در مدينه به دنيا آمد و در سال يك صد و چهارده در همان جا از دنيا برفت ، عمر شريفش در آن زمان پنجاه و هفت سال بود ، و او از دو طرف نسبش بهاشم ميرسيد و هم از دو طرف نسب بعلى عليه السّلام ميرسانيد ( زيرا چنانچه گذشت مادرش دختر امام مجتبى عليه السّلام بود ) و قبرش در مدينه در قبرستان بقيع است .\r\nميمون قداح از امام صادق از پدرش ( ع ) حديث كند كه فرمود : وارد شدم بر جابر بن عبد اللَّه انصارى رضى اللَّه عنه ، پس بر او سلام كردم و او جواب سلام مرا داده سپس به من گفت : تو كيستى : - و اين جريان پس از آن بود كه جابر نابينا شده بود - من گفتم : محمد بن على بن الحسين ميباشم ، جابر گفت : پسر جان پيش بيا ، پس من بنزديك او رفتم و او دست مرا بوسيد آنگاه خم شد پاى مرا ببوسد من بكنارى رفته ( و نگذارم اين كار را بكند ) سپس به من گفت : همانا رسول خدا ( ص ) تو را سلام رسانده ! ؟ من گفتم : درود خدا و رحمت و بركاتش بر رسول خدا باد ، اى جابر چگونه رسول خدا به من سلام رساند ؟ گفت : روزى شرفياب خدمت آن\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nحضرت ( ص ) بودم ، پس به من فرمود : اى جابر شايد تو زنده بمانى تا مردى از فرزندان مرا ديدار كنى كه نامش محمد بن على بن الحسين است ، كه خدا نور و حكمت به دو ببخشد ، پس ( اى جابر ) سلام مرا به او برسان .\r\nو در وصيت امير مؤمنان عليه السّلام بفرزندان خود نام محمد بن على بن الحسين را برد و در باره‌اش سفارش فرمود .\r\nو چنانچه اهل آثار و حديث روايت كرده‌اند رسول خدا ( ص ) او را بباقر العلوم نامگذارى كرد و او را به اين نام معرفى فرمود .\r\nو بخصوص آنچه از جابر بن عبد اللَّه انصارى در حديثى جداگانه روايت شده كه گفت : رسول خدا ( ص ) به من فرمود : نزديك است زنده باشى تا فرزندى از فرزندان مرا كه از نسل حسين است ديدار كنى كه نامش محمد است ، و علم و دين را به خوبى بشكافد ، آنگاه كه ديدارش كردى سلام مرا به او برسان .\r\nو دانشمندان شيعه حديث لوح را كه جبرئيل عليه السّلام بر پيغمبر ( ص ) فرود آورد و آن حضرت آن را بفاطمه عليها السّلام سپرد و نام امامان پس از او در آن است روايت كرده‌اند و در آن حديث امام پس از على بن الحسين محمد بن على است . ( و در باب ( 6 ) حديث ( 5 ) نيز بدان اشاره شد به آنجا مراجعه شود ) .\r\nو نيز روايت كرده‌اند كه خداى عز و جل نامهء مهر شده كه دوازده مهر داشت براى پيغمبر ( ص ) فرستاد و به او دستور داد آن را بأمير المؤمنين عليه السّلام بسپارد ، و به او دستور دهد مهر نخستين آن را بشكند و به آنچه در آن نوشته شده رفتار كند ، و چون هنگام مرگش فرا رسيد بپسرش حسين ( ع ) بسپارد و به او دستور دهد مهر\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nدوم را بشكند و آنچه در آن نوشته شده بدان رفتار كند ، و هنگام مرگش آن را ببرادرش حسين ( ع ) بدهد و به او دستور دهد مهر سوم را بشكند و آنچه در آن است انجام دهد ، و حسين ( ع ) هنگام مرگش آن را بفرزندش على بن الحسين بدهد و همان دستور را به او بدهد ، و على بن الحسين آن را بپسرش محمد بن على اكبر بسپارد و همان دستور را بدهد و محمد نيز بفرزندش بسپارد و همچنين تا برسد به آخرين امامان ( ع ) .\r\nو همچنين روايات و نصوص بسيارى بامامت آن حضرت پس از پدرش از رسول خدا ( ص ) و امير المؤمنين و حسن و حسين و على بن الحسين ( ع ) روايت كرده‌اند .\r\nو اما در بارهء فضائل آن حضرت ، پس روايات بسيارى نقل كرده‌اند كه ذكر تمامى آنها كتاب را طولانى كند ، و براى انجام مقصود در همين چند حديثى كه پس از اين ذكر ميكنيم ان شاء اللَّه تعالى كفايت است : 1 - حسن بن محمد ( بسند خود ) از عبد اللَّه بن عطاء مكى حديث كند كه گفت : نديدم دانشمندان را نزد هيچ كس كه كوچكتر و كم قدرتر باشند ( و خود را بيمقدارتر به حساب آورند ) همچنان كه در نزد ابى جعفر محمد بن على بن الحسين عليهم السّلام هستند ( و در برابر أحدى اين اندازه فروتنى نمىكنند ) و من خود ديدم حكم بن عتيبة را با آن مرتبهء كه در ميان مردم داشت در برابر آن جناب همچون كودكى بود كه پيش روى استاد خود نشسته باشد ، و جابر بن يزيد جعفى ( با آن علم و دانشى كه داشت ) هر گاه چيزى از آن حضرت عليه السّلام روايت ميكرد ميگفت : براى من حديث كرد وصى اوصياء ، و وارث علوم انبياء :\r\nمحمد بن على بن الحسين عليهم السّلام .\r\n\r\n","description":"","footnote":"","page_name":" 158 ","page_number":158},
  {"content":"\r\n\r\n2 - و مخول بن ابراهيم از قيس بن ربيع روايت كرده كه گفت از ابى اسحاق سبيعى از حكم مسح كشيدن بر روى كفش ( در وضوء ) پرسيدم ( كه آيا جائز است يا نه ؟ ) ابو اسحاق گفت : من مردم را ديدم كه بر آن مسح ميكنند تا اينكه مردى از بنى هاشم كه هرگز مانندش در علم و دانش نديده بودم برخوردم و او محمد بن على بن الحسين بود ، پس من حكم مسح كردن بر كفش را از او پرسيدم ، و او مرا از اين كار نهى كرده فرمود : امير المؤمنين عليه السّلام بر كفش مسح نميكرد و ميفرمود : حكم كتاب خدا ( يعنى قرآن ) به آنچه مردم انجام دهند ( و بر كفش مسح ميكنند ) پيشى گرفته ( يعنى حكم قرآن بر خلاف آن است ، و بر طبق دستور قرآن اين كار جايز نيست ) ابو اسحاق گفت : از آن روز كه او مرا نهى كرد ديگر بكفش مسح نكردم ، قيس بن ربيع نيز گويد : من نيز از آن روز كه از أبى اسحق اين حديث را شنيدم بكفش مسح نكردم .\r\n3 - حسن بن محمد ( بسند خود ) از عبد الرحمن بن حجاج از امام صادق عليه السّلام برايم حديث كرد كه آن حضرت عليه السّلام فرمود : محمد بن منكدر ( كه يكى از دانشمندان اهل سنت است ) ميگفت : باور نداشتم على بن الحسين فرزندى بيادگار گذارد كه فضل و دانشش مانند خود او باشد تا اينكه پسرش محمد بن على را ديدم ، پس من خواستم او را موعظه كنم و اندرز دهم ولى او مرا موعظه كرد ، اصحابش به او گفتند : بچه چيز تو را موعظه كرد ؟ گفت : من در ساعتى كه هوا بسيار گرم بود بسوى جايى از اطراف مدينه بيرون رفتم ، و در راه بمحمد بن على برخوردم - و او مردى تنومند و فربه بود - ديدم بر دوش دو غلام\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nسياه خود يا دو تن از غلامانش تكيه زده ، من با خود گفتم : بزرگى از بزرگان قريش در اين هواى گرم با اين حال براى بدست آوردن مال دنيا بيرون آمده ! هم اكنون او را موعظه خواهم كرد ؟ پس نزديك رفته بر او سلام كردم ، و او هم چنان نفس زنان و عرق ريزان جواب سلام مرا داد ، به دو گفتم : خدا كارت را اصلاح كند بزرگى از بزرگان قريش در اين هواى گرم با اين حال براى طلب دنيا بيرون آمده ، اگر اكنون مرگ تو در رسد و در اين حال باشى چه خواهى كرد ؟ گويد : آن جناب دست از دوش آن دو غلام برداشته روى پا ايستاده فرمود : به خدا اگر مرگ من در اين حال فرا رسد در حالتى نزد من آمده كه در حال فرمانبردارى و طاعت خداوند هستم ، كه بدان وسيله نيازمندى خود را از تو و از مردم دور ميسازم و جز اين نيست كه من آنگاه از مرگ ميترسم كه بر من درآيد و من در حال نافرمانى و معصيتى از معصيتهاى پروردگار بوده باشم ، من كه اين پاسخ را از او شنيدم گفتم : خدايت رحمت كند من ميخواستم تو را موعظه كنم و تو مرا موعظه كردى .\r\n4 - و نيز حسن بن محمد ( بسندش ) از امام محمد باقر عليه السّلام روايت كرده كه در تفسير گفتار خداى تعالى : « پس بپرسيد از اهل ذكر اگر نميدانيد » ( سورهء انبياء آيه 7 ) فرمود : اهل ذكر ما هستيم ، شيخ رازى گويد : من از محمد بن مقاتل ( يكى از مفسرين سنيان ) در بارهء اهل ذكر پرسش كردم ، و او از روى رأى خود پاسخ مرا داده و گفت : اهل ذكر همهء علماء و دانشمندان هستند ( و مخصوص به اين خاندان نيست ) پس اين سخن محمد بن مقاتل را براى أبى زرعة گفتم ، او از سخن محمد بن مقاتل در شگفت شد ، آنگاه من حديث يحيى بن عبد الحميد ( و گفتار امام باقر عليه السّلام را ) برايش نقل كردم ،\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nگفت : محمد بن على راست گفته و اهل ذكر ايشانند ، همانا ابا جعفر ( باقر عليه السّلام ) از بزرگترين دانشمندان است .\r\nو امام باقر عليه السّلام از اخبار گذشتگان و پيمبران نيز روايت فرموده ، و در مناقب و فضائل جهادكنندگان از آن حضرت حديث نوشته‌اند ، و در بارهء سنن از او روايت كنند ، و در باب مناسك حج كه آن حضرت از رسول خدا ( ص ) روايت كرده دانشمندان به او اعتماد كنند ، و در تفسير قرآن از او تفسير نوشته‌اند و شيعه و سنى از او اخبار روايت كنند ، و با اهل آراء و مذاهب كه بر او وارد ميشدند مناظره ميفرمود ، و مردم بسيارى علم كلام از او گرفته‌اند .\r\n5 - حسن بن محمد ( بسند خود ) از عبد الرحمن بن عبد اللَّه زهرى حديث كند كه گفت : هشام بن عبد الملك در يكى از سالهاى دوران خلافتش حج بجا آورد ، پس به مسجد الحرام وارد شد در حالى كه بر دست غلامش سالم تكيه كرده بود ، و امام باقر عليه السّلام نيز در مسجد نشسته بود ، سالم بهشام گفت : يا امير المؤمنين اين مرد محمد بن على بن الحسين است ؟ هشام گفت : همان كس كه مردم عراق شيفتهء او هستند ؟ گفت : آرى ، هشام گفت : بنزد او برو و بگو : امير المؤمنين ميگويد : خوراك و آشاميدنى مردم در روز رستاخيز تا آنگاه كه از حساب فارغ شوند چيست ؟ حضرت فرمود : مردم در روى زمينى محشور شوند كه همانند گردهء نانى است و در آن است چشمه‌هائى از آب ، و از آنها ميخورند و مىآشامند تا از حساب فارغ شوند ، هشام كه اين پاسخ را شنيد پنداشت كه بر او چيره شده بسالم گفت : اللَّه اكبر بنزد او برو\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nو بگو : مردم در آن روز كجا به خوردن و آشاميدن ميرسند ( و چنان سرگرم حساب كردار خويشند كه بفكر نان و آب نخواهند بود ) ؟ امام باقر در پاسخ اين سخن فرمود : مردم در دوزخ سرگرم‌تر از روز رستاخيز خواهند بود و با اين حال از خوردن و آشاميدن غافل نيستند و ( چنانچه خداوند فرموده : دوزخيان باهل بهشت ) گويند : « بدهيد بما از آب يا از آنچه خدا روزيتان كرده » . ( سورهء اعراف آيه 50 ) هشام ديگر خاموش شده پاسخى نتوانست بگويد .\r\n6 - و در روايات آمده كه نافع بن ارزق نزد امام باقر عليه السّلام آمده پيش روى آن حضرت نشست و از مسائلى در حلال و حرام از آن جناب پرسش نمود .\r\nامام عليه السّلام در ضمن سخنان خود بنافع فرمود : بگو به اين مارقه ( يعنى خوارج ) بچه چيز شما جدا شدن از امير المؤمنين عليه السّلام را جايز دانستيد با اينكه بخاطر پيروى از او و تقرب به خدا در يارى او ( پيش از جريان حكمين ) خونهاى خويش در ركابش ريختيد ؟ به تو خواهند گفت : او در بارهء دين خدا داور قرار داد ( و گفت : دو نفر از دو لشكر انتخاب شوند و هر چه آن دو حكم كنند همگان پيروى كنند ، و هر كه حكم دين خدا را بدست مردم بسپارد چنين كسى امام و پيشوا نيست و پيروى كردن از او جايز نيست ) ؟ پس بايشان بگو : ( اين كار موجب نشود كه شما او را امام ندانيد در صورتى كه ما مىبينيم ) خداى تعالى ( كه خود دين را فرستاده ) در شريعت پيغمبرش ( ص ) داورى به دو مرد از بندگانش سپرده در آنجا كه ( در بارهء اختلاف ميان زن و شوهر ) فرمايد : « پس بفرستيد داورى از خاندان مرد و داورى از خاندان زن تا اگر ارادهء سازش داشته باشند خداوند ميان ايشان سازش دهد » ( سورهء اعراف آيهء 35 ) و همچنين رسول خدا ( ص ) در جريان جنگ بنى قريظة و تعيين سرنوشت آنان داورى بسعد بن معاذ داد ، و داورى او را ( چنانچه تفصيل آن در باب ( 2 ) فصل ( 46 ) از جلد اول گذشت ) خداوند امضاء فرمود ( پس واگذاردن داورى ببندگان خدا موجب دست برداشتن مردم از پيروى واگذارندهء آن نخواهد شد ، و پيش از اينكه على عليه السّلام اين كار را بكند خدا و پيغمبر چنين كرده‌اند ، و از اين گذشته امير المؤمنين عليه السّلام آن دو را داور نكرد كه روى ميل خود داورى كنند ) .\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nآيا ندانيد كه همانا امير المؤمنين عليه السّلام به آن دو نفر دستور داد كه از روى حكم قرآن داورى كنند ، و از آن تجاوز نكنند ، و شرط فرمود كه آنچه مردان بر خلاف قرآن حكم كنند آن را رد كنيد ، و آنگاه كه به او گفتند : تو بر خود داور ساختى كسى را كه بزيان تو حكم كرد ؟ فرمود من بندهء را داور نساختم بلكه من كتاب خدا قرآن را داور كردم ، پس اين خوارج ( روى آنچه گفته شد ) كجا مىتوانند حكم بگمراهى كسى كنند كه دستور به حكم قرآن داده و فرموده آنچه مخالف قرآن است رد كنيد جز اينكه ميخواهند در دست زدن به اين ادعا بهتان و افترا زنند ؟ نافع بن ازرق گفت : به خدا اين سخنى است كه هرگز به گوش من نخورده بود و بذهنم خطور نميكرد و براستى سخن حقى است .\r\n7 - و دانشمندان روايت كنند كه عمرو بن عبيد ( يكى از بزرگان اهل سنت ) بر امام باقر عليه السّلام وارد شد و ميخواست او را با پرسشهاى خود آزمايش كند ، پس به آن جناب عرضكرد : قربانت شوم معناى گفتار خداى تعالى چيست كه فرمايد : « آيا نديديد آنان كه كفر ورزيدند كه آسمانها و زمين بسته بودند پس شكافتيم آنها را » ( سورهء انبياء آيه 30 ) اين بستن و شكافتن ( در آسمانها و زمين ) چه بوده ؟ حضرت باقر عليه السّلام فرمود : آسمان بسته بود ( يعنى ) باران فرو نمىفرستاد ، و زمين بسته بود ( يعنى ) گياه نمىروياند ، عمرو بن عبيد خاموش شده جاى اعتراض بسخن آن حضرت نيافت و رفت ، دوباره باز گشته گفت : قربانت گردم مرا از گفتار خداى تعالى آگاه كن كه فرمايد : « و آنكه فرود آيد بر او خشم من همانا تباه گشت » ( سورهء طه آيه 81 ) خشم خداى عز و جل چگونه است ؟ ( يعنى اگر خشم به همين معناى عرفى باشد كه در اثر پيش آمدها تغييرى در حال انسانى پيدا شود و از آرامى به حال خشم درآيد ، اين معنا در بارهء خداى تعالى جايز نيست زيرا موجب تغيير در او شود ، و مانند انسان از حالى بحالى در آيد )\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nامام باقر عليه السّلام فرمود : اى عمرو خشم خدا عقاب او است ( يعنى خشم در اين آيه به معناى عقاب است ) و هر كه پندارد كه خداى تعالى را چيزى تغيير دهد همانا چنين كسى كافر شده است .\r\nو آن بزرگوار گذشته از برترى در علم و صرف نظر از سيادت و بزرگوارى و امامت ، جود و سخاوتش در ميان شيعه و سنى زبانزد همگان بود ، و در ميان مردمان بكرم مشهور ، و بفضل و احسان معروف بود ، با اينكه نانخور آن جناب بسيار و وضع زندگى و درآمدش متوسط بود .\r\n8 - حسن بن محمد ( بسند خود ) از حسن بن كثير حديث كند كه گفت : به امام باقر عليه السّلام از فقر و احتياج و بيوفائى برادران و دوستان شكايت بردم ؟ فرمود : بد برادرى است آن برادرى كه در زمان توانگرى حق تو را نگهدارد و در هنگام فقر و احتياج رشتهء دوستى خود از تو ببرد ، سپس بغلامش دستور داد كيسه‌اى كه هفتصد درهم در آن بود آورده ( به من داد ) و فرمود : اين را خرج كن و هر گاه تمام شد مرا آگاه ساز .\r\n9 - و محمد بن حسين ( بسند خود ) از عمرو بن دينار و عبد اللَّه بن عبيد بن عمير روايت كند كه هر دوى آنان گفتند : ما حضرت أبى جعفر محمد بن على عليهما السّلام را ديدار نكرديم جز اينكه بسوى ما خرجى و پوشاك و پول مىآورد و ميفرمود : اين براى شما آماده شده بود پيش از آنكه مرا ديدار كنيد .\r\n10 - و ابو نعيم نخعى از سليمان بن قرم روايت كند كه گفت : امام باقر عليه السّلام بما نيكى ميكرد از پانصد درهم تا هزار درهم ( يعنى از پانصد درهم كمتر نميداد ) و چنان بود كه از بخشش و احسان\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nببرادران و آنان كه بأو رو مىآوردند و اميدواران بكرمش و آرزومندان خسته نمىشد .\r\n11 - و از آن حضرت عليه السّلام روايت شده كه از پدرانش عليهم السّلام روايت فرموده كه رسول خدا ( ص ) ميفرمود : سخت‌ترين كارها سه چيز است : ( 1 ) همدردى با برادران ( دينى ) در مال .\r\n( 2 ) حق دادن بمردم از طرف خودت ( يا ميان خود و مردم بانصاف قضاوت كردن ) ( 3 ) ذكر خداوند در هر حال .\r\n12 - اسحاق بن منصور گويد : از حسن بن صالح شنيدم كه ميگفت : از امام باقر عليه السّلام شنيدم ميفرمود : آميخته نشده است چيزى به چيزى كه بهتر باشد از آميخته شدن حلم و بردبارى بعلم و دانش .\r\n13 - و از آن جناب پرسيدند از حديثى كه بطور ارسال نقل فرمايد و اسناد به كسى ندهد ( كه آن حديث چگونه است ) ؟ فرمود : هر گاه من حديثى گفتم و اسناد به كسى ندهم ، پس سند من در آن حديث پدرم مىباشد كه او از پدرش از جدش از رسول خدا صلّى اللَّه عليه و آله از جبرئيل از خداى عز و جل آن را نقل فرموده .\r\n14 - و از سخنان آن حضرت عليه السّلام است كه ميفرمود : گرفتارى مردم بر ما بزرگ است ( زيرا ) اگر ايشان را بخوانيم سخنمان را نمىپذيرند ، و اگر ايشان را واگذاريم به ديگرى جز ما راهنمائى نشوند .\r\n15 - و نيز ميفرمود : چه ايراد و ناخوشى مردم از ما دارند ؟ ( با اينكه ) ما خاندان رحمت ، و شجرهء نبوت ، و معدن حكمت ، و جاى آمد و شد فرشتگان ، و جاى فرود آمدن وحى الهى هستيم ؟ ( يعنى با اين همه ، وجه كراهت داشتن مردم از ما معلوم نيست ؟ ) .\r\n\r\n","description":"","footnote":"","page_name":" 165 ","page_number":165},
  {"content":"\r\n\r\n( 30 ) و آن حضرت از دنيا رفت و هفت فرزند بيادگار گذارد ، و هر يك از برادران آن جناب نيز داراى فضيلتى جداگانه بودند و گر چه بمقام و فضيلت امام باقر عليه السّلام نميرسيدند چون او داراى مقام امامت بود ، و مرتبت ولايت نزد خداى عز و جل به او داده شده ، و جانشينى پيغمبر ( ص ) به او واگذار گشته بود ، و مدت امامت آن حضرت و جانشينى او بجاى پدر بزرگوارش در منصب خلافت نوزده سال بود .\r\n\r\nباب ( 10 ) در بيان حال برادران آن حضرت و شمهء از اخبار ايشان است\r\n\r\n[ شرح حال عبد الله بن على بن الحسين ع 
  ]\r\nبدان كه عبد اللَّه بن على بن الحسين برادر آن حضرت متولى صدقات رسول خدا ( ص ) و امير المؤمنين عليه السّلام بود ، و مردى دانشمند و فقيه بوده ، و او بوسيلهء پدران خود از رسول خدا ( ص ) روايات بسيارى روايت كرده ، و مردم نيز از او حديث كنند و آثارى را از او حفظ كرده‌اند .\r\nاز آن جمله حديثى است كه ابراهيم بن محمد ( بسند خود ) از او روايت كرده كه گفت : رسول خدا صلى اللَّه عليه و آله فرموده : بخيل به تمام معنى كسى است كه هر گاه نام من نزد او برده شود بر من صلوات نفرستد .\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nو زيد بن حسن ( بسندش ) از عبد اللَّه بن سمعان حديث كند كه گفت : من عبد اللَّه بن على بن الحسين را ديدار كردم ، و او براى من از پدرش از جدش از امير المؤمنين عليهم السّلام روايت كرد كه آن حضرت دست راست دزد را در اولين بار دزدى ميبريد و اگر دومين بار دزدى ميكرد پاى چپش را ميبريد ، و اگر براى بار سوم دزدى ميكرد او را حبس ابد ميكرد .\r\n\r\n[ شرح حال عمر بن على بن الحسين ع 
  ]\r\nو ديگر از برادران آن حضرت عمر بن على بن الحسين عليهما السّلام است كه او نيز مردى دانشمند و بزرگوار و متولى صدقات رسول خدا ( ص ) و امير المؤمنين عليه السّلام بود و شخصى پارسا و سخاوتمند بوده .\r\nو داود بن قاسم از حسين بن زيد بن على حديث كند كه گفت : عمويم عمر بن على را ديدم با كسى كه ميخواست از صدقات على عليه السّلام چيزى بخرد شرط ميكرد كه در ديوار باغ چند راه و رخنه بگذارد و مانع نشود از كسى كه داخل باغ مىشود از خوردن ميوهء آن باغ .\r\nو ابو محمد شريف ( بسند خود ) از عبد اللَّه بن جرير قطان روايت كند كه گفت : شنيدم عمر بن على بن الحسين ميگفت : آن كس كه در بارهء دوستى ما از حد بگذرد مانند كسى است كه در دشمنى ما از حد گذرانده ، براى ما حقى است بخاطر نزديكى ما برسول خدا ( ص ) ، و حق ديگرى است كه خداوند براى ما قرار داده ، پس هر كه آن را واگذارد چيز بزرگى را واگذاشته ، ما را در آن جايگاهى در آوريد كه خداوند درآورده ، و در بارهء ما نگوئيد آنچه در ما نيست ، اگر خدا ما را عذاب كند بخاطر گناهان ما است و اگر رحم كند ببركت و فضل اوست .\r\n\r\n","description":"","footnote":"","page_name":" 167 ","page_number":167},
  {"content":"\r\n\r\n\r\n[ شرح حال زيد بن على بن الحسين ع 
  ]\r\nو ( ديگر از برادران آن حضرت ) زيد بن على است كه پس از امام باقر عليه السّلام شريفترين و بزرگوار ترين و برترين برادران آن جناب است ، و او مردى عابد و پارسا و فقيه و بخشنده و دلير بود ، و بخاطر امر بمعروف و نهى از منكر و خونخواهى حسين عليه السّلام با شمشير خروج كرد .\r\nحسن بن محمد ( بسندش ) از ابى الجارود روايت كند كه گفت : وارد مدينه شدم و از هر كس راجع بزيد بن على پرسش ميكردم ميگفتند : او مردى است كه همواره با قرآن است و از آن جدا نگردد .\r\nو هشام بن هشام گويد : خالد بن صفوان بسيار از زيد بن على براى ما حديث ميكرد از او پرسيدم كجا زيد را ديدار كردى ؟ گفت : در قريهء رصافة ( جايى است در نزديكى شام ) به او گفتم : چگونه مردى بود ؟ گفت : آن طور بود كه من ميدانستم ، از ترس خدا آنقدر ميگريست كه اشگش با آب بينيش آميخته ميشد .\r\nو بسيارى از شيعه معتقد بامامت زيد بن على بودند ، و سبب اين اعتقاد اين بود كه زيد با شمشير خروج كرد و مردم را به مرد پسنديدهء از آل محمد ( ص ) دعوت ميفرمود ، مردم گمان كردند كه مقصودش از اين كلمه خود آن جناب است ، در صورتى كه او چنين مقصودى نداشت چون شايستگى برادرش حضرت باقر ( ع ) را براى امامت پيش از خود ميدانست و وصيت آن حضرت را هنگام وفاتش به حضرت صادق ( كه دليل بر امامت او پس از خود بود ) آگاه بود ( و از اين رو منظورش از دعوت مردم براى خود نبود ) .\r\nو سبب خروج زيد بن على رضى اللَّه عنه گذشته از خونخواهى حضرت سيد الشهداء ( ع ) كه ذكر\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nشد اين بود كه آن جناب نزد هشام بن عبد الملك در شام رفت ، و هشام مردم شام را براى ورود او بمجلس گرد آورده بود و دستور داده بود جاى نشستن را چنان بر او تنگ كنند كه نتواند نزديك هشام برود ، پس زيد ( چون بر او درآمد ) به او فرمود : همانا در ميان بندگان خدا كسى بالاتر از آن نيست كه سفارش و وصيت به پرهيزكارى و ترس از خدا كند ، و نه كسى پست‌تر از آن است كه ديگران او را بتقوى و پرهيزكارى سفارش كنند ، و من تو را اى امير المؤمنين سفارش بتقوى و ترس از خدا ميكنم پس از خدا بترس ، هشام گفت : تو آن كس هستى كه خود را شايستهء خلافت ميدانى و اميد آن دارى ؟ تو كجا و خلافت اى بىمادر ! جز اين نيست كه تو فرزند كنيزى هستى ؟ زيد فرمود : من كسى را در مرتبه و منزلت پيش خدا بالاتر از پيغمبرى كه بر انگيخته ندانم و او فرزند كنيزى بود ، و اگر پسر كنيز بودن موجب كم شدن رتبه و مقام بود برانگيخته نميشد ، و آن كس اسماعيل فرزند ابراهيم عليهما السّلام است ( كه فرزند هاجر بود و او كنيزى بيش نبود ) ، پس پيغمبرى و نبوت مرتبه‌اش نزد خدا بالاتر است يا خلافت اى هشام ؟ و از اين گذشته چگونه كم رتبه است مردى كه پدرش رسول خدا ( ص ) است و فرزند على بن ابى طالب ( ع ) مىباشد ؟ پس هشام از مجلس برخاسته و به پيشكار مخصوص خود گفت :\r\nاين مرد نبايد در ميان لشكر من ( يا حوزهء شام ) شب را بروز در آورد ، پس زيد بيرون آمده ميگفت هرگز گروهى تيزى شمشير را ناخوش نداشته‌اند جز اينكه زبون و خوار گشته‌اند ( يعنى هر كه از شمشير بترسد بايد تن بخوارى و ذلت دهد ) و از شام بيرون آمد و چون بكوفه رسيد مردم كوفه گردش انجمن كردند و پيوسته با او بودند تا اينكه براى جنگ با او بيعت كردند ( و آمادهء جنگ با بنى اميه گشتند ) ولى پس از آن ( كه جنگ در گرفت ) بيعتش را شكسته او را واگذاردند ، پس آن جناب كشته شد و چهار سال در ميان آن بيوفا مردم بدار آويخته بود و يكتن از ايشان نبود كه از اين كار جلوگيرى كند ، و يا\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nبا دست و زبان او را مدد كنند .\r\n( و اين جريان جانگداز در زمان امامت حضرت صادق بود ) و چون آن جناب كشته شد امام صادق عليه السّلام بىاندازه غمگين شد ، و اندوه زيادى آن بزرگوار را فرا گرفت به حدى كه در چهره‌اش آثار حزن و اندوه آشكار گشت ، و از مال خويش هزار دينار ميان خانواده‌هاى پيروان زيد كه با او كشته شده بودند پخش كرد ، ( 30 ) و اين جريان را ابو خالد واسطى روايت كرده كه گفت : امام صادق ( ع ) هزار دينار به من داد و دستور فرمود آن را در ميان خاندان كسانى كه بازديد كشته شدند پخش كنم ، و از آن پول چهار دينار بخانوادهء عبد اللَّه بن زبير برادر فضيل رسان رسيد .\r\n( 31 ) و شهادت زيد در روز دوشنبه دوم ماه صفر سال صد و بيست هجرى بود و در آن روز از عمر شريفش چهل و دو سال گذشته بود .\r\n\r\n[ شرح حال حسين بن على بن الحسين ع 
  ]\r\nو ( از جمله برادران امام باقر عليه السّلام ) حسين بن على بن الحسين است كه مردى دانشمند و پارسا بود و احاديث بسيارى از پدرش حضرت على بن الحسين عليهما السّلام و عمه‌اش فاطمة دختر امام حسين ( ع ) و برادرش امام باقر ( ع ) روايت كرده است .\r\nاحمد بن عيسى از پدرش روايت كند كه گفت : حسين بن على بن الحسين عليهما السّلام را ميديدم كه دعا ميكرد ، من ( از آن مقام و تقوائى كه او داشت ) با خود ميگفتم : كه ( اين مرد ) دست خود پائين نياورد تا اينكه دعايش در بارهء همهء مردم باجابت رسد .\r\nو حرب طحان از سعيد كه ملازم حسن بن صالح بود روايت كند كه گفت : نديدم كسى را از خدا\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nترسناكتر از حسن بن صالح تا اينكه بمدينه رفتم پس در آنجا حسين بن على بن الحسين را ديدم ، و كسى را از او ترسناكتر نديدم ، گويا داخل آتش شده بود و بيرون آمده بود از بسكه مىترسيد .\r\nو يحيى بن سليمان ( بسند خود ) از حسين بن على بن الحسين عليهما السلام روايت كند كه گفت :\r\nابراهيم بن هشام مخزومى در مدينه فرماندار بنى اميه بود ، و در هر روز جمعه ما را در نزديكى منبر رسول خدا ( ص ) گرد مىآورد آنگاه شروع ميكرد بدشنام دادن و ناسزا گفتن بعلى ( ع ) ، گويد :\r\nروزى ( از روزهاى جمعه ) بدان بجا رفتم ديدم آنجا پر از جمعيت است ، من چسبيده بمنبر نشستم و در همان حال مرا خواب در ربود ، و در خواب ديدم قبر مطهر شكافته شد و مردى سفيد پوش از قبر بيرون آمده به من گفت : اى ابا عبد اللَّه آيا سخنان اين مرد تو را اندوهگين و غمناك نكند ؟ گفتم : چرا ، گفت : چشمانت باز كن و بنگر خداوند با او چه مىكند ؟ ( من چشمان خويش باز كرده از خواب بيدار شده ) ديدم ( مانند روزهاى ديگر ) نام على ( ع ) را برد ( و شروع بدشنام كرد ) پس از بالاى منبر بيفتاد و در جا بمرد - خدايش لعنت كند\r\n\r\n","description":"","footnote":"","page_name":" 171 ","page_number":171},
  {"content":"\r\n\r\n\r\nباب ( 11 ) در ذكر فرزندان امام باقر عليه السّلام و شماره و نامهاى ايشان است\r\nپيش از اين ( در آخر باب 7 ) گفتيم فرزندان آن حضرت هفت تن بودند : ( 1 ) ابو عبد اللَّه جعفر بن محمد ( ع ) كه كنيه‌اش همان أبا عبد اللَّه است ( 2 ) عبد اللَّه بن محمد ، و مادرشان ام فروة دختر قاسم بن محمد بن ابى بكر است ( 3 ) ابراهيم ( 4 ) عبد اللَّه كه اين هر دو در زمان زندگى پدر در كودكى از دنيا رفتند و مادرشان ام حكيم دختر اسيد بن مغيرة ثقفى است ( 5 ) على ( 6 ) زينب ، مادرشان ام ولد بود ، ( 7 ) ام سلمة كه او نيز مادرش ام ولد بوده ، و در بارهء هيچ يك از فرزندان امام باقر عليه السّلام كسى اعتقاد امامت نداشته جز در بارهء حضرت جعفر بن محمد ( ع ) ، و برادرش عبد اللَّه رضى اللَّه عنه بفضل و صلاح معروف بود .\r\nو روايت شده كه آن جناب نزد برخى از مردم بنى اميه رفت ، پس آن مرد خواست آن جناب را بكشد عبد اللَّه به او گفت : مرا نكش تا من براى خدا يار تو باشم ، و دست از من بدار تا بسود تو براى خدا مدد كارت شوم و مقصودش از اين گفتار اين بود كه او كسى است كه نزد خدا شفاعت كند و شفاعتش پذيرفته شود ، آن مرد اموى گفت : تو به اين مقام و رتبه نيستى ، و او را زهر داده شهيد ساخت .\r\n\r\n","description":"","footnote":"","page_name":" 172 ","page_number":172},
  {"content":"\r\n\r\n\r\nباب ( 12 ) در ذكر امام از فرزندان باقر عليه السّلام كه پس از او بامر امامت قيام كرد و تاريخ ولادت ، و نشانه‌هاى امامت ، و مدت عمر و خلافت ، و زمان وفات ، و جاى قبر ، و شمارهء فرزندان ، و شمهء از احوال آن جناب\r\n\r\n[ شرح حال حضرت صادق عليه السلام 
  ]\r\nبدان كه حضرت صادق جعفر بن محمد بن على بن الحسين ( ع ) از ميان برادران خويش جانشين پدرش حضرت باقر عليه السّلام بود ، و وصى آن جناب بود كه پس از او بامر امامت قيام نمود ، و در فضل و دانش سر آمد همهء برادران گشت ، و از همهء آنان نام آورتر ، و در قدر و منزلت بالاتر ، و در ميان شيعه و سنى مقامش ارجمندتر بود ، و باندازهء مردم از علوم آن حضرت نقل كرده‌اند كه سخنانش توشهء راه كاروانيان و مسافران و نام ناميش در هر شهر و ديار زبانزد مردمان گشته ، و از هيچ يك از اين خاندان علماء و دانشمندان بدان اندازه كه از آن جناب حديث نقل كرده از ديگرى نقل نكرده‌اند ، و هيچ يك از اهل آثار و ناقلان اخبار بدان اندازه كه از آن حضرت بهره بردند از ديگران بهره‌گيرى نكردند ، زيرا اصحاب حديث كه نام راويان ثقات آن بزرگوار را جمع كرده‌اند با اختلاف در عقيده و گفتار شمارهء آنان به چهار هزار نفر ميرسد .\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nو دليلهاى روشن در بارهء امامت آن جناب باندازه‌اى است كه دلها را حيران كرده ، و زبان دشمن را از خورده‌گيرى گنگ و لال ساخته .\r\nو ولادت آن حضرت در شهر مدينه سال هشتاد و سه بود ، و در ماه شوال در سال صد و چهل و هشت در سن شصت و پنج سالگى از دنيا رفت ، و در قبرستان بقيع در كنار پدر و جد و عمويش امام حسن عليه السّلام به خاك سپرده شد .\r\nمادرش ام فروة دختر قاسم بن محمد بن أبى بكر است .\r\nمدت امامت آن حضرت سى و چهار سال بوده .\r\nپدرش حضرت أبو جعفر بطور آشكار به او وصيت فرمود ، و بطور صريح در بارهء امامتش تصريح فرمود .\r\n1 - محمد بن ابن عمير از هشام بن سالم از امام صادق عليه السّلام روايت كند كه فرمود : چون هنگام وفات پدرم شد به من فرمود : اى جعفر در بارهء اصحاب خويش بنيكى كردن بايشان تو را سفارش ميكنم ، من گفتم : قربانت گردم به خدا ايشان را چنان واگذارم كه مردى از ايشان در شهر از كسى پرسش نكند ( يعنى چندان بايشان از علوم و معارف و احكام بياموزم كه نيازمند پرسش از ديگران نباشند ) .\r\n2 - و ابان بن عثمان از أبى الصباح كنانى روايت كرده كه گفت : امام باقر عليه السّلام بفرزندش جعفر عليه السّلام نگاه كرده فرمود : اين ( پسر ) را مىبينى ؟ اين از كسانى است كه خداى عز و جل در باره‌شان فرموده : « و خواهيم منت نهيم بر آنان كه كه ناتوان شمرده شدند در زمين ، و بگردانيمشان پيشوايان و امامان\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nو بگردانيمشان ارث برندگان » ( سورهء قصص آيه 5 ) .\r\n3 - و هشام بن سالم از جابر جعفى روايت كرده كه گفت : از حضرت باقر عليه السّلام از امام پس از او پرسش شد ؟ پس آن حضرت دست به امام صادق عليه السّلام زده فرمود : اين است به خدا قائم آل محمد ( ص ) .\r\n( مترجم گويد : مقصود از قائم امام است و شاهد اين مطلب است آنچه شيخ كلينى ( ره ) در كافى روايت كرده كه پس از آنكه اين حديث را به همين نحو از جابر روايت كرده دنبال آن چنين گويد : عنبسة گفت : پس از وفات امام باقر عليه السّلام خدمت حضرت صادق عليه السّلام شرفياب شدم و اين حديث را براى او گفتم ، حضرت فرمود : جابر راست گفته ، سپس فرمود : شايد شما گمان كنيد كه هر امامى قائم پس از امام پيشين نيست ؟\r\n( نه چنين است بلكه هر امامى قائم پس از امام قبل از او است ) .\r\n4 - على بن حكم از طاهر - كه از اصحاب امام محمد باقر عليه السّلام بود - روايت كرده گفت :\r\nنزد آن حضرت عليه السّلام بودم كه حضرت صادق عليه السّلام وارد شد ، پس حضرت باقر عليه السّلام فرمود :\r\nاين بهترين مردم است .\r\n5 - و يونس بن عبد الرحمن از عبد الاعلى غلام آل سام از امام صادق عليه السّلام روايت كرده كه فرمود : پدرم آنچه آنجا است ( شايد اشاره بصندوقى فرموده ) به من سپرد ، چون هنگام مرگش شد فرمود : چند تن گواه پيش من بياور ، من چهار نفر از قريش را كه در ميان ايشان نافع غلام عبد الله بن عمر بود پيش او آوردم ، پس فرمود : بنويس : اين چيزى است كه يعقوب بپسرانش وصيت كرد : « كه اى پسران من : خدا دين را براى شما برگزيده مبادا بجز اسلام و تسليم از دنيا برويد » و وصيت كرد محمد بن على به ( فرزندش ) جعفر بن محمد ، و به او دستور داد در آن بردى كه در آن نماز جمعه ميخواند كفنش\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nكند ، و عمامه را بسرش ببندد ، و قبرش را چهارگوش كند ، و آن را چهار انگشت از زمين بالا آورد ، و هنگام دفن بندهاى كفن او را باز كند ، سپس به آن چهار تن گواه فرمود : بخانه‌هاى خويش بازگرديد خدايتان رحمت كند .\r\n( امام صادق فرمايد : ) من گفتم : پدر جان ! چه چيز در اين جريان بود كه گواه بر آن گرفته شود ؟ ( و ممكن است لفظ « ما » نافيه باشد ، يعنى اين مطلبى نبود كه نيازى بگواه گرفتن داشته باشد ؟ ) فرمود : پسر جان ! خوش نداشتم كه ديگران بر تو غلبه كنند و بگويند : به او وصيت نكرده ، و خواستم تو در اين كارها برهانى داشته باشى .\r\nو مانند اين حديث بسيار است ، و حديث لوح را پيش از اين ياد آور شديم كه در آن از جانب خداى تعالى نص بر امامت آن جناب رسيده ، و گذشته از آن آنچه پيش از اين گفتيم : كه عقول و خرد مردمان دلالت كند بر اينكه امام نميباشد جز آنكه برتر باشد ( آن نيز ) دليل بر امامت آن حضرت است ، زيرا برترى آن جناب در علم و زهد و عمل ، بهمهء برادران و پسر عموها و ديگر مردمان آن زمان آشكار شد .\r\nاز اينها نيز كه بگذريم دليلهائى كه دلالت كند بر اينكه امام بايد معصوم از گناه باشد مانند عصمت پيمبران ، و نيز بايد كامل در علم و دانش باشد ، و چون بنگريم آنان كه در زمان آن حضرت ادعاى امامت در باره‌شان شده عصمت نداشته ، و در علم دين بسر حد كمال نرسيده بودند ، اين خود دليل ديگرى بر امامت آن بزرگوار است ، زيرا چنانچه سابقا گفتيم بناچار بايد در هر زمانى امامى معصوم در زمين باشد .\r\n\r\n[ شمه اى از معجزات آن حضرت 
  ]\r\nو در رواياتى كه مردم در بارهء معجزات و نشانه‌هاى امامت كه بدست آن بزرگوار آشكار شد دليل ديگرى بر امامت و حقانيت او است ، و برهانى است بر بطلان گفتار آن كس كه امامت را براى ديگران ادعا كرده‌اند .\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nاز آن جمله است داستانى كه مورّخين در برخورد آن جناب با منصور دوانيقى روايت كرده‌اند ، كه منصور بربيع حاجب دستور داد آن جناب را حاضر كند ، و او طبق دستور امام را حاضر كرد ، همين كه منصور آن حضرت را بديد به او گفت : خدا مرا بكشد اگر تو را نكشم ! آيا تو در بارهء سلطنت من بجدال پرداخته و مردم را بازگردانى ، و نقشه براى ( بهم زدن خلافت ) من ميكشى ؟ امام صادق عليه السّلام فرمود :\r\nبه خدا من چنين نكرده و نه چنين قصدى داشته‌ام ! و اگر سخنى در اين باره به تو رسيده از دروغگوئى بوده است ( كه به من دروغ بسته ) و اگر خواهى كرد ( آنچه گفتى ) پس همانا بيوسف ستم شد و او بخشيد ، و ايوب ببلا دچار شد و صبر كرد ، و بسليمان نعمت داده شد و او شكر كرد ، و اينان پيغمبران خدا هستند و نژاد تو نيز به آنان رسد ؟ منصور گفت : آرى بدينجا بالا بيا ، حضرت بالا رفت ، منصور گفت : همانا فلان پسر فلان آنچه من گفتم در بارهء تو گفت ؟ فرمود : او را حاضر كن اى امير المؤمنين تا صدق گفتار من روشن شود ، منصور آن مرد را حاضر كرده به او گفت : تو خود شنيدى آنچه از جعفر بن محمد براى من گفتى ؟ گفت : آرى ، حضرت صادق عليه السّلام بمنصور فرمود : او را سوگند ده كه آن را از من شنيده ! منصور به آن مرد گفت : آيا قسم ميخورى ؟ گفت آرى و شروع كردن به قسم خوردن ، امام صادق عليه السّلام به او فرمود : اى امير المؤمنين بگذار من او را سوگند دهم ؟ منصور گفت : بده ، حضرت به آن مرد فرمود : ( اين گونه سوگند ياد كن ) بگو « از حول و نيروى خدا بيزارم و بحول و نيروى خود پناه برم كه جعفر بن محمد چنين و چنان كرد ، و چنين و چنان گفت » ؟ آن مرد كمى خوددارى كرد سپس به همان گونه قسم خورد ، پس از جا برنخاسته بود كه پا به زمين زده و بمرد ، منصور گفت : پايش را بكشيد و بيرونش اندازيد خدايش لعنت كند .\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nربيع حاجب گويد : من جعفر بن محمد را هنگام داخل شدن بر منصور ديدم لبانش ميجنبيد و هر اندازه لبانش را ميجنبانيد خشم منصور فرو مينشست تا اينكه منصور آن جناب را نزديك خود نشانيد و از او خوشنود گشت ، چون آن حضرت از نزد منصور بيرون آمد به او عرضكردم : همانا منصور سخت بر تو خشمناك بود ، و چون تو بر او وارد شدى لبان خود را مىجنباندى ، و هر گاه لبانت را ميجنباندى خشم او فرو مىنشست ، پس چه مىگفتى ؟ فرمود : دعاى جدم حسين عليه السّلام را ميخواندم ، عرضكردم : قربانت گردم آن دعا چيست ؟ فرمود : « يا عدتى عند شدتى ، و يا غوثى عند كربتى ، احرسنى بعينك التى لا تنام ، و اكنفنى بركنك الذى لا يرام » .\r\nربيع گويد : پس من آن دعا را حفظ كردم ، و هرگز پيش آمد دشوارى براى من پيش نيامد جز اينكه اين دعا را خواندم و ببركت اين دعا بر طرف شد ، گويد : بجعفر بن محمد عليهما السّلام گفتم :\r\nچرا جلوگيرى كردى از آن مردى كه سعايت كرده بود از اينكه به خدا سوگند ياد كند ( و به آن ترتيب او را سوگند دادى ) ؟ فرمود : خوش نداشتم خداى تعالى او را ببيند كه به يگانگى او را ياد كند و تمجيدش كند مبادا نسبت به آن مرد حلم ورزد و عقوبتش را بتأخير اندازد ، پس من او را بدان چه شنيدى قسم دادم و خداوند به سختى او را گرفت .\r\n2 - و روايت شده كه داود بن على ( فرماندار مدينه ) معلى بن خنيس غلام آن حضرت را كشت و مالش را گرفت ، امام صادق عليه السّلام بر داود بن على وارد شد و ( از ناراحتى كه داشت ) عبايش را به زمين ميكشيد ، پس به او فرمود : غلام مرا كشتى و مال مرا گرفتى ؟ آيا ندانستهء كه مرد در مصيبت فرزند و دوست\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nميخوابد ، ولى در مورد ربودن مال خواب نميرود ( يعنى گاهى ممكن است انسان مصيبت زده بمرگ فرزند يا دوست خواب به چشم او بيايد چون خود را بتقديرات و مقدرات الهى دلدارى دهد و جبران آن نتواند ، ولى مال انسان را كه مىبرند خواب را از چشم انسان ميگيرد چون ستمى بر او شده و هموار كردنش دشوار است ؟ ) آگاه باش به خدا بر تو نفرين خواهم كرد ! داود بريشخند گفت : آيا ما را بنفرين خود تهديد ميكنى ( و ميترسانى ) ؟ پس امام صادق عليه السّلام بخانهء خود بازگشت ، و پيوسته آن شب را بدعا و نماز گذراند تا چون هنگام سحر شد شنيدند كه در مناجات خود با خدا ميگويد : « اى كسى كه داراى قوتى توانا هستى ، و نيروئى سخت دارى ، و اى دارندهء عزتى كه همهء بندگانت در برابر آن زبون و خوارند اين ستمكار را از من بازگير و انتقام مرا از او بستان » پس ساعتى نگذشت كه صداى شيون برخاست و گفتند : داود بن على مرد .\r\n3 - و ابو بصير روايت كند كه من بمدينه رفتم و كنيزكى همراه من بود پس من با او نزديكى كرده سپس از خانه بيرون رفتم كه ( براى غسل جنابت ) بحمام روم ، در كوچه بدوستان از شيعه برخوردم كه بنزد امام صادق عليه السّلام ميرفتند ، من ترسيدم كه اينان بر من پيشى گيرند و ديگر من نتوانم نزد آن حضرت شرفياب شوم ( با همان حال جنابت ) بهمراه ايشان رفتم تا وارد خانهء آن حضرت شدم ، چون برابر آن حضرت قرار گرفتم به من نگاه كرده فرمود : اى ابا بصير آيا ندانسته‌اى كه در خانه پيغمبران و فرزندان پيغمبران شخص جنب داخل نمىشود ؟ من از آن حضرت شرم كرده عرضكردم : اى فرزند رسول خدا من دوستان خود را ديدار كردم و ترسيدم ديگر دسترسى بديدار شما پيدا نكنم ، و از اين پس هرگز چنين كارى نخواهم كرد و بىدرنگ از نزد آن حضرت بيرون آمدم .\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nو روايات بسيارى مانند اين معجزات و خبرهاى غيبى از آن حضرت رسيده كه ذكر تمامى آنها كتاب را طولانى كند .\r\n\r\n[ برخى از سخنان آن جناب 
  ]\r\nو آن حضرت عليه السّلام ميفرمود : علم ما « غابر » ( راجع بآينده ) است و يا « مزبور » ( نوشته شده ) ، و يا به صورت افتادن در دلها و تأثير كردن در گوشها است ( توضيح آن بيايد ) و همانا نزد ما است جفر احمر ( سرخ ) و جفر ابيض ( سفيد ) و مصحف فاطمة عليها السّلام ، و همانا در پيش ما است جامعه كه در آنست آنچه مردم بدان محتاجند ، پس شرح و توضيح اين سخنان را از آن حضرت پرسيدند ؟\r\nفرمود : اما « غابر » علم بآينده است ، و اما « مزبور » علم بگذشته است ، و اما افتادن در دلها آن الهام است ، و اما تأثير در گوش پس آن سخن گفتن فرشتگان است كه سخن ايشان را مىشنويم و خودشان را نمىبينيم ، و اما جعفر سرخ آن ظرفى است كه در آنست اسلحهء رسول خدا ، و بيرون نخواهد آمد تا قائم ما خانواده به پا خيزد ، و اما جفر سفيد آن ظرفى است كه در آنست توراة موسى و انجيل عيسى و زبور داود و كتابهاى پيشين خدا ، و اما مصحف فاطمة عليها السّلام پس در آن است آنچه از اين پس پيش آيد و نام هر سلطانى كه تا روز قيامت سلطنت كند ، و اما جامعة پس آن طوماريست بدرازى هفتاد ذراع كه رسول خدا ( ص ) آن را از دو لب مبارك خود املاء فرموده و على بن ابى طالب عليه السّلام بدست خود آن را نوشته ، در آن است به خدا همهء آنچه مردم تا روز قيامت بدان محتاجند ، تا اينكه حكم جريمهء خراش و زدن يك تازيانه و نصف تازيانه نيز در آن موجود است .\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nو آن حضرت عليه السّلام ميفرمود : همانا حديثى كه من ميگويم حديث پدرم مىباشد ، و حديث پدرم حديث جدم مىباشد ، و حديث جدم حديث على بن ابى طالب عليه السّلام است ، و حديث امير المؤمنين عليه السّلام حديث رسول خدا صلّى اللَّه عليه و آله است ، و حديث رسول خدا ( ص ) حديث خداى عز و جل مىباشد .\r\nو ابو حمزهء ثمالى گويد از امام صادق عليه السّلام شنيدم كه ميفرمود : لوحهاى موسى نزد ما است و عصاى عيسى نزد ما است ، و مائيم وارث پيمبران .\r\nو معاوية بن وهب از سعيد سمان روايت كند كه گفت : من شرفياب خدمت امام صادق عليه السّلام بودم كه دو تن از مردمان زيدى مذهب بر آن حضرت درآمدند و به او گفتند : آيا در ميان شما امامى كه پيرويش واجب باشد هست ؟ حضرت ( تقيه كرده ) فرمود : نه ، گفتند : مردانى راستگو از جانب تو بما خبر دادند كه تو چنين ميگوئى ( و خود را امام مفترض الطاعة ميدانى ) ؟ و گروهى را نام بردند - ( كه اينان چنين سخنى گفته‌اند ) - و گفتند : اينان مردمانى پارسا و خردمندند و تكذيب نشوند ( يعنى نسبت دروغگوئى بايشان نتوان داد ) پس امام صادق عليه السّلام غضبناك شده فرمود : من چنين دستورى بايشان نداده‌ام ، آن دو نفر چون غضب آن جناب را ديدند از نزدش بيرون رفتند ، ( سعيد گويد : ) پس آن حضرت به من فرمود :\r\nآيا اين دو مرد را مىشناسى ؟ گفتم : آرى اين دو مرد از اهل بازار ما و در زمرهء زيديه هستند ، و اينان چنين پندارند كه شمشير رسول خدا ( ص ) در نزد عبد اللَّه بن حسن است ( مقصود عبد اللَّه بن حسن بن حسن است كه معروف بعبد اللَّه محض بود و در زمان منصور خروج كرده و كشته شد ) فرمود : دروغ گفتند خدايشان لعنت كند ، به خدا آن شمشير را عبد اللَّه بن حسن نه با دو چشم خود ديده و نه با يك چشم و نه پدرش آن را ديده ، مگر اينكه نزد على بن الحسين ( ع ) ديده باشد ، و اگر راست ميگويند ، پس آن نشانهء كه در دستهء آن است چيست ؟ و آن نشانهء كه در تيغهء آن است كدامست ؟ همانا نزد من است شمشير رسول خدا ( ص ) ، و همانا پيش من است پرچم و جوشن\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nو خود و زره پيغمبر ( ص ) اگر اينان راست ميگويند نشانه‌اى كه در زرهء پيغمبر ( ص ) است چيست ؟ همانا پرچم ظفر بخش رسول خدا ( ص ) نزد من است ، و همانا الواح موسى و عصايش نزد من است ، همانا انگشتر سليمان بن داود نزد من است ، همانا پيش من است آن طشتى كه موسى در آن قربانى ميكرد ، همانا نزد من است آن نامى كه رسول خدا ( ص ) هر گاه آن نام را ميان مسلمانان و مشركين ( در جنگ ) مينهاد هيچ چوبهء تيرى از مشركان به مسلمانان نميرسيد ، و همانا نزد من است همان نمونه ( يعنى اسلحه‌هاى پيغمبران گذشته ) كه فرشتگان آوردند ، و داستان اسلحه در ميان ما همانند تابوت است در ميان بنى اسرائيل كه بر در هر خاندانى كه تابوت در آن بود نبوت در همان خاندان بود ، و بهر كس از ما كه اسلحه به او برسد امامت به او داده شود ، و همانا پدرم زره رسول خدا ( ص ) را پوشيد دامنش اندكى به زمين ميكشيد ، و من نيز آن را پوشيدم همچنان بود ، و قائم ما كسى است كه چون آن را بپوشيد به اندازه قامتش باشد ان شاء اللَّه .\r\nو عبد الاعلى بن اعين روايت كرده گفت : شنيدم از امام صادق عليه السّلام ميفرمود : سلاح رسول خدا صلّى اللَّه عليه و آله نزد من است كسى نتواند در آن با من نزاع كند ، سپس فرمود : همانا سلاح از آسيب و دستبرد مصون و محفوظ است ، اگر بدست بدترين خلق خدا افتد بهترين ايشان گردد ، آنگاه فرمود : همانا اين امر امامت در آخر به كسى رسد كه چانه براى او پيچيده شود ( توضيح اين جمله در\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nآخر حديث بيايد ) و چون خواست خدا به دو تعلق گيرد بيرون آيد مردم گويند : اين چه واقعه و پيش آمدى است ؟ و خدا دست نوازش و قدرت او را بر سر رعيتش نهد .\r\n( مترجم گويد : جملهء « يلوى له الحنك » چند احتمال دارد : يكى اينكه « حنك » بفتح حاء و نون باشد كه به معناى چانه است ، يعنى براى آن حضرت كه مقصود امام قائم عليه السّلام است چانه پيچيده شود و پيچيدن چانه يا كنايه از پيروى و اطاعت از اوست چنانچه در جنگها مسلمانان براى آماده شدن چانه‌ها را مىبستند ، و يا كنايه از ريشخند و تمسخر و دهن كجى دشمنان آن بزرگوار است ، و ديگر اينكه « حنك » بضم حاء و نون به معناى مرد خردمند باشد اين احتمالاتى است كه مجلسى ( ره ) و ديگران گفته‌اند و محتمل است « حنك » به معناى تپه‌هاى كوچك باشد كه آن نيز معناى كنايه‌اى است ) .\r\nو عمر بن ابان گويد : از امام صادق عليه السّلام پرسيدم از آنچه مردم گويند : كه بام سلمة طومارى مهر كرده سپرده شد ؟ حضرت فرمود چون رسول خدا ( ص ) از دنيا رفت علم و سلاح او را و آنچه در آنجا است ( كه اشاره به همان طومار مهر خورده يا صندوقى بود ) على ( ع ) از او به ارث برد ، سپس آنها بحسن عليه السّلام رسيد ، و سپس بحسين ( ع ) رسيد ، گويد : من به او عرضكردم : سپس بعلى بن الحسين ( ع ) رسيد ، آنگاه بفرزندش و سپس بشما رسيده ؟ فرمود : آرى .\r\nو اخبار در اين باره بسيار است و در آنچه ما نقل كرديم در انجام مقصود كفايت است ان شاء اللَّه تعالى .\r\n\r\n","description":"","footnote":"","page_name":" 183 ","page_number":183},
  {"content":"\r\n\r\n\r\nباب ( 13 ) در بيان شمه‌اى از اخبار امام صادق ( ع ) و سخنان آن بزرگوار :\r\nابو الفرج اصفهانى در كتاب مقاتل الطالبين ( به چند سند ) روايت كرده كه گروهى از بنى هاشم در ابواء ( كه نام جايى است ميان مكه و مدينه ) گرد آمدند ، و در ميان ايشان بود ابراهيم بن محمد ( اولين خليفهء بنى عباس كه بابراهيم امام معروف شد ) و ابو جعفر منصور ( معروف بمنصور دوانيقى ) و صالح بن على ( عموى منصور ) ، و عبد اللَّه بن حسن ( كه پسر حسن مثنى است ) و دو فرزندش محمد و ابراهيم ، و محمد بن عبد اللَّه پسر عمرو بن عثمان ، پس صالح بن على در آن انجمن گفت : به خوبى ميدانيد كه كسانى كه مردم چشم بدانان دوخته‌اند شما هستيد ، و همانا خداوند در اينجا شما را گرد آورده ، پس بيائيد و براى يكتن از خود عقد بيعت ببنديد و كار را به او واگذاريد ، و به آن پيمان و بيعت وفادار باشيد تا خدا گشايشى ( در كار شما ) دهد و او بهترين گشايش دهندگان است ، پس از او عبد اللَّه بن حسن آغاز سخن كرده سپاس خداى را بجا آورد آنگاه گفت : شما به خوبى دانسته‌ايد كه اين فرزند من\r\n\r\n","description":"","footnote":"","page_name":" 184 ","page_number":184},
  {"content":"\r\n\r\n( يعنى محمد ) همان مهدى ( معروف ) است ( كه رسول خدا ( ص ) خبر داده ) پس بشتابيد تا با او بيعت كنيم ، منصور ( دوانيقى نيز در تائيد گفتهء او ) گفت : براى چه بيهوده خود را گول ميزنيد ، به خدا به خوبى دانسته‌ايد كه مردم در برابر فرمان هيچ كس مانند اين جوان يعنى محمد بن عبد اللَّه گردن ننهند ، و از احدى بمانند او فرمان پذير نشوند ؟ همگى گفتند : آرى به خدا راست گفتى ، اين چيزى است كه به خوبى ميدانيم ، پس ( روى اين سخنان ) همگى با محمد بيعت كرده و دست بدست او دادند ، عيسى ( پسر عبد اللَّه بن محمد بن عمر بن على عليه السّلام ) گويد : فرستادهء عبد اللَّه بن حسن نزد پدرم ( عبد اللَّه بن محمد ) آمده و پيغام آورد كه عبد اللَّه بن حسن گويد : ما در اينجا براى كارى ( مهم ) گرد آمده‌ايم ( و شما نيز لازم است حضور بهمرسانيد ) و چنين پيغامى نيز به امام صادق ( ع ) داد ، و ديگرى جز عيسى گفته است : كه عبد اللَّه بن حسن بحاضران در مجلس گفت : جعفر بن محمد را نخوانيد زيرا ميترسم كار را بر شما تباه سازد ( و حاضر به اين بيعت نشود ) - عيسى بن عبد اللَّه گويد : پس پدرم مرا فرستاد و گفت : بنگر براى چه كارى انجمن كرده‌اند ، پس من بنزد ايشان آمده ديدم محمد بن عبد اللَّه روى پارچه ( يا بوريائى ) كه بالاى آن پيچيده بود نماز ميخواند ، پس به آنها گفتم : پدرم ( عبد اللَّه ) مرا بنزد شما فرستاده كه از شما بپرسم براى چه انجمن كرده‌ايد ؟ عبد اللَّه بن حسن گفت : انجمن كرده‌ايم كه با مهدى يعنى همان پسرش ( كه او را مهدى موعود ميدانستند ) بيعت كنيم ، عيسى گويد : در اين هنگام جعفر بن محمد عليهما السّلام نيز وارد شد ، پس عبد اللَّه بن حسن جائى پهلوى خويش براى آن حضرت باز كرد ، و همان سخنان كه\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nبراى من ( در بارهء بيعت با پسرش محمد ) گفته بود به آن حضرت گفت ، جعفر بن محمد عليهما السّلام فرمود :\r\nاين كار را نكنيد زيرا هنوز زمان آن ( يعنى قيام مهدى موعود ) نرسيده ، اگر تو اى عبد اللَّه پندارى كه مهدى موعود اين فرزند تو است بدان كه اين او نيست و نه اكنون زمان ( آمدن و خروج ) او است ، و اگر ميخواهى او را دستور خروج دهى بخاطر سختگيرى در كار خدا و اينكه امر بمعروف و نهى از منكر كند پس ما به خدا تو را كه پير مرد ( يا بزرگ بنى هاشم و ) ما هستى وانگذاريم و با پسرت بيعت كنيم ؟ عبد اللَّه از اين فرمايش آن حضرت خشمناك شده گفت : تو به خوبى دانسته‌اى ( يا من به خوبى دانسته‌ام ) كه مطلب اين چنان نيست كه ميگوئى و به خدا سوگند كه خدا تو را بر علم غيب مطلع نساخته ، ولى حسد در بارهء پسرم تو را بر اين سخنان وادار كرد ، حضرت فرمود : به خدا حسد مرا وادار نكرد ( كه اين سخنان را بگويم ) و لكن اين مرد - و دست به پشت ابو العباس سفاح زد - و برادرانش و فرزندانشان ( بسلطنت و خلافت رسند ) نه شما ، سپس دست بشانهء عبد اللَّه بن حسن زده فرمود : خموش باش كه به خدا نه خلافت به تو ميرسد و نه به دو پسرت و آن از آن ايشان است ( يعنى بنى عباس ) و همانا اين دو پسر تو كشته خواهند شد ( اين سخن را فرموده آنگاه ) از جا برخاست و بدست عبد العزيز بن عمران زهرى تكيه زده بيرون شد و بعبد العزيز فرمود : آيا صاحب برد سبز را ( كه بر دوش داشت ) يعنى منصور را ديدى ؟ عبد العزيز گفت : آرى ، فرمود : به خدا ما مىيابيم كه محمد را ميكشد ! عبد العزيز گفت : محمد را ميكشد ؟\r\nفرمود : آرى ، گويد من پيش خود گفتم : بپروردگار كعبه سوگند كه ( جعفر ) بمحمد رشگ ميبرد ( و اين سخن را از روى حسد ميگويد ) عبد العزيز گويد : به خدا از دنيا بيرون نرفتم تا اينكه ديدم منصور آن دو را كشت ، و چون حضرت صادق اين سخنان را فرمود آن گروه برخاسته پراكنده شدند ، عبد الصمد و منصور بدنبال امام صادق آمده گفتند اى ابا عبد اللَّه آيا براستى چنين ميگوئى ( و حتما اين طور\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nكه گفتى خواهد شد ) ؟ فرمود : آرى اين را ميگويم و به خدا ميدانم ( كه چنين خواهد شد ) ! أبو الفرج ( مؤلف كتاب مقاتل الطالبين ) گويد : على بن عباس ( بسند خود ) از عنبسة بن نجاد روايت كرده كه هر گاه جعفر بن محمد عليهما السّلام محمد بن عبد اللَّه بن حسن را ميديد چشمان مباركش پر از اشگ ميشد و ميفرمود : جانم بقربانش ، همانا مردم در بارهء او حرفهائى ميزنند ( يعنى ميگويند او مهدى موعود است ) ولى او كشته خواهد شد و در كتاب على ( ع ) نام او در ميان خليفه‌هاى اين امت نيست .\r\n\r\n[ فصل ( 1 ) خبرهاى غيبى آن حضرت 
  ]\r\nو اين حديثى است مشهور مانند حديث پيش از آن كه دانشمندان تاريخ نويس در درستى آن دو اختلاف نكرده‌اند ، و اين دو حديث از نشانه‌هاى امامت حضرت صادق عليه السّلام است ، و اينكه معجزه از او سر زده زيرا خبرهاى غيبى داده و به آنچه هنوز واقع نگشته آگاهى داده است ، چنانچه پيمبران خبر ميدادند ، و همان خبرها نشانهء نبوت ايشان و راستگوئى آنها در بارهء خداى عز و جل بوده است .\r\nمحمد بن قولويه ( بسند خود ) از يونس بن يعقوب روايت كرده كه گفت : در محضر امام صادق عليه السّلام شرفياب بودم كه مردى از اهل شام بر آن حضرت وارد شده به او عرضكرد : من مردى هستم داراى علم كلام و فقه و عالم به احكام دين هستم ، و آمده‌ام با اصحاب تو مناظره و بحث كنم ! حضرت به او فرمود : اين سخن تو\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nاز گفتهء رسول خدا ( ص ) است يا از پيش خود تو است ؟ گفت : برخى از سخن رسول خدا است و برخى از خود من ، امام عليه السّلام فرمود : پس تو در اين صورت شريك رسول خدا ( ص ) ميباشى ؟ گفت : نه ، فرمود : آيا وحى الهى به تو رسيده ؟ گفت : نه ، فرمود : آيا پيروى و اطاعت تو واجب است همچنان كه اطاعت رسول خدا ( ص ) واجب است ؟ گفت : نه ، يونس گويد : پس آن حضرت به من نظر كرده فرمود : اى يونس بن يعقوب اين مرد پيش از اينكه سخن بگويد : خود را محكوم كرد سپس به من فرمود : اى يونس اگر علم كلام را خوب ميدانى با او سخن بگوى ، يونس گفت : اى بسا افسوس ( كه من نيكو نميدانم ) و آنگاه گفتم : قربانت گردم شنيدم شما از علم كلام نهى كردى و ميفرمودى : و اى به حال اصحاب كلام ! ميگويند اين درست مىآيد و آن درست نميآيد ، اين گذرا است و بنتيجه ميرسد و آن نميرسد ، اين را ميفهميم و آن ديگر را نمىفهميم ؟ فرمود : من گفتم : واى به حال مردمى كه گفتار مرا رها كردند و بدنبال آنچه خود ميخواهند رفتند ، سپس به من فرمود : بيرون برو و هر يك از متكلمين را ديدى نزد من آور ، گويد : پس من بيرون رفتم و حمران بن اعين كه خوب علم كلام را ميدانست با محمد بن نعمان احول كه مردى متكلم بود ، و هشام بن سالم و قيس ماصر كه آن دو نيز از متكلمين بودند آوردم ، و چون همه در مجلس جا گرفتيم و ما در خيمهء بوديم از امام صادق عليه السّلام كه كنار كوهى از اطراف حرم زده شده بود و اين جريان چند روز پيش از ايام حج بود ، پس آن حضرت سر خويش از خيمه بيرون آورد و چشمش افتاد بشترى كه ميدود ( و\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nبسرعت مىآيد ) حضرت فرمود : بخداى كعبه اين هشام است ، يونس گويد : ما گمان كرديم او هشام نامى است از فرزندان عقيل كه آن جناب را بسيار دوست مىداشت ، ناگاه ديدم هشام بن حكم ( است كه ) از راه رسيد ، و او در سنى بود كه تازه خط عارضش روئيده بود ، و همهء ما از او بزرگتر بوديم ، گويد : پس امام صادق عليه السّلام برايش جا باز كرده فرمود : اين هشام بدل و زبان و دستش ياور ماست ، سپس بحمران فرمود : با اين مرد شامى سخن بگو ، پس حمران با مرد شامى وارد بحث شد و بر او غلبه كرد ، سپس به ( محمد بن نعمان كه معروف به ) طاقى ( بود ) فرمود : تو با او سخن بگو ، او هم با آن مرد شامى بحث كرده بر او پيروز شد ، آنگاه بهشام بن سالم فرمود : تو با او سخن بگو ، هشام با او مساوى و برابر شد ، آنگاه بقيس ماصر فرمود : تو با او سخن بگو او نيز با مرد شامى بحث كرد و حضرت از سخن آن دو تبسم ميفرمود زيرا مرد شامى در تنگناى بحث قرار گرفته بود و در دست قيس گرفتار شده بود .\r\nسپس بشامى فرمود : با اين جوان نورس يعنى هشام بن حكم گفتگو كن ؟ گفت : حاضرم ، شامى بهشام گفت : در بارهء امامت اين مرد يعنى حضرت صادق عليه السّلام با من گفتگو كن ! هشام چنان شد كه بر خود بلرزيد آنگاه رو بشامى كرده گفت : اى مرد بگو بدانم آيا خداى تو براى بندگانش خير انديش‌تر است يا خودشان براى خود ؟ شامى گفت : بلكه پروردگار من خير انديش‌تر است ، هشام گفت :\r\nدر مقام خير انديشى براى بندگانش در بارهء دينشان چه كرده است ؟ شامى گفت : ايشان را تكليف فرموده و براى آنان در بارهء آنچه بايشان تكليف كرده برهان و دليل بر پا داشته و بدين وسيله شبهات ايشان را بر طرف ساخته ، هشام گفت : آن دليل و برهانى كه براى ايشان برپاداشته چيست ؟ شامى گفت : او رسول خدا ( ص ) است ، هشام گفت : پس از رسول خدا كيست ؟ شامى گفت : كتاب خدا و سنت ، هشام گفت : آيا امروز\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nكتاب و سنت در بارهء آنچه ما در آن اختلاف كنيم بما سود بخشد بطورى كه اختلاف را از ميان ما بردارد و اتفاق در ميان ما برقرار سازد ؟ شامى گفت : آرى ، هشام گفت : پس چرا ما و تو اختلاف كرده‌ايم و تو از شام بنزد ما آمده‌اى و گمان ميكنى كه رأى ( يعنى برأى خويش عمل كردن ) راه دين است ، و خود اقرار دارى كه رأى نميتواند دو نفر كه با هم اختلاف دارند بيك حرف ( و بر سر يك سخن ) گرد آورد شامى خاموش شد و در فكر فرو رفت ، امام صادق عليه السّلام به او فرمود : چرا سخن نميگوئى ؟ شامى گفت :\r\nاگر بگويم ما اختلاف نداريم بدروغ سخن گفته‌ام ، و اگر بگويم كتاب و سنت اختلاف را از ميان بر ميدارد بيهوده سخن گفته‌ام زيرا كتاب و سنت از نظر مدلول و مفهوم توجيهاتى مختلف دارند ( و آيه و حديث را گاهى چند جور مىشود معنى كرد ) ولى من مانند همين پرسش‌ها را از او ميكنم ، حضرت فرمود : از او بپرس تا ببينى كه در پاسخ آماده و سرشار است .\r\nپس آن مرد شامى بهشام گفت : چه كسى خير انديش‌تر از براى مردم است خداى ايشان يا خودشان ؟\r\nهشام گفت : خداى ايشان ، شامى گفت : آيا خداوند براى ايشان كسى را بر پا داشته كه ايشان را متحد گرداند و اختلاف از ميانشان بردارد و حق را از براى آنان از باطل آشكار كند ؟ هشام گفت : آرى ، شامى گفت : آن كيست ؟ هشام گفت : اما در آغاز شريعت آن كس رسول خدا ( ص ) بوده ، و اما پس از رسول خدا ( ص ) ديگرى است ، شامى گفت : آن كس ديگر جز پيغمبر كه در حجت جانشين او است كيست ؟\r\nهشام گفت : در اين زمان يا پيش از آن ؟ شامى گفت : در اين زمان ؟ هشام گفت : اينكه نشسته است يعنى حضرت صادق عليه السّلام ، كسى كه مردم از اطراف جهان بسويش رهسپار گردند و از روى دانشى كه به ارث از\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nپدر و جدش به او رسيده بخبرهاى آسمان ما را آگاه كند ، شامى گفت : من از كجا ميتوانم اين حقيقت را بدانم ( كه اين چنين است ) ؟ هشام گفت : هر چه ميخواهى از او بپرس ، شامى گفت : جاى عذرى براى من باقى نگذاشتى و بر من است كه از او بپرسم ، حضرت صادق عليه السّلام فرمود : اى مرد شامى من زحمت پرسش كردن را براى تو آسان ميكنم ( و بدون اينكه تو نيازى بپرسش داشته باشى من ) به تو خبر مىدهم از جريان آمدنت و سفرى كه كردى ، تو در فلان روز از خانه بيرون آمدى و از فلان راه آمدى و فلان كس به تو برخورد و تو بفلان كس بر خوردى ؟ شامى هر چه آن حضرت از جريان كارش تعريف ميكرد ميگفت : به خدا راست گفتى ( چنين بود ) آنگاه مرد شامى به حضرت عرضكرد : هم اكنون به خدا اسلام آوردم ، حضرت فرمود : بلكه اكنون به خدا ايمان آوردى ( نه اسلام ) زيرا اسلام پيش از ايمان است ورودى اسلام است كه مردم از يك ديگر ارث مىبرند و ازدواج ميكنند ، ولى ثواب روى ايمان است ( يعنى آنان كه ايمان ندارند و به ظاهر مسلمانند در احكام ظاهرى اسلام مانند ارث و ازدواج به ظاهر اسلام با آنان رفتار شود ولى ثواب و پاداشى در كارها به آنان داده نشود و چون ايمان آورند گذشته از اينكه در ظاهر به حكم اسلام با آنان رفتار شود در برابر عبادات نيز پاداش و ثواب به آنها داده شود ) شامى گفت : راست گفتى و من اكنون گواهى دهم كه شايستهء پرستشى جز خداى يگانه نيست ، و گواهى دهم كه محمد ( ص ) رسول خدا است ، و ( گواهى دهم كه ) تو وصى اوصياء هستى .\r\nيونس گويد : حضرت رو بحمران كرده فرمود : ( اما ) تو اى حمران سخنت را بدنبال حديث ميبرى و به حق ميرسى ، آنگاه بهشام بن سالم متوجه شده فرمود : ( اما ) تو در پى حديث ميگردى ولى به خوبى آن را نمىشناسى ، سپس با حول فرمود : تو با قياس سخن ميگوئى و تردستى كرده باطل را بوسيلهء باطل در هم\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nميشكنى جز اينكه باطل تو روشن‌تر است ، آنگاه رو بقيس ماصر كرده فرمود : تو چنان سخن گوئى كه هر چه خواهى به حق و حديث رسيدهء از رسول خدا ( ص ) نزديكتر باشى از آن دور تر شوى حق را با باطل مىآميزى ، با اينكه اندكى از حق از انبوهى باطل ( انسان را ) بىنياز مىكند ، تو و احول ( هنگام بحث ) از شاخه بشاخهء مىپريد ، و در كار ( بحث و مناظره ) ماهريد .\r\nيونس بن يعقوب گويد : به خدا من گمان كردم كه در بارهء هشام بن حكم نيز سخنانى همانند سخنانى كه به آن دو فرمود خواهد گفت ، ( ولى بر خلاف آنچه فكر ميكردم ) بهشام فرمود : تو بهر دو پا به زمين نميافتى ( و چنان نيستى كه در پاسخ بمانى ) چون خواهى به زمين افتى پرواز ميكنى ، ( اى هشام ) چون توئى بايد با مردم سخن گويد ، خود را از لغزش نگهدار كه شفاعت بدنبال آن است ان شاء اللَّه .\r\n\r\n[ فصل ( 2 ) پاسخ سؤالات ابن ابى العوجاء و ابو شاكر ديصانى 
  ]\r\nو اين خبر گذشته از اينكه برهانى نظرى و دليلى بر امامت در آن است معجزهء از امام صادق عليه السّلام را در بردارد ، و آن خبر غيبى است ( كه آن حضرت از جزئيات سفر آن مرد شامى خبر داد ) مانند دو خبر گذشته و در برهان امامت آن جناب بيك ميزان است . ( 30 ) و نيز جعفر بن محمد قمى ( بسند خود ) از عباس بن عمرو فقيمى حديث كند كه ابن ابى العوجاء ، و ابن طالوت ، و ابن اعمى ، و ابن مقفّع با چند تن از زنديقان هنگام مراسم حج در مسجد الحرام گرد آمده بودند ، و امام صادق نيز در آن هنگام در مسجد بود و براى مردم فتوى ميداد و قرآن براى آنان تفسير ميكرد ، و از مسائل حج و احكام دين ( كه از آن حضرت مىپرسيدند ) پاسخ ميداد ، پس آن گروه بابن ابى العوجاء گفتند : آيا ميتوانى با\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nغلط اندازى اين مردى را كه نشسته است محكوم كنى و پرسشى از او بكنى كه او را پيش اينان كه گردش را گرفته‌اند رسوا سازى ، زيرا تو خود مىبينى كه مردم شيفتهء او گشته و علامهء زمان شده ؟\r\nابن ابى العوجاء گفت : آرى و پيش آمده مردم را شكافت و گفت : اى ابا عبد اللَّه همانا مجلسها ( و سخنانى كه در انجمن گفته شود ) امانت است ، و بناچار هر كه اندوه و عقدهء در دل دارد بايد بيرون اندازد آيا اجازهء پرسش به من ميدهى ؟ حضرت فرمود : اگر ميخواهى پرسش كن ، ابن ابى العوجاء گفت : تا كى اين خرمنگاه را بپاى خويش ميكوبيد و به اين سنگ پناه ميبريد ، و اين خانه بالا رفته از آجر و كلوخ را پرستش ميكنيد ، و مانند شترى كه رم كند بدور آن جست و خيز كنيد ؟ هر كه در اين كار انديشه كند و با دقت حساب آن را برسد ميداند كه اين كار شخص حكيم و صاحب نظر و انديشه نيست ، پس تو رمز اين كار را بيان كن زيرا تو بزرگ و اساس اين كارى ، و پدرت ريشه و پايهء آن بود ؟ حضرت صادق عليه السّلام فرمود : همانا كسى كه خدا گمراهش كرد و چشم دلش را كور كرد ، حق را ناگوار داند و بدان نيز پناه نبرد و شيطان صاحب اختيار و پروردگار او گردد ، او را بمنزلگاه نيستى برد و باز نگرداند اين خانه ايست كه خدا بدان وسيله بندگانش را بپرستش واداشته تا با آمدن بدينجا اندازهء پيرويشان را آزمايش كند ، و از اين رو آنان را ببزرگداشت آن و زيارتش وادار كرده ، و آن را قبله‌گاه نمازخوانانش قرار داده ، پس اين خانه مركزى براى بدست آوردن خوشنودى خدا است و راهى است كه مردم را بسر منزل آمرزش او مىرساند ، بر ميزان معتدل كمال و مركز بزرگى و جلال نصب شده ، خداى تعالى دو هزار سال پيش از گستردن زمين آن را آفريد ، پس سزاوارترين كسى كه بايد از دستورش پيروى شود و از باز داشت و قدغن او خوددارى گردد آن خدائى است كه ارواح و صورتها را آفريد ، ابن ابى\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nالعوجاء گفت : اى ابا عبد اللَّه سخنى گفتى و حواله بغايب ( و ناديده ) كردى ( يعنى پاى خداى ناديده را بميان آوردى و او را پايهء استدلال خود قرار دادى ) حضرت فرمود : واى بر تو چگونه غايب است كسى كه همراه خلق خود شاهد و گواه است ، و از رگ گردن به آنان نزديكتر است ، سخن آنها را مى شنود و رازهاى دلشان را ميداند ، جايى از او خالى نيست ، و جايى نيز به او مشغول نخواهد بود ، و به جائى نزديكتر از جاى ديگر نميباشد ، آثار و نشانه‌هايش بوجود او گواهى دهند ، و كارها و افعالش بوجود او راهنمائى كنند ، و آن كس كه خداوند او را بنشانه‌ها و معجزات محكم و برهانهاى آشكار بر انگيخت يعنى حضرت محمد ( ص ) اين نوع پرستش ( يعنى نماز رو به قبله را ) براى ما آورد ، و اگر در بارهء چيزى از كار او شك دارى از آن بپرس تا برايت روشن كنم ، راوى گويد : ( سخن كه باينجا رسيد ) ابن ابى العوجاء از سخن گفتن باز ماند و ندانست چه بگويد ، پس از نزد آن حضرت برخاسته بنزد رفقا و هم مسلكان خود آمده ( و براى عذر خواهى از خموشى و ناتوانى خود در برابر امام صادق عليه السّلام ) به آنان گفت : من از شما خواستم فرشى گسترده براى من بيابيد ( كه پايمال وزير دست من باشد ) و شما مرا بر اخگرى سوزان انداختيد ( يعنى من ميخواستم مرا ببحث و مناظره با كسى بفرستيد كه مقهور دست من باشد و شما مرا گرفتار چنين دانشمندى كرديد كه در برابرش نيروى مقاومت نداشته باشم ) رفقايش گفتند : خموش باش كه به خدا با حيرت و خموشيت ما را رسوا ساختى ، و ما تو را كوچكتر از امروز در برابر او نديده بوديم ، ابن ابى العوجاء گفت : آيا به من چنين سخنى ميگوئيد ، همانا او فرزند كسى است كه سر اين مردمى كه اينجا مىبينيد تراشيده .\r\nو روايت شده كه ابو شاكر ديصانى روزى در محضر امام صادق عليه السّلام آمده به آن حضرت عرضكرد :\r\nهمانا تو يكى از ستارگان درخشان علم و دانش هستى ، و پدرانت نيز ستارگان درخشانى بودند ، و\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nمادران شما نيز زنانى با فضيلت بوده‌اند ، و ريشهء ( نژادى ) شما از گرامىترين ريشه‌ها است ، و هر گاه نام دانشمندان برده شود انگشتان كوچك ( كه هنگام شماره بدانها آغاز مىشود ) براى شما خم شود ( يعنى متعارف است هنگامى كه ميخواهند چيزى را با انگشت بشمارند يك يك نام مىبرند و انگشتان را بسوى كف دست خم مىكنند و نخست از انگشت كوچك شروع مىشود و به انگشت بزرگ ختم ميگردد ، و تو كسى هستى كه هنگام شمارهء دانشمندان ابتداء نام تو برده مىشود ) اى درياى خروشان ( علم و دانش ) ما را آگاه كن كه دليل بر حدوث ( و پيدايش ) عالم ( در برابر آنان كه معتقدند دنيا هميشه بوده و پديد نيامده ) چيست ؟ حضرت فرمود : از دليلهاى بسيار نزديك ( و آشكار ) اين است كه اكنون براى تو آشكار كنم سپس آن حضرت تخم مرغى طلبيد و آن را در كف دست خود نهاده فرمود : اين دژى است محكم ( و قلعه‌اى بهم چسبيده ) در ميان آن پوست بسيار نازكى در بر گرفته است همانند نقرهء آب شده و طلائى روان را ، آيا در اين باره شك دارى ؟ ابو شاكر گفت : شكى در آن نيست ، حضرت فرمود : آنگاه شكافته مىشود و چهرهء مانند طاوس از آن بيرون آيد ، آيا جز آنچه دانستى ( از پوست نازك و سفيده و زرده ) چيز ديگرى در آن وارد شد ؟ گفت : نه ، فرمود : پس همين دليل بر حدوث عالم است ! ، ابو شاكر گفت :\r\nاى ابا عبد اللَّه ! برهانى آشكار آوردى ، و بسيار نيكو بيان داشتى ، و گزيده سخن گفتى ، ولى تو به خوبى ميدانى كه ما نپذيريم جز آنچه بديدگان خود ببينيم ، يا به گوش بشنويم ، يا به دهان بچشيم ، يا با بينى بو كشيم يا ببشره ( و پوست بدن ) آن را لمس كنيم ؟ حضرت صادق عليه السّلام فرمود : تو حواس پنجگانه را نام بردى ولى ( بايد بدانى كه ) آن حواس پنجگانه در بدست آوردن و فهميدن حقائق جز براهنمائى و دليل عقل سود ندهد چنانچه تاريكى بدون چراغ بر طرف نشود ، مقصود امام عليه السّلام اينست كه حواس پنجگانه بدون راهنمائى عقل به غير محسوسات راه نبرد ، و آنچه حضرت بديصانى نشان داد از پديد آوردن آن صورت خود امر معقولى بود كه پايهء فهم آن روى محسوس بناگذارى شده بود .\r\n\r\n","description":"","footnote":"","page_name":" 195 ","page_number":195},
  {"content":"\r\n\r\n\r\n[ فصل ( 3 ) كلامى از آن حضرت در وجوب معرفت خداى تعالى 
  ]\r\nو از سخنان آن حضرت عليه السّلام كه در بارهء وجوب شناسائى خداوند و دين او رسيده اين است كه فرمود : يافتم دانش همهء مردم را در چهار چيز : اول اينكه : پروردگار خود را بشناسى ، دوم اينكه آنچه در بارهء تو انجام داده بدانى . سوم اينكه آنچه از تو ميخواهد بشناسى ، چهارم اينكه آنچه تو را از دين بيرون برد بشناسى . و معارف واجبه از اين چهار قسم بيرون نيست زيرا نخستين چيزى كه بر بنده واجب است شناختن پروردگارش مىباشد ، و چون دانست كه خدائى دارد واجب است كارهائى كه خدا در باره‌اش انجام داده بداند ، و چون آن را دانست نعمت خدا را شناخته است ، و چون نعمت خدا را در وجود خويش شناخت واجب است شكر آن را انجام دهد ، و چون بخواهد شكر آن نعمت را بجا آورد لازم است خواستهء خدا را بداند كه با انجام دادن آن پيرويش كند ، و چون پيروى خدا بر او واجب شد بايد بداند چه چيز است كه او را از دين خدا بيرون برد تا از آن اجتناب ورزد ، و در نتيجه اطاعت خدا و شكر نعمتهاى او را از روى اخلاص انجام خواهد داد .\r\n\r\n[ فصل ( 4 ) كلامى از آن حضرت در نفى تشبيه 
  ]\r\nو از جمله سخنان آن حضرت در بارهء توحيد و شبيه نبودن خداوند به چيزى اين است كه بهشام بن حكم فرمود : همانا خداى تعالى به چيزى شبيه نيست و چيزى به او شبيه نخواهد بود و هر چه در قوّهء وهم آيد ( كه خدا مانند آن است ) او بر خلاف آن است .\r\n\r\n","description":"","footnote":"","page_name":" 196 ","page_number":196},
  {"content":"\r\n\r\n\r\n[ فصل ( 5 ) كلامى از آن حضرت در عدل 
  ]\r\nو از سخنان گزيدهء آن حضرت در صفت عدالت خداوند اين است كه بزرارة بن اعين فرمود : اى زرارة ميخواهى اجمال سخن را در باب قضا و قدر به تو بگويم ؟ زرارة گفت : آرى قربانت شوم ، فرمود :\r\nچون روز رستاخيز شود و خداوند خلايق را گرد آورد از آنچه با ايشان عهد و پيمان بسته پرسش كند و از آنچه در باره‌شان مقدر فرموده پرسش نكند .\r\n\r\n[ فصل ( 6 ) كلامى از آن حضرت در حكمت و موعظه 
  ]\r\nو از سخنان آن حضرت عليه السّلام در حكمت و اندرز اين گفتار است كه فرمود : اين گونه نيست كه هر كس قصد چيزى را كرد توانائى بر آن پيدا كند ، و نه هر كه توانائى بر انجام كارى پيدا كرد موفق بدان شود ، و نه هر كس موفق شد آن را درست بدست آرد ، پس هر گاه قصد و توانائى و رسيدن بهدف همه با هم فراهم شد آنگاه سعادت بپايان رسيده و آماده گشته .\r\n\r\n[ فصل ( 7 ) كلامى از آن حضرت در تامل در دين خدا و معرفت اولياء او 
  ]\r\nو از سخنان آن حضرت عليه السّلام در وادار كردن مردم بدقت نظر در دين خدا و شناختن دوستان او است كه فرمايد : نيك نظر و دقت كنيد در آنچه نادانى آن بر شما جايز و روا نيست ، و براى خود خير انديشى كنيد و بكوشيد در بدست آوردن آنچه ندانستن آن بهانه و عذر شما نشود زيرا براى دين خدا ركنها و پايه‌هائى است كه كوشش بسيار در عبادت با ندانستن آنها سودى ندهد ، و هر كه آنها را شناخت و معتقد و متدين بدانها شد ميانه روى در عبادت به او زيان نزند ( مقصود شناختن امام است كه\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nكوشش در عبادت بدون شناسائى امام سود ندهد ، و ميانه روى در عبادت با معرفت به امام زيان نزند ) و براى هيچ كس راهى بشناسائى اركان دين نيست جز به يارى خداى عز و جل .\r\n\r\n[ فصل ( 8 ) كلامى از حضرت در وادار كردن مردم به توبه 
  ]\r\nو از سخنان آن حضرت عليه السّلام كه مردم را بتوبه وادارد گفتار او است كه فرمايد : پس انداختن توبه از فريفتگى ( به دنيا ) است ، و بسيارى امروز و فردا كردن از حيرت و سرگردانى است و بهانه‌جوئى بر خدا هلاكت ببار آرد ، و پافشارى در گناه ( و تكرار آن ، بخاطر ) آسوده بودن و ايمنى از مكر خدا است ، و ايمن نشوند از مكر خدا جز مردمان زيانكار .\r\nو اخبارى كه از آن جناب در علم و حكمت و بيان و حجت و زهد و پند و اندرز و ديگر از علوم گوناگون رسيده بيش از آن است كه با زبان به شماره در آيد ، يا در كتاب بگنجد ، و در آنچه ما در اينجا نگاشتيم در انجام منظور ما كفايت است ، و اللَّه الموفق للصواب .\r\n\r\n[ فصل ( 9 ) داستان سيد حميرى و اشعار او 
  ]\r\nو سيد حميرى پس از آنكه ببركت آن جناب از مذهب كيسانيه ( كه معتقد بامامت محمد بن حنفيه هستند ) دست كشيد و سخن آن حضرت را در رد گفتار خود و دعوتش در اعتقاد بامامت ائمهء دين شنيد اين اشعار را در بارهء او سرود :\r\n\r\n","description":"","footnote":"","page_name":" 198 ","page_number":198},
  {"content":"\r\n\r\n1 - اى كسى كه بر شتر سخت و تندرو سوار گشته و بسوى مدينه روانى و بوسيله آن شتر راههاى دور و دراز ( يا پست و بلند ) را درهم پيچى .\r\n2 - خدا تو را هدايت كند هر گاه جعفر بن محمد را ديدار كردى پس به آن ولى و آن پاكيزه زاده بگو :\r\n3 - آگاه باش اى ولى خدا و اى پسر ولى خدا ، من بسوى خداى مهربان توبه ميكنم ، و سپس باز گشت ميكنم .\r\n4 - بسوى تو از گناهى كه زمان درازى بدان رفتم ، و همواره در بارهء آن با هر مرد زيان آورى مبارزه كردم .\r\n5 - و گفتار من در بارهء پسر خوله ( يعنى محمد بن حنفيه - و خوله نام حنفيه است ) دينى نبود كه من بدان واسطه دشمنى با نژاد پاك و پاكيزهء ( شما ) داشته باشم .\r\n6 - ولى از وحى پيغمبر ما كه در آنچه گفته است دروغگو نيست روايت شده :\r\n7 - كه ولى خدا مانند شخص ترسان و نگران سالها از ديدگان ناپديد شود .\r\n8 - و دارائى آن گمشده را قسمت كنند چنان كه گويا از دنيا رفته و در ميان سنگهاى قبر پنهان شده .\r\n9 - پس اگر ميگوئى چنين نيست پس گفتار تو حق است و آنچه تو ميگوئى مسلم است بىآنكه تعصبى در آن باشد .\r\n10 - و خدا را گواه ميگيرم كه گفتار تو بر همهء مردمان از فرمانبردار و گنهكار حجت است .\r\n\r\n","description":"","footnote":"","page_name":" 199 ","page_number":199},
  {"content":"\r\n\r\n11 - باينكه ولى امر و آن امام قائم كه جان من بسوى او پرواز مىكند و ميرود .\r\n12 - وى را غيبتى است كه بناچار بايد انجام شود ، درود خدا بر آن امام دور از نظر باد .\r\n13 - روزگارى در پس پرده بماند آنگاه آشكار شود و مشرق و مغرب را از عدل و داد پر كند .\r\nو اين شعر نشانهء اينست كه سيد حميرى از مذهب كيسانيه دست كشيده و معتقد بامامت حضرت صادق عليه السّلام شده ، و دعوت شيعه در روزگار امام صادق عليه السّلام بامامت آن بزرگوار آشكار است ، و نشانهء ديگرى است كه داستان غيبت امام زمان صلوات اللَّه عليه در آن زمان گوشزد مردم بوده و اين غيبت خود يكى از نشانه‌هاى آن بزرگوار است ، و اين گفتار همان است كه شيعيان دوازده امامى بدان معتقدند .\r\n\r\nباب ( 14 ) در بيان فرزندان امام صادق عليه السّلام و شماره و نامهاى ايشان و شمهء از احوالات آنان :\r\nحضرت صادق عليه السّلام ده فرزند داشت ( 1 ) اسماعيل ( 2 ) عبد اللَّه ( 3 ) ام فروة مادر اين سه فاطمه دختر حسين فرزند حضرت زين العابدين عليه السّلام بوده ( 4 ) حضرت موسى عليه السّلام ( 5 ) اسحاق ( 6 ) محمد\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nكه مادر اينان ام ولد بود ( 7 ) عباس ( 8 ) على ( 9 ) اسماء ( 10 ) فاطمة كه هر كدام از مادرى بودند .\r\n\r\n[ شرح حال اسماعيل 
  ]\r\n( 30 ) و اسماعيل بزرگترين پسران آن حضرت بود و امام صادق عليه السّلام او را بسيار دوست ميداشت و نسبت به او نيكى و محبت بيش از ديگران مينمود ، گروهى از شيعه بخاطر اينكه بزرگتر از پسران ديگر بود و علاقه و دوستى پدر به او بيشتر بود گمان كردند كه او پس از پدر بزرگوارش امام و جانشين او است ولى اسماعيل در زمان زنده بودن حضرت صادق ( ع ) در عريض ( كه نام دره‌اى ايست در نزديكى مدينه ) از دنيا برفت ، و مردم جنازه‌اش را از آنجا تا بمدينه با دوش نزد امام صادق ( ع ) آوردند و در قبرستان بقيع دفن كردند .\r\nو روايت شده كه حضرت در مرگ او بسيار بيتابى كرد و اندوه زيادى آن جناب را فرا گرفت ، و دنبال تابوت او بىرداء با پاى برهنه ميرفت ، و دستور فرمود تابوت او را پيش از دفن چند بار به زمين نهادند و هر بار حضرت مىآمد و پارچه از روى صورتش برميداشت و در روى او نگاه ميكرد و مقصودش از اين كار اين بود كه مرگ او را پيش چشم آنان كه گمان امامت و جانشينى او را پس از پدر بزرگوارش داشتند مسلم كند ، و شبههء آنان را در زنده بودن اسماعيل بر طرف كند .\r\nو چون اسماعيل از دنيا رفت اصحاب امام عليه السّلام آنان كه گمان امامت او را پس از امام صادق عليه السّلام داشتند از اين عقيده بازگشتند ، و گروهى اندك كه نه در زمرهء نزديكان امام عليه السّلام بودند و نه از راويان حديث از آن بزرگوار بلكه گروهى از مردمان دور دست و بىخبر از جريان كار امامت بودند گفتند :\r\nاسماعيل زنده است و امام پس از پدرش او است و به اين عقيده باقى ماندند .\r\nو چون امام صادق عليه السّلام از دنيا رفت گروهى معتقد بامامت موسى بن جعفر عليه السّلام شدند ، و ديگران\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nدو دسته شدند ، دستهء از عقيدهء زنده بودن اسماعيل برگشته و معتقد بامامت محمد پسر اسماعيل شدند براى آنكه گمان كردند امامت در پدر او اسماعيل بود ، و پسرش محمد پس از مرگ او سزاوارتر است بمقام امامت از برادرش موسى بن جعفر . و گروهى به همان عقيده ( يعنى عقيدهء ) زنده بودن اسماعيل باقى ماندند و اين دسته اكنون بسيار اندك هستند كه نميتوان كسى از آنان نام برد ، و اين دو دسته را اسماعيليه نامند ، و آنچه اكنون از اين دو دسته معروف است همان دستهء اول است كه ميگويند امامت پس از اسماعيل در ميان فرزندان او است تا روز قيامت .\r\n\r\n[ فصل ( 1 ) عبد الله بن جعفر 
  ]\r\nو پس از اسماعيل عبد اللَّه بن جعفر از برادران ديگر خود بزرگتر بود و مقام و منزلت او نزد پدر مانند ديگر برادران نبود چون عبد اللَّه متهم بمخالفت در عقيده در بارهء امام صادق عليه السّلام بود ، و گويند :\r\nبا حشويه ( كه طايفهء از اهل سنت هستند و عقايد مخصوصى دارند ) آميزش داشت و بمذهب مرجئه ( آنان كه قائل بجبر هستند ، و برخى گويد بهمهء سنيان مرجئة گفته شود و معانى ديگرى نيز براى مرجئة كرده‌اند ) متمايل بود .\r\nو عبد اللَّه پس از پدر ادعاى امامت كرد و براى اثبات اين مدعا ببزرگتر بودنش از برادران ديگر استدلال مينمود و آن را دليل بر امامت خود قرار مىداد ، و گروهى از اصحاب امام صادق عليه السّلام ادعايش را پذيرفتند و پس از آنكه سستى مدعاى او را دريافته و نشانه‌هاى امامت را در موسى بن جعفر عليهما السّلام بديدند و كار آن حضرت بالا گرفت گروهى از ايشان از عقيدهء امامت عبد اللَّه دست كشيدند و معتقد بامامت حضرت موسى بن جعفر عليهما السّلام شدند و گروه بسيار كمى بر همان عقيده باقى ماندند و معتقدند بامامت عبد اللَّه بن\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nجعفر شدند و اينان بفطحية ملقب شدند و ملقب‌شدنشان به اين لقب بدان جهت بود كه پاهاى عبد اللَّه ، افطح ( يعنى پهن ) بود ، و برخى گفته‌اند اين لقب براى آن بود كه خوانندهء ايشان بامامت عبد اللَّه مردى بود كه او را عبد اللَّه بن افطح ميگفتند .\r\nو اسحاق پسر ( ديگر ) آن حضرت مردى دانشمند و شايسته و پارسا و پرهيزكار بود ، و اهل حديث از او احاديثى روايت كرده‌اند ، و ابن كاسب ( يكى از محدثين ) هر گاه از او حديث ميكرد ميگفت : براى من حديث كرد راستگوى پسنديده : اسحاق بن جعفر ، و اسحاق از كسانى بود كه معتقد بامامت برادرش موسى بن جعفر عليهما السّلام بود ، و از پدرش در بارهء امامت موسى بن جعفر عليهما السّلام حديث نقل كرده است .\r\nو محمد بن جعفر ( يكى ديگر از پسران آن حضرت است كه ) مردى با سخاوت و دلاور بود ، و روزها يك روز روزه ميگرفت و يك روز افطار ميكرد و مانند زيديه معتقد بود كه امام كسى است كه با شمشير خروج كند .\r\nو از همسرش خديجة دختر عبد اللَّه بن الحسين روايت شده كه گفت : نشد روزى كه محمد با جامهء از خانه بيرون رود و آن را بمستمندان نپوشاند ، و چون بازمىگشت آن را به ديگران داده بود ، و چنان بود كه روزى يك گوسفند براى واردين و مهمانان خود ميكشت ، و در سال صد و نود و نه هجرى در زمان خلافت مأمون از مكه خروج كرد و طايفهء زيديه و جارودية بهمراهيش بيرون آمده بر عليه مأمون قيام كردند ، عيسى جلودى از طرف مأمون بجنگ با محمد بن جعفر آمد و لشكرش را پراكنده ساخته و محمد را دستگير نموده بسوى مأمون فرستاد ، چون محمد ( بطوس ) رسيد ، مأمون او را گرامى داشته پيش خود نشانيد و\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nجايزهء نيكوئى به او داد ، و همچنان نزد مأمون در خراسان بماند و هر گاه بنزد مأمون ميرفت پسر عموهايش جزء ملتزمين ركاب او بودند و بهمراه او سوار ميشدند ، و مأمون ( او را بسيار احترام ميكرد و ) چيزهائى را از او بر خود هموار ميكرد كه پادشاه از رعيت خود تحمل نميكند .\r\nروايت شده كه مأمون خوش نداشت آن دسته از طالبين كه در سال دويست خروج كردند و مأمون اما نشان داد همراه محمد بن جعفر سوار شوند و پيش مأمون آيند ، از اين رو نامهء بديشان نوشت كه همراه محمد بن جعفر سوار نشويد و همراه عبد اللَّه بن الحسين سوار شويد ، طالبيين كه اين دستور را دانستند از سوار شدن بهمراه عبد اللَّه بن الحسين خوددارى كرده در خانه‌هاى خويش متحصن شدند ( ديگر بنزد مأمون نرفتند ) مأمون ( كه چنان ديد دستور ديگرى داد و ) نامهء نوشت كه با هر كه خواهيد سوار شويد ، از آن پس دوباره همراه محمد بن جعفر سوار ميشدند و با او بدربار مأمون ميرفتند و هر گاه او بازمىگشت اينان نيز همراه او بازمىگشتند .\r\nو موسى بن سلمة نقل كند كه بنزد محمد بن جعفر آمدند و به او گفتند : غلامان ذو الرياستين ( وزير مأمون ) بخاطر مقدارى هيزم غلامان تو را زده‌اند ( و هيزمها را از ايشان گرفته‌اند ) ؟ محمد بن جعفر خشمناك در حالى كه دو برد بر شانه و چوبى بدست داشت از خانه بيرون آمده و رجز ميخواند و ميگفت :\r\n« مرگ براى تو بهتر از زندگى با خوارى و زبونى است » و مردم نيز همراه او آمده غلامان ذو الرياستين را بزد و هيزمها را از ايشان گرفت ( و به خانه بازگشت ) اين خبر به گوش مأمون رسيده پس كسى نزد ذو الرياستين فرستاده و به او دستور داده بنزد محمد بن جعفر برو و از او معذرت خواهى كن و اختيار ادب كردن\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nغلامان خود را به او واگذار كن ، ذو الرياستين براى انجام اين دستور از خانه بيرون آمد و بسوى خانهء محمد بن جعفر روان شد ، موسى بن سلمة گويد : من پيش محمد بن جعفر نشسته بودم كه آمدند و گفتند :\r\nذو الرياستين باينجا آمده ، محمد بن جعفر گفت : بايد روى زمين بنشيند و برخاسته هر چه تشك و فرش بود از ميان اطاق برداشته و ديگران نيز كه به او بودند كمك كرده همه را بكنارى بردند و جز يك تشك باقى نماند كه خود محمد بن جعفر روى آن نشست ، همين كه ذو الرياستين بمجلس درآمد محمد پيش خود جا باز كرد ذو الرياستين احترام كرده از نشستن در پيش محمد بن جعفر خوددارى كرد و بناچار روى زمين نشست ، و شروع كرد بعذر خواهى كردن و محمد بن جعفر را در بارهء تأديب غلامان خود حكمفرما ساخت .\r\nمحمد بن جعفر زمان مأمون در خراسان از دنيا برفت ، پس مأمون سوار شده براى برداشتن جنازه از قصر خود بيرون آمد ، و در بيرون راه به جنازه برخورد كه آن را برداشته بودند ، چون چشم مأمون بتابوت افتاد از اسب پياده شد ، و پياده آمد تا خود را ميان دو چوب آخر تابوت رساند ، و همچنان ميان آن دو چوب برفت تا اينكه تابوت را به زمين نهادند ، پس مأمون پيش ايستاده بر او نماز خواند ، سپس او را برداشته بكنار قبر آورد ، آنگاه خود مأمون در ميان قبر رفته همچنان در قبر بود تا اينكه خشت روى آن چيدند آنگاه بيرون آمده بالاى قبر ايستاد تا كار دفن پايان يافت ، پس عبيد اللَّه بن حسين ضمن اظهار تشكر و دعاگوئى گفت : اى امير المؤمنين امروز برنج افتادى خوبست سوار شوى ( و بقصر بازگردى ) ؟\r\nمأمون گفت : همانا اين خويشاوندى بود كه دويست سال است بريده شده بود .\r\nو از اسماعيل پسر محمد بن جعفر روايت شده كه گفت : برادرم كنار من ايستاده بود و مأمون\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nنيز بالاى قبر بود من ببرادرم گفتم : خوبست در بارهء قرض و بدهى محمد بن جعفر با او گفتگو كنيم زيرا كسى نزديكتر از مأمون به او در اين زمان سراغ نداريم ؟ پس مأمون آغاز سخن كرده گفت : چه مقدار بدهى دارد ؟ گفتم : بيست و پنج هزار دينار ! ؟ مأمون گفت : خدا قرضش را پرداخت ( و با اين گفتار پرداختن آن را به عهده گرفت ، سپس گفت : ) چه كسى را وصى خود قرار داده ؟ گفتيم : پسرش كه در مدينه است و نام او يحيى است ، مأمون گفت : يحيى در مدينه نيست بلكه در مصر است - و ما ميدانستيم كه يحيى در مصر است ولى خوش نداشتيم خبر بيرون رفتن او را از مدينه بمأمون بدهيم مبادا از اينخبر ناراحت شود چون ميدانست كه ما بيرون رفتن يحيى را از مدينه خوش نداشتيم - .\r\n( 30 ) و ( ديگر از فرزندان امام صادق عليه السّلام ) على بن جعفر رضى اللَّه عنه ( بود و او ) از كسانى است كه بسيار حديث نقل كرده و او راه و روشى استوار داشت ، و بسيار پارسا و دانشمند بود و ملازم خدمت برادر ارجمندش موسى بن جعفر بوده و اخبار زيادى از آن حضرت نقل كرده است .\r\n( 31 ) و عباس بن جعفر ( فرزند ديگر آن حضرت ) نيز مردى دانشمند و شريف بود .\r\n( 32 ) و موسى بن جعفر عليهما السّلام در قدر و مقام بزرگوارترين فرزندان حضرت صادق عليه السّلام بود ، و در مرتبه والاتر از آنان بود ، و آوازهء بزرگواريش بيش از برادران بود ، و در زمان آن حضرت باسخاوت‌تر و گرامىتر و خوش معاشرت‌تر از او ديده نشد ، و در عبادت سرآمد مردم آن زمان و پرهيزكارترين آنان و در جلالت مقام و فهم و دانش برتر از همگان بود . و عموم شيعيان پدرش امام صادق عليه السّلام معتقد بامامت آن بزرگوار گشته و سر تعظيم در برابرش فرود آورده تسليم دستورات او شدند ، و از پدر بزرگوارش در\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nبارهء امامت و جانشينى آن جناب نصوص و روايات و اشاره‌هاى زيادى روايت كرده‌اند ، و معالم و فرامين دين خود را از او گرفتند ، و آنقدر نشانه و معجزات از آن حضرت روايت كرده‌اند كه موجب قطع بر حجيت و امامت او خواهد شد .\r\n\r\n[ باب ( 15 ) شرح حال حضرت موسى بن جعفر عليه السلام 
  ]\r\nدر ذكر امام پس از حضرت صادق عليه السّلام از فرزندان آن بزرگوار ، و تاريخ ولادت و نشانه‌هاى امامت ، و مدت عمر ، و خلافت ، و زمان وفات و سبب آن ، و جاى قبر و شمارهء فرزندان آن جناب و شمهء از احوالات آن بزرگوار است .\r\nبدان كه چنانچه ( در باب پيش ) گذشت امام پس از حضرت صادق عليه السّلام فرزندش ابو الحسن موسى بن جعفر ( معروف به ) عبد صالح عليه السّلام است ، زيرا همهء صفات برترى و فضيلت و كمال در او گرد آمده بود و دليل ديگر تصريحى است كه پدرش در بارهء امامت او فرمود ، و اشاراتى است كه در اين باره نمود .\r\nو در قريهء ابواء ( ميان مكه و مدينه ) در سال صد و بيست و هشت هجرى به دنيا آمد ، و در شهر بغداد در زندان سندى بن شاهك در روز ششم ماه رجب سال صد و هشتاد و سه از دنيا رحلت فرمود و در روز\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nرحلت پنجاه و پنج سال از عمر شريفش گذشته بود .\r\nمادرش ام ولد بود بنام حميدهء بربرية ، و مدت خلافت و امامتش پس از پدر سى و پنج سال بود ، و كنيه‌اش ابو ابراهيم و ابو الحسن و ابو على است ، و معروف است بعبد صالح ( يعنى بندهء شايسته ) و بلقب كاظم نيز مشهور است .\r\n\r\n[ فصل ( 1 ) نصوصى كه در باره امامت او رسيده 
  ]\r\nدر بارهء نص و تصريح بامامت آن حضرت از پدر بزرگوارش عليه السّلام :\r\nاز جمله كسانى كه از بزرگان اصحاب حضرت صادق عليه السّلام و نزديكان و اهل راز و فقيهان شايسته و مورد اعتماد آن جناب نص صريح او را در بارهء امامت و فرزندش موسى بن جعفر عليهما السّلام روايت كرده‌اند :\r\nمفضل بن عمر جعفى ، و معاذ بن كثير ، و عبد الرحمن بن حجاج ، و فيض بن مختار ، و يعقوب سراج ، و سليمان بن خالد ، و صفوان جمال و ديگرانند ، كه ذكر نام همه‌شان كتاب را طولانى كند .\r\nو از آن جمله رواياتى است كه از دو برادرش اسحاق و على فرزندان امام صادق در بارهء امامت آن حضرت رسيده و اسحاق و على را كسى در فضل و تقوايشان اختلاف نكرده است .\r\n1 - موسى صيقل از مفضل بن عمر روايت كرده كه گفت : خدمت امام صادق عليه السّلام بودم كه حضرت ابا ابراهيم موسى عليه السّلام كه كودكى بود وارد شد ، حضرت صادق عليه السّلام به من فرمود : سفارشهاى\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nمرا در بارهء او بپذير و مقامش را رعايت كن ( و بدان كه او امام است ) و جريان امامت او را بهر كدام يك از اصحاب كه راز نگهدار و مورد اطمينانند اظهار كن .\r\n2 - ثبيت از معاذ بن كثير روايت كرده كه به امام صادق عليه السّلام عرضكردم : از آن خدائى كه اين مقام را به پدر شما داده كه جانشينى مانند شما داشته باشد ميخواهم كه پيش از مرگ شما نيز چنين جانشينى روزى شما گرداند ، حضرت فرمود : خدا اين كار را كرده است ، گفتم : قربانت گردم او كيست ؟\r\nپس اشاره بموسى بن جعفر كه خوابيده بود كرده فرمود : اين خوابيده ، و موسى در آن زمان كودك بود .\r\n3 - ابو على ارجائى از عبد الرحمن بن حجاج روايت كند كه گفت : بر حضرت صادق عليه السّلام وارد شدم ديدم در اطاقى در خانهء خود - جايى كه محل نمازش بود - نشسته دعا ميكرد ، و موسى بن جعفر عليهما السّلام نيز در سمت راست او نشسته بدعاى او آمين ميگفت ، من عرضكردم : خدا مرا قربانت كند ميدانى كه من از ديگران بريده و بشما پيوسته‌ام ، و سابقهء خدمتگزارى من نيز بشما معلوم است ، پس از شما صاحب اختيار مردم كيست ؟ فرمود : اى عبد الرحمن همانا ( فرزندم ) موسى زره ( پيغمبر را ) پوشيد و باندام او رسا درآمد ، من عرضكردم : پس از اين سخن به چيز ديگرى احتياج ندارم .\r\n4 - عبد الاعلى از فيض بن مختار حديث كند كه گفت : به امام صادق عليه السّلام عرضكردم : مرا از آتش نجات ده ( و به من خبر ده كه ) پس از شما امام ما كيست ؟ گويد : اين وقت موسى بن جعفر - كه در سن كودكى بود - وارد شد فرمود : اين است امام شما ، پس دامنش را بگير .\r\n\r\n","description":"","footnote":"","page_name":" 209 ","page_number":209},
  {"content":"\r\n\r\n5 - ابن ابى نجران از منصور بن حازم روايت كند كه گفت : به امام صادق عليه السّلام عرضكردم :\r\nپدر و مادرم بقربانت ( كسى از پيش آمدهاى روزگار ايمن نيست و ) مرگ هر صبح و شام بسراغ مردم مىآيد پس اگر چنين پيش آمدى براى شما كرد پس از شما امام كيست ؟ حضرت فرمود : اگر چنين پيش آمدى كرد اين امام شما است - و دست بشانهء راست موسى بن جعفر عليه السّلام زد - و او چنان كه در نظر دارم پنج ساله بود ( يا قدش پنج وجب بود ) و عبد اللَّه بن جعفر نيز با ما نشسته بود ( كه امام صادق عليه السّلام اين سخن را گفت و با اين احوال انكار امامت آن حضرت را كرده و خود مدعى امامت شد ) .\r\n6 - ابن ابى نجران از عيسى بن عبد اللَّه روايت كند كه گفت : به امام صادق عليه السّلام عرض كردم : اگر خداى نخواسته پيش آمدى كرد ( و شما از دنيا رفتيد ) از كه پيروى كنم ؟ حضرت بفرزندش موسى اشاره كرد ، عرضكردم : اگر براى موسى پيش آمدى شد از كه پيروى كنم ؟ فرمود : از پسرش عرضكردم :\r\nاگر براى پسرش پيش آمدى كرد ؟ فرمود : از پسرش ، عرضكردم : اگر براى او پيش آمدى كرد و برادر بزرگى با پسر كوچكى بجاى گذاشت ( بكدام يك اقتداء كنم ) فرمود : به پسرش و همچنين است هميشه .\r\n7 - فضل از طاهر بن محمد ( خادم امام صادق عليه السّلام ) روايت كند كه حضرت صادق عليه السّلام را ديدم فرزندش عبد اللَّه را سرزنش ميكرد و پند ميداد و به او مىفرمود : چرا تو مانند برادرت نيستى ، به خدا من در چهرهء او نورى مىبينم ، عبد اللَّه گفت : مگر من با او از يك پدر و مادر نيستيم و ريشهء من و او يكى نيست ؟ حضرت صادق عليه السّلام فرمود : او جان من است و تو پسر منى .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\n8 - محمد بن سنان از يعقوب بن سراج روايت كند كه گفت : بر امام صادق عليه السّلام وارد شدم ديدم بالاى سر حضرت كاظم عليه السّلام كه در گهواره بود ايستاده و زمانى دراز با او راز گفت ، پس من نشستم تا فارغ شد آنگاه از نزد او برخاستم حضرت به من فرمود : نزد ولايت برو و به او سلام كن ، من نزديك ( گهواره ) رفته سلام كردم ، با زبانى فصيح سلام مرا جواب داده آنگاه برو به من فرمود : برو نامى كه ديروز براى دخترت گذاردى تغيير ده زيرا آن نامى است كه خدا آن را بد دارد ( و مبغوض خدا است ) گويد : من دخترى داشتم كه نامش را حميراء گذارده بودم ، پس حضرت صادق عليه السّلام فرمود : بدستور او رفتار كن تا هدايت شوى ، من رفتم و نام دختر را عوض كردم .\r\n9 - ابن مسكان از سليمان بن خالد روايت كند كه گفت : امام صادق عليه السّلام روزى حضرت موسى بن جعفر را پيش خواند و ما در خدمتش بوديم ، و بما فرمود : پس از من ملازم اين ( فرزندم ) باشيد زيرا او به خدا پس از من امام شما است .\r\n10 - و شاء از صفوان جمال روايت كند كه گفت : از امام صادق عليه السّلام پرسيدم صاحب اين امر ( امامت ) كيست ؟ فرمود : صاحب اين امر بسر گرمى و بازى نمىپردازد ، در اين ميان حضرت كاظم عليه السّلام كه كودك خردسالى بود وارد شد و بزغالهء مكى همراه داشت و به آن ميفرمود : براى پروردگارت خشوع كن ، پس امام صادق عليه السّلام او را در بر گرفت و به سينه چسبانيده فرمود : پدر و مادرم بفدايت اى كسى كه بسرگرمى و بازى نمىپردازد .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\n11 - يعقوب بن جعفر از اسحاق پسر امام صادق عليه السّلام روايت كند كه گفت : روزى در خدمت پدرم بودم پس على بن عمر بن على از او پرسيده گفت : قربانت گردم ! پس از شما ما خانواده و ديگر مردمان بكه پناهنده شويم ؟ فرمود : به آن كه دو جامهء زرد در بر دارد و داراى دو گيسوان است ، و اكنون از در وارد مىشود ، طولى نكشيد دو دست پيدا شد و هر دو لنگهء در را گرفته باز كرد ، و حضرت ابو ابراهيم موسى بن جعفر عليهما السّلام كه كودكى بود از در وارد شد و دو جامهء زرد بتن داشت .\r\n12 - محمد بن وليد از على بن جعفر حديث كند كه گفت : از پدرم جعفر بن محمد عليهما السّلام شنيدم كه بگروهى از نزديكان و اصحاب خود ميفرمود : وصيت مرا در بارهء فرزندم موسى بپذيريد زيرا او برترين فرزندان و يادگاران من است ، و او جانشين من و حجت خداى تعالى بر همهء مردم پس از من مىباشد .\r\n( 30 ) و على بن جعفر همواره ملازم خدمت برادرش موسى عليه السّلام بود و كوشاى در استفاده و بهره‌گيرى احكام و معالم دين از آن حضرت بود ، و پرسشهاى بسيارى از آن جناب نقل كرده كه خود از آن بزرگوار شنيده است . و روايات در بارهء نصوص بر آن حضرت عليه السّلام زياده از آن است كه به شماره درآيد و بيش از آن است كه ما در اينجا نقل كنيم .\r\n\r\n","description":"","footnote":"","page_name":" 212 ","page_number":212},
  {"content":"\r\n\r\n\r\nباب ( 16 ) در بيان شمهء از معجزات و نشانه‌هاى امامت حضرت موسى بن جعفر عليه السّلام :\r\n1 - محمد بن قولويه ( بسند خود ) از هشام بن سالم روايت كرده كه گفت : پس از وفات امام صادق عليه السّلام من و محمد بن نعمان ( مؤمن الطاق ) در مدينه بوديم ، و مردم بر سر عبد اللَّه بن جعفر انجمن كرده بودند كه او پس از پدرش امام است ، پس ما بر او در آمديم و مردم نزد او بودند ، ما از او پرسيديم : زكات در چه اندازه از مال واجب مىشود ؟ گفت : در دويست درهم پنج درهم ، گفتيم : در صد درهم ( چه اندازه واجب است ) ؟ گفت : دو درهم و نيم ، گفتيم : به خدا مرجئة ( سنيهاى لا ابالى ) نيز اين را نگويند ، عبد اللَّه گفت : به خدا من نميدانم مرجئة چه ميگويند ، هشام گويد : پس ما از نزد عبد اللَّه بن جعفر گمراه ( و سرگردان ) بيرون آمديم و نميدانستيم بكجا برويم و در كنار يكى از كوچه‌هاى مدينه نشسته گريه مىكرديم و نميدانستيم چه بايد بكنيم و بكه رو آوريم ، با خود ميگفتيم : بسوى مرجئة ، يا بسوى قدريه ، يا بسوى معتزله ، يا بسوى زيديه برويم ؟ در همين حال بوديم من مردى را كه نمىشناختم ديدم با دست به من اشاره مىكند ، ترسيدم جاسوسى از جاسوسان منصور دوانيقى باشد ، چون منصور جاسوسانى در\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nمدينه داشت كه ببيند مردم پس از جعفر بن محمد امامت چه شخصى را خواهند پذيرفت تا او را گرفته گردن بزنند ، من ترسيدم اين پيرمرد از همان جاسوسان باشد ، پس بمؤمن الطاق گفتم : تو از من دور شو زيرا من بر خود و بر تو انديشناك و نگرانم ، و اين مرد مرا نيز ميخواهد نه تو را ، تو از من دور شو مبادا به هلاكت افتى و بدست خود در نابوديت كمك كرده باشى ، پس احول ( كه همان مؤمن الطاق بود ) بفاصلهء زيادى از من دور شد و من بدنبال پير مرد رفتم و چنين گمان ميكردم كه نميتوانم از دست او رها شوم و بناچار همچنان بدنبال او رفته و تن بمرگ داده بودم تا اينكه مرا بدر خانهء حضرت موسى بن جعفر عليه السّلام برد ، آنگاه مرا رها كرده و برفت ديدم خادمى بر در خانه است به من گفت : خدايت رحمت كند داخل شو ، من داخل خانه شده ديدم حضرت موسى بن جعفر عليه السّلام در آنجا است ، و بدون سابقه فرمود : نه بسوى مرجئة ، و نه بسوى قدريه ، و نه بسوى معتزله ، و نه بسوى زيديه ، بلكه بسوى من ، بسوى من ، عرضكردم : فدايت شوم پدرت از دنيا رفت ؟ فرمود : آرى ، گفتم : مرد ؟ فرمود :\r\nآرى ، گفتم : پس از او امام ما كيست ؟ فرمود : اگر خدا بخواهد تو را راهنمائى كند خواهد كرد ! گفتم :\r\nقربانت شوم همانا عبد اللَّه برادر شما چنين پندارد كه او پس از پدرش امام است ؟ فرمود : عبد اللَّه ميخواهد خدا را نپرستد ، گفتم : پس بفرمائيد بعد از پدر شما امام كيست ؟ فرمود : اگر خدا بخواهد تو را راهنمائى كند خواهد كرد ، عرض كردم : قربانت گردم آن امام شما هستى ؟ فرمود : من آن را نميگويم ، گويد :\r\nبا خود گفتم : من از راه مسأله درست وارد نشدم ، سپس ( پرسش را عوض كرده ) گفتم : براى شما امامى هست ؟ ( و بر شما لازم است از امامى پيروى كنى ؟ ) فرمود : نه ، گويد : ( در اين هنگام ) چنان هيبت و عظمتى از آن بزرگوار در دلم افتاد كه جز خدا نميداند ، سپس عرضكردم قربانت من از تو\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nپرسش كنم همان گونه كه از پدرت مىپرسيدم ؟ فرمود : بپرس تا پاسخ‌گيرى ولى فاش مكن كه اگر فاش كنى نتيجه‌اش سر بريدن است ( يعنى ما را ميكشند ) گويد : من از او پرسشهائى كرده ديدم دريائى است بيكران ، عرضكردم قربانت شيعيان پدرت گمراه و سرگردان شده‌اند آيا با اين پيمانى كه شما بر پنهان داشتن جريان از من گرفته‌ايد ، ( اجازه ميدهيد ) جريان امامت شما را به آنها برسانم و آنان را بسويت دعوت كنم ؟ فرمود : هر كدام رشد و خردمندى و رازداريشان را دريافتى به او برسان و پيمان بگير كه فاش نكند و اگر فاش كند سر بريدن در كار است - و با دست اشاره بگلوى خود كرد - گويد : پس از نزد آن حضرت بيرون رفتم و ابا جعفر احول ( مؤمن الطاق ) را ديدم به من گفت : چه خبر بود ؟ گفتم : هدايت بود و داستان را برايش گفتم ، آنگاه زرارة و ابو بصير را ديدار كرديم ( به آن دو نيز جريان را گفته ) آنان خدمت آن حضرت رسيده سخنانش را شنيدند و پرسشهائى كرده يقين بامامتش پيدا كردند ، سپس مردم را گروه گروه ديدار كرده ( و جريان را گفتيم ) و هر كه پيش آن جناب ميرفت بامامتش يقين ميكرد مگر دار و دستهء عمار ساباطى ( كه قائل بامامت عبد اللَّه شدند ) ، و عبد اللَّه بن جعفر تنها مانده جز اندكى از مردم كسى بنزدش نميرفت .\r\n2 - و نيز محمد بن قولويه ( بسند خود ) از رافعى حديث كند كه گفت : پسر عموئى داشتم كه نامش حسن بن عبد اللَّه بود و مردى بود زاهد و عابدترين مردم زمان خود بود ، و سلطان وقت از جديت و كوشش او در دين پروا داشت ، و چه بسا در پيش روى سلطان سخنانى درشت در پند و اندرز و امر بمعروف و نهى از منكر ميگفت كه او را بخشم در مىآورد ، ولى سلطان بواسطهء شايستگى و خوبى آن مرد سخنانش\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nرا بر خود هموار ميكرد ، و پيوسته به اين وضع بود تا روزى داخل مسجد شد و حضرت موسى بن جعفر عليه السّلام نيز در مسجد بود ، حضرت به او اشاره كرده بنزد آن حضرت رفت پس به او فرمود : اى ابا على من اين روش تو را بسيار دوست دارم و روش دلپسندى است جز اينكه تو معرفت ندارى ، در جستجوى معرفت باش ، عموزادهء من گفت : قربانت گردم معرفت چيست ؟ فرمود : برو تحصيل فهم كن و در جستجوى حديث باش ، عرضكرد : از چه كسى ؟ فرمود : از فقهاى مدينه ، سپس آنها را بر من عرضه كن ، رافعى گويد : حسن بن عبد اللَّه رفت و حديثهائى نوشته آورد براى امام عليه السّلام خواند ، حضرت همهء آن حديثها را رد كرده و بىاعتبار دانست ، آنگاه دوباره به او فرمود : برو و تحصيل معرفت كن ، آن مرد بدين خود پاى بند بود و پيوسته در صدد استفاده و بهره بردن از امام عليه السّلام بود تا اينكه روزى آن حضرت بمزرعهء كه ( در بيرون مدينه ) داشت رفت ، و آن مرد او را در راه ديدار كرده گفت : قربانت شوم همانا من در برابر خدا دامن شما را ميگيرم ، مرا به آنچه معرفت آن بر من واجب است راهنمائى فرما ! ، پس آن حضرت عليه السّلام او را بجريان خلافت امير المؤمنين عليه السّلام و سزاوارى آن جناب را در خلافت و آنچه معرفتش در اين باره بر آن مرد لازم بود به او خبر داد ، و امامت حسن و حسين و على بن الحسين و محمد بن على و جعفر بن محمد عليهم السّلام را به او گزارش داد آنگاه ساكت شد ( و دم فرو بست ) حسن بن عبد اللَّه گفت : قربانت شوم امروز امام كيست ؟ فرمود : اگر برايت بگويم مىپذيرى ؟ عرضكرد : آرى ، فرمود ، آن امام منم ، عرضكرد : نشانهء ( و معجزه‌اى ) داريد كه بدان وسيله من اين را بدانم ؟ فرمود :\r\n( آرى ) بنزد اين درخت برو - و با دست خود اشاره بدرخت خار مغيلانى كرد - و بگو : موسى بن جعفر به تو ميگويد : پيش بيا ، حسن بن عبد اللَّه گويد : من بنزد آن درخت آمدم به خدا ديدم ( از جا كنده\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nشده ) و زمين را مىشكافت و بيامد تا در برابر آن حضرت ايستاد ، آنگاه امام به او اشاره فرمود برگردد و آن درخت بجاى خود برگشت ، پس آن مرد بامامت آن حضرت اقرار كرد ، و خموشى گزيده از آن پس ديده نشد در جايى سخن بگويد .\r\n3 - احمد بن مهران از ابى بصير روايت كند كه گويد : به حضرت موسى بن جعفر عليهما السّلام عرضكرد : قربانت گردم ، بچه چيز امام شناخته مىشود ؟ فرمود : به چند چيز كه اولى آنها اينست كه از پدرش سخنى و اشاره‌اى در بارهء امامت او گذشته باشد تا همان حجت و دليلى باشد ، و باينكه از او پرسش شود و او پاسخ گويد ، و اگر پرسشى نشد او خود آغاز سخن كند ، و باينكه از فردا خبر دهد و با مردم بهر زبانى ( كه دارند ) با آن زبان گفتگو كند ، سپس فرمود : اى ابا محمد تا بر نخاسته‌اى يك نشانهء آن را به تو نشان خواهم داد ، ابو بصير گويد : طولى نكشيد مردى از اهل خراسان وارد شد و به زبان عربى با آن جناب سخن گفت ، موسى بن جعفر عليه السّلام به فارسى پاسخش گفت ، مرد خراسانى عرضكرد :\r\nبه خدا اينكه من با شما به زبان فارسى گفتگو نكردم براى اين بود كه گمان كردم شما فارسى را نيكو نميدانى ! ؟ حضرت فرمود : سبحان اللَّه اگر من به خوبى نتوانم پاسخ تو را بدهم پس برترى من بر تو در شايستگى منصب امامت چيست ؟ سپس فرمود : اى ابا محمد همانا امام ( كسى است كه ) زبان هر يك از مردم ( زمين ) و همچنين زبان پرنده و هر جا ندارى را به خوبى بداند .\r\n4 - عبد اللَّه بن ادريس از ابن سنان حديث كند كه روزى هارون الرشيد جامه‌هائى به منظور تكريم براى على بن يقطين ( وزير خود ) فرستاد ، و در ميان آنها جبهء بود از خز سياه رنگ ، و از جامه‌هاى\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nطلاكوب سلطنتى بود ، على بن يقطين ( روى عقيدهء كه نسبت بامامت موسى بن جعفر ( ع ) و علاقهء كه به آن بزرگوار داشت ) مقدار زيادى از آن جامه‌ها را بنزد حضرت موسى بن جعفر عليهما السّلام فرستاد و در ميان آنها آن جبه را نيز بنزد آن حضرت فرستاد و مقدارى از مال خود را نيز كه هر ساله بر حسب معمول از خمس مال خود براى آن جناب ميفرستاد بر آنها افزود چون آن مال و جامه‌ها بدست امام ( ع ) رسيد همه را پذيرفت تنها آن جبه را بوسيلهء آورنده بسوى على بن يقطين بازگرداند و در نامهء به او مرقوم فرمود : اين جبه را نگهدار و از دست مده كه براى آن جريانى پيش خواهد آمد و تو بدان نيازمند خواهى شد ، على بن يقطين از بازگرداندن جبه دو دل شد و نميدانست سبب برگرداندن آن چيست ، و ( روى ايمانى كه به آن حضرت داشت بدستور عمل كرده ) آن را نگهدارى كرد ، و چون چند روزى از اين داستان گذشت روزى على بن يقطين بغلام مخصوص خود خشمناك شده و او را از خدمت عزلش كرد ، و آن غلام علاقهء على بن يقطين را به حضرت موسى بن جعفر عليه السّلام ميدانست ، و از هر چه على بن يقطين از جامه و پول و هديه‌هاى ديگرى كه براى حضرت ميفرستاد اطلاع داشت ، و از اين رو بسعايت پيش هارون رفته از على بن يقطين بدگوئى كرد و گفت : اين مرد معتقد بامامت موسى بن جعفر است و هر ساله خمس مال خود را بنزد او ميفرستد ، و آن جبه‌اى كه امير المؤمنين به او مرحمت كرده بود در روز فلان و ساعت فلان بنزد موسى بن جعفر فرستاد ، هارون از شنيدن اين سخنان شعله‌ور شد و سخت خشمناك گرديده گفت :\r\nمن اين جريان را تحقيق ميكنم و اگر چنان باشد كه تو ميگوئى او را خواهم كشت ، و در همان ساعت دستور باحضار على بن يقطين داد ، و چون در برابرش حاضر شد گفت : آن جبه‌اى كه به تو دادم چه\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nكردى ؟ گفت : اى امير المؤمنين آن جبه در پيش من است و در چمدانى مهر كرده و معطر نهاده‌ام و از آن نگهدارى ميكنم ، و هر روز بامداد آن چمدان را باز كرده و براى تبرك و تيمن بدان نگاه ميكنم و آن را ميبوسم و دوباره سر جاى خود ميگذارم و چون پسين شود همين كار را ميكنم ، هارون گفت : هم اكنون آن را پيش من بياور ، گفت : چشم اى امير المؤمنين و يكى از غلامان خود را طلبيده به او گفت :\r\nبفلان اطاق برو و كليد آن را از كليددار من بگير و در آن را باز كن ، و فلان صندوقى كه در آنجا است درش را باز كن و چمدانى مهر كرده در آن است آن را با همان مهرى كه دارد پيش من آر ، طولى نكشيد كه غلام چمدان را مهر كرده آورد و در برابر هارون به زمين نهاد ، هارون دستور داد مهرش را شكستند و آن را باز كردند ، چون باز شد چشم هارون به آن جبه افتاد كه تا كرده و پيچيده در ميان عطر است ، پس خشم هارون فرو نشست و بعلى بن يقطين گفت : آن را بجاى خود بازگردان ، و بسلامت باز گرد كه پس از اين سخن هيچ بدگو و سخن چينى را در بارهء تو نخواهم پذيرفت ، و دستور داد جايزه زياد و نيكوئى به او بدهند ، و دستور داد آن غلام سعايت‌كننده را هزار تازيانه بزنند ، همين كه حدود پانصد تازيانه به او زدند ( در زير تازيانه ) جان سپرد .\r\n5 - و محمد بن اسماعيل از محمد بن فضل روايت كرده كه گفت : ميان اصحاب ما در بارهء مسح پاها در وضوء اختلاف شد كه آيا آن را از انگشتان تا ببلندى مفصل بايد كشيد يا به عكس ؟ پس على بن يقطين نامهء به حضرت موسى بن جعفر عليه السّلام نوشت كه قربانت گردم اصحاب ما در بارهء مسح پاها اختلاف كرده‌اند ، اگر صلاح بدانيد به خط شريف خود تكليف مرا در كيفيت وضوء ساختن مرقوم فرمائيد تا ان شاء اللَّه\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nتعالى بر طبق آن رفتار كنم ؟ حضرت در پاسخ نامه‌اش مرقوم فرمود : آنچه در بارهء اختلاف در وضوء نوشته بودى فهميدم ، و آنچه من به تو دستور دهم در اين باره اين است كه ( ابتداء ) سه بار آب در دهان بگردانى و سه بار آب در بينى كشى ، و سه بار روى خود را بشوئى و آب را بلابلاى موهاى صورت برسانى ، و دستان خود را از سر انگشتان تا مرفق بشوئى ، و همه سر را مسح كنى و رو و توى گوشهايت دست بكشى و پاهاى خود را تا بلندى مفصل سه بار بشوئى ، و بجز آنچه نوشتم بكيفيت ديگرى وضوء را انجام ندهى ، و از اين دستور تخلف نكنى ! چون نامه بعلى بن يقطين رسيد ، از آنچه آن حضرت مرقوم فرموده بود و همهء شيعه در باب وضوء بر خلاف آن گويند در شگفت شد ولى با خود گفت : مولا و آقاى من داناتر است به آنچه دستور داده و من نيز فرمانبردار اويم ، و هم چنان كه حضرت دستور فرموده بود وضوء ميساخت و با همهء شيعه بخاطر امتثال دستور آن بزرگوار در اين باره مخالفت ميكرد ، تا اينكه پيش هارون از على بن يقطين سعايت و بدگوئى كردند ، و به او گفتند : او مردى است بمذهب رافضيان و با تو مخالف است ، هارون ببرخى از نزديكان خود گفت : در بارهء على بن يقطين نزد من زياد حرف ميزنند ، و او را متهم بمخالفت با ما و ميل بسوى مذهب رافضيان كرده‌اند ، و من در انجام خدمتش نسبت به خود تقصير و كوتاهى نديده‌ام و بارها او را آزمايش كرده و نشانهء از اين تهمتها كه به او زنند در او نديده‌ام ، و ميخواهم بوسيلهء سر از كار او درآوردم بطورى كه خود او هم نفهمد كه مجبور شود از من پرهيز كرده تقيه نمايد ، به او گفتند : اى امير المؤمنين رافضيان در مسألهء وضوء با سنيان اختلاف دارند و اينان سبك وضوء ميگيرند و پاها را نمىشويند ، پس چنانچه نفهمد از كيفيت وضوء گرفتنش او را آزمايش كن ، هارون گفت : آرى اين راهى است كه از اين راه مذهب او آشكار شود ، سپس چندى او را به حال خود واگذاشت ، آنگاه او را بكارى در خانهء خود واداشت تا اينكه هنگام نماز شد ، و على\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nبن يقطين معمولا در اطاقى خلوت براى وضوء و نماز ميرفت ، پس هارون وقت نماز پشت ديوارى ايستاد بطورى كه على بن يقطين را ميديد ولى على بن يقطين او را نميديد ، پس آب براى وضوء خواست ، و سه بار آب در دهان گردانده و سه بار در بينى كشيد ، و سه بار روى خود را شسته و لابلاى موهاى صورت را آب رسانده ، و از سر انگشتان تا مرفق را سه بار شست و همهء سرش را مسح كرد و گوشها را دست كشيد و پاهاى خود را سه بار شست و هارون در تمام اين احوال او را نگاه ميكرد ، و چون ديد كه على بن يقطين چنين كرد خوددارى نتوانست و آمد خود را بعلى بن يقطين نشان داده و آواز داد : اى على بن يقطين دروغ گويد هر كس كه بپندارد تو رافضى هستى ، و از آن پس وضع او در پيش هارون نيكو شد ، و پس از اين جريان بدون سابقهء ( نامه‌نگارى از طرف على بن يقطين ) نامهء از حضرت موسى بن جعفر عليه السّلام به او رسيد كه اى على بن يقطين از اين ساعت ببعد چنانچه خداوند دستور فرموده وضوء بگير ، روى خود را براى وجوب يك بار بشوى و بار ديگر براى شاداب شدن بشوى و دستهاى خود را دو بار همچنان از مرفق بشوى ، و پيش سر را با روى دو پا با زيادى آب وضوء مسح كن ، زيرا آنچه بر تو ترسيده ميشد از بين رفت ، و السلام .\r\n6 - على بن حمزهء بطائنى روايت كند كه روزى حضرت موسى بن جعفر عليه السّلام از مدينه بسوى مزرعهء كه در بيرون مدينه داشت برفت و من نيز همراهش بودم ، آن جناب سوار استرى بود و من بر الاغى كه داشتم سوار بودم ، مقدارى از راه كه رفتيم شيرى سر راه ما آمد من از ترس عقب كشيدم و آن جناب بدون واهمه جلو رفت ، پس من ديدم شير در برابر آن حضرت زبونى كرده همهمه مىكند و آوازى ميدهد\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nموسى بن جعفر ايستاده مانند كسى كه بآواز شير گوش ميدهد ، شير پيش آمده دست خود را بر كپل استر نهاد ، از اين منظره ترس زيادى مرا گرفت ، آنگاه ديدم شير بكنارى رفت ، و موسى بن جعفر عليهما السّلام رو بجانب قبله كرده شروع بدعا كرد و لبانش را بسخنى مىجنباند كه من نمىفهميدم ، سپس با دست خود اشاره بشير كرد كه برو ، شير همهمهء زيادى كرده ( و صداهائى درهم و برهم ميكرد ) و حضرت ميگفت :\r\nآمين ، آمين ، و پس از اين جريان شير رفت تا از نظر ما پنهان شد و موسى بن جعفر عليه السّلام به راه خود ادامه داد و من نيز بدنبال آن حضرت روان شدم ، همين كه از آنجا دور شديم نزديك رفته عرضكردم :\r\nقربانت گردم ! جريان اين شير چه بود ؟ و به خدا من از آن شير بر تو ترسيدم و از طرز بر خوردش با شما در شگفت شدم ؟ فرمود : شير پيش من آمده بود و از دشوار زائيدن جفتش به من شكوه كرد و از من خواست از خدا بخواهم او را آسوده كند ، من اين كار را كردم و بلدم افتاد كه آن شير ماده ( جفت اين شير ) بچهء نرى ميزايد ، و من اين جريان را نيز به دو خبر دادم ، پس آن شير به من گفت : برو در پناه خدا اميدوارم خدا هيچ يك از درندگان را بر تو و بر فرزندان و ذريهء تو و بر شيعيانت مسلط نگرداند ، من نيز گفتم : آمين .\r\nو روايات در اين باب بسيار است و در آنچه ما در اينجا نقل كرديم كفايت است چنانچه روش ما بر اختصار است و پيش از اين نيز به همين روش رفتار كرده‌ايم و المنة اللَّه تعالى .\r\n\r\n","description":"","footnote":"","page_name":" 222 ","page_number":222},
  {"content":"\r\n\r\n\r\nباب ( 17 ) در بيان شمه‌اى از فضائل و مناقب و خصال پسنديدهء آن بزرگوار كه بدان وسيله برتريش بر ديگران آشكار شد .\r\nبدان كه حضرت موسى بن جعفر عليهما السّلام عابدترين مردمان زمان خود و فقيه‌ترين ايشان و باسخاوت‌تر و گرامىترين مردمان آن زمان بود ، و روايت شده كه آن حضرت نافله‌هاى شب را ميخواند و آنها را به نماز صبح متصل ميكرد ، سپس تعقيب نماز ميخواند تا خورشيد بزند آنگاه به سجده ميرفت و مشغول بدعاء و حمد ميشد و سر بر نميداشت تا نزديك ظهر . و بسيار دعا ميكرد و ميگفت : « اللهم ان أسألك الراحة عند الموت و العفو عند الحساب » ( يعنى بار خدايا از تو در خواست ميكنم راحتى و آسودگى هنگام مرگ و عفو و گذشت هنگام حساب را ) و اين دعا را چند بار ميگفت ، و از دعاهاى آن حضرت عليه السّلام است كه ميگفت :\r\n« عظم الذنب من عبدك فليحسن العفو من عندك » ( يعنى گناه بنده‌ات بزرگ است ، پس بايد گذشت و عفو تو نيز نيكو باشد ) و از ترس خدا چندان ميگريست كه محاسنش از اشك چشمش تر ميشد .\r\nو آن حضرت مهربانترين مردم بخانواده و خويشاوند خود بود ، و از فقراى مدينه در شبها تفقد و نوازش ميفرمود ، و زنبيلهائى كه در آن پول طلا و نقره و آرد و خرما بود براى ايشان مىبرد و به آنان مىرساند و آنان نميدانستند از كجا مىآيد و چه كسى مىآورد .\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nحسن بن محمد بن يحيى ( بسند خود ) از محمد بن عبد اللَّه بكرى حديث كند كه گفت : وارد مدينه شدم و ميخواستم پولى در مدينه قرض كنم ، ولى دستم به جائى بند نشده درمانده شدم ، پيش خود گفتم :\r\nخوبست پيش موسى بن جعفر عليهما السّلام بروم و گرفتارى خود را به او بگويم ، پس بقريهء نقمى ( كه در اطراف مدينه بود ) و آن حضرت مزرعه‌اى در آنجا داشت رفتم ، حضرت پيش من آمده و غلامى همراهش بود كه در دست او غربالى بود و در ميان آن غربال تكه‌هاى گوشت كباب كرده بود ، و چيز ديگر جز آن نبود ، پس آن جناب از آن خورد و من نيز با او خوردم سپس از حال من پرسش كرد ، من سرگذشت خويش را براى آن جناب بيان كردم ، حضرت داخل خانه شده و پس از اندك زمانى بيرون آمده بغلام خود فرمود : از اينجا برو ، سپس دست خود را دراز كرده كيسهء به من داد كه در آن سيصد دينار پول بود آنگاه برخاسته رفت ، من نيز برخاسته سوار مركب خود شده باز گشتم .\r\nو نيز حسن بن محمد ( بسند خود ) روايت كرده كه مردى بود در مدينه از اولاد عمر بن خطاب و حضرت موسى بن جعفر عليهما السّلام را مىآزرد و هر گاه آن حضرت را ميديد به او دشنام ميداد و بعلى عليه السّلام ناسزا ميگفت ، روزى برخى از ياران و همنشينان آن حضرت عرضكردند : اجازه فرمائيد ما اين مرد تبهكار بد زبان را بكشيم ؟ حضرت به سختى با اين كار مخالفت كرد و آنان را از انجام اين عمل بازداشت ، و حال آن مرد را پرسيد ؟ به آن جناب عرض كردند : جايى در اطراف مدينه بكشت و زرع مشغول است ، حضرت سوار شده بمزرعه آن مرد آمد و هم چنان كه سوار الاغش بود وارد كشت و زرع او شد ، آن مرد فرياد زد : كشت و زرع\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nما را پامال نكن ، حضرت همچنان سواره پيش رفت تا بنزد او رسيده پياده شد و نزد آن مرد نشست و با خوشروئى شروع به شوخى و خنده با او كرد و به او فرمود : چه مبلغ خرج اين كشت و زرع كرده‌اى ؟ گفت :\r\nصد دينار ، فرمود : چه مبلغ اميد دارى كه از آن بدستت رسد و عايدت گردد ؟ گفت : من علم غيب ندارم ( كه چه اندازه عايدم مىشود ) ! حضرت فرمود : من گفتم : چه مبلغ اميد دارى به تو برسد ( و نگفتم :\r\nچه مبلغ به تو خواهد رسيد ) ؟ گفت : اميد دارم دويست دينار از اين مزرعه عايد من شود ، حضرت كيسهء در آورد كه سيصد دينار در آن بود ، و فرمود : اين را بگير و كشت و زرع تو نيز به همين حال براى تو باشد و خدا آنچه اميد دارى از آن عايدت گرداند ، راوى گويد : آن مرد برخاست و سر حضرت را بوسه زد و درخواست نمود از بىادبيها و بدزبانيهاى او درگذرد ، موسى بن جعفر عليه السّلام لبخندى زده باز گشت ، ( اين جريان گذشت تا اينكه روزى ) حضرت به مسجد رفت و آن مرد عمرى هم نشسته بود ، همين كه نگاهش به آن حضرت افتاد گفت : « خدا ميداند رسالت خويش را در چه خاندانى قرار دهد » رفقاى آن مرد بسرش ريخته گفتند : داستان چيست ؟ تو كه جز اين در بارهء اين مرد ميگفتى ؟ ( و هر گاه او را ميديدى دشنام و ناسزا ميگفتى چه شد كه اكنون يكسره عوض شدى و او را مدح و ستايش ميكنى ؟ ) گفت : همين است كه اكنون گفتم و جز اين چيزى نگويم و شروع كرد بدعا كردن در بارهء موسى بن جعفر عليهما السّلام آنان با او ببحث و گفتگو پرداختند و او به همان گونه پاسخشان ميداد ، همين كه حضرت به خانه بازگشت به آن كسانى كه از او اجازهء كشتن آن مرد عمرى را خواسته بودند فرمود : كدام يك از اين دو راه بهتر بود آنچه شما ميخواستيد يا آنچه من انجام دادم ؟ من كار او را با آن مقدار پولى كه ميدانيد سر و صورت داده و بدان وسيله خود را از شر او آسوده ساختم .\r\nو گروهى از دانشمندان گفته‌اند كه : احسان و بخشش حضرت موسى بن جعفر عليه السّلام از دويست\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nدينار تا سيصد دينار بود ، و كيسه‌هاى پول اعطائى موسى عليه السّلام ضرب المثل بود .\r\nو ابن عمار و ديگران روايت كرده‌اند كه در سالى كه هارون الرشيد حج بجا آورد همين كه نزديك شهر مدينه رسيد بزرگان و وجوه شهر باستقبال هارون آمدند و پيشاپيش آنها حضرت موسى بن جعفر عليهما السّلام بر استرى سوار بود ، ربيع ( دربان مخصوص هارون رو به آن حضرت كرده ) گفت : اين مركب چيست كه با آن بديدار امير المؤمنين آمده‌اى ؟ اگر با آن بدنبال دشمن روى به او نخواهى رسيد و اگر دشمن بدنبال تو آيد از دست او بدر نخواهى رفت ؟ حضرت فرمود : اين مركب از سرفرازى و تكبر اسب پست‌تر و از زبونى و خوارى الاغ بالاتر است و بهترين هر چيز ميانه و حد وسط آن است .\r\nگويند : چون هارون وارد مدينه شد رو بقبر شريف پيغمبر ( ص ) براى زيارت آن بزرگوار نهاده و مردم نيز همراهش بودند ، پس هارون پيشاپيش همه بسوى قبر مطهر ايستاده گفت : « درود بر تو اى رسول خدا ، درود بر تو اى پسر عمو » و مقصودش اين بود كه به خود ببالد ( و بفهماند كه مقام من از ديگران برتر است ، چون من پسر عموى پيغمبرم ) پس حضرت موسى بن جعفر عليه السّلام پيش قبر آمده گفت :\r\n« درود بر تو اى رسول خدا ، درود بر تو اى پدر » ( و مقصود آن حضرت عليه السّلام اين بود كه عوام فريبى هارون را بمردم بفهماند ، و برترى مقام خويش را بر هارون بآنانان گوشزد سازد ) هارون از اين جريان رنگ صورتش گشت و آثار خشم در چهره‌اش آشكار شد .\r\nابو زيد روايت كرده كه محمد بن حسن در مكه در حضور هارون از حضرت موسى جعفر عليهما السّلام پرسيد : آيا براى شخص محرم ( كه لباس احرام عمره يا حج بتن دارد ) جايز است كه در زير سايهء سقف\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nمحمل خود ( كه در آن مينشيند ) برود ؟ فرمود : در حال اختيار جايز نيست ، محمد بن حسن گفت :\r\nآيا راه رفتن در زير سايه در حال اختيار براى او جايز است ؟ فرمود : آرى ، محمد بن حسن ( از اين پاسخ ) بخنده افتاد ( و از اين طرز پاسخ حضرت را مسخره كرد ) موسى بن جعفر عليهما السّلام فرمود :\r\nآيا از دستور پيغمبر تعجب ميكنى و آن را مسخره ميكنى ؟ همانا رسول خدا ( ص ) در حال احرام سقف محمل را برداشت ( كه زير سايهء آن نباشد ) ولى در زير سايه راه رفت ، اى محمد در احكام خدا قياس نتوان كرد ، و هر كس حكمى را به حكم ديگر قياس كند از راه راست گمراه شده ، پس محمد بن حسن خاموش شده نتوانست پاسخى به آن حضرت بدهد .\r\nو بالجمله ( فضائل آن حضرت زياده از آنست كه اين مختصر گنجايش آن را داشته باشد و ) مردم روايات بسيارى ( در فنون علم ) از آن جناب روايت كرده‌اند ، و او فقيه‌ترين اهل زمان خود بود ، و از همه كس بكتاب خدا آشناتر و در خواندن قرآن از همگان خوش‌صداتر بود ، و چنان بود كه هر گاه قرآن ميخواند محزون ميشد ( يا با صوت حزين ميخواند ) و مردم از تلاوت قرآنش ميگريستند ، و مردم مدينه آن حضرت را زينت متهجدين ( نماز شب‌خوانان ، و شب زنده‌داران ) ميناميدند ، و بلقب كاظم ( فروخورنده خشم ) ناميده شد ، براى آنكه هر چه از دست ستمكاران كشيد خشم خود را فرو خورد و بردبارى كرده ( بر آنان نفرين نكرد ) تا اينكه در زندان و زنجير دشمنان و ستمگران از دنيا رفت و شهيد گشت .\r\n\r\n","description":"","footnote":"","page_name":" 227 ","page_number":227},
  {"content":"\r\n\r\n\r\nباب ( 18 ) در بيان سبب شهادت آن بزرگوار و بيان شمهء از آن جريان جانگداز .\r\nو سبب اينكه هارون آن حضرت را دستگير كرده بزندان افكند و آخر الامر شهيدش نمود جريانى است كه احمد بن عبيد اللَّه ( بسند خود ) روايت كرده از بزرگان حديث كه گفته‌اند : سبب گرفتارى حضرت موسى بن جعفر عليهما السّلام اين شد كه هارون پسرش ( محمد امين ) را نزد جعفر بن محمد بن اشعث نهاده بود كه او را تعليم و تربيت كند ، و خالد بن يحيى برمكى در اين باره بجعفر بن محمد رشگ برد و با خود انديشيد كه اگر خلافت به آن پسر ( يعنى محمد امين ) برسد ، منصب وزارت از دست من و فرزندانم بيرون خواهد رفت ( زيرا جعفر بن محمد بن اشعث كه استاد امين است همه كاره خواهد شد ، و روى سوابقى كه با برمكيان دارد دست ما را از كار كوتاه خواهد كرد ) از اين رو در بارهء جعفر بن محمد بحيله‌گرى پرداخت - و اين جعفر از كسانى بود كه معتقد بامامت موسى بن جعفر عليهما السّلام و از شيعيان بود - خالد راه مراوده و دوستى را با جعفر بن محمد باز كرده تا اينكه بخانهء او در آمده با او مأنوس شد ، و زياد بخانه‌اش ميرفت و بررسى از كارهاى او ميكرد و همه را بهارون گزارش ميداد و مقدارى هم خود بر آن ميافزود كه در هارون كارگر افتد .\r\nتا اينكه روزى خالد برمكى ببرخى از نزديكان خود گفت : آيا مردى از خاندان ابى طالب\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nمىشناسيد كه تنگدست باشد و من آنچه ميخواهم بوسيلهء او تحقيق كنم ؟ او را بعلى بن اسماعيل بن جعفر ( برادرزادهء موسى جعفر عليهما السّلام ) راهنمائى كردند ، يحيى بن خالد مالى براى على بن اسماعيل فرستاد ، و او را بآمدن نزد هارون در بغداد ترغيب كرده وعدهء احسان بيشترى در بغداد به او داد ، و موسى بن جعفر عليهما السّلام بعلى بن اسماعيل بسيار احسان و نيكى مينمود ، پس على بن اسماعيل آمادهء رفتن ببغداد شد ، حضرت كاظم عليه السّلام جريان را فهميده او را طلبيد و به او فرمود : اى برادر زاده بكجا ميخواهى به روى ؟ گفت : ببغداد ، فرمود : براى چه ميخواهى ببغداد به روى ؟ گفت : قرض و بدهى دارم و دستنگ هستم ( و نمىتوانم قرضم را ادا كنم ، ميخواهم ببغداد بروم شايد از هارون پولى گرفته بدهى خود را بدهم ) ! حضرت فرمود : من بدهى تو را مىدهم و زياده بر آن در بارهء تو نيكى خواهم كرد ؟ ! على بن اسماعيل توجهى بفرمايش آن جناب نكرده تصميم برفتن گرفت ، بار دوم حضرت او را طلبيده فرمود : تو خواهى رفت ؟ گفت : آرى جز رفتن چارهء ندارم ، فرمود : اى فرزند برادر نيك بينديش و از خدا بترس و فرزندان مرا يتيم نكن ! و دستور فرمود سيصد دينار و چهار هزار درهم پول به او بدهند و چون از پيش آن حضرت برخاست آن بزرگوار رو بحاضرين مجلس خود كرده فرمود : به خدا در ريختن خون من سعايت خواهد كرد و فرزندان مرا يتيم خواهد نمود ! آنان عرضكردند : قربانت شويم تو با اينكه اين جريان را ميدانى باز هم در بارهء او نيكى ميكنى و احسان ميفرمائى ؟ حضرت فرمود : آرى پدرم از پدرانش از رسول خدا ( ص ) حديث فرمود : كه رحم و خويشاوندى هر گاه بريده شد و دوباره پيوند شد آنگاه دوباره بريده شد خدا او را خواهد بريد ، و من ميخواهم ، پس از اينكه او از من بريد من آن را پيوند دهم تا اگر ديگر باره او از من بريد خدا از او ببرد .\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nگويند : پس اسماعيل بن جعفر بيامد تا بنزد يحيى بن خالد رسيد و يحيى آنچه در بارهء كار موسى بن جعفر ميخواست از او پرسيد و آنچه از اسماعيل شنيده بود مقدارى هم بر آن ميافزود و بهارون گزارش ميداد ، آنگاه خود اسماعيل را بنزد هارون برد ، هارون از حال عمويش ( موسى بن جعفر عليهما السّلام ) از او پرسيد اسماعيل شروع بسعايت و بدگوئى كرده گفت : پولها و اموال است كه از شرق و غرب براى او مىآوردند ، و ( تازگى ) مزرعهء در مدينه بسى هزار دينار خريد كه نامش يسيره است ، صاحب آن مزرعه وقتى پول را برايش بردند گفت : من از اين دينارها نمىخواهم و دينارهاى من بايد چنين و چنان باشد ( و يك قسم ديگرى از پول نقد را نام برد ) عمويم موسى بن جعفر فورا دستور داد آن پول را برگردانده و سى هزار دينار ديگر از همان نوع پول نقدى كه صاحب مزرعه معين كرده بود براى او آوردند ! هارون اين جريان را از او شنيد و دستور داد دويست هزار درهم باسماعيل بدهند كه بسوى برخى از اطراف برود و بوسيلهء آن پول بزندگى خود ادامه دهد ، اسماعيل جايى از مشرق بغداد را براى سكونت اختيار كرد ، و فرستادگان او براى تحويل گرفتن آن پول بدربار هارون رفتند و او در آنجا چشم به راه رسيدن پول بود ، و در همان روزها ( كه منتظر رسيدن آن پول بود ) روزى براى تخليه بيت الخلا رفت ناگهان باسهالى دچار شد كه همهء دل و رودهء او بيرون آمد و در افتاد ، ملازمانش جريان را فهميده آمدند و هر چه كردند آنها را بجاى خود بازگردانند نشد ، بناچار او را به همان حال برداشته بيرون آوردند ، و او در حال جان كندن بود كه پول را برايش آوردند ، گفت :\r\nمن در حال مردن اين پول را براى چه كار ميخواهم ؟ ! .\r\nاز آن سو هارون در همان سال به حج رفت و ابتداء بمدينه طيبه آمده و حضرت موسى بن جعفر عليهما السّلام با گروهى از اشراف و بزرگان مدينه باستقبال او آمدند ، سپس حضرت چنانچه معمول او\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nبود به مسجد رفت ، پس هارون شبانه بنزد قبر رسول خدا ( ص ) رفته گفت : اى رسول خدا من از تو پوزش ميخواهم از كارى كه ميخواهم انجام دهم ، ميخواهم موسى بن جعفر را بزندان اندازم ، زيرا او ميخواهد ميان امت تو دودستگى اندازد و خون آنان را بريزد ، سپس دستور داد آن حضرت را در مسجد گرفتند و بنزد او بردند ، پس آن حضرت را بزنجير بسته و دو محمل ترتيب داد و آن حضرت را در يكى از آنها نهاده بر استرى بست و محمل ديگر را بر استرى ديگر گذارده ، و هر دو محمل را كه اطرافش پوشيده بود از خانهء او بيرون بردند ، و همراه هر دوى آنها سوارانى فرستاد ، ( همين كه از شهر بيرون رفتند ) سواران دو دسته شدند دستهء با يك محمل بسوى بصره رفتند ، و دستهء ديگر با محمل ديگر راه كوفه را پيش گرفتند ، و موسى بن جعفر عليه السّلام در آن محملى بود كه ببصره بردند ، و اينكه هارون اين كار را كرد ( و دو محمل ترتيب داد ) براى آن بود كه مردم ندانند موسى بن جعفر عليهما السّلام را بكجا مىبرند و به آن دسته از سواران كه همراه موسى بن جعفر عليهما السّلام بودند دستور داد آن حضرت را در بصره بعيسى بن جعفر بن منصور كه در آن زمان فرماندار بصره بودند بسپارند ، پس آن جناب را در بصره به او سپردند و عيسى يك سال آن بزرگوار را در بصره زندان كرد ، تا اينكه هارون نامهء به او نوشت كه حضرت را بكشد .\r\nعيسى بن منصور برخى از نزديكان و مشاورين خود را خواسته در بارهء كشتن آن جناب با آنان مشورت كرد ، آنان صلاح او را در اين كار نديده رأى دادند كه از كشتن او دست باز دارد و از هارون بخواهد كه او را از اين كار معاف دارد ، پس عيسى بن جعفر نامهء بهارون نوشت كه : زمانى است موسى بن جعفر در زندان من است و من در اين مدت او را آزمودم و ديده‌بانانى بر او گماشتم و هيچ ديده نشد به چيزى جز عبادت سرگرم شود و كسى را گماردم تا هنگام دعاى او گوش فرا دارد و بشنود در دعا\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nچه ميگويد ، و شنيده نشد بر تو و بر من نفرين كند و نام ما را ببدى ببرد ، و براى خود نيز جز بآمرزش و رحمت دعائى نمىكند ، پس اكنون كسى را بفرست تا من موسى بن جعفر را به او بسپارم و گر نه من رهايش خواهم كرد زيرا من بيش از اين نمىتوانم او را در حبس نگهدارم .\r\nو روايت شده كه برخى از ديده‌بانانى كه موسى بن جعفر بر آن حضرت گماشته بود به او گزارش دادند كه بسيار شنيده است آن حضرت در دعاى خود ميگويد : بار خدايا تو ميدانى كه من جاى خلوتى براى عبادت از تو خواسته بودم و تو چنين جايى براى من آماده كردى ، پس سپاس از آن تو است ( كه حاجت مرا بر آوردى ) گويد : پس هارون كسى را فرستاد آن حضرت را از عيسى بن جعفر بگيرد و ببغداد ببرد ، و در آنجا او را بدست فضل بن ربيع ( يكى از وزراى خويش ) بسپارد و زمانى دراز آن حضرت نزد فضل ماند ، هارون از او خواست اقدام بكشتن آن جناب كند ، او نيز از انجام اين كار خوددارى كرد ، پس نامهء بفضل نوشت كه آن حضرت را بفضل پسر يحيى ( ابن خالد برمكى ) بسپارد ، فضل بن يحيى او را گرفته در برخى از اطاقهاى خانه‌اش جا داد ، و ديده‌بانانى بر آن حضرت گماشت ، و آن بزرگوار شب و روز سرگرم عبادت بود ، همهء شب را به نماز و تلاوت قرآن و دعا و كوشش در عبادت پروردگار ميگذراند ، و بيشتر روزها روزه بود ، و روى خويش را از محراب عبادت بجانب ديگر نميگرداند فضل بن يحيى كه چنين ديد گشايشى در كار آن حضرت داده و او را گرامى داشت و وسائل آسايش او را فراهم نمود ، اين خبر به گوش هارون رسيد و آن هنگام در ( نزديكى بغداد در جايى بنام ) رقة بود پس نامهء بفضل بن يحيى نوشت و از اكرام و احترامى كه نسبت بموسى بن جعفر انجام داده بود او را باز\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nداشته و به او دستور داده آن حضرت را بكشد ، فضل اقدام بدان كار ننمود ، هارون از اينكه فضل دستورش را نپذيرفته در خشم شد و مسرور خادم را طلبيده به او گفت : هم اكنون با شتاب ببغداد برو و يكسره بنزد موسى بن جعفر ميروى و اگر ديدى كه او در آسايش و رفاه است اين نامه را بعباس بن محمد برسان و به او دستور بده آنچه در آن نوشته شده انجام دهد ، و نامهء ديگرى نيز به او داد و گفت : اين نامه را نيز بسندى بن شاهك برسان و به او دستور ده از فرمان عباس بن محمد پيروى كند ، مسرور شتابانه ببغداد آمد و يكسره بخانهء فضل بن يحيى رفت و كسى نميدانست براى چه كارى آمده ، پس بنزد موسى بن جعفر عليهما السّلام رفت ، و او را به همان حال كه بهارون خبر داده بودند ( در آسايش و رفاه ) بديد ، پس بدون درنگ بنزد عباس بن محمد و سندى بن شاهك رفته و نامه‌ها را بايشان داد ، زمانى نگذشت كه مردم ديدند فرستادهء عباس بن محمد دوان دوان بخانهء فضل بن يحيى رفت و فضل وحشت‌زده و هراسان با آن فرستاده بنزد عباس بن محمد رفت ، پس عباس بن محمد چند تازيانه و عقابين خواست ( عقابين ظاهرا چيزى بوده مانند تخته كه شخص را روى آن مىبسته‌اند ، و در كتب لغت معنائى براى آن نيافتم ) و دستور داده فضل را برهنه كرده و سندى بن شاهك صد تازيانه بر او زد ، و فضل از خانه عباس رنگ پريده بيرون آمد بر خلاف هنگام رفتن ، و بمردمى كه در چپ و راست كوچه ايستاده بودند سلام ميكرد ، ( پس از اين جريان ) مسرور داستان را براى هارون نوشت ، هارون دستور داد حضرت را بسندى بن شاهك بسپارند ، و خود هارون مجلسى ترتيب داد كه گروه بسيارى در آن انجمن كردند ، آنگاه گفت : اى گروه مردم همانا فضل بن يحيى نافرمانى مرا كرد ، و از دستور من سرپيچى نمود ، و من در نظر گرفته‌ام او را لعنت كنم پس شما نيز او را لعن كنيد ، پس مردم از هر سو او را لعنت كرده بدانسان كه از صداى لعنت آنان در و ديوار قصر بلرزه درآمد ، اين خبر به گوش يحيى بن خالد ( پدر فضل ) رسيد ، بشتاب\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nسوار شده بنزد هارون آمد ، و از در مخصوص غير از درب معمول وارد قصر هارون شده و از پشت سر هارون بطورى كه او نفهميد وارد شده بنزد او آمد و گفت : اى امير المؤمنين بسخن من گوش فرا دار ، هارون با ناراحتى گوش بسخن يحيى داد ، يحيى گفت : همانا فضل جوانى تازه كار است و من آنچه تو خواهى ( از كشتن موسى بن جعفر ) انجام خواهم داد ، هارون صورتش از هم باز شده و خوشحال شد ، و رو بمردم كرده گفت : همانا فضل در بارهء چيزى نافرمانى مرا كرده بود پس من او را لعن كردم ، و همانا توبه و بازگشت بفرمانبردارى من كرد پس او را دوست بداريد ، مردم گفتند : ما دوستدار هر كس هستيم كه تو او را دوست دارى ، و دشمن هستيم با هر كه تو او را دشمن دارى ، و ما اكنون او را دوست داريم .\r\nسپس يحيى بن خالد بشتاب از آنجا بيرون آمد تا وارد بغداد شد ، مردم از آمدن يحيى ببغداد ( به اين شتاب ) وحشت‌زده شدند و هر كس در بارهء آمدن يحيى ببغداد سخنى گفت ، و خود يحيى وانمود كرد كه براى ترتيب دادن وضع شهر و سركشى به كارهاى عمال و فرمانداران به شهر آمده ، و ( براى پوشاندن مقصد شوم خود نيز ) چند روزى به اين كارها مشغول شد سپس سندى بن شاهك را طلبيد و دستور كشتن آن حضرت را به او داد و او نيز انجام آن را گردن گرفت ، و ترتيب كشتن آن امام معصوم عليه السّلام به اين گونه بود كه سندى بن شاهك زهرى در غذاى آن بزرگوار ريخته و بنزد او آورد ، و برخى گفته‌اند : آن زهر را در رطب قرار داد پس حضرت از آن ( غذا يا رطب مسموم ) ميل فرموده اثر زهر را در بدن خويش احساس فرمود ، و پس از آن سه روز آن بزرگوار ببيمارى سختى مبتلا شد و در روز سيم از دنيا رفت .\r\nو چون حضرت از دنيا رفت سندى بن شاهك فقهاء و بزرگان اهل بغداد را بنزد آن بزرگوار\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nگرد آورده و در ميان ايشان بود هيثم بن عدى و ديگران ، پس همگى جنازهء موسى بن جعفر عليهما السّلام را نگريستند و ديدند اثرى از زخم يا خفگى در بدن آن بزرگوار نيست ، و همه را گواه گرفت كه او بمرگ طبيعى از دنيا رفته و آنان همگى به اين مطلب گواهى دادند ، پس جنازهء آن حضرت را از زندان بيرون آورده كنار جسر بغداد گذاردند ، و جار زدند اين موسى بن جعفر است كه مرده است او را بنگريد ، مردم مىآمدند و چهرهء آن جناب را بدقت مىنگريستند و ميرفتند ، و در زمان حضرت موسى بن جعفر عليهما السّلام گروهى بودند كه گمان ميكردند آن حضرت همان قائم منتظر و مهدى موعود است ، و حبس و زندان او را همان غيبتى ميدانستند كه براى امام قائم ذكر شده ، از اين رو پس از شهادت آن حضرت يحيى بن خالد دستور داد جار زنند : اين موسى بن جعفر است كه رافضيان گمان مىكردند امام قائم است و نخواهد مرد پس او را بنگريد ، و مردم نگاه ميكرده ميديدند كه آن حضرت مرده است ( مترجم گويد : به نظر ميرسد اين كار يحيى بن خالد براى اين بوده است كه ذهن مردم را از آن ستم و جنايتى كه انجام داده بود به اين مسأله متوجه كند ، و كسى بفكر مسموم شدن آن امام معصوم نباشد ، زهى بيشرمى ! و أف بر چند روزه رياست ، كه بخاطر آن چه اعمال ننگينى مرتكب شدند ، و براى خاموش ساختن انوار الهى چه نقشه‌هاى شومى كشيدند ، و صفحات تاريخ را براى هميشه لكه دار ساختند ، خداوند آن دستور دهنده و اجراكننده و خليفه و وزير و مباشر اين جنايات را از رحمت خويش دور سازد ) .\r\nسپس آن جنازه مطهر را برداشته در قبرستان قريش در باب التين به خاك سپردند ، و اين قبرستانى بود قديمى كه مخصوص ببنى هاشم و اشراف از مردم بوده .\r\nو روايت شده كه چون هنگام وفات آن حضرت عليه السّلام رسيد از سندى بن شاهك خواست كه دوستى كه آن حضرت در بغداد داشت و از اهل مدينه بود و خانهء او نزديك خانهء عباس بن محمد در مشرعة القصب بود حاضر كند كه سرپرست غسل و كفن آن حضرت باشد و او انجام داد ، سندى بن شاهك گويد : من از او\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nدر خواست كردم كه به من اجازه دهد تا خود او را كفن كنم ، او به من اجازهء اين كار را نداده گفت : ما خاندانى هستيم كه مهريهء زنانمان و خرج نخستين حج و كفن مردگانمان از مال پاك خودمان مىباشد ، و كفن من نزد خودم موجود است و ميخواهم سرپرست غسل و دفن و كفن من فلان دوست من باشد ، پس همان شخص كه نام برده بود حاضر كرده و كارهاى مزبور را انجام داد .\r\n\r\nباب ( 19 ) در ذكر عدد فرزندان آن حضرت و اجمالى از حالات ايشان .\r\nحضرت موسى بن جعفر عليه السّلام داراى سى و هفت فرزند پسر و دختر بود : ( 1 ) على بن موسى الرضا عليهما السّلام ( 2 ) ابراهيم ( 3 ) عباس ( 4 ) قاسم كه مادرهاى ايشان ام ولد بودند ( 5 ) اسماعيل ( 6 ) جعفر ( 7 ) هارون ( 8 ) حسن كه مادرشان نيز ام ولد بود ( 9 ) احمد ( 10 ) محمد ( 11 ) حمزه كه اينان نيز مادرشان ام ولد بود ( 12 ) عبد اللَّه ( 13 ) اسحاق ( 14 ) عبيد اللَّه ( 15 ) زيد ( 16 ) حسن ( 17 ) فضل ( 18 ) حسين ( 19 ) سليمان كه اينان هر كدام يا هر چند تن از يك زن ام ولد بوده‌اند ( 20 ) فاطمهء كبرى ( 21 ) فاطمه صغرى ( 22 ) رقيه ( 23 ) حليمه ( 24 ) ام ابيها ( 25 ) رقيهء صغرى ( 26 ) ام جعفر ( 27 ) لبابة ( 28 ) زينب ( 29 ) خديجه ( 30 ) علية ( 31 ) آمنة ( 32 ) حسنة ( 33 ) بريهه ( 34 ) عايشة ( 35 ) ام سلمة\r\n\r\n","description":"","footnote":"","page_name":" 236 ","page_number":236},
  {"content":"\r\n\r\n( 36 ) ميمونة ( 37 ) ام كلثوم كه مادرهاى اينان نيز ام ولد بوده‌اند .\r\nو در ميان فرزندان آن حضرت از همه برتر و در قدر و منزلت والاتر و دانشمندتر ، و در فضل و كمال جامعتر : حضرت ابو الحسن على بن موسى الرضا عليهما السّلام بوده است .\r\nو احمد بن موسى مردى كريم و بزرگوار و پارسا بوده ، و حضرت موسى بن جعفر عليهما السّلام او را دوست داشت و مقدم ميداشت ، و مزرعهء خود كه معروف بود به بسيرة به او بخشيد ، و گفته‌اند : احمد بن موسى رضى اللَّه عنه در زمان خود هزار بنده آزاد كرد .\r\nحسن بن محمد بن يحيى براى من حديث كرد از جدش كه گفت : شنيدم از اسماعيل فرزند حضرت موسى بن جعفر عليهما السّلام كه ميگفت : پدرم با فرزندان خود از مدينه بسوى برخى از املاك خود بيرون رفت و اسماعيل نام آن ملك را برد ولى يحيى ( جد حسن بن محمد راوى حديث ) نام آن را فراموش كرد ، اسماعيل گويد : ما در آنجا بوديم و با احمد بن موسى بيست تن از خدم و حشم پدرم بودند كه اگر احمد برميخاست آنان با او برميخاستند ، و اگر احمد بجاى مىنشست آنان نيز با او مىنشستند ( و خلاصه بفرمان و پيرو او بودند ) و از آن گذشته پدرم نيز پيوسته نظرش به او بود و از او غفلت نداشت ، و ما از آنجا بازنگشتيم تا هنگامى كه احمد از ميان ما كوچ كرد و برفت آنگاه ما نيز از آنجا رفتيم .\r\n( مترجم گويد : احمد بن موسى قبرش در شيراز و بشاه چراغ معروف است و گنبد و بارگاهى مجلل دارد و كرامات بسيارى از مرقد مطهرش آشكار شده است ) .\r\nو ديگر از فرزندان آن حضرت محمد بن موسى است كه از اهل فضل و صلاح بوده و حسن بن محمد\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nاز جدش يحيى براى من حديث كرد كه زنى هاشمى جاريهء رقية دختر حضرت كاظم عليه السّلام برايم نقل كرد كه محمد بن موسى پيوسته با وضوء و هميشه سرگرم نماز بود ، و شبها چنان بود كه وضوء ميساخت و نماز ميخواند و صداى ريختن آب وضويش شنيده ميشد كه وضوء ميگرفت و پاسى از شب نماز ميخواند ، آنگاه ساعتى صداى وضوء و نماز او آرام ميشد و لختى ميخوابيد دوباره برميخاست و صداى ريختن آب وضويش شنيده ميشد و پس از آن پاسى نماز ميخواند و همچنان به اين ترتيب اندكى ميخوابيد و برميخاست بوضوء و نماز تا صبح ميشد ، و هرگز من او را نديدم جز اينكه به ياد گفتار خداى تعالى مىافتادم كه ( در باره پرهيزكاران و متقين ) فرمايد : « چنان بودند كه اندكى از شب را ميخوابيدند » ( سورهء ذاريات آيه 17 ) .\r\nو ديگر از فرزندان آن حضرت ابراهيم بن موسى است كه مردى شجاع و كريم بود و در زمان مأمون از طرف محمد بن زيد بن على بن الحسين عليه السّلام فرماندار يمن شد و محمد بن زيد كسى است كه در زمان مأمون خروج كرد و ابو السرايا نيز در كوفه با او بيعت كرد و كوفه را فتح كرد و مدتى در آنجا بماند تا آنكه ابو السرايا در جنگ با بنى عباس كشته شد و كار محمد بن زيد پراكنده گشت و براى ابراهيم بن موسى از مأمون امان گرفتند و او به آن جناب امان داده ( ابراهيم ببغداد آمد و در آنجا بود تا از دنيا رفت ) .\r\nو براى هر يك از فرزندان حضرت موسى بن جعفر عليهما السّلام فضيلت و منقبتى جداگانه و مشهور است ، و حضرت رضا عليه السّلام در فضيلت مقدم بر ديگران بود چنانچه گفتيم .\r\n\r\n","description":"","footnote":"","page_name":" 238 ","page_number":238},
  {"content":"\r\n\r\n\r\n[ باب ( 20 ) شرح حال حضرت امام رضا عليه السلام 
  ]\r\nدر بيان حال امام پس از موسى بن جعفر عليهما السّلام از فرزندان آن حضرت ، و تاريخ ولادت ، و نشانه‌هاى امامت ، و مدت عمر ، و خلافت ، و وقت وفات و سبب آن و جاى قبر و عدد فرزندان و شمهء از احوالات آن بزرگوار است .\r\n( 30 ) بدان كه امام پس از حضرت موسى بن جعفر عليهما السّلام فرزندش ابا الحسن على بن موسى الرضا بود ، و بخاطر برترى داشتن آن جناب بر همهء برادران و خاندان خود ، براى اينكه در علم و بردبارى و پرهيزكارى بر ديگران تفوق داشت ، و شيعه و سنى در وجود اين اوصاف در او و برترى آن بزرگوار در آنها خلافى نكرده‌اند و همگان آن حضرت را به اين اوصاف شناخته‌اند .\r\nو دليل ديگر بر امامت آن جناب نص صريحى است كه پدرش عليه السّلام در بارهء امامت او پس از خود فرموده و اشاراتى كه در بارهء او نموده و در بارهء هيچ يك از برادران او و خاندان خود چنين تصريحات و اشاراتى نفرموده است .\r\nو آن حضرت در شهر مدينه سال صد و چهل و هشت به دنيا آمد ، و در ماه صفر سال دويست و سه در شهر طوس كه از شهرهاى خراسان بود از دنيا رفت و از عمر شريفش در آن روز پنجاه و پنج سال گذشته بود .\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nمادرش ام ولد بود و نام او ام البنين بوده ، و بنا بر اين مدت امامت آن حضرت پس از پدر بزرگوارش بيست سال بود .\r\n\r\n[ فصل ( 1 ) نصوصى كه در باره امامت آن حضرت رسيده 
  ]\r\nو از جمله كسانى كه نصوص صريحه و اشاراتى از حضرت موسى بن جعفر عليهما السّلام در بارهء امامت آن حضرت روايت كرده‌اند و از نزديكان مورد اعتماد و اهل علم و تقوى و فقهاى شيعيان حضرت كاظم عليه السّلام بشمار ميرفتند ، داود بن كثير رقى ، و محمد بن اسحاق بن عمار ، و على بن يقطين و نعيم قابوسى ، و حسين بن مختار ، و زياد بن مروان ، و مخزومى ، و داود بن سليمان ، و نصر بن قابوس ، و داود بن ضربى ، و يزيد بن سليمان ، و محمد بن سنان هستند .\r\n1 - ابن قولويه ( بسند خود ) از داود رقى روايت كرده كه گويد : به حضرت كاظم عليه السّلام عرضكردم :\r\nقربانت گردم ! من پير شده‌ام ، پس دست مرا بگير و از آتش نجاتم ده ، امام و صاحب اختيار ما پس از شما كيست ؟ گويد : آن حضرت اشاره بفرزندش امام رضا عليه السّلام فرموده گفت : امام و صاحب شما پس از من او است .\r\n2 - و نيز بسند ديگر از محمد بن اسحاق بن عمار روايت كرده كه گويد : به حضرت كاظم عليه السّلام عرضكردم : آيا مرا به كسى كه دين و آئين خود را از او بگيرم راهنمائى نميكنيد ؟ فرمود : اين پسرم على\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nاست ( آن كس كه تو ميخواهى ) ، همانا پدرم ( جعفر بن محمد عليهما السلام ) دست مرا گرفت و مرا كنار قبر پيغمبر ( ص ) برد و فرمود : پسر جان خداى عز و جل فرموده : « من در زمين جانشين قرار خواهم داد » ( سورهء بقره آيهء 30 ) . و همانا خداوند وقتى سخنى گفت ( و وعدهء داد ) بدان وفا مىكند ! ( يعنى مطابق اين وعدهء خداوند هميشه در زمين جانشين از خداوند خواهد بود كه او امام مردم و حجت خدا است ) .\r\n3 - و بسند ديگر از على بن يقطين روايت كرده كه گفت : من در خدمت حضرت موسى بن جعفر عليهما السلام شرفياب بودم ، پس آن حضرت به من فرمود : اى على بن يقطين اين على آقاى فرزندان من است ، آگاه باش من كنيهء خودم را به او دادم .\r\nو در روايت ديگرى است كه هشام بن حكم ( كه در مجلس على بن يقطين بود و سخنان او را ميشنيد ) دست به پيشانى خود زده گفت : چه فرمود ؟ على بن يقطين گفت : به خدا آنچه گفتم از آن حضرت به همان نحو شنيدم ! هشام گفت : به خدا امر امامت پس از او بعلى بن موسى واگذار شده .\r\n4 - و بسند ديگر از نعيم قابوسى روايت كرده كه گفت : حضرت موسى بن جعفر عليهما السلام فرمود : فرزندم على بزرگترين فرزندان و برگزيده‌ترين ايشان و محبوبترين آنان است در پيش من و با من در جفر نگاه مىكند ( معناى جفر در باب ( 12 ) گذشت ) و نگاه نميكند در جفر جز پيغمبر يا وصى پيغمبر .\r\n\r\n","description":"","footnote":"","page_name":" 241 ","page_number":241},
  {"content":"\r\n\r\n5 - و نيز بسند ديگر از حسين بن مختار روايت كرده كه گفت : بيرون آمد بنزد ما الواحى از حضرت كاظم عليه السّلام آنگاه كه در زندان بود ( و در آن نوشته بود ) عهد و پيمان من بسوى بزرگترين فرزندان من است كه چنين و چنان كند ، و بفلان كس چيزى مده تا تو را ديدار كنم يا خدا مرگ را بر من مقرر فرمايد .\r\n6 - و به همين سند از زياد بن مروان قندى روايت كرده كه گفت : بر حضرت كاظم عليه السّلام وارد شدم و حضرت رضا عليه السّلام فرزند آن جناب پيش او بود ، آن حضرت به من فرمود : اى زياد ! اين پسرم فلان است كه نامه‌اش نامهء من و سخنش سخن من ، و فرستاده‌اش فرستادهء من است ، و هر چه بگويد ( سخن حق ) همان است .\r\n7 - و به همين سند از مخزومى - كه مادرش از فرزندان جعفر بن ابى طالب بود - روايت كند كه گفت :\r\nحضرت موسى بن جعفر عليهما السلام نزد ما فرستاد و ما را گرد آورد آنگاه فرمود : هيچ ميدانيد براى چه شما را گرد آوردم ؟ عرضكرديم : نه ، فرمود : گواه باشيد كه اين پسرم وصى و متصدى امر و جانشينم پس از من مىباشد ، هر كه از من طلبكار است از اين فرزندم بگيرد و بهر كه وعده‌اى داده‌ام از او بخواهد و هر كه ناچار است خود مرا ببيند بجز با نامه ملاقات من ميسر نيست .\r\n8 - و به همين سند از داود بن سليمان روايت كند كه گفت : به حضرت موسى بن جعفر عليهما السلام\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nعرضكردم : من ميترسم پيش آمدى كند و ديگر شما را نبينم پس مرا آگاه فرما كه امام پس از تو كيست ؟\r\nفرمود : پسرم فلانى - يعنى على بن موسى الرضا عليه السّلام - .\r\n9 - و به همين سند از نصر بن قابوس روايت كرده كه گفت : به حضرت كاظم عليه السّلام عرضكردم : من از پدرت پرسيدم : كه پس از آن حضرت امام كيست ؟ به من خبر داد كه آن امام شمائى ، و چون آن حضرت از دنيا رفت مردم به چپ و راست رفتند ولى من و دوستانم بامامت شما معتقد گشتيم ، اكنون مرا آگاه كن كه امام پس از شما از ميان فرزندانت كدام است ؟ فرمود : فرزندم فلانى .\r\n10 - و به همين سند از داود بن ضربى حديث كرده كه گفت : مالى بنزد حضرت كاظم عليه السّلام بردم پس برخى از آن را برداشت ، و برخى را برنداشت ، من عرضكردم : خدا كار شما را به خوبى اصلاح فرمايد چرا مقدارى را نزد من گذاردى و بر نداشتى ؟ فرمود : همانا صاحب اين امر امامت آن را از تو مطالبه خواهد كرد ، و چون خبر مرگ آن حضرت رسيد حضرت رضا عليه السّلام بنزد من فرستاد و آن مال را از من خواست ، و من به آن جناب دادم .\r\n11 - و به همين سند از يزيد بن سليط در حديثى طولانى روايت كرده كه حضرت موسى بن جعفر عليهما السّلام در همان سالى كه دستگير شد فرمود : من در اين سال گرفتار خواهم شد و كار امامت با فرزندم على كه همنام دو على است مىباشد ، اما على اول على بن ابى طالب است ، و اما على ديگر على بن الحسين است ، كه خدا به اين پسرم على فهم و علم و حلم و يارى و مهر و تقوا و دين على اول را داده ، و محنت و صبر\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nعلى ديگر را ، و حديث طولانى است .\r\n( مترجم گويد : تمامى حديث را كلينى ( ره ) در كتاب كافى در باب اشاره و نص بر حضرت رضا عليه السّلام ، و صدوق در كتاب عيون در باب نص بر حضرت موسى بن جعفر عليهما السّلام نقل كرده‌اند ، هر كه خواهد بكتابهاى مزبور مراجعه كند ) .\r\n12 - و نيز ابن قولويه ( بسند خود ) از محمد بن سنان روايت كرده كه گفت : يك سال پيش از آنكه حضرت موسى بن جعفر عليهما السّلام را بعراق برند خدمت آن حضرت شرفياب شدم ، و على بن موسى فرزندش پيش روى آن جناب نشسته بود ، پس آن حضرت به من نگاه كرده فرمود : اى محمد به زودى در اين سال جنبشى ( و سفرى ) پيش آيد تو براى آن بىتابى نكنى ؟ گويد : عرضكردم : چه پيش آمدى خواهد كرد قربانت گردم همانا اين سخن مرا پريشان كرد ؟ فرمود : بنزد اين سركش ميروم ولى از خود او به من بدى نرسد و نه آنكه پس از او است ( مجلسى ( ره ) گويد : مقصود از اين سركش مهدى عباسى و آنكه پس از او است هادى است ) .\r\nمحمد بن سنان گويد : عرض كردم : پس از آن چه مىشود قربانت گردم ؟ فرمود : خدا ستمكاران را گمراه كند ، و آنچه خدا خواهد انجام دهد ، عرضكردم : قربانت آنچه خدا خواهد چه باشد ؟ فرمود :\r\nهر كس در حق اين پسرم ستم كند و امامتش را پس از من انكار كند مانند كسى است كه در بارهء امامت على بن ابى طالب عليه السّلام ستم كرده و حق او را پس از رسول خدا ( ص ) انكار نموده است ، گويد : عرض كردم :\r\nاگر خدا به من عمرى داد به خدا قسم حق او را بوى تسليم كنم و بامامتش اقرار نمايم ! فرمود : راست گفتى\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nاى محمد ، خدا به تو عمر دهد و حق او را تسليم وى خواهى كرد و بامامت او و آنكه پس از او است اقرار خواهى نمود ، گويد : عرض كردم : پس از او كيست ؟ فرمود : پسرش محمد ، عرض كردم : نسبت به او هم راضى و تسليم .\r\n\r\nباب ( 21 ) در بيان شمهء از نشانه‌هاى امامت و اخبار و معجزات آن بزرگوار است :\r\n1 - ابن قولويه ( بسند خود ) از هشام بن احمر روايت كند كه حضرت موسى بن جعفر عليهما السّلام به من فرمود : آيا ميدانى از اهل مغرب كسى بدينجا آمده باشد ؟ عرض كردم : نه ، فرمود : چرا مردى آمده بيا بنزد او برويم ، پس آن حضرت سوار شد و من نيز بهمراه او سوار شده پيش مردى برفتيم ، ديدم مردى است اهل مغرب زمين كه با خود كنيزكانى دارد ، من به او گفتم : آنها را بما عرضه كن ، هفت كنيزك آورد و همه را امام رد كرده فرمود : بدانها نيازى ندارم ، سپس فرمود : باز هم بياور ، گفت :\r\nجز يك كنيزك بيمار ديگر كنيزى نزد من نيست ، فرمود : چه مىشود كه او را هم بياورى ! آن مرد از آوردن آن كنيزك خوددارى كرد حضرت نيز از نزد او برخاست و بازگشت ، سپس فردا مرا فرستاد و فرمود : به او بگو ! آخر چه بهائى براى آن كنيزك ميخواهى بگيرى ؟ هر چه گفت تو بپذير و بگو :\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nبه اين بها خريدم ، هشام گويد : من نزد او رفتم و او مبلغى تعيين كرده گفت : من از اين بها كمتر نميگيرم ، گفتم : من به همين بهاء او را خريدم ، آن مرد گفت : من هم فروختم ولى مرا آگاه كن از آن مرد كه ديروز با تو بود ( كه او كيست ؟ ) گفتم : مردى از بنى هاشم بود ، گفت : از كدام قبيلهء بنى هاشم ؟\r\nگفتم : من بيش از اين خبرى ندارم كه به تو بگويم ، گفت : من به تو در بارهء اين كنيزك داستانى بگويم : همانا من كه او را از دوردست‌ترين جاى مغرب زمين خريدم زنى از اهل كتاب مرا ديدار كرده به من گفت : اين كنيزك چيست كه همراه تو است ؟ گفتم : او را براى خودم خريدارى كرده‌ام ، آن زن گفت : سزاوار نيست كه اين كنيزك نزد چون توئى باشد ، اين كنيزك سزاوار بهترين مردم روى زمين است ، و چيزى نزد او نخواهد ماند كه براى او پسرى بزايد كه در شرق و غرب زمين مانند آن پسر نباشد ، هشام گويد : من من آن كنيزك را نزد آن حضرت آورده چيزى نزد آن حضرت نماند تا اينكه حضرت رضا عليه السّلام از او متولد شد .\r\n2 - و نيز بسند ديگر از صفوان بن يحيى روايت كرده كه گفت : چون حضرت موسى بن جعفر عليهما السّلام از دنيا رفت و حضرت رضا عليه السّلام زبان ( باظهار امامت خود ) گشود ، ما بر او انديشناك شديم و به او عرض شد : همانا شما چيزى اظهار كرده‌اى و ما از اين ستمكار بر تو انديشناكيم ؟ حضرت فرمود :\r\nهر چه خواهد تلاش و كوشش كند او را بر من راهى نيست ! .\r\n3 - و بسند ديگر از غفارى براى من حديث كرده كه گفت : مردى از خاندان أبى رافع آزاد كردهء\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nپيغمبر ( ص ) كه فلان نام داشت به گردن من حقى داشت ( و پولى از من طلبكار بود ) پس مطالبهء آن حق را كرد و پافشارى در گرفتن آن نمود ( و من نيز توانائى پرداخت آن را نداشتم ) من كه چنين ديدم نماز صبح را در مسجد رسول خدا ( ص ) خواندم سپس بسوى حضرت رضا عليه السّلام كه در عريض ( نام جايى است در يك فرسنگى مدينه ) بود رهسپار شدم ، چون نزديك در خانهء آن حضرت رسيدم ديدم سوار بر الاغى است و ردائى در بر دارد و رو برويم از خانه درآمد ، چون نظرم به آن جناب افتاد شرم كردم كه حاجت خود را اظهار كنم ، همين كه به من رسيد ايستاد و به من نگريست ، من بر آن حضرت سلام كردم - و ماه رمضان بود - سپس گفتم : قربانت گردم همانا دوست شما فلان كس از من طلبى دارد و به خدا مرا رسوا كرده - و من به خدا پيش خود گمان ميكردم ( پس از اين شكايتى كه از او كردم ) آن حضرت به او دستور خواهد داد از مطالبه كردن طلب خود از من خوددارى كند - و به خدا به آن حضرت نگفتم چه مقدار از من ميخواهد ، و هيچ نامى از چيز ديگر نيز پيش او نبردم ، پس به من دستور فرمود بنشينم تا باز گردد ، پس همچنان در آنجا ماندم تا نماز مغرب را خواندم و ( چون ) روزه بودم ، دلم تنگ شد و خواستم بازگردم كه ديدم آن حضرت پيدا شد و مردم گرد او را گرفته‌اند و گدايان نيز سر راه او نشسته بودند و آن جناب بايشان صدقه ميداد تا اينكه رفت و داخل منزل خود شد سپس بيرون آمده مرا پيش خواند ، من برخاسته با او به داخل خانه رفتم ، و با هم نشستيم و من شروع كردم از ابن مسيب ( امير مدينه ) براى او صحبت كردن و من زياد ميشد كه براى آن جناب از ابن مسيب سخن ميگفتم ، چون از سخن فارغ شدم فرمود : گمان نميكنم افطار كرده باشى ؟ عرضكردم : نه ، پس براى من خوراكى خواست و آوردند پيش روى من گذاردند و بغلام دستور داد با من هم خوراك شود ، پس من و غلام از آن خوراك خورديم ، و چون دست از خوراك كشيديم\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nفرمود : آرام تشك را بلند كن و هر چه در زير آن است بردار ، من تشك را بلند كرده اشرفىهائى از طلا ديدم آنها را برداشته و در ( جيب ) آستين خود نهادم ، سپس دستور فرمود چهار تن از غلامانش با من باشند تا مرا به منزل و خانهء خود برسانند ، من عرض كردم : قربانت گردم شبگردان و پاسبانان ابن مسيب سر راه هستند و من خوش ندارم مرا با غلامان شما ببينند ، فرمود : درست گفتى خدا تو را به راه راست راهنمائى كند و به آن غلامان دستور فرمود همراه من باشند تا هر كجا كه من گفتم برگردند ، چون نزديك خانه‌ام رسيدم و دلم آرام شد آنها را برگردانده و بخانهء خود رفتم و چراغ خاسته اشرفيها را شمردم ديدم چهل و هشت اشرفى است ، و طلب آن مرد از من بيست و هشت اشرفى بود ، و در ميان آنها يك اشرفى ميدرخشيد كه درخشندگى آن مرا خوش آمد آن را برداشته نزديك چراغ بردم ديدم به خط روشن و خوانا روى آن نوشته شده : « طلب آن مرد بيست و هشت اشرفى است و ما بقى از خودت مىباشد » و به خدا من خودم دقيقا نميدانستم كه آن مرد چه مبلغ از من طلبكار است .\r\n4 - و بسند ديگر از برخى از اصحاب روايت كرده كه در سالى كه هارون براى انجام حج رفته بود آن حضرت نيز از مدينه به قصد حج بيرون شد ، و چون بكوهى كه در سمت چپ راه است و نامش فارغ بود رسيد نگاهى بدان كوه كرده فرمود : « آن كسى كه در فارغ ساختمان ميسازد و آن را ويران مىكند قطعه قطعه خواهد شد » ما ( كه همراه آن جناب بوديم ) معناى اينسخن را نفهميديم ، پس چون هارون بدان كوه رسيد در آنجا فرود آمد و جعفر بن يحيى ( برمكى ) بدان كوه بالا رفت و دستور داد براى او در آنجا ( اطاق و ) مجلسى بسازند ، و چون جعفر از مكه برگشت بالاى آن كوه برفت و دستور داد آن را ويران كنند ، و\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nچون بعراق بازگشت ( برگشت كار برامكه شد و چنانچه ميدانيم هارون تار و مارشان كرده و جعفر ) تكه تكه شد .\r\n5 - و نيز بسندى ديگر از ابراهيم بن موسى روايت كرده كه گفت : من به حضرت رضا عليه السّلام در بارهء چيزى كه از او خواسته بودم اصرار و پافشارى ميكردم ( كه زودتر حاجت روايم سازد ) و آن جناب هر بار به من وعده ميداد ، پس روزى آن حضرت باستقبال والى مدينه بيرون آمد و من نيز همراهش بودم ، تا نزديك قصر فلان رسيد و در آنجا در زير چند درختى كه بود پياده شد و من نيز با او پياده شدم و شخص ديگرى با ما نبود ، من گفتم : قربانت اين عيد رسيد و به خدا من يكدرهم بلكه كمتر از آن نيز ندارم ؟ ! حضرت با تازيانهء خود زمين را به سختى خراش داده آنگاه دست بدان زمين زده و شمش طلائى از آن بر آورد و به من فرمود : از اين منتفع و بهره‌مند شو ، و آنچه ديدى پنهان دار .\r\n6 - و بسند ديگر از مسافر روايت كرده كه گفت : خدمت حضرت رضا عليه السّلام در منى بودم پس يحيى بن خالد از آنجا گذشت و سر و روى خود را براى جلوگيرى از گرد و غبار پوشانده بود ، حضرت فرمود : اين بيچاره‌ها نميدانند امسال چه بسرشان خواهد آمد ؟ سپس فرمود : از آن شگفت‌تر من و هارون هستيم كه مانند اين دوئيم - و دو انگشت خود را بهم چسباند - ( يعنى من و هارون در كنار هم دفن خواهيم شد ) مسافر گويد : به خدا من معناى سخن آن حضرت را نفهميدم تا وقتى كه آن حضرت را در كنار هارون دفن كرديم .\r\n\r\n","description":"","footnote":"","page_name":" 249 ","page_number":249},
  {"content":"\r\n\r\n\r\n[ فصل ( 1 ) جريان ولايت عهد 
  ]\r\n( گويند ) مأمون بنزد گروهى از خاندان ابى طالب ( كه در مدينه سكونت داشتند ) فرستاده و ايشان را - كه على بن موسى الرضا عليهما السّلام نيز در ميانشان بود - از مدينه بنزد خود ( در خراسان ) حركت داد ، و دستور داد از راه بصره آنها را بياورند ، و كسى كه متصدى حركت و انتقال ايشان از مدينه بخراسان بود شخصى بود بنام جلودى ، پس جلودى آنان را بياورد تا بر مأمون وارد كرد و مأمون ايشان را در خانهء فرود آورد ، و حضرت رضا عليه السّلام را در خانهء جداگانه‌اى جاى داده و بسيار او را گرامى و بزرگش داشت ، آنگاه كس بنزد آن حضرت فرستاد كه من ميخواهم خود را از خلافت خلع كنم و آن را بشما واگذارم رأى شما در اين باره چيست ؟ حضرت با اين كار مخالفت كرده فرمود : پناه مىدهم تو را به خدا اى امير المؤمنين از اين سخن و از اينكه كسى آن را بشنود ، ديگر باره نزد آن حضرت فرستاده گفت : حال كه از پذيرفتن خلافت خوددارى ميكنى بناچار بايد وليعهدى مرا بپذيرى ، حضرت به سختى از اين كار خوددارى فرمود ، مأمون آن حضرت را خصوصى پيش خود خوانده و در خلوت كه جز فضل بن سهل ذو الرياستين و مأمون كس ديگرى در آن مجلس نبود ، مأمون گفت : در نظر گرفته‌ام كار فرمانروائى و زمامدارى مسلمانان را بعهدهء شما نهم و از گردن خود برداشته به گردن شما بگذارم ، حضرت رضا عليه السّلام فرمود : از خدا انديشه كن از خدا بترس اى امير المؤمنين همانا من توانائى و طاقت آن را ندارم و نيروى انجام كار خلافت در من نيست گفت : پس ولايت عهد را پس از خود بشما واگذار ميكنم ؟ حضرت فرمود : اى امير المؤمنين مرا از اين كار معذور دار ، مأمون سخنى تهديد آميز به زبان آورد و در ضمن سخنانش چنين گفت : همانا عمر بن خطاب\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nخلافت را بطور مشورت ميان شش نفر قرار داد كه يكى از آنان جد تو امير المؤمنين على بن ابى طالب عليه السّلام بود ، و شرط كرد در بارهء آن كس كه از آن شش نفر مخالفت كند باينكه گردنش را بزنند ، و شما بناچار بايد آنچه من خواسته‌ام بپذيرى من راهى جز اين ندارم ! حضرت رضا عليه السّلام فرمود : من وليعهدى را مىپذيرم به شرط آنكه نه أمرى كنم و نه نهيى و نه فتوائى دهم و نه حكمى ، و نه كسى را به كار گمارم و نه كسى را از كار بر كنار كنم ، و هيچ چيزى را كه پا بر جاست دگرگونش نسازم ، مأمون همهء اين شرائط را پذيرفت .\r\nحسن بن محمد از جدش از ابن سلمة نقل كرده كه گفت : من و محمد بن جعفر در خراسان بودم در آنجا شنيدم روزى ذو الرياستين بيرون آمده ميگفت : شگفتا ! چيز شگفتى ديدم ! از من بپرسيد چه ديدم ؟ گفتند : خدايت اصلاح كند چه ديديد ؟ گفت : ديدم مأمون بعلى بن موسى الرضا ميگفت : من چنين انديشه كرده‌ام كه كار مسلمانان و خلافت را بعهدهء تو نهم و آنچه در گردنم مىباشد آن را بر داشته به گردن شما بنهم ؟ و ديدم كه على بن موسى ميگفت : اى امير المؤمنين من طاقت و تاب و نيروى آن را ندارم ، و من هرگز خلافتى را بىارزش‌تر از اين خلافت نديدم كه مأمون شانه از زير بار آن خالى ميكرد و بعلى بن موسى واگذار ميكرد ، و على بن موسى از پذيرفتن آن خوددارى مينمود و بسوى مأمون بر ميگرداند .\r\nو گروهى از تاريخ نويسان و وقايع نگاران زمان خلفاء روايت كرده‌اند : كه چون مأمون تصميم\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nگرفت وليعهدى خود را به حضرت رضا عليه السّلام واگذار كند فضل بن سهل را طلبيد و او را از تصميم خود آگاه ساخت ، و به او دستور داد با برادرش حسن بن سهل نيز در اين باره گفتگو كند ، فضل نزد برادرش حسن رفت و هر دو پيش مأمون آمدند ، حسن بن سهل بزرگى اين كار را بمأمون گوشزد كرد .\r\nو به او گفت : با اين كار خلافت از خاندان شما بيرون خواهد رفت مأمون گفت : من با خدا عهد كرده‌ام كه اگر ببرادرم امين پيروز شدم خلافت را ببرترين مردمان از خاندان ابى طالب بسپارم ، و من كسى را در روى زمين برتر از اين مرد نميدانم ، چون حسن بن سهل و فضل برادرش تصميم مأمون را بر اين كار دانستند از سخن گفتن در اين باره خوددارى كردند ، پس مأمون آن دو را بنزد حضرت رضا عليه السّلام فرستاد كه وليعهدى را به آن حضرت واگذارند ، آن دو بنزد حضرت آمده و جريان را عرضه داشتند آن جناب از پذيرفتن آن خوددارى فرمود ، پس هم چنان اصرار ورزيده دنبال كردند تا اينكه حضرت پذيرفت و بنزد مأمون بازگشته پذيرفتن آن حضرت را به اطلاع او رساندند ، مأمون از پذيرفتن آن جناب خورسند شد و در روز پنج‌شنبه‌اى بود كه در اين باره مجلسى براى نزديكان خود ترتيب داد ، و فضل بن سهل از آن مجلس بيرون آمده بهمگان اعلام كرد كه مأمون تصميم گرفته وليعهدى خود را بعلى بن موسى واگذار كند و او را رضا ناميده ، و دستور داد لباس سبز بپوشند ( و لباس سياه كه تا آن روز شعار بنى عباس بود از تن بيرون آرند ) و همگى براى پنجشنبهء آينده براى بيعت كردن با حضرت رضا عليه السّلام بمجلس مأمون حاضر شوند و به اندازه حقوق يك سال خود را نيز از مأمون بگيرند ! چون روز موعود رسيد طبقات مختلف مردم از سرلشكران و پرده داران و قاضيان و ديگر مردم لباس سبز پوشيده بجانب قصر مأمون حركت كردند مأمون در مجلس نشست و براى حضرت رضا عليه السّلام دو عدد تشك و پشتى بزرگ گذاردند بطورى كه به پشتى و فرش مأمون متصل ميشد ، و حضرت را با لباس سبز بر آن نشاندند ، و عمامهء نيز بر سر آن حضرت بود و\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nشمشيرى حمايل داشت ، سپس بپسرش عباس بن مأمون دستور داد كه پيش از همه مردم با آن حضرت بيعت كند ، حضرت دست خود را بالا گرفت بطورى كه پشت دست به طرف خود آن بزرگوار بود و كف آن به روى مردم ، مأمون عرضكرد : دست خود براى بيعت باز كن ( وزير بگير ) حضرت رضا عليه السّلام فرمود : همانا رسول خدا ( ص ) اين گونه بيعت ميكرد ، پس آن مردم با آن حضرت بيعت كردند و هم چنان دستش بالاى دستها بود ، آنگاه كيسه‌هاى اشرفى را پيش آوردند و سخنوران و شاعران برخاسته هر كدام در فضيلت حضرت رضا عليه السّلام و ولايتعهدى او سخنها گفته و شعرها سرودند ( و بفراخور حالشان جايزه‌هاى خويش گرفتند ) پس ابو عباد ( كه ظاهرا خزينه‌دار مأمون بوده ) عباس پسر مأمون را طلبيد ، عباس از جا جست و بنزديك پدر رفته دست پدر را بوسيده او را بنشستن دستور دادند ، آنگاه محمد بن جعفر ( پسر امام صادق عليه السّلام را كه شمهء از شرح حالش در فصل ( 1 ) از باب ( 14 ) گذشت ) صدا زدند ، فضل بن سهل گفت :\r\nبرخيز ، محمد بن جعفر برخاسته تا بنزديك مأمون رفت و همان جا ايستاده دست مأمون را بوسه نداد ، به دو گفتند : پيش برو و جايزهء خود را بگير مأمون آواز داد : اى ابا جعفر بجاى خويش بازگرد ( و نيازى بنزديك شدن و بوسيدن دست من نيست ، و جايزه‌اش را فرستاد ) پس ابو عباد يك يك علويان و عباسيان را صدا ميزد و آنان پيش آمده جايزه‌هاى خود را ميگرفتند .\r\nسپس مأمون به حضرت رضا گفت : براى مردم خطبهء بخوان و با ايشان سخنى بگوى ، حضرت حمد و ثناى پروردگار را بجا آورده آنگاه فرمود : « همانا از براى ما بر شما حقى است بواسطهء رسول خدا ( ص ) و از شما نيز بواسطهء آن حضرت بر ما حقى است ، پس هر گاه شما حق ما را داديد بر ما نيز مراعات حق شما لازم است » و در اين مجلس بيش از اين ( چند جملهء كوتاه ) سخنى از آن حضرت نقل نشده .\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nو مأمون دستور داد كه سكه‌ها را بنام آن حضرت زدند و بر آنها بنام رضا مهر زدند ، و اسحاق بن موسى ( برادر حضرت رضا عليه السّلام ) را امر كرد با دختر عمويش دختر اسحاق بن جعفر ازدواج كند ( و آن دختر را به عقد اسحاق بن موسى درآورد ) و دستور داد در آن سال اسحاق بن موسى با مردم به حج رود ( و باصطلاح او را امير الحاج كرد ) و در هر شهرى بوليعهدى حضرت رضا عليه السّلام در منبرها خطبه خواندند .\r\n( 30 ) و احمد بن محمد بن سعيد ( فرماندار مدينه ) در آن شهر بالاى منبر رسول خدا ( ص ) خطبه خواند و در خواندن و دعوت مردم بسوى آن حضرت گفت : وليعهد مسلمانان شد : على بن موسى بن جعفر بن محمد بن على بن الحسين بن على عليهم السّلام ، و اينها شش تن پدران آن حضرت هستند پدرانى كه بهترين كسانى هستند كه از آب باران آشاميده‌اند ( يعنى بهترين خلق خدا هستند ) .\r\n( 31 ) مدائنى از اساتيد خود روايت كند كه چون حضرت رضا عليه السّلام در آن لباسهاى سلطنتى براى وليعهدى نشست سخنوران و شاعران پيش روى آن حضرت برخاسته سخن‌سرائى كرده و اشعار سرودند ، و پرچمها بر سر او باهتزاز درآمد ، يكى از كسانى كه در آن مجلس حاضر گشته و از نزديكان حضرت رضا عليه السّلام بوده گويد : من در آن روز در برابر حضرت نشسته بودم ، پس حضرت به من نگاه كرده ديد من از اين پيش آمد خيلى خوشحال و خورسندم ، به من اشاره كرد كه پيش بيا ، من نزديك آن حضرت رفته آهسته ( بطورى ) كه ديگران نمىشنيدند به من فرمود : دل تو سرگرم به آنچه مىبينى نشود و خورسند مباش كه اين كار سر نخواهد گرفت .\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nو از جمله شاعرانى كه بر آن حضرت عليه السّلام درآمد دعبل بن على خزاعى رحمه اللَّه بود و چون بر آن حضرت وارد شد عرضكرد : همانا من قصيده‌اى گفته‌ام و با خود عهد كرده‌ام كه پيش از اينكه براى شما بخوانم براى ديگرى آن را نخوانم ، حضرت دستور فرمود بنشيند تا اينكه مجلس خلوت شد آنگاه فرمود : قصيده‌ات را بيان كن ، پس قصيده‌اى را انشاد كرد كه ( ترجمه ) شعر اولش اينست :\r\nمدرسه‌هاى آيات قرآنى كه از تلاوت قرآن خالى مانده ، و خانه‌هاى وحى الهى كه عرصه و ساحت آنها از سكنه تهى شده است .\r\nو تا آخر آن اشعار خواند .\r\n( چنانچه اربلى در كشف الغمه نقل كرده از صد و بيست شعر متجاوز است ، و شرح و معناى لغات مشكلهء آن را نيز اين حقير در پاورقى ذكر كرده‌ام هر كه خواهد به جلد 3 كتاب مزبور ط قم ص 108 - 117 مراجعه كند ) و چون از خواندن آن اشعار فارغ شد ، حضرت رضا عليه السّلام برخاست و باطاق خود رفت ، سپس خادمى را فرستاده و بوسيلهء او پارچهء از خز براى دعبل فرستاد كه ششصد دينار ( اشرفى طلا ) در آن بود و به آن خادم فرمود : بدعبل بگو بوسيلهء اين پول در سفر خود استعانت بجو و ما را معذور دار ( از كمى آن ) دعبل گفت : نه به خدا من پول نخواستم و نه براى پول باينجا آمده‌ام ، اين پول را بنزد آن حضرت باز گردان و بگو : يكى از جامه‌هاى خود را به من بده ، پس حضرت آن پول را بسوى دعبل بر گردانده و جبه‌اى از لباسهاى خود را براى او فرستاد ، دعبل از مرو آمد تا بقم رسيد ، چون مردم قم آن جبه را نزد او بديدند آن را هزار دينار از او خريدند ، او نداد و گفت : به خدا يك تكه آن را نيز بهزار دينار نخواهم داد ، سپس از قم بيرون آمد ، گروهى بدنبال او آمده سر راه بر او گرفته و آن جبه را به زور از او بگرفتند ، دعبل ( كه چنان ديد ) بقم بازگشت و در بارهء بازگرداندن آن جبه با ايشان گفتگو كرد ، گفتند : آن را به تو نخواهيم داد\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nولى اگر ميخواهى اين هزار دينار ( كه گفته بوديم خواهيم داد ) دعبل گفت : پس يك تكه از آن نيز به من بدهيد ، آنها هزار دينار پول و يك تكه از آن جبه به او دادند .\r\nعلى بن ابراهيم از ياسر خادم و ريان بن صلت از هر دوى آنها نقل كند كه گويند : پس از آنكه مأمون حضرت را بوليعهدى منصوب كرد چون عيد پيش آمد مأمون كس بنزد آن حضرت فرستاد كه سوار شود و براى خواندن نماز عيد و خطبهء آن بيرون رود ، حضرت براى مأمون پيغام داد كه تو خود شروطى كه ميان من و تو است در پذيرفتن وليعهدى ميدانى ، مرا از نماز خواندن با مردم معذور دار ، مأمون گفت : جز اين نيست كه ميخواهم دلهاى مردم در وليعهدى شما مطمئن و محكم شود ، و هم بدين وسيله فضل و برترى تو را بشناسند ، و پيوسته فرستادگان در اين باره ميان آن حضرت و مأمون رفت و آمد ميكردند ، همين كه پافشارى و اصرار مأمون زياد شد حضرت پيغام داد : اگر مرا معذور دارى دوست‌تر دارم و اگر معذورم ندارى من چنان كه رسول خدا ( ص ) و أمير المؤمنين على ابى طالب ( براى نماز عيد ) بيرون رفتند بيرون خواهم رفت ؟ مأمون گفت : هرطور ميخواهى برو ، و بسرلشگران و پرده داران و ديگر مردمان دستور داد كه اول بامداد براى نماز بدر خانهء حضرت رضا عليه السّلام بروند راوى گويد پس مردم براى ديدار حضرت رضا عليه السّلام بر سر راهها و بالاى بامها نشسته بودند و زنان و كودكان نيز همگى بيرون ريخته و چشم به راه آمدن آن حضرت بودند ، و همهء سرلشكران و سربازان نيز بدر خانهء آن بزرگوار آمده و سوار بر مركبهاى خود ايستاده بودند ، تا اينكه آفتاب زد ، پس حضرت رضا عليه السّلام غسل كرد و جامهء خويش بپوشيد ، و عمامهء سفيدى از كتان بر سر بست كه يكسر آن را به سينه ،\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nو سر ديگر آن را ميان دو شانه انداخت و كمى عطر نيز بزد ، آنگاه عصائى مخصوص بدست گرفت و بهمراهان و مواليان خود فرمود : شما نيز چنين كنيد كه من كرده‌ام ، پس آنان ( همچنان كه دستور فرموده بود ) بهمراه او آمده ، و آن حضرت پاى برهنه در حالى كه زير جامهء خود را تا نصف ساق پا بالا زده بود و دامن لباسهاى ديگر را بكمر زده بود به راه افتاد ، پس اندكى راه رفت آنگاه سر بسوى آسمان بلند كرد و تكبير گفت و همراهان و مواليان او نيز تكبير گفتند ، سپس به راه افتاد تا بدر خانه رسيد ، سربازان كه آن حضرت را بر آن حال و هيئت ديدند همگى خود را از مركبها به زمين انداخته ، ( شروع كردند كفشهاى خود را بيرون آوردند ) و خوشحال‌ترين آنان در آن وقت كسى بود كه چاقوئى همراه داشت كه بدان وسيله بند نعلين خود را ببرد و پا برهنه شود ، پس حضرت دم در تكبير گفت و مردم نيز با او تكبير گفتند ( و چنان صدائى از تكبير مردم بلند شد ) كه گويا آسمان و در و ديوار با او تكبير گفتند مردم كه حضرت رضا عليه السّلام را به آن حال ديدند و صداى تكبيرش را شنيدند چنان صداها را بگريه بلند كردند كه شهر مرو بلرزه درآمد خبر بمأمون رسيد فضل بن سهل ذو الرياستين گفت : اى امير المؤمنين اگر على بن موسى الرضا به اين وضع بمصلى برود مردم شيفتهء او خواهند شد و همهء ما بر خون خود انديشناك خواهيم شد ( و ممكن است مردم بر ما بشورند و خون ما را بريزند ) پس كسى را بنزد او بفرست كه باز گردد ، مأمون كس فرستاده گفت : ما شما را به زحمت و رنج انداختيم ، و ما خوش نداريم كه سختى و رنج و مشقتى بشما برسد شما باز گرديد و هر كه هميشه با مردم نماز ميخوانده اكنون نيز او نماز عيد را خواهد خواند ، حضرت رضا عليه السّلام كفش خود را طلبيده و پوشيد آنگاه سوار مركب شده بازگشت ، و كار نماز عيد مردم در آن روز پراكنده شد و نماز مرتبى خوانده نشد .\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nابن قولويه ( بسندش ) از ياسر روايت كرده كه گفت : چون مأمون تصميم بر بيرون رفتن از خراسان بسوى بغداد گرفت ، فضل بن سهل ذو الرياستين نيز با او بيرون رفت ، و ما نيز بهمراه حضرت رضا عليه السّلام بيرون شديم در يكى از منازل بين راه نامهء بفضل بن سهل رسيد از برادرش حسن بن سهل : كه من در تحويل سال از روى حساب نجوم نگاه كرده‌ام و در آن ديده‌ام كه تو در فلان ماه در روز چهارشنبه حرارت آهن و آتش را خواهى چشيد از اين رو بعقيدهء من خوبست تو و مأمون و حضرت رضا در آن روز بحمام برويد و حجامت كنى و خونى به بدن خود بريزى تا نحسى آن روز از تو دور شود ، پس ذو الرياستين در اين باره نامهء بمأمون نوشت و از او خواست از حضرت رضا عليه السّلام نيز درخواست كند بحمام بروند مأمون به حضرت نوشت ، حضرت در پاسخ مأمون نوشت : من فردا بحمام نميروم ، دوباره مأمون به آن حضرت نوشت ، و حضرت به او نوشت : من فردا حمام نخواهم رفت زيرا من رسول خدا ( ص ) را ديشب در خواب ديدم و به من فرمود : اى على فردا بحمام نرو ، و من صلاح نمىبينم كه تو و فضل نيز فردا بحمام رويد ، مأمون نوشت : اى ابا الحسن راست گفتى و رسول خدا ( ص ) هم راست گفته من هم فردا بحمام نخواهم رفت و فضل خود داند ( ميخواهد برود و ميخواهد نرود ) .\r\nياسر گويد : چون شب شد و خورشيد غروب كرد حضرت رضا عليه السّلام بما فرمود : بگوئيد :\r\n« پناه ميبريم به خدا از شر آنچه امشب نازل مىشود » ما پيوسته آنچه حضرت فرموده بود ميگفتيم ، و چون\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nحضرت نماز صبح را خواند به من فرمود : بالاى بام برو ببين چيزى ميشنوى ؟ من بالاى بام رفتم صداى گريه و شيونى شنيدم كه كم كم زيادتر ميشد سبب آن را نفهميدم بناگاه ديدم مأمون از درى كه ميان خانهء او و حضرت رضا عليه السّلام بود وارد شده و ميگفت : اى آقاى من اى ابا الحسن خدا شما را در مصيبت فضل بن سهل اجر دهد كه او بحمام رفته و گروهى با شمشير بر سر او ريخته‌اند و او را كشته‌اند ، و سه نفر از كسانى كه بحمام ريخته‌اند گرفته‌اند و يكى از آنها پسر خالهء فضل - ابن ذى القلمين - است . و لشكريان و افسران و هواخواهان فضل بر در خانهء مأمون ريخته بودند ، و ميگفتند : مأمون او را غافلگير كرده و كشته است و به او بد ميگفتند و انتقام خون او را ميخواستند ، و آتش آورده بودند كه در را بسوزانند ، پس مأمون به حضرت رضا عرض كرد : اى آقاى من چنانچه صلاح بدانيد بيرون برويد و با نرمش و آرامى اين مردم را از در خانهء من پراكنده كنيد ، حضرت فرمود : آرى ميروم ، و سوار شده به من نيز فرمود : اى ياسر سوار شو پس همين كه از در خانه بيرون شديم نگاهى بمردم كه ازدحام كرده بودند فرمود و بدست به آنان اشاره كرد كه پراكنده شويد ، ياسر گويد : به خدا مردم بطورى پراكنده شدند كه روى همديگر ميريختند ، و به هيچ كس اشاره نكرد جز اينكه دويده و رفت .\r\nو نيز ابن قولويه ( بسند خود ) از مسافر روايت كند كه گفت : چون هارون بن مسيب ( والى مدينه ) خواست بجنگ محمد بن جعفر رود ( و او فرزند حضرت صادق عليه السّلام است كه در مكه خروج كرد و شمهء از حالاتش در فصل ( 1 ) از باب ( 14 ) گذشت مراجعه شود ) حضرت رضا عليه السّلام ( كه آن وقت در مدينه بود ) به من فرمود : بنزد هارون بن مسيب برو و به او بگو : فردا براى جنگ بيرون مرو كه اگر فردا بيرون روى\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nشكست ميخورى و لشكريانت كشته ميشوند ، و اگر پرسيد : اين مطلب را از كجا دانستى ؟ بگو : در خواب ديده‌ام ، مسافر گويد : نزد او آمدم و به او گفتم : فردا بيرون نرو كه اگر فردا بيرون روى شكست ميخورى و يارانت كشته ميشوند ! گفت : اين را از كجا دانستى ؟ گفتم : در خواب ديده‌ام ، گفت : آنكه اين خواب را ديده با كون نشسته خوابيده است ؟ ( و اعتنائى نكرده ) بيرون رفت و شكست خورد و يارانش كشته شدند .\r\n\r\nباب ( 22 ) در ذكر وفات حضرت رضا عليه السّلام و سبب آن و شمه‌اى از اخبار واردهء در اين باب\r\nبدان كه حضرت رضا عليه السّلام بسيار مأمون را در خلوت موعظه ميفرمود و اندرز ميداد و از خدا او را بيم ميداد و آنچه بر خلاف دستور آن حضرت انجام ميشد زشت ميشمرد ، و مأمون در ظاهر آن سخنان را مىپذيرفت ولى در دل بر او گران مىآمد و خوش نداشت ، روزى حضرت رضا عليه السّلام بمأمون درآمد ديد براى نماز وضوء ميسازد و غلامش آب وضوء بدست او ميريزد ، حضرت فرمود : اى امير المؤمنين در پرستش خدا كسى را شريك او قرار مده ، پس مأمون آن غلام را براند و كار وضوء و آب ريختن همه را خود انجام داد ولى اين سخن كينه و خشم او را نسبت به آن حضرت افزون كرد ، و از سوى ديگر هر گاه مأمون از فضل بن\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nسهل و برادرش حسن نزد آن حضرت سخن ميگفت ، حضرت عيب كارهاى آن دو را براى مأمون ميگفت ، و او را از اينكه چشم و گوش بسته بسخنان آن دو گوش ميدهد نهى فرموده و باز ميداشت ، فضل بن سهل و حسن برادرش اين جريان را فهميدند و شروع كردند نزد مأمون بدگوئى كردن از آن حضرت و خرده گرفتن بر كارها و سخنان آن جناب ، و گفتن سخنان و ذكر مطالبى كه آن حضرت را از نظر مأمون دور سازند و او را از ميل و علاقهء مردم نسبت به آن حضرت مىترسانيدند و پيوسته اين گونه سخنان بمأمون گفتند تا اينكه رأى مأمون را در بارهء آن حضرت دگرگون ساختند و تصميم بكشتن آن بزرگوار گرفت ، و چنان شد كه روزى آن حضرت با مأمون طعامى خوردند و حضرت از آن خوراك بيمار شد و مأمون نيز خود را ببيمارى زد .\r\nمحمد بن على بن حمزه از منصور بن بشير از برادرش عبد اللَّه بن بشير روايت كرده كه گفت : مأمون به من دستور داد ناخنهاى خود را بلند كنم و اين كار را براى خود عادى كنم و براى كسى درازى ناخن خود را آشكار ننمايم ، من نيز چنان كردم ، سپس مرا خواست و چيزى به من داد كه شبيه بتمر هندى بود و به من گفت : اين را بهمهء دو دست خود بمال ، من چنان كردم سپس برخاسته و مرا به حال خود گذارد و نزد حضرت رضا عليه السّلام رفته گفت : حال شما چگونه است ؟ فرمود : اميد بهبودى دارم ، مأمون گفت : من نيز به حمد اللَّه امروز بهترم ، آيا هيچ كدام از پرستاران و غلامان امروز بنزد شما آمده‌اند ؟ حضرت فرمود :\r\nنه ، مأمون خشمناك شده بغلامان فرياد زد ( كه چرا رسيدگى به حال آن حضرت نكرده‌اند ) .\r\nسپس گفت : هم اكنون آب انار بگير و بخور كه براى رفع اين بيمارى چارهء جز خوردن آن نيست ، برادر عبد اللَّه بن بشير گويد : پس به من گفت : انار براى ما بياور ، و من انارى چند حاضر كردم مأمون گفت : با دست خود آن را بفشار من فشردم و مأمون آن آب انار فشرده را با دست خود به حضرت خورانيد\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nو همان سبب مرگ آن حضرت شد ، و پس از خوردن آن افشره دو روز بيشتر زنده نماند كه از دنيا رفت - درود خدا بروان پاكش باد - .\r\nاز أبا صلت هروى روايت شده كه گفت : پس از آنكه مأمون ( در آن روز ) از نزد آن حضرت بيرون رفت من بر آن جناب وارد شدم حضرت به من فرمود : اى ابا صلت اينان كار خود را كردند و زبانش بذكر وحدانيت و سپاسگوئى خداى تعالى گويا بود .\r\nو از محمد بن جهم روايت شده كه گفت : حضرت رضا عليه السّلام انگور دوست ميداشت ، پس قدرى انگور براى حضرت تهيه كردند و در جاى حبه‌هاى آن چند روز سوزنهاى زهر آلود زدند ، سپس آن سوزنها را كشيده و آن انگور را بنزد آن بزرگوار آوردند ، حضرت كه به همان بيمارى كه پيش از اين گفته شد مبتلا بود از آن انگور زهر آلود بخورد و سبب شهادت آن حضرت گرديد ، و گويند : اين نوع زهر دادن بسيار ماهرانه و دقيق است .\r\nو چون حضرت رضا عليه السّلام بشهادت رسيد مأمون يك شبانه روز مرگ آن حضرت را پنهان كرد ، سپس بنزد محمد بن جعفر ( عموى آن حضرت ) و گروهى از خانواده و دودمان ابى طالب كه در خراسان بودند فرستاده و چون حاضر شدند خبر مرگ آن حضرت را بايشان داد و گريست و بسيار در مرگ آن حضرت بيتابى از خود نشان داد ، و جنازهء آن بزرگوار را صحيح و سالم نشان ايشان داده آنگاه خطاب به آن جسد مطهر كرده گفت : اى برادر بر من دشوار است تو را در اين حال ببينم ، من آرزو داشتم كه پيش از تو بميرم ( و تو جانشين من باشى ) ولى خدا نخواست ، سپس دستور داد آن حضرت را غسل داده كفن و حنوط كنند\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nو خود جنازه را برداشته به همين جايى كه اكنون حضرت مدفون است آورد و به خاك سپرد و آنجا خانهء حميد بن قحطبه بود در دهى از شهر طوس كه نامش سناباد و نزديكى نوقان است ، و در همان جا قبر هارون الرشيد بود ، و قبر حضرت رضا عليه السّلام پيش روى هارون و در قبلهء او قرار گرفته است .\r\nحضرت رضا عليه السّلام از دنيا رفت و سراغ نداريم كه فرزندى از او بجاى مانده باشد جز پسرش كه امام پس از آن حضرت بود يعنى ابا جعفر محمد بن على عليهما السّلام و در آن روز كه پدرش حضرت رضا عليه السّلام از دنيا رفت هفت سال و چند ماه از عمر شريف او گذشته بود .\r\n\r\n[ باب ( 23 ) شرح حال حضرت جواد عليه السلام 
  ]\r\nدر ذكر امام پس از حضرت رضا عليه السّلام و تاريخ ولادت ، و نشانه‌هاى امامت و مدت خلافت ، و عمر شريف او ، و جريان وفات و سبب آن ، و جاى قبر ، و عدد فرزندان ، و شمهء از احوال آن حضرت .\r\n( 30 ) بدان كه امام پس از حضرت على بن موسى الرضا عليهما السّلام فرزندش محمد بن على عليهما السّلام است بواسطهء نص صريح و اشاره‌اى كه از پدر بزرگوارش در بارهء امامت آن حضرت رسيده ، و همچنين بواسطهء كمال و فضل او .\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nولادت آن حضرت در ماه رمضان سال صد و نود و پنج هجرى در مدينه بود .\r\nو در شهر بغداد در ماه ذى قعدة سال دويست و بيست هجرى از دنيا رفت و آن هنگام بيست و پنج سال از عمر شريفش گذشته بود .\r\nو بنا بر اين مدت خلافت و جانشينى آن حضرت از پدرش و امامت او هفده سال بود .\r\nمادرش ام ولد بوده و نام او سبيكه و از اهل نوبة ( از شهرهاى افريقا ) بوده است .\r\n\r\nباب ( 24 ) ذكر مقدارى از نصوص وارده در بارهء امامت حضرت جواد عليه السّلام و اشارتى كه در اين باره از پدر بزرگوارش رسيده است :\r\nكسانى كه نص صريح از حضرت رضا عليه السّلام در بارهء امامت فرزندش امام جواد عليه السّلام روايت كرده‌اند بسيارند از آن جمله است : على بن جعفر بن محمد الصادق عليه السّلام ، و صفوان بن يحيى ، و معمر بن خلاد ، و حسين بن بشار ، و ابن ابى نصر بزنطى ، و ابن قياما واسطى ، و بسيارى ديگر كه ذكر نام آنان كتاب را طولانى كند .\r\n\r\n","description":"","footnote":"","page_name":" 264 ","page_number":264},
  {"content":"\r\n\r\n1 - ابن قولويه ( بسند خود ) از زكريا بن يحيى صيرفى حديث كند كه گفت : شنيدم على بن جعفر براى حسن بن حسين بن على بن حسين حديث ميگفت و در ضمن سخنانش چنين گفت : همانا خداوند حضرت رضا عليه السّلام را يارى كرد آنگاه كه برادران و عموهايش به او ستم كردند ! و حديثى طولانى نقل كند : تا ميرسد بدينجا كه على بن جعفر گويد : - پس من برخاستم و دست حضرت ابى جعفر محمد بن على ( جواد ) را گرفته گفتم : گواهى دهم كه تو امام من هستى در نزد خداى عز و جل ، پس حضرت رضا عليه السّلام گريست آنگاه فرمود : عموجان مگر نشنيدى كه پدرم ميفرمود : رسول خدا ( ص ) فرمود : پدرم بفداى پسر بهترين كنيزان پسر كنيز نوبية ( اهل نوبة ) پاكيزه ، از فرزندان او است آن غايب آواره و خونخواه پدر و جدش ، آن كس كه از ديده‌ها پنهان شود ، پس مردم بگويند : مرد ، يا اينكه هلاك شد ، يا بكدام دره افتاده و رفته است ؟ من عرض كردم : راست گفتى قربانت شوم .\r\n2 - و نيز ( بسند ديگر ) از صفوان بن يحيى روايت كند كه به حضرت رضا عليه السّلام عرض كردم : پيش از اينكه خداوند حضرت أبى جعفر را بشما بدهد از شما ( راجع به امام پس از خود ) مىپرسيديم و شما ميفرمودى : خدا پسرى به من خواهد داد ، و اكنون خدا اين پسر را بشما داده و ديدگان ما را بواسطهء او روشن كرد ، و خدا روز مرگ تو را بما ننماياند ، ( و چنين روزى براى ما پيش نياورد ) و اگر خداى ناكرده چنين پيش آمدى كرد بكه بايد پناه ببريم ( و امام ما كيست ) ؟ با دست خود اشاره بابى جعفر عليه السّلام كرد كه در پيش رويش ايستاده بود ، عرضكردم : قربانت گردم اين كه ( كودكى خردسال است و فقط )\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nسه سال از عمرش گذشته است ؟ فرمود : ( خردسالى او ) چه زيانى بامامت او زند ، همانا عيسى عليه السّلام كمتر از سه سال داشت كه به پيامبرى و حجت الهى قيام كرد ! 3 - و بسند ديگر از معمر بن خلاد روايت كند كه گفت : شنيدم حضرت رضا عليه السّلام سخنى ( راجع بامامت ) گفت آنگاه فرمود : شما چه احتياجى به اين مطلب داريد ؟ اين ابو جعفر است كه بجاى خود نشانده و مقام خود را به دو واگذار كرده‌ام ، ما خاندانى هستيم كه خردسالان ما از بزرگسالانمان ارث برند مانند هم ( يعنى چنانچه بزرگسالان علم را به ارث برند خردسالان ما نيز بدون هيچ گونه تفاوت علم را از بزرگسالان ارث برند ) .\r\n4 - و بسند ديگر از حسين بن بشار روايت كند كه گفت : ابن قياما واسطى نامهء به حضرت رضا عليه السّلام نوشت و در آن نامه چنين بود كه : چگونه تو امامى با اينكه فرزندى ندارى ؟ حضرت رضا عليه السّلام پاسخش داد : تو از كجا دانستى كه من فرزند ندارم ! به خدا اين روزها و شبها نگذرد ( و عمر من بسر نرسد ) جز اينكه خداوند پسرى به من بدهد كه ميان حق و باطل را جدا سازد .\r\n5 - و بسند ديگر از ابن ابى نصر بزنطى روايت كند كه گويد : ابن نجاشى به من گفت : پس از صاحبت ( حضرت رضا عليه السّلام ) امام كيست ؟ من دوست دارم كه تو اين موضوع را از او بپرسى كه من بدانم ! ( ابن ابى نصر گويد ) : پس من خدمت حضرت رضا عليه السّلام شرفياب شدم و جريان را بعرض\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nرسانده ( و از امام پس از او پرسش كردم ) ؟ فرمود : امام فرزندم مىباشد ، سپس فرمود : آيا كسى جرات دارد بگويد : پسرم ، و پسر نداشته باشد ؟ ! ( ابن ابى نصر گويد : ) و هنوز أبو جعفر به دنيا نيامده بود ، پس چند روزى نگذشت كه آن جناب به دنيا آمد .\r\n6 - و بسند ديگر از ابن قياماى واسطى كه واقفى مذهب بود ( يعنى پس از حضرت موسى بن جعفر عليه السّلام در بارهء امامت حضرت رضا عليه السّلام توقف كرده بود و قائل بامامت آن حضرت نبود ) روايت كرده كه گفت : خدمت حضرت رضا عليه السّلام رسيدم و به او گفتم : آيا دو امام ( در يك زمان ) خواهد بود ؟ فرمود :\r\nنه مگر اينكه يكى از آن دو صامت و ساكت باشد ، گفتم : اين شما هستيد كه امام صامت ندارى ( و كسى نيست كه جانشين شما در امامت باشد ) ؟ فرمود : چرا به خدا ، هر آينه خداوند از من فرزندى بوجود آورد كه بوسيلهء او حق و اهل آن را ثابت نگهدارد ، و باطل و اهل آن را از ميان برده ( و نابود سازد ) و آن زمان ( كه اين سخن را فرمود ) فرزندى نداشت ، و پس از گذشتن يك سال ابو جعفر عليه السّلام به دنيا آمد .\r\n7 - و نيز از حسن بن جهم روايت كرده كه گفت : در خدمت حضرت رضا عليه السّلام نشسته بودم پس فرزندش را كه كودكى خردسال بود پيش خوانده او را در كنار من نشانيده به من فرمود : او را برهنه كن و پيراهنش را از تنش بيرون آر ، من چنان كردم ، پس به من فرمود : ميان شانه‌اش نگاه كن ، گويد :\r\nمن نگاه كردم ديدم در يكى از شانه‌هاى او چيزى مانند مهر است كه در گوشت فرو رفته بود ، سپس فرمود : آيا اين را مىبينى ؟ مانند اين هم در شانهء پدرم بود .\r\n\r\n","description":"","footnote":"","page_name":" 267 ","page_number":267},
  {"content":"\r\n\r\n8 - و از ابى يحيى صنعانى روايت كند كه گفت : خدمت حضرت رضا عليه السّلام بودم پس فرزندش ابى جعفر عليه السّلام را كه كودكى خردسال بود نزد او آوردند ، فرمود : اين است آن مولودى كه پربركت‌تر از او براى شيعيان ما فرزندى زائيده نشده است .\r\n9 - و از خيرانى از پدرش روايت كرده كه گفت : در خراسان خدمت حضرت رضا عليه السّلام ايستاده بودم ، پس گويندهء به آن حضرت عرض كرد : اى آقاى من اگر پيش آمدى كرد ( و شما از دنيا رفتيد ) بكه پناه بريم ( و امام پس از شما كيست ) ؟ فرمود : بسوى أبى جعفر فرزندم ، پس گويا آن گوينده سن أبو جعفر ( ع ) را كم دانست ( و تعجب كرد كه چگونه با اين سن كم امام خواهد بود ) ؟ ! حضرت رضا عليه السّلام فرمود : همانا خداى سبحان عيسى مريم را برسالت و نبوت برانگيخت و صاحب شريعت و دين تازه بود و سن او كمتر از سنى بود كه أبو جعفر در آن است .\r\n10 - و از يحيى بن حبيب زيات روايت كرده كه گفت : مرا آگاه كرد كسى كه در محضر حضرت رضا عليه السّلام نشسته بود كه چون مردم از خدمت آن حضرت ( ع ) برخاستند به آنها فرمود : أبا جعفر ( جواد ) را ديدار كنيد و بر او سلام كرده ديدارى با او تازه كنيد ، همين كه مردم برخاستند حضرت بسوى من متوجه شده فرمود : خدا رحمت كند مفضل را كه به كمتر از اين هم قناعت ميكرد . ( يعنى مفضل و مانند او از اصحاب ائمهء پيشين به كمتر از اين هم مطلب را در بارهء امام ميفهميدند ) .\r\n\r\n","description":"","footnote":"","page_name":" 268 ","page_number":268},
  {"content":"\r\n\r\n\r\nباب ( 25 ) در شمهء از مناقب و نشانه‌ها و معجزات حضرت جواد عليه السّلام\r\nبدان كه چون مأمون فضيلت و برترى آن حضرت را در علم و دانش با آن خردسالى و كودكى بديد ، و نبوغ او را ملاحظه كرده و ديد آن جناب در علم و حكمت و ادب و كمال خرد و عقل بپايهء رسيده كه پيران سالخوردهء آن زمان از درك آنها عاجزند ، از اين رو شيفتهء او گشت و دخترش ام الفضل را بهمسرى او درآورد و او را با آن حضرت روانهء مدينه كرد و بسيار احترام و اكرام نسبت بمقام آن بزرگوار مبذول ميداشت .\r\n\r\n[ جريان تزويج آن حضرت با ام الفضل و سؤال يحيى بن اكثم از او و پاسخى كه فرمود 
  ]\r\n1 - حسن بن محمد بن سليمان ( بسندش ) از ريان بن شبيب روايت كند كه چون مأمون خواست دخترش ام الفضل را به عقد ازدواج امام جواد ( ع ) در آورد بنى عباس مطلع شده و بر ايشان بسيار گران آمد و از اين تصميم سخت ناراحت شده ترسيدند كار حضرت بدان جا بكشد كه كار پدرش حضرت رضا ( ع ) كشيد و منصب وليعهدى مأمون به آن جناب و بنى هاشم منتقل گردد ، از اين رو انجمن كرده در اين باره بگفتگو پرداختند و نزديكان فاميل او بنزدش آمده گفتند : اى أمير المؤمنين ترا به خدا سوگند دهيم از اين تصميمى كه در بارهء تزويج ابن الرضا ( محمد بن على ) گرفته‌اى خوددارى كنى ، زيرا بيمناكيم كه\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nبدين وسيله منصبى را كه خداوند بما روزى كرده از چنگ ما خارج ساخته و لباس عزت و شوكتى را كه خدا بما پوشانده از تن ما بدر آورى ، زيرا تو به خوبى كينهء ديرينه و تازهء ما را به اين دسته ( يعنى بنى هاشم ) ميدانى ، و رفتار خلفاى گذشته را با ايشان آگاهى كه ( بر خلاف تو ) آنان را تبعيد ميكردند و كوچك مينمودند ، و ما در آن رفتارى كه تو نسبت بپدرش حضرت رضا عليه السّلام انجام دادى در تشويش و نگرانى بوديم تا اينكه خداوند اندوه ما را از جانب او بر طرف ساخت ، ترا به خدا از خدا انديشه كن كه دوباره ما را باندوهى كه بتازگى از سينه‌هاى ما دور شده بازگردانى ، و رأى خويش را در بارهء تزويج ام الفضل از فرزند على بن موسى الرضا بسوى ديگرى از خانواده و دودمان بنى عباس كه شايستگى آن را دارد باز گردان ؟\r\nمأمون بايشان گفت : اما آنچه ميان شما و فرزندان ابى طالب است پس سبب آن شمائيد و اگر شما با اينان انصاف دهيد هر آينه سزاوارتر از شما هستند ( بمقام خلافت و زمامدارى ) ، و اما كردار خليفه‌هاى پيش از من را نسبت بايشان ( كه يادآور شديد ) همانا آنان با اين عمل قطع رحم و خويشاوندى كردند و پناه ميبرم به خدا كه من نيز همانند آنان كارى انجام دهم ، و به خدا سوگند من از آنچه نسبت بوليعهدى على بن موسى الرضا عليهما السّلام انجام دادم هيچ پشيمان نيستم ، و براستى من از او خواستم كه كار خلافت را بدست بگيرد و من از خودم آن را دور سازم ولى او خوددارى كرد و مقدرات خداوندى چنان كرد كه ديديد .\r\nو اما اينكه من محمد بن على ( امام جواد عليه السّلام ) را براى دامادى خويش برگزيدم بواسطهء برترى داشتن اوست با خردساليش در علم و دانش بر همهء دانشمندان زمان و براستى دانش او شگفت انگيز است و من اميد دارم كه آنچه من از او ميدانم براى مردم آشكار كند تا بدانند كه رأى صحيح همان است كه\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nمن در بارهء او زده‌ام ؟ .\r\nآنان در پاسخ مأمون گفتند : همانا اين جوان خردسال گرچه رفتار و كردارش تو را بشگفت واداشته و شيفتهء خود كرده ولى ( هر چه باشد ) او كودكى است كه معرفت و فهم او اندك است ، پس او را مهلت ده و درنگ كن تا دانشمند شود و در علم دين فقيه گردد و دانش بجويد ، آنگاه پس از آن هر چه خواهى در بارهء او انجام ده ؟ مأمون گفت : واى به حال شما من آشناترم به اين جوان از شما و بهتر از شما او را مىشناسم ، اين جوان از خاندانى است كه دانش ايشان از خدا است و بستهء به آن دانش ژرف بىانتها و الهامات او است ، پيوسته پدرانش در علم دين و ادب از همگان بىنياز بودند و دست ديگران از رسيدن به حد كمال ايشان كوتاه و نيازمند بدرگاه آنان بوده‌اند ، اگر ميخواهيد او را آزمايش كنيد تا بدانيد كه من براستى سخن گفتم و درستى گفتار من بر شما آشكار گردد ؟ گفتند : ( اين پيشنهاد خوبى است و ) ما خشنوديم كه او را آزمايش كنيم ، پس اجازه ده ما كسى را در حضور تو بياوريم تا از او مسائل فقهى و احكام اين ديانت مقدسه پرسش كند ، پس اگر پاسخ صحيح داد ما اعتراضى نداريم و خرده بر كار شما نخواهيم گرفت ، و در پيش خودى و غريب و دور و نزديك استوارى و محكمى انديشهء امير المؤمنين آشكار خواهد شد ، و اگر از دادن پاسخ عاجز و ناتوان بود آنگاه روشن شود كه سخن ما در اين باره از روى مصلحت بينى بوده است ! مأمون گفت : هر گاه خواستيد اين كار را انجام دهيد ( و او را در حضور من آزمايش كنيد ! ) .\r\nآنان از نزد مأمون برفتند و رأى همگى ايشان بر اين قرار گرفت كه از يحيى بن اكثم كه قاضى ( بزرگ ) آن زمان بود بخواهند تا مسألهء از حضرت محمد بن على بپرسد كه او نتواند پاسخ بگويد ، و\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nبراى اين كار وعدهء اموالى نفيس و نويدهاى فراوانى به او دادند آنگاه بنزد مأمون بازگشته از او خواستند روزى را براى اين كار تعيين كند كه همگى در آن روز در مجلس مأمون حاضر شوند ، مأمون روزى را براى اين كار تعيين كرد ، و در آن روز همگى آمده و يحيى بن اكثم نيز در آن مجلس حاضر شد ، و مأمون دستور داد براى حضرت جواد ( ع ) تشكى پهن كنند و دو بالش روى آن بگذارند پس آن حضرت كه نه سال و چند ماه از عمر شريفش گذشته بود بمجلس در آمده ميان آن دو بالش نشست ، و يحيى بن اكثم نيز پيش روى آن حضرت نشست و مردم ديگر هر كدام در جاى خود قرار گرفتند ، و مأمون نيز روى تشكى چسبيده بتشك امام جواد ( ع ) نشسته بود .\r\nيحيى بن اكثم رو بمأمون كرده گفت : اى امير المؤمنين اجازه ميدهى از ابى جعفر جواد پرسش كنم ؟\r\nمأمون گفت : از خود او اجازه بگير ! پس يحيى بن اكثم رو بدان حضرت كرده و گفت قربانت گردم اجازه فرمائى مسأله بپرسم ؟ حضرت جواد فرمود : بپرس ! گفت قربانت گردم در بارهء شخصى كه در حال احرام شكارى بكشد چه ميفرمائى ؟ حضرت فرمود : آيا در حل كشته است يا در حرم ؟ عالم بمسئله و حكم بوده است يا جاهل ؟ از روى عمد كشته است يا بخطاء ؟ آن شخص آزاد بوده است يا بنده ؟ نخستين بار بوده كه چنين كارى كرده يا پيش از آن نيز انجام داده ؟ آن شكار از پرندگان بوده يا غير آن ؟ از شكارهاى كوچك بوده يا بزرگ ؟ باز هم باكى از انجام چنين كارى ندارد يا اينكه اكنون پشيمان است ؟ در شب اين شكار را كشته يا در روز ؟ در حال احرام عمره بوده يا احرام حج ؟ ( بگو كداميك از اين اقسام 1 - كوچك بوده يا بزرگ\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nبوده زيرا هر كدام حكمى جداگانه دارد ؟ ) يحيى بن اكثم متحير شد و ناتوانى و زبونى در چهره‌اش آشكار شد و زبانش بلكنت افتاد بطورى كه حاضرين مجلس ناتوانى او را در برابر آن حضرت فهميدند .\r\nمأمون گفت : خداى را بر اين نعمت سپاسگزارم كه آنچه من انديشيده بودم همان شد ، سپس نگاه بفاميل و خاندان خود كرده گفت : آيا دانستيد آنچه را نمىپذيرفتيد ؟ سپس رو به حضرت جواد ( ع ) كرده گفت : آيا خود خواستگارى ميكنى ؟ فرمود : آرى اى امير المؤمنين ، مأمون گفت : خواستگارى كن و خطبه را براى خودت بخوان قربانت گردم ، زيرا من ترا بدامادى خود پسنديدم و دخترم ام الفضل را بهمسرى تو در آوردم اگر چه گروهى را اين كار خوش نيايد ( و از اين وصلت راضى نيستند ) پس حضرت جواد عليه السّلام خطبهء عقد را به اين عبارت بخواند : « الحمد للَّه اقرارا بنعمته . . . » و پس از حمد و ثناى پروردگار و درود بر خاتم انبياء ( ص ) و عترت طاهرينش فرمود : همانا از فضل خداوند بر بندگان اينست كه بوسيلهء حلال ايشان را از عمل حرام بىنياز ساخته و چنين فرموده است : «  وَ أَنْكِحُوا الْأَيامى مِنْكُمْ  . . .\r\nتا آخر » ( و آيه 32 از سورهء نور را قرائت كرد ) آنگاه چنين فرمود : همانا محمد بن على بن موسى خواستگارى مىكند ام الفضل دختر عبد اللَّه مأمون را و صداق و مهريه‌اش را مهريه جده‌اش فاطمه دختر رسول خدا ( ص ) قرار ميدهد كه پانصد درهم خالص تمام عيار باشد ، پس اى امير المؤمنين آيا به اين مهريه او را بهمسرى من درخواهى آورد ؟ مأمون گفت : آرى اى أبا جعفر ام الفضل دخترم را به اين مهرى كه\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nگفتى بهمسرى تو درآورم آيا تو هم اين ازدواج را پذيرفتى اى ابا جعفر ؟ حضرت فرمود : آرى پذيرفتم و بدان خوشنود گشتم ، پس مأمون دستور داد هر يك از مردمان از نزديكان و غير آنان بحسب رتبه و مقامشان در جايگاه خود بنشينند ، ريان گويد : طولى نكشيد كه آوازهائى مانند آوازهاى كشتيبانان شنيدم كه با هم سخن گويند ، پس ديديم خادمان را كه از نقره كشتى ساخته و آن را با ريسمانهاى ابريشمى روى چهار چرخى از چوب ( مانند گارى ) بسته و آوردند و آن كشتى پر از عطر بود ، پس مأمون دستور داد در آغاز آن گروه مخصوص را كه آنجا بودند همگى را معطر كنند ، و سپس آن كشتى مصنوعى را بخانه‌هاى اطراف بكشند و همه را از آن عطر خوشبو نمايند آنگاه ظرفهاى خوراكى آوردند و همگان خوردند ، سپس جايزه‌ها را آوردند و بهر كس مطابق قدر و مرتبه‌اش جايزه دادند .\r\nچون ( مجلس بپايان رسيد و ) مردم پراكنده شدند و جز نزديكان كسى در مجلس نماند ، مأمون رو به حضرت جواد كرده گفت : قربانت گردم اگر صلاح بدانى ( خوبست ) احكام هر كداميك از آنچه در بارهء كشتن شكار در حال احرام به شرحى كه فرمودى براى ما بيان كنى كه ما هم بدانيم و بهره ببريم ؟ ! حضرت فرمود : آرى شخص محرم چون در حل ( خارج حرم ) شكارى را بكشد و آن شكار پرنده و بزرگ باشد كفاره‌اش يك گوسفند است ، و اگر در حرم بكشد كفاره‌اش دو برابر مىشود ، از اين رو اگر جوجهء پرندهء را در خارج حرم بكشد كفارهء او بچهء گوسفندى است كه تازه از شير گرفته باشند ، و اگر آن را در حرم بكشد بايد هم آن را بدهد و هم بهاى آن جوجه را كه كشته است ( اين در صورتى بود كه\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nشكار پرنده باشد ) و اگر از حيوانات وحشى باشد ، پس اگر الاغ وحشى باشد كفاره‌اش يك گاو است ، و اگر شتر مرغ باشد كفاره‌اش يك شتر است ، و اگر آهو باشد يك گوسفند بر او واجب مىشود ، ( اينها در صورتى است كه در بيرون حرم بكشد ) و اگر يكى از اين حيوانات وحشى را در حرم كشت كفاره‌اش دو برابر مىشود بدان قربانى كه بكعبه رسد و هر گاه محرم كارى بكند كه قربانى بر او واجب شود و احرامش احرام حج باشد آن قربانى را در منى بايد بكشد ، و اگر احرام عمره باشد در مكه قربانى كند ، و كفارهء صيد نسبت بعالم و جاهل يكسان است ، و اما در عمد ( اضافهء بر كفاره ) گناه نيز كرده و در خطاء از او برداشته شده ، و اگر كشنده آزاد باشد كفاره بر خود اوست ، و اگر بنده باشد كفاره به گردن آقاى او است ، و بر صغير كفاره واجب نيست ، ولى بر كبير واجب است ، و شخصى كه از كار خود پشيمان است بواسطهء همين پشيمانى عقاب آخرت از او برداشته شود ، ولى آنكه پشيمان نيست بطور حتم در آخرت عقاب خواهد شد . مأمون گفت : أحسنت اى ابا جعفر خدا به تو نيكى عنايت كند .\r\nاكنون خوبست شما نيز از يحيى بن اكثم پرسشى كنى چنانچه او از شما پرسيد ؟ حضرت جواد بيحيى فرمود : بپرسم ؟ گفت : هر گونه ميل شما است قربانت گردم ( بپرسيد ) پس اگر توانستم پاسخت گويم و گر نه از شما بهره‌مند ميشوم ، حضرت فرمود مرا آگاه كن از مردى كه در بامداد بزنى نگاه مىكند و آن نگاه حرام است ، و چون روز بالا مىآيد بر او حلال مىشود ، و چون ظهر شود دوباره حرام مىشود ، و چون وقت عصر گردد بر او حلال شود ، و چون غروب كند بر او حرام شود ، و چون وقت عشاء شود بر او حلال شود ، و چون نيمهء شب گردد بر او حرام شود ، و چون سپيدهء صبح شود بر او\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nحلال گردد ، اين چگونه زنى است ؟ و براى چه حلال مىشود و از چه رو حرام ميگردد ؟ يحيى گفت : به خدا من بپاسخ اين پرسش راهبر نيستم و جهت حلال‌شدنها و حرام‌شدنها را نميدانم اگر صلاح بدانيد پاسخ آن را بفرمائيد تا بهره‌مند شويم ؟ حضرت فرمود : اين زنى است كه كنيز مردى بوده و بامداد مرد بيگانهء ديگرى بر او نگاه كرد و آن نگاه حرام بود ، و چون روز بالا آمد او را از آقايش خريد پس بر او حلال شد و چون ظهر شد آزادش كرد ، پس با آزاد شدن حرام شد ، چون عصر شد او را بزناشوئى گرفت و بر او حلال شد ، و چون غروب شد ظهارش كرد ( يعنى به او گفت : پشت تو مانند پشت مادر من است كه آن را اظهار ميگويند و در اسلام احكامى دارد از آن جمله اينكه با گفتن اين جمله زن گوينده ) بر او حرام مىشود ، و چون هنگام عشاء شد كفارهء ظهار را داد و بر او حلال شد ، و چون نيمهء شب شد بيك طلاق او را طلاق داد پس حرام شد ، و چون سپيده زد او را رجوع كرد پس بر او حلال شد ! .\r\nمأمون بحاضران در مجلس كه از خاندان او بودند رو كرده گفت : آيا در ميان شما هيچ كسى هست كه از اين مسأله چنين پاسخى بگويد يا مسألهء پيشين را بدان تفصيل كه شنيديد بداند ؟ گفتند : نه به خدا ! همانا امير المؤمنين داناتر است به آنچه خود ميانديشد ، مأمون گفت : واى بر شما اين خانواده در ميان همهء مردم مخصوص بفضيلت و برترى گشته‌اند و كودكى و خردسالى جلوگيرى ايشان از كمال نيست ! آيا ندانسته‌ايد كه رسول خدا ( ص ) دعوت خويش را با خواندن و دعوت كردن از امير المؤمنين على بن ابى طالب عليه السّلام گشود و على در آن هنگام ده ساله بود ، و رسول خدا ( ص ) اسلام او را پذيرفت و بدان حكم فرمود ، و جز على كس ديگرى را رسول خدا ( ص ) در آن سن بدين اسلام دعوت نفرمود ، و نيز با\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nحسن و حسين عليهما السلام بيعت فرمود با اينكه آن دو در آن زمان ( كه رسول خدا ( ص ) با ايشان بيعت كرد ) كمتر از شش سال داشتند و جز آن دو با هيچ كودكى به آن سنين بيعت نفرمود ؟ آيا هم اكنون آشنائى بفضيلت و برترى كه باينان داده نداريد ، و نميدانيد كه ايشان ( آن نژادى هستند كه خداوند در سورهء آل عمران آيهء 34 فرمايد : ) « نژادى هستند كه عضوى از ايشان از بعضى هستند » در بارهء آخرينشان جارى و ثابت است آنچه در بارهء نخستين ايشان جارى است ؟ گفتند : راست گفتى اى امير المؤمنين ! .\r\nسپس آن گروه برخاسته رفتند و چون فردا شد مردم در مجلس مأمون حاضر شده و حضرت جواد عليه السلام نيز حاضر گشت ، و افسران و سرلشكران و پرده‌داران و نزديكان خليفه و ديگران براى تبريك مأمون و حضرت جواد عليه السّلام آمدند ، ( مأمون دستور داد ) سه طبق از نقره آورده و آن طبقها پر بود از گلوله‌هائى كه از مشك و زعفران ساخته بودند ، و در ميان آن گلوله‌ها كاغذهاى لوله كردهء كوچكى بود كه در آنها حواله اموال نفيس و بسيار و عطيه‌هاى سلطنتى و آب و ملك نوشته بودند پس مأمون دستور داد آن گلوله‌ها بسر نزديكان خود بريزند ، و هر كس گلوله در دستش جا ميگرفت آن را باز ميكرد و آن حواله را بيرون مىآورد و براى گرفتن آن بخزينه‌دار مأمون مراجعه ميكرد و تحويل ميگرفت ، و از آن سو كيسه‌هاى طلا آورده در ميان نهادند ، و مأمون همه را در ميان افسران و سرلشكران و ساير مردم بخش كرد ، و در نتيجه همگى از آن مجلس توانگر و دارا بيرون رفتند ، و صدقاتى نيز مأمون بمستمندان و مسكينان بداد . و از آن روز ببعد پيوسته مأمون حضرت جواد عليه السّلام را گرامى ميداشت و قدر و مرتبهء او را بزرگ ميشمرد و آن حضرت را بر تمام فرزندان و خاندان خويش مقدم ميداشت .\r\nو روايت شده كه ام الفضل از مدينه نامهء بپدرش نوشت و در آن نامه از حضرت جواد شكايت كرد كه\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nكنيز ميگيرد و آنان را هووى من مىكند ؟ ! هارون در پاسخ نوشت : دختركم ما تو را بهمسرى ابا جعفر جواد در نياورديم كه حلالى را بر او حرام كنيم ! از اين پس چنين شكوه‌ها از او نكنى ؟ .\r\n2 - و چون حضرت جواد عليه السّلام با ام الفضل از بغداد از نزد مأمون بسوى مدينه رهسپار شد از خيابان باب الكوفة رفت و مردم نيز براى بدرقه بدنبال آن حضرت آمده بودند ، پس هنگام غروب بود كه بدار المسيب رسيد در آنجا فرود آمد و بمسجدى ( كه در آنجا بود ) درآمد و ميان صحن آن مسجد درخت سدرى بود كه هنوز بار نداده بود ، پس آن حضرت ظرف آبى خواست و در پاى آن درخت وضوء گرفت آنگاه برخاسته نماز مغرب را با مردم خواند ، و در ركعت اول سورهء حمد و سورهء «   إِذا جاءَ نَصْرُ اللَّهِ وَ الْفَتْحُ   . . » را خواند ، و در ركعت دوم حمد و سورهء «   قُلْ هُوَ اللَّهُ أَحَدٌ   » خواند و سپس قنوت گرفته آنگاه به ركوع رفت ، و ركعت سوم را نيز خوانده تشهد و سلام داد سپس اندكى نشست و نام خدا را برده ذكر گفت و بدون اينكه تعقيب بخواند برخاسته چهار ركعت نافله خواند آنگاه تعقيب نماز مغرب را خواند و دو سجده شكر بجا آورد سپس از مسجد بيرون رفت ، و چون در صحن مسجد به آن درخت سدر رسيد مردم ديدند درخت بارور ببار فراوان و خوبى شده ، كه مردم در شگفت شده از آن بار و ميوه خوردند و ديدند شيرين و بىهسته است . پس با آن حضرت خداحافظى كرده و همان ساعت حضرت بسوى مدينه رهسپار شد و پيوسته در مدينه بود تا اينكه معتصم عباسى ( كه پس از مأمون بخلافت رسيد ) آن حضرت را در آغاز سال دويست و بيست و پنج ببغداد طلبيد ، و آن بزرگوار ببغداد آمده در آنجا بود تا اينكه در آخر ذى قعده همان سال در بغداد از دنيا رفت و پشت سر جدش حضرت موسى بن جعفر عليهما السلام به خاك سپرده شد .\r\n\r\n","description":"","footnote":"","page_name":" 278 ","page_number":278},
  {"content":"\r\n\r\n3 - ابن قولويه ( بسندش ) از على بن خالد روايت كند كه گفت : من در سامره بودم پس شنيدم در آنجا مردى زندانى است كه او را كت بسته از شام آورده‌اند و گويند : او ادعاى پيغمبرى كرده ، على بن خالد گويد : بدر زندان رفته و با نگهبانان و دربانان زندان سازش كردم تا خود را به آن مرد رساندم ، ديدم مردى فهميده و خردمند است گفتم : سرگذشت تو چيست ؟ گفت : من مردى هستم كه در شام بودم و در جايى كه گويند : سر مقدس حسين عليه السّلام را در آنجا گذارده‌اند خداى را عبادت و پرستش ميكردم ، شبى همين طور در آنجا رو بمحراب مشغول عبادت و ذكر خدا بودم ناگاه ديدم شخصى روبروى من ايستاده ، من به دو نگاه كردم به من فرمود : برخيز ، من با او برخاسته كمى راه رفت ديدم من در مسجد كوفه هستم ، به من گفت : اين مسجد را مىشناسى ؟ گفتم : آرى اين مسجد كوفه است ، پس آن مرد نماز خوانده من نيز با او نماز خواندم پس بيرون آمد من نيز با او رفتم كمى راه كه رفتم ديدم در مسجد رسول خدا ( ص ) هستم ، پس سلام بر رسول خدا ( ص ) كرده و نماز خواند ، من نيز با او نماز خوانده سپس بيرون آمد و من نيز بيرون آمدم و كمى راه رفت ديدم در همان جا كه عبادت ميكردم در شهر شام هستم و آن مرد از ديدهء من پنهان شد ، يك سال از اين جريان گذشت و من از آنچه ديده بودم در شگفت بودم ، چون سال آينده شد همان شخص را ديدم ( كه آمد ) و من از ديدن او خورسند شدم پس مرا خوانده من بدنبالش رفتم و مانند سال گذشته آنچه كرده بود همانها را انجام داد ، و چون بشام رسيد و خواست از من دور شود به او گفتم : ترا به حق آن كسى كه اين نيروئى كه من ديدم به تو داده بگو كيستى ؟\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nفرمود : من محمد بن على بن موسى بن جعفر هستم ، اين جريان گذشت و پس از آن هر كس بنزد من رفت و آمد ميكرد من داستان خود را با آن حضرت ميگفتم ، اين خبر به گوش محمد بن عبد الملك زيات ( وزير معتصم عباسى ) رسيد ، پس كسى فرستاده مرا دستگير نموده بزنجير كشيده و بعراق فرستاد و چنانچه مىبينى مرا بزندان انداختند و به من بستند كه ادعاى نبوت كرده‌اى ؟ ! على بن خالد گويد : به او گفتم : من داستان تو را از زبان خودت بمحمد بن عبد الملك زيات بنويسم ؟ گفت : بنويس ، پس من داستان آن مرد را بتفصيل براى محمد بن عبد الملك نوشتم ! محمد در پاسخ پشت نامهء او نوشته بود : به آن كس كه تو را يك شب از شام بكوفه برد و از كوفه بمدينه و از مدينه به مكه و از مكه تو را بشام باز گرداند بگو از زندان بيرونت آورد ! على بن خالد گويد : اين پاسخ مرا اندوهگين و غمناك كرد و دلم به حال آن مرد سوخت و افسرده به خانه رفتم چون روز ديگر شد اول بامداد بسوى زندان رفتم كه از حال او آگاه شده او را دستور بصبر و بردبارى دهم ، ديدم لشكر و نگهبانان و زندان‌بان و گروه زيادى از مردم هراسناك به اين سو و آن سو ميدوند ، پرسيدم : چه خبر شده ؟\r\nگفتند : آن كس كه ادعاى پيغمبرى كرده بود و از شام او را بدينجا آورده بودند ديشب تا به حال از زندان ناپديد شده و كسى نميداند آيا به زمين فرو رفته يا پرندهء او را ربوده است ، و اين مرد يعنى على بن خالد زيدى بود ، و معتقد بامامت زيد بن على بود ولى پس از آنكه اين جريان را ديد معتقد بامامت ائمه اطهار شد و عقيده‌اش نيكو گرديد .\r\n4 - و نيز ابن قولويه از محمد بن على هاشمى روايت كرده كه گفت : بامداد آن روزى كه حضرت\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nجواد عليه السّلام با دختر مأمون عروسى كرده بود خدمت آن حضرت شرفياب شدم ، و من در شب دوائى خورده بودم و بامداد كه شد من نخستين كسى بودم كه بر آن حضرت وارد شدم ، و ( در اثر خوردن آن دارو ) تشنه شده بودم ولى نميخواستم آب طلب كنم ، پس حضرت جواد عليه السّلام در روى من نگاهى كرده فرمود :\r\nچنين مىبينم كه تشنه‌اى ؟ گفتم : آرى ، فرمود : اى غلام آبى براى ما بياور ! ، من پيش خود گفتم :\r\nهم اكنون آب زهر آلودى برايش مىآورند و از اين رو غمناك شدم ، پس غلام آمد و آب آورد ، حضرت لبخندى به روى من زد آنگاه فرمود : اى غلام آب را به من ده ، پس آب را گرفته آشاميد ، سپس به من داد و من آشاميدم و زمانى دراز نزد آن حضرت نشستم پس دوباره تشنه شدم ، حضرت آب خواست و چنان كرد كه نخست رفتار كرده بود ، ( يعنى ) نخست خود آن حضرت آشاميد سپس به من داد و لبخندى برويم زد ، محمد بن حمزه ( كه از محمد بن على هاشمى حديث را روايت كرده ) گويد : محمد بن على هاشمى به من گفت : به خدا من گمان دارم كه حضرت جواد از آنچه در دلها است آگاه است چنانچه شيعيان ميگويند .\r\n5 - و از طرفى روايت كند كه گفت : حضرت رضا عليه السّلام كه از دنيا رفت چهار هزار درهم به من بدهكار بود و كسى جز من و او از آن آگاه نبود ، پس حضرت جواد عليه السّلام بنزد من فرستاد كه چون فردا شود بنزد من بيا ، فردا بنزد آن جناب رفتم به من فرمود : ابو الحسن رضا عليه السّلام از دنيا رفت و چهار\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nهزار درهم به تو بدهكار بود ؟ گفتم : آرى پس جانمازى كه زير پايش بود بلند كرد و ديدم دينارهائى زير آن است و آنها را كه برابر با چهار هزار درهم بود به من داد .\r\n6 - و از معلى بن محمد روايت كند كه گفت : حضرت جواد عليه السّلام نزديكيهاى وفات پدر بزرگوارش از خانه بيرون آمد ، پس نگاه بسر تا پاى او كردم تا اندازهء قد و قامت او را براى دوستان و هم كيشان خود بيان كنم ، ديدم آن حضرت نشست سپس فرمود : اى معلى همانا خداوند در امامت همان حجت و برهانى را دارد كه در پيمبرى و نبوت دارد ، ( خدا در بارهء نبوت حضرت يحيى ) فرمود : « و حكم نبوت را در كودكى به او داديم » ( سورهء مريم آيه 12 ) .\r\n7 - و از داود بن قاسم جعفرى روايت كرده كه گفت : من خدمت حضرت جواد عليه السّلام شرفياب شدم و سه نامه همراهم بود كه نشانى و نام نويسنده روى آن نبود و آن نامه‌ها بهم مشتبه شده بود و من از آن پيش آمد ( و مشتبه شدن نامه‌ها ) غمنده شدم ، پس آن حضرت يكى را برداشت و فرمود : اين نامه از ريان بن شبيب است ، سپس دومى را برداشته فرمود : اين هم نامهء فلانى است ؟ عرضكردم : آرى ، من مبهوتانه به او نگاه ميكردم حضرت لبخندى زد و سومى را برداشته فرمود : اين نامهء فلانى است ؟\r\nعرضكردم : آرى قربانت گردم ، پس سيصد دينار به من داده و دستور داد آن را بنزد يكى از پسر عموهايش ببرم و فرمود : آگاه باش كه او به تو خواهد گفت : مرا به پيشه‌ورى راهنمائى كن كه با اين پول براى\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nمن كالائى بخرد ، و تو راهنمائيش كن ، گفتم : چنين خواهم كرد .\r\n8 - و نيز همين داود بن قاسم گويد : ساربانى در راه كه ميرفتم با من گفتگو كرد كه من از حضرت جواد عليه السّلام بخواهم كه او را با برخى از همراهانش در كارهاى خود وارد كند ، پس من خدمتش رفتم كه در اين باره با او صحبت كنم ديدم مشغول غذا خوردن است و گروهى نيز با او هستند ، من نتوانستم در بارهء آنچه ميخواستم با او صحبت كنم ، حضرت به من فرمود : اى ابا هاشم ( كنيهء داود است ) بخور ، و غذائى كه مىخورد پيش روى من گذارد ، سپس بىآنكه من سخنى از آن ساربان بگويم فرمود : اى غلام آن ساربانى كه ابو هاشم آورده ببين و او را ( براى كارها ) پيش خود نگاه دار .\r\n9 - و نيز داود بن قاسم گويد : روزى با آن حضرت بباغى رفتم ، و به او عرضكردم : قربانت گردم من به خوردن گل حريص هستم دعائى در بارهء من بفرمائيد ( كه اين عادت از سر من دور شود ) ؟ حضرت پاسخى نداد و پس از چند روز بدون مقدمه فرمود : اى ابا هاشم خدا خوردن گل را از تو دور ساخت ، ابو هاشم گويد : از آن روز چيزى در پيش من بدتر و مبغوض‌تر از گل نيست .\r\nو اخبار در اين باره بسيار است و آنچه بيان داشتيم براى مقصود ما كافى است ان شاء اللَّه تعالى .\r\n\r\n","description":"","footnote":"","page_name":" 283 ","page_number":283},
  {"content":"\r\n\r\n\r\nباب ( 26 ) در ذكر وفات حضرت أبى جعفر عليه السّلام و سبب آن و جاى قبر و عدد فرزندان آن جناب\r\nپيش از اين در باب ولادت آن حضرت گذشت كه آن جناب در مدينه به دنيا آمد و در بغداد از دنيا رفت .\r\nو سبب ورود آن حضرت ببغداد اين بود كه معتصم او را از مدينه ببغداد احضار كرد و در سال دويست و بيست در شب بيست و هشتم محرم وارد بغداد شد ، و در ماه ذى قعده همان سال در بغداد از دنيا رفت .\r\nو گويند : آن حضرت بزهر شهيد شد ولى خبرى كه من از روى آن به اين سخن گواهى دهم نزد من ثابت نشده ، در قبرستان قريش پشت قبر جد بزرگوارش حضرت موسى بن جعفر عليهما السّلام دفن شد ، و آن هنگام از عمر شريفش بيست و پنج سال و چند ماه گذشته بود ، و از القاب آن حضرت است منتجب و مرتضى ، و فرزندان آن حضرت يكى پسرش على بن محمد است كه بعد از او امام بود و ديگر موسى پسر ديگرش بود ، و دو دختر داشت بنام فاطمه و امامة ، و پسر ديگرى جز آن دو كه گفتيم نداشت .\r\n\r\n","description":"","footnote":"","page_name":" 284 ","page_number":284},
  {"content":"\r\n\r\n\r\n[ باب ( 27 ) شرح حال حضرت امام هادى عليه السلام 
  ]\r\nدر بيان امام پس از حضرت جواد محمد بن على عليهما السّلام و تاريخ ولادت و نشانه‌ها و دلائل امامت و شمهء از اخبار در اين باره ، و مدت امامت ، و مدت عمر ، و جريان وفات و سبب آن و جاى قبر و شمارهء فرزندان و شمهء از احوالات آن جناب بدان كه امام پس از حضرت جواد عليه السّلام پسرش حضرت ابا الحسن على بن محمد عليهما السّلام مىباشد زيرا اوصاف امامت در او يك جا فراهم شده و در فضيلت بسر حد كمال رسيده بود ، و وارثى براى جانشينى پدر جز او نبود ، و نيز نصوص صريحه و اشاراتى كه از پدر بزرگوارش در بارهء امامت او بخلافت و امامت رسيد ( اينها همه دليل بر امامت آن جناب بود ) .\r\nامام هادى در جايى بنام صريا در نزديكى شهر مدينه در نيمهء ماه ذى حجة سال دويست و دوازده به دنيا آمد ، و در ماه رجب سال دويست و پنجاه و چهار در سامراء از دنيا برفت ، و در آن روز چهل و يك سال و چند ماه از عمر شريفش گذشته بود ، و ( سبب آمدنش بسامراء اين بود كه ) متوكل آن حضرت را بوسيلهء يحيى بن هرثمة از مدينه بسامراء آورد ، و حضرت در آنجا بماند تا از دنيا برفت و مدت امامتش سى و سه سال بود ، و مادر آن حضرت زنى ام ولد بود بنام سمانة .\r\n\r\n","description":"","footnote":"","page_name":" 285 ","page_number":285},
  {"content":"\r\n\r\n\r\nباب ( 28 ) ذكر شمهء از نصوص و اشارتى كه در بارهء امامت آن حضرت رسيده است :\r\n1 - ابن قولويه ( بسندش ) از اسماعيل بن مهران براى من روايت كرده گفت : چون امام جواد عليه السّلام خواست براى نخستين بار از مدينه ببغداد رود هنگام بيرون رفتنش به او عرضكردم : قربانت گردم من از اين راهى كه ميروى بر تو نگرانم پس از شما امر امامت بكه منتقل شود ؟ حضرت با روى خندان بجانب من برگشته فرمود : آنچه تو گمان ميكنى امسال نيست ( و من باز خواهم گشت ) چون معتصم او را طلبيد ( و براى دومين بار بنزد معتصم ببغداد ميرفت ) پيش او رفته عرضكردم : قربانت شما ميرويد ، بفرما پس از شما امر امامت با كيست ؟ حضرت گريست تا اينكه محاسنش تر شد آنگاه رو به من كرده فرمود : اين بار براى من نگرانى و خطر هست ، و پس از من كار امامت با پسرم على است .\r\n2 - و از خيرانى از پدرش روايت كرده كه گفت : من گماشته و ملازم در خانهء حضرت جواد عليه السّلام بودم و احمد بن محمد بن عيسى اشعرى هر شب هنگام سحر مىآمد تا وضع بيمارى حضرت را بداند ، و هر گاه فرستادهء حضرت جواد كه ميان آن حضرت و ميان خيرانى پيغام مىآورد و ميبرد پيش خيرانى مىآمد احمد بن محمد برميخاست و ميرفت و آن فرستاده با خيرانى خلوت ميكرد ، خيرانى گويد : شبى\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nآن فرستاده بيرون آمد و احمد بن محمد بن عيسى برخاست و فرستاده با من خلوت كرد و احمد كمى راه رفته به عقب برگشت و در جايى كه سخن ما را مىشنيد ايستاد ، پس آن فرستاده گفت : آقايت تو را سلام مىرساند و ميفرمايد : من از دنيا ميروم و امر امامت بفرزندم على منتقل خواهد شد ، و او پس از من بر شما همان حقى را دارد كه من پس از پدرم بر شما داشتم ، سپس فرستاده برفت و احمد بنزد خيرانى بازگشت ، ( خيرانى گويد : چون احمد بازگشت ) به من گفت : چه به تو گفت ؟ خير بود ! احمد گفت : من كه شنيدم آنچه او به تو گفت ، و آنچه شنيده بود براى من بازگو كرد ، من گفتم : اين كارى كه تو كردى خدا بر تو حرام كرده بود زيرا خدا فرمايد : « تجسس نكنيد » ( سورهء حجرات آيهء 12 ) ؟\r\nحال كه شنيدى پس بر اين سخن گواه باش شايد روزى بدان محتاج و نيازمند شويم ، و مبادا تو موقع آن به كسى اظهارش كنى ! .\r\nخيرانى گويد : چون بامداد آن شب شد من عين آن پيغام را كه فرستادهء حضرت به من گفته بود در ده نسخه كاغذ نوشته و آنها را مهر زده و بده نفر از بزرگان و وجوه شيعه سپردم و به آنان گفتم : اگر پيش از آنكه من اين كاغذها را از شما بخواهم مرگ من فرا رسيد شما آنها را باز كنيد و بدان چه ميان آنها نوشته شده رفتار كنيد ، چون حضرت جواد عليه السّلام از دنيا رفت من از خانهء خود بيرون نرفتم تا آگاه شدم كه بزرگان شيعه در خانهء محمد بن فرج انجمن كرده و در امر امامت بگفتگو پرداخته‌اند ، پس محمد بن فرج نامهء به من نوشت و مرا از انجمن شدن آنان در منزلش آگاه ساخته و نوشته بود : اگر ترس فاش شدن مطلب نبود من با اين گروه بنزد تو مىآمدم ، و من ميل دارم كه تو سوار شده پيش من\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nآئى ، من سوار شده نزد او رفتم و ديدم مردم پيش او گرد آمده‌اند ، پس من در بارهء امامت حضرت هادى با آنان بگفتگو پرداختم ديدم بيشتر آنان شك دارند ، من به آن ده تن كه كاغذها نزدشان بود و همه در آن مجلس حاضر بودند گفتم : كاغذها را بيرون آريد ، و چون بيرون آوردند به آنان گفتم : اين است آنچه من بدان مأمور گشته‌ام ( كه بشما برسانم ) ! برخى از ايشان گفتند : ما دوست داشتيم كه ديگرى نيز بر آنچه تو گفتى گواهى ميداد تا گفتهء تو را تأكيد كند ؟ گفتم : خدا خواستهء شما را بشما داده و اين احمد بن محمد اشعرى است كه گواه است باينكه اين پيغام را شنيده است پس از او بپرسيد ، مردم از او پرسيدند و او از شهادت دادن خوددارى كرد و حاضر نشد ، پس او را بمباهله دعوت كردم ( مترجم گويد : مباهله يعنى نفرين كردن به يكديگر ، و آن در جايى است كه دو نفر بر سخنى يا مطلبى با هم اختلاف كنند پس هر كدام به طرز مخصوص و كلمات معينى براى اثبات گفتهء خود بر ديگرى نفرين كند ) احمد بن محمد از مباهله ترسيد و گفت : من آن را شنيدم ولى ميخواستم اين افتخار نصيب يك مرد عرب شده باشد ( و من كه مردى از عجم بودم ساكت شدم و نخواستم در اين باره سخنى گفته باشم ) و اكنون كه پاى مباهله بميان آمد راهى بر پوشاندن و كتمان شهادت ندارم ( و جريان را گفت ) پس همگى آن مردم در همان انجمن و مجلس كه بودند معتقد بامامت حضرت هادى عليه السّلام شدند و از جا برخاستند .\r\nو اخبار در اين باره بسيار زياد است كه اگر بخواهيم همه را در اينجا بيان كنيم كتاب را طولانى كند . و همين كه شيعيان پس از امام جواد عليه السّلام اجماع بر امامت حضرت ابى الحسن هادى كرده‌اند و كسى در آن زمان جز آن حضرت ادعاى امامت نكرد ، از ايراد اخبار و نصوص صريحهء بر امامت آن حضرت ما را بىنياز مىكند .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\n\r\nباب ( 29 ) در ذكر شمه‌اى از نشانه‌ها و براهين امامت و معجزات حضرت هادى عليه السّلام :\r\n1 - ابن قولويه ( بسندش ) از خيران اسباطى روايت كرده گفت : بنزد حضرت ابى الحسن هادى عليه السّلام در مدينه رفتم ، پس به من فرمود : از واثق ( خليفهء عباسى ) چه خبر دارى ؟ گفتم : قربانت گردم او بسلامت بود ، و من ديدارم با او از همه كس نزديكتر است ، ده روز است كه من از او جدا شده و او را ديدار كرده‌ام حضرت فرمود : مردم مدينه ميگويند : واثق مرده ؟ گفتم : من از همه كس ديدارم به او نزديكتر است ؟ فرمود : مردم مدينه ميگويند : مرده ، و چون فرمود : مردم ميگويند ، دانستم كه مقصودش از مردم خود آن جناب است ، سپس فرمود : جعفر چه كرد ؟ ( مقصود جعفر بن معتصم ، متوكل عباسى است ) گفتم : او در زندان ببدترين حالات بسر ميبرد ، گويد : فرمود : آگاه باش كه او هم اكنون خليفه و زمامدار است ، سپس فرمود : ابن زيات ( وزير واثق ) چه شد ؟ گفتم : مردم پشتيبانش بودند و فرمان فرمان او بود ! فرمود : اين قدرت برايش شوم بود ، سپس خاموش شد و فرمود : بناچار مقدرات\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nو احكام خدا بايد جارى شود . اى خيران واثق مرد و متوكل بجاى او نشست و ابن زيات هم كشته شد ! عرضكردم : چه وقت قربانت گردم ؟ ! فرمود : شش روز پس از اينكه تو بيرون آمدى .\r\n2 - و از ابن نعيم بن محمد طاهرى روايت مىكند كه گفت : متوكل عباسى بواسطهء دمل و غده‌اى كه بيرون آورد بيمار شد بطورى كه رو بمرگ رفت و كسى جرات نميكرد براى جراحى آهن به او نزديك كند و آن دمل را ببرد ، پس مادرش نذر كرد اگر از اين بيمارى بهبودى يابد مال زيادى از مال شخصى خود براى حضرت ابى الحسن هادى عليه السّلام بفرستد ، فتح بن خاقان ( يكى از نزديكان متوكل ) بمتوكل گفت خوبست كسى را نزد اين مرد يعنى ابى الحسن هادى بفرستى و از او ( راجع به اين بيمارى ) پرسشى كنى ؟\r\nزيرا چه بسا او دستورى دهد و معالجه‌اى براى اين بيمارى بداند كه سبب شود خداوند گشايشى دهد متوكل گفت : نزدش بفرستيد ، پس فرستادهء متوكل رفت و برگشت و گفت : كسب گوسفند را بگيريد ( كسب بفشردهء روغن معنا شده ، و به پشكل گوسفند هم تفسير كرده‌اند ) و با گلاب آن را بسائيد و مخلوط كنيد و روى دمل بگذاريد كه باذن خدا نافع است ، پس كسانى كه نزد متوكل حاضر بودند اين معالجه را بباد مسخره و ريشخند گرفتند ، فتح بن خاقان گفت : تجربه كردن اين كار زيانى ندارد ، و به خدا من اميد بهبودى از دستور او دارم ، پس همان كسب را حاضر كرده با گلاب ممزوج نموده روى آن گذاردند ، و آن دمل سرباز كرد و آنچه در آن بود بيرون آمد ، و بمادر متوكل مژدهء بهبودى او را دادند ، و او ده هزار دينار سر به مهر خودش براى حضرت هادى عليه السّلام فرستاد و متوكل از آن بيمارى بهبودى كامل يافت .\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nپس از چند روز كه از اين جريان گذشت بطحائى ( علوى كه از نواده‌هاى حضرت مجتبى عليه السّلام بود و خود و اجدادش از طرفداران و پشتيبانان سر سخت بنى عباس بودند ) نزد متوكل از حضرت هادى عليه السّلام سعايت و بدگوئى كرد و گفت : مالها و اسلحه‌هاى جنگى نزد اوست ( كه براى جنگ با شما آماده كرده ) پس متوكل بسعيد دربان ( مخصوص خود ) گفت : شبانه بخانهء او برو و هر چه در خانه پيش او پول و اسلحه است برداشته بنزد من بياور ! ابراهيم بن محمد گويد : سعيد حاجب ( دربان ) به من گفت : من شبانه به خانه حضرت هادى رفتم و نردبانى همراه داشتم پس به بام خانه بالا رفته و از پله‌هاى نردبان پائين مىآمدم و در تاريكى نميدانستم چگونه از كجا وارد خانه شوم ، حضرت هادى از ميان خانه صدا زد : اى سعيد بجاى خود باش تا چراغ و روشنائى برايت بياورند ، طولى نكشيد شمعى آوردند و من پائين رفتم ديدم آن حضرت جبهء پشمينى در بر و كلاهى پشمين بر سر دارد و جا نماز حصيرى در پيش روى اوست و رو به قبله است ، پس به من فرمود : اين اطاقها در اختيار تو ، من بهمهء اطاقها رفتم و همه را بازرسى كرده چيزى نيافتم ، جز آن كيسه پولى كه مادر متوكل با مهر خودش براى آن حضرت فرستاده بود ، و كيسهء ديگرى كه سر به مهر بود ، آن حضرت به من فرمود جا نماز را بازرسى كن ، من آن را نيز بلند كرده ديدم شمشيرى در غلاف پوشيده زير آن است ، آن را با كيسه‌ها برداشته بنزد متوكل بردم ، چون نگاهش به مهر مادرش كه بر كيسه بود افتاد نزد او فرستاده مادر را احضار كرد ، و چون آمد از آن كيسه پول ( كه مهر او را داشت ) پرسيد ؟ برخى از خدمتكاران مخصوص به من خبر داد كه مادرش در پاسخ او گفت : من آنگاه كه تو بيمار بودى نذر كردم كه اگر بهبودى يافتى ده هزار دينار از مال خودم براى او بفرستم ، و چون سالم شدى اين را براى او فرستادم و اين هم مهر من است كه روى كيسه است ، كيسهء\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nديگر را متوكل باز كرد چهار صد درهم در آن بود ، پس دستور داد كيسه پول ديگرى بدانها بيفزايند و به من دستور داد آنها را بنزد ابى الحسن هادى ببر و شمشير و آن كيسه ده هزار دينارى را نيز به او باز گردان ، گويد : من آن را باز گردانده و از او شرم داشتم ، پس به او عرضكردم : اى آقاى من بر من ناگوار و دشوار است كه بدون اجازهء شما بخانه‌ات درآمدم ولى چه كنم كه من مأمورم ؟ ! به من فرمود :\r\n« به زودى ستمگران خواهند دانست چه سرانجامى دارند » .\r\n3 - و از على بن محمد نوفلى روايت كرده كه گويد : محمد بن فرج رخجى به من گفت : حضرت هادى به من نوشت : اى محمد كار و بار خود را گرد آور و احتياط خويش بدار ، گويد : من مشغول جمع آورى كارهاى خود شدم و نميدانستم چه مقصودى آن حضرت از آنچه نوشته بود داشت تا آنكه فرستاده و مأمورى ( از جانب خليفه يا حكومت ) آمد و مرا دست بسته بزنجير از مصر حركت داد ، و هر چه داشتم مهر و موم كرده ( توقيف كردند ) ، پس هشت سال در زندان ماندم آنگاه نامهء از آن حضرت به من رسيد كه اى محمد بن فرج در ناحيهء غربى ( بغداد ) منزل مكن ، من نامه را خواندم و با خود گفتم :\r\nمن در زندانم و امام هادى به من چنين مىنويسد ؟ ! خيلى عجيب و شگفت‌آور است ! چند روزى نگذشت كه آزاد شدم و زنجيرها را از من باز كردند ، پس نامهء براى آن حضرت نوشتم و در خواست كردم از خدا بخواهد آب و ملك مرا به من بازگردانند ! ؟ حضرت نوشت : به زودى آب و ملكت را به تو باز ميگردانند و اگر هم باز نگردانند به تو زيانى نرسد ، على بن محمد نوفلى ( راوى حديث ) گويد : چون محمد بن فرج\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nرا بسامره فرستادند دستورى كتبى برايش صادر شد كه املاكش را به او برگردانند ولى هنوز نامه به دستش نرسيده بود كه از دنيا رفت .\r\n4 - على بن محمد نوفلى گويد : احمد بن خضيب نامهء بمحمد بن فرج نوشت و از او درخواست كرد بسامرا برود ، محمد بن فرج به حضرت هادى نوشت و در اين باره با او مشورت كرد حضرت به او نوشت برو كه گشايش كار تو ان شاء اللَّه در آن است ، محمد بن فرج بيرون رفت و چيزى نگذشت كه از دنيا رفت .\r\n5 - احمد بن عيسى از أبى يعقوب روايت كند كه گفت : شبى محمد بن فرج را پيش از مرگش در سامره ديدم كه باستقبال امام هادى عليه السّلام آمده بود ، پس آن حضرت نگاهى طولانى به او كرده و فرداى آن روز محمد بن فرج بيمار شد من پس از چند روز بعيادت او رفتم و او به من گفت : كه حضرت هادى برايش جامهء فرستاده و آن جامه را كه پيچيده و زير سرش نهاده بود به من نشان داد ، گويد : به خدا او را در همان جامه كفن كردند .\r\n6 - و نيز احمد بن عيسى از ابى يعقوب روايت كند كه گفت : حضرت هادى عليه السّلام را ديدم با احمد بن خضيب ( كه يكى از افسران متوكل بود و سپس وزير منتصر شد و پس از منتصر مستعين خليفه او را بكشت ) راه ميروند و حضرت هادى از او عقب ماند ، ابن خضيب گفت : پيش برو قربانت گردم حضرت فرمود : تو مقدم هستى ، پس چهار روز بيشتر نگذشت كه چوبهاى شكنجه را بپاى ابن خضيب نهاده او را كشتند .\r\n\r\n","description":"","footnote":"","page_name":" 293 ","page_number":293},
  {"content":"\r\n\r\n7 - گويد : و اين ابى خضيب براى تخليهء خانهء كه آن حضرت در آن منزل كرده بود اصرار و سختگيرى به آن حضرت مينمود كه زودتر از آنجا منتقل شود و خانه را به او بدهد ، پس آن حضرت براى او پيغام فرستاد : چنان خدا را در باره تو ميخوانم و نفرين كنم كه هيچ چيز براى تو بجاى نماند ! و در همان روزها خداوند او را گرفتار كرد .\r\n8 - و حسين بن حسن از يعقوب بن ياسر روايت كرده كه گفت : متوكل ( باطرافيانش ) ميگفت :\r\nواى بر شما كار ابن الرضا ( امام هادى عليه السّلام ) مرا درمانده و عاجز كرده هر چه كوشش كرده‌ام كه با من ميگسارى و هم‌نشينى كند او خوددارى مىكند ، و هر چه كوشش كرده‌ام كه فرصتى از او در اين باره بدست آورم چنين فرصتى نيافته‌ام ( كه در نتيجه او را پيش مردم ميگسار و گنهكار معرفى كنم ) يكى از حاضرين گفت : اگر آنچه خواهى از او بدست نيايد و چنين فرصتى از او پيدا نكنى پس بوسيلهء برادرش موسى اين مقصود را انجام ده كه او تا بتواند در خوانندگى و نوازندگى و لهو و لعب كوتاهى نكند ، مىخورد و مىنوشد و عشق ميورزد و ميخوارگى كند ، پس او را بخواه و در انظار و برابر چشم مردم او را به اين كارها وادار كن و در نتيجه در ميان مردم خبر به پيچد كه ابن الرضا چنين كرده ، و مردم ميان او و برادرش فرقى نگذارند ، هر كس نيز كه او را بشناسد ( وقتى چنين بداند ) برادرش را نيز متهم به كارهاى او مىكند ( و مقصود تو در هر حال انجام خواهد شد ) متوكل گفت : بنويسيد او را محترمانه بسامره بفرستند ، پس موسى را با احترام تمام بسامره فرستادند و متوكل دستور داد همهء بنى هاشم و سرلشكران و ديگر مردمان باستقبال او روند ، و تصميم بر اين بود ( يا با موسى قرار بسته بودند ) كه چون بسامره رود زمينهائى را به او واگذار كند و ساختمانى در آنجا برايش بنا كند ، و ميگساران و زنان خواننده نزد او بفرستد و دستور داده بود با او احسان كنند و در باره‌اش خوشرفتارى شود . و خانهء\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nزيبائى جداگانه برايش آماده سازند كه خود متوكل در آنجا بديدنش رود .\r\nچون موسى بسامرا رسيد حضرت هادى در پل وصيف كه جايى بود براى استقبال از آنان كه به شهر سامرا وارد ميشدند ، بديدار موسى رفت و بر او سلام كرده و احترامات لازمه را بجا آورد آنگاه به او فرمود :\r\nهمانا اين مرد تو را به اين شهر آورده كه آبرويت بريزد ، و پردهء حرمتت به درد ، و از ارزش تو بكاهد ، مبادا نزد او اقرار كنى كه هيچ گاه شراب خورده‌اى ؟ اى برادر از خدا بترس كه مرتكب گناهى شوى ! موسى گفت : اكنون كه مرا براى اين كار خواسته است چارهء من چيست ؟ فرمود : از ارزش و رتبه خود مكاه ، و نافرمانى پروردگار خويش مكن ، و كارى كه آبرويت را بريزد انجام مده ، زيرا اين مرد مقصودى جز ريختن آبرو و پرده‌درى تو ندارد ! موسى نصيحت حضرت هادى را نپذيرفت ، و آن حضرت هر چه به او اصرار كرد و او را پند داد او از سخن خود دست بر نداشت و زير بار نصيحتهاى آن حضرت نرفت ، همين كه حضرت ديد موسى اندرز او را نمىپذيرد فرمود : حال كه چنين است پس بدان كه آن مجلسى كه تو ميخواهى با او يك جا جمع شويد هرگز فراهم نخواهد شد ، راوى گويد : موسى سه سال در سامرا ماند و هر روز بدر خانهء متوكل مىآمد ( كه بنزد او رود ) به او ميگفتند : امروز متوكل سر گرم كارى است ( كه ملاقات با او ميسور نيست ) پس آن روز ميرفت و فردا مىآمد به او ميگفتند : امروز مست است ، روز ديگر مىآمد ميگفتند : امروز دوا خورده ، و هم چنان سه سال بر اين منوال گذشت تا اينكه متوكل كشته شد ، و در مجلس شراب و ميخوارگى با او ننشست .\r\n9 - و محمد بن على از زيد بن على بن حسين بن زيد روايت كند كه گفت : من بيمار شدم پس شبانه پزشكى براى معالجهء من آمد و دوائى براى من دستور داد كه آن را سحرگاه بگيرم و چند روز بخورم\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nمن نتوانستم آن دواء را بدست آورم ، و پزشك ( كه از تحصيل دواء مأيوس شد ) از در بيرون رفت ، بلافاصله خادم حضرت هادى عليه السّلام وارد شد و كيسهء براى من آورد كه همان دواء در آن بود و به من گفت :\r\nامام هادى تو را سلام رسانده و فرموده اين دواء را تا چند روز بخور ، من آن را گرفته و خوردم و بهبودى يافتم . محمد بن على گويد : پس زيد بن على به من گفت : كجايند غاليان ( آنان كه در بارهء أئمهء اطهار غلو كنند ) كه اين حديث را بشنوند ؟ ! .\r\n\r\nباب ( 30 ) جريان آمدن حضرت هادى عليه السّلام از مدينه بسامرا و وفات آن حضرت در آن سرزمين ، و بيان سبب وفات ، و عدد فرزندان و شمهء از احوال آن جناب\r\nبدان كه سبب اينكه حضرت هادى عليه السّلام را از مدينه بسامرا آوردند اين شد كه عبد اللَّه بن محمد متصدى كار جنگ و خواندن نماز در شهر مدينه بود ، و پيش متوكل از حضرت هادى عليه السّلام سعايت و بدگوئى كرد ، و پيوسته قصد آزار آن جناب را داشت ، امام هادى عليه السّلام كه از جريان سعايت او آگاه شد نامهء بمتوكل نوشت و در آن نامه جريان آزار كردن عبد اللَّه بن محمد به او و دروغگوئى او را در آن\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nسعايتى كه كرده بود براى متوكل ياد آور شده بود ، متوكل دستور داد پاسخ نامهء آن حضرت را بنويسند و در ضمن او را بآمدن بسامرا دعوت كنند و سفارش كرد در گفتار و كردار به آن حضرت به خوبى رفتار كنند و متن آن نامه چنين بود :\r\n«  بِسْمِ اللَّهِ الرَّحْمنِ الرَّحِيمِ  » اما بعد همانا امير المؤمنين قدر و منزلت تو را مىشناسد و خويشاوندى تو را منظور ميدارد ، و حقت را لازم مىشمارد ، و براى بهبودى كار تو و خاندانت هر چه لازم باشد فراهم ميسازد ، و وسائل عزت و آسودگى خاطر تو و ايشان را آماده كند ، و منظورش از اين رفتار و احسان خوشنودى پروردگار و أداى حق واجب شما است كه بر او لازم گرديده .\r\nو همانا امير المؤمنين دستور داد عبد اللَّه بن محمد را از توليت و تصدى كار جنگ و نماز در مدينه بر كنار و معزول كنند زيرا چنانچه شما ياد آور شده‌ايد حق شما را نشناخته و قدر و مقام شما را سبك شمرده ، و شما را بكارى متهم ساخته و نسبتى داده كه امير المؤمنين ميداند تو از آن كار بر كنارى و دامنت آلودهء بچنين تهمتى نيست ( مقصود اتهامى بوده كه آن جناب دعوى خلافت دارد و آرزوى زمامدارى در سر مىپروراند ) و خليفه ميداند كه تو راست ميگوئى و خود را براى اين كارى كه بدان متهم گشته‌اى ( يعنى خلافت ) آماده نكرده ، و چنين آرزوئى ندارى ، و امير المؤمنين محمد بن فضل را والى مدينه كرد و به او دستور داد تو را گرامى دارد و بزرگ شمارد و دستور و فرمان تو را انجام دهد و بدان وسيله به خدا و امير المؤمنين ( متوكل ) تقرب جويد .\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nو ضمنا امير المؤمنين مشتاق ديدار و زيارت شما است و دوست دارد تجديد عهدى با شما كرده شما را از نزديك ببيند ، اگر مايل به زيارت و ماندن در پيش او تا هر زمان كه خواسته باشى هستى ، خود و هر كس از خانواده و غلامان و اطرافيانت كه ميخواهى برداشته و با كمال آرامش و آسودگى خاطر بسوى خليفه حركت فرما و هرطور كه خواهى راه را طى كرده و هر روز كه خواستيد فرود آئيد ، و اگر بخواهيد و مايل باشيد يحيى بن هرثمة پيشكار مخصوص امير المؤمنين و لشكريانى كه همراه او هستند همراه شما باشند ، و در منزل كردن و راه‌پيمائى همه جا در ركاب شما باشند ، و البته اختيار اين كار بدست شما است اگر بخواهيد باشند و گر نه خودشان جداگانه باز گردند ، و ما او را براى انجام فرمان شما خدمتتان روانه كرديم ، پس از خدا مدد و خير طلبيده كوچ كن تا بنزد امير المؤمنين بيائى كه هيچ يك از برادران و فرزندان و خانواده و نزديكانش نزد او محبوبتر و ارجمندتر و پسنديده‌تر از تو نيستند و او نيز به كسى نگران‌تر و مهربانتر و خوشرفتارتر از تو نيست ، و هيچ كس براى آرامش خاطر خليفه از شما بهتر نيست ، و السّلام عليك و رحمة اللَّه و بركاته . نگارنده : ابراهيم بن عباس بتاريخ ماه فلان ( يا ماه جمادى الآخرة ) از سال دويست و چهل و سه هجرى .\r\nچون نامه به حضرت هادى عليه السّلام رسيد حضرت آمادهء كوچ كردن و رفتن بسامرا شده و يحيى بن هرثمة نيز با او رهسپار شده تا بسامرا رسيدند ، و چون آن جناب به آنجا رسيد متوكل ( با آن همه وعده‌ها كه داده و احتراماتى كه در نامه كرده بود ) يك روز خود را از آن حضرت پنهان كرد و آن جناب را در كاروانسرائى كه معروف بكاروانسراى گداها بود فرود آوردند و آن روز را در آنجا بماند تا اينكه بدستور\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nمتوكل خانهء براى او تخليه كرده و او را بدان جا منتقل نمودند . ( اين است رسم متوكل‌ها در پذيرائى از ميهمان عزيزى كه با آن همه اظهار اشتياق و گرمى او را دعوت ميكنند ) .\r\nابن قولويه ( بسند خود ) از صالح بن سعيد روايت كند كه گفت : روزى كه حضرت هادى عليه السّلام بسامرا وارد شد من خدمتش رفته به او عرضكردم : قربانت گردم اينان در همه جا ميخواهند نور شما را خاموش كنند و از قدر شما بكاهند تا جايى كه شما را در اين كاروانسراى كثيف و بدنام : كاروانسراى گدايان جا داده‌اند ؟ فرمود : اى پسر سعيد تو نيز چنين فكر ميكنى ( و هنوز در اين پايه از معرفت ما هستى ) ؟ سپس با دست اشاره كرده ناگاه بوستانهائى با طراوت ، و نهرهائى روان ، و باغهائى ديدم كه در آن دخترانى نيكو و خوشبو و پسر بچه‌گانى چون مرواريد در صدف درخشان بودند ، پس چشم من از ديدن آن منظره خيره و شگفتم بسيار شد ، آنگاه فرمود : اى پسر سعيد ما هر كجا باشيم اين نعمتها براى ما مهياست ، ما در كاروانسراى گدايان نيستيم ! ؟ .\r\n( 30 ) و حضرت هادى عليه السّلام در مدت اقامتش در سامرا مورد احترام بود و در ظاهر آن حضرت را گرامى و ارجمند ميداشتند ، و متوكل كوشش بسيار ميكرد كه نيرنگى بدان حضرت بزند ولى نتوانست ، و براى آن جناب با متوكل داستانها و سخنانى است كه نقل آنها موجب طولانى شدن كتاب گردد ، و در آن داستانها معجزات و نشانه‌هاى آشكارى براى آن جناب مىباشد كه اگر بخواهيم همهء آنها را در اينجا بيان كنيم از مقصود اصلى خود باز خواهيم ماند .\r\nامام هادى عليه السّلام در ماه رجب سال دويست و پنجاه و چهار در سامرا از دنيا برفت و در خانهء خود آن حضرت او را دفن كردند ، و فرزندانى كه بجاى گذارد يكى حضرت ابا محمد حسن بن على است كه\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nپس از آن حضرت امام بوده ، و ديگر حسين ، و محمد ، و جعفر ، و يك دختر نيز بنام عايشه داشت .\r\n( مترجم گويد : حسين فرزند آن جناب در همان بقعهء كه قبر مطهر عسكريين است مدفون مىباشد و محمد بن على همان حضرت سيد محمد معروف است كه در نزديكى بلد ميان كاظمين و سامره گنبد و بارگاهى دارد ، و جعفر همان جعفر كذاب است ) و مدت توقف آن حضرت در سامراء تا وقتى كه از دنيا رفت ده سال و چند ماه بود و عمر شريفش چنانچه پيش از اين نيز گفتيم در آن روز چهل و يك سال بود .\r\n\r\n[ باب ( 31 ) شرح حال امام عسكرى عليه السلام 
  ]\r\nذكر امام پس از حضرت هادى عليه السّلام و تاريخ ولادت ، و نشانه‌هاى امامت و نصوصى كه از پدرش در بارهء او رسيده ، و مقدار عمر و مدت خلافت ، و زمان وفات و جاى قبر و شمهء از احوال آن جناب .\r\n( 30 ) بدان كه امام پس از حضرت هادى عليه السّلام فرزندش حضرت ابا محمد حسن بن على عليهما السّلام بود براى آنكه اوصاف و خصال برترى و فضيلت در او گرد آمده ، و در آنچه لازمهء منصب امات و مقتضى زمامدارى است بر همگان پيشى گرفته ، يعنى در علم ، و زهد ، كامل بودن در عقل و خرد ، عصمت ، شجاعت ، كرم و بزرگوارى ، بسيارى اعمال و كردارى كه انسان را به خدا نزديك كند ، از اين گذشته\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nنص صريح پدر بزرگوارش در بارهء امامت او و اشاراتى كه آن حضرت در بارهء خلافت او فرمود .\r\nولادت آن جناب در مدينه در ماه ربيع الآخر سال دويست و سى و دو بود ، و در روز جمعه هشتم ماه ربيع الاول سال دويست و شصت از دنيا رفت و آن روز بيست و هشت سال از عمر شريفش گذشته بود .\r\nو در شهر سامرا در همان خانهء كه پدر بزرگوارش در آنجا مدفون بود آن جناب را نيز دفن كردند .\r\nمادرش ام ولد بود بنام حديثه . و مدت امامت آن حضرت شش سال بوده است .\r\n\r\nباب ( 32 ) ذكر چند حديث كه در باب امامت آن حضرت بنص صريح يا اشارهء از پدر بزرگوارش رسيده است :\r\n1 - ابن قولويه ( بسند خود ) از يحيى بن يسار عنبرى روايت كرده كه حضرت هادى چهار ماه پيش از مرگ خود بفرزندش حسين عليه السّلام وصيت كرد و مرا با جمعى از دوستان بر آن وصيت گواه گرفت .\r\n\r\n","description":"","footnote":"","page_name":" 301 ","page_number":301},
  {"content":"\r\n\r\n2 - و از على بن عمرو نوفلى روايت كرده كه گفت : من در خدمت حضرت هادى عليه السّلام در صحن خانه‌اش بودم كه فرزندش محمد بر ما گذر كرد ، من به آن حضرت عرضكردم : قربانت گردم امام ما پس از شما اين است ؟ فرمود : نه امام و صاحب شما پس از من حسن خواهد بود .\r\n3 - و از عبد اللَّه بن محمد اصفهانى روايت كند كه گفت : حضرت هادى به من فرمود : امام و صاحب شما پس از من كسى است كه بر ( جنازهء ) من نماز بخواند ، گويد : ما پيش از آن حضرت ابا محمد امام حسن را نمىشناختيم ، و پس از اينكه حضرت هادى از دنيا رفت ، حضرت ابا محمد بيامد و بر پدر خويش نماز خواند .\r\n4 - و از على بن حفص روايت كند كه گويد : هنگامى كه فرزند حضرت هادى يعنى محمد از دنيا رفت من حاضر بودم كه بحسن ( فرزند ديگر خود ) فرمود : پسر جانم خدا را شكرى تازه كن كه در بارهء تو امر خود را تازه كرد ( يعنى با بودن محمد گمان ميرفت كه او امام باشد و با مرگ او در تو متعين شد ) .\r\n5 - و از احمد بن محمد . . . انبارى روايت كند كه گفت : من در هنگام از دنيا رفتن محمد بن على ( همان حضرت سيد محمد معروف ) حاضر بودم ، پس حضرت هادى عليه السّلام به خانه آمد و تختى براى او گذاردند ، و آن حضرت روى آن تخت نشست و خانوادهء او دور آن تخت بودند و فرزندش حضرت ابو محمد ( امام حسن عسكرى ) نيز در گوشهء ايستاده بود ، و چون از كار تجهيز فرزندش محمد بن على فارغ شد\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nبسوى ابو محمد متوجه شده فرمود : پسر جان براى خدا شكرى تازه كن كه در بارهء تو امرى تازه كرده .\r\n( معنايش در حديث پيش گذشت ) .\r\n6 - و از على بن مهزيار روايت كند كه گفت : به حضرت هادى عليه السّلام عرض كردم : اگر ( خداى نكرده ) - پناه به خدا - پيش آمدى شد ( و شما از دنيا رفتيد ) بكه پناه بريم ( و امام ما كيست ) ؟ فرمود :\r\nعهد من بسوى بزرگترين فرزند من يعنى حسن عليه السّلام است .\r\n7 - و از على بن عمرو عطار روايت كند كه گفت : خدمت حضرت هادى رفتم و در آن وقت فرزندش أبا جعفر ( محمد بن على ) زنده بود و من گمان ميكردم كه امام پس از آن حضرت او است ، پس عرضكردم :\r\nقربانت گردم كداميك از فرزندانت مخصوص بامامت است ؟ فرمود : هيچ كدام را مخصوص ندانيد تا دستور من بشما برسد ، گويد : پس از آن براى آن حضرت نوشتم : امر امامت در كيست ؟ در پاسخ من نوشت : در بزرگترين فرزندانم ، و گويد : ابو محمد ( حسن عليه السّلام ) بزرگتر از ابى جعفر ( محمد بن على ) بود .\r\n8 - سعد بن عبد اللَّه از گروهى از بنى هاشم روايت كند كه از آن جمله است حسن بن حسين افطس كه گويد : روزى كه محمد بن على از دنيا رفت ما در خانهء حضرت هادى بوديم و براى آن حضرت در صحن خانه فرشى گسترده بودند و مردم دور او نشسته بودند ، و تخمين زديم مردمى كه دور او بودند از بنى هاشم و بنى عباس و قريش حدود صد و پنجاه نفر بودند غير از غلامان و ساير مردم ، ناگاه حضرت\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nنگاهش بحسن بن على عليهما السّلام ( فرزندش ) افتاد كه با گريبان چاك زده آمده و در سمت راست آن حضرت ايستاده و ما او را نمىشناختيم و پس از اينكه ساعتى ايستاده بود حضرت به او نگاهى كرده فرمود :\r\nپسر جان براى خدا شكرى تازه كن كه خدا در بارهء تو دستورى تازه كرد ، حسن عليه السّلام گريست و گفت :\r\n إِنَّا لِلَّهِ وَ إِنَّا إِلَيْهِ راجِعُونَ  ، ستايش خداى را سزاست كه پروردگار جهانيانست و از او در خواست تماميت نعمتش را براى خود كنم ، و انا  لِلَّهِ وَ إِنَّا إِلَيْهِ راجِعُونَ  ، ما پرسيديم : اين جوان كيست ؟ گفتند : اين حسن بن على فرزند اوست ، و به نظر مادر آن روز حدود بيست سال داشت ، پس در آن روز ما او را شناختيم و دانستيم كه با اين سخن اشاره بامامت او كرد و او را جانشين خود قرار داد .\r\n9 - و از محمد بن يحيى روايت كند كه گفت : پس از اينكه محمد بن على از دنيا رفت خدمت حضرت هادى عليه السّلام رفتم و به آن حضرت تسليت گفتم و ابو محمد حسن بن على عليه السّلام نشسته بود ، حضرت هادى عليه السّلام به او رو كرده فرمود : همانا خداوند در وجود تو جانشينى از او قرار داده پس خدا را حمد كن .\r\n( و سپاس او را بجاى آر ) .\r\n10 - و از ابى هاشم جعفرى روايت كرده كه گفت : پس از آنكه محمد بن على از دنيا رفت من در خدمت حضرت هادى عليه السّلام بودم و پيش خود فكر ميكردم كه به آن حضرت بگويم : گويا داستان أبو جعفر\r\n\r\n","description":"","footnote":"","page_name":" 304 ","page_number":304},
  {"content":"\r\n\r\n( محمد ) و ابو محمد ( امام عسكرى ) عليه السّلام در اين زمان مانند داستان اسماعيل و موسى عليه السّلام فرزندان حضرت صادق عليه السّلام است ، و اين دو ( در جريان امامت ) مانند آن دو هستند ( كه تا اسماعيل زنده بود برخى گمان ميكردند او پس از امام صادق عليه السّلام امام خواهد بود ، و با مردن او امامت در بارهء حضرت موسى تعيين شد ) .\r\nپس ديدم امام هادى عليه السّلام پيش از آنكه من چيزى به زبان آورم رو به من كرده فرمود : آرى اى ابا هاشم خدا را در بارهء أبى محمد پس از أبى جعفر بدا حاصل شد نسبت به چيزى كه براى او روشن نبود ( يعنى در بارهء امامت او ) چنانچه در بارهء موسى پس از رفتن اسماعيل بدائى حاصل شد كه پرده از كار او برداشت ، و اين جريان همانطور است كه در دل تو گذشت و گر چه اهل باطل بدشان آيد ، ابو محمد ( امام حسن عسگرى ) عليه السّلام فرزند من جانشين پس از من است و پيش او است هر علمى كه بدان نيازمند باشى و اسباب و ابزار كار امامت با او است .\r\n( مترجم گويد : ظاهر اين حديث منافات با احاديث بسيارى دارد كه اسامى دوازده امام پيش از به دنيا آمدنشان ذكر شده و پيغمبر اكرم ( ص ) يك يك آنان را بنام و خصوصيات ذكر فرموده مانند حديث لوح و امثال اينها كه مرحوم سيد هاشم بحرانى ( ره ) كتابى جداگانه بنام « الانصاف في النص على الائمة الاثنى عشر من الاشراف » در اين باره تأليف كرده و اين حقير آن را به فارسى ترجمه كرده و اخيرا بطبع رسيد ، و در آن كتاب متجاوز از سيصد و چهل حديث از شيعه و سنى نقل كرده كه نام دوازده امام در بسيارى از آنها ذكر شده ، و اين حديث و يكى دو حديث ديگر نظير آن در ظاهر منافات با آن احاديث بسيار دارد ، و براى رفع اختلاف و منافاتى كه ميان آنها به چشم مىخورد مجلسى ( ره ) و برخى ديگر توجيهاتى ذكر كرده‌اند كه برگشت همهء آنها با مختصر اضافهء از مترجم به اين است كه مقصود از بدا در امثال اين حديث براى خداوند اين است كه مردم گمان نميكردند با بودن اسماعيل و ابو جعفر محمد بن على امامت پس از امام صادق و امام هادى عليهما السّلام بفرزندانشان حضرت موسى و حضرت عسكرى عليهما السّلام برسد ، و اين يا بخاطر بزرگتر بودن ايشان يا ساير فضيلتهائى بوده كه در ايشان وجود داشته و با مردن ايشان پرده از روى كار برداشته شد و آنچه حقيقت امر بود بر مردم ظاهر گشت ، و اين معنائى است كه از جملهء « ما لم يكن يعرف له » و جملهء « ما كشف به عن حاله » ظاهر گردد ، و معنى بدا آن نيست كه قلم در اين باره تغيير كرد ، و خود حضرت هادى نيز مطلب را آگاه نبود و اللَّه العالم ) .\r\n\r\n","description":"","footnote":"","page_name":" 305 ","page_number":305},
  {"content":"\r\n\r\n11 - ابو بكر فهفكى گويد : حضرت هادى ( ع ) به من نوشت ابو محمد فرزند من از نظر خلقت و آفرينش سالمترين افراد آل محمد ، و حجتش از همه محكمتر ، و بزرگترين فرزندان من بوده و او است جانشين من ، و رشتهء امامت و احكام ما نزد او است ، و تو آنچه از من ميپرسيدى از او بپرس كه كه هر چه بدان نيازمند باشى نزد او است .\r\n12 - و از شاهويه بن عبد اللَّه روايت كند كه حضرت هادى در نامهء به من نوشت كه ميخواستى بپرسى پس از مردن أبى جعفر امام پس از من كيست و از اين جهت در اضطراب افتاده بودى ، پس نگران مباش زيرا خداوند هيچ گروهى را پس از اينكه هدايت كرد گمراه نكند تا بيان كند براى ايشان چيزهائى را كه بايد از آن بپرهيزند ، صاحب تو و امام پس از من پسرم ابو محمد است ، و پيش او است هر آنچه شما بدان محتاج و نيازمند هستيد ، خدا هر چه خواهد پيش دارد و هر چه را خواهد پس اندازد ( و فرمايد : ) « هر آيه‌اى را كه نسخ كنيم يا پس اندازيم بهتر از آن را يا مانند آن را بياوريم » ( سورهء بقره آيهء 106 ) و در اين ( كه من نوشتم ) براى مرد خردمند بيدار بيان و اطمينان است ( مطلب را روشن كند و دشمن را قانع سازد ) .\r\n13 - و از داود بن قاسم جعفرى روايت كند كه گفت : شنيدم حضرت هادى ميفرمود : جانشين پس از من حسن است و چگونه خواهد بود حال شما نسبت بجانشين پس از اين جانشين ؟ من عرضكردم : براى چه قربانت گردم ؟ فرمود : شخص او را نمىبينيد و براى شما روا نيست نامش را به زبان ببريد ، گفتم :\r\nپس چگونه از او ياد كنيم ؟ فرمود : بگوئيد حجت آل محمد عليه السّلام .\r\nو اخبار در اين باره بسيار است كه ذكر همگى آنها كتاب را طولانى كند .\r\n\r\n","description":"","footnote":"","page_name":" 306 ","page_number":306},
  {"content":"\r\n\r\n\r\nباب ( 33 ) در ذكر شمهء از مناقب حضرت عسكرى عليه السّلام و نشانه‌هاى امامت و معجزات آن حضرت :\r\n1 - ابن قولويه ( بسند خود ) از حسن بن يحيى و ديگران روايت كرده كه گفته‌اند : احمد بن عبيد اللَّه بن خاقان متصدى املاك و خراج شهر قم بود ( كه از طرف بنى عباس به اين كار گماشته شده بود ) پس روزى نام علويان و مذهبهاى آنان در مجلس او برده شد - و او مردى بود كه دشمنى سختى با اهل بيت عليهم السّلام داشت و انحراف بسيارى از اين خانواده داشت - با اين حال گفت : من مردى از علويين مانند حسن بن على ( حضرت عسگرى ) در وقار و آرامش و عفت و پاكدامنى و بزرگوارى در نزد خاندان خود نديده و نشناخته‌ام ، و همهء فاميل ايشان او را بر سالمندان و بزرگان خود مقدم ميداشتند ، و همچنين همهء سرلشكران و وزيران و عموم مردم او را بر بزرگان و اشراف خود مقدم داشته جلو ميانداختند ، و من روزى بالاى سر پدرم ايستاده بودم و آن روزى بود كه براى پذيرفتن مردم نشسته بود كه ناگاه دربانان آمده گفتند : ابو محمد ابن الرضا بر در خانه است ! . پدرم بآواز بلند گفت : اجازه‌اش دهيد وارد شود .\r\nمن از آنچه از ايشان شنيدم و از جرأت آنان كه در حضور پدرم مردى را بكنيه نام مىبرند تعجب\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nكردم با اينكه جز خليفه يا ولى عهد يا كسى را كه سلطان دستور داده بود نزد پدرم بكنيه نام نمىبردند ، پس ديدم مردى گندمگون ، خوش اندام ، نيكو رخسار ، خوش پيكر ، تازه جوان با جلالت و هيئتى نيكو وارد شد ، چون چشم پدرم به او افتاد از جا برخاست و چند گام بسوى او رفت ، و من به ياد ندارم با هيچ يك از بنى هاشم و افسران چنين كارى كرده باشد ، و چون به او نزديك شد او را در آغوش كشيد و رو و سينهء او را بوسيد و دست او را گرفته بر مسند خود كه روى آن مىنشست نشانيد ، و در كنار او نشسته رو به او كرد و با او بگفتگو پرداخت ، و در ضمن سخنانش قربانت كردم و فدايت شوم ميگفت ، و من همچنان از آنچه ميديدم در شگفت بودم كه ناگاه دربان آمده گفت : موفق آمد ! ( موفق برادر معتمد خليفه و وزير لشكر او بوده ) و رسم اين بود كه هر گاه موفق بمجلس پدرم مىآمد دربانان و سرلشكران مخصوص او پيشاپيش او وارد ميشدند و ميان مجلس پدرم تا دم در دو طرف بصف ميايستادند تا موفق بيايد و برود ، پس همچنان پدرم رو بابى محمد عليه السّلام داشت و با او سخن ميگفت تا اينكه نگاهش بغلامان مخصوص موفق افتاد كه وارد شدند ، آنگاه پدرم به او گفت : خدا مرا قربانت كند اكنون اگر ميل داشته باشيد ؟ سپس بدربانان خويش گفت : او را از پشت دو صف ببريد كه موفق او را نبيند ، پس برخاست و پدرم نيز برخاسته او را در آغوش كشيده و ( پس از خداحافظى ) برفت .\r\nمن بدربانان پدرم و غلامان گفتم : واى بر شما اين كه بود كه نامش را بكنيه پيش پدرم برديد و پدرم با او آنچنان رفتار كرد ؟ گفتند : اين مردى است علوى بنام حسن بن على و معروف بابن الرضا است ، من بر تعجبم افزوده شد و هم چنان آن روز را تا شب در فكر او و نگران كار او و پدرم و آنچه ديده ،\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nبودم تا اينكه شب شد ، و رسم پدرم اين بود كه چون نماز عشا را ميخواند مينشست و در كارهاى روزانه و آنچه بايد بسلطان گزارش دهد و كارهاى ديگر مىنگريست و انديشه ميكرد .\r\nچون نمازش را خواند و نشست من آمدم و برابرش نشستم و كسى پيش او نبود ! گفت : اى احمد كارى داشتى ؟ گفتم : آرى اگر اجازه دهى پرسش كنم ؟ گفت : اجازه‌ات دادم ، گفتم : پدر جان اين مردى كه امروز بامداد ديدم با او آن همه اكرام و احترام كردى و خود و پدر و مادرت را فداى او كردى كه بود ؟ گفت : پسر جان اين امام و پيشواى رافضيان حسن بن على معروف بابن الرضا است ، سپس لختى سكوت كرد و من نيز ساكت بودم آنگاه گفت : پسر جان اگر امامت و زمامدارى از خاندان و خلفاى بنى عباس بيرون رود هيچ كس از بنى هاشم جز او شايستهء خلافت نيست ، و اين بخاطر برترى و پاكدامنى و پارسائى و زهد و عبادت و خوش خلقى و شايستگى او است ، و اگر پدرش را ديده بودى مردى بود خردمند و هوشيار و دانشمند ، من كه اين سخنان را از پدرم در بارهء او شنيدم ناراحتى و انديشه و خشمم بر پدر افزون شد ، و پس از آن جريان انديشه و اندوهى براى من جز پرسش از وضع او و كاوش در كار او نبود ، و از هيچ يك از بنى هاشم و سركردگان و نويسندگان و قاضيان و فقهاء و ديگر مردمان نپرسيدم جز اينكه ديدم در نزد آنها در نهايت احترام و بزرگى و بزرگوارى و خوش كلامى بود و همه او را بر خانوادهء خود و پيران و سالخوردگان جلو ميانداختند ، از اين جريانات مقام و شخصيت او در نظرم بزرگ شد زيرا ديدم دوست و دشمن او را بنيكى ياد كنند و تمجيد و ستايش نمايند .\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nيكى از حضار مجلس كه از طائفهء اشعريهاى قم بود گفت : وضع برادرش جعفر چگونه بود ؟ و مقام او در مقابل حسن بن على چگونه است ؟ در پاسخ گفت : جعفر كيست كه از وضع او پرسش شود يا او در رديف حسن قرار داده شود ! جعفر كسى است كه آشكارا مرتكب فسق مىشود ، و هرزگى مىكند هميشه مست شراب است ، پست‌ترين مردى است كه من ديده‌ام ، و بىآبروترين مردمان ، و سبك ، و خود باخته است ، و هنگامى كه حسن بن على از دنيا رفت حالتى بر خليفه و يارانش دست داد كه من در شگفت شدم و گمان نداشتم در مرگ هيچ كس چنين شود ، زيرا چون حسن بن على بيمار شد خليفه پيش پدرم فرستاد كه ابن الرضا بيمار شده ! پدرم همان ساعت سوار شده بدار الخلافة رفت ، سپس شتابانه بازگشت و پنج تن از خدمتگزاران مخصوص خليفه با او بودند كه همگى از معتمدين و نزديكان او بودند و در ميان ايشان بود نحرير ( يكى از دربانان مخصوص خليفه ) و بايشان دستور داد پيوسته ملازم خانهء حسن بن على باشند و از حال او آگاه باشند ، آنگاه به چند تن از پزشكان پيغام داد كه بعيادت او بروند و هر صبح و شام از او ديدن كنند ، و چون دو سه روز گذشت گزارش دادند كه ( بيماريش سخت شده و ) ناتوان گشته ، پدرم به دكترها دستور داد در خانه‌اش بمانند و بيرون نروند ، و پيش قاضى القضاة فرستاده هنگامى كه آمد به او دستور داد ده تن از كسانى كه بدين و امامت و پرهيزكارى ايشان اطمينان دارد حاضر كند ، و ( چون آمدند ) همه را بخانهء حسن عليه السّلام فرستاد ، و دستور داد شب و روز در آنجا بمانند ، و آنها هم چنان آنجا بودند تا اينكه آن جناب از دنيا رفت .\r\nو چون خبر وفات او پراكنده شد شهر سامره يكپارچه شيون شد ، بازارها تعطيل گشت ، و بنى\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nهاشم و سران سپاه و نويسندگان و معتمدين و عدول و ديگر مردمان سوار شده و بر جنازهء او حاضر شدند ، و سامره آن روز شبيه بقيامت و روز رستاخيز شده بود ، و چون از كار غسل و كفن او فارغ شدند خليفه بنزد ابو عيسى پسر متوكل فرستاد كه بيايد و بر جنازهء او نماز بخواند ، و چون جنازه را براى نماز گزاردند ابو عيسى نزديك آمده پارچه از روى صورت آن حضرت برداشته به بنى هاشم ، علويين و عباسيين ، و سران سپاه و نويسندگان و قضات و عدول گفت : اين حسن بن على بن محمد ابن الرضا است كه بمرگ خود از دنيا رفته و از پيشكاران و خدمتگزاران مخصوص خليفه فلانى و فلانى . . . و از قضات فلانى و فلانى . . .\r\nو از پزشكان فلانى و فلانى . . . هنگام مرگ در بالينش بوده‌اند ( و همگى گواهند كه بمرگ طبيعى از دنيا رفته ) آنگاه روى آن جناب را پوشاند و بر او نماز خوانده دستور داد جنازه را برداشته دفن كردند .\r\n( مترجم گويد : اين همه پافشارى و صحنه سازى و شاهدتراشى براى اينكه حضرت عسكرى بمرگ طبيعى از دنيا رفته است بيشتر ايجاد سوء ظن مىكند ، و تأييد گفتهء آن دسته از محدثين عاليقدر شيعه را مينمايد . كه معتقدند آن حضرت را مسموم كردند . گرچه مؤلف و برخى ديگر از مسموم شدن آن حضرت سخنى بميان نياورده‌اند ) .\r\nو چون حسن بن على عليه السّلام را دفن كردند برادرش جعفر بنزد پدرم آمد و گفت : رتبهء برادرم را به من بدهيد و من در برابر هر ساله بيست هزار دينار ( اشرفى ) بشما مىدهم پدرم او را براند و به او تندى كرد و سخنانى به او گفت كه من ناراحت شدم ، و به او گفت : اى احمق خليفه شمشير كشيده تا آنان كه معتقد بامامت پدر و برادرت بودند از اين عقيده برگرداند و نتوانست ، اگر تو نيز نزد شيعيان پدر و برادرت امام هستى نيازى بخليفه و غير خليفه ندارى كه تو را بجاى ايشان بنشاند ، و اگر آن منزلت و مقام امامت را نداشته باشى بوسيلهء ما بدان نخواهى رسيد ، و پدرم از اين كار او دانست كه مردى سبك و كوته‌فكر و\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nسست عنصر است و دستور داد بيرونش كنند و تا زنده بود اجازه نداد نزد او بيايد و ما از سامره بيرون آمديم و جعفر بر همان حال بود ، و خليفه نيز تا بامروز بدنبال فرزند حسن بن على ميگردد و در جستجوى پسر آن حضرت است و هنوز چيزى بدست نياورده ، و شيعيان او نيز عقيده دارند كه هنگامى كه حسن بن على از دنيا رفت فرزندى بجاى نهاده كه جانشين اوست در مقام امامت .\r\n2 - و از محمد بن اسماعيل . . . روايت كرده كه گفت : حضرت عسگرى عليه السّلام بيست روز پيش از آنكه معتز عباسى بميرد نامهء باسحاق بن جعفر نوشت كه : از خانه بيرون ميا تا وقتى كه آنچه شدنى است بشود ! چون بريحه كشته شد اسحاق به حضرت نوشت : شدنى شد اكنون چه دستور دهى ؟ حضرت در پاسخش نوشت : اين نه بود آن شدنى ، و آن پيش آمد ديگرى است ، پس جريان معتز پيش آمد .\r\nگويد : و ده روز مانده بكشته شدن محمد بن داود بمرد ديگرى نوشت : محمد بن داود كشته مىشود و چون روز دهم شد محمد بن داود كشته شد .\r\n3 - و از محمد بن على . . . روايت كند كه گفت : ما تنگدست شديم ، پس پدرم به من گفت :\r\nباى نزد اين مرد يعنى ابو محمد ( امام عسكرى عليه السّلام ) برويم زيرا او معروف بجود و بخشش است ؟ بپدرم گفتم : او را مىشناسى ؟ گفت : نه او را مىشناسم و نه هرگز او را ديده‌ام ، گويد : ما آهنگ او\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nكرديم و هم چنان كه در راه ميرفتيم پدرم به من گفت : چه اندازه نيازمنديم اگر پانصد درهم بما بدهد ، دويست درهم آن براى پوشاك ، و دويست درهمش براى خريد آرد ( و در نسخهء « للدين » است يعنى براى بدهى ، و آن موافق روايت كلينى ( ره ) نيز مىباشد ) و صد درهمش براى خرجى ، محمد بن على گويد من هم پيش خود گفتم : كاش سيصد درهم نيز به من بدهد ؟ صد درهمش را الاغى بخرم ، و صد درهمش براى خرجى ، و صد درهم براى پوشاك كه ( با آن الاغ و خرجى و پوشاك ) بكوهستان بروم ( برخى گفته‌اند مقصودش از كوهستان همدان و اطراف آن بوده ) .\r\nگويد : همين كه بدر خانه آن حضرت رسيدم غلام او بيرون آمده و گفت : على بن ابراهيم و محمد پسرش وارد شوند ، چون وارد شديم و سلام كرديم بپدرم فرمود : اى على چرا تا كنون نزد ما نيامدى ؟ گفت : خجالت ميكشيدم به اين وضع نزد شما بيايم ، و چون از خانه‌اش بيرون آمديم غلام او نزد ما آمد ، و كيسه‌اى بپدرم داد و گفت : اين پانصد درهم است ، دويست درهم براى پوشاك ، دويست درهم براى آرد ( يا بدهى ) دويست درهم براى خرجى ، و به من نيز كيسه‌اى داده گفت : اين سيصد درهم است ، صد درهم آن را الاغ بخر ، و صد درهم براى پوشاك ، و صد درهم براى خرجى ، و بسوى كوهستان مرو ، و بسوراء برو ( سورا شهرى است در اطراف حله و محلى است در بغداد ) او نيز بسورا رفت و در آنجا زنى گرفت ، و امروز دو هزار دينار عايدى دارد ( و در نسخهء : « أربعة آلاف » است يعنى چهار هزار دينار ، و در روايت كلينى « ألف دينار » است يعنى هزار دينار ) با وجود اين حال معتقد بمذهب واقفىها است ( يعنى هفت امامى است و ميگويد : حضرت موسى بن جعفر عليه السّلام نمرده و غايب است ) .\r\nمحمد بن ابراهيم كردى گويد : به او گفتم : واى به حال تو آيا برهانى بر امامت روشن‌تر از اين ميخواهى ؟ گفت : راست ميگوئى ولى اين عقيده‌ايست كه ما بر آن رفته‌ايم ( و مذهب خانوادگى ما است ) ! .\r\n\r\n","description":"","footnote":"","page_name":" 313 ","page_number":313},
  {"content":"\r\n\r\n4 - و از احمد بن حارث قزوينى روايت كند كه گفت : من با پدرم در سامراء بوديم و پدرم كارش رسيدگى كردن باسب و استر حضرت عسكرى عليه السّلام بود ، ( و باصطلاح بيطار آنها بود ) گويد :\r\nمستعين خليفه استرى داشت كه در زيبائى و بزرگى مانند نداشت و كسى نمىتوانست بر آن سوار شود ، و دهنه و زين بر او بنهد ، و همهء رام‌كنندگان ستور را آورده بودند و هيچ كدام نتوانستند چارهء بكنند ، يكى از نديمان و همنشينان خليفه به او گفت : چرا پيش حسن ابن الرضا نمىفرستى كه بيايد يا سوار اين استر شود و يا اينكه استر او را ميكشد ( و تو از او راحت شوى ) ؟ خليفه بنزد آن حضرت فرستاد و پدرم نيز با آن حضرت برفت من هم بدنبال پدرم رفتم ، چون حضرت وارد خانهء خليفه شد نگاهى باستر كرده كه در صحن خانه ايستاده بود ، پس بنزد آن استر برفت و دست بر كپلش گذارد ، من نگاه كردم ديدم استر عرق زيادى كرد بطورى كه عرق از آن استر ميريخت ، آنگاه حضرت پيش مستعين رفته و سلام كرد و مستعين خوش آمد گفته جا باز كرد و نزديك خود او را نشانيده گفت : اى ابا محمد ( كنيهء حضرت عسكرى عليه السّلام است ) اين استر را دهنه بزن ، حضرت بپدرم گفت : اى غلام استر را دهنه بزن ، مستعين گفت : شما خود دهنه‌اش كن ، حضرت رولباسى خود را كه در برداشت بر زمين گذارده برخاست استر را دهنه كرده بجاى خويش بازگشت و نشست ، مستعين گفت : اى ابا محمد زينش كن ! حضرت بپدرم فرمود : اى غلام استر را زين كن مستعين گفت : شما خودت آن را زين كن ، حضرت دوباره برخاست استر را زين كرد مستعين گفت : ميتوانى سوار آن شوى ؟ فرمود : آرى ، و بىآنكه استر سركشى كند\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nحضرت سوارش شده در ميان خانه بدوانيد آنگاه بهروله رفتنش انداخت و به خوبى راه رفت آنگاه برگشته پياده شد ، مستعين گفت : چگونه استرى بود ؟ فرمود : مانندش را در زيبائى و خوش راهى نديدم ، مستعين گفت : امير المؤمنين آن را به تو بخشيد ! حضرت بپدرم فرمود : اى غلام استر را بگير ، پدرم استر را گرفته و يدك كشيده به خانه حضرت برد .\r\n5 - و از ابى هاشم جعفرى روايت كرده كه گفت : از فقر و تنگدستى به حضرت عسكرى عليه السّلام شكايت كردم حضرت با تازيانهء خود به زمين خطى كشيد و شمشى طلا از آن بيرون آورد كه حدود پانصد اشرفى بود فرمود : اى ابا هاشم اين را بگير و ما را معذور دار .\r\n6 - و از ابى على مطهرى روايت كند كه از شهر قادسيه ( كه سر راه كوفه به مكه است ) نامهء به آن حضرت نوشت و خبر داد كه مردم ( از ترس تشنگى ) از حج منصرف شده ( بازگشته‌اند ) و او نيز از تشنگى مىترسد برود ؟ ! حضرت به او نوشت : برويد كه ان شاء اللَّه ترسى بر شما نيست پس از رسيدن نامهء آن حضرت ( ابو على مطهرى و ) آنان كه در قادسيه مانده بودند بسلامت به مكه رفتند و در راه دچار تشنگى نشدند .\r\n7 - و از يمانى روايت كرده كه بر جعفرى كه مردى بود از خاندان جعفر گروه بسيارى حمله كردند و او تاب مقاومت در برابر ايشان را نداشت ، پس نامهء به حضرت عسكرى نوشت و شكايت كرد ، حضرت\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nبراى او نوشت : شما شر ايشان را كفايت خواهيد كرد ان شاء اللَّه ، گويد : پس جعفرى با گروهى اندك براى جنگ با ايشان بيرون تاخت و آنها بيش از بيست هزار بودند و با اين حال تار و مارشان كرد .\r\n8 - و از محمد بن اسماعيل علوى روايت كند كه گفت : حضرت عسكرى را نزد على بن اوتاش ( يا على بن نارمش - چنانچه در برخى از نسخه‌ها است ) زندان كردند ، و اين مرد سخت‌ترين دشمنان آل محمد ( ص ) بود و بسيار با خشونت نسبت بفرزندان و خاندان ابى طالب رفتار ميكرد ، و به او دستور دادند هر چه ميتوانى نسبت به او سخت گيرى و آزار كن ! ، گويد : بيش از يك روز نگذشت كه آن مرد در برابر آن حضرت گونه بر خاك گذارد ( كنايه از شدت فروتنى است ) و بواسطهء احترام و بزرگداشت آن حضرت در برابرش ديده به او نمىانداخت و سر به زير بود ، و هنگامى كه حضرت از پيش او بيرون رفت آن مرد از بهترين شيعيان خوش عقيده و ستايشگر آن حضرت شده بود .\r\n9 - و از ابى هاشم روايت كند كه گفت : از تنگى زندان و فشار كند و زنجير ( كه گرفتار شده بودم ) بدان حضرت شكايت كردم ! حضرت به من نوشت : امروز نماز ظهر را در منزل خودت خواهى خواند ، گويد :\r\nهنگام ظهر آزاد شدم و چنانچه فرموده بود نماز ظهر را در خانهء خود خواندم . و من در فشار و تنگدستى بودم و خواستم در آن نامه كه ( از زندان ) برايش نوشتم كمكى بخواهم ولى خجالت كشيدم ، همين كه به خانه رسيدم حضرت صد دينار برايم فرستاد و به من نوشت : هر گاه حاجتى داشتى شرم و ملاحظه نكن ، و آن را بخواه كه آنچه خواهى به تو خواهد رسيد ان شاء اللَّه .\r\n10 - و از نصير خادم روايت كرده كه گفت : بارها از حضرت عسكرى عليه السّلام شنيدم كه با غلامان\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nخود به زبان آنها سخن ميگفت ، و در ميان ايشان ترك و رومى و صقالبى بود ( و با هر كدام به زبان و لغت خودشان گفتگو ميكرد ) من در شگفت شدم و با خود گفتم : اينكه در مدينه به دنيا آمده و تا ( پدرش ) امام هادى عليه السّلام از دنيا رفت خود را به كسى نشان نداد و كسى او را نديد ! اين چگونه است ؟ ! حضرت رو به من كرده فرمود : همانا خداى عز و جل حجت خود را از ميان ساير مخلوق آشكار و ممتاز مىكند ، و علم شناسائى هر چيز را به او ميدهد ، و او لغتها ( زبانها ) و نسبها و پيش آمدها را ميداند ، و اگر چنين نباشد ميان حجت و امام با رعيت و ساير مردم فرقى نخواهد بود .\r\n11 - و از حسين بن ظريف ( و برخى نسخه‌ها حسن بن ظريف است و شايد همان صحيح باشد ) روايت كرده كه گفت : دو مسأله در سينهء من خطور كرد و خواستم براى پاسخش نامهء به امام عسكرى عليه السّلام بنويسم ، آنگاه نامهء نوشتم و از ( يكى از آن دو مسأله پرسش كرده نوشتم : ) امام قائم كه قيام كند چگونه داورى كند ؟ و جايى كه در آنجا ميان مردم دوارى كند كجاست ؟ و ( پرسش دوم را كه ) ميخواستم براى تب و نوبه ( كه يك روز در ميان بسراغ بيمار مىآمد ) دوائى و علاجى از آن حضرت بپرسم فراموشم شد و اسم بت را نبردم ، جواب نامه‌ام كه آمد نوشته بود : از امام قائم پرسيدى ؟ چون او قيام كند بعلم خود ميان مردم داورى كند مانند داوريهاى حضرت داود ، و گواه نخواهد ، و ميخواستى از علاج تب و نوبه بپرسى و فراموش كردى ، براى معالجه آن اين آيه را در ورقه‌اى بنويس و بهمراه شخص تب دار كن : «  يا نارُ كُونِي بَرْداً وَ سَلاماً عَلى إِبْراهِيمَ  » من آن آيه را نوشتم و همراه تب دار كردم و خوب شد .\r\n\r\n","description":"","footnote":"","page_name":" 317 ","page_number":317},
  {"content":"\r\n\r\n12 - و از اسماعيل بن محمد . . . روايت كند كه گفت : سر راه حضرت عسكرى عليه السّلام نشستم و چون بر من گذشت از تنگدستى به او شكايت كرده و برايش سوگند خوردم كه يكدرهم پول و ( تا چه رسد به ) بيشتر ندارم ، و خوراكى هم براى چاشتگاه و شام ندارم ! حضرت به من فرمود : آيا بدروغ سوگند به خدا ميخورى با اينكه دويست دينار اشرفى در زير خاك پنهان كرده‌اى ؟ و اينكه ميگويم نه براى آنست كه چيزى به تو ندهم ، اى غلام آنچه با خوددارى به او بده ، غلامش صد دينار به من داد سپس روى به من كرده فرمود : تو آن دينارها كه در زير خاك پنهان كرده‌اى در وقتى كه سخت بدانها نيازمند هستى از آنها محروم خواهى ماند ، و راست فرمود ، زيرا آن پولى كه حضرت به من داده بود آن را خرج كردم و به سختى به چيزى گرفتار شدم كه پولى را خرج كنم و درهاى روزى بر من بسته شد ، و بناچار سر آن پولى كه زير خاك پنهان كرده بودم رفتم و خاكها را پس كردم ولى پول‌ها را نيافتم ، بعد معلوم شد پسرم جاى پولها را دانسته و آنها را برداشته و گريخته است ، و به هيچ چيزى از آن پولها دست نيافتم .\r\n13 - و از على بن زيد بن على بن حسين حديث كند كه گفت : من اسبى داشتم كه آن را دوست داشتم و در هر انجمنى از آن اسب سخن ميگفتم ، روزى با آن اسب خدمت حضرت عسكرى رفتم ، حضرت فرمود : اسبت چه شد ؟ عرض كردم : آن را دارم و هم اكنون بر در خانهء شما است كه من از آن پياده شدم ، فرمود : اگر ميتوانى تا شب نشده آن را با كسى كه خريدار است عوض كن ، و در اين سخن بوديم كه كسى بر آن حضرت داخل شد و سخن حضرت را بريد ، من انديشناك برخاستم و به خانه رفتم و جريان را ببرادرم\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nگفتم ، او گفت : من نميدانم در اين باره چه بگويم ، من هر چه فكر كردم حيفم آمد و دلم راضى نشد آن را بفروشم تا شب شد ، چون نماز عشا را خواندم تيمارگر اسب آمده گفت : مولاى من ! اسبت مرد ! من غمناك شدم و دانستم مقصود آن حضرت از آن سخن اين پيش آمد بوده ، چند روز گذشت و من خدمت آن حضرت رفتم و در دل با خود ميگفتم : كاش بجاى آن يك چهار پائى ( و مركبى ) به من ميداد ، همين كه نشستم پيش از آنكه چيزى بگويم فرمود : آرى جاى آن را به تو خواهيم داد ، اى غلام آن يابوى قرمز مرا به او بده سپس فرمود : اين بهتر از اسب تو است ، پشتش هموارتر و عمرش درازتر است .\r\n14 - و از احمد بن محمد روايت كند كه گفت : مهدى عباسى دست بكشتار مواليان ترك و وابستگان خود زد من نامهء به حضرت عسكرى نوشتم كه : سپاس خداى را كه او را از ما به خود سرگرم كرد ، زيرا من شنيده بودم شما را تهديد كرده و گفته است : من ايشان را از روى زمين بر ميدارم ، حضرت عسكرى به من نوشت : اين سخن عمرش را كوتاه‌تر كرد ، از امروز پنج روز بشما و روز ششم پس از خوارى و ذلتى كه به او برسد كشته خواهد شد ، و چنان شد كه فرمود .\r\n15 - و از محمد بن اسماعيل . . . روايت كند كه گفت : هنگامى كه حضرت عسكرى را بزندان انداختند عباسيان بنزد صالح بن وصيف ( كه حضرت در خانهء او زندانى بود ) رفته به او گفتند : بر او سخت‌گيرى كن و گشايش بر او مده ! صالح گفت : چه كنم با او ؟ ! من دو مرد از بدترين كسانى كه دسترسى\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nداشتم بر او گماشتم ، و در اثر هم‌نشينى با او كارشان از عبادت و نماز و روزه بالا گرفته ، سپس آن دو گماشته را نزد خود طلبيده به آنان گفت : واى بر شما در بارهء اين مرد چه انجام ميدهيد ؟ گفتند : چه بگوئيم در بارهء مردى كه روزها روزه‌دار و شبها تا صبح سر پا بعبادت ايستاده و سخنى و سرگرمى جز عبادت ندارد چون بما نگاه مىكند بدن ما بلرزه افتد و چنان هراسى در دل ما افتد كه خوددارى نتوانيم ، عباسيان كه اين سخنان را شنيدند نوميد و سر افكنده برگشتند .\r\n16 - و از جمعى از اصحاب روايت كرده كه حضرت عسكرى عليه السّلام را به نحرير ( خادم مخصوص خليفهء عباسى ) سپردند ، و او سختگيرى بر آن حضرت ميكرد و آزارش مينمود ، زنش به او گفت : از خدا بترس همانا تو نمىدانى چه كسى در خانهء تو است و اعمال صالحه و عبادت آن حضرت را براى او شرح داده گفت : من بر تو در بارهء او انديشناك و ترسناكم ! نحرير گفت : به خدا او را پيش درندگان خواهم انداخت و در اين كار از خليفه اجازه گرفت به او اجازه دادند ، او نيز حضرت را پيش درندگان ( كه در جاى معينى براى شكنجه و اعدام مجرمين مهيا كرده بودند ) انداخت ، و شك نداشتند كه او را خواهند خورد ، پس براى اينكه چگونگى را بدانند بدان جا نگاه كردند ديدند آن حضرت ايستاده نماز ميخواند و درندگان هم دور او حلقه زده‌اند ، پس دستور داد آن حضرت را به خانه آوردند .\r\nو اخبار در اين باره بسيار است و براى اثبات منظور ما همين مقدار كفايت است ان شاء اللَّه تعالى .\r\n\r\n","description":"","footnote":"","page_name":" 320 ","page_number":320},
  {"content":"\r\n\r\n\r\nباب ( 34 ) در بيان وفات حضرت عسكرى عليه السّلام و جاى قبر و ذكر فرزندان او\r\nحضرت امام حسن عليه السّلام در اول ماه ربيع الاول سال دويست و شصت بيمار شد و در روز جمعه هشتم همان ماه از دنيا رفت و آن روز كه رحلت فرمود بيست و هشت سال از عمر شريفش گذشته بود ، و در همان خانهء كه پدرش دفن شده بود آن جناب را به خاك سپردند ، و فرزندش امام منتظر را بجاى گذارد و ولادت آن حضرت در پنهانى انجام شد و در كمال خفاء نشو و نما كرد ، زيرا روزگار سختى بود و خليفهء وقت به سختى در جستجوى آن خجسته فرزند بود ، و تلاش و كوشش زيادى براى اطلاع از وضع آن حضرت ميكرد ، بويژه كه در مذهب شيعه اماميه آمدن آن بزرگوار شايع گشته بود ، و ميدانستند كه همگى چشم به راه آمدن او هستند ، از اين رو آن حضرت فرزند مسعود خود را در زمان زنده بودنش آشكار نفرمود ، و بيشتر مردم پس از وفات آن حضرت نيز او را نشناختند ، و در ظاهر جعفر بن على برادر امام عسكرى متصدى ضبط ارث او شد و در حبس كنيزكان آن حضرت و گرفتارى زنان او كوشيد ، و باصحاب آن جناب كه انتظار ديدار فرزندش را داشتند و اظهار ميكردند ما يقين بوجود چنين فرزندى كه او امام است داريم دشنام ميگفت و بدگوئى ميكرد ، و آغاز دشمنى با ايشان كرد تا آنجا كه ايشان را ترسانده و پراكنده ساخت ، و بخاطر سماجتى كه در اين باره كرد گرفتارىهاى بزرگى براى باز ماندگان حضرت عسكرى\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nعليه السّلام فراهم شد ، چه آنكه ايشان را بزندان افكندند يا بزنجير كشيدند يا تهديد كرده و اهانت و خوارى دادند ، و با اين همه خليفه ( در بارهء آن مولود مسعود ) دسترسى به جائى پيدا نكرد ، و در ظاهر جعفر تركهء آن حضرت را ضبط كرد ، و كوشش زيادى كرد كه نزد شيعه خود را جانشين امام عسكرى عليه السّلام معرفى كند ولى هيچ يك از ايشان نپذيرفتند و چنين عقيدهء در باره‌اش پيدا نشد ، بناچار پيش خليفهء آن زمان رفته از او خواست كه مقام برادرش را به او بدهند و در برابر مال زيادى براى اين كار بداد ، و بهر وسيلهء براى تقرب و نزديكى بخليفه متشبث شد ولى كوچكترين سودى از اين كارها نبرد .\r\nو در اين باره داستانهائى دارد كه ما بخاطر طولانى نشدن كتاب از نقل تفصيل آنها خوددارى كرديم ، و آن داستانها نزد شيعيان و اهل اطلاع معروف و مشهور است و باللَّه نستعين .\r\n\r\n","description":"","footnote":"","page_name":" 322 ","page_number":322},
  {"content":"\r\n\r\n\r\n[ باب ( 35 ) شرح حال حضرت مهدى عليه السلام 
  ]\r\nذكر امام قائم پس از حضرت عسكرى عليه السّلام و تاريخ ولادت ، و نشانه‌هاى امامت ، و شمهء از احوالات ، و غيبت ، و روش او پس از ظهور و قيام و مدت سلطنت و دولت آن بزرگوار . .\r\n( 30 ) بدان كه امام پس از حضرت ابى محمد حسن بن على عليهما السّلام فرزند آن جناب بود كه همنام رسول خدا ( ص ) است و كنيه‌اش نيز كنيهء آن بزرگوار است ، و پدرش امام عسكرى عليه السّلام جز آن جناب فرزندى نه آشكارا و نه پنهانى بجاى نگذارد ، و او را نيز در پنهانى و خفاء نگهدارى فرمود چنانچه گفته شد .\r\nولادت آن مولود مسعود در شب نيمهء شعبان سال دويست و پنجاه و پنج بود ، و مادرش ام ولدى بود بنام نرجس ، روزى كه پدر بزرگوارش از دنيا رفت پنج سال از عمر شريفش گذشته بود ، و در همان چند سال اندك خداوند حكمت و قضاوت را به او عنايت فرمود ، و او را آيت و حجت بر دو عالم قرار داد ، و چنانچه بيحيى در سن كودكى حكمت داد به آن جناب نيز عنايت فرمود ، و هم چنان كه عيسى بن مريم را در گهواره منصب نبوت داد او را نيز در آن خرد سالى مقام امامت مرحمت فرمود .\r\n( 31 ) و نص بر امامت آن وجود مقدس در ميان مسلمانان از زبان رسول خدا ( ص ) رسيده بود و سپس امير المؤمنين عليه السّلام بدان خبر داده و تصريح بامامت او فرمود ، و همچنين ائمهء اطهار يكى پس از ديگرى تا برسد به پدر ارجمندش همگى بر امامت و ظهورش بطور صريح خبر دادند ، و پدر آن حضرت در پيش\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nمعتمدين و نزديكان از شيعه از اين جريان خبر داد و تصريح بامامت او فرمود .\r\nو خبر غيبت و پنهانى آن جناب و دولت و سلطنتش پيش از به دنيا آمدن و پنهان‌شدنش در كتابها بسيار و به حد استفاضة رسيده است ، و در ميان ائمهء دين عليهم السّلام او است كه صاحب شمشير و قيام‌كننده به حق ، و همگى چشم به راه دولت ايمان او هستند .\r\nو پيش از قيام آن حضرت دو غيبت دارد كه يكى درازتر از ديگرى است چنانچه اخبار بدان مضمون رسيده ، اما غيبت كوتاه و صغراى او از زمان به دنيا آمدنش بود تا آنگاه كه سفارت و وساطت ميان او و شيعيان قطع شد ، و وسائط و سفراء عاليقدر آن حضرت بواسطهء فوت از ميان رفتند ، و اما غيبت طولانى ( و كبرى ) پس از نخستين غيبت اوست ، و در پايان آن زمان بشمشير قيام خواهد فرمود .\r\nخداى عز و جل فرموده : « و ميخواهيم منت نهيم بر آنان كه ناتوان شمرده شدند در زمين و بگردانيمشان پيشوايانى و بگردانيمشان ارث برندگان ، و فرمانروائيشان دهيم در زمين و بنمايانيم فرعون و هامان و سپاههاى ايشان را از آنان چيزى كه از آن مىترسيدند » ( سورهء قصص آيه 5 - 6 ) و نيز فرموده است : « و هر آينه نوشتيم در زبور پس از ذكر كه همانا زمين را بندگان شايستهء من به ارث برند » ( سورهء انبياء آيه 105 ) .\r\n( 30 ) و رسول خدا ( ص ) فرمود : بطور مسلم روزها و شبها نگذرد ( و دنيا پايان نپذيرد ) تا اينكه خداوند مردى از خاندان مرا برانگيزد كه همنام من است ، و زمين را پر از عدل و داد كند چنانچه پر از ظلم و ستم شده باشد .\r\n\r\n","description":"","footnote":"","page_name":" 324 ","page_number":324},
  {"content":"\r\n\r\n\r\nباب ( 36 ) در بيان مقدارى از ادلهء امامت حضرت قائم حجة بن الحسن عليهما السّلام .\r\nاز جمله دليلهاى بر اين مطلب چيزى است كه عقل بدان حكم كند و آن اينست كه عقل باستدلال صحيح حكم كند كه در هر زمان بايد امامى معصوم از گناه و كامل ، و بىنياز از همهء مردم در علوم و احكام وجود داشته باشد ، زيرا محال است زمانى باشد كه براى مكلفين حجتى در روى زمين وجود نداشته باشد كه آنان بواسطهء او بصلاح نزديكتر و از فساد و تبهكارى دور نشوند ، و همهء كوته‌كرداران و ناقصان نيازمند به كسى هستند كه جنايتكاران را تأديب كند ، و نافرمانان را از نافرمانى به راه راست برد ، و بازدارندهء سركشان و آموزندهء نادانان ، هشياركنندهء بىخبران ، ترسانندهء گمراهان ، برپادارندهء حدود ، رسانندهء احكام ، جداكنندهء ميان اهل ستيزه و اختلاف ، گمارندهء فرمانروايان ، جلوگير هجوم دشمن از مرزها ، حافظ اموال ، پشتيبان حوزهء اسلام ، گرد آورندهء مردم در جمعه‌ها و اعياد باشد .\r\nو دليلهاى عقلى و نقلى ثابت كرده كه چنين كسى بايد معصوم از لغزشها باشد زيرا او از امام بىنياز است ، و همين معنى بدون شك مقتضى عصمت است ، و چنين كسى كه داراى اين اوصاف است بايد بوسيلهء نص معين گردد ، يا معجزهء از او بظهور رسد كه از ديگران جدا و ممتاز گردد .\r\nو اين صفات پس از حضرت عسكرى عليه السّلام در كسى جز آن كس كه اصحاب آن جناب امامت او را ثابت\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nكرده‌اند يعنى فرزندش مهدى نبود چنانچه بيان داشتيم ، و اين مطلب اصلى است كه در باب امامت با وجود اين اصل نيازى بآوردن نصوص و شمارهء اخبار رسيده نداريم ، و خود اين دليل بمقتضاى حكم عقل منصب امامت را ثابت كند ، و استدلال به آن درست و جاى شبهه باقى نگذارد .\r\nگذشته از اينكه روايات در باب تصريح و نص بامامت فرزند حضرت عسكرى عليه السّلام بسيار است و جاى عذرى باقى نگذارد ، و اين بنده بخواست خداى تعالى شمهء از آنها را بطور اختصار چنانچه تا كنون بناى ما بر آن بوده در ذيل بيان خواهيم كرد .\r\n\r\nباب ( 37 ) نصوصى كه در بارهء امامت حضرت صاحب الزمان دوازدهمين پيشواى شيعيان بنحو اجمال و تفصيل رسيده است :\r\n1 - ابن قولويه ( بسندش ) از أبى حمزهء ثمالى از امام باقر عليه السّلام روايت كرده كه فرمود : خداى عز و جل حضرت محمد ( ص ) را بسوى جن و انس فرستاد و پس از او دوازده وصى قرار داده كه برخى از آنان رفته‌اند و برخى مانده‌اند و هر وصى و امامى روش و برنامه‌اى دارد ، و روش اوصياء پس از محمد صلّى اللَّه عليه و آله روش اوصياء عيسى عليه السّلام بوده و آنان دوازده تن بوده‌اند ، و خود امير المؤمنين عليه السّلام\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nبروش حضرت مسيح عليه السّلام ميزيست . ( مجلسى ( ره ) گويد : يعنى چنانچه مردم در بارهء مسيح عليه السّلام سه دسته شدند و در بارهء على نيز سه دسته شده و سه عقيده پيدا كردند ، يا اينكه در زهد و جامه و عبادت چون مسيح عليه السّلام بوده است ) .\r\n2 - و از حسن بن عباس از امام جواد عليه السّلام از پدرانش از امير المؤمنين عليهم السّلام از رسول خدا ( ص ) روايت كرده كه باصحاب خود فرمود : بشب قدر ايمان آورده معتقد شويد زيرا در شب قدر كار ( تقديرات ) سال فرود مىآيد ، و همانا براى آن كار پس از من سرپرستانى هست ( و آنان ) على بن ابى طالب و يازده تن از فرزندان اويند .\r\n3 - و به همين سند از امير المؤمنين عليه السّلام روايت كرده كه بابن عباس فرمود : همانا شب قدر در هر سالى هست ، و در آن شب كار همهء سال فرود آيد ، و براى آن كار پس از رسول خدا ( ص ) سرپرستانى هست ، ابن عباس عرضكرد : آن سرپرستان كيانند ؟ فرمود : من و يازده تن فرزندانم كه از صلب منند امامانى هستند كه فرشتگان با آنان حديث كنند .\r\n4 - و از امام باقر عليه السّلام از جابر بن عبد اللَّه انصارى روايت كرده كه گفت : خدمت حضرت فاطمة دختر رسول خدا ( ص ) شرفياب شدم ديدم در برابرش لوحى بود كه در آن نامهاى اوصياء و امامان از فرزندان فاطمه عليها السّلام بود ، من آنان را بر شمردم ديدم دوازده نام بود كه آخريشان قائم از فرزندان\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nفاطمه عليه السّلام بود ، سه تن از ايشان محمد نام داشتند و سه تن على .\r\n( مترجم گويد : در برخى نسخه‌ها و همچنين در روايات صدوق كه در اكمال و عيون نقل كرده « اربعة منهم على » است ، يعنى چهار على داشتند ، و اختلاف روى اينست كه اگر ضمير در جملهء « ثلاثة منهم » به « ولد فاطمة » برگردد همان « ثلاثة منهم على » صحيح است ، و اگر به « اثنى عشر اسما » بر گردد همان « اربعة . . . » صحيح است ) .\r\n5 - و از زرارة روايت كند كه گفت : شنيدم از امام باقر عليه السّلام كه ميفرمود : دوازده امام از آل محمد همهء آنها كسانى هستند كه فرشتگان با ايشان حديث كنند ، و آنان على بن ابى طالب و يازده فرزندان اويند ، و رسول خدا ( ص ) و على دو پدر هستند .\r\n6 - و از امام باقر عليه السّلام روايت كند كه فرمود : پس از حسين عليه السّلام نه تن امام هستند كه نهمى ايشان قائم آنان است .\r\n7 - و از زرارة روايت كند كه گفت : شنيدم از امام باقر عليه السّلام كه ميفرمود : امامان دوازده تن هستند كه از ايشان است حسن و حسين ، سپس امامان از فرزندان حسين عليه السّلام .\r\n8 - و از على بن محمد بن بلال روايت كند كه گفت : نامهء از امام حسن عسكرى عليه السّلام دو سال پيش از وفات آن حضرت به من رسيد كه جانشين خود را در آن نامه نوشته بود ، و نيز سه روز پيش از مرگش نامهء ديگرى از آن حضرت رسيد كه جانشين خود را به من گزارش داده بود .\r\n\r\n","description":"","footnote":"","page_name":" 328 ","page_number":328},
  {"content":"\r\n\r\n9 - و از ابى هاشم جعفرى روايت كرده كه گويد : به حضرت عسكرى عليه السّلام عرضكردم : جلالت و بزرگواريت مرا از پرسش كردن از شما باز ميدارد اجازه ميفرمائى بپرسم ؟ فرمود : بپرس ، عرضكردم :\r\nاى آقاى من آيا شما پسرى داريد ؟ فرمود : آرى ، عرضكردم : اگر براى شما پيش آمد كرد كجا از او بپرسم ؟ فرمود : در مدينه .\r\n10 - و از عمرو اهوازى روايت كند كه گفت : حضرت عسكرى عليه السّلام فرزندش را به من نشان داد و فرمود : اينست صاحب و امام شما پس از من .\r\n11 - و از عمرى روايت كرده كه گفت : حضرت عسكرى عليه السّلام از دنيا رفت و فرزندى بجاى گذاشت .\r\n12 - و از احمد بن محمد بن عبد اللَّه روايت كند كه گفت : چون زبيرى ( يكى از اشقياء آن زمان و يا مقصود مهتدى عباسى است ) كشته شد از حضرت عسكرى عليه السّلام چنين رسيد : اين است سزاى كسى كه بر خدا نسبت باوليائش گستاخى كند ! گمان ميكرد كه مرا ميكشد و من بدون نسل خواهم ماند چگونه قدرت خدا را در بارهء خوش ديد ، محمد بن عبد اللَّه ( پدر راوى ) گويد : براى آن حضرت فرزندى آمد .\r\n13 - و از داود بن قاسم جعفرى روايت كند كه گفت : شنيدم حضرت هادى عليه السّلام ميفرمود :\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nجانشين من حسن است ، و چگونه است حال شما نسبت بجانشين پس از او ؟ عرضكردم : براى چه قربانت گردم ؟ فرمود : همانا شما خود او را نمىبينيد ، و بردن نامش براى شما جايز نيست ، گويد : عرضكردم :\r\nپس چگونه او را ياد كنيم ؟ فرمود : بگوئيد : حجت آل محمد عليهم السّلام .\r\nو اين مقدار اندكى بود از نصوص زيادى كه در بارهء دوازدهمين امام ( ع ) رسيده است ، و روايت در اين باره بسيار است كه محدثين شيعه آنها را تدوين كرده و در كتابها و مؤلفات خود بتفصيل نقل كرده‌اند ، و از كسانى كه بتفصيل آنها را جمع آورى كرده است محمد بن ابراهيم نعمانى است كه در كتاب غيبت خود آن نصوص و احاديث بسيار را گرد آورده ، و ما بيش از آنچه ذكر كرديم نيازى بتفصيل و بسط سخن در اينجا نداريم .\r\n\r\nباب ( 38 ) در ذكر كسانى كه امام دوازدهم ( ع ) را ديده‌اند و بيان شمهء از معجزات آن حضرت :\r\n1 - ابن قولويه ( بسند خود ) از محمد بن اسماعيل بن موسى بن جعفر كه پيرمردترين فرزندان پيغمبر ( ص ) در عراق بود روايت كرده كه گفت : فرزند حضرت امام حسن عسكرى عليه السّلام را در ميان دو\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nمسجد ديدم ، و او هنوز كودكى و پسر بچهء بود .\r\n( مترجم گويد : مقصود از ميان دو مسجد يا مسجد مكه و مدينه است يا مسجد كوفه و سهله است يا مسجد سهله و صعصعة است چنانچه مجلسى ( ره ) فرموده است ) .\r\n2 - و از موسى بن محمد . . . از حكيمة خاتون دختر امام جواد ( ع ) و عمهء حضرت عسكرى عليه السّلام روايت كند كه او حضرت قائم ( ع ) را در شب ولادت و پس از آن ديده است .\r\n3 - و از حمدان قلانسى روايت كرده گويد : بابى عمرو عمرى ( نخستين نايب امام زمان ( ع ) در غيبت صغرى ) گفتم ، حضرت عسكرى عليه السّلام از دنيا رفت ؟ گفت : آرى از دنيا رفت ولى در ميان شما كسى را بجاى گذارده كه گردنش مانند اين است ، و اشاره بدست خود كرد ( يعنى كودك خردسالى بجاى گذارده كه گردنش بباريكى بند دست من است ) .\r\n4 - و از فتح روايت كرده كه گفت : از ابا على بن مطهر شنيدم كه نقل ميكرد خود او آن حضرت را ديده و قامتش را براى او وصف كرده .\r\n5 - و از كنيز خدمتكار ابراهيم بن عبده نيشابورى كه از زنان نيك كردار و صالحه بوده روايت كرده كه گفت : من با ابراهيم بر كوه صفا ايستاده بوديم . كه حضرت صاحب الامر ( ع ) آمد و پيش ابراهيم ايستاد و كتاب مناسك او را گرفت و با او سخنانى گفت .\r\n\r\n","description":"","footnote":"","page_name":" 331 ","page_number":331},
  {"content":"\r\n\r\n6 - و از ابى عبد اللَّه بن صالح روايت كند كه آن حضرت را در برابر حجر الاسود ( در مسجد الحرام ) ديده در وقتى كه مردم براى بوسيدن آن كشمكش ميكردند ، و آن حضرت ( ع ) ميفرمود : به اين كار مأمور نشده‌اند ! ( شايد مقصود اين باشد كه بچنگ زدن بدامان امام مأمورند ، و آن را رها كرده براى رساندن دست بحجر الاسود اين گونه كشمكش ميكنند ، يا مقصود اين است كه در چنين مزاحمتى دستور بوسيدن نيست بلكه بايد بدست اشاره كنند و بگذرند ) .\r\n7 - و از ابراهيم بن ادريس روايت كرده از پدرش كه گفت : من حضرت مهدى ( ع ) را پس از رحلت حضرت عسكرى عليه السّلام ديدم در زمانى كه بزرگ شده و نزديك ببلوغ رسيده بود و دست و سرش را بوسه زدم .\r\n8 - و از احمد بن نصر از قنبرى ( كه نسبش بقنبر خادم امير المؤمنين ( ع ) ميرسد ) روايت كرده كه گفت : نام جعفر بن على ( جعفر كذاب ) بميان آمد ، و قنبرى او را بد گفت ، من گفتم : جز او كسى نيست ؟ گفت : چرا ، گفتم : آيا تو او را ديده‌اى ؟ گفت : او را نديده‌ام ولى ديگرى جز من او را ديده ، گفتم : آن ديگرى كه او را ديده كه بود ؟ گفت : همين جعفر دو بار او را ديده است .\r\n9 - و از عمرو اهوازى روايت كند كه گفت : حضرت عسكرى عليه السّلام امام قائم عليهما السّلام را به من نشان داد و فرمود : صاحب و امام شما اين است .\r\n10 - و از ابى نصر طريف خادم روايت كرده كه او نيز آن حضرت ( ع ) را ديده است .\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nو مانند اين روايات بسيار و در همين مقدار كه ذكر كرديم در انجام مقصود ما كفايت است ، زيرا عمده و مهم در باب امامت آن جناب همان دليلى است كه ( در باب 36 ) گفتيم و آنچه پس از آن بيان داشتيم تأكيدى بر آن مطلب است و اگر ذكر هم نميكرديم اخلالى بدان چه پيش از اين گفتيم نميرسانيد .\r\n\r\nباب ( 39 ) در ذكر شمه‌اى از دلائل و معجزات حضرت صاحب الزمان ( ع ) :\r\n1 - ابن قولويه ( بسند خود ) از محمد بن ابراهيم بن مهزيار روايت كند كه گفت : هنگامى كه حضرت امام حسن عسكرى عليه السّلام از دنيا رفت در بارهء امام پس از او شك كردم و نزد پدرم ( ابراهيم بن مهزيار ) مال زيادى ( كه مربوط به امام عليه السّلام بود ) جمع شده بود ، پس پدرم آن مال را برداشته سوار كشتى شد و من نيز براى بدرقه دنبالش رفتم در كشتى تب سختى كرد و گفت : پسر جان مرا بر گردان كه اين بيمارى مرگ است ، و به من گفت : نسبت به اين مال از خدا بترس ( و آن را از دستبرد ورثه و ديگران حفظ كن و به صاحبش برسان ) و وصيت خويش را به من كرد و پس از سه روز از دنيا برفت ، من با خود گفتم : پدرم چنين نبود كه وصيت بيجائى به من بكند من اين مال را ببغداد مىبرم ، و خانهء در كنار شط دجله اجاره ميكنم و هيچ كس را آگاه نمىكنم ، پس اگر چيزى ( در بارهء امامت ) بر من\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nآشكار شد چنانچه در زمان حضرت عسكرى عليه السّلام مطلب بر من روشن و امام را شناختم ، كه نزد او ميفرستم و گر نه در آنچه دلخواه خودم است آن را خرج ميكنم ، و به مصرف خودم ميرسانم ؟ ! پس بعراق آمدم و خانهء در كنار شط اجاره كردم و چند روزى ماندم ناگاه پيكى آمد و نامهء آورد كه در آن نوشته بود : اى محمد نزد تو فلان اندازه مال بفلان نشان هست و تمام خصوصيات اموالى كه نزد من بود و بعضى از آنها را خودم هم نميدانستم نوشته بود ، پس من همه را به آن پيك تحويل دادم ، و چند روز ديگر به من سرى نزد ، من اندوهگين شدم ، پس نامهء ديگرى رسيد كه : ما تو را بجاى پدرت نصب كرديم ، پس خدا را شكر و سپاسگزارى كن .\r\n2 - محمد بن ابى عبد اللَّه سيارى گويد : چيزهائى از طرف مرزبانى حارثى ( بناحيهء مقدسه ) رسانيدم كه در ميان آنها دست بند طلائى بود ، چون فرستادم همه پذيرفته شد و آن دست بند طلا به من برگشت و به من دستور دادند آن را بشكنم چون شكستم ديدم در ميان آن چند مثقال آهن و مس يا روى بود ، من آنها را جدا كردم و طلاى خالص را فرستادم پذيرفته شد .\r\n3 - على بن محمد گويد : مردى از اهل عراق مالى نزد حضرت صاحب عليه السّلام فرستاد آن مال برگشت و براى او پيغام آمد كه حق پسر عموهايت را كه چهار صد درهم است از آن خارج كن ، و مزرعهء در دستش بود كه پسر عموهايش در آن شريك بودند و حق آنها را نگه داشته و نپرداخته بود ، و چون حساب كرد ديد حق همان چهار صد درهم است ، پس آن را جدا كرده بقيه را فرستاد و پذيرفته شد .\r\n4 - قاسم بن علاء گويد : خدا چند پسر به من داد و من به امام زمان ( ع ) مىنوشتم كه در بارهء آنها\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nدعا كند و جوابى نمىآمد و همگى مردند ، تا اينكه پسرم حسين به دنيا آمد ، باز نوشتم و خواهش دعا كردم ، و جواب آمد ، و او به حمد اللَّه برايم ماند .\r\n5 - ابو عبد اللَّه بن صالح گويد : سالى ببغداد رفتم و پس از توقف چندى ، اجازهء خروج از ناحيهء مقدسه خواستم اجازه‌ام ندادند ، و بيست و دو روز ديگر پس از رفتن قافله بنهروان در بغداد ماندم آنگاه براى روز چهارشنبه به من اجازه خروج دادند ، و گفتند : در آن روز بيرون رو ، من بيرون رفتم و نااميد بودم كه بقافله برسم چون بنهروان رسيدم ديدم قافله آنجاست و به مقدارى كه من شترم را علف دادم آنجا بودند آنگاه كوچ كردند و من نيز همراه آنها رفتم ، و آن حضرت در حق من دعا كرده بود بسلامت بروم و به حمد اللَّه هيچ بدى نديدم .\r\n6 - و از محمد بن يوسف روايت كرده كه گفت : زخمى در اطراف نشيمنگاه من پيدا شد به پزشكان نشان دادم و پولها خرج كردم و دواها مؤثر واقع نشد ، پس نامهء بناحيهء مقدسه نوشتن و خواهش دعا كردم جواب آمد : خدا لباس عافيت و بهبودى به تو بپوشاند ، و تو را در دنيا و آخرت با ما قرار دهد ، هفته تمام نشد كه بهبودى يافتم و آنجا كه زخم بود به كلى خوب شد ، پس دكترى از هم كيشان خود را خواستم و جاى زخم را به او نشان دادم ، او گفت : ما دوائى براى اين زخم نميدانيم و بىگمان از ناحيهء خداوند شفا و بهبودى يافته‌اى .\r\n7 - على بن حسين يمانى گويد : من در بغداد بودم و قافلهء از يمنىها آمادهء حركت و رفتن شدند و\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nمن خواستم با آنها بروم ، پس نامهء براى تحصيل اجازه رفتن خدمت امام زمان عليه السّلام نوشتم جواب آمد :\r\nبا ايشان بيرون مرو كه براى تو خوب نيست و در كوفه بمان ، گويد : من ماندم و كاروان رفت ، در راه كه ميرفتند قبيلهء بنى حنظلة بر آنها تاختند و اموالشان را بردند ، گويد : باز نامه نوشتم و اجازه خواستم از راه دريا بروم از آنجا هم اجازهء رفتنم ندادند ، و پس از اينكه پرسش كردم معلوم شد هيچ يك از كشتىها آن سال بسلامت نرفته‌اند و غارتگران و راه‌زنانى بنام بوارح بر سر آنها ريخته‌اند و همه را غارت كرده‌اند .\r\n8 - و نيز على بن حسين گويد : بسامره رفتم و هنگام غروب بدر خانهء آن حضرت رفتم و با كسى سخن نگفتم و خود را به كسى معرفى ننمودم ، و پس از انجام زيارت در مسجد نماز ميخواندم ، ديدم خادمى آمده گفت : برخيز ، گفتم : كجا ؟ گفت : به خانه ، به دو گفتم : من كيستم ( مرا ميشناسى ) ؟ شايد تو را بسوى شخص ديگرى فرستاده باشند ؟ گفت : نه بسوى شخص تو مرا فرستاده‌اند تو على بن حسين هستى ، و غلامى نيز همراه او بود ، پس با او در گوشى آهسته صحبت كرد و من ندانستم چه گفتند تا اينكه هر چه من مىخواستم برايم آوردند و سه روز نزد او ماندم آنگاه اجازه خواستم از نزديك خدمت حضرت برسم و به من اجازه دادند و شبانه خدمتش شرفياب شدم .\r\n9 - حسن بن فضل همانى گويد : پدرم به خط خود نامهء به امام زمان عليه السّلام نوشت ، جوابش آمد ، سپس بدست مرد بزرگى از فقهاى مذهب ما نامهء نوشت پاسخش نيامد ، و چون جستجو كرديم معلوم شد كه آن مرد از مذهب شيعه دست كشيده و بمذهب قرمطيها ( كه فرقهء از خوارج هستند ) در آمده .\r\n\r\n","description":"","footnote":"","page_name":" 336 ","page_number":336},
  {"content":"\r\n\r\n10 - و نيز حسن بن فضل گويد : من بعراق رفتم و تصميم گرفتم در آنجا آنقدر بمانم تا امر امامت حضرت مهدى عليه السّلام كاملا بر من روشن شود و حاجتهايم برآورده شود ، اگر چه باندازهء بمانم كه بگدائى بيفتم ، گويد : در اين خلال سينه‌ام از ماندن تنگ شد و مىترسيدم انجام حج از دستم برود .\r\nپس روزى بنزد محمد بن احمد - كه در آن روز سفير و واسطه ميان آن حضرت و مردم بود - رفته از او در خواستى كردم ، به من گفت : بفلان مسجد برو در آنجا مردى تو را ديدار مىكند ، گويد : بدان مسجد رفتم مردى نزد من آمد همين كه مرا ديد خنديده گفت : اندوهگين مباش كه امسال به حج خواهى رفت بسلامت و بنزد زن و بچه‌ات باز خواهى گشت ، من آسوده خاطر شدم و دلم آرام گرفت و با خود گفتم به حمد اللَّه اين نشانهء درستى براى آن چيزى است كه دنبال آن بودم .\r\n( مترجم گويد : سفراى معروف و نواب خاصه چهار تن بوده‌اند بدين شرح :\r\n1 - ابو عمرو عثمان بن سعيد عمرى .\r\n2 - فرزندش محمد بن عثمان كه پس از درگذشت پدر به اين منصب مفتخر گرديد .\r\n3 - أبو القاسم حسين بن روح نوبختى كه پس از رحلت محمد بن عثمان بسفارت رسيد .\r\n4 - أبو الحسن على بن محمد سمرى كه بجاى حسين بن روح مفتخر بسفارت گرديد ، و مدت سفارت آنان و غيبت صغرى حدود ( 70 ) سال بوده .\r\nبنا بر اين محمد بن احمد كه در اين خبر ذكر شده جزء نواب معروف نيست و چنانچه مجلسى ( ره ) و ديگران گفته‌اند : از پارهء اخبار ظاهر شود كه جزء نواب معروف گروه ديگرى نيز بوده‌اند كه گاهى توقيعات بوسيلهء آنها براى شيعيان ميرسيده است ، بهر صورت ) .\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nحسن بن فضل گويد : سپس بسامراء رفتم در آنجا كيسه پولى و جامهء از ناحيهء حضرت عليه السّلام برايم آوردند ، من اندوهگين شدم و پيش خود گفتم : پاداش من نزد اين مرد همين است ( كه پس از همهء اين رنج و زحمت و چشم براهى ديدار ، پول و لباس برايم بفرستند و ديده‌ام روشن نگردد ) ؟ ! از اين رو خود را بندانستگى زده و آنها را پس دادم ، ولى بدنبال اين كار سخت پشيمان شدم و با خود گفتم : با پس دادن انعام مولاى خود ناسپاسى كردم و كفر ورزيدم ( يا كافر شدم ) و نامهء بدان حضرت نوشته پوزش خواستم و بگناه خويش اعتراف كرده آمرزشخواهى كردم و نامه را فرستادم ، سپس براى وضوء گرفتن براى نماز برخاستم و پيش خود فكر ميكردم و ميگفتم : اگر پولها بسوى من بازگشت گره آن را باز نخواهم كرد ، و دست بدان نخواهم زد تا بنزد پدرم ببرم چون او داناتر است ( با آنها چه بكند ) كه ديدم آن فرستادهء كه كيسه را برايم آورده بود آمده گفت : به من گفتند : بد كردى كه مطلب را به آن مرد نگفتى ( كه پاداش تو اين نبود ) .\r\nما گاهى بىمقدمه با دوستان خود اين كار را ميكنيم ، و گاهى خود آنها براى تبرك درخواست چيزى ميكنند ، و نامهء نيز به خود من رسيد : كه از اينكه احسان ما را پس فرستادى بد كردى و چون آمرزشخواهى كردى خداى تعالى تو را مىآمرزد ، و چون نيت كردى و تصميم گرفتى اگر ما پولها را به تو باز گردانيم در آن تصرف نكنى و هزينهء سفر و راه خود قرار ندهى ما هم از تو دريغ داشته و باز گرفتيم ، اما جامه را براى احرام حج خود بگير كه بدان محرم شوى .\r\nگويد : من دو مطلب براى آن حضرت نوشتم و خواستم مطلبى ديگر هم بنويسم از ترس اينكه او را خوش نيايد از نوشتن مطلب سوم خوددارى كردم ، در پاسخ جواب هر سه مطلب به حمد اللَّه برايم آمد .\r\nگويد : و من با جعفر بن ابراهيم نيشابورى در نيشابور قرار گذارده بوديم و وعده كرديم با هم به مكه رويم و من هم كجاوهء او باشم ، چون ببغداد رسيديم پشيمان شدم و رفتم كه هم كجاوهء ديگرى پيدا كنم ،\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nابن وجناء به من برخورد - و من پيش از آن با او صحبت كرده بودم كه براى من شترى كرايه كند ولى ديدم خوش ندارد - ( و اين بار چون مرا ديد ) گفت : من بدنبال تو ميگردم ، و ( از ناحيهء امام عليه السّلام ) به من گفته شده كه تو همراه منى ، با او خوشرفتارى كن و شترى را برايش كرايه كن و هم كجاوهء براى او بجوى .\r\n11 - از حسن بن عبد الحميد روايت كرده كه گفت : من در بارهء حاجز بن يزيد ( نام يكى از سفراى غير معروف بوده است ) به شك افتادم ( و ترديد پيدا كردم كه او هم سفير است يا نه ) پس چيزى تهيه كرده بسامرا رفتم ، در آنجا نامهء به من رسيد كه در بارهء ما شكى نيست و نه در بارهء وكلاى قائم مقام ما ، آنچه همراه دارى بحاجز بن يزيد بده .\r\n12 - و از محمد بن صالح روايت كرده كه گفت : چون پدرم از دنيا رفت و كار بدست من افتاد پدرم از مردم سفته‌هائى داشت كه از مال « غريم » يعنى حضرت صاحب الامر عليه السّلام بود .\r\nشيخ مفيد گويد : اين لفظ ( يعنى غريم ) رمزى در ميان شيعيان قديم بوده كه مقصودشان از اين لفظ آن بزرگوار بوده است و از روى تقيه اين گونه از آن حضرت نام مىبرده‌اند .\r\nگويد : پس من نامهء به آن حضرت نوشتم و از آن سفته او را آگاه ساختم ، حضرت به من نوشت : از بدهكاران ( كه سفته داده‌اند ) مطالبه كن و بگير ، ( من مطالبه كردم و ) همهء آنها بدهى خود را پرداختند جز يك مرد كه چهار صد دينار بر طبق سفتهء كه داشت بدهى او بود ، براى مطالبه پيش او رفتم و او امروز و فردا كرد و پسرش به من اهانت كرد و دشنام داد ، من شكايت او را بپدرش كردم ، آن مرد گفت : چه شده ؟\r\n\r\n","description":"","footnote":"","page_name":" 339 ","page_number":339},
  {"content":"\r\n\r\n( يا چه از جان من ميخواهى ؟ ) من ريش او را گرفته و پايش را كشيدم و بميان خانه آوردم ، پسرش بيرون دويد و از اهل بغداد مدد خواهى و استغاثه كرده گفت : اين قمى رافضى پدرم را كشت ؟ ! گروه بسيارى از ايشان بر سر من جمع شدند ، من سوار مركبم شده گفتم : آفرين بر شما اى أهل بغداد ! از يك ستمگرى بر عليه مظلوم ستمديده‌اى جانبدارى ميكنيد ؟ من مردى سنى مذهب و از اهل همدان هستم و اين مرد مرا قمى و رافضى ميخواند كه بدهى مرا ندهد و حقم را پامال كند ! ؟ گويد : مردم به او هجوم برده خواستند بدكانش بريزند من آنها را آرام كرده و بدهكار صاحب سفته از من خواهش كرد كه سفته را بدهم و پول را بگيرم و بطلاق زنش سوگند خورد كه مال مرا در همان حال بپردازد ! و من از او گرفتم .\r\n13 - و از احمد بن حسن روايت شده كه گفت : وارد منطقهء جبل شدم ( كه منطقهء در ميان آذربايجان و بغداد بوده است ) و اعتقادى بامامت دوازده امام نداشتم و بهمهء آنان علاقه‌مند نبودم ( و در روايت كلينى اين طور است : « و احبهم جملة » يعنى اجمالا آنان را دوست داشتم ) تا اينكه يزيد بن عبد اللَّه مرد و هنگام مرگش وصيت كرد كه اسب سمند او را با شمشير و كمر بندش بمولايش ( حضرت مهدى عليه السّلام ) بدهند ، من ترسيدم اگر آن اسب را به « اذكوتكين » ( كه يكى از امراى ترك دولت عباسى بود ) ندهم ، مرا آزار و خوارى دهد ، پس آن اسب و شمشير و كمربند را پيش خود بهفتصد دينار قيمت كردم و هيچ كس را از اين جريان آگاه نكردم ، و اسب را به اذكوتكين دادم ، ناگاه از عراق نامهء آمد كه هفتصد دينار ما را كه از پول اسب و شمشير و كمربند نزد تو است بفرست .\r\n\r\n","description":"","footnote":"","page_name":" 340 ","page_number":340},
  {"content":"\r\n\r\n14 - على بن محمد از برخى از اصحاب روايت كرده كه گفت : پسرى برايم متولد شد من نامهء نوشتم و از حضرت عليه السّلام اجازه خواستم او را در روز هفتم ختنه كنم ، جواب آمد : نكن ، پس آن كودك در روز هفتم يا هشتم مرد ، آنگاه جريان مرگ او را نوشتم ، پاسخ آمد : به زودى ديگرى و ديگرى بجاى او براى تو متولد خواهد شد پس اولى را احمد نام گذار ، و دومى را جعفر ، و همچنان شد كه فرموده بود ، ( 30 ) گويد : و مهياى سفر حج شدم و با مردم خداحافظى كردم و به حضرت نامهء نوشته و اجاز خروج گرفتم ، جواب آمد : ما اين سفر تو را خوش نداريم خود دانى ؟ ! گويد : من دلتنگ شدم و اندوهناك گشته نوشتم : من مطيع و فرمانبردار شمايم ولى از نرفتن به حج غمگينم ، جواب آمد : دلتنگ مباش كه ان شاء اللَّه سال آينده به حج خواهى رفت ، چون سال آينده شد نامهء نوشته اجازهء حركت خواستم ، اذن آمد ، نوشتم : بنا دارم با محمد بن عباس هم كجاوه شوم و من بديانت و خوددارى او اطمينان دارم ؟ جواب آمد : اسدى خوب هم كجاوه‌اى است اگر آمد كسى را بر او ترجيح مده ، پس اسدى آمد و با او هم كجاوه شدم .\r\n15 - و از حسن بن عيسى عريضى روايت كرده كه چون حضرت عسكرى عليه السّلام از دنيا رفت مردى از اهل مصر اموالى به مكه آورد كه مربوط به امام زمان عليه السّلام بود ، و در بارهء امام زمان عليه السّلام اختلاف شد برخى گفتند : حضرت عسكرى بدون جانشين از دنيا رفت ، برخى گفتند : جانشين او برادرش جعفر است ، گروهى گفتند : جانشين او فرزند او است ، پس مردى كه كنيه‌اش ابو طالب بود بسامره فرستادند كه از نزديك موضوع جانشينى امام عسكرى عليه السّلام را بررسى كند و نامهء هم همراه داشت ، آن مرد بسامره آمد\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nو بنزد جعفر رفته از او برهان امامت خواست ( و نشانه‌اى در ادعاى امامتش طلبيد ) جعفر گفت : اكنون آمادهء نشان دادن برهان امامت نيست ، مرد مزبور بدر خانهء حضرت صاحب الامر عليه السّلام رفت و نامه را بوسيلهء سفرا فرستاد ، پاسخ آمد : خدا تو را در مصيبت رفيقت پاداش نيك دهد زيرا او از دنيا رفت ( يعنى مرد مصرى ) و مالى كه همراه خود آورده به شخص امينى سپرد و به او وصيت كرد در آن مال هر گونه خواهد ( و برخى نسخه‌ها « بما يجب » است يعنى هر چه لازم باشد ) عمل كند ، و پاسخ نامهء او را هم داد ، و جريان مرگ و وصيت آن مرد چنان بود كه به او گفته شده بود .\r\n16 - و نيز على بن محمد گويد : مردى از اهل آبة ( كه نام شهرى است نزديكى ساوه ) چيزى با خود براى حضرت صاحب عليه السّلام آورده بود كه برساند ، و شمشيرى را در آبة جا گذارد و فراموش كرد همراه بياورد ، آنچه همراه آورده بود فرستاد و ضمن رسيد كتبى در جواب به دو گفته شده بود : از شمشيرى كه فراموش كردى بياورى چه خبر ؟ ! 17 - و از محمد بن شاذان نيشابورى روايت كرده كه گفت : چهار صد و هشتاد درهم پول سهم امام عليه السّلام نزد من جمع شد من نخواستم از پانصد درهم كمتر باشد بيست درهم از مال خودم بر آن افزودم و به نزد اسدى ( وكيل حضرت ) فرستادم و ننوشتم كه چيزى از آن مال من است ، جواب آمد : پانصد درهم كه بيست درهمش مال خودت بود رسيد .\r\n18 - و از حسن بن محمد اشعرى روايت كند كه گفت : در زمان حضرت عسكرى عليه السّلام\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nنامهء آن حضرت مىآمد كه حقوقى بجنيد - كشندهء فارس بن حاتم بن ماهويه ( بدعتگزار معروف ) - و أبى الحسن و برادرم بدهند ، و چون امام عسكرى عليه السّلام از دنيا رفت نامهء از حضرت صاحب عليه السّلام رسيد حقوق ابى الحسن و رفيقش را بپردازند و در بارهء جنيد چيزى نوشته نشده بود ، حسن بن محمد گويد : من غمگين شدم ، و پس از چندى خبر مرگ جنيد رسيد .\r\n( مترجم گويد : فارس بن حاتم بن ماهويه مردى هرزه و بدعتگزار و دروغگو و غالى مذهب بوده و حضرت هادى يا امام عسكرى عليه السّلام دستور قتل او را صادر فرموده و او را مهدور الدم دانستند ، و براى كشنده‌اش بهشت را ضمانت كردند ، جنيد بر او دست يافته و او را كشت ) .\r\n19 - و از عيسى بن نصر روايت كرده كه على بن زياد صيمرى نامهء به حضرت نوشت و كفنى خواست ، حضرت در پاسخش نوشت : تو در سال هشتاد بدان محتاج خواهى شد ، و او در سال هشتاد مرد ، و ( چند روز ) پيش از مرگش كفن را براى او فرستاد .\r\n( توضيح - مقصود از هشتاد ، سال دويست و هشتاد است و ممكن است هشتاد سالگى او باشد ولى احتمال اول ظاهرتر است ) .\r\n20 - و از محمد بن هارون روايت كند كه گفت : من بناحيهء مقدسه پانصد دينار بدهكار بودم و توانائى پرداخت آن را نداشتم ، آنگاه با خود گفتم : من دكانهائى دارم كه آنها را بپانصد و سى دينار خريده‌ام و به همان پانصد دينار به حساب بدهى بناحيه قرار دادم و با كسى در اين باره صحبت نكردم ، پس نامهء بمحمد بن جعفر رسيد كه دكانها را از محمد بن هارون در برابر پانصد دينار طلب ما را از او بگير .\r\n21 - و از على بن محمد روايت كرده كه گفت : از طرف حضرت صاحب عليه السّلام دستور رسيد\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nكه به زيارت كاظمين و كربلا نروند ، و چون چند ماه گذشت وزير ( خليفه ) باقطانى را خواست و گفت :\r\nبفرزندان فرات كه ( در زمرهء وزراى بنى عباس و از شيعيان بوده‌اند ) و ساكنين برس ( كه دهى است ميان حله و كوفه ) بگو به زيارت كاظمين و كربلا نرويد كه خليفه دستور داده زوار را بجويند و دستگير كنند .\r\nو احاديث در اين باره بسيار و در كتابهائى كه در احوالات حضرت قائم عليه السّلام نوشته شده موجود است ، و ما اگر بخواهيم همه را در اينجا ذكر كنيم كتاب طولانى گردد و به همين مقدار به حمد اللَّه و منه كفايت است .\r\n\r\nباب ( 40 ) در ذكر علامات و نشانه‌هاى ظهور حضرت قائم عليه السّلام و مدت آن و شرح روش آن بزرگوار و طرز حكمرانى و شمهء از آنچه در دوران دولت و سلطنت او بظهور رسد .\r\nبدان كه رواياتى در ذكر نشانه‌هاى زمان ظهور حضرت مهدى عليه السّلام رسيده كه پيش از ظهور آن بزرگوار آن نشانه‌ها آشكارا شود و حوادثى پيش آيد :\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nاز آن جمله است : خروج سفيانى ، كشته شدن سيد حسنى ، اختلاف بنى عباس در سلطنت ، گرفتن خورشيد در نيمهء ماه رمضان ، گرفتن ماه در آخر آن - بر خلاف عادت - فرو رفتن زمين بيداء ( كه سرزمينى است ميان مكه و مدينه ) و فرو رفتن زمينى در مشرق ، و زمينى در مغرب ، توقف خورشيد از اول ظهر تا وسط وقت نماز عصر ، طلوع خورشيد از مغرب ، كشته شدن نفس زكيه در پشت كوفه با هفتاد نفر از صالحين ، بريدن سر مردى از بنى هاشم در ميان ركن و مقام ، خراب شدن ديوار مسجد كوفه ، آمدن پرچمهاى سياه از سمت خراسان ، خروج يمانى ، ظهور مغربى بمصر و حكومت وى بر شامات ، فرود شدن تركان در جزيرة ، و آمدن روميان در رملة ، طلوع ستارهء درخشانى در مشرق كه چون ماه بدرخشد سپس دو طرف آن خم شود چنانچه نزديك شود كه دو طرفش بهم رسد ، پيدا شدن سرخى در آسمان كه در اطراف پراكنده شود ، و آتشى كه در طول مشرق آشكارا شود و سه روز يا هفت روز در آسمان باقى ماند ، پاره كردن عرب زنجيرهاى اسارت خود را و كشورگشائى آنها و بيرون رفتنشان از زير بار نفوذ ديگران كشتن مصريان فرمانرواى خود را ، خرابى شام ، و اختلاف سه پرچم در آن ، وارد شدن پرچمهاى قيس و عرب در كشور مصر ، و پرچمهاى قبيلهء كنده در خراسان ، آمدن اسبانى از سمت مغرب كه در كناره حيرة ( حدود نجف ) بسته شود ، و رو آوردن پرچمهاى سياه از سمت مشرق زمين بدانها ، طغيان شط فرات بدانسان كه آب در كوچه‌هاى كوفه جارى شود ، بيرون آمدن شصت نفر كه بدروغ ادعاى پيغمبرى كنند و آمدن دوازده نفر از نژاد ابو طالب كه هر كدام براى خود ادعاى امامت كنند ، سوزاندن مرد بزرگى\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nاز پيروان بنى عباس در ميان جلولا و خانقين ( جلولا نام جايى است در هفت فرسنگى خانقين ) بستن پلى در بغداد در كنار محلهء كرخ ، و بلند شدن باد سياهى اول روز در بغداد ، و آمدن زلزلهء در آنجا كه بيشتر آن شهر فرو رود ، ترسى كه همهء اهل عراق و بغداد را فرا گيرد ، و مرگى سريع و همگانى در آنجا ، كمى اموال و مردم و محصول ، پيدايش ملخى در فصل خود و ملخى بىموقع كه زراعت و غلات را نابود كند ، كم شدن غلات ، دودستگى در ميان دو صنف از عجم و خونريزى بسيارى در آنها ، بيرون رفتن بندگان از زير فرمان اربابان و كشتن ايشان ، مسخ شدن گروهى از بدعتگزاران به شكل ميمون و خوك ، پيروزى بندگان بشهرهاى اربابان ، بلند شدن آوازى از آسمان كه همهء مردم زمين هر كس به زبان خود آن را بشنود ، ظاهر شدن صورت و سينهء در قرص خورشيد ، زنده شدن مردگان و بيرون آمدنشان از قبرها در دنيا و آشنائى آنان با يك ديگر و ديد و بازديد آنان ، آنگاه اين جريانات با بيست و چهار باران پى در پى پايان پذيرد كه زمين بوسيلهء آن بارانها زنده گردد و بركاتش آشكار شود ، و پس از آن هر آفت و بيمارى از شيعيان حضرت مهدى عليه السّلام و معتقدين به حق دور گردد ، و آنگاه بدانند كه آن جناب در مكه ظهور كرده و براى يارى آن حضرت بدان سو رهسپار شوند چنانچه اخبار در اين باب رسيده .\r\nو اين نشانه‌ها كه گفته شد قسمتى از آنها حتمى است و قسمتى مشروط بشروطى است و البته خداوند داناتر است بدان چه خواهد شد ، و ما مطابق آنچه در كتب حديث و روايات وارد شده نقل كرديم و از خدا يارى جوئيم و توفيق خواهيم .\r\n\r\n","description":"","footnote":"","page_name":" 346 ","page_number":346},
  {"content":"\r\n\r\n1 - على بن بلال مهلبى ( بسندش ) از سيف بن عميرة حديث كند كه گفت : نزد منصور دوانيقى بودم بىمقدمه آغاز سخن كرده گفت : اى سيف بن عميرة بناچار بنام مردى از نژاد ابى طالب از آسمان ندا شود ! گفتم اى امير المؤمنين ، قربان ! شما اين حديث را روايت ميكنى ؟ گفت : آرى سوگند بدان كه جانم بدست او است به گوش خود شنيده‌ام ، گفتم : اى امير المؤمنين من اين حديث را پيش از اين نشنيده بودم ! منصور گفت : اى سيف اين حديث حق است و هر گاه چنين شود ما نخستين كسى هستيم كه آن را اجابت كنيم ، آگاه باش كه اين آواز در بارهء مردى از پسر عموهاى ما است ، گفتم : از نسل فاطمه عليها السّلام ؟ گفت : آرى ، اى سيف اگر اين حديث را از حضرت محمد بن على باقر ( عليه السّلام ) نشنيده بودم اگر همهء مردم روى زمين برايم ميگفتند ، باور نميكردم ، ولى گوينده محمد بن على است .\r\n2 - عبد اللَّه بن عمر گويد : رسول خدا ( ص ) فرمود : قيامت بر پا نشود تا اينكه مهدى از فرزندان من بيايد ، و مهدى نيايد تا شصت دروغگو كه هر كدام گويند : من پيغمبرم ، بيايند .\r\n3 - ابو حمزهء ثمالى گويد : به امام باقر عليه السّلام عرضكردم : آمدن سفيانى از نشانه‌هاى حتمى است ؟ فرمود : آرى ، و صداى آسمانى حتمى است ، و طلوع خورشيد از مغرب حتمى است ، و اختلاف بنى عباس در سلطنت حتمى است ، و كشته شدن نفس زكيه حتمى است ، و خروج حضرت قائم آل محمد\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nعليهم السّلام حتمى است ، عرضكردم : صداى آسمانى چگونه است ؟ فرمود : اول روز آوازى از آسمان بلند شود : آگاه باشيد كه همانا حق با على و شيعيان او است ، و در آخر روز شيطان از روى زمين فرياد كند : آگاه باشيد كه حق با عثمان و شيعيان او است و آنگاه است كه اهل باطل به شك افتند .\r\n4 - ابو خديجة از امام صادق عليه السّلام روايت كرده كه فرمود : امام قائم عليه السّلام نيايد تا اينكه دوازده نفر از بنى هاشم پيش از او بيايند و همگى مردم را بامامت خويش دعوت كنند .\r\n5 - امير المؤمنين عليه السّلام فرمود : پيش از آمدن قائم عليه السّلام مرگ سرخى است ، و مرگ سفيدى ، و آمدن ملخى در فصل آن و ملخى بىموقع برنگ خون ، اما مرگ سرخ شمشير است ( كه بوسيلهء آن مردم را بكشند ) و مرگ سفيد طاعون است .\r\n6 - جابر جعفى گويد : امام باقر عليه السّلام فرمود : بر زمين قرار گير و دست و پاى خويش را حركت مده تا اين نشانه‌ها كه برايت ميگويم ببينى گر چه گمان ندارم تو به آن زمان برسى : اختلاف بنى عباس ، آواز دهندهء آسمانى ، فرو رفتن دهى از دهات شام بنام جابية ، آمدن ترك بجزيرة ، و فرود آمدن روم برملة ( نام چند جا است بدين نام در شام و مصر و جاهاى ديگر ) و اختلاف بسيار در آن هنگام در هر سرزمين تا اينكه شام ويران شود ، و سبب ويرانى آن سه پرچم است كه در آن پديد آيد : پرچم اصهب ، پرچم ابقع ، پرچم سفيانى . ( ظاهر از سياق حديث اين است كه اصهب و ابقع هم نام يا وصف دو\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nتن باشد همانند سفيانى ) .\r\n7 - على بن أبى حمزه از حضرت كاظم عليه السّلام روايت كرده كه در تفسير گفتار خداى تعالى :\r\n« به زودى بنمايانيم آيتهاى خويش را در سراسر گيتى و در خود ايشان تا روشن شود براى آنان كه او است حق » ( سورهء فصلت آيهء 53 ) فرمود : ( مقصود از آيات و نشانه‌هاى حق ) فتنه‌هائى است كه در آفاق آشكار گردد ، و مسخ شدن دشمنان حق مىباشد .\r\n8 - ابو بصير گويد : شنيدم از امام باقر عليه السّلام كه در گفتار خداى تعالى : « اگر بخواهيم نشانه‌اى از آسمان برايشان فرود آوريم كه گردنهاشان در برابر آن خاضع گردد » ( سورهء شعراء آيه 4 ) فرمود :\r\nبه زودى خداوند اين نشانه را براى آنها مىفرستد عرضكردم : براى كيان ؟ فرمود : براى بنى اميه و پيروانشان ، عرضكردم : نشانه چيست ؟ فرمود : توقف خورشيد از ظهر تا وقت عصر ، و بيرون آمدن سينه و صورت مردى كه حسب و نسبش معروف باشد در چشمهء خورشيد ، و اينها در زمان سفيانى است ، و آن هنگام نابودى سفيانى و قوم او است .\r\n9 - و از سعيد بن جبير روايت شده كه گفت : سالى كه مهدى عليه السّلام در آن سال خروج كند بيست و چهار باران در زمين ببارد كه آثار و بركاتش نمايان گردد .\r\n10 - ثعلبهء ازدى گويد : امام باقر عليه السّلام فرمود : دو نشانه است كه پيش از ظهور حضرت قائم عليه السّلام خواهد بود : گرفتن خورشيد در نيمهء ماه رمضان ، و گرفتن ماه در آخر آن ، گويد :\r\nعرضكردم : ( بفرمائيد ) خورشيد در آخر ماه ميگيرد و ماه در نيمهء آن ( زيرا گرفتن ماه در آخر خلاف\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nمعمول و قاعده است ) فرمود : من داناترم بدان چه ميگويم ، آن دو نشانه‌اى است كه از روز هبوط آدم چنان اتفاقى نيفتاده .\r\n11 - صالح بن ميثم گويد : شنيدم امام باقر عليه السّلام مىفرمود : ميان ظهور حضرت قائم عليه السّلام و كشته شدن نفس زكيه بيش از پانزده شب فاصله نخواهد شد .\r\n12 - جابر جعفى گويد : به امام باقر عليه السّلام عرضكردم : اين امر ( دولت حقه ) چه زمانى است ؟ فرمود : اى جابر كجا اين امر واقع شود با اينكه هنوز ميان حيرة ( نام جايى در حدود نجف ) و كوفه اجساد كشتگان انباشته نشده ؟ ! .\r\n13 - حسين بن مختار از امام صادق عليه السّلام روايت كند كه فرمود : هر گاه ديوار مسجد كوفه از آن طرف خانه عبد اللَّه بن مسعود خراب شد سلطنت مردم ( بنى عباس ) برچيده شود ، و با برچيده شدن آن قائم عليه السّلام بيرون آيد .\r\n14 - بكر بن محمد از امام صادق عليه السّلام روايت كند كه فرمود : بيرون آمدن آن سه نفر :\r\nسفيانى و خراسانى و يمانى ، در يك سال و در يك ماه و يك روز است ، و پرچمى در ميان پرچمهاى ايشان بهدايت نزديكتر از پرچم يمانى نيست ، زيرا او است كه مردم را به حق دعوت كند .\r\n15 - احمد بن محمد بن أبى نصر از حضرت رضا عليه السّلام روايت كرده كه فرمود : آنچه گردنهاى شما\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nبدان كشيده شده ( از آمدن مهدى عليه السلام و ظهور دولت حقه ) نخواهد بود تا اينكه جدا كرده و آزمايش شويد ، و از شما ( در عقيدهء حق ) پا بر جا نماند جز اندكى ، سپس اين آيه را خواند : « الم ، آيا پنداشتند مردم كه رها شوند باينكه گويند ايمان آورديم و آزمايش نشوند » ( سورهء عنكبوت آيه 2 ) آنگاه فرمود :\r\nاز نشانه‌هاى فرج اتفاقى است كه ميان دو مسجد افتد ( يعنى مسجد مكه و مدينه ، يا كوفه و سهله ، و اول ظاهرتر است ، و برخى روايات « بين الحرمين » است كه معين در معناى اول است ) . و فلان پسر فلان پانزده مرد دلاور عرب را بكشد .\r\n16 - معمر بن خلاد از حضرت رضا عليه السلام روايت كند كه فرمود : گويا پرچمهاى سبز رنگ را كه از مصر رو آورده مىبينم كه بشامات آيد و به فرزند صاحب وصيتها راهنمائى كند .\r\n17 - ابو بصير از امام صادق عليه السلام روايت كند كه فرمود : سلطنت اينان ( ظاهرا مقصود بنى عباس هستند ) از بين نرود تا اينكه مردم را در كوفه روز جمعه بىمهابا عرضهء شمشير كنند ، گويا مىنگرم سرهائى را كه ميان باب الفيل ( مسجد كوفه ) و باب صابونيها به زمين افتد .\r\n18 - ابو الحسن بن جهم ( ظاهر اين است كه لفظ « اب » زائد باشد و صحيح حسن بن جهم است ) گويد : مردى از حضرت رضا عليه السلام راجع بفرج پرسيد ؟ فرمود : مفصل بگويم يا مختصر ؟ عرضكرد :\r\nمختصر بفرمائيد ! فرمود : هر گاه پرچمهاى قيس در مصر و پرچمهاى قبيلهء بنى كنده در خراسان به زمين كوبيده شد ( فرج ميرسد ) .\r\n\r\n","description":"","footnote":"","page_name":" 351 ","page_number":351},
  {"content":"\r\n\r\n19 - ابو بصير از امام صادق عليه السّلام روايت كند كه فرمود : براى فرزندان فلان ( بنى عباس ) نزد مسجد شما يعنى مسجد كوفه در روز جمعه حادثه و داستانى است ، و از باب الفيل تا باب صابونيها چهار هزار نفر كشته شوند ، پس اين راه را بپائيد و از آن دور شويد و در آن روز حال كسى بهتر است كه بسوى درب انصار رود .\r\n20 - و نيز از آن حضرت عليه السّلام روايت كند كه فرمود : همانا پيش از خروج حضرت قائم عليه السلام سال پر آبى است كه ميوه‌ها فاسد شود و خرما در نخل تباه گردد ، پس در اين امر شك و ترديد نكنيد .\r\n21 - و سعد از آن حضرت عليه السلام روايت كرده كه فرمود : سال فتح و فرج شط فرات طغيان كند به حدى كه داخل كوچه‌هاى كوفه شود .\r\n22 - محمد بن مسلم گويد : شنيدم امام صادق عليه السلام مىفرمود : همانا پيش از آمدن حضرت قائم عليه السلام از جانب خداوند آزمايشى است ؛ عرضكردم : قربانت گردم آن چيست ؟ امام عليه السلام اين آيه را خواند : « هر آينه بيازمائيم شما را به چيزى از ترس و گرسنگى و كاهش دادن مالها و جانها و ميوه‌ها ، و مژده ده به صبركنندگان » ( سورهء بقره آيه 155 ) آنگاه فرمود : ترس از سلاطين بنى فلان ( بنى عباس ) و گرسنگى : بواسطهء گرانى نرخها ، و كاهش مال : بوسيلهء كسادى وضع تجارت و بازار و كمى سود ، و كاهش جانها : بمرگهاى عمومى و سريع ، و كاهش محصول : بكمى غله و زراعت و بىبركتى ميوه‌ها . سپس فرمود : « و مژده ده به صبركنندگان » در آن هنگام باينكه به زودى حضرت قائم عليه السلام خروج كند .\r\n\r\n","description":"","footnote":"","page_name":" 352 ","page_number":352},
  {"content":"\r\n\r\n23 - منذر جوزى گويد : شنيدم از امام صادق عليه السلام كه مىفرمايد : مردم پيش از قيام حضرت قائم عليه السلام ( بوسيلهء آنچه ذيلا گفته شود ) از معصيت دست كشند : بآتشى كه در آسمان پديد آيد ، بقرمزى كه صفحهء آسمان را فرا گيرد ، و بفرورفتن زمينى در بغداد ، و زمينى در بصره ، و بخونريزى و خرابى خانه‌ها و نابودى مردم آنجا ، و بگرفتن ترس عمومى مردم عراق را بطورى كه آرام نداشته باشند .\r\n\r\nفصل ( 1 ) و اما در بارهء سال آمدن حضرت قائم عليه السلام و روز ظهور آن حضرت نيز رواياتى از ائمهء اطهار عليهم السلام رسيده است .\r\n1 - ابو بصير از امام صادق عليه السلام روايت كرده كه گفت : امام قائم عليه السلام خروج نكند جز در سال طاق : سال يك ، يا سه ، يا پنج ، يا هفت ، يا نه .\r\n2 - و نيز از آن حضرت روايت كرده كه فرمود : در شب بيست و سوم بنام امام قائم عليه السلام ندا شود ، و در روز عاشورا قيام كند ، و آن روزى است كه حسين بن على عليهما السلام در آن كشته شده ، گويا آن جناب را مينگرم كه در روز شنبه دهم محرم در ميان ركن و مقام ايستاده ، و جبرئيل در سمت راست او فرياد مىزند : بيعت براى خدا ! پس شيعيان آن حضرت از اطراف زمين بسويش رهسپار شوند ، و زمين زير پايشان بسرعت پيچيده\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nشود تا خدمتش رفته با او بيعت كنند و خدا بوسيلهء او زمين را از عدل و داد پر كند چنانچه از جور و ستم پر شده باشد .\r\n\r\n[ فصل ( 2 ) در باره آن حضرت كه از مكه ظهور كند و در كوفه فرود آيد 
  ]\r\nو در حديث آمده كه آن حضرت عليه السلام از مكه حركت كند تا بكوفه آمده و در نجف فرود آيد آنگاه لشكرهاى خود را از آنجا بشهرها و ممالك پراكنده سازد : 1 - ابو بكر حضرمى از امام باقر عليه السلام روايت كرده كه فرمود : گويا حضرت قائم عليه السّلام را مينگرم كه از مكه بهمراهى پنج هزار فرشته در حالى كه جبرئيل در سمت راست و ميكائيل سمت چپ و مؤمنان پيش رويش هستند بنجف كوفه آمده و لشكر بشهرها ميفرستد .\r\n2 - و در روايت عمرو بن شمر است كه گويد : امام باقر عليه السلام نام مهدى را برد ، پس فرمود :\r\nوارد كوفه شود و در آنجا سه پرچم در اهتزاز است ، و ( با آمدن آن حضرت ) پرچمها از ميان رود ، و حضرت در كوفه داخل شود تا بمنبر بالا رود و خطبهء خواند كه مردم از شدت گريه نفهمند آن جناب چه ميگويد ، و چون جمعهء دوم شود مردم از او درخواست كنند نماز جمعه براى ايشان بخواند ، حضرت دستور دهد در قسمتى از نجف بنام مسجد خط كشند و در آنجا با ايشان نماز جمعه بخواند ، سپس دستور دهد از پشت كربلا تا بنجف نهرى بكنند بطورى كه آب به نجف بنشيند ، و روى دهنهء آن نهر را پلها و آسياها بنا كنند ، و\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nگويا هم اكنون پير زنى را مىنگرم كه زنبيلى گندم بر سر دارد و براى آرد كردن بدان آسياها رود و بدون مزد آن را آرد كند .\r\n3 - صالح بن ابى الاسود گويد : امام صادق عليه السلام نام مسجد سهله را برد ، آنگاه فرمود :\r\nآگاه باش كه آن مسجد منزل صاحب ما ( حضرت مهدى عليه السلام ) است آنگاه كه با خاندانش بيايد .\r\n4 - و در روايت مفضل بن عمر است كه گفت : شنيدم از امام صادق عليه السلام كه ميفرمود : چون قائم آل محمد عليه السلام قيام كند در پشت كوفه مسجدى ساخته شود كه داراى هزار درخواهد بود و خانه‌هاى مردم كوفه بنهرهاى كربلا متصل شود .\r\n\r\nفصل ( 3 ) و در بارهء مدت امامت حضرت قائم عليه السلام و روزگار آن بزرگوار و احوال شيعيانش در آن زمان و اوضاع زمين و مردم آن نيز رواياتى رسيده است :\r\n1 - عبد الكريم خثعمى گويد : به امام صادق عليه السلام عرضكردم : امام قائم عليه السلام چند سال سلطنت كند ؟ فرمود : هفت سال ، و روزها براى آن جناب طولانى و دراز شود بطورى كه هر سال از سالهاى زمان او برابر ده سال از سالهاى شما باشد ، و از اين رو سالهاى سلطنت او هفتاد سال از سالهاى شما باشد ، و چون قيام آن حضرت نزديك شود در ماه جمادى الآخرة و ده روز از ماه رجب بر مردم بارانى ببارد كه مانند آن نديده باشند ، و بوسيلهء آن خداوند گوشت و بدن مؤمنان را در قبرها بروياند ، گويا من\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nايشان را مينگرم كه از جانب جهينه ( نام جايى است در موصل و جايى در مازندران است ) مىآيند و از موهاى سر و رويشان خاك ميريزد .\r\n4 - مفضل بن عمر گويد : از امام صادق عليه السلام شنيدم مىفرمود : همانا چون قائم ما قيام كند زمين بنور پروردگارش روشن شود ، و مردم از نور خورشيد بىنياز گردند ، و تاريكى يكسره از ميان برود ، و مردم در زمان سلطنت آن حضرت عمرهاى طولانى كنند تا آنجا كه داراى هزار پسر شوند كه در ميان آنها هيچ دختر متولد نشود ، و زمين گنجهاى خود را آشكار سازد بدانسان كه مردم در روى زمين گنجها را ببينند و مردم براى احسان كردن به كسى بوسيلهء مال خود با دادن زكات به او جستجو كنند و هيچ كس را نيابند كه احسان يا زكات را بپذيرد ، و مردم بواسطهء آنچه خداوند بدانها روزى كرده همگى بىنياز و توانگر شوند .\r\n\r\nفصل ( 4 ) و در بارهء اوصاف و شمائل حضرت قائم عليه السّلام روايت بدين نحو رسيده :\r\n1 - جابر جعفى گويد : از امام باقر عليه السّلام شنيدم كه ميفرمود : عمر بن خطاب از امير المؤمنين عليه السّلام پرسيده گفت : مرا آگاه كن از اينكه نام مهدى چيست ؟ فرمود : اما نام او را پس حبيب من رسول خدا به من سفارش كرده كه براى كسى بازگو نكنم تا آنگاه كه خدا او را برانگيزد گفت : پس از وصف او مرا آگاه فرما ، حضرت امير عليه السّلام فرمود : او جوانى است متوسط اندام ، خوش رو ، و خوش\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nمو ، كه موهايش بر دو شانهء او ريخته و نور رويش سياهى موى ريش و سرش را فرا گرفته پدرم بفداى فرزند بهترين كنيزان .\r\n\r\nفصل ( 5 ) اما در بارهء روش و سيرهء آن بزرگوار نيز پس از قيام و ظهور او و طريقهء حكم كردن و آنچه خداوند از معجزات او آشكار سازد رواياتى رسيده چنانچه پيش از اين نيز گذشت :\r\n1 - مفضل از امام صادق عليه السّلام روايت كرده كه فرمود : آنگاه كه خداوند به حضرت قائم عليه السّلام اجازهء خروج دهد ، آن جناب بمنبر رود و مردم را بسوى خويش دعوت كند ، و به خدا سوگندشان دهد ، و به حق خويش آنان را بخواند ، و باينكه در ميان آنان بروش رسول خدا ( ص ) رفتار كند ، و بكردار آن جناب عمل كند ، آنگاه خداوند جبرئيل را ميفرستد كه نزد او بيايد و او در حجر اسماعيل نزد آن حضرت بيايد و بگويد : بچه چيز مردم را ميخوانى ؟ حضرت قائم دعوت خود را به او خبر دهد ، جبرئيل گويد : من نخستين كس هستم كه با تو بيعت نمايم دست خويش را ( براى بيعت ) باز كن پس دست بدست آن حضرت نهد ، و متجاوز از سيصد و ده مرد نزد او بيايند و با او بيعت كنند ، و در مكه بماند تا يارانش بده هزار نفر برسد ، سپس از آنجا بمدينه رهسپار شود .\r\n2 - محمد بن عجلان از امام صادق عليه السّلام روايت كند كه فرمود : آنگاه كه حضرت قائم عليه السّلام\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nقيام كند از نو مردم را با سلام بخواند و به چيزى كه كهنه شده و بيشتر مردم از آن دور شده و گم گشته‌اند راهنمائى كند ، و اينكه حضرت قائم را مهدى خوانند براى آنست كه به چيز گمشده‌اى راهنمائى كند ، و اينكه او را قائم نامند براى آنست كه به حق قيام فرمايد .\r\n3 - عبد اللَّه بن مغيرة گويد : امام صادق عليه السّلام فرمود : آنگاه كه قائم آل محمد عليهم السّلام قيام كند پانصد تن از قريش را به پا دارد و گردنشان بزند ، سپس پانصد تن ديگر را به پا دارد و گردن زند آنگاه پانصد تن ديگر تا شش بار ( كه رويهم سه هزار نفر شوند ) گويد : من گفتم : شمارهء آنان به اين حد رسد ؟ فرمود : آرى خودشان و دوستدارانشان .\r\n4 - ابو بصير گويد : امام صادق عليه السّلام فرمود : آنگاه كه حضرت قائم عليه السّلام قيام كند مسجد الحرام را خراب كند تا باساس و پايه‌هاى ( اصلى ) آن بازگرداند ، و مقام ( ابراهيم عليه السّلام ) را بجاى اولى خود كه در آن بوده بازگرداند ، و دستهاى قبيلهء بنى شيبه را ( كه كليدهاى كعبه نزد آنان هست ) ببرد و بكعبه بياويزد ، و به آن دستها بنويسد : اينهايند دزدان كعبه .\r\n5 - ابو الجارود از امام باقر عليه السّلام در حديثى طولانى روايت كند كه فرمود : چون قائم عليه السّلام قيام كند بسوى كوفه رهسپار شود ، پس متجاوز از ده هزار نفر از آنجا بيرون آيند كه آنها را بتريه گويند و همگى سلاح جنگ بر تن دارند ، و گويند : از همان جا كه آمده‌اى بازگرد كه ما نيازى به اولاد فاطمه نداريم ، آن جناب شمشير در ايشان نهد تا همهء آنان را نابود سازد ، سپس داخل كوفه شود و هر منافق دو دلى را بكشد ، و قصرهاى آنجا را ويران كند و جنگجويانش را بكشد تا خداى عز و جل\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nخوشنود گردد .\r\n6 - ابو خديجة از امام صادق عليه السّلام روايت كند كه فرمود : چون حضرت قائم عليه السّلام قيام كند امر تازهء بياورد چنانچه رسول خدا ( ص ) در ابتداى اسلام بامر تازهء مردم را دعوت فرمود .\r\n7 - على بن عقبه از پدرش روايت كند كه گفت : چون حضرت قائم عليه السّلام قيام كند به عدالت حكم فرمايد ، و در دوران او ستم بر داشته شود ، و راهها امن گردد و زمين بركتهاى خود را بيرون آورد ، و هر حقى به اهلش رسد ، و اهل هيچ كيش و آئينى بجاى نماند جز اينكه همگى اظهار اسلام كنند و اعتراف بايمان نمايند ، مگر نشنيده‌اى كه خداى سبحان فرمايد : « و براى او اسلام آورد هر كه در آسمانها و زمين است خواه و ناخواه و بسوى او بازگردانيده ميشوند » ( سورهء آل عمران آيه 83 ) و به حكم حضرت داود عليه السّلام و حضرت محمد ( ص ) در ميان مردم حكومت كند ، آن روز است كه زمين گنجهاى خود را ظاهر سازد ، و بركات خويش را آشكار نمايد ، و كسى از شما در آن زمان جايى براى دادن صدقه و احسان خود نيابد زيرا همهء مؤمنين را توانگرى فرا گرفته و همگى بىنيازند ، سپس فرمود : همانا دولت ما پايان دولتها است ، و هيچ خاندانى كه بخواهند بدولت و سلطنت رسند بجاى نمانند جز اينكه پيش از ما بسلطنت رسند ، تا اينكه چون راه و روش ما را ببينند نگويند : چون ما بسلطنت رسيم مانند اينان رفتار كنيم ، و همين است ( معناى ) گفتار خداى تعالى : « و پايان كارها از آن پرهيزكاران است » ( سورهء اعراف آيه 128 ) .\r\n8 - ابو بصير از امام باقر عليه السّلام در حديثى طولانى روايت كند كه فرمود : هنگامى كه امام قائم\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nعليه السّلام قيام كند بكوفه رود و در آنجا چهار مسجد را ويران كند ، و مسجد كنگره دارى در روى زمين نباشد جز اينكه حضرت آن را خراب و هموار سازد ، و راههاى بزرگ ( شاهراهها ) را وسيع كند ، و هر بالكنى كه از خانه‌ها بكوچه آمده باشد خراب كند ، و سر در خانه‌ها و ناودانهائى كه در كوچه‌ها است از ميان بر دارد ، و هيچ بدعتى بجاى نگذارد جز اينكه از ميان ببرد ، و سنتى بجاى ننهد جز اينكه آن را به پا دارد ، و قسطنطنيه و چين و كوههاى ديلم ( البرز ) را بگشايد و فتح كند ، و به اين ترتيب هفت سال امامت كند كه هر سال برابر ده سال از سالهاى شما است سپس خداوند آنچه خواهد انجام دهد ، گويد : عرضكردم : قربانت گردم چگونه سالها دراز و طولانى شود ؟ فرمود : خداوند بفلك دستور دهد درنگ نموده و بكندى حركت كند ، و در نتيجه روزها و سالها دراز و طولانى شود ، گويد :\r\nعرضكردم : مردم گويند : اگر در گردش فلك تغييرى پيدا شود تباه شود ؟ فرمود : اين گفتار بيدينان است ، اما مسلمانان چنين نگويد با اينكه خداوند ماه را براى پيغمبرش ( ص ) به دو نيم كرد ، و پيش از آن خورشيد را براى يوشع بن نون عليه السّلام برگرداند ، و از درازى روز رستاخيز خبر داده كه آن روز مانند هزار سال شما است .\r\n9 - جابر از امام باقر عليه السّلام روايت كرده كه فرمود : هنگامى كه قائم آل محمد عليهم السّلام قيام كند خيمه‌هائى بزند و قرآن را به ترتيبى كه فرود آمده بر مردم بياموزد ، آن روز براى كسانى كه قرآن را حفظ كرده‌اند بسيار دشوار است زيرا آن طرز آموختن مخالف با ترتيب كنونى قرآن است ( يعنى در ترتيب نزول سوره‌ها و آيات ) .\r\n\r\n","description":"","footnote":"","page_name":" 360 ","page_number":360},
  {"content":"\r\n\r\n10 - مفضل بن عمر از امام صادق عليه السّلام روايت كند كه فرمود : از پشت شهر كوفه بيست و هفت مرد همراه حضرت قائم عليه السّلام بيرون آيند ، پانزده تن آنان از قوم حضرت موسى عليه السّلام ميباشند كه « به حق هدايت كنند و بدان دادگرى نمايند » ( اشاره بآيهء 159 از سورهء اعراف است ) و هفت تن آنان اصحاب كهف هستند و ( ديگر ) يوشع بن نون ، سلمان فارسى ، ابو دجانهء انصارى ، مقداد ، مالك اشتر ، ميباشند ( كه جمعا بيست و هفت نفر ميشوند ) پس اينها ياران و حكمرانان او هستند .\r\n11 - عبد اللَّه بن عجلان از امام صادق عليه السّلام روايت كند كه فرمود : چون قائم آل محمد عليهم السّلام قيام كند به حكم داود ميان مردم حكم كند ، نيازمند بگواه نباشد ، خداى تعالى به او الهام فرمايد و او از روى علم خود داورى كند ، و هر كس را بدان چه در دل خود پنهان كرده آگاهى دهد ، و دوست خود را از دشمن بفراست و هوشمندى بشناسد ، خداى سبحان فرمايد : « همانا در آن است نشانه‌هائى براى هوشمندان و همانا آن براهى است پايدار و استوار » ( سورهء حجر آيهء 75 - 76 ) .\r\n12 - و روايت شده كه مدت دولت امام قائم عليه السّلام نوزده سال است كه روزها و ماه‌هاى آن طولانى شود چنانچه گذشت ، و جريان مدت سلطنت آن بزرگوار چيزى است كه اكنون از ما پوشيده و پنهان است و از امور غيبيه ايست كه خداى تعالى روى شرائط و مصالحى كه خود او جل اسمه ميداند انجام دهد ، از اين رو ما نميتوانيم بيكى از دو روايت ( كه در مدت سلطنت آن حضرت رسيده از هفت سال و نوزده سال ) مطمئن شويم و قطع پيدا كنيم گرچه روايت هفت سال مشهورتر و بيشتر است .\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nو پس از دولت آن بزرگوار براى هيچ كس دولت و سلطنتى در زمين نخواهد بود جز آنچه در روايات آمده كه اگر خدا بخواهد فرزندان آن حضرت پس از او سلطنت كنند ، و بطور قطع در اين باره روايتى نرسيده ( بلكه موكول بمشيت الهى شده ) .\r\n( 30 ) و در بيشتر روايات است كه مهدى اين امت از دنيا نرود مگر چهل روز پيش از قيامت و در آن چهل روز فتنه و آشوب شود و نشانه‌هاى زنده شدن مردگان و آمدنشان براى حساب و پاداش پديد آيد ، و خدا داناتر است به آنچه خواهد شد ، و توفيق و صواب بدست او است ، و از او درخواست كنيم ما را از گمراهى نگهدارد ، و به راه راست هدايت فرمايد ، و صلّى اللَّه على سيدنا محمد و آله الطاهرين .\r\nو ما به حمد اللَّه در اين كتاب در هر بابى باندازهء گنجايش و مقتضاى حال رواياتى آورده و مطالبى بيان داشتيم ، و براى اينكه ملال آور نباشد و سخن بدرازا نكشد از استقصاء اخبار در هر بابى خوددارى نموده باختصار گذرانديم ، و در باب احوالات حضرت مهدى عليه السّلام نيز همين ترتيب را رعايت كرديم و از نقل بسيارى از اخبار رسيده در اين باب خوددارى كرديم ، بنا بر اين كسى نسبت اهمال كارى يا بىاطلاعى از اخبار مزبوره را بما ندهد و گمان نكند ما دچار سهو و غفلت شده‌ايم ، و به همين مقدار كه در بارهء هر امامى شمهء از ادلهء امامتشان را بيان داشتيم براى مقصود اصلى ما در اين كتاب كفايت است ، و اللَّه ولى التوفيق و هو  حَسْبُنَا اللَّهُ وَ نِعْمَ الْوَكِيلُ  .\r\nشرح و ترجمهء اين كتاب شريف در شب جمعه ششم ربيع الثانى ( 1387 ) مطابق با 25 تير ماه 1346 در قريهء امام زاده قاسم شميران بخامهء اين بندهء ناچيز پايان پذيرفت ، و الحمد للَّه على التوفيق .\r\nسيد هاشم رسولى محلاتى\r\n\r\n","description":"","footnote":"","page_name":" 362 ","page_number":362},
  {"content":"\r\n . \r\n","description":"","footnote":"","page_name":" 363 ","page_number":363},
  {"content":"\r\n . \r\n","description":"","footnote":"","page_name":" 364 ","page_number":364},
  {"content":"\r\n . \r\n","description":"","footnote":"","page_name":" 365 ","page_number":365},
  {"content":"\r\n . \r\n","description":"","footnote":"","page_name":" 366 ","page_number":366},
  {"content":"\r\n . \r\n","description":"","footnote":"","page_name":" 367 ","page_number":367},
  {"content":"\r\n . \r\n","description":"","footnote":"","page_name":" 368 ","page_number":368},
  {"content":"\r\n . \r\n","description":"","footnote":"","page_name":" 369 ","page_number":369},
  {"content":"\r\n . \r\n","description":"","footnote":"","page_name":" 370 ","page_number":370},
  {"content":"\r\n . \r\n","description":"","footnote":"","page_name":" 371 ","page_number":371},
  {"content":"\r\n . \r\n\r\n","description":"","footnote":"","page_name":" 372 ","page_number":372}
  ]