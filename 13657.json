[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" فهرست مطالب 1 ","page_number":1},
  {"content":"\r\n . \r\n","description":"","footnote":"","page_name":" فهرست مطالب 2 ","page_number":2},
  {"content":"\r\n\r\nعلامه شيخ عبدالحسين امينى\r\nالغدير\r\nجلد دهم\r\nترجمهء\r\nجلال الدين فارسى\r\nويرايش جديد\r\nزير نظر\r\nدكتر على رضا ميرزا محمد\r\nانتشارات بنياد بعثت\r\n\r\n","description":"","footnote":"","page_name":" فهرست مطالب 3 ","page_number":3},
  {"content":"\r\n\r\nسرشناسه : امينى ، عبدالحسين ، 1281 ، 1349\r\nعنوان قرار دادى : ( الغدير كتاب والسنه والادب . فارسى )\r\nعنوان و پديدآور : الغدير / عبدالحسين امينى ؛ ترجمه جلال الدين فارسى زير نظر عليرضا ميرزامحمد .\r\nوضعيت ويراست : ( ويراست 2 )\r\nمشخصات نشر : تهران ، بنياد بعثت ، مركز چاپ و نشر 1386\r\nمشخصات ظاهرى : 11 ج\r\nشابك : ( دوره ) : 2 - 366 - 309 - 964\r\n( ج 10 ) : X - 720 - 309 - 964\r\nيادداشت : هر جلد مترجم جلد خود را دارد كه مترجم جلد نهم ، جلال الدين فارسى مى باشد .\r\nعنوان روى جلد : ترجمه الغدير .\r\nموضوع : على بن ابى طالب ( ع ) امام اول ، 23 قبل از هجرت - - 40 ق - - اثبات خلافت\r\nموضوع : غديرخم\r\nشناسه افزوده : فارسى ، جلال الدين ، مترجم\r\nشناسه افزوده : ميرزامحمد ، عليرضا ، 1325 - ويراستار\r\nشناسه افزوده : بنياد بعثت ، مركز چاپ و نشر\r\nرده بندى كنگره : 4041 غ 8 الف / 54 / 223 BP\r\nرده بندى ديويى : 452 / 297\r\nشماره كتابخانه ملى : 19672 - 84 م\r\nمركز چاپ و نشر بنياد بعثت\r\nنام كتاب : الغدير جلد دهم\r\nمؤلف : علامه فقيد آيت الله شيخ عبدالحسين امينى\r\nمترجم : جلال الدين فارسى\r\nويرايش جديد : دكتر عليرضا ميرزامحمد\r\nچاپ اول 1386 ، چاپ دوم : 1387\r\nشمارگان : 3000 نسخه\r\nچاپ : مركز چاپ و انتشارات دانشگاه علامه طباطبايى\r\nمركز پخش : تهران ، خيابان سميه ، پلاك 109 بنيادبعثت\r\nتلفن 88822374 ص . پ 1361 - 15815\r\nwww . bonyadbesat . ir\r\nحق چاپ براى ناشر محفوظ است\r\nشابك جلد دهم X - 720 - 309 - 964\r\nISBN : 964 - 309 - 720 - X\r\nشابك دورهء يازده جلدى 2 - 366 - 309 - 964\r\nISBN : 964 - 309 - 366 - 2 ( 11 vol . set )\r\n\r\n","description":"","footnote":"","page_name":" فهرست مطالب 4 ","page_number":4},
  {"content":"\r\n\r\n\r\nجلد دهم\r\n\r\nفهرست مطالب\r\nدنبالهء مبالغه در فضايل خلفاى سه‌گانه : ابو بكر ، عمر ، عثمان 1\r\nبيعت‌كردن پسر عمر و خوددارىاش از آن 27\r\nاجماع و اتفاق عمومى بر بيعت با يزيد 43\r\nاخبار و كارهاى عجيب پسر عمر 51\r\nعقيدهء پسر عمر دربارهء جنگ داخلى و نماز 65\r\nنماز پسر عمر 72\r\nبهانهء ديگر پسر عمر 80\r\nپسر عمر احياگر بدعت‌هاى پدر 91\r\nدستهء دوم روايات پسر عمر 96\r\nبررسى متن روايت 174\r\nفضيلت تراشى براى معاويه پسر ابوسفيان 195\r\nبررسى سند روايت 200\r\nبررسى رجال سند روايت 202\r\nنظرى به رجال سند 203\r\nسندى ديگر 204\r\n\r\n","description":"","footnote":"","page_name":" فهرست مطالب 5 ","page_number":5},
  {"content":"\r\n\r\nبررسى رجال آن 204\r\nمحاكمهء معاويه و صدور رأى در حقّ او 255\r\n1 - شرابخوارى معاويه 257\r\n2 - رباخوارى معاويه 265\r\n3 - معاويه نماز را در سفر تمام مىخواند 274\r\n4 - بدعت اذان گفتن براى نماز عيد 275\r\n5 - معاويه نماز جمعه را چهارشنبه مىخواند 280\r\n6 - بدعت دو خواهر را همزمان به همسرى داشتن 285\r\n7 - بدعت معاويه در مورد ديات 286\r\n8 - ترك تكبير نماز 288\r\n9 - معاويه از سر دشمنى با على عليه السّلام از گفتن لبيك اللهم لبيك خوددارى مىكند 294\r\nواقعيت قابل ملاحظه 299\r\n10 - بدعت خطبه را پيش از نماز عيدين خواندن 302\r\n11 - معاويه يكى از قوانين كيفرى اسلام را اجرا نمىكند 305\r\n12 - معاويه لباس‌هايى مىپوشد كه جايز نيست 307\r\n13 - معاويه ، زياد را به خويش منسوب مىسازد 309\r\n14 - بيعت گرفتن براى يزيد 325\r\nشكل ديگرى از اين ماجرا 327\r\n1 - 14 - بيعت گرفتن براى يزيد در شام و كشتن امام مجتبى عليه السّلام 330\r\n2 - 14 - عبد الرحمن بن خالد و بيعت ولايتعهدى يزيد 334\r\n3 - 14 - سعيد بن عثمان 335\r\n4 - 14 - نامه‌هاى معاويه در مورد بيعت ولايتعهدى يزيد 337\r\nبيان ديگرى از همين ماجرا 340\r\n\r\n","description":"","footnote":"","page_name":" فهرست مطالب 6 ","page_number":6},
  {"content":"\r\n\r\nنامهء معاويه به سعيد بن عاص 342\r\nنامهء معاويه به حسين بن على عليه السّلام 344\r\nنامهء معاويه به عبد اللّه بن جعفر 344\r\nنامهء معاويه به عبد اللّه بن زبير 345\r\nبيعت ولايتعهدى يزيد در مدينه 346\r\nسفر اول 346\r\nبيان ديگرى از گفتگوهاى سفر اول 350\r\nنطق امام حسين عليه السّلام 355\r\nدومين سفر معاويه براى بيعت‌گيرى 360\r\n15 - جنايت‌هاى معاويه 368\r\n16 - نبرد پسر هند جگرخوار با امام على عليه السّلام 388\r\n17 - بخشى از تبهكارىهاى پسر هند جگرخوار 411\r\n18 - تهمت‌هاى ناروا در كارنامهء پسر هند جگرخوار 414\r\nبررسى بهانه‌هاى معاويه براى جنگ با على عليه السّلام 419\r\n19 - دفاعيهء ابن حجر از معاويه 433\r\nهيأت‌هاى اعزامى امير المؤمنين على عليه السّلام 439\r\nنخستين هيأت 439\r\nدومين هيأت 440\r\nهيأت اعزامى معاويه به خدمت امير المؤمنين 447\r\nنامه‌ها پرده از منظور معاويه برمىدارند 449\r\nحرف صريح معاويه منظورش را برملا مىسازد 461\r\nتصميم معاويه مزمن بوده است 467\r\nگفتگو و سخنى چند 473\r\nحكميت ، به چه منظور ؟ 481\r\n\r\n","description":"","footnote":"","page_name":" فهرست مطالب 7 ","page_number":7},
  {"content":"\r\n\r\nاستدلال‌هاى سست و مردود 486\r\nاجتهاد چيست ؟ 493\r\nنگاهى به اجتهاد معاويه 499\r\nسنت‌دانى معاويه 501\r\nنگاهى به حديث‌هايى كه معاويه نقل كرده است 503\r\nتوجهى ديگر 512\r\nاجماع 519\r\nقياس 520\r\nاين مجتهد كيست ؟ 526\r\nروايت اول 535\r\nروايت دوم 539\r\nروايت سوم 543\r\n\r\n","description":"","footnote":"","page_name":" فهرست مطالب 8 ","page_number":8},
  {"content":"\r\n\r\n\r\n[ دنبالهء مبالغه در فضايل خلفاى سه‌گانه : ابو بكر ، عمر ، عثمان 
  ]\r\n4 - در صحيح بخارى ، بخش مناقب ، فصل فضايل و برترى ابو بكر پس از پيامبر ، روايتى ثبت شده است از طريق عبد اللّه بن عمر كه گفت : ما در زمان پيامبر صلّى اللّه عليه و آله افراد مردم را به لحاظ خوبى و برترى متمايز مىساختيم ، ابتدا ابو بكر را خوب‌ترين فرد شمرديم و سپس عمر بن خطاب را و پس از آن دو عثمان بن عفان ، رضى اللّه عنهم ، را تعيين كرديم . « 1 »\r\nبخارى در فصل مناقب عثمان ، سخن عبد اللّه بن عمر را بدين عبارت ثبت كرده است :\r\nدر زمان پيامبر هيچ كس را همتاى ابو بكر نمىشمرديم ، و سپس همتاى عمر و آنگاه عثمان ، و چون از اين سه مىگذشتيم ، ديگر اصحاب پيامبر صلّى اللّه عليه و آله را رها كرده ميانشان امتيازى قائل نمىشديم . « 2 »\r\nبخارى در تاريخ خود ، آن روايت را به اين شكل نوشته است : در زمان پيامبر و پس از وى مىگفتيم : بهترين اصحاب پيامبر ابو بكر است ، بعد عمر و سپس عثمان . « 3 »\r\nاحمد حنبل از زبان عبد اللّه بن عمر چنين ثبت كرده است : ما وقتى پيامبر خدا زنده بود و اصحابش بسيار بودند ، چنين برمىشمرديم : ابو بكر ، عمر ، عثمان ، و آنگاه دم فرو مىبستيم . « 4 »\r\nابو داود و طبرانى از ابن عمر چنين روايت كرده‌اند : ما وقتى پيامبر خدا زنده بود ، اينطور مىگفتيم : برترين فرد امت پيامبر پس از وى ابو بكر است و بعد عمر و سپس عثمان . پيامبر خدا اين سخن را مىشنيد و تكذيبش نمىكرد . « 5 »\r\nابن سليمان در فضايل اصحاب روايتى دارد از طريق سهيل بن ابى صالح ، از پدرش ، از عبد اللّه بن عمر كه ما مىگفتيم : هرگاه ابو بكر و عمر و عثمان بروند ، مردم برابر و همسان مىشوند . پيامبر اين را مىشنيد و تكذيب نمىكرد . « 6 »\r\n\r\n\r\n","description":"","footnote":"\r\n( 1 ) . صحيح البخارى : 5 / 243 .\r\n( 2 ) . همان : 5 / 262 ؛ طرح التثريب ، حافظ عراقى : 1 / 82 - به نقل از صحيح مسلم و صحيح البخارى .\r\n( 3 ) . تاريخ البخارى : 1 / قسم 1 / 14 .\r\n( 4 ) . مسند احمد : 2 / 14 .\r\n( 5 ) . فتح البارى : 7 / 13 ؛ طرح التثريب : 1 / 82 كه افزودهء طبرانى را ذكر كرده است .\r\n( 6 ) . فتح البارى : 7 / 13 .\r\n","page_name":" 1 ","page_number":9},
  {"content":"\r\n\r\nبزّاز نوشته : ما در زمان پيامبر مىگفتيم : ابو بكر و عمر و عثمان به خلافت مىنشينند « 1 » ، يا به عبارت ترمذى : ما وقتى پيامبر خدا زنده بود ، چنين مىگفتيم « 2 » و يا چنان كه بخارى در تاريخ خود نوشته : ما در زمان پيامبر مىپرسيديم : چه كسى پس از پيامبر عهده‌دار كار حكومت خواهد شد ؟ مىگفتند : ابو بكر ، بعد عمر ، سپس عثمان ، آنگاه سكوت مىكرديم . « 3 »\r\nاين روايت را آن جماعت پايه‌اى ساخته‌اند براى به كرسى نشاندن آنچه انتخابات مىنامند و حاكميت ابو بكر و عمر و عثمان را از طريقش انجام يافته مىدانند . متكلمان آن جماعت ، در بحث امامت به همين روايت استناد و استدلال مىكنند ، و به دنبال ايشان علماى حديث به آن اهتمامى عجيب مىنمايند و در ثبت آن ، دم از تصويب و صحت و اهميت مىزنند و بس مىبالند و شادى مىنمايند ، و خيلى از آنها چون بدين روايت رسيده‌اند ، در شرحش پر گفته و در مجالش تاخته‌اند . آنچه را خلافت راشده مىنامند ، بر شالودهء همين روايت نهاده شده است ، و در صحت و مشروعيت بيعت سقيفه - كه تاريخ اسلام را به نكبتش آلوده و مسلمانان را پراكنده و روابط دينىشان را گسسته و مصيبت‌ها بر سرشان تا به امروز درآورده است - به همين اشاره مىنمايند . به همين سبب ، با توفيق الهى ، سخن را در اين خصوص بسط مىدهيم تا حق مطلب ادا گردد و ماهيت اين روايت بروشنى آشكار شود . آنگاه هركه به گمراهى مىرود ، دانسته و پس از اتمام حجت رفته باشد و هركه صراط مستقيم حقيقت را مىجويد ، در پرتو مشعل فروزان آن راه پويد .\r\nعبد اللّه بن عمر ، در دورهء پيامبر صلّى اللّه عليه و آله - آن زمان كه ادعا مىكند افراد مردم را به لحاظ خوبى و برترى متمايز مىساخته و تعيين مقام مىكرده است - در عنفوان جوانى بوده ، حتى در سال‌هايى از آن دوره ، به حد بلوغ نمىرسيده است و به همين جهت پيامبر گرامى به او اجازهء شركت در جنگ بدر و احد را نداد و تنها در جنگ خندق - كه بنا بر\r\n\r\n\r\n","description":"","footnote":"\r\n( 1 ) . تاريخ ابن كثير : 7 / 205 .\r\n( 2 ) . صحيح ترمذى : 13 / 161 .\r\n( 3 ) . تاريخ البخارى : 1 / قسم 1 / 49 .\r\n","page_name":" 2 ","page_number":10},
  {"content":"\r\n\r\nنوشتهء صحيح « 1 » پانزده سال بيش نداشته - او را اجازهء جنگ داد . بنا بر همهء اقوالى كه در تاريخ ولادت و هجرت و وفات پيامبر صلّى اللّه عليه و آله هست ، عبد اللّه بن عمر به هنگام وفات پيامبر صلّى اللّه عليه و آله بيش از بيست سال نداشته است . طبعا چنين كسى را با اين سن و سال عهده‌دار تعيين خوبى و برترى اصحاب كهنسال و برجسته‌ترين چهره‌هاى امت اسلام نمىكنند و از او در اين‌باره نظر نمىخواهند و وى را داور نمىسازند ، زيرا داورى در اين زمينه ، و تشخيص و تعيين مايهء برترى آنان ، مستلزم ممارستى طولانى و معاشرتى مستمر و تجربه‌اى فراوان و رأيى صائب و بينشى ژرف و دقت نظرى شايسته است و پختگى عقلى مىخواهد كه خود مقرون با درايت و تجارب حياتى است .\r\nچنين كار از كسى ساخته است كه علاوه بر همهء اينها ، مقتضيات فضيلت و مايهء برترى را تشخيص بدهد و به درستى بشناسد و روحيهء اشخاص را كاويده و به درون ضميرشان درآمده ، و ضمنا قدرتى نفسانى داشته باشد كه دستخوش تمايلات هواخواهانه نگردد ، و عبد اللّه بن عمر ، چون در آن زمان خردسان بوده ، از اين جمله خصال بهره نداشته است ، و همين روايتش ، خود بزرگترين گواه است بر فقدان آن ملكات فاضله . ابوغسان دورى مىگويد : نزد على بن جعد بودم . اين روايت عبد اللّه بن عمر را در حضورش خواندند كه مىگويد : در زمان پيامبر خدا ما برترى افراد را بر يكديگر تعيين مىكرديم و مىگفتيم : بهترين فرد اين امت پس از پيامبر ابو بكر است و عمر و عثمان ، آنگاه اين گفته به اطلاع پيامبر مىرسيد و آن را تكذيب نمىنمود . على بن جعد گفت : اين پسرك را نگاه كنيد كه بلد نبود زنش را طلاق بدهد ، مىگويد : ما برترى افراد را بر يكديگر تعيين مىكرديم . « 2 »\r\nكسى كه عبد اللّه بن عمر را شناخته و تاريخ سياه زندگىاش را خوانده باشد ، مىداند كه نه‌تنها در عنفوان جوانى ، بلكه در سالخوردگى نيز سست رأى و خام و نابخرد و هواپرست بوده و از آن خصال كه گفتيم لازمهء تشخيص و تميز شخصيت‌هاى امت است ،\r\n\r\n\r\n","description":"","footnote":"\r\n( 1 ) . صحيح البخارى : 6 / 74 ؛ تاريخ طبرى : 2 / 296 ؛ عيون الاثر : 2 / 6 ، 7 ؛ فتح البارى : 7 / 232 .\r\n( 2 ) . تاريخ بغداد : 11 / 363 .\r\n","page_name":" 3 ","page_number":11},
  {"content":"\r\n\r\nبهره نداشته است . به زودى پاره‌اى از آراء و نظريات سخيف و نادرستش را به نظرتان خواهيم رساند .\r\nبگذار عبد اللّه بن عمر و امثالش به خيال خود براى اصحاب و مولاى متقيان تعيين مقام و مرتبه نمايند و تنى چند را برگزيده بر ديگران ترجيح و مزيت دهند ، لكن پروردگارت هرچه بخواهد ، مىآفريند و برمىگزيند و برگزيدن و ترجيح دادن حق آنان نيست « 1 » و هيچ مرد و زن مؤمن هنگامى كه خدا و پيامبرش فرمانى صادر كردند ، حق برگزيدن و ترجيح دادن و اختيار كار خويش ندارند . « 2 »\r\nبگذار بخارى و پيروانش روايت باطل و بىاساس را صحيح به شمار آورند . به ياوه‌هاشان گوش كن و از گستاخىشان در ياوه‌گويى و نشر باطل مهراس . هرگاه قانون حاكم بر طبيعت و جامعه از هواى دل و دلخواهشان پيروى مىكرد ، آسمان‌ها و زمين و هركه در آن است ، تباه مىگشت . ما برايت آيتى از جانب پروردگارت آورديم ، و درود و ايمنى كسى راست كه مايهء هدايت را پيروى نمايد .\r\nابو عمر در كتاب استيعاب در شرح حال على مىنويسد : حديث ابن عمر را كه مىگويد : ما در زمان پيامبر خدا صلّى اللّه عليه و آله مىگفتيم : ابو بكر ، بعد عمر ، بعد عثمان ، آنگاه سكوت مىكرديم ، ابن معين نادرست و زشت خوانده و درباره‌اش سخنى تند و خشن گفته است ، زيرا كسى كه چنين بگويد و عقيده داشته باشد ، بر خلاف اجماعى سخن گفته و عقيده بسته كه علماى حديث و فقهاى سلف و خلف اهل سنت داشته‌اند و اعتقاد بر اين‌كه على پس از عثمان ، رضى اللّه عنه ، از همهء مردم برتر است ، چيزى است كه هيچ كس درباره‌اش اختلاف ندارد ، بلكه اختلاف در برترى على و عثمان بر يكديگر است و نيز پيشينيان در برترى على و ابو بكر بر يكديگر اختلاف پيدا كرده‌اند . بنابراين ، همين اجماعى كه صورت گرفته ، دليل بر اين است كه حديث ابن عمر توهّم و غلط است و اگر سندش صحيح هم باشد ، باز معنايش نادرست است . « 3 »\r\n\r\n\r\n","description":"","footnote":"\r\n( 1 ) . قصص 28 / 68 .\r\n( 2 ) . احزاب 33 / 36 .\r\n( 3 ) . الاستيعاب : 2 / 467 .\r\n","page_name":" 4 ","page_number":12},
  {"content":"\r\n\r\nابن حجر پس از نوشتن خلاصهء سخن ابو عمر مىنويسد : دربارهء روايت عبد اللّه بن عمر چنين نيز گفته شده كه لازمهء اين‌كه در آن هنگام ( يعنى زمان پيامبر ) على را از ديگران برتر نمىدانسته‌اند ، آن نيست كه هيچگاه و بعدا برتر ندانسته باشند ، و آن اجماع پس از زمانى كه ابن عمر معين مىكند ، صورت گرفته است . بنابراين ، حديث عبد اللّه ابن عمر از نادرستى بيرون مىآيد .\r\nابن حجر و كسى كه بر سخن ابو عمر حاشيه زده ، ندانسته‌اند اجماعى كه از آن ياد مىكنند ، بر اساس و به استناد خصال و كردار و سابقه‌اى صورت گرفته كه امير المؤمنين على عليه السّلام در زمان پيامبر صلّى اللّه عليه و آله - همان زمان كه عبد اللّه بن عمر از اعلام برترىاش بر ديگران خوددارى كرده و سكوت نموده - داشته است ، نه به اعتبار فضايل يا كردارى كه بعدها كسب كرده و بروز داده باشد ، به استناد و بر مبناى همان فضايل و خصالى كه قرآن و سنت از آن تمجيد كرده‌اند . بنابراين ، اگر از اعلام برترى وى پس از ابو بكر و عمر و عثمان بر ديگران خوددارى و سكوت نموده باشند ، به معنى اين است كه او را همواره و بعدها نيز چنين شمرده‌اند . در اجماعى كه صورت گرفته ، هرگاه او را به خاطر فضايل و خصال و روحيه و تفوق اخلاقىاش كه در قرآن و سنت به شرح آمده ، بر ديگران برتر دانسته‌اند ، چون آن فضايل و خصال را در تمام ادوار حياتش خواه در دورهء پيامبر صلّى اللّه عليه و آله و خواه روز وفاتش يا پس از آن داشته ، برترىاش بر همگنان ، هميشگى است و اختصاص به زمان معينى ندارد ، و گرنه ، در صورتى كه او را در اجماعى كه كرده‌اند ، به خاطر سالخوردگى و امثال آن برتر دانسته و ترجيح داده‌اند ، اين ملاك‌ها و موازين چيزى نيست كه در تشخيص و تعيين مرتبهء اشخاص معتبر باشد . ما نه اينها را به رسميت مىشناسيم و نه او را با اين موازين تباه و سخيف بر ديگران برترى مىدهيم ؛ اينها همان ملاك‌ها و موازين تقلبى و پوچى است كه آن جماعت در سقيفه و روز بيعت ابو بكر ، به وسيله‌اش مردم ساده‌دل را به دام انداختند و تا امروز چون قيدى بر پاى خرد ساده‌لوحان مىبندند .\r\nكاش كسى كه بر ايراد ابو عمر بر حديث عبد اللّه بن عمر حاشيه زده و توجيهى براى تصحيح حرف عبد اللّه بن عمر ساخته ، اگر نمىخواست به همهء آنچه در قرآن دربارهء\r\n\r\n","description":"","footnote":"","page_name":" 5 ","page_number":13},
  {"content":"\r\n\r\nمولاى متقيان آمده و احاديث صحيح و ثابتى كه دربارهء وى هست ، باور داشته باشد ، حداقل آنچه را علماى حديث جماعت خودش از قول انس آورده‌اند ، تصديق مىكرد و بر اساس آن ، دربارهء حديث عبد اللّه بن عمر سخن مىگفت . انس مىگويد : رسول خدا فرمود : خدا دوست داشتن ابو بكر و عمر و عثمان و على را همانگونه برايتان واجب شمرده كه نماز و زكات و روزه و حج را واجب شمرده است . بنابراين ، هركس برترى آنان را انكار نمايد ، نماز و زكات و روزه و حجش درست و پذيرفته نخواهد بود . « 1 »\r\nچه فرق فاحشى است ميان نظر عبد اللّه بن عمر با عقيده و گفتهء پدرش عمر دربارهء على بن ابى طالب كه اين مولاى من و مولاى هرمؤمنى است و هركه او مولايش نيست ، مؤمن نيست . « 2 »\r\nآن جماعت شايد براى پوشاندن رسوايى حرف عبد اللّه بن عمر ، و به منظور رهايى از نقد گزندهء ابو بكر مؤلف استيعاب ، روايتى از طريق جعدبة « 3 » بن يحيى از علاء بن بشير عبشمى ، از ابن ابى اويس ، از مالك ، از نافع ، از عبد اللّه بن عمر جعل كرده‌اند كه مىگويد :\r\nدر دورهء رسول خدا ميان افراد برترى نهاده مىگفتيم : ابو بكر و عمر و عثمان و على .\r\nهمچنين از طريق محمد ابو بلاط « 4 » از زهد بن ابى عتاب ، از عبد اللّه بن عمر اين روايت را جعل كرده‌اند كه ما در زمان پيامبر مىگفتيم : پس از وى ابو بكر عهده‌دار حكومت خواهد شد و بعد عمر و سپس عثمان و بعد على ، آنگاه سكوت مىكرديم .\r\nشايد كسانى كه دورهء الغدير مخصوصا جلد ششم به بعد را مطالعه كرده‌اند ، بدانند و اذعان داشته باشند كه نظر عبد اللّه بن عمر و هم مسلكانش در ترجيح و تقديم ابو بكر بر همهء اصحاب و مردم يا ترجيح و تقدم عمر و عثمان پس از وى بر ديگران تا چه اندازه\r\n\r\n\r\n","description":"","footnote":"\r\n( 1 ) . الرياض النضرة : 1 / 29 . ما در جاى خود ثابت كرديم كه اين تمجيد جز در مورد على عليه السّلام صحت و مصداق ندارد و گفتنش در مورد ديگران بر خلاف قرآن و سنت و عقل و منطق بوده و با سيره و تاريخ زندگى آنها سازگار نيست .\r\n( 2 ) . ر ك : الغدير ( متن عربى / چ 2 ) : 1 / 382 .\r\n( 3 ) . جعدبه مطرود و متروك است و از زبان علاء روايات نادرست نقل مىكند ، و علاء سست روايت است و حديثش نادرست . ر ك : لسان الميزان : 2 / 105 و 4 / 183 .\r\n( 4 ) . او را علماى رجال و حديث شناسان نمىشناسند : ر ك : لسان الميزان : 5 / 96 .\r\n","page_name":" 6 ","page_number":14},
  {"content":"\r\n\r\nسخيف و نابخردانه است . هرگاه اكثريت اصحاب در زمان پيامبر هيچ كس را همتاى ابو بكر نمىدانستند ، چه شد كه در سقيفه تغيير عقيده دادند و آن اختلاف سهمگين كه آنجا پديدار گشت ، چه بود و از كجا بوجود آمد ؟ اختلافى كه مصيبت‌ها بر سر امت آورد كه تاكنون گرفتار آنند و پيش از اين آن را بيان كرديم . « 1 » برجسته‌ترين اصحاب از مهاجران و انصار براى ابو بكر - آن روز كه خلعت خلافت بر تن كرد - هيچ فضيلتى كه به او شايستگى تصدى بدهد ، قائل نبودند و چون چنين فضيلتى به هيچ وجه در وى سراغ نداشتند كه بتوانند دليل بيعت خويش زند و مردم را قانع گردانند ، از بيعت با او خوددارى ورزيدند و دست باز كشيدند و هيچ اقدامى ننمودند ، و چنان كه تاريخ حكايت مىكند ، روز اول جز دو يا چهار و يا پنج نفر با او بيعت نكردند ، و بعدا بر اثر دعوتى كه آميخته به ارعاب و تهديد و اعمال زور و خشونت بود ، مردم ناگزير از بيعت شدند . آنان كه مردم را به بيعت با ابو بكر مىخواندند ، حرفى جز تهديد به قتل و زدن و سوزاندن نداشتند و تنها استدلال و بهانه‌شان اين بود كه ابو بكر پيش كسوت و سالخورده است و در غار يار پيامبر خدا بوده است . اين نهايت تلاشى بود كه در پرداختن و ساختن فضيلت براى او نمودند .\r\nابن حجر مىنويسد : يار غار پيامبر بودن ابو بكر ، بزرگ‌ترين فضيلتى بود كه به او شايستگى و حق خلافت پيامبر را بخشيد ، و به همين سبب عمر بن خطاب مىگفت :\r\nابو بكر يار و مصاحب پيامبر خدا و يكى از دو تنى است كه در غار بودند . بنابراين ، او از همهء مسلمانان براى تصدى امورتان شايسته‌تر است . « 2 »\r\nكسى نيست از ابن حجر بپرسد كه مصاحبت دو روزهء ابو بكر در غار با پيامبر كه به صور گوناگون ممكن است موردنظر قرار گيرد و در آن خيلى حرف هست ، مصاحبتى است كه به او هيچ دانايى و درايت و اطلاعى نداده ، حتى اين قدر كه بتواند يار و مصاحب خويش ، يعنى پيامبر را وصف نمايد ، چنان كه وقتى تندى چند يهودى پيش او آمده گفتند : دوست و مصاحبت را براى ما وصف كن ، گفت : اى جماعت يهود ! من در\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 1 ) : 7 / 75 - 82 ، 93 ، 141 .\r\n( 2 ) . فتح البارى : 13 / 178 .\r\n","page_name":" 7 ","page_number":15},
  {"content":"\r\n\r\nغار همراهش بودم چون اين دو انگشتم ، و دوشادوشش از كوهسار حرا بالا رفتم ، لكن سخن گفتن دربارهء حضرتش سخت است ، على بن ابى طالب اينجاست . پس به خدمت على رفته گفتند : اى ابو الحسن ! پسر عمويت را براى ما وصف كن ، و او به وصف حضرتش پرداخت . « 1 »\r\nچطور ابو بكر به استناد چنين مصاحبتى شايستهء جانشينى پيامبر گشت و سزاوارترين فرد به تصدى امور مسلمانان ؟ آن وقت على بن ابى طالب با مصاحبتى مديد كه از كودكى تا آخرين لحظهء حيات پيامبر صلّى اللّه عليه و آله ادامه داشت و مثل سايه به دنبالش بود و پيروش ، و در قرآن نفس آن حضرت شمرده شد و ولايتش با ولايت خدا و ولايت پيامبرش مقرون گشت و دوستىاش مزد رسالت شناخته شد ؛ آرى ، چنين مصاحبتى شكوهمند ، مايهء استحقاق خلافت نگشت و صاحبش اولويت تصدى امور مسلمانان را نيافت ، با اين‌كه خود پيامبر صلّى اللّه عليه و آله فرمود : هركه من مولاى اويم ، على مولاى او خواهد بود . اين براستى چيز شگفت‌انگيز و حيرت‌آورى است !\r\nنمىدانم اتفاقى را كه در زمان پيامبر اكرم در ترجيح و تفوق ابو بكر و سپس عمر و عثمان بر ديگران بوده ، چطور اصحاب عادل و راست‌كردار به محض وفات حضرتش از ياد برده‌اند و چرا بر اين ترجيح و تفوق كه پيامبر اكرم مىشنيده و تكذيب نمىنموده ، همداستان نگشته‌اند ؟ و بر سر اين‌كه چه كسى برترى داشته و سزاوار تصدى خلافت مىباشد ، اختلاف پيش‌آمده و كشمكش و زد و خورد و بد و بيراه گويى در گرفته و چيزى نمانده بود كه در كشاكش آن اختلاف و نزاع ، برادر پيامبر صلّى اللّه عليه و آله به كشتن رود و ديديم كه جگر گوشه‌اش فاطمهء زهرا مصيبت‌ها كشيد و جرايمى صورت گرفت كه روزگار هرگز فراموش نخواهد كرد ، و دفن پيامبر صلّى اللّه عليه و آله نيز سه روز به تأخير افتاد و اصحاب چندان سرگرم و گرفتار گشتند كه جنازه‌اش را از ياد بردند و ابو بكر و عمر در دفنش شركت نكردند « 2 » چنان كه نووى در شرح صحيح مسلم « 3 » مىگويد : عذر ابو بكر و عمر و ساير\r\n\r\n\r\n","description":"","footnote":"\r\n( 1 ) . الرياض النضرة : 2 / 195 .\r\n( 2 ) . ر ك : الغدير ( متن عربى / چ 1 ) : 7 / 75 .\r\n( 3 ) . كتاب جهاد ، فصل فرمايش پيامبر صلّى اللّه عليه و آله : ميراث نمىگذاريم و هرچه بر جا نهيم صدقه است ، آن هنگام -\r\n","page_name":" 8 ","page_number":16},
  {"content":"\r\n\r\nاصحاب ( در عدم شركت در دفن پيامبر اكرم صلّى اللّه عليه و آله ) واضح بوده است ، زيرا ديدند كه اقدام به بيعت از بزرگ‌ترين مصالح مسلمانان است و ترسيدند كه اگر بيعت‌گيرى را به تأخير بيندازند ، اختلاف و نزاع و كشمكشى رخ بدهد و مفاسد سهمگينى به بار آيد . به همين جهت ، دفن پيامبر را به تأخير انداختند و پيمان بيعت را كه مهم‌ترين كار بوده به انجام رساندند تا كشمكشى در مورد كفن و دفن پيامبر يا غسل و نمازش و يا ديگر كارها به وجود نيايد .\r\nوانگهى اگر حقيقت چنان است كه عبد اللّه بن عمر ادعا مىكند و مىپندارد ، پس چرا ابو بكر در سقيفه آن دو نفر ، يعنى عمر و ابوعبيده را بر خود مقدم مىداشت و ترجيح مىنهاد و مىگفت : با يكى از اين دو تا بيعت كنيد . يا مىگفت : من حاضرم با يكى از اين دو تا بيعت كنيد ؛ بنابراين ، با هريك از آن دو كه مىخواهيد بيعت كنيد . چرا چنين مىگفت ؟ چرا ابو بكر به ابو عبيدهء جراح گوركن مىگفت : بيا تا با تو بيعت كنم كه رسول خدا مىگفت : تو امين اين امتى ! « 1 »\r\nپس چرا ابو بكر در نطقى مىگفت : به خدا قسم من بهترين فرد شما نيستم ، و به تصدى اين مقام مايل نبودم ؟ يا مىگفت : هان ! من انسانى بيش نيستم و از هيچ كدامتان بهتر نيستم . بنابراين ، مرا مواظبت نماييد . يا مىگفت : من كه بهترين فرد شما نيستم ، به زمامدارىتان گماشته شدم . يا مىگفت : مرا بر كنار كنيد ! مرا بر كنار كنيد ! من بهترين فرد شما نيستم . « 2 »\r\nچرا وقتى ابو بكر براى جانشينى خويش عمر بن خطاب را انتخاب كرد و بر ديگران ترجيح داد ، همهء اصحاب به خشم آمدند و هريك از آنان مىخواست در عوض عمر خودش خليفه باشد ؟ « 3 »\r\n\r\n\r\n","description":"","footnote":"\r\n- كه على عليه السّلام به ابو بكر فرمود : لكن تو به زيان ما خودسرانه به حكومت دست انداختى ، در حالى كه ما خود را به خاطر خويشاوندىمان با رسول خدا محق مىدانستيم .\r\n( 1 ) . تاريخ ابن عساكر : 7 / 160 .\r\n( 2 ) . ر ك : الغدير ( متن عربى / چ 1 ) : 7 / 118 .\r\n( 3 ) . همان : 5 / 358 و 7 / 168 .\r\n","page_name":" 9 ","page_number":17},
  {"content":"\r\n\r\nچرا طلحة بن عبيد اللّه - يكى از ده نفرى كه مىگويند مژدهء بهشت يافته‌اند - روزى كه ابو بكر ، عمر را به جانشينى برگزيد ، به او پرخاش كرد و گفت : جواب پروردگارت را چه خواهى داد كه مرد خشن و سنگدلى را به حكومت بر امت گماشته‌اى ؟\r\nچرا ابو بكر روزهاى آخر خلافتش پشيمان گشته ، مىگفت : كاش روز سقيفهء بنى ساعده مسئوليت حكومت را به گردن يكى از آن دو نفر ، يعنى عمر و ابو عبيده انداخته بودم و يكى از آنها امير و حاكم مىبود و من معاون و مشاورش ! « 1 »\r\nچرا روز وفات پيامبر صلّى اللّه عليه و آله عمر پيش ابو عبيدهء جراح آمد و گفت : دستت را دراز كن تا با تو بيعت كنم ، چون به گفتهء رسول خدا تو امين اين امتى . « 2 »\r\nچه باعث شد كه عمر بن خطاب به ابن عباس بگويد : به خدا قسم اى خاندان بنى عبد المطلب ! از ميان شما على براى تصدى امر خلافت شايسته‌تر از من و ابو بكر بود . « 3 »\r\nو چرا وقتى مجروح گشت ، گفت : آن مرد ، يعنى على بن ابى طالب عليه السّلام اگر عهده‌دار خلافت شود ، مردم را به راه روشن خواهد برد . عبد اللّه بن عمر از او پرسيد : پس به چه سبب على را مقدم نمىدارى ؟ گفت : مايل نيستم چه در زندگى و چه پس از مرگم او را به خلافت بگمارم . « 4 »\r\nچرا به اعضاى شوراى شش نفره گفت : به خدا اگر آن مرد ، يعنى على بن ابى طالب عليه السّلام را به حكومت بگمارند ، خلق را بر طريق حق و قانون اسلام خواهد برد .\r\nپرسيدند : اين را در حقش مىدانى و باز او را به جانشينى اختيار نمىنمايى ؟ گفت : اگر جانشين تعيين نمايم ، كسى كه بهتر از من است ، يعنى ابو بكر تعيين جانشين كرده است ، و در صورتى كه بىجانشين بگذارم ، كسى كه بهتر از من است ، يعنى پيامبر صلّى اللّه عليه و آله جامعه را\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 1 ) : 7 / 170 .\r\n( 2 ) . احمد حنبل و ابن سعد و ابن جرير و ابن اثير و ابن جوزى و ابن حجر و حلبى ثبتش كرده‌اند . ر ك :\r\nكنز العمال : 3 / 140 ؛ تاريخ الخلفاء ، سيوطى 48 ؛ الغدير ( متن عربى / چ 2 ) : 5 / 369 .\r\n( 3 ) . ر ك : الغدير ( متن عربى / چ 2 ) : 1 / 389 .\r\n( 4 ) . انساب الاشراف ، بلاذرى : 5 / 16 ؛ الاستيعاب ، شرح حال عمر : 6 / 419 ؛ فتح البارى : 7 / 55 ؛ شرح ابن ابى الحديد : 3 / 170 .\r\n","page_name":" 10 ","page_number":18},
  {"content":"\r\n\r\nبىجانشين گذاشته است . « 1 »\r\nچرا عمر روزى كه زخم برداشت ، آرزو مىكرد سالم بن معقل يكى از آزادشدگان زنده مىبود ، و مىگفت : اگر سالم زنده مىبود ، تعيين خليفه را به شورا وانمىگذاشتم « 2 » ، يا به عبارت طبرى ، او را به خلافت مىگماشتم و يا به صورتى كه باقلانى نوشته ، در تعيين خليفه به نظرى صائب مىرسيدم و درباره‌اش هيچگونه شك و ترديدى برايم نمىبود .\r\nچرا مىگفت : اگر يكى از آن دو نفر ، يعنى سالم آزاد شدهء ابو حذيفه و ابو عبيدهء جراح ، مىبودند و امر خلافت را به عهدهء يكى از ايشان مىگذاشتم ، اطمينان خاطر داشتم ؟ « 3 »\r\nچرا در جواب كسانى كه به او گفتند : براى چه وليعهد تعيين نمىكنى ، مىگفت : اگر ابو عبيدهء جراح مىبود ، او را به حكومت مىگماشتم و چون به درگاه پروردگارم بازخواست مىشدم كه چرا او را به جانشينى خويش بر امت محمد گماشته‌ام ، مىگفتم :\r\nاز بنده و دوستت شنيدم كه مىگفت : هر امتى امينى دارد و امين اين امت ابو عبيدهء جراح است ، و اگر خالد بن وليد زنده مىبود ، او را به خلافت مىگماشتم و چون به درگاه پروردگارم بازخواست مىشدم كه چرا چنين كسى را بر امت محمد خليفه ساخته‌اى ؟\r\nمىگفتم : از بنده و دوستت شنيدم كه دربارهء خالد مىگفت : يكى از شمشيرهاى خداست كه بر سر مشركان آخته است . « 4 »\r\nچرا مىگفت : اگر ابو عبيدهء جراح مىبود ، مشورت نمىكردم و او را به جانشينى برمىگزيدم ، و در صورتى كه در اين‌باره بازخواست مىشدم ، جواب مىدادم : كسى را كه امين خدا و امين پيامبر اوست ، به خلافت برداشته‌ام . « 5 »\r\nدر همين كتاب « 6 » ملاحظه كرديد كه عايشه به عبد اللّه بن عمر مىگويد : فرزندم ! به عمر\r\n\r\n\r\n","description":"","footnote":"\r\n( 1 ) . الرياض النضرة : 2 / 241 .\r\n( 2 ) . التمهيد ، باقلانى 204 ؛ طرح التثريب : 1 / 49 ؛ تاريخ طبرى : 5 / 34 .\r\n( 3 ) . طبقات ابن سعد ( چاپ ليدن ) : 3 / 248 .\r\n( 4 ) . تاريخ ابن عساكر : 2 / 105 .\r\n( 5 ) . همان : 7 / 160 .\r\n( 6 ) . ر ك : الغدير ( متن عربى / چ 2 ) : 5 / 362 .\r\n","page_name":" 11 ","page_number":19},
  {"content":"\r\n\r\nسلام برسان و بگو : امت محمد را بىسرپرست مگذار و جانشينى برايشان بگمار و آنان را پس از خويش وامگذار ، زيرا من از خطر فتنه برايشان بيمناكم . عبد اللّه بن عمر نزد پدر آمده پيغام عايشه را مىرساند . عمر مىگويد : چه كسى را مىگويى به جانشينى برگزينم ؟\r\nاگر ابو عبيدهء جراح مىبود ، او را جانشين خويش ساخته ، عهده‌دار حكومت مىكردم و چون به درگاه پروردگارم وارد گشته ، بازخواست مىشدم كه چه كسى را بر امت محمد گماشتى ؟ مىگفتم : پروردگارا از بنده و پيامبرت شنيدم كه هرامتى امينى دارد و امين اين امت ابو عبيدة بن جراح است . همچنين در صورتى كه معاذ بن جبل زنده مىبود ، او را به جانشينى برمىگزيدم و چون به درگاه پروردگارم درمىآمدم و از من مىپرسيد : چه كسى را بر امت محمد گماشتى ؟ جواب مىدادم : پروردگارا از بنده و پيامبرت شنيدم كه معاذ بن جبل در رستاخيز پيشاپيش علما مىآيد . در صورتى هم كه دستم به خالد بن وليد مىرسيد ، او را عهده‌دار حكومت مىكردم و چون به درگاه پروردگارم درآمده ، بازخواست مىشدم كه چه كسى را بر امت محمد گماشتى ؟ جواب مىدادم : پروردگارا از بنده و پيامبرت شنيدم كه خالد بن وليد يكى از شمشيرهاى خداست كه بر سر مشركان آخته است .\r\nچرا عمر اعضاى شوراى شش نفره را همسان دانست و آنها را برابر نهاد ، و وقتى به او گفتند : جانشينى تعيين كن ، گفت : كسى را نمىشناسم كه براى تصدى امر حكومت شايسته‌تر از اين چند نفر يا گروهى باشد كه رسول خدا به هنگام درگذشت ، از آنها خشنود بود ، آنگاه على را نام برد و عثمان را و زبير و طلحه و سعد و عبد الرحمن را . « 1 »\r\nحرف عبد اللّه بن عمر كجا و سخن عبد الرحمن بن عوف به على و عثمان كجا كه گفت :\r\nمن دربارهء شما دو نفر از مردم پرسيدم و ديدم هيچ كس نيست كه كسى را همتاى شما بداند ، يا اينكه گفت : اى مردم ! من در پنهان و آشكار از شما پرسيدم و ديدم هيچ كس را همتاى يكى از اين دو تن نمىدانيد و جز به على يا عثمان راضى نيستيد . « 2 »\r\n\r\n\r\n","description":"","footnote":"\r\n( 1 ) . صحيح بخارى : 5 / 267 .\r\n( 2 ) . تاريخ طبرى : 5 / 40 .\r\n","page_name":" 12 ","page_number":20},
  {"content":"\r\n\r\nپس چرا عبد الرحمن بن عوف در شوراى شش نفره براى بيعت خلافت ، نخست دست به طرف على عليه السّلام دراز كرد و او را بر عثمان مقدم داشت ، و فقط به خاطر اين‌كه شرط ادامهء رويهء ابو بكر و عمر را نپذيرفت و عثمان پذيرفت ، با عثمان بيعت كرد ؟ « 1 » دربارهء اين شرط در همين كتاب نيز سخن گفتيم . « 2 »\r\nچرا ابو وائل به عبد الرحمن بن عوف اعتراض داشت كه چطور على را رها كرده با عثمان بيعت كرديد ؟ « 3 »\r\nچرا معاويه مىگفت : امر حكومت متعلق به بنى عبد مناف بود كه خاندان پيامبر خدايند ، اما چون پيامبر خدا صلّى اللّه عليه و آله درگذشت ، مردم ابو بكر و عمر را - بدون اينكه منشأ خانوادگى سلطنتى يا خلافتى داشته باشند - به حكومت گماشتند ؟ « 4 »\r\nچرا روز وفات پيامبر ، عباس عمويش به على عليه السّلام مىگفت : دستت را پيش آور تا با تو بيعت كنيم ؟ « 5 »\r\nچرا عباس عموى پيامبر به ابو بكر مىگفت : اگر خلافت را به استناد رسول خدا مطالبه كرده‌اى ، حق ما را گرفته‌اى و در صورتى كه به اتكاى مؤمنان مطالبه كرده‌اى ، ما از مؤمنانيم و پيش كسوت آنان و هرگاه بگويى تصدى اين حكومت به وسيلهء مؤمنان برايت واجب گشته ، واجب نگشته است ، چون ما موافق نيستيم . « 6 »\r\nچرا عمار ياسر از بيعت با عثمان خوددارى كرد و وقتى ابو سرح به عبد الرحمن بن عوف گفت : اگر مىخواهى قريش اختلاف پيدا نكنند ، با عثمان بيعت كن ، به او پرخاش كرد ؟ چرا مقداد و جمعى از معاريف اصحاب از بيعت با عثمان خوددارى ورزيدند و حكومتش با ارعاب و تهديد برقرار گشت ؟ آنگاه عمار ياسر به عبد الرحمن گفت : اگر مىخواهى مسلمانان اختلاف پيدا نكنند با على عليه السّلام بيعت كن و مقداد سخنش را تأييد\r\n\r\n\r\n","description":"","footnote":"\r\n( 1 ) . مسند احمد حنبل : 1 / 75 ؛ تمهيد باقلانى 209 ؛ تاريخ طبرى : 5 / 40 ؛ تاريخ الخلفاء ، سيوطى 104 ؛ الصواعق المحرقة 63 ؛ فتح البارى : 13 / 168 .\r\n( 2 ) . ر ك : الغدير ( متن عربى / چ 2 ) : 9 / 88 ، 90 .\r\n( 3 ) . مسند احمد حنبل : 1 / 75 .\r\n( 4 ) . بحث كامل آن در همين جلد خواهد آمد .\r\n( 5 ) . تاريخ ابن عساكر : 7 / 245 .\r\n( 6 ) . ر ك : الغدير ( متن عربى / چ 1 ) : 5 / 320 .\r\n","page_name":" 13 ","page_number":21},
  {"content":"\r\n\r\nكرده گفت : عمار درست مىگويد ، اگر با على بيعت كنى ، همگى اطاعت خواهيم كرد . « 1 »\r\nعلى هم به عبد الرحمن گفت : اين اولين روزى نيست كه عليه ما همدست و همداستان مىشويد . بنابراين ، با بد نيك شكيبايى ورزيد و از خدا عليه اظهاراتتان مدد جست . به خدا ، فقط به اين منظور عثمان را به حكومت گماشتى كه آن را به تو بازگرداند ، و خدا هرروز تقديرى دارد و حالى نو پديد مىآورد . « 2 »\r\nچرا سعد بن ابى وقاص به عبد الرحمن بن عوف گفت : اگر حكومت براى تو مىبود و عثمان از بيعت با تو سرباز زده بود و مرا مىخواندى ، با تو همراهى و موافقت مىنمودم ، ولى اگر حكومت را براى عثمان مىخواهى ، بايد بدانى كه على براى حكومت شايسته‌تر است و براى من خوشايندتر از عثمان ؛ براى خودت بيعت بگير و ما را راحت كن و سر بلند گردان . « 3 »\r\nچرا زبير مىگفت : اگر عمر بميرد ، با طلحه بيعت خواهم كرد . به خدا ، بيعت ابو بكر يك پيشامد ناگهانى و بىانديشه بيش نبود كه به انجام رسيد . « 4 »\r\nچرا زبير در جواب عمر كه آيا همه‌تان طمع به جانشينى من بسته‌ايد ؟ معترضانه گفت : چه مانعى دارد و چه چيز ما را از تصدى آن باز مىدارد ؟ تو عهده‌دار حكومت شدى و به انجامش پرداختى ، در حالى كه ما در قريش كمتر و پايين‌تر از تو نيستيم ، نه به لحاظ سابقهء مسلمانى و نه از لحاظ خويشاوندى با پيامبر . « 5 »\r\nچگونه با نطق معروف شقشقيهء على عليه السّلام سازگارى مىنمايد كه هان ! به خدا قسم ، ابو بكر پسر ابو قحافه در حالى كه جامهء خلافت بر تن پوشيد كه به خوبى مىدانست مقام و منزلت من نسبت به خلافت به سان مقام و نقشى است كه محور آسيا نسبت به آن دارد ،\r\n\r\n\r\n","description":"","footnote":"\r\n( 1 ) . تاريخ طبرى : 5 / 37 : الكامل ، ابن اثير : 3 / 28 .\r\n( 2 ) . تاريخ طبرى : 5 / 37 .\r\n( 3 ) . انساب الاشراف : 5 / 20 ؛ تاريخ طبرى : 5 / 36 ؛ تاريخ الكامل ، ابن اثير : 3 / 29 ؛ فتح البارى :\r\n13 / 168 .\r\n( 4 ) . اصل روايت در صحيح بخارى است . ر ك : شرح بهجة المحافل : 1 / 58 .\r\n( 5 ) . شرح ابن ابى الحديد : 1 / 62 .\r\n","page_name":" 14 ","page_number":22},
  {"content":"\r\n\r\nو نيز با ديگر سخنانش كه با تفصيل و تعيين مقام ادعايى عبد اللّه بن عمر متضاد است .\r\nآخر چگونه ممكن است ابو عبيدهء جراح به موجب حديثى كه ابن ماجه و ترمذى صحيح شمرده‌اند ، پس از ابو بكر و عمر دوست‌داشتنىترين فرد براى رسول خدا باشد ؟ ابن ماجه و ترمذى از ابن شقيق روايت كرده‌اند كه از عايشه ، رضى اللّه عنها ، پرسيدم : كداميك از اصحاب پيامبر خدا براى او دوست‌داشتنىتر بودند ؟ گفت : ابو بكر . پرسيدم : بعد از او كه ؟ گفت :\r\nعمر . پرسيدم : بعد از او ؟ گفت : ابو عبيدة بن جراح . پرسيدم : بعد كه ؟ سكوت كرد . « 1 »\r\nاين را احمد حنبل و ابن عساكر نيز ثبت كرده است . « 2 »\r\nچقدر فرق و اختلاف است بين حرف عبد اللّه بن عمر با آنچه از زبان ابن ابى مليكه روايت كرده‌اند : از عايشه پرسيدند : اگر رسول خدا صلّى اللّه عليه و آله جانشين مىخواست تعيين كند ، چه كسى را تعيين كرده بود ؟ گفت : ابو بكر را . پرسيدند : بعد كه را ؟ گفت : عمر را .\r\nپرسيدند : بعد كه ؟ گفت : ابو عبيده را . و به همين‌جا حرفش ختم كرد . « 3 »\r\nعبد اللّه بن عمر مگر آن مردمى را از ياد برده است كه بلال حبشى را بر ابو بكر ترجيح مىدادند و برتر مىدانستند ، تا جايى كه خود بلال به آنان گفت : چگونه مرا از او برتر مىشماريد ، در حالى كه من يكى از كارهاى نيك او « 4 » هستم . « 5 »\r\nحرف بيهودهء پسر عمر كجا و سرودهء كعب بن زهير كجا :\r\n- داماد پيامبر و بهترين و سرآمد همهء مردمان كسى است كه هيچ كس را ياراى افتخار در برابر افتخاراتش نيست .\r\n- پيش از همه همراه پيامبر امى نماز خواند ، پيش از همگان و همهء پرستندگان و آنگه كه پروردگار ناشناخته و بىپرستش بود . « 6 »\r\n\r\n\r\n","description":"","footnote":"\r\n( 1 ) . سنن ابن ماجة : 1 / 51 ؛ صحيح ترمذى : 13 / 126 .\r\n( 2 ) . ر ك : مسند احمد : 6 / 218 : تاريخ ابن عساكر : 7 / 161 .\r\n( 3 ) . صحيح مسلم : 7 / 110 ؛ تاريخ ابن عساكر : 7 / 161 .\r\n( 4 ) . اشاره است به آزادىاش از بردگى .\r\n( 5 ) . تاريخ ابن عساكر : 3 / 314 .\r\n( 6 ) . عبد اللّه بن عمر چطور ادعا مىكند كه اصحاب و مردم در زمان پيامبر اكرم ابو بكر و عمر و عثمان را بر -\r\n","page_name":" 15 ","page_number":23},
  {"content":"\r\n\r\n\r\n[ سخناني پيرامون به خلافت نرسيدن امام علي ( ع ) 
  ]\r\nربيعة بن حارث بن عبد المطلب نيز مىگويد :\r\n- تصورش را نمىكردم كه حكومت از خاندان بنى هاشم به ديگرى منتقل شود و بالاتر از آن از ابو الحسن !\r\n- مگر او نخستين كسى نيست كه رو به قبلهء مسلمانان نماز گزارد و داناترين فرد خلق به آيات قرآن و سنت و قانون بود ؟\r\n- كسى كه بيش از همه و تا واپسين دم با پيامبر بود و در غسل و كفن‌كردن پيامبر جبرئيل به او مدد مىكرد .\r\n- كسى كه فضيلت‌هاى ادعايى ديگران در او جمع است و ديگران هيچيك از خوبىها و فضايلش را ندارند ؟\r\n- چه باعث شد كه روى از او برتابيد ؟ بگوييد تا بدانيم ! بيعتتان سرآغاز فتنه‌ها و از دين برگشتگى است !\r\nفضل بن ابى لهب چنين مىسرايد :\r\n- هان ! على بهترين شخص در ميان مردم پس از محمد است ، همان كه در اتصاف به فضايل و پرهيز چون اوست .\r\n- و برگزيده‌اش در جنگ خيبر و فرستاده‌اش براى دريدن پيمان مشركان به جاى ابو بكر است .\r\n- و اولين كسى است كه نمازگزارد و يار و برادر پيامبر بود و در بدر ، سركشان را به خاك در غلتاند .\r\n- آرى ، او على آن نيكوترين است ، و كه برتر از اوست ؟ ابو الحسن كه هم قوم پيامبر است و هم داماد او .\r\nعبد اللّه بن ابى سفيان بن حارث چنين مىسرايد :\r\n\r\n\r\n","description":"","footnote":"\r\n- همهء مسلمانان ترجيح داده و برتر مىدانستند ، در حالى كه مىبينيم كعب بن زهير كه خود از اصحاب است ، چنين مىسرايد و على عليه السّلام را از همه برتر مىشمارد و از پيامبر صلّى اللّه عليه و آله گذشته ، هيچ كس را همتا و همپايه‌اش نمىداند . ( م )\r\n","page_name":" 16 ","page_number":24},
  {"content":"\r\n\r\n- پس از محمد ، زمامدار على است ، كسى كه همه جا يار و همراهش بوده است .\r\n- وصى راستين رسول خدا و هم عهد وى است و نخستين كسى است كه نماز گزارد و تن به آيين سپرد .\r\nنجاشى از قبيلهء بنى حرب بن كعب چنين مىسرايد :\r\n- على و پيروانش را همسان و در رديف پسر هند قرار داده‌ايد ، خجالت نمىكشيد ؟\r\n- آن‌كه پس از پيامبر از همهء مردم برتر است و در ميان جهانيان يگانه يار و برادر پيامبر است .\r\n- او داماد رسول خداست ، و چنين كسى همانند اوست در آن روز كه موى سر از غم و وحشت سپيد گردد ، يعنى روز قيامت ؟\r\nجرير بن عبد اللّه بجلى چنين مىسرايد :\r\n- دورد خدا بر احمد ، آن فرستادهء پادشاه داراى نعمت .\r\n- و پس از وى ، بر آن مرد پاك درود كه خليفهء پايدار و استوار ماست .\r\n- بر على ، يعنى وصى پيامبر كه از پيامبر در برابر سركشان همهء اقوام دفاع مىكرد .\r\n- و برترى و پيشاهنگى و افتخارات او راست و مىدانيم كه حق خاندان پيامبر پايمال نكردنى است .\r\nزجر بن قيس در سروده‌اى به دايىاش جرير چنين مىگويد :\r\n- اى جرير بن عبد اللّه ! رو از هدايت مگردان و با على بيعت كن كه من خيرخواه توام .\r\n- زيرا على جز احمد ، بهترين كسى است كه پا به گيتى نهاد ، هشدار كه مرگ در كمين آدمى است !\r\nو بر زبان اشعث بن قيس كندى چنين رفته است :\r\n- سفير آمد ، سفير و وصى پيامبر ، على آن هاشمى مهذّب و پيراسته .\r\n- فرستاده وصى پيامبر و بهترين فرد عالم وجود .\r\n- وزير پيامبر و دامادش و بهترين موجود جهان آفرينش .\r\n- برترى و پيشاهنگى در كارهاى نيك از آن اوست و پيروى پيامبر نيز در پيروى از اوست .\r\n\r\n","description":"","footnote":"","page_name":" 17 ","page_number":25},
  {"content":"\r\n\r\nمىدانيد در نتيجهء آنگونه پندارها كه عبد اللّه بن عمر داشته و نشر داشته و بر اثر ترجيح دادن آن سه نفر بر على عليه السّلام و اصحاب درس راى و راست‌رو ، وضع سياسى جامعهء اسلامى دستخوش تحولات انحطاطى شده است و نظام حكومت و شيوهء تصدى زمامدار از حالت اسلامى به دور گشته ، انتخاب تنى چند جاى نص و تعيين الهى را گرفته و دموكراسى قلابى رفته رفته به ديكتاتورى محض انجاميده است و حاكم ، چه مردم راضى بوده‌اند و چه ناراضى ، بر ايشان گماشته مىشده ، تا آنكه حكومت به شوراى كوچك و محدودى واگذار گشته و چه شورايى ! شمشير عبد الرحمن بن عوف كه در آن هنگام يكه‌تاز ميدان بوده است ، بر سر اعضاى شورا و مخالفان آخته و مسلط گشته است ، و بالاخره كار به برقرارى سلطنت خشونت بار و استبدادى كشيده است و به حاكميت آزادشدگان و اسيران فتح مكه و پسرانشان انجاميده و به هرزه‌ها و بلهوسان و شهوت پرستان و ميگساران ، و معاويهء ميگسار رباخوار توانسته پسر تبهكار و شهوترانش يزيد را وليعهد سازد و بر گردن مسلمانان بنشاند و گستاخانه بگويد : چه كسى با ملاحظهء فضل و عقل و وضعيت خانوادگىاش شايسته‌تر از يزيد است ؟ گروهى هستند كه فكر نمىكنم تا بلاهايى بر سرشان در نياوردم كه ريشه‌شان را بركند ، دست از مخالفت و كارشكنى بردارند . من تهديد و اخطارم را كردم ، اگر تهديد اثر و فايده‌اى داشته باشد . « 1 »\r\nدوره‌اى پيش‌آمد كه شخصيت‌هاى برجستهء امت و مشاهير اصحاب و مردان صالح و خير خواه و ديندار را در امور حكومت كوچك‌ترين اختيار حق تصرفى نبود و نه‌تنها اجازهء دخالت در ادارهء كشور و سرنوشت مسلمانان را نداشتند ، بلكه توسط قدرت حاكمه سركوب مىشدند و تحت فشار اقتصادى و سياسى بودند و به چشم خويش مىديدند كه قانون الهى از ميدان حكومت و اداره رخت بربسته ، قرآن پشت سر انداخته شده ، عبادات از صورت اصلى خويش بگشته و سنن پيامبر صلّى اللّه عليه و آله متروك مانده است و جرأت اعتراض و امكان تعرض در خود نمىيافتند !\r\nپناه بر خدا ! چگونه به خود جرأت مىدهند كه بر خلاف نداى قرآن كريم در مورد\r\n\r\n\r\n","description":"","footnote":"\r\n( 1 ) . الكامل ، ابن اثير : 3 / 217 .\r\n","page_name":" 18 ","page_number":26},
  {"content":"\r\n\r\nمراتب و منزلت اصحاب سخن بگويند و حرمت پيامبر صلّى اللّه عليه و آله را نگاه ندارند ؟ با چه جرأتى بر خلاف فرمايش خدا و پيامبرش ، مقام على عليه السّلام را پايين‌تر از ابو بكر و عمر و عثمان مىشمارند و عظمتش را در رديف عامهء مردم مىپندارند ! چطور نداى قرآن كريم را كه كتابى است با آيات روشن و به زبان عربى روان براى قومى كه بدانند « 1 » ، نشنيده و ناديده مىگيرند و آنهمه حديث را كه حاكى از برترى على عليه السّلام است ، دروغ مىانگارند و خدا و پيامبرش را تكذيب مىنمايند ؟ !\r\nآن سخنان پيامبر صلّى اللّه عليه و آله را كه مىفرمايد : خدا على را برگزيده و برترى داده و او يكى از دو مايهء خيرست و او پس از وى بهترين انسان است و دوست‌داشتنىترين فرد براى خدا و وى ؛ و نسبت به وى همان منزلت را دارد كه وى با خدا ، و نسبت به وى حكم سر را با تن دارد ، با وى همان منزلت را كه هارون با موسى جز اين‌كه بعد از وى پيامبرى نخواهد بود ، و گوشت و خونش با وى يكى است ، و حق با اوست ، و فرمانبردارىاش فرمانبردارى اوست ، و سركشى در برابرش سركشى در برابر او ، و وى با هركه با او در صلح و آشتى باشد ، در صلح و آشتى است و با هركه با او در جنگ ، در ستيز « 2 » ، و او شيفته و دلباختهء ذات الهى است « 3 » ، و بسيارى احاديث نبوى ديگر كه با پندار پسر عمر منافات داشته ، در تضاد است .\r\nاين احاديث و صدها نظيرش ، تكذيب و انكارى است كه توسط پيامبر اكرم در مورد آن حرف پندار گونه صورت گرفته است كه هرگاه ابو بكر و عمر و عثمان بروند ، مردم همسان و برابر خواهند بود .\r\nآيا آيات مباهله و تطهير و ولايت و نظايرش كه در حق على بن ابى طالب عليه السّلام نازل گشته و به سيصد آيه مىرسد « 4 » ، با آن حرف ياوه كه پسر عمر زده ، متضاد و ناسازگار نيست ؟\r\n\r\n\r\n","description":"","footnote":"\r\n( 1 ) . فصّلت 41 / 3 .\r\n( 2 ) . همهء اين احاديث در جلدهاى پيشين گذشت .\r\n( 3 ) . حلية الاولياء ، حافظ ابو نعيم اصفهانى : 1 / 230 .\r\n( 4 ) . تاريخ بغداد : 6 / 221 ؛ السيرة الحلبية : 2 / 230 .\r\n","page_name":" 19 ","page_number":27},
  {"content":"\r\n\r\nآيا كور و بينا برابرند ، يا تاريكى و روشنايى يكسانند ؟ « 1 »\r\nآيا كسانى كه مىدانند با كسانى كه نمىدانند برابرند ؟ « 2 »\r\nآيا كسى كه مؤمن است با كسى كه زشتكار است ، برابر است ؟ نه ، برابر نيستند . « 3 »\r\nمثل اين دو جماعت مثل كور و كر و بينا و شنواست آيا آن دو مشابه و يكسانند ؟ « 4 »\r\nآيا كسى كه دليلى روشن از پروردگارش دارد ، با كسى كه كار زشتش برايش جلوه نموده ، همسان است ؟ « 5 »\r\nآيا كسى كه به روى در افتاده راه مىپيمايد هدايت يافته‌تر است يا كسى كه ايستاده بر راه راست مىرود ؟ « 6 »\r\nبگو : پليد و پاك برابر نيستند ، هرچند كثرت پليدان ترا به شگفتى اندازد . « 7 »\r\nمردان مؤمن پا به دامن كشيده‌اى كه آسيب ديدنىاند با مجاهدان راه خدا برابر نيستند . « 8 »\r\nدوزخيان با بهشتيان همسان نيستند . « 9 »\r\nكور با بينا و كسانى كه ايمان آورده و كارهاى شايسته كرده‌اند با زشتكاران برابر نيستند . « 10 »\r\nآيا در قرآن انديشه نمىكنند يا بر دل‌هايشان قفل‌هاست ؟ « 11 »\r\nمىدانيد چه باعث شده كه پسر عمر چنين حرف نابخردانه‌اى بزند و نسبت ناروايى به اصحاب پيامبر صلّى اللّه عليه و آله بدهد و به آنان بهتان ببندد كه آن سه نفر را برمىگزيده و بر ديگران مزيت مىنهاده‌اند و از آن‌كه مىگذشته ، هيچ كس را بر ديگرى برترى نمىداده و مىگفته‌اند : ديگر اصحاب پيامبر صلّى اللّه عليه و آله را رها كرده ميانشان امتيازى قائل نمىشويم ، و\r\n\r\n\r\n","description":"","footnote":"\r\n( 1 ) . رعد 13 / 16 .\r\n( 2 ) . زمر 39 / 9 .\r\n( 3 ) . سجدة 32 / 18 .\r\n( 4 ) . هود 11 / 24 .\r\n( 5 ) . محمد 47 / 14 .\r\n( 6 ) . ملك 67 / 22 .\r\n( 7 ) . مائدة 5 / 100 .\r\n( 8 ) . نساء 4 / 95 .\r\n( 9 ) . حشر 59 / 20 .\r\n( 10 ) . مؤمن 40 / 58 .\r\n( 11 ) . محمد 47 / 24 .\r\n","page_name":" 20 ","page_number":28},
  {"content":"\r\n\r\nمىگفته‌اند : چون ابو بكر و عمر و عثمان بروند ، مردم برابر خواهند بود و پيامبر سخنشان را مىشنيده و تكذيب نمىكرده است .\r\nمىدانيد پس از آنهمه حديث كه در برترى على عليه السّلام در صحاح و مسندها از قول پيامبر صلّى اللّه عليه و آله هست ، چطور ديگران را بر او برترى مىنهاده و برمىگزيده‌اند ؟ و با چه ملاك و ضابطه‌اى و با كدام ميزان ؟ و مگر چنين چيزى شدنى و درست است ؟ پس از آنهمه حديث كه از پيامبر صلّى اللّه عليه و آله روايت شده و در برابر ماست و مىگويد : على عليه السّلام از همه بردبارتر است و خوش‌اخلاق‌تر ، و داناتر ، و قرآن و سنت‌شناس‌تر ، و پيشگام‌تر در ايمان به اسلام ، و نخستين كسى است كه با پيامبر صلّى اللّه عليه و آله نماز گزارده ، و به پيمان خدا وفادارتر است ، و به كار خدا ايستاده‌تر ، و در راه و به خاطرش سختگيرتر ، و در تقسيم و توزيع تساوى خواه‌تر ، و در ميان خلق دادگرتر ، و در دادگسترى ماهرتر و بيناتر ، و به درگاه ايزد بلندپايه‌تر ، و در قضاوت سرآمدتر ، و نيز نخستين كسى است كه در آستان پيامبر صلّى اللّه عليه و آله به كوثر درآيد ، و به راه دين از همه كوشاتر و رنجبرتر است ، و خدا و پيامبرش را از همه دوست‌داشتنىتر ، و به نزدشان گرامىتر ، و به پيامبر صلّى اللّه عليه و آله در خويشى نزديك‌تر ، و مؤمنان را صاحب اختيارتر از خودشان همانگونه كه پيامبر صلّى اللّه عليه و آله هست ، و با پيامبر صلّى اللّه عليه و آله هم عهدتر . « 1 » همو كه فرشتهء وحى بانگ برمىدارد كه دليرى رزم‌آور جز على نيست و شمشيرى جز ذو الفقار . « 2 »\r\nپس از اين جمله ، مگر موضوعى و موردى براى تعيين مقام و منزلت على عليه السّلام يا تعيين مراتب اصحاب مىماند كه پسركى مثل عبد اللّه بن عمر ، يا ديگرى بدان پردازد و تنى چند را بر حضرتش مقدم دارد و رجحان نهد ؟ پناه بر خدا ! و توبه به درگاهش !\r\nجاحظ مىگويد : در گيتى كسى نيست كه چون سخن از پيشاهنگى اسلام و پيشروى در مراتب اسلامى به ميان آيد و از مددكارى و پاسدارى اسلام و از دين‌شناسى ، و پارسايى و زهد اقتصادى و پاكدامنى در ثروت كه مردم بر سرش كشمكش مىنمايند ، و از\r\n\r\n\r\n","description":"","footnote":"\r\n( 1 ) . همهء اين احاديث با مآخذ و مصادرش در مجلدات پيشين آمد .\r\n( 2 ) . ر ك : الغدير ( متن عربى / چ 2 ) : 2 / 59 - 61 .\r\n","page_name":" 21 ","page_number":29},
  {"content":"\r\n\r\nبخشندگى و صدقه ، در جملهء اين صفات نامدار باشد و نامش فرا ياد آيد جز على ، رضى اللّه عنه . « 1 »\r\nچطور شد آنها كه پسر عمر به نامشان داستان مىكند ، پس از ذكر سه نفر ، ديگر اصحاب پيامبر صلّى اللّه عليه و آله را رها نموده ميانشان فرق و امتيازى قائل نمىشدند ، در حالى كه در ميانشان ده نفرى وجود داشته كه آن جماعت مىگويند مژدهء بهشت يافته‌اند ؟\r\nاگر به راستى آن ده نفر مژدهء بهشت يافته و عشرهء مبشره باشند ، چطور ميان آن ده نفر با ديگر اصحاب و مردم امتيازى قائل نمىشده‌اند و آنان را با ديگران همسان و برابر مىشمرده‌اند ؟ چگونه از آن سه نفر گذشته ، همهء مسلمانان را برابر مىپنداشته‌اند ، در حالى كه در ميان ايشان ابوذر وجود داشته است كه رسول خدا صلّى اللّه عليه و آله او را از ديدهء هدايت و نيكوكارى و پرستش و زهد و راستى و كوشايى و اخلاق و هيأت و اندام شبيه‌ترين فرد امتش به عيسى دانسته است ؟\r\nو در ميانشان عمار ياسر وجود داشته كه پيامبر صلّى اللّه عليه و آله او را پوست ميان دو ديده و بينى خويش مىدانسته و پاكيزه‌اى پاكيزه‌گرا كه سراپا ايمان است و به گرد حق مىگردد هرجا كه بگردد . « 2 »\r\nو عبد اللّه بن مسعود كه پيامبر صلّى اللّه عليه و آله در ميزان الهى ، سنجش شخصيت و كردار گرانبارتر از كوه احد او را مىديده است و بزرگان اصحابش او را به لحاظ هدايت و رفتار و حركات ، شبيه‌ترين فرد به محمد صلّى اللّه عليه و آله مىدانسته‌اند . « 3 »\r\nو حذيفهء يمانى كه او را به خويش نزديك و مقرب ساخته و علم گذشته و آينده را به وى آموخته است . « 4 »\r\nو سلمان فارسى كه درباره‌اش مىفرمايد : هركه مىخواهد به كسى بنگرد كه دلش تابناك گردد ، به سلمان بنگرد و خداى عز و جل از يارانم چهار تن را دوست مىدارد و به من اطلاع داده كه دوستشان مىدارد و دستور داده دوستشان بدارم كه عبارتند از على ،\r\n\r\n\r\n","description":"","footnote":"\r\n( 1 ) . ثمار القلوب ، ثعالبى 67 .\r\n( 2 ) . ر ك : الغدير ( متن عربى / چ 5 ) : 9 / 24 - 28 .\r\n( 3 ) . همان : 9 / 7 - 11 .\r\n( 4 ) . همان : 5 / 60 .\r\n","page_name":" 22 ","page_number":30},
  {"content":"\r\n\r\nابوذر ، سلمان ، و مقداد ، و اين حديثش به صحت پيوسته است كه سلمان از خاندان ماست و امير المؤمنين على فرمود كه سلمان مردى از ما خاندان پيامبر صلّى اللّه عليه و آله است ، دانش پيشينيان و معاصران را آموخته و دريافته است و لقمان حكيم را چه خواهيد كه سلمان دريايى پايان‌ناپذير است . « 1 »\r\nو عباس عموى پيامبر صلّى اللّه عليه و آله كه حضرتش وى را چنان گرامى و بزرگ مىداشته كه پسر پدر را ، و اين ويژگى را خدا از ميان خلق به وى اختصاص داده است و پيامبر صلّى اللّه عليه و آله به او فرموده : اى ابو الفضل ! ترا خدا آن قدر ارزانى مىدارد تا خشنود گردى . همو در نطقى از مردم پرسيد : چه كسى در پيشگاه خدا از همهء مردم گرامىتر است ؟ گفتند : تو اى رسول خدا ! فرمود : عباس از من است و من از اويم . « 2 »\r\nآورده‌اند كه عمر در خشكسالى عام الرماده « 3 » با توسل به عباس از خدا باران خواست .\r\nاو براى مردم نطق كرده ، گفت : اى مردم ! رسول خدا براى عباس مقامى قائل بود كه پسر براى پدرش مىبيند ، او را بزرگ مىداشت و شكوهمند مىانگاشت و به دو نيكى مىنمود . بنابراين ، اى مردم ! در مورد عمويش عباس از او پيروى كنيد و او را در مصيبتى كه بر سرتان آمده به درگاه خداى عزّ و جل وسيله و واسطه گردانيد . « 4 »\r\nو معاذ بن جبل كه آن جماعت اين حديث پيامبر صلّى اللّه عليه و آله را درباره‌اش صحيح شمرده‌اند كه فرمود : او پس از انبيا و پيامبران از همهء پيشينيان و متأخران داناترست ، و خدا در برابر فرشتگان به وجود وى مباهات مىنمايد . « 5 »\r\nو ابىّ بن كعب كه حاكم نيشابورى روايت ابو مسهر دربارهء او را صحيح شمرده است كه مىگويد : رسول خدا صلّى اللّه عليه و آله او را سرور انصار ناميد ، و هنوز درنگذشته بود كه او را سرور مسلمانان خواندند . « 6 »\r\n\r\n\r\n","description":"","footnote":"\r\n( 1 ) . تاريخ ابن عساكر : 6 / 198 - 203 .\r\n( 2 ) . المستدرك ، حاكم : 3 / 325 .\r\n( 3 ) . ر ك : الغدير ( متن عربى / چ 2 ) : 7 / 300 ، 301 .\r\n( 4 ) . المستدرك ، حاكم : 3 / 324 ، 325 ، 329 ، 334 .\r\n( 5 ) . همان : 3 / 271 .\r\n( 6 ) . همان : 3 / 302 .\r\n","page_name":" 23 ","page_number":31},
  {"content":"\r\n\r\nو اسامة بن زيد دوست رسول خدا كه در دو صحيح بخارى و مسلم هست كه خود عبد اللّه بن عمر مىگويد : چون بعضى انتصاب وى را به فرماندهى سپاه مورد انتقاد قرار دادند ، سپاهى كه ابو بكر و عمر در آن بودند ، پيامبر صلّى اللّه عليه و آله در رد انتقادش فرمود : قبلا هم شما انتصاب پدرش را به فرماندهى سپاه مورد انتقاد قرار داديد ، در حالى كه به خدا در خور فرماندهى بود و برايم از دوست داشتنىترين افراد ، و اين پس از پدرش برايم از دوست داشتنىترين افراد است . « 1 » و همچنين فرموده است : اسامه بن استثناى فاطمه و نه ديگرى از دوست داشتنىترين افراد براى من است . « 2 »\r\nو جمعى ديگر از رجال صاحب فضيلت و مقام كه در نسل اول امت محمد صلّى اللّه عليه و آله وجود داشتند .\r\nآيا پسر عمر اين مردان بزرگ را مىشناخته و به منزلت و مقدار عظمتشان پى برده بود و مىدانسته كه پيامبر گرامى صلّى اللّه عليه و آله چه تمجيدها از آنان كرده است ، و با علم به اين ، ايشان را با ديگران و مثلا با پسران هند جگرخوار و نابغه و زرقاء همطراز و برابر و بىتفاوت و غير ممتاز انگاشته است ؟\r\n- اگر نمىدانسته يك بدبختى بوده است و اگر مىدانسته بدبختىاى سهمگين‌تر !\r\nچگونه چنين حرفى زده ، در حالى كه آن جماعت اين سخن را به پيامبر اكرم صلّى اللّه عليه و آله نسبت داده‌اند كه فرمود : به هرپيامبرى هفت رفيق و معاون ارزانى شده است و به من چهارده تن ؛ هفت تن از قريش كه عبارتند از : على ، حسن ، حسين ، حمزه ، جعفر ، ابو بكر و عمر ، و هفت تن از مهاجران كه عبارتند از : عبد اللّه بن مسعود ، سلمان ، ابوذر ، حذيفه ، عمار ، مقداد ، و بلال . « 3 »\r\nآرى ، پسر عمر راضى نمىشود كه امير المومنين على عليه السّلام حتى پس از عثمان ، اين زادهء خانوادهء اموى و كسى كه به واسطهء اصحاب عادل و درستكار بىدفاع مانده و كشته شده\r\n\r\n\r\n","description":"","footnote":"\r\n( 1 ) . صحيح بخارى : 5 / 279 ؛ صحيح مسلم : 7 / 131 ؛ صحيح ترمذى : 13 / 218 ؛ مسند احمد : 2 / 20 .\r\n( 2 ) . مسند احمد حنبل : 2 / 96 ، 106 ، 110 .\r\n( 3 ) . تاريخ ابن عساكر : 5 / 21 ؛ كنز العمال - به نقل از احمد حنبل و ابن عساكر ، از طريق على عليه السّلام .\r\n","page_name":" 24 ","page_number":32},
  {"content":"\r\n\r\nاست ، از ديگر اصحاب برتر باشد و از اين هم كه او را بر معاويه پسر هند جگرخوار سركش و اسرافكار و ديكتاتور ترجيح دهد و برتر بداند ، خوشش نمىآيد و حاضر به اين تفضيل نمىشود . آيات خدا را كه در تمجيد و تكريم على بن ابى طالب عليه السّلام به گوشش مىخورد ، نشنيده گرفته بر خودخواهى و حق ناپذيرى اصرار مىورزد و به هيچ وجه رضايت نمىدهد كه مولاى متقيان را حداقل از پسر نابغهء بىتبار بىتبار زاده برتر بداند ، يا از مغيرة بن شعبه ، زناكارترين فرد ثقيف ، يا از امويان كه زادهء شجره‌اى هستند كه در قرآن لعنت شده و پيامبر راستگو آنها را قورباغه خوانده و طرد و لعنشان كرده است ، همان بدكاران هرزه و هوسبازان تبهكار ، يا از يك مشت اوباشى كه در دورهء جاهليت يا اسلام به گناهكارى و شرابخوارى و پستى و پليدى آلوده بوده‌اند ، امثال :\r\nابو بكر بن شغوب « 1 » ، ابو طلحه زيد بن سهل انصارى « 2 » ، ابو عبيدة بن جراح « 3 » ، ابو محجن ثقفى « 4 » ، ابىّ بن كعب « 5 » ، انس بن مالك « 6 » ، حسان بن ثابت « 7 » ، خالد بن عجير « 8 » ، سعد بن ابى وقاص « 9 » ، سليط بن نعمان « 10 » ، سهيل بن بيضاء « 11 » ، ضرار بن ازور « 12 » ، ضرار بن خطاب « 13 » ، عبد الرحمن بن عمر « 14 » ، عبد الرحمن بن عوف « 15 » ، عبد اللّه بن ابى سرح ( برادر شيرى\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 5 ) : 7 / 99 .\r\n( 2 ) . مسند احمد حنبل : 3 / 181 ، 227 ؛ سنن بيهقى : 8 / 286 ؛ الغدير ( متن عربى / چ 5 ) : 7 / 99 .\r\n( 3 ) . مسند احمد حنبل : 3 / 181 ؛ سنن بيهقى : 8 / 286 ؛ شرح صحيح مسلم نووى : 8 / 23 در حاشيهء ارشاد السارى ؛ مجمع الزوائد : 5 / 52 .\r\n( 4 ) . تفسير قرطبى : 3 / 57 ؛ الاصابة : 4 / 175 .\r\n( 5 ) . مسند احمد : 3 / 181 ؛ سنن بيهقى : 8 / 286 .\r\n( 6 ) . چندين صحيح و مسند . ر ك : الغدير ( متن عربى / چ 5 ) : 7 / 97 ، 100 .\r\n( 7 ) . تفسير قرطبى : 3 / 56 .\r\n( 8 ) . الاصابة : 1 / 459 .\r\n( 9 ) . سنن بيهقى : 8 / 285 ؛ تفسير ابن كثير : 2 / 95 ؛ تفسير ابو حيان : 4 / 12 ؛ ارشاد السارى : 7 / 104 ؛ تفسير خازن : 1 / 252 ؛ تفسير آلوسى : 2 / 11 ؛ تفسير شوكانى : 2 / 71 .\r\n( 10 ) . الامتاع ، مقريزى 112 .\r\n( 11 ) . مسند احمد : 3 / 227 ؛ سنن بيهقى : 8 / 290 ؛ الغدير ( متن عربى / چ 5 ) : 7 / 99 .\r\n( 12 ) . تاريخ ابن عساكر : 7 / 31 ، 133 .\r\n( 13 ) . همان : 7 / 133 .\r\n( 14 ) . المعارف ، ابن قتيبه 80 ؛ الغدير ( متن عربى / چ 1 ) : 6 / 296 - 300 .\r\n( 15 ) . احكام القرآن ، جصاص : 2 / 245 ؛ مستدرك حاكم : 4 / 142 ؛ بسيارى از كتب تفسير . در روايت -\r\n","page_name":" 25 ","page_number":33},
  {"content":"\r\n\r\nعثمان ) « 1 » ، عتبان بن مالك « 2 » ، عمرو بن عاص « 3 » ، قيس بن عاصم منقرى « 4 » ، كنانة بن ابى حقيق « 5 » ، معاذ بن جبل « 6 » ، نعيم بن مسعود اشجعى « 7 » ، نعيمان بن عمرو بن رفاعهء انصارى « 8 » ، وليد بن عقبه ( برادر عثمان از طرف مادر ) . « 9 » .\r\n\r\n\r\n","description":"","footnote":"\r\n- تحريفى صورت گرفته كه حاكم نيشابورى در مستدرك : 2 / 307 به آن اشاره نموده است . ر ك : الغدير ( متن عربى / چ 2 ) : 6 / 252 .\r\n( 1 ) . كتاب صفين 180 .\r\n( 2 ) . تفسير خازن : 1 / 152 .\r\n( 3 ) . ر ك : الغدير ( متن عربى / چ 2 ) : 2 / 136 .\r\n( 4 ) . تفسير قرطبى : 3 / 56 .\r\n( 5 ) . الامتاع ، مقريزى 112 .\r\n( 6 ) . شرح صحيح مسلم ، نووى : 8 / 232 در حاشيهء ارشاد السارى . نيز ر ك : الغدير ( متن عربى / چ 5 ) :\r\n7 / 100 .\r\n( 7 ) . الامتاع ، مقريزى 112 .\r\n( 8 ) . الاستيعاب : 1 / 308 ؛ اسد الغابة : 5 / 36 ؛ تاريخ ابن كثير : 8 / 70 .\r\n( 9 ) . الغدير ( متن عربى / چ 1 ) : 8 / 123 - 128 .\r\n","page_name":" 26 ","page_number":34},
  {"content":"\r\n\r\n\r\nبيعت‌كردن پسر عمر و خوددارىاش از آن\r\nاين ، مقدار فهم پسر عمر است و ميزان دركش از حقايق امور . همين نابخردى بود كه او را از بيعت‌كردن با مولاى متقيان امير المؤمنين على عليه السّلام بازداشت و به بيعت با عثمان كشانيد و نه‌تنها با عثمان بيعت كرد ، بلكه تا روز كشته شدنش و آنگاه كه همهء خلق و اصحاب - به استثناى عدهء انگشت شمارى - بر او شوريدند و خواستار بركناريش بودند ، به بيعت خويش با او وفادار ماند . بدتر از اين ، عثمان را فريفت و به اشتباه و خيانت كشانيد تا او را به كشتن داد .\r\nبلاذرى از قول نافع - آزاد شدهء عمر - مىنويسد : عبد اللّه بن عمر به من گفت : عثمان وقتى در محاصره بود ، از من پرسيد : نظرت دربارهء پيشنهاد و توصيهء مغيرة بن اخنس چيست ؟ گفتم : چه پيشنهادى برايت كرده است ؟ گفت : مىگويد كه اين جماعت خواستار خلع تو هستند و اگر كناره‌گيرى نكنى ، ترا مىكشند ؛ بنابراين ، حكومتشان را به خودشان واگذار . از عثمان پرسيدم : فكر مىكنى اگر كناره‌گيرى نكنى ، بالاتر از كشتن كارى با تو خواهند كرد ؟ گفت : نه . گفتم : مصلحت نمىبينم كه چنين رويه‌اى را باب كنى تا هرگاه مردمى از زمامدار و فرماندهشان ناراضى گشتند ، او را خلع و بر كنار سازند . خلعتى را كه خدا بر تو پوشانده از تن بدر نكن . « 1 »\r\n\r\n\r\n","description":"","footnote":"\r\n( 1 ) . انساب الاشراف : 5 / 76 .\r\n","page_name":" 27 ","page_number":35},
  {"content":"\r\n\r\nبه دنبال آن روايت ، اين روايت تاريخى آمده است كه عثمان چون از فراز خانه‌اش رو به مردم گردانيد ، شنيد كه يكى از محاصره‌كنندگان مىگويد : او را نكشيم ، بلكه بر كنار سازيم . گفت : بركنارىام امكان ندارد ، اما كشتنم ممكن است .\r\nنظرى كه پسر عمر به عثمان داده از نظريات نابخردانه و سست و تباه اوست ، زيرا نفهميده كه چنانچه عثمان كناره‌گيرى نكند ، كشته خواهد شد ، و اگر عثمان از ترس باب شدن خلع زمامدار از كناره‌گيرى خوددارى نمايد و كار به كشتنش بيانجامد ، چيزى بدتر از خلع زمامدار باب خواهد شد و آن كشتن زمامدار است و كشتن بدتر از خلع است .\r\nحال اگر مسئله عبارت باشد از پرهيز از آنچه مايهء كسر اعتبار و شوكت قدرت حاكمه است ، در هردو صورت ، يعنى خلع و قتل اين كسر شوكت وجود دارد و در دومى بيشتر و شديدتر . هرگاه عثمان كناره‌گيرى كرده ، زنده مىماند ، بسيارى از اختلافات و آشوب‌ها و فتنه‌انگيزىها كه به نوبهء خود علت كسر شوكت قدرت حاكمه گشت ، رخ نمىداد و به مصلحت نزديك‌تر بود ، و ديگر اين صحنه‌ها توسط قاتلان و تحريك‌كنندگان و كسانى كه او را بىدفاع گذاشتند ، به وجود نمىآمد . اين صحنه كه كسى كه تا ديروز داد مىزد :\r\nنعثل را بكشيد ، خدا نعثل را بكشد ! به خونخواهى همان نعثل برخيزد ، و آن دو تحريك كننده‌اى كه هركس را مىيافتند ، عليه او مىشوراندند ، دو طرف كجاوه را گرفته ، شعار انتقام خون عثمان را برآورند و با دروغ و نيرنگ ، و با ترتيب دادن شهادت مزورانه ، حقيقت پارس‌كردن سگ‌هاى « حوأب » را از آن بانوى كجاوه سوار جنگاور بپوشانند ، و آن ديگرى كه در شام نشسته و پا از دفاع عثمان به دامن پيچيده بود ، به محض كشته شدنش سپاهها تدارك و تجهيز نمايد و به صفين بتازد ، و آن‌كه چون خبر محاصرهء عثمان را دريافت ، مىگفت : مرا عمروعاص مىگويند ، هنوز كارى نشده از ميدان به در رفته است ! و چون خبر كشته شدنش را دريافت ، گفت : مرا عمرو عاص مىگويند ، من در وادى السباع بودم و او را كشتم . « 1 » اين را گفت و خود را شتابان به معاويه رساند و در خونخواهى عثمان همصدا و همداستان شد ، و بر اثر جنگ صفين حوادث ناگوار ديگر به وقوع\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 5 ) : 2 / 139 و 9 / 137 - 140 .\r\n","page_name":" 28 ","page_number":36},
  {"content":"\r\n\r\nپيوست و خوارج در نهروان كشته شدند و در اثناى آن نبردها و كشمكش‌هاى داخلى تودهء بىشمارى از اصحاب پيامبر صلّى اللّه عليه و آله و تابعان و شخصيت‌هاى بزرگ بلاد و رؤساى قبايل و مردان صالح امت به قتل رسيدند . مگر اين مفاسد و مصايب ثمرهء اظهار نظر نابخردانه‌اى نبود كه پسر عمر كرد و به خيال خام خويش خليفه را راهنمايى و ارشاد كرد و برايش مصلحت انديشى نمود ؟ اگر عثمان توصيهء خير خواهانهء مغيرة بن اخنس را پذيرفته و با انقلابيون از در مسالمت و آشتى درآمده و كناره‌گيرى كرده بود ، در خانهء خويش بسر مىبرد و هيچ آشوبگر و فتنه‌انگيزى جرأت خرابكارى و ياراى فتنه نمىيافت و خانواده‌هاى اسلامى داغدار نمىگشت و كشور آباد مىماند و آشوب و زد و خورد در شهرستان‌ها به وقوع نمىپيوست .\r\nابن حجر مىنويسد : آشوب در شهرستان پراكند و گسترد . جنگ‌هاى جمل و صفين به علت قتل عثمان به وجود آمد و جنگ نهروان نتيجهء حكميت مربوط به صفين بود . هر جنگى كه در آن دوره به وقوع پيوست ، يا زاييدهء قتل عثمان بود يا زاييدهء يكى از نتايج آن . « 1 » همو مىنويسد : مقصود پيامبر صلّى اللّه عليه و آله از اين‌كه دربارهء عثمان مىفرمايد : بلايى به او مىرسد ، حادثهء قتل اوست كه كشمكش‌هايى كه در جمل و سپس در صفين و بعد از آن ميان اصحاب درگرفت ، ناشى از آن بود . « 2 »\r\nما هيچگونه دليلى براى بيعت‌كردن پسر عمر با عثمان و خوددارى كردنش از بيعت با على عليه السّلام نمىبينيم ، و دليلى هم وجود ندارد . تنها بهانه‌اى را كه برايش متصور بوده ابن حجر ساخته و پرداخته است ، آنجا كه مىگويد : پسر عمر از خلافت على ياد نمىكرد ، زيرا با او بيعت نكرده بود ، چون همانطور كه از روايات صحيح برمىآيد ، بر سر بيعت با على و خلافتش اختلاف پديد آمد و پسر عمر عقيده داشت كه نبايد با كسى كه مردم متفقا با وى موافق نيستند بيعت كرد ، و به همين دليل با ابن زبير و عبد الملك - به هنگامى كه با يكديگر اختلاف و كشمكش داشتند - بيعت نكرد و با يزيد بن معاويه بيعت كرد و بعد\r\n\r\n\r\n","description":"","footnote":"\r\n( 1 ) . فتح البارى : 13 / 10 .\r\n( 2 ) . همان : 13 / 42 .\r\n","page_name":" 29 ","page_number":37},
  {"content":"\r\n\r\nبا عبد الملك بن مروان پس از كشته شدن ابن زبير بيعت كرد . « 1 » ابن حجر مىگويد :\r\nعبد اللّه بن عمر در آن مدت از بيعت با ابن زبير يا عبد الملك خوددارى ورزيد ، چنان كه قبلا از بيعت با على يا معاويه خوددارى ورزيده بود و سپس با معاويه در آن وقت كه حسن بن على صلح كرد و مردم متفقا با او موافق گشتند ، بيعت نمود و پس از مرگ معاويه با يزيد ، چون مردم متفقا با او موافق بودند ، بيعت كرد و بعدا از بيعت‌كردن با يكى از طرفينى كه در حال اختلاف و كشمكش بودند ، خوددارى نمود تا آنگاه كه ابن زبير به قتل رسيد و كشور سراسر زير فرمان عبد الملك درآمد و در اين هنگام با عبد الملك بيعت كرد . « 2 »\r\nاين استدلالى سست و بىبنياد است و بهانه تراشىاى احمقانه و دامى كه ابن حجر ساخته تا قومى نادان و بىخبر را بفريبد و به مذهب خويش پاىبند گرداند . شايد اين را از آن روايت تاريخى گرفته و ساخته باشد كه مىگويد : چون عبد اللّه بن عمر از بيعت‌كردن با على امتناع نمود ، حضرتش دستور احضارش را صادر فرمود و او را بياوردند و فرمود :\r\nبيعت كن . گفت : تا همهء مردم بيعت ننمايند ، بيعت نمىكنم . فرمود : ضامنى بده كه از شهر بيرون نروى . گفت : ضامن هم نمىدهم . مالك اشتر به امير المؤمنين گفت : اين از تازيانه و شمشيرت آسوده خاطر است ، بگذار گردنش را بزنم . فرمود : نمىخواهم با زور و عدم رغبت از او بيعت بستانم ، رهايش كنيد . وقتى برفت ، امير المؤمنين على عليه السّلام فرمود : در كودكى بد اخلاق بود و در بزرگى بداخلاق‌تر شده است .\r\nآورده‌اند كه ديگر روز به خدمت على عليه السّلام آمده ، گفت : من خير خواه توام . با بيعت تو همهء مردم موافق نيستند ، اگر پاس دينت را بدارى و كار تعيين حكومت را به شوراى مسلمانان واگذارى بهتر است . على عليه السّلام فرمود : واى بر تو ! مگر آنچه صورت گرفته ، به تقاضاى من بوده است ؟ مگر اطلاع پيدا نكرده‌اى كه با من چه كردند ؟ برخيز و برو اى احمق ، ترا چه به اين سخنان ! او بيرون رفت و ديگر روز كسى براى على عليه السّلام خبر آورد كه پسر عمر به مكه رفته ، مردم را عليه تو مىشوراند . حضرتش دستور داد گروهى به تعقيب او بروند . دخترش ام كلثوم به خدمتش آمد و دربارهء پسر عمر التماس كرد و گفت :\r\n\r\n\r\n","description":"","footnote":"\r\n( 1 ) . فتح البارى : 5 / 19 .\r\n( 2 ) . همان : 13 / 165 .\r\n","page_name":" 30 ","page_number":38},
  {"content":"\r\n\r\nاى امير المؤمنين ! او به مكه رفته فقط به اين خاطر كه در آنجا اقامت كند ، او نه در پى قدرت حاكميت است و نه مرد اين كار ، و بنا كرد به شفاعت در كار پسر عمر ، زيرا پسر همسرش بود . امير المؤمنين عليه السّلام تقاضاى دخترش ام كلثوم را پذيرفت و از تعقيب پسر عمر دست برداشت و دستور داد كه او را به حال خود واگذارند . « 1 »\r\nبياييد اى مسلمانان از پسر عمر بپرسيم : مگر تو با ابو بكر به هنگامى كه مردم متفقا با او موافقت ننموده بودند ، بيعت نكردى و در حالى كه بيعت ابو بكر چنان كه آورديم « 2 » با دو نفر يا چهار نفر يا پنج نفر بيشتر صورت نگرفته بود و اختلاف به شدت برقرار بود و بيعت همان چند نفر با ابو بكر بود كه صفوف امت را پراكنده و تا به امروز در پراكندگى و تشتت نگهداشته است و خودت از نزديك شاهد آن اختلاف و نتايج شومش بودى و مىديدى كه موافقت بعدى دسته‌هاى مردم در بعضى موارد با تهديد صورت گرفت و در برخى با تطميع ، و توطئه‌اى بود كه تنى چند جاه‌طلب شبانه ترتيب دادند و با عمليات رسوا و نكبت‌بارى عملى شد كه در جلد هفتم به آن اشاره رفت « 3 » و در حالى صورت گرفت كه دل جمعى از مردان پاكدامن و ديندار از آن حاكم و حكومت مالامال از نفرت بود و خود حاكم مىدانست استحقاق على و نقشش در خلافت بسان نقشى است كه محور آسيا در آن دارد و منزلتش چندان والاست كه الهام خيرآميز اداره و حكومت از بلند شخصيتش در مىرسد و هيچ كس را ياراى وصول به اوجش نيست .\r\nبا پدرش عمر بن خطاب هم در حالى بيعت كرد كه ابو بكر او را به حكومت تعيين نموده بود و اثرى از اجماع امت يا اتفاق مسلمانان در آن نبود . تعيينى شگفت ! هنوز زنده است كه با بستن پيمان حكومت براى ديگرى پس از وفاتش از آن كناره مىجويد و حكومت را به چنگالى خشن مىسپارد و به كسى كه سخن بتندى مىگويد و ناراهوار است و در كار حكومت بسيار مىلغزد و پياپى عذر مىخواهد و از اشتباهاتش پوزش مىطلبد « 4 » ، در حالى كه مردم از انتصاب وى به حكومت سخت ناراضىاند و معترض و\r\n\r\n\r\n","description":"","footnote":"\r\n( 1 ) . جواهر الاخبار صعدى كه در حاشيهء كتاب بحر الزخار : 5 / 71 چاپ شده است .\r\n( 2 ) . ر ك : الغدير ( متن عربى / چ 1 ) : 7 / 141 .\r\n( 3 ) . همان : 7 / 74 - 87 .\r\n( 4 ) . اقتباسى است از سخنان مولاى متقيان در نطق شقيقه . ر ك : الغدير ( متن عربى / چ 2 ) : 7 / 81 .\r\n","page_name":" 31 ","page_number":39},
  {"content":"\r\n\r\nناراحت ، و به ابو بكر پرخاش مىنمايند كه جواب پروردگارت را چه خواهى داد كه خشن سنگدلى را به حكومت بر ما گماشته‌اى ؟ سپس همان عواملى كه مردم را قبلا به اظهار موافقت با حكومت ابو بكر واداشت ، به ابزار بيعت با عمر وامىدارد .\r\nاما شوراى شش نفره و تعيين عثمان كه معلوم نيست حكومتش چگونه با اتفاق و اجماع مردم برقرار گشت ؟ راجع به آن اتفاق و اجماع و موافقت همگانى از شمشير عبد الرحمن بن عوف بايد پرسيد كه در آن روز و در جلسهء شورا جز آن شمشيرى يافت نمىشد ، و حرفى را كه به على عليه السّلام زد بايد به ياد آورد كه بيعت كن و گرنه گردنت را مىزنم ، يا حرف ديگرى را كه بنا به نوشتهء بخارى و طبرانى و ديگر مورخان و حديث نويسان « 1 » به او گفت : كارى نكن كه كشتنت را ايجاب كند ، يا بنا به نوشتهء ابن قتيبه : كارى نكن كه كشتنت را ايجاب كند ، اينجا شمشير است و بس ، يا حرف اعضاى شورا به على را هنگامى كه خشمناك از جلسه بيرون رفت ، و دنبالش كردند كه بيعت كن و گرنه عليه تو جهاد خواهيم كرد « 2 » ، و يا فرمايش امير المؤمنين على را كه كى دربارهء من با اولى آنها ، يعنى ابو بكر شك و ابهامى رخ داده تا حالا مرا همرديف امثال اينها سازند ، لكن من با اعضاى شوراى شش نفره هماهنگى نمودم . يكى از آنها گوش تصميم به كينه‌اش سپرد .\r\nبه خاطر اين‌كه خويشان كافرش را سابقا كشته بودم ، و ديگرى به دامادش گراييد و ديگر خطاها . « 3 »\r\nاما پسر عمر - طبق پندار ابن حجر - اينها همه را دليل و نشانهء وجود اختلاف در مورد حكومت ابو بكر و عمر و عثمان نمىداند ، و بالاتر از اين ، مىپندارد حكومت معاويه پس از شهادت امير المؤمنين على كه با سرنيزه و تطميع و رشوه و معاملات سياسى برقرار گشته و توده‌هاى مردم و رجال پاكدامن و ديندار كينه‌اش را تا آخرين لحظهء زندگى در دل مىپروريده‌اند ، مورد اتفاق عمومى و موافقت اجماعى قرار داشته است . او اعتنايى به\r\n\r\n\r\n","description":"","footnote":"\r\n( 1 ) . صحيح بخارى : 10 / 208 ؛ تاريخ طبرى : 5 / 37 ، 40 ؛ الامامة و السياسة : 1 / 25 ؛ الكامل ، ابن اثير :\r\n3 / 30 ؛ الصواعق المحرقة 36 ؛ فتح البارى : 13 / 168 ؛ تاريخ الخلفاء ، سيوطى 120 .\r\n( 2 ) . انساب الاشراف : 5 / 22 .\r\n( 3 ) . ر ك : الغدير ( متن عربى / چ 5 ) : 7 / 81 .\r\n","page_name":" 32 ","page_number":40},
  {"content":"\r\n\r\nواقعيات ندارد و نمىبيند كه مثلا سعد بن ابن وقاص - از ده نفرى كه ادعا مىشود مژدهء بهشت يافته‌اند و از اعضاى شوراى شش نفره - از بيعت با معاويه خوددارى ورزيده و مخالف حكومتش بوده است . روزى كه نزد معاويه رفته به او مىگويد : سلام بر تو اى شاه ! مىپرسد : غير از اين نمىشد بگويى ؟ شما مؤمنان هستيد و من اميرتان ، سعد بن ابى وقاص مىگويد : آرى ، در صورتى كه ما ترا امير و زمامدار خويش ساخته بوديم . يا به روايتى ديگر : ما مؤمنان هستيم ، اما ترا به اميرى و زمامدارى نگماشته‌ايم . معاويه مىگويد : مبادا كسى بگويد سعد از قبيلهء قريش نيست كه اگر بگويد ، او را چنين و چنان خواهم كرد ، چون سعد از شاخهء ميانهء قريش است و ثابت النسب . « 1 »\r\nنمىبيند ابن عباس مخالف حكومت معاويه بوده و به او پرخاش نموده و مشروعيت حكومتش را نفى كرده است .\r\nعبيد اللّه بن عبد اللّه مدينى مىگويد : معاويه به حج رفته از مدينه عبور كرد . جلسه‌اى ترتيب داد كه سعد بن ابىوقاص و عبد اللّه بن عمر و عبد اللّه بن عباس در آن شركت داشتند . رو به عبد اللّه بن عباس گردانيد كه تو حق ما را از باطل ديگران باز نمىشناسى و به همين سبب عليه ما بوده و با ما نبوده‌اى ، در حالى كه من پسر عموى عثمانم كه به ناحق كشته شد و از ديگران به تصدى حكومت ذى حق‌ترم . ابن عباس در جوابش گفت : خدايا اگر چنين چيزى مىبود ، عبد اللّه بن عمر ذى حق‌تر از تو به تصدى حكومت بود ، چون پدرش پيش از پسر عمويت كشته شده است . معاويه گفت : اين دو مثل هم نيستند ، زيرا پدر اين را مشركان كشتند و پسر عموى مرا مسلمانان . ابن عباس گفت : به خدا قسم اين‌كه مسلمانان او را كشته‌اند ، ترا از حق تصدى بيشتر دور مىسازد و استدلالت را قاطع‌تر مىكوبد و رد مىنمايد . در نتيجهء آن سخن ، معاويه دست از او برداشت . « 2 »\r\nيا توجه ندارد كه عايشه ادعاى خليفه بودن معاويه را رد كرده است ، و چون خبر به او مىرسد ، مىگويد : تعجب مىكنم از عايشه كه مىپندارد من مقامى را احراز كرده‌ام كه شايستگى و صلاحيتش را ندارم و آنچه را به دست آورده‌ام ، حق من نيست . او را چه به\r\n\r\n\r\n","description":"","footnote":"\r\n( 1 ) . تاريخ ابن عساكر : 5 / 251 و 6 / 106 .\r\n( 2 ) . همان : 6 / 107 .\r\n","page_name":" 33 ","page_number":41},
  {"content":"\r\n\r\nاين كار ، خدا از سر تقصيرش بگذرد ! بر سر اين حكومت ، پدر اين‌كه اينجا نشسته با من كشمكش داشت و خدا آن را از او باز داشته ، به من داد . حسن به على به او گفت : مگر آن تعجب دارد اى معاويه ! گفت : آرى به خدا . فرمود : چيزى را برايت يادآور شوم كه عجيب‌تر از آن است ، پرسيد : چيست ؟ فرمود : اين‌كه تو در صدر مجلس نشسته‌اى و من پايين توام . « 1 »\r\nبدينسان ملاحظه مىشود اصحاب بزرگى كه نام برديم ، در مدينه با او مخالفت داشتند و به او اعتراض و پرخاش مىنمودند و از او حرف‌هاى زننده شنيدند و اهانت و سختى ديدند و شاهد بدعت‌هايش بودند و خلافكارىها و جناياتى كه تا روزگاران ، ننگش بر او خواهد بود و مىديدند كه چه ستم‌ها بر امت اسلام و بر رجال پاكدامن و عاليقدر روا مىدارد ، از اهانت و كتك و دشنام گرفته تا حبس و شكنجه و قتل ، ستم‌هايى كه هرگز بخشوده نخواهد گشت و منزه است خدا از اين‌كه جنايات معاويه را در حق امت اسلام و خدمتگزارانش ببخشايد . حال بگذار عمر بن عبد العزيز در خواب ببيند كه گناهان معاويه بخشيده شده است . « 2 » اصحاب صالح پيامبر صلّى اللّه عليه و آله به سبب بدعت‌ها و جنايات معاويه و نيز به خاطر راهنمائىهاى حكيمانهء پيامبر صلّى اللّه عليه و آله با او مخالفت و مبارزه داشتند ، چه مىدانستند كه حضرتش او را لعنت فرستاده و محكوم گردانيده است و به اصحابش دستور داده كه بر عليه او بجنگند و دار و دسته‌اش را بيدادگر و تجاوزكار خوانده ، فرمود : هرگاه معاويه را بر سر منبرم ديديد او را بكشيد . « 3 »\r\nمعلوم نيست پسر عمر دربارهء اين احاديث چه مىگفته و چه نظرى داشته است و دربارهء اين حديث قاطع كه مىفرمايد : در آينده خلفايى خواهند بود و زياد مىشوند ، مىپرسند : چه دستور مىدهى ؟ مىفرمايد : به بيعت با اولين آنها وفا كنيد به ترتيب\r\n\r\n\r\n","description":"","footnote":"\r\n( 1 ) . شرح ابن ابى الحديد : 4 / 5 .\r\n( 2 ) . در جلد نهم به شرح آمد و شايد دوباره بيايد .\r\n( 3 ) . كنوز الدقائق ، مناوى 10 . اين روايت را ابن عدى از ابو سعيد ، و عقيلى از طريق حسن ، و سفيان بن محمد از طريق جابر و ديگران نقل كرده‌اند و به خواست خدا دربارهء سند آن حق سخن را ادا خواهيم كرد .\r\n","page_name":" 34 ","page_number":42},
  {"content":"\r\n\r\nتقدم . « 1 »\r\nو دربارهء فرمودهء پيامبر صلّى اللّه عليه و آله كه هرگاه براى دو خليفه بيعت گرفته شد ، نفر دومى را بكشيد . « 2 »\r\nدربارهء اين فرمايشش كه در آينده خطاها رخ خواهد داد . بنابراين ، اگر كسى در حالى كه امت متحد و يكپارچه است ، خواست حكومت را متلاشى و تجزيه كند ، هركه مىخواهد باشد ، او را با شمشير بزنيد ، يا به عبارتى ديگر او را بكشيد . « 3 »\r\nيا اين فرمايش او كه اگر كسى در حالى كه همه متحدا با يك تن موافقيد و زير فرمان او هستيد ، آمده خواست قدرتتان را تجزيه كند يا اتحادتان را برهم بزند ، او را بكشيد . « 4 »\r\nو اين فرمايش كه از طريق عبد اللّه پسر عمرو عاص روايت شده است : هركه با امامى بيعت كرد و دست خويش و ثمرهء دل خويش را به او عطا كرد ، بايستى تا حد امكان به وى بپردازد و هرگاه ديگرى آمده با آن امام به كشمكش بر سر حكومت برخاست ، بايد گردنش را بزنيد .\r\nعبد الرحمن بن عبد رب مىگويد : چون اين حديث را از زبان عبد اللّه بن عمرو عاص بشنيدم ، نزديك او رفته ، گفتم : ترا به خدا ، خودت اين را از پيامبر خدا صلّى اللّه عليه و آله شنيدى ؟\r\nدست به دو گوشش برد و آنها را برگردانيد و گفت : به دو گوشم شنيدم و با دلم دريافتم .\r\nبه او گفتم : اين پسر عمويت ، معاويه به ما حكم مىكند اموالمان را بين خودمان به ناحق بخوريم و مصرف كنيم و خودمان را بكشيم ، در حالى كه خداى عز و جل حكم مىكند :\r\nاى كسانى كه ايمان آورده‌ايد ! اموالتان را بين خودتان به ناحق نخوريد و مصرف نكنيد مگر به صورت تجارتى كه با رضايت طرفين شما باشد و خودتان را نكشيد ، زيرا خدا\r\n\r\n\r\n","description":"","footnote":"\r\n( 1 ) . صحيح مسلم : 6 / 17 ؛ سنن ابن ماجة : 2 / 204 ؛ سنن بيهقى : 8 / 144 ، از قول ابو بكر و عمر ؛ تيسير الوصول : 2 / 35 ، از قول ابو بكر و عمر ؛ مسند احمد : 2 / 297 ؛ المحلى : 9 / 360 .\r\n( 2 ) . صحيح مسلم : 6 / 23 ؛ المستدرك ، حاكم : 2 / 156 ؛ سنن بيهقى : 8 / 144 ؛ الفصل ، ابن حزم : 4 / 88 ؛ المحلى : 9 / 360 ؛ تيسير الوصول : 2 / 35 .\r\n( 3 ) . صحيح مسلم : 6 / 22 ؛ المستدرك ، حاكم : 2 / 156 ؛ سنن بيهقى : 8 / 168 ، 169 .\r\n( 4 ) . صحيح مسلم : 6 / 23 ؛ سنن بيهقى : 8 / 169 ؛ تيسير الوصول : 2 / 35 ؛ المحلى : 9 / 360 .\r\n","page_name":" 35 ","page_number":43},
  {"content":"\r\n\r\nنسبت به شما مهربان است . عبد اللّه بن عمرو عاص ساعتى خاموش ماند ، آنگاه گفت : از او در مواردى كه مطيع خداست اطاعت كن و در مواردى كه از حكم خدا سرپيچى مىنمايد ، سرپيچى كن . « 1 »\r\nنووى مىنويسد : معنى فرمايش پيامبر صلّى اللّه عليه و آله كه هرگاه ديگرى آمده با آن امام به كشمكش برخاست ، بايد گردنش را بزنيد اين است كه نفر دوم را طرد كنيد ، زيرا عليه امام قيام كرده است ، و اگر طردش جز با جنگ و زد و خورد مسلحانه امكان نيافت ، با او بجنگيد ، و هرگاه كار جنگ به كشتن او انجاميد ، كشتنش رواست و تعهد و مسئوليتى در اين مورد نخواهد بود ، زيرا در جنگى كه انجام مىدهد ، ستمكار و متجاوز است .\r\nاين‌كه مىگويد : به او گفتم : اين پسر عمويت ، معاويه به ما حكم مىكند . . . ، از آن جهت است كه گويندهء اين سخن وقتى سخن عبد اللّه بن عمرو عاص را مىشنود و حديثى را كه در حرمت كشمكش با خليفهء مقدم و اول است و دومى را بايد كشت ، فكر مىكند اين وصف يعنى وصف شخص دومى كه با خليفهء مقدم به كشمكش برخيزد ، منطبق بر معاويه است ، چون معاويه به كشمكش با على ، رضى اللّه عنه ، كه پيشتر از او بيعت گرفته و به خلافت برقرار گشته ، برخاسته است . بنابراين ، ملاحظه مىكنيد مخارجى كه معاويه براى سربازان و پيروانش در جنگ عليه على و كشمكش با وى مىكند ، از مصاديق به ناحق خوردن و مصرف‌كردن اموال است و از موارد آدمكشى كه در آيهء شريفه آمده است ، زيرا جنگ معاويه به ناحق است و هركه در آن جنگ شركت مىكند ، حق دريافت پول ندارد . « 2 »\r\nنووى همچنين در شرح حديث پيامبر صلّى اللّه عليه و آله كه در آينده خلفايى خواهند بود و زياد مىشوند . . . ، مىنويسد : معنى حديث اين است كه هرگاه پس از بيعت با خليفه‌اى براى خليفهء ديگرى بيعت گرفته شد ، بيعت اولى صحيح بوده و بايد به آن وفا شود و بيعتى كه براى دومى گرفته شده ، باطل و نادرست بوده و وفاى به آن حرام است و مطالبهء ايفاى به\r\n\r\n\r\n","description":"","footnote":"\r\n( 1 ) . صحيح مسلم : 6 / 18 ؛ سنن بيهقى : 8 / 169 ؛ سنن ابن ماجة : 2 / 467 ؛ المحلى : 9 / 360 .\r\n( 2 ) . شرح صحيح مسلم ، در حاشيهء ارشاد السارى : 8 / 43 .\r\n","page_name":" 36 ","page_number":44},
  {"content":"\r\n\r\nبيعت از طرف آن شخص نيز حرام است . فرقى نمىكند كه بيعت‌كنندگان با شخص دوم با اطلاع از عقد بيعت براى اولى به بيعت اقدام نموده باشند ، يا ندانسته و بدون علم به آن ؛ و خواه اين دو بيعت در يك منطقه صورت گرفته باشد و خواه در دو منطقه و استان ؛ همچنين اگر يكى از دو بيعت در منطقه و قلمرو امامى كه در گذشته يا بر كنار گشته ، صورت گرفته باشد و دومى در ديگرى . اين عقيدهء درستى است كه علماى ما و تودهء علما برآنند ، لكن بعضى گفته‌اند : خلافت با كسى خواهد بود كه بيعتش در منطقه‌اى صورت گرفته باشد كه مقر امام و خليفهء سابق بوده است ، و نيز گفته‌اند : بين آنها قرعه‌كشى مىشود و اين هردو نظر باطل و تباه است . « 1 »\r\nعلما متفقند بر اين‌كه در يك زمان بيعت گرفتن براى خلافت دو نفر جايز نيست ، خواه قلمرو اسلام پهناور باشد و خواه نه ، و امام الحرمين مىگويد : علماى ما معتقدند كه عقد بيعت براى دو نفر جايز نمىباشد و به عقيدهء من عقد بيعت براى دو نفر در يك منطقه جايز نيست و اين نظريه‌اى است مورد اجماع و اتفاق ، لكن اگر بين دو امام فاصلهء بسيار و منطقه‌اى وسيع بود ، مجال احتمال جواز هست و البته قطعى نيست . « 2 » مازرى همين عقيده را به بعضى علماى اصول متأخر نسبت داده و مقصودش امام الحرمين است . اين نظريه‌اى كه امام الحرمين اظهار داشته ، عقيده‌اى تباه است و مخالف عقيدهء اجماعى علماى سلف و خلف ، و بر خلاف مفهوم و حكم مطلقى كه در احاديث پيامبر صلّى اللّه عليه و آله ظهور دارد ، و خدا داناتر است .\r\nبا توجه به اين احاديث و فتاوا ، تكليف شرعى پسر عمر وقتى ديد مهاجران و انصار و مجاهدان بدر و اصحاب شركت‌كننده در بيعت شجره يا بيعت رضوان همگى با على بيعت كردند ، اين بوده كه با حضرتش به خلافت بيعت كند ، نه اين‌كه از بيعتش خوددارى نمايد و با عامهء اصحاب مخالفت ورزد .\r\nابن حجر مىگويد : بيعت خلافت با على پس از كشته شدن عثمان و در اوايل ذيحجهء سال 35 ه صورت گرفت و مهاجران و انصار و همهء كسانى كه در شهر بودند ، با او بيعت\r\n\r\n\r\n","description":"","footnote":"\r\n( 1 ) . شرح صحيح مسلم : 8 / 40 .\r\n( 2 ) . ر ك : الارشاد 525 .\r\n","page_name":" 37 ","page_number":45},
  {"content":"\r\n\r\nكردند و به وسيلهء نامه از اهالى استان‌ها بيعت خواسته شد و همه‌شان پذيرفته ، بيعت كردند جز معاويه در ميان اهالى شام در نتيجه ، ميان آنها آن حوادث رخ داد . « 1 »\r\nوظيفهء شرعى پسر عمر اين بود كه با معاويه كه بر عليه امام پاك و خليفهء حقيقى قيام كرده بود ، بجنگد . آرى ، پسر عمر اگر پاىبند تكاليف شرعى بود و پيرو سنن روشن اسلامى و مؤمن به وحى آسمانى و تعاليم پيامبر اكرم صلّى اللّه عليه و آله ، بايستى با امير المؤمنين على بيعت مىكرد و عليه معاويه مىجنگيد . حتى اگرنه ديندار و مؤمن ، بلكه انسان و معتقد به ارزش‌هاى عادى و مشهود انسانى مىبود ، بايد چنين مىكرد ، چنان كه عبد اللّه بن هاشم مرقال ، در نطقى گفته است : هرگاه ثواب و عقابى وجود نمىداشت و دوزخ و بهشتى نمىبود ، باز جنگيدن دوشادوش على برتر از جنگيدن زير فرمان معاويه پسر هند جگرخوار بود . « 2 »\r\nدر بيعت با امير المؤمنين على كجا دو نفر از مردان صالح امت اختلاف پيدا كردند يا با وى مخالفت نمودند ، و مگر از آن وقت كه شيوهء انتخاب توأم با بيعت متداول گشت ، تا بيعت على چنين همداستانى و اتفاقى در بيعت و موافقت ديده شده بود ؟ ! از بيعت‌كردن با حضرتش فقط مشتى از هواخواهان عثمان خوددارى نمودند كه هفت تا بيش نبودند و هشتمىشان پسر عمر بود « 3 » چطور بيعت‌كردن تنى چند - كه به ده نفر نمىرسيدند - با ابو بكر ، اجماع و اتفاق عمومى به حساب آمد و براى پسر عمر تكليف شرعى درست كرده كه با ابو بكر بيعت كند و ترديدى به خود راه ندهد و تأخيرى ننمايد ، آن وقت اجماع و اتفاق تودهء عظيمى از مهاجران و انصار و شخصيت‌هاى برجستهء كشور و نمايندگان توده‌هاى استان‌ها به بهانهء تخلف عدهء انگشت‌شمارى اختلاف و تشتت به شمار رفت و براى پسر عمر واجب ساخت كه از بيعت خوددارى نمايد و ناظر صحنه و بر كنار و بلاتكليف بماند ؟\r\nكاش پسر عمر اگر نمىخواست در مورد خلافت تن به حكم قرآن و سنت بدهد ،\r\n\r\n\r\n","description":"","footnote":"\r\n( 1 ) . فتح البارى : 7 / 586 .\r\n( 2 ) . كتاب صفين ، عبد اللّه بن مزاحم 405 .\r\n( 3 ) . ر ك : الغدير ( متن عربى / چ 5 ) : 7 / 142 .\r\n","page_name":" 38 ","page_number":46},
  {"content":"\r\n\r\nتسليم نظر و عقيدهء پدرش مىشد . از پدرش شنيده بود كه اين حكومت تا يك تن از مجاهدان بدر زنده باشد ، متعلق به ايشان است و بعد متعلق به مجاهدان احد ، سپس متعلق به فلان و فلان ، و هيچ اسير آزاد شده‌اى يا پسرش و يا كسانى كه در فتح مكه مسلمان شده‌اند ، به هيچ وجه حقى در تصدى آن ندارند « 1 » ، و نيز شنيده بود كه مىگويد :\r\nباهم اختلاف پيدا نكنيد ، و چون اگر اختلاف پيدا كنيد ، معاويه از شام و عبد اللّه بن ابى ربيعه از يمن بر سر شما مىتازند ، آن وقع هيچ امتياز و فضيلتى براى پيشاهنگى شما در اسلام قائل نمىشوند ، و مسلم است كه تصدى حكومت براى آزادشدگان فتح مكه يا پسرانشان روا و به مصلحت نيست . « 2 »\r\nبه نظر مىرسد اين عقيده مورد اتفاق پيشينيان و نسل اول امت اسلام بوده است ، و مولا امير المؤمنين على در نامه‌اى به معاويه به همين اصل مسلم و عقيدهء اجماعى استناد فرموده است : توجه داشته باش كه تو از آزادشدگان فتح مكه‌اى ، همان‌ها كه تصدى خلافت را روا نيستند و پيمان امامت با آنها بسته نمىشود و به عضويت شورا در نمىآيند « 3 » ، و ابن عباس نيز همان را در نامه به معاويه متذكر مىشود : ترا چه به آوردن اسم خلافت ! تو آزاد شده‌اى پسر آزاد شدهء فتح مكه‌اى و خلافت حق مهاجران نخستين و پيشاهنگ است و آزادشدگان فتح مكه به هيچ وجه در آن حق ندارند « 4 » و به او مىگويد :\r\nخلافت فقط در صلاحيت كسانى است كه عضو شورا بوده‌اند ، ترا چه به خلافت ! تو از اسيران آزاد شدهء دولت اسلامى و پسر فرماندهء قبايل مشرك مهاجم و پسر زنى هستى كه جگر شهيدان بدر را خورده است . همو به ابو موسى اشعرى مىگويد : معاويه هيچ خصلتى كه او را شايستهء تصدى خلافت سازد ، ندارد . توجه داشته باش اى ابو موسى كه معاويه آزاد شدهء دولت اسلام است و پدرش فرماندهء قبايل مشرك مهاجم ، و او\r\n\r\n\r\n","description":"","footnote":"\r\n( 1 ) . طبقات ابن سعد ( چاپ ليدن ) : 3 / 248 ؛ فتح البارى : 13 / 176 ؛ اسد الغابة : 4 / 387 .\r\n( 2 ) . الاصابة : 2 / 305 .\r\n( 3 ) . الامامة و السياسة 81 ؛ العقد الفريد : 2 / 284 ؛ نهج البلاغة : 2 / 5 ؛ شرح ابن ابى الحديد : 1 / 248 و 3 / 300 .\r\n( 4 ) . الامامة و السياسة : 1 / 97 ؛ شرح ابن ابى الحديد : 2 / 289 .\r\n","page_name":" 39 ","page_number":47},
  {"content":"\r\n\r\nمىخواهد بدون موافقت شورا و گرفتن بيعت به خلافت دست يابد . « 1 »\r\nدر نامه‌اى هم كه مسور بن مخرمه « 2 » به معاويه نوشته ، به همين اصل استناد گشته است : تو سخت در خطايى و در اين‌كه چه كسانى ممكن است از تو پشتيبانى كنند اشتباه كرده و عوضى گرفته‌اى و دست به سوى چيزى كه از تو بسيار به دور است برآورده‌اى .\r\nترا چه به خلافت اى معاويه ! تو آزاد شدهء فتح مكه‌اى و پدرت از قبايل مشرك مهاجم .\r\nدست از ما بدار ، زيرا در ميان ما هيچ طرفدار و پشتيبانى ندارى . « 3 »\r\nسعنة بن عريض صحابى در مناظره‌اى كه با معاويه داشته ، به او مىگويد : فرزند پيامبر خدا را از خلافت بازداشتى . ترا كه آزاد شدهء پسر آزاد شدهء فتح مكه‌اى چه به خلافت ! « 4 »\r\nعبد الرحمن بن غنم اشعرى صحابى « 5 » ابو هريره و ابو دردا را در حمص پس از آن‌كه به عنوان سفراى معاويه از حضور على ، رضى اللّه عنه ، باز گشته بودند ، مورد نكوهش و عتاب قرار داده به آنها متذكر شد كه از شما تعجب مىكنم چگونه به خود اجازه داديد و روا شمرديد كه چنين اظهاراتى بنماييد و از على بخواهيد خلافت را به شورا واگذارد ؟\r\nدر حالى كه به خوبى مىدانيد با او مهاجران و انصار و مردم حجاز و عراق بيعت كرده‌اند و موافقانش بهتر و برتر از مخالفانش هستند و هركه با او بيعت كرده بهتر از آن‌كه با وى بيعت ننموده ، و شورا جاى معاويه نيست ، معاويه‌اى كه از آزادشدگان فتح مكه و همانهاست كه تصدى خلافت بر ايشان روا نيست ، و او و پدرش از سران قبايل مشرك مهاجم بودند . بر اثر تذكر وى ، آنها از اين‌كه به نمايندگى معاويه به خدمت على عليه السّلام رفته\r\n\r\n\r\n","description":"","footnote":"\r\n( 1 ) . شرح ابن ابى الحديد : 1 / 195 .\r\n( 2 ) . در كتاب صفين 70 اين نامه به عبد اللّه بن عمر نسبت داده شده كه اشتباه است و ابياتى كه يكى از انصار همراه نامه نوشته ، دليل بر اين است كه از عبد اللّه بن عمر نيست .\r\n( 3 ) . الامامة و السياسة : 1 / 85 .\r\n( 4 ) . متن كامل اين مناظره به خواست خدا به تمامى خواهد آمد .\r\n( 5 ) . ابو عمر در الاستيعاب درباره‌اش مىگويد : از دين‌شناس‌ترين افراد شام بود و عموم تابعان شام را وى فقه و دين آموخته و مقام و شكوهى تمام داشته است .\r\n","page_name":" 40 ","page_number":48},
  {"content":"\r\n\r\nو چنان پيشنهادى كرده بودند ، پشيمان گشته در حضورش توبه نمودند . « 1 »\r\nصعصعة بن صوحان بن معاويه مىگويد : تو آزاد شدهء پسر آزاد شدهء فتح مكه بيش نيستى كه پيامبر صلّى اللّه عليه و آله شما را آزاد ساخت . بنابراين ، چگونه تصدى خلافت براى اسير آزاد شدهء فتح مكه رواست ؟ « 2 »\r\nبنابراين ، چگونه رواست كه معاويه ، اين آزاد شدهء پسر آزاد شدهء فتح مكه ، به خلافت بنشيند ؟ و عقيده و نظر و كار پسر عمر كه با چنين موجودى به خلافت بيعت نموده ، چه ارزش و اعتبارى دارد ؟ به چه مجوزى با او بيعت كرده است ؟ آيا دليلى جز دشمنى با سرور خاندان پيامبر اكرم صلّى اللّه عليه و آله ، مولاى متقيان و امير مؤمنان على عليه السّلام داشته است ؟\r\n\r\n\r\n","description":"","footnote":"\r\n( 1 ) . الاستيعاب ، شرح حال عبد الرحمن بن غنم اشعرى : 2 / 402 ؛ اسد الغابة : 3 / 318 .\r\n( 2 ) . مروج الذهب : 1 / 78 . سخنش به تمامى در همين جلد خواهد آمد .\r\n","page_name":" 41 ","page_number":49},
  {"content":"\r\n . \r\n","description":"","footnote":"","page_name":" 42 ","page_number":50},
  {"content":"\r\n\r\n\r\nاجماع و اتفاق عمومى بر بيعت با يزيد\r\nوانگهى اگر پسر عمر به بهانهء اجماع و اتفاق عمومى بر بيعت با يزيد ، با اين موجود پليد به خلافت بيعت كرده ، اين اجماع و اتفاق عمومى كجا صورت گرفته است ؟ كجا همهء صلحاى امت و رجال دين با يزيدى بيعت كرده‌اند كه اصحاب و تابعان محكومش ساخته‌اند و به شهوترانى و هوسبازى و ميگسارى و كجروى معروف است ، چنان كه شاعر معاصر استاد بولس سلامه در چكامهء غدير مىسرايد :\r\n- اى مؤذن ! اى آن‌كه بانگ برداشته و به رستگارى مىخوانى ، در اذان صبح صدايت را كم كن و آهسته باش .\r\n- و توجه كن كه پادشاه غافل از خدا سرگرم كنيزكان ماهروى نمكين است .\r\n- و هزار اللّه اكبر در كف ميزان يزيد - آن تخت نشين - جرعهء شرابى نيارزد .\r\n- كه در خمرهء سربسته‌اى مىجوشد كه هيچ لبى به آن نرسيده و هيچ آبى بدان نياميخته است . « 1 »\r\nاز طرفى امت بر اين‌كه در تصدى امامت و زمامدارى ، عادل بودن شرط است ، اجماع دارد و همداستان است . قرطبى در تفسيرش مىنويسد : يازدهمين شرط امامت و زمامدارى ، عادل و راست كردار بودن است ، زيرا در ميان امت اختلافى در اين نيست كه\r\n\r\n\r\n","description":"","footnote":"\r\n( 1 ) . ملحمة الغدير 217 .\r\n","page_name":" 43 ","page_number":51},
  {"content":"\r\n\r\nپيمان بيعت امامت براى آدم زشتكار فاسق منعقد نمىگردد ، و بايستى امام و زمامدار از لحاظ علمى بر همگان برترى داشته باشد ، به موجب فرمايش پيامبر صلّى اللّه عليه و آله كه ائمه و زمامدارانتان شفيعانتان هستند ، بنابراين ، توجه داشته باشيد چه كسى را شفيع خويش مىگردانيد . و نيز به موجب آيه‌اى كه در وصف طالوت هست : خدا او را براى زمامداريتان برگزيد و بر وسعت علم و اندامش بيفزود . مىبينم ابتدا علم را مىآورد و سپس آنچه را نشانهء توانايى مىباشد ذكر مىكند . « 1 » همو مىنويسد : امام يا زمامدار اگر منصوب شد و پس از تحقق بيعت و انتصابش كار زشتى مرتكب گشت ، عامهء مسلمانان [ اهل سنت 
  ] مىگويند بنيان امامتش گسيخته شده و به علت كار زشت آشكارش بر كنار مىگردد ، زيرا مسلم است كه امام يا زمامدار اساسا به اين منظور تعيين مىشود كه قانون جزاى اسلامى را اجرا كند و حقوق مردم را براى آنان بستاند و اموال يتيمان و ديوانگان را نگهدارى و از خودشان سرپرستى نمايد و امثال اين وظايف كه به شرح آمد . وقتى فاسق و زشتكار بود ، فسق و زشتكارىاش مانع او از انجام اين تكاليف مىگردد . حال اگر فرض كنيم امام و زمامدار حق و امكان داشته باشد كه فاسق باشد ، تمام وظايفى را كه زمامدار اساسا براى انجامش تعيين و منصوب مىشود ، هيچ شمرده‌ايم . ملاحظه نمىكنيد كه ابتدا و هنگام تعيين زمامدار مىگوييم بايد حتما فاسق نباشد ، چون تعيين فاسق به زمامدارى ، معنايش هيچ شمردن وظايفى است كه به منظور انجامش زمامدار تعيين مىكنيم . همين‌طور هرگاه زمامدار بعدا فاسق شود و آشكارا به كار زشت دست زند . « 2 »\r\nآرى ، صد هزارى كه از معاويه در ازاى آن بيعت خائنانه گرفته بود « 3 » ، از اختلاف براى پسر عمر اجماع و اتفاق عمومى ساخت ، چنان كه اين گونه پول‌ها و رشوه‌ها ، در ديگران همين‌گونه اثرها گذاشت و كارى كرد كه اين فرصت‌طلبان پول پرست و پيشاپيش آنها پسر عمر دويدند براى بيعت با يزيد . بدينسان ، پس از بيعت با معاويه ، با پسرش يزيد هم\r\n\r\n\r\n","description":"","footnote":"\r\n( 1 ) . تفسير قرطبى : 1 / 231 .\r\n( 2 ) . همان : 1 / 232 .\r\n( 3 ) . ر ك : انساب الاشراف ، بلاذرى : 5 / 31 .\r\n","page_name":" 44 ","page_number":52},
  {"content":"\r\n\r\nبيعت كرد و بيعت كتبى خود را به شام نزد او فرستاد ، در حالى كه امام بر حق و سرور آزادگان و پيشواى مقدس دينداران ، فرزند پيامبر صلّى اللّه عليه و آله حسين بن على عليه السّلام در كنارش و در برابر چشمش بود ، آن پاره‌اى از پيكر رسالت ، آن مايهء افتخار امامت ، آن مظهر شريعت و دين‌شناس برين و هم سيرت پيامبران ، سرور جوانان بهشتى كه دلها شيفتهء زمامدارى او بود و در اشتياق حكومتش مىتپيد .\r\nاما اين آدم به تمام واقعيات و آنچه در اطرافش مىگذشت ، وقعى ننهاد و در مورد حكومت يزيد اثرى از اختلاف نديد و تضاد سهمگين و خونينى را كه ميان حسين بن على عليه السّلام و يارانش از يكسو ، و يزيد و امويان تبهكار و هم مسلكانشان از ديگر سو جامعه را به لرزه درآورده بود ، هيچ انگاشت و به فرمايش پيامبر گرامى صلّى اللّه عليه و آله اعتنايى ننمود كه گفت : فرزندم حسين در سرزمين كه كربلا خوانده مىشود ، كشته خواهد شد . هركدام از شما كه شاهد آن بوديد ، بايد او را يارى كنيد . « 1 »\r\nآرى ، پسر عمر آن امام ستمديده و مظلوم و آن نور ديدهء پيامبر صلّى اللّه عليه و آله را با تقرير بيعت يزيد و پشتيبانى از حكومتش ، يارى كرد ! با يزيد بيعت كرد و پنداشت بيعتى بر حق و درست كرده است و چندان بر پيمان بيعتش وفادار ماند و اصرار ورزيد كه حتى وقتى هيأت نمايندگى مردم مدينه از شام برگشت و زشتكارى و خيانت و فساد و بىدينى يزيد را به خلق اعلام نمود ، سر از اطاعتش نپيچيد و وفادار ماند .\r\nآرى ، حتى هنگامى كه اعلام داشتند : ما از نزد كسى مىآييم كه دين ندارد ، شراب مىخورد ، ساز مىزند ، در حضورش كنيزان مىنوازند ، سگبازى مىكند و با اوباش همنشينى مىنمايد و ما شما را شاهد مىگيريم كه او را از حكومت خلع و بر كنار كرده‌ايم .\r\nدر نتيجه ، مردم از ايشان پيروى و يزيد را خلع كردند . « 2 » ابن فليح مىگويد : ابو عمرو بن حفص به نمايندگى مردم مدينه نزد يزيد رفت . يزيد او را گرامى داشت و هداياى نيكو به\r\n\r\n\r\n","description":"","footnote":"\r\n( 1 ) . الاصابة : 2 / 68 .\r\n( 2 ) . تاريخ طبرى : 7 / 4 ؛ انساب الاشراف : 5 / 31 ؛ فتح البارى : 13 / 59 . در اين‌باره به طور كامل بحث خواهد شد .\r\n","page_name":" 45 ","page_number":53},
  {"content":"\r\n\r\nاو داد . چون به مدينه بازگشت ، به كنار منبر ايستاد و از آنجا كه مردى پاكدامن و صالح و مورد اعتماد مردم بود ، چنين نطق كرد : آيا مورد محبت قرار نگرفته‌ام ؟ آيا مرا گرامى نداشت ؟ به خدا قسم ، ديدم يزيد بن معاويه از سر مستى نماز را ترك مىكند . در نتيجه ، مردم در مدينه متفقا بركنارى يزيد را از حكومت اعلام نمودند . « 1 »\r\nمسور بن مخرمهء صحابى عضو هيأت نمايندگىاى بود كه مردم مدينه نزد يزيد فرستاده بودند . چون به مدينه برگشت ، اعلام كرد و شهادت داد كه يزيد فاسق و شرابخوار است . به يزيد گزارش دادند و او هم به استاندارش دستور داد كه مسور بن مخرمه را حد بزند . ابو حرّه در اين‌باره چنين سرود :\r\n- شراب صبوحى مشكين بو را ابو خالد [ يزيد 
  ] مىنوشد و حد را به مسور مىزنند ! « 2 »\r\nپسر عمر براى مقابله با اصحاب و مردم مدينه كه يزيد را متفقا خلع كردند ، ادعا كرد حديثى از پيامبر خدا صلّى اللّه عليه و آله شنيده كه چون خانواده و اطرافيان و آزاد شدگانش را جمع كرد ، به آنها گفت : مبادا يكى از شما يزيد را خلع كند يا در كار خلع و مخالفتش شركت نمايد كه با او قطع علاقه خواهم كرد . يا چنان كه بخارى نوشته ، گفت : هركدام از شما كه اطلاع پيدا كنم يزيد را خلع كرده و براى خلع و سقوطش بيعت نموده است ، حتما با او قطع علاقه خواهم كرد . او وفادارى خويش را به پيمان بيعت با يزيد مستند كرد به حديثى كه به ادعاى خودش از پيامبر صلّى اللّه عليه و آله شنيده كه براى پيمان شكن در روز قيامت پرچمى مىافرازند و مىگويند اين پيمان شكنى فلانى است ! و ندانسته يا خود را به نفهمى زده كه اولا بيعت با يزيد پيمان صحيح و شرعى نيست و اطلاق لفظ بيعت و پيمان بر آن درست نمىباشد ، چون بنا به اتفاق امت ، پيمان بيعت با فاسق بسته نمىشود ، ثانيا با ظهور فسق و بىدينى از يزيد - به فرض كه بيعتش صحيح باشد كه نيست - پيمان بيعتش گسسته و خلعش واجب خواهد بود ، نه اينكه خلع‌كننده‌اش بيعت شكن و پيمان شكن ناميده شود . « 3 »\r\n\r\n\r\n","description":"","footnote":"\r\n( 1 ) . تاريخ ابن عساكر : 7 / 280 .\r\n( 2 ) . انساب الاشراف ، بلاذرى : 5 / 31 .\r\n( 3 ) . ر ك : الغدير ( متن عربى / چ 5 ) : 7 / 146 .\r\n","page_name":" 46 ","page_number":54},
  {"content":"\r\n\r\nاساسا با يزيد خدانشناس كه احكام خدا را زير پا مىگذارد ، نمىتوان پيمان بيعت بست ، همان‌طور كه با خدا و پيامبر صلّى اللّه عليه و آله پيمان بسته مىشود ! وانگهى بيعت ، پيمانى اختيارى و آزادانه است ، نه عقدى تحميلى و اجبارى ، در حالى كه آنچه بيعت يزيد خوانده‌اند ، اقرارى است كه به زور شمشير و با تطميع و تهديد گرفته شده و آنان كه يزيد را مىشناختند ، از بيعتش خوددارى ورزيدند ، و تنها نفع طلبان و شهوت پرستان يا كسانى كه قبلا او را درست نمىشناختند ، اظهار بيعت نمودند ، و همين‌كه پى به ماهيتش بردند ، براى نجات دين و ايمان خويش خلعش را اعلام كردند . خود پسر عمر از كسانى بود كه ابتدا حاضر به بيعت با يزيد نشد « 1 » ، اما وقتى يكصد هزار رشوهء يزيد زير دندانش مزه كرد ، اصول و واقعيات را نديده گرفت و دگرگونه جلوه داد . ابتدا در مخالفت با بيعت يزيد به عنوان وليعهد معاويه به اصول اعتقادى و سياسى اسلام تكيه مىكرد و مىگفت :\r\nاين خلافت ( يعنى خلافت اسلامى ) مثل نظام هراكليوسى ( امپراطورى رم شرقى ) ، يا نظام قيصرى ( امپراطورى رم غربى ) و يا نظام شاهنشاهى ايران نيست كه حكومت را پسر از پدر به ارث ببرد . « 2 » بعد از گرفتن آن رشوهء كلان ميان دو كار دشوار گرفتار شد ، يكى اين كه عقيدهء سابق خويش را دربارهء يزيد تغيير داده و رسوايى اين تغيير عقيده را بپذيرد و ديگرى مخالفت با يزيد و قبول عواقب آن مخصوصا پس از دريافت رشوه ! به همين جهت تا مدتى با يزيد مدارا نمود و بالاخره همان‌طور كه با پدرش معاويه بيعت كرده بود ، با آن موجود هرزه و پليد بيعت كرد و گفت : اگر خوب بود ، مايهء رضايت خواهد بود و اگر مايهء گرفتارى و ناراحتى بود ، شكيبايى و مدارا خواهيم كرد . « 3 » آنگاه براى رفع رسوايى تغيير عقيده‌اش اين بهانه را تراشيد كه تا به حال به خاطر وجود پدرش معاويه ، از بيعتش امتناع مىكردم و حالا چون آن مانع بر طرف گشت ، اقدام به بيعت كردم ! يزيد مىتوانست بهانهء او را براى تأخير بيعت اين‌طور رد و تخطئه نمايد كه پدرم بيعت را در عرض بيعتش نمىخواست تا بگويى دو بيعت براى دو حاكم در آن واحد درست نيست ،\r\n\r\n\r\n","description":"","footnote":"\r\n( 1 ) . الامامة و السياسة : 1 / 143 ؛ تاريخ طبرى : 6 / 170 ؛ تاريخ ابن كثير : 8 / 79 ؛ لسان الميزان : 6 / 293 .\r\n( 2 ) . الامامة و السياسة : 1 / 143 .\r\n( 3 ) . لسان الميزان : 6 / 294 .\r\n","page_name":" 47 ","page_number":55},
  {"content":"\r\n\r\nبلكه بيعت ولايتعهدى مرا در طول بيعت خويش براى پس از خود مىخواست . البته ، چون مقصود را حاصل مىديد ، ديگر به استدلال و بحث با وى نپرداخت .\r\nچنين بود ماهيت بيعت يزيد و چگونگى انجامش در زمان معاويه ، اما وقتى معاويه مرد ، جاه طلبان و دنياپرستانى مثل پسر عمر دورش را گرفته با تهديد و تطميع از اين و آن برايش بيعت گرفتند ، و با تقرير بيعت آن تبهكار بىشرم و همكارى در راه گناه و تجاوز و انحراف - در حالى كه خدا مىفرمايد : در راه نيكى و پرهيزكارى همكارى كنيد نه بر سر گناهكارى و تجاوز - و فراهم ساختن اختلاف و تجزيهء امت و مخالفت با اصحاب صالح و تابعان نيكو سيرت ، سبب گشتند كه تخت سلطنت يزيد استوار گردد و به انجام نقشه‌هاى شيطانى و جناياتش قادر آيد و بتواند سپاه مسلم بن عقبه را مجهز و اعزام دارد و خون و مال ساكنان مدينه و حرم پيامبر خدا صلّى اللّه عليه و آله را براى آنها حلال سازد و اجازه دهد به مدت سه روز هركه را خواستند ، بكشند و هرچه را خواستند ، بدزدند و بربايند كه در جريان آن هفتصد تن از پيروان و حاملان قرآن به قتل رسيدند .\r\nبلاذرى مىنويسد : در جنگ حرّه از شخصيت‌هاى قريش هفتصد و اندى به قتل رسيدند و اين غير از انصارى است كه كشته شدند و در ميانشان جمعى از اصحاب پيامبر صلّى اللّه عليه و آله بودند . اصحابى كه تحت شكنجه كشته شدند ، عبارتند از : عبد اللّه بن حنظله ، ملقب به غسيل الملائكة كه به همراه او هشت فرزندش نيز كشته شدند ، معقل بن سنان اشجعى ، عبد اللّه بن زيد ، فضل بن عباس بن ربيعه ، اسماعيل بن خالد ، يحيى بن نافع ، عبد اللّه بن عتبه ، مغيرة بن عبد اللّه ، عياض بن حمير ، محمد بن عمرو بن حزم ، عبد اللّه بن ابى عمرو ، و عبيد اللّه و سليمان دو پسر عاصم . از آن مهلكه ، ابو سعيد خدرى و جابر بن عبد اللّه انصارى و سهل بن سعد را خدا نجات داد « 1 » و پيامبر گرامى دربارهء شهيدان واقعهء حرّه مىفرمايد : آنان پس از اصحابم بهترين افراد امت من هستند . « 2 » پس از اين قتل عام ، تنى چند كه جان به در برده بودند ، مجبور شدند به اين مضمون بيعت كنند كه بردهء\r\n\r\n\r\n","description":"","footnote":"\r\n( 1 ) . انساب الاشراف : 5 / 42 ؛ الاستيعاب : 1 / 258 ؛ تاريخ ابن كثير : 8 / 221 ؛ الاصابة : 3 / 473 ؛ وفاء الوفاء : 1 / 93 .\r\n( 2 ) . روض الانف : 5 / 185 .\r\n","page_name":" 48 ","page_number":56},
  {"content":"\r\n\r\nيزيدند ، و هركه از بيعت به اين مضمون خوددارى مىنمود ، كشته مىشد . « 1 » در آن ماجرا ، جنايات و فجايع و جرايم وحشتناكى رخ داد كه روى تاريخ را سياه كرده است . گفته‌اند :\r\nدر آن چند روزه در حدود هزار نفر غير از زن و بچه كشته شدند و پردهء عصمت هزار دوشيزه دريده شد و هزار زن بدون شوهر آبستن گشتند . « 2 » چون خبر آن تبهكارى ننگين به يزيد مىرسد ، شروع به خواندن اين بيت مىكند :\r\n- كاش اجدادم كه در بدر كشته شدند ، مىديدند افراد قبيلهء خزرج ( يكى از دو قبيلهء انصار ) چگونه از ضربهء شمشير به خود مىپيچند . « 3 »\r\nبدينسان پسر عمر در بيعت خود با يزيد متكى به اجماع چنين اوباش و اراذلى بود و به همداستانى تبهكارانى كه باقيماندهء قبايل مشرك و مهاجم بودند ، استناد و استدلال مىنمود و در همان حال ، به اتفاق و همداستانى رجال صاحبنظر و اهل حل و عقد كه فرزند مهاجران و انصار بودند و مردان پاكدامن و ديندار در ميانشان بسيار بود ، اعتنايى نمىكرد . با يزيد بيعت كرد و با او در كشتن فرزند پيامبر صلّى اللّه عليه و آله و سرور جوانان بهشتى ، حسين بن على عليه السّلام و در قتل عام اصحاب و تابعان و مردم مدينه و هتك نواميس خانواده‌هاشان همدست گشت و شركت جست . خدا به حساب هردوشان خواهد رسيد .\r\nهمين پسر عمر ، كسى است كه يزيد كافر و ملحد و پدر ستمكار و تجاوزگرش ، معاويه و زشتكارانى از قماش آنها را مردان صالح بىنظيرى مىخواند كه همانند ندارند .\r\nابن عساكر از چندين طريق روايتى را از قول پسر عمر ثبت كرده است كه ذهبى و سيوطى « 4 » نيز نقل كرده‌اند . پسر عمر مىگويد : ابو بكر را به درستى صديق خوانده‌ايد ، عمر را به درستى فاروق ناميده‌ايد كه چون سخت آهن است ، پسر عفان ذوالنورين به ناحق و مظلومانه كشته شده و دوبار رحمت به او ارزانى خواهد شد ، معاويه و پسرش دو\r\n\r\n\r\n","description":"","footnote":"\r\n( 1 ) . لسان الميزان : 6 / 294 .\r\n( 2 ) . تاريخ ابن كثير : 8 / 221 ؛ الاتحاف 22 ؛ وفاء الوفاء : 1 / 88 .\r\n( 3 ) . انساب الاشراف ، بلاذرى : 5 / 42 .\r\n( 4 ) . تاريخ الخلفاء ، سيوطى 140 .\r\n","page_name":" 49 ","page_number":57},
  {"content":"\r\n\r\nپادشاه سرزمين مقدسند ، و سفاح و سلام و منصور و جابر و مهدى و امين و امير العصب همگى از قبيلهء كعب بن لوى هستند و همگى صالح و بىنظيرند !\r\nبه اين عبارت نيز آمده است : دوازده خليفه بر اين امت فرمانروايى خواهند داشت :\r\nابو بكر صديق كه خوب اسمى برايش گذاشته‌ايد ، عمر فاروق كه چون سخت آهن است و او را درست ناميده‌اند ، عثمان بن عفان ذو النورين كه به ناحق و مظلومانه كشته شده و دو بار رحمت به او ارزانى خواهد شد ، معاويه و پسرش دو پادشاه سرزمين مقدس هستند ، سپس سفاح خواهد بود و منصور و جابر و ايمن و سلام « 1 » و امير العصب كه نظيرشان ديده نشده و كسى نشناخته است و همگى از قبيلهء كعب بن لوى هستند و در ميانشان مردى از قحطان است . از جملهء آنان يكى حكومتش دو روز بيشتر دوام نمىيابد و ديگرى كسى است كه به او مىگويند : با ما بيعت كن ، و گرنه ترا خواهيم كشت و اگر با ايشان بيعت نكند او را مىكشند . « 2 »\r\nپسر عمر با نشر چنين عقايدى و عمل به آنها وسيلهء جنايات سهمگينى را فراهم آورد ، از جمله سبب كشته شدن صحابى صحابى زاده ، محمد بن ابى جهم گشت كه چون بر شرابخوارى يزيد شهادت داد ، به قتل رسيد . « 3 »\r\n\r\n\r\n","description":"","footnote":"\r\n( 1 ) . كلمهء مهدى كه دوازدهمين خليفه است ، از اين عبارت افتاده است ، در حالى كه در ديگر روايات وجود دارد .\r\n( 2 ) . كنز العمال : 6 / 67 .\r\n( 3 ) . ر ك : الاصابة : 3 / 473 .\r\n","page_name":" 50 ","page_number":58},
  {"content":"\r\n\r\n\r\nاخبار و كارهاى عجيب پسر عمر\r\nاين طرز تفكر پسر عمر در موضوع خلافت و بيعت است . حال ، نظر و گفته و انتخاب و ارزشيابىاش در مورد خلافت و در ساير موضوعات چه ارزش و اعتبارى مىتواند داشته باشد ؟ اخبار تاريخىاى كه از وى در دست مىباشد ، بعضى بر نابخردى و بدفكرى و سست رأيىاش دلالت مىنمايد ، و برخى نشان مىدهد كه با امير المؤمنين على عليه السّلام بد بوده و از وى نفرت داشته و جانب‌دار و دستهء تجاوز كار اموى را مىگرفته است . بنابراين ، نظرش دربارهء هيچيك از طرفين - خواه على عليه السّلام و يارانش و خواه دار و دستهء امويان - حجت و صائب نيست .\r\nنمونه‌اى از اخبار نوع اول ، خبرى است حاكى از اين سخنش كه از پيامبر خدا صلّى اللّه عليه و آله گذشته ، هيچ كس به اندازهء من به نعمت همبسترى دست نيافته است . « 1 »\r\nاز حرفش چنين برمىآيد كه مردى شهوانى بوده و سروكارى و اشتغال و تمايلى جز به شهوت نداشته است . و از سست رأيى و نابخردىاش اين‌كه پيامبر خدا صلّى اللّه عليه و آله را مثل خود پنداشته حتى شهوانىتر از خويش ، و ندانسته كه ملكات رسول خدا و نيروهاى آن رسالت‌آور ، در تعادل و موازنه بوده و هريك از قوايش در نهايت اعتدال بر ميزانى ثابت ، و مركز دايره را مىمانسته است كه همهء خطوط نيروهايش برابرند و در يك جا متمركز . به\r\n\r\n\r\n","description":"","footnote":"\r\n( 1 ) . نوادر الاصول ، حكيم ترمذى 212 .\r\n","page_name":" 51 ","page_number":59},
  {"content":"\r\n\r\nهمين لحاظ ، هرگاه حضرتش مىخواسته افتخار جويد ، به همهء ملكاتش مباهات مىورزيده ، نه به يك يا چند و يا چون پسر عمر به قوهء شهوتش . آن‌كه فقط به قوهء شهوتش افتخار مىنمايد و ديگر ملكات را نديده يا نبوده مىانگارد ، از سست رأيى و ضعف عقل خويش پرده برمىگيرد . پدرش عمر بن خطاب ، با التفات به همين شهوت گرايى بود كه چون اجازهء شركت در جهاد خارجى خواست ، نپذيرفت و گفت : پسرم ! من از اين نگرانم كه مرتكب زنا شوى ! « 1 » پسر عمر كه از ترس لغزيدنش به پرتگاه زنا و شهوترانى او را از افتخار شركت در جهاد خارجى باز دارند ، چه ارزش و اعتبار دينى مىتواند داشته باشد ؟\r\nپسر عمر بسيار جسارت ورزيده كه خود را شبيه پيامبر گرامى و عظيم الشأن انگاشته است . آرى ، حق داشت خود را به پدرش تشبيه نمايد و هركه به پدر تشابه جويد ، ستم نكرده باشد ، چون حرف پر ارزشى راجع به ازدواج زده كه نشانهء شهوت‌گرايى و قوت شهوانى اوست . محمد بن سيرين مىگويد : عمر بن خطاب گفت : از كارهاى جاهليت هيچ چيز در من نمانده جز اين‌كه هيچ نمىانديشم با كه ازدواج مىكنم و كه به ازدواجم درمىآيد ! « 2 » به علت همين شهوت‌گرايى بود كه عمر به منجلاب گناهانى در غلتيد كه در تاريخ ثبت است . مثلا اين‌كه براى همبسترى نزد كنيزش مىرود . كنيز مىگويد كه در عادت زنانه است . عمر بى توجه به تذكر كنيز با او در مىآويزد و متوجه مىشود كه در عادت زنانه است . به خدمت پيامبر صلّى اللّه عليه و آله مىرود و ماجرا را بيان مىكند . پيامبر مىفرمايد :\r\nاى ابو حفص ! خدا از گناهت درگذرد ، نيم دينار صدقه بده . « 3 »\r\nشب رمضان و پيش از روا شدن همبسترى در آن ، عنان به خواهش تن سپرد و با همسرش همبسترى كرد . فردا به حضور پيامبر صلّى اللّه عليه و آله رسيده ، گفت : از خدا و از تو پوزش مىطلبم ، چون هواى نفسم مرا بفريفت تا با همسرم همبسترى كردم ، آيا راه خلاصى\r\n\r\n\r\n","description":"","footnote":"\r\n( 1 ) . سيرة عمر بن الخطاب ، ابو جوزى 138 .\r\n( 2 ) . الطبقات الكبرى ، ابن سعد : 3 / 208 ؛ كنز العمال : 8 / 297 .\r\n( 3 ) . المحلى ، ابن حزم : 2 / 188 ؛ سنن بيهقى : 1 / 316 ؛ كنز العمال : 8 / 305 - به نقل از ابن ماجة .\r\n","page_name":" 52 ","page_number":60},
  {"content":"\r\n\r\nهست ؟ فرمود : اى عمر ! سزاوار نبود كه چنان كارى بكنى ! و اين آيه « 1 » فرود آمد كه خدا مىدانست كه شما به خودتان خيانت مىكنيد ، پس توبه‌تان را پذيرفت و از شما درگذشت . اكنون با زنانتان همبستر شويد . « 2 »\r\nابن سعد در طبقات الكبرى از قول على بن زيد روايت را ثبت كرده است : عاتكه دختر زيد ، همسر عبد اللّه بن ابى بكر بود . عبد اللّه پيش از همسرش درگذشت و قبلا با همسرش شرط كرده بود كه پس از مرگش به همسرى ديگرى درنيايد . عاتكه بنا به شرطى كه با همسر مرحومش كرده بود ، از ازدواج با ديگرى امتناع مىورزيد و مردانى خواستگارش شدند و نپذيرفت . عمر به ولى آن زن گفت : از او برايم خواستگارى كن . زن حاضر به همسرى عمر هم نشد . عمر گفت : او را براى من عقد كن . او را برايش عقد كرد و عمر به خانهء عاتكه رفت . عاتكه امتناع كرد و با عمر گلاويز شد . عمر به زور با او همبستر شد و وقتى برخاست ، از آن زن اظهار انزجار كرد و از خانه‌اش بيرون رفت و ديگر باز نيامد . عاتكه خدمتكارش را نزد او فرستاد كه بيا خود را براى همبسترى تو آماده خواهم ساخت . « 3 »\r\nاز مردى با اين وضع و خصوصيت آيا آن سخن كه زمخشرى به وى نسبت داده ، راست مىنمايد ؟ اين سخن كه من به اميد اين‌كه خدا موجودى متولد سازد كه او را حمد و ثنا گويد ، خودم را به زور به همبسترى وامىدارم . « 4 »\r\nديگر از آنگونه اخبار تاريخى اين است كه از هيثم از قول پسر عمر آمده كه مردى نزد من آمد و گفت : نذر كرده‌ام روزى تا به شام برهنه به كوه حرا بايستم . گفتم : به نذرت وفا كن . آنگاه نزد ابن عباس رفته همان مسئله را مطرح ساخت . وى پرسيد : مگر نماز نمىخوانى ؟ گفت : آرى . گفت : پس مىخواهى برهنه نماز بخوانى ؟ گفت : نه ابن عباس گفت : مگر چنين عهدى نكرده‌اى ؟ شيطان خواسته ترا به مسخره بگيرد و خود و\r\n\r\n\r\n","description":"","footnote":"\r\n( 1 ) . بقره 2 / 187 .\r\n( 2 ) . تفسير طبرى : 2 / 96 ؛ تفسير ابن كثير : 1 / 220 ؛ تفسير قرطبى : 2 / 294 ؛ و ديگر تفسيرها .\r\n( 3 ) . كنز العمال : 7 / 100 ؛ منتخب كنز العمال در حاشيهء مسند احمد حنبل : 5 / 279 .\r\n( 4 ) . ربيع الابرار 68 .\r\n","page_name":" 53 ","page_number":61},
  {"content":"\r\n\r\nسربازانش به ريشت بخندند . برو يك روز معتكف شو و كفارهء عهدى را كه بسته‌اى بده .\r\nآن مرد نزد من برگشته نظر و سخن ابن عباس را نقل كرد ، گفتم : چه كسى از ما مىتواند استنباطات فقهى ابن عباس را داشته باشد ؟ « 1 »\r\nشرح حال اين مرد ما را از مقدار علم و اطلاعاتش از احكام و فقه با خبر مىسازد . اين چه فقيهى است كه حكم نذر را نمىداند و اطلاع ندارد كه در نذر رجحان آنچه نذر مىشود ، شرط است و نذركردن كارهاى بيهوده و آنچه عقلا ناپسند مىباشد ، باطل است و چنين نذرى منعقد نمىشود و متحقق نمىگردد . وانگهى مگر اين مطلب ساده از معضلات و مطالب مهم فقه است كه هيچ كس غير از ابن عباس قادر به استنباط آن نباشد ؟\r\nدر جهل و بىاطلاعى وى از دين و فقه همين بس كه بلد نبود زنش را طلاق بدهد ، و چنان كه مسلم گفته ، ناتوانى و نادانى مىنمود « 2 » و نمىدانست طلاق در هنگامى صورت مىگيرد كه زن از عادت ماهانه پاك گشته و همبسترى هم نكرده باشد . « 3 » مسلم مىنويسد :\r\nاو زنش را در حالى كه در عادت ماهانه بود ، سه طلاقه كرد . « 4 »\r\nبه همين لحاظ ، پدرش او را حتى وقتى بزرگ شده و به سالخوردگى رسيده بود ، شايسته و لايق خلافت نمىديد ، و وقتى كسى گفتش عبد اللّه بن عمر را جانشين خود ساز ، گفت : خدا ترا بكشد ! به خدا در اين پيشنهادت خدا را در نظر نداشتى . كسى را خليفه گردانم كه بلد نيست زنش را طلاق بدهد ؟ « 5 »\r\nظاهرا عمر پسرش را به هنگام وفات خويش در همان بىاطلاعى و جهالتى مىدانسته كه در جوانى و در دورهء پيامبر صلّى اللّه عليه و آله و به هنگام طلاق همسرش بوده است ، و گرنه همهء كسانى كه به وسيلهء انتخاب به خلافت رسيده‌اند ، اگر نگوييم به هنگام تصدى\r\n\r\n\r\n","description":"","footnote":"\r\n( 1 ) . كتاب الآثار 168 .\r\n( 2 ) . صحيح مسلم : 4 / 181 .\r\n( 3 ) . صحيح بخارى : 8 / 76 ؛ صحيح مسلم : 4 / 179 - 183 ؛ مسند احمد : 2 / 51 ، 61 ، 64 ، 74 ، 80 ، 128 ، 145 .\r\n( 4 ) . صحيح مسلم : 4 / 181 .\r\n( 5 ) . تاريخ طبرى : 5 / 34 ؛ الكامل ، ابن اثير : 3 / 27 ؛ الصواعق 2 لمحرقة 62 ؛ فتح البارى : 7 / 54 ، كه مؤلفش آن را صحيح شمرده است .\r\n","page_name":" 54 ","page_number":62},
  {"content":"\r\n\r\nخلافت يا تا آخرين روز حيات ، حداقل از اول عمر فقيه و عالم به قوانين اسلامى نبوده‌اند . خود عمر در همين مسئله وضعى شبيه پسرش داشت و حكم طلاق را نمىدانست تا از پيامبر صلّى اللّه عليه و آله پرسيد ، و آن حضرت فرمود : به او بگو به زنش رجوع كند ، آنگاه بگذارد زنش پاك شود و دوباره به حالت عادت زنانه درآيد و سپس پاك شود ، آن هنگام اگر خواست به همسرى نگاهش دارد و اگر خواست طلاقش دهد . « 1 »\r\nپس ، اين‌كه عمر پسرش را به هنگام پيرى در جهالت جوانىاش مىداند ، نشان مىدهد كه جهل پيوسته ملازم پسر عمر بوده و با آن جهل هميشگى در سراسر عمر از ديگران متمايز گشته است ! نمىدانم اين چه جهل عميق و ريشه‌دار و ثابتى بوده و چه مرتبه‌اى از آن‌كه پدرش - كسى كه در افكار عمومى و تاريخ اسلام با اخبار عجيبش « 2 » شهرت يافت است - او را جاهل و بىاطلاع خوانده است ! كسى كه عمر او را جاهل و نادان بخواند نادانىاش را حد و اندازه‌اى نيست .\r\nاز اخبارى كه ميزان دين‌شناسى او را به دست مىدهد يا مىنمايد كه تا چه حد پيرو هوا و هوس بوده و در پى احياى بدعت و ترك تشريع الهى و سنت پيامبر صلّى اللّه عليه و آله برآمده ، اين است كه نماز جماعت را در سفر تمام و چهار ركعتى و در اقامتگاهش به صورت قصر خوانده است « 3 » تا بدعتى را تثبيت و تأييد نمايد كه عثمان در آيين محمد به وجود آورده و دنياپرستان و طرفداران مسلك و گرايش امويان از قبيل پسر عمر پيروى كرده‌اند . « 4 » اين را مالك در موطأ ثبت كرده ، و احمد حنبل در مسند اين را از قول خود او نقل كرده كه گفت : با پيامبر در منى نماز را دو ركعتى خواندم و نيز با ابو بكر و عمر ، و با عثمان در ابتداى حكومتش ؛ آنگاه تمام خواندم . « 5 »\r\nاز كارهاى فقهى عجيبش آن است كه ابوداود در سنن از قول سالم ثبت كرده كه\r\n\r\n\r\n","description":"","footnote":"\r\n( 1 ) . صحيح مسلم : 4 / 179 .\r\n( 2 ) . پاره‌اى از آن را در همين كتاب نقل كرديم . ر ك : الغدير ( متن عربى / چ 2 ) : 6 / 83 - 325 .\r\n( 3 ) . الموطأ ، مالك : 1 / 126 .\r\n( 4 ) . ر ك : الغدير ( متن عربى / چ 5 ) : 8 / 116 .\r\n( 5 ) . مسند احمد : 2 / 16 .\r\n","page_name":" 55 ","page_number":63},
  {"content":"\r\n\r\nمىگويد : عبد اللّه بن عمر پاپوش زنان احرام پوش را مىبريد . بعد كه صفيه دختر ابو عبيد سخن پيامبر صلّى اللّه عليه و آله را از قول عايشه برايش نقل كرد كه پوشيدن پاپوش را براى زنان اجازه داده است ، از آن كار دست برداشت . « 1 » پيشواى شافعيان در كتاب الأم مىنويسد : پسر عمر براى زنان فتوا مىداد كه چون احرام بپوشند ، پاپوش خويش بركنند ، تا آنكه صفيه به او خبر داد كه عايشه به زنان اجازه مىدهد پاپوش خويش برنكنند ، پس دست از آن كار برداشت . اين را بيهقى در سنن با دو عبارت ثبت كرده است « 2 » و احمد حنبل در مسند خود به عبارت ابو داود . « 3 »\r\nدر هرحال ، امت اسلام ، چنان كه زركشى نوشته ، اتفاق و اجماع دارند بر اين‌كه مراد در خطابى كه دربارهء جامهء احرام پوشيدگان هست ، مردانند نه زنان ، و براى زنان رواست كه لباس دوخته بر تن كنند و پاپوش . « 4 »\r\nديگر روايتى است كه مسلم و بخارى ثبت كرده‌اند حاكى از اين‌كه پسر عمر در دورهء پيامبر و در حكومت ابو بكر و عمر و عثمان و بخشى از خلافت معاويه ، دهقانى را كه با وى پيمان مزارعه بسته بود ، به اجازهء ديگرى مىداد و در اواخر دورهء خلافت معاويه اطلاع پيدا كرد كه رافع بن خديج حديثى از پيامبر دائر بر نهى از چنين كارى نقل مىكند .\r\nپس نزد او رفته ، در اين‌باره پرسيد . او گفت : رسول خدا از اجاره دادن كسى كه پيمان مزارعه با وى بسته شده ، نهى كرده است . در نتيجه ، پسر عمر آن كار را ترك كرد و هرگاه در آن باره از وى پرسيده مىشد ، مىگفت : رافع بن خديج ادعا مىكند كه رسول خدا از آن نهى كرده است . « 5 »\r\nدر حاشيه‌اى بر صحيح مسلم « 6 » در مورد اين روايت چنين نوشته شده است : از اين‌كه پسر عمر مىگويد : و بخشى از خلافت معاويه ، در شگفتم كه چگونه دربارهء معاويه\r\n\r\n\r\n","description":"","footnote":"\r\n( 1 ) . سنن ابى داود : 1 / 289 .\r\n( 2 ) . سنن بيهقى : 5 / 52 .\r\n( 3 ) . مسند احمد : 2 / 29 .\r\n( 4 ) . الاجابة ، زركشى 118 .\r\n( 5 ) . صحيح بخارى : 4 / 47 ؛ صحيح مسلم : 5 / 21 ؛ سنن نسائى : 7 / 46 ، 47 ؛ مسند احمد : 2 / 6 ؛ سنن ابن ماجة : 2 / 87 ؛ سنن ابى داود : 2 / 91 ؛ سنن بيهقى : 6 / 130 ، و عبارت از آن مسلم است .\r\n( 6 ) . ر ك : صحيح مسلم ( چاپ مصر ) : 5 / 22 .\r\n","page_name":" 56 ","page_number":64},
  {"content":"\r\n\r\nوصف خليفه مىآورد ، در حالى كه از خلفاى سه‌گانه با لفظ حكومت ياد مىكند و خليفهء چهارم را از قلم مىاندازد ، هرچند كه خلافت كامل خاص اين چهار تن است . بخارى روايت را با چنين عبارتى آورده است : پسر عمر ، رضى اللّه عنه ، در دورهء پيامبر و ابو بكر و عمر و عثمان و بخش اول حكومت معاويه ، دهقانى را كه با وى پيمان مزارعه بسته بود ، به اجارهء ديگرى مىداد . معاويه ، چنان كه قسطلانى در فصل روزهء عاشورا نوشته ، مىگفت : من سر سلسلهء پادشاهانم . مناوى در شرح حديث نبوى « خلافت در مدينه است و پادشاهى در شام » ، مىنويسد : اين از معجزات آن حضرت است كه پيش‌بينىاش به تحقق پيوسته ، و در شرح حديث « خلافت پس از من در ميان امتم سى سال خواهد بود » ، مىنويسد : گفته‌اند در آن سى ساله جز خلفاى چهارگانه و حسن بن على نبوده‌اند و سپس سلطنت بوده است ، زيرا كلمهء خلافت فقط بر كسى اطلاق مىشود كه با عمل طبق سنت پيامبر خود را در خور آن ساخته باشد و حكامى كه در كار خويش از سنت تخلف نمايند ، پادشاهند ، گرچه نام خليفه بر خود نهند .\r\nابن حجر نيز دربارهء اين روايت ، سخنى گفته كه در همين كتاب « 1 » آورديم .\r\nشگفت‌آور است كه پسر خليفه‌اى در پايتخت كشور اسلامى و مركز دينى آن ، و در محيط وحى و شهر نبوت و رسالت از كودكى تا جوانى و پيرى به سر برد و رشد و نمو كند و در ميان صحابيان پير جوان نشست‌وبرخاست داشته باشد و در ميان جماعتى از دانشمندان كه جهانى از سرچشمهء دانايى و تعاليمشان سيراب گشته و خلقى از نور هدايتشان راه يافته است به زندگى ادامه دهد و با اين حال ، همچنان در ظلمت جهل و بىاطلاعى بماند تا آخر دورهء سلطنت معاويه ، و پنجاه سال از راه نامشروع اجارهء حرام ارتزاق كند و گوشت و پوستش از پول حرام پرورده و باليده شود تا آنكه رافع بن خديج به دادش رسيده ، او را از گمراهى و حرام‌خوارى برهاند ، رافع بن خديجى كه از مشايخ اصحاب هم نبوده و پيامبر اكرم در جنگ بدر به خاطر كم سن و سالىاش او را اجازهء شركت نداده است .\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 5 ) : 10 / 24 .\r\n","page_name":" 57 ","page_number":65},
  {"content":"\r\n\r\nهمچنين مىدانيم سنت و رويه و گفتار پيامبر صلّى اللّه عليه و آله در خصوص كار حرامى كه پسر عمر مىكرده ، مشهور و زبانزد خاص و عام بوده است و در بعضى از احاديث شدت و تهديد به كار رفته است ، مانند حديث جابر بن عبد اللّه انصارى به روايت از پيامبر كه فرمود : هر كه مخابره را ترك ننمايد ، بايد آمادهء جنگ با خدا و پيامبرش باشد « 1 » . البته ، اين سنت نبوى در صحاح و مسندها آمده به سندهايى كه به جابر بن عبد اللّه ختم مىشود و به سعد بن ابى وقاص و ابو هريره و ابو سعيد خدرى و زيد بن ثابت . « 2 »\r\nپسر عمر كه يك عمر شكمش را با حرام خوارگى سير كرد و طبعا اين عمل ناپسند را به ديگران مىآموخت و از اين طريق ، مردم را به گمراهى و هلاكت مىكشاند و آنان هم به خيال اين‌كه پسر خليفه و پسر فقيه و دين‌شناس اصحاب است - همان دين‌شناسى كه به پاره‌اى از استنباطات فقهى و دانش دينىاش در جلد ششم اشاره كرديم - از او پيروى مىكردند و به اين كار حرام مىآلودند . آرى ، پسر عمر كاش پس از يك عمر حرام خوارى و حرام آموزى و گمراهى ، وقتى از رافع بن خديج شنيد كه پيامبر اكرم از آن نهى فرموده ، مىرفت و از فقها و دين شناسان يا از خليفه‌اش معاويه دربارهء اين كار و دربارهء حكم مالى كه از عقد باطل به دست آمده و مصرف شده است ، مىپرسيد ؛ نه اين‌كه با نهايت جسارت بگويد : رافع بن خديج ادعا مىكند كه پيامبر اكرم از آن نهى كرده است !\r\nآيا اين‌كه چنين كسى را از مراجع امت و فقيهان و بزرگان و سرچشمه‌هاى فياض علوم دينى و كسانى كه گفتار و كردارشان حجت است ، بشمارند ، زياده‌روى در تمجيد و گمراه‌كردن خلق و خيانت و جنايت در حق مسلمانان نيست ؟ آيا او بهره‌اى از فقه و دين‌شناسى داشته است و حتى توانسته راه زندگى خويش را در پرتو دين بيابد ؟\r\nديگر ، روايتى است كه دارقطنى در سنن خويش ثبت كرده است از طريق عروه از عايشه كه چون شنيد پسر عمر دربارهء بوسيدن و اثرش در بطلان وضو چه گفته ، اظهار\r\n\r\n\r\n","description":"","footnote":"\r\n( 1 ) . سنن بيهقى : 6 / 128 .\r\n( 2 ) . ر ك : سنن نسائى : 3 / 52 ؛ سنن بيهقى : 6 / 128 - 133 .\r\n","page_name":" 58 ","page_number":66},
  {"content":"\r\n\r\nداشت : رسول خدا در حالى كه روزه داشت ، مىبوسيد و وضو هم نمىگرفت . « 1 »\r\nديگر ، رواياتى حاكى از گفته‌اش دربارهء متعه ، و گريستن بر مرده ، و طواف وداع براى زنى كه در حال عادت باشد ، و عطر زدن به هنگام احرام كه بعدها به طور مشروح خواهد آمد .\r\nگفتهء ابن حجر نيز بر مقدار بهرهء اين شخص از دين‌شناسى دلالت دارد ، آنجا كه مىگويد : مسلم شده كه مروان بن حكم چون از پى خلافت برخاست ، به او تذكر دادند كه پسر عمر وجود دارد ، گفت : پسر عمر از من دين‌شناس‌تر نيست ، بلكه سالخورده‌تر است و با پيامبر مصاحبت داشته است . « 2 »\r\nآخر كسى كه مروان بن حكم جرأت كرده خود را از وى دين‌شناس‌تر بداند ، چه اعتبارى دارد ؟\r\nشايد با توجه به اين گونه اظهارات و عمليات فقهى عجيب بوده كه ابراهيم نخعى وقتى برايش اسم پسر عمر را برده و عطر زدنش را به گاه احرام متذكر شده‌اند ، گفته است : به حرف او چكار دارى ؟ « 3 »\r\nو شايد به همين سبب شعبى گفته است : پسر عمر در علم حديث دستى دارد و در فقه نه . « 4 »\r\nاين نظرى است كه شعبى دربارهء پسر عمر دارد ، اما نظر ما اين است كه فرقى ميان فقه پسر عمر با حديثش نبوده و هردو نامرغوبند ، حتى حديثش بدتر از فقه اوست ، و بدى فقهش از بدى حديث اوست . گويى شعبى به نمونه‌هايى از سوء حفظ وى در حديث يا تحريفاتش برنخورده است . اينك چند نمونه از آن :\r\n1 - طبرانى از طريق موسى بن طلحه اين روايت را ثبت كرده است : به عايشه خبر رسيد كه پسر عمر مىگويد : مرگ ناگهانى خشمى است كه گريبانگر مؤمنان مىشود .\r\n\r\n\r\n","description":"","footnote":"\r\n( 1 ) . الاجابة ، زركشى 118 .\r\n( 2 ) . فتح البارى : 8 / 209 .\r\n( 3 ) . صحيح بخارى : 3 / 58 ؛ تيسير الوصول : 1 / 267 .\r\n( 4 ) . الطبقات الكبرى ، ابن سعد 891 .\r\n","page_name":" 59 ","page_number":67},
  {"content":"\r\n\r\nگفت : خدا از سر تقصير پسر عمر درگذرد ، حقيقت اين است كه رسول خدا فرمود : مرگ ناگهانى تخفيفى است براى مؤمنان و خشمى كه گريبانگير كافران مىشود . « 1 »\r\n2 - بخارى اين سخن را از پسر عمر نقل كرده كه گفت : پيامبر در برابر كشتگان بدر ايستاده ، فرمود : آيا ديديد وعده‌اى را كه پروردگارتان به شما داد ، راست درآمد ؟ و افزود : اينها اكنون آنچه را مىگويم ، مىشنوند . اين را براى عايشه گفتند ، گفت : پيامبر خدا فرمود : اينها اكنون مىدانند كه آنچه برايشان مىگويم ، راست است .\r\nاحمد حنبل به اين عبارت آورده است : پيامبر خدا در برابر كشتگان جنگ بدر ايستاد و فرمود : اى فلان ! اى به همان ! آيا ديديد وعده‌اى را كه پروردگارتان به شما داده ، راست درآمد ؟ به خدا اينها اكنون سخنم را مىشنوند . يحيى مىگويد : عايشه گفت : خدا از سر تقصير پسر عمر درگذرد ، زيرا او اشتباه فهميده است . در حقيقت پيامبر خدا فرمود : به خدا اينها اكنون مىدانند كه آنچه را برايشان مىگفتم ، راست درآمده است ، و مىدانيم كه خداى متعال مىفرمايد : تو نمىتوانى مردگان را شنوا سازى « 2 » ، و سخن خود را به كسانى كه در گورند ، بشنوانى « 3 » . « 4 »\r\n3 - حكيم ترمذى در نوادر الاصول اين روايت را از پسر عمر ثبت كرده كه رسول خدا فرمود : عرش از مرگ سعد بن معاذ به لرزه درآمد . ابو عبد اللّه مىگويد : عده‌اى اين حديث را تأويل كرده و گفته‌اند : عرش تختى است كه او را به رويش حمل كرده‌اند ، و به حديثى استناد نموده‌اند كه پسر عمر به نقل و تأويل آن پرداخته است . جارود نيز همين‌گونه براى ما روايت كرده ، مىگويد : جرير از عطاء بن سائب ، از مجاهد ، از قول پسر عمر چنين مىگويد : روزى حديث سعد را كه عرش از عشقى كه خدا به ديدار سعد دارد ، به لرزه در مىآيد ، براى او خواندند ، پسر عمر گفت : عرش به خاطر مرگ هيچ كس به لرزه در نمىآيد ، بلكه تختى است كه او را به رويش حمل كرده‌اند . مىگويد : اين است مقدار دانش پسر عمر ، خدا بيامرز ، دربارهء آنچه دريافته و شنيده است ، و برتر از هردانشمندى\r\n\r\n\r\n","description":"","footnote":"\r\n( 1 ) . الاجابة ، زركشى 119 .\r\n( 2 ) . نمل 27 / 80 .\r\n( 3 ) . فاطر 35 / 22 .\r\n( 4 ) . مسند ، احمد حنبل : 2 / 31 .\r\n","page_name":" 60 ","page_number":68},
  {"content":"\r\n\r\nدانايى هست .\r\nاين را حاكم نيشابورى به اين عبارت ثبت كرده است : پسر عمر گفت : به خاطر عشقى كه به ديدار خدا دارد ، عرش لرزيده است ، يعنى تختهء تابوتش . « 1 »\r\nبا ملاحظهء رواياتى كه بخارى و حاكم از طريق جابر بن عبد اللّه انصارى ثبت كرده‌اند ، خواهيد دانست كه تأويل و توجيه پسر عمر در آن باره تا چه اندازه سخيف و نامربوط است . جابر بن عبد اللّه ، رضى اللّه عنهما ، مىگويد : شنيدم كه پيامبر خدا مىفرمود : عرش خداى رحمان « 2 » از مرگ سعد بن معاذ به لرزه درآمد . يكى به جابر گفت :\r\nبراء مىگويد : تخت لرزيده است . گفت : از آن جهت است كه ميان دو قبيلهء اوس و خزرج كينه‌هايى هست . من از پيامبر خدا شنيدم كه فرمود : عرش خداى رحمان از مرگ سعد بن معاذ به لرزه درآمد . « 3 » مسلم آن را به عبارت : عرش خداى رحمان به لرزه در آمد ، آورده است . « 4 »\r\nابن حجر مىنويسد : حديث لرزيدن عرش به خاطر سعد بن معاذ از طريق ده تن از اصحاب يا بيشتر آمده و در صحيح مسلم و بخارى ثبت گشته است و انكار آن بىمعنى است . « 5 »\r\n4 - شاه صاحب در كتاب انصاف مىنويسد : پسر عمر از پيامبر روايت كرده كه مرده از گريستن خويشانش بر وى معذب مىشود . عايشه روايتش را رد كرده و گفته كه او حديث را درست نفهميده است . در حقيقت ، پيامبر خدا از كنار نعش زنى يهودى گذشت كه خويشانش بر او مىگريستند ، فرمود : اينها بر او مىگريند و او در گورش معذب مىباشد .\r\nآن وقت پسر عمر پنداشته كه معذب بودن او معلول گريستن است و اين حكم ، كلى و شامل همهء مردگان است .\r\n\r\n\r\n","description":"","footnote":"\r\n( 1 ) . المستدرك ، حاكم : 3 / 606 .\r\n( 2 ) . ابن حجر در فتح البارى : 7 / 97 ، 98 سخن قطعى را دربارهء معنى اين حديث گفته است .\r\n( 3 ) . صحيح بخارى : 6 / 3 ؛ المستدرك ، حاكم : 3 / 207 .\r\n( 4 ) . صحيح مسلم : 7 / 150 .\r\n( 5 ) . فتح البارى : 7 / 98 .\r\n","page_name":" 61 ","page_number":69},
  {"content":"\r\n\r\nاحمد حنبل روايتى از عايشه ثبت كرده است كه چون شنيد پسر عمر از قول پدرش روايت مىكند كه پيامبر خدا فرمود : مرده از گريستن خويشانش بر وى معذب مىشود ، گفت : خدا عمر و پسرش را بيامرزد . به خدا آنها نه دروغگويند و نه دروغساز و نه چيزى از خود افزوده‌اند ؛ در حقيقت ، پيامبر خدا اين سخن را در مورد مردى يهودى فرمود كه از كنار خويشانش مىگذشت و ديد بر او مىگريند ، فرمود : اينها بر او مىگريند و خداى عز و جل او را در گورش عذاب مىكند . « 1 »\r\nاحمد حنبل در مسند همين مطلب را به عبارت ديگرى نيز روايت كرده است كه در چند صفحه بعد خواهد آمد . ما نيز دربارهء اين روايت كه از چندين صحيح و مسند نقل نموديم ، بحث كرده و حقيقت را به طور قطعى روشن ساخته‌ايم . « 2 »\r\n5 - بخارى در فصل اذان از صحيح « 3 » خويش روايتى از قول پسر عمر ثبت كرده است به اين مضمون : رسول خدا فرمود : بلال در شب اذان مىگويد : پس بخوريد و بياشاميد تا آنگاه كه ابن ام مكتوم ندا در دهد . اين از احاديثى است كه در موردش عايشه بر پسر عمر ايراد گرفته و گفته است : پسر عمر اشتباه كرده و صحيح اين است : ابن ام مكتوم در شب ندا در مىدهد پس بخوريد و بياشاميد تا آنگاه كه بلال اذان بگويد . وليد اين‌طور يقين دارد و ابن خزيمه و ابن منذر و ابن حبان از چندين طريق از شعبه به همين صورت روايت و ثبت كرده‌اند . طحاوى و طبرانى هم از طريق منصور بن زاذان از خبيب بن عبد الرحمن به همين صورت ثبت كرده‌اند .\r\nبيهقى در سنن مطلب را چنين نوشته است : عايشه گفت : رسول خدا فرمود :\r\nابن مكتوم مرد نابينايى است ، هرگاه اذان گفت ، شما بخوريد و بياشاميد تا آنگاه كه بلال اذان بگويد . عايشه مىافزايد كه بلال طلوع فجر را مىديد . وى نيز مىگفت : پسر عمر اشتباه كرده است . « 4 »\r\nابن حجر مىنويسد : ابن عبد البر و عده‌اى از علماى حديث اظهار داشته‌اند كه آن\r\n\r\n\r\n","description":"","footnote":"\r\n( 1 ) . مسند احمد : 6 / 281 .\r\n( 2 ) . ر ك : الغدير ( متن عربى / چ 1 ) : 6 / 151 .\r\n( 3 ) . صحيح بخارى : 2 / 6 .\r\n( 4 ) . سنن بيهقى : 1 / 382 .\r\n","page_name":" 62 ","page_number":70},
  {"content":"\r\n\r\nروايت به هم ريخته است و درست آنگونه است كه بخارى نوشته . من متمايل به همين عقيده بودم تا آنكه اين حديث را در صحيح ابن خزيمه از دو طريق ديگر از قول عايشه ديدم ، و بعضى از صورتهاى لفظى آن طورى است كه بعيد مىنمايد اشتباه شده باشد ، اين صورت كه مىگويد : هرگاه عمرو كه نابيناست ، اذان گفت ، فريب نخوريد و هرگاه بلال اذان گفت ، هيچ كس نبايد احتمال خلاف بدهد . اين را احمد ثبت كرده است . « 1 » و نيز از عايشه نقل شده كه وى حديث پسر عمر را رد مىكرد و مىگفت : او اشتباه كرده است .\r\nاين را بيهقى از طريق دراوردى ، از هشام ، از پدرش ، از عايشه ثبت كرده و افزوده است :\r\nكه عايشه گفت : بلال طلوع فجر را مىديد . وى نيز گفته است كه عايشه گفت : پسر عمر اشتباه كرده است . « 2 »\r\n6 - احمد حنبل روايتى از طريق يحيى بن عبد الرحمن بن حاطب ثبت كرده است كه پسر عمر گفت : رسول خدا فرمود : ماه بيست و نه روز است و دستهايش را دوبار به هم زد و بار سوم يك انگشتش را خماند . عايشه گفت : خدا از سر تقصير پسر عمر درگذرد ، چون او اشتباه كرده است . در حقيقت ، رسول خدا يك ماه از همسرانش دورى جست و بعد از بيست و نه روز باز آمد . عرض كردند : اى رسول خدا ! پس از بيست و نه روز آمدى ، فرمود : ماه بيست و نه روز مىشود . « 3 » احمد حنبل در جاى ديگر مىنويسد : پيامبر در پاسخ فرمود : ماه گاهى بيست و نه روز مىشود . « 4 » اين را ابو منصور بغدادى روايت كرده به اين عبارت : به عايشه ، رضى اللّه عنها ، اطلاع دادند كه پسر عمر ، رضى اللّه عنه ، مىگويد : ماه بيست و نه روز است . عايشه آن را رد كرد و گفت : خدا از پسر عمر درگذرد ، رسول خدا چنين نگفت ، بلكه فرمود : ماه گاهى بيست و نه روز مىشود . « 5 »\r\nپسر عمر به اين تصور خطاى خويش عمل مىكرد و ماه را بيست و نه روز مىدانست و مىگفت : پيامبر خدا فرموده : ماه بيست و نه روز است ، و چون شب بيست و نهم بود و\r\n\r\n\r\n","description":"","footnote":"\r\n( 1 ) . مسند احمد حنبل : 6 / 186 .\r\n( 2 ) . فتح البارى : 2 / 81 .\r\n( 3 ) . مسند احمد : 2 / 21 .\r\n( 4 ) . همان : 2 / 56 .\r\n( 5 ) . الاجابة ، زركشى 120 .\r\n","page_name":" 63 ","page_number":71},
  {"content":"\r\n\r\nدر آسمان ابرى يا مهى ، به اعتبار اول رمضان روزه مىگرفت . « 1 »\r\n7 - بخارى و مسلم از قول نافع اين روايت را ثبت كرده‌اند كه به پسر عمر گفتند :\r\nابو هريره مىگويد : از پيامبر خدا شنيدم كه هركس از پى جنازه‌اى برود ، يك قيراط پاداش خواهد داشت . پسر عمر مىگويد : ابو هريره بسيار گفته است ، و كسى را نزد عايشه مىفرستد و دربارهء آن مىپرسد . عايشه روايت ابو هريره را تصديق مىنمايد . پسر عمر مىگويد : پس بسيار پاداش‌ها از دست داده‌ايم .\r\nمسلم از قول عامر بن سعد بن ابى وقاص روايتى ثبت كرده كه نزد پسر عمر نشسته بودم كه خباب در رسيد و به عبد اللّه بن عمر گفت : نمىشنوى ابو هريره چه مىگويد ؟ او از پيامبر خدا شنيده كه هركس جنازه‌اى را از خانه تشييع نمايد و بر آن نماز بگزارد و سپس تشييع نمايد تا به خاك سپرده شود ، دو قيراط پاداش خواهد برد - هرقيراطش چون كوه احد ، و هركس بر جنازه‌اى نماز بگزارد و برگردد ، پاداشى چون كوه احد خواهد داشت .\r\nپسر عمر ، خباب را نزد عايشه فرستاد تا دربارهء روايت ابو هريره بپرسد و برگردد و به او اطلاع دهد ، و خود چنگى از ريگ‌هاى مسجد برگرفته ، در دست مىگرداند تا خباب برگشت و خبر آورد كه عايشه مىگويد : ابو هريره راست مىگويد . در اين هنگام پسر عمر مشت ريگى را كه در دست داشت ، بر زمين افكند و به حسرت گفت : قيراطهاى فراوان از دست داده‌ايم . « 2 »\r\nشايد خوانندهء محقق پس از اطلاع از اين گونه روايات ، پى برده باشد كه روايت پسر عمر در بدى دست كمى از فقه و دين‌شناسى او نداشته است ، و كسى كه در فقه و حديث چنين باشد ، قابل اعتبار و اعتنا نيست نه خودش و نه نظريه‌اش ، و نه به حديثش مىتوان اعتماد كرد .\r\n\r\n\r\n","description":"","footnote":"\r\n( 1 ) . مسند احمد : 2 / 13 .\r\n( 2 ) . صحيح بخارى : 2 / 239 ؛ صحيح مسلم : 3 / 52 ، 53 .\r\n","page_name":" 64 ","page_number":72},
  {"content":"\r\n\r\n\r\nعقيدهء پسر عمر دربارهء جنگ داخلى و نماز\r\nابن سعد روايتى از پسر عمر ثبت كرده است كه مىگويد : من در هنگام آشوب داخلى به جنگ نمىپردازم و پشت سر هركس كه غلبه نمايد ، نماز مىخوانم . « 1 »\r\nابن حجر مىنويسد : پسر عمر عقيده داشت كه در هنگام آشوب داخلى بايد از جنگ پرهيز كرد ، گرچه معلوم باشد كه كداميك از دو طرف جنگ داخلى بر حق است و كدام بر باطل . « 2 » ابن كثير مىنويسد : در مدت آشوب داخلى هرحاكم و فرماندهى كه مىآمد ، پسر عمر پشت سرش نماز مىخواند و زكات مالش را به او مىپرداخت . « 3 »\r\nدر اينجا ملاحظه مىشود كه پسر عمر چگونه با اين حرف‌هاى غلط ، مىكوشيده موقعيت ناروا و ننگين خويش را در قبال جريانات داخلى جامعهء اسلامى توجيه نمايد و فرار خويش را از شركت در جهاد مقدس و جنگ زير پرچم امير المؤمنين على در جمل و صفين به بهانهء اينكه آنها آشوب داخلى و فتنه بوده است ، بپوشاند و خود را تبرئه نمايد ، غافل از اينكه با اين توجيهات باطل و گمراه‌كننده ، جنايت ديگرى مرتكب مىشود كه جنايت و گناه سهمگين اولى را هم نمىشويد . آن نبردها و جنگ‌ها كجا فتنه و آشوب داخلى بوده كه پسر عمر براى فريفتن افراد ساده لوح و عامى در برابرش اظهار تقدس نموده و دامن خويش را از آن پاك و بر كنار ساخته است ؟ واقعيت چنان بوده است كه حذيفهء يمانى ، آن صحابى بزرگوار گفته است : فتنه و آشوب داخلى در صورتى كه دينت را شناخته باشى ، به تو زيانى نمىرساند ، فتنه و آشوب داخلى گمراه‌كننده در صورتى است كه حق و باطل بر تو مشتبه گردد . « 4 »\r\nپسر عمر مگر دينش را نشناخته و از دين‌شناسى به دور بوده است ؟ يا مصداق فرمايش الهى بود كه نعمت خدا را مىشناسد و بعد منكرش مىشوند ؟ آيا پسر عمر از قرآن اين آيه را نشنيده و نفهميده بود كه هرگاه دو دسته از مؤمنان به جنگ پرداختند ، ميانشان را به صلح آريد ؛ بعد اگر يكى از آنها به ديگرى تجاوز كرد ، با آن تجاوز كرده\r\n\r\n\r\n","description":"","footnote":"\r\n( 1 ) . الطبقات الكبرى ( چاپ ليدن ) : 4 / 110 .\r\n( 2 ) . فتح البارى : 13 / 39 .\r\n( 3 ) . تاريخ ابن كثير : 9 / 5 .\r\n( 4 ) . فتح البارى : 13 / 40 .\r\n","page_name":" 65 ","page_number":73},
  {"content":"\r\n\r\nبجنگيد تا به حكم خدا باز آيد . هرگاه باز آمد ، ميانشان را با عدالت به صلح آريد و دادگرى كنيد ، زيرا خدا دادگران را دوست مىدارد . « 1 » اين آيه را يك مرد عراقى به او فهماند و او را بيچاره و بىجواب ساخت تا براى نجات از منطق نيرومندش پرخاش نمود كه ترا چه به اين آيه ، برو گمشو !\r\nپسر عمر آيا هدايت را از ضلالت تميز نمىداد ، و برايش حق از باطل مشخص نگشته بود ؟\r\nآيا تشخيص نمىداد كداميك از آن دو جماعت متخاصم ، تجاوزكار و ستمگر است ؟ ! مىپنداشت پيامبر گرامى به مسلمانان اطلاع داده و پيش‌گويى فرموده بود كه پس از وى فتنه‌ها و آشوب داخلى رخ مىدهد و امتش را مثل پاره‌هاى ابر سياه مىپوشاند و فرا مىگيرد « 2 » و باوجود اين ، امتش را در كشاكش آن بىراهنما و بىدستور رها كرده است تا به گمراهى و هلاكت درآيند ، و راه نجاتشان را ننموده و آنچه به راه حق مىبردشان ، روشن نساخته و كلمه‌اى در اين خصوص و دربارهء اين مسئلهء خطير و حياتى به زبان نياورده است ؟\r\nپيامبر رحمت‌آور ، راهنمون برتر از اين است و منزه از چنين پندارهاى نابخردانه‌اى كه در سر پسر عمر مىگذرد . حضرتش هيچ بهانه‌اى براى بهانه‌جويان نگذاشت و راه هر عذر و گريز از وظيفه را به روى افراد بسته و به همه امكان داده بود تا در كشاكش جنگ‌هايى كه پس از وى در مىگيرد ، دار و دستهء تجاوزگر مسلح داخلى را بشناسد و از همين روى ، هرانسان ديندار ، دار و دستهء تجاوزكار را از مجاهدان داخلى نيك باز مىشناخت .\r\nامير المؤمنين على عليه السّلام مىفرمايد : اين كار ، يعنى جريانات داخلى جامعهء اسلامى مرا سخت به خود مشغول و اهتمامم را جلب كرده و مرا به تفكر مداوم و بىخوابى واداشته بود و هركار كردم تا آن را از ذهنم به در كنم ، نشد و ديدم راهى جز اين در برابرم نيست\r\n\r\n\r\n","description":"","footnote":"\r\n( 1 ) . حجرات 49 / 9 .\r\n( 2 ) . صحيح ترمذى : 9 / 49 ؛ المستدرك ، حاكم : 4 / 438 ، 440 ؛ كنز العمال : 6 / 31 ، 37 .\r\n","page_name":" 66 ","page_number":74},
  {"content":"\r\n\r\nكه بجنگم يا به آنچه خدا بر محمد صلّى اللّه عليه و آله نازل گردانيده ، كافر شوم ، زيرا خداى بزرگ و بلند مرتبه راضى نمىشود كه بندگانش وقتى در روى زمين از اوامرش سرپيچى مىشود ، ساكت باشند و گردن نهند و تصديق نمايند و امر به معروف و نهى از منكر نكنند .\r\nبنابراين ، ديدم جنگيدن برايم آسان‌تر و تحمل‌پذيرتر از اين است كه در دوزخ زنجيرهاى گران را بر تن هموار سازم . « 1 »\r\nآيا پسر عمر در گوشش پنبه نهاده بود تا آن نداى قدسى پر طنين توفان آسا را نشنود ؟\r\nبانگ رسايى را كه خطاب به عايشه مىگفت : پندارى همين الآن است كه سگان حوأب به طرفت پارس مىكنند ، در حالى كه تو ظالمانه عليه على مىجنگى .\r\nو به همسرانش مىفرمود : پندارى همين الآن است كه سگان حوأب به طرف يكى از شما پارس مىكنند . مبادا تو آن باشى اى دخترك سرخ گونه ، اى عايشه !\r\nو نيز به عايشه مىفرمود : مواظب باش تو آن نباشى !\r\nو به زبير مىفرمود : تو با على مىجنگى ، در حالى كه به او ستم روا مىدارى .\r\nو پيش‌بينى فرمود كه بعد از من جماعتى عليه على مىجنگند كه خدا عهده‌دار جهاد بر عليه آنهاست . بنابراين ، هركس نتوانست با دست عليه آنها جهاد كند و شمشير به رويشان كشد ، بايد با زبان عليه آنها جهاد نمايد ، و هركس با زبان نتوانست ، با دل و عواطفش و پائين‌تر از اين ديگر چيزى نيست . آرى ، پسر عمر واقعا با تمام قدرت و امكانش تا توانست با زبان و دل و عواطفش جهاد كرد ، منتها بر خلاف اين فرمايش پيامبر خدا ، عليه على عليه السّلام و به نفع بدخواهان و دشمنان حضرتش !\r\nآن حضرت به على عليه السّلام فرمود : اى على ! تو با دار و دستهء تجاوزكار داخلى خواهى جنگيد ، در حالى كه تو بر حق هستى ؛ بنابراين ، كسى كه ترا در آن هنگام يارى ننمايد ، از امت من نيست .\r\nو نيز فرمود : پس از من با پيمان شكنان و بيدادگران و از دين به در شدگان خواهى جنگيد و تو قهرمان دلاور عربى كه پيمان شكنان و از دين به در شدگان و بيدادگران را از\r\n\r\n\r\n","description":"","footnote":"\r\n( 1 ) . كتاب صفين 542 .\r\n","page_name":" 67 ","page_number":75},
  {"content":"\r\n\r\nدم تيغ خواهى گذراند .\r\nچون چشمش به على عليه السّلام افتاد ، به ام سلمه فرمود : اين به خدا پس از من با بيدادگران و پيمان شكنان و از دين به درشدگان خواهد جنگيد .\r\nهمو به على عليه السّلام وصيت كرد كه پس از وى با بيدادگران و پيمان شكنان و از دين به درشدگان بجنگد . « 1 »\r\nبه يارانش فرمود : در ميان شما كسى هست كه همان‌گونه كه من بر سر نزول قرآن جنگيدم ، بر سر تأويل و تفسيرش خواهد جنگيد . ابو بكر پرسيد : او منم اى رسول خدا ؟\r\nفرمود : نه . عمر پرسيد : او منم اى رسول خدا ؟ فرمود : نه ، بلكه آن كفشدوز است ، و در آن حال كفشش را داده بود على بدوزد . « 2 »\r\nبه عمار ياسر فرمود : ترا دار و دستهء تجاوز كار داخلى خواهند كشت و سرانجام ، دار و دستهء معاويه او را كشتند .\r\nابو ايوب انصارى و ابو سعيد خدرى و عمار ياسر گفته‌اند : رسول خدا صلّى اللّه عليه و آله به ما دستور داد با پيمان شكنان و بيدادگران و از دين به در شدگان بجنگيم . پرسيديم : اى پيامبر خدا ! دستور مىدهى همراه چه كسى با آنها بجنگيم ؟ فرمود : همراه على بن ابى طالب .\r\nگرفتيم پسر عمر ، هيچ‌يك از اين همه حديث مسلم و ثابتى كه از پيامبر اكرم رسيده ، نشنيده باشد ، آيا اين را هم نشنيده و نديده و باور نكرده بود كه تودهء عظيمى از مجاهدان بدر و اصحاب عالىقدر و پيشاهنگ ، عليه پيمان شكنان و بيدادگران مىجنگيدند و سخنان پيامبر صلّى اللّه عليه و آله را در وجوب شركت در جهاد و جنگ عليه آنها بر زبان داشتند و به بانگ بلند نشر مىنمودند و مىگفتند : آنان را به جنگ عليه اين دار و دسته‌هاى گردنكش دعوت و تحريض كرده است ، بر ضد آنها كه عليه امام پاك و بر حق قيام كرده‌اند .\r\nكدام جنايت و گناه بالاتر از اين هست كه پسر عمر مرتكب گشته با نوشتن اين مطلب\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 5 ) : 3 / 192 - 195 .\r\n( 2 ) . همان : 7 / 132 .\r\n","page_name":" 68 ","page_number":76},
  {"content":"\r\n\r\nدر نامه‌اى به معاويه كه على كارى پيش آورده كه درباره‌اش پيامبر خدا صلّى اللّه عليه و آله به ما وصيت و سفارشى ننموده است و به همين جهت ، من متوسل به عدم حركت گشتم و انديشيدم كه اگر اين هدايت و بر طريق دين بود ، فضيلتى را ترك كرده‌ام و هرگاه ضلالت و از طريق دين به در بود ، از شرى نجات يافته‌ام . « 1 »\r\nمگر بانگ رساى پيامبر گرامى به گوش پسر عمر نخورده بود كه فرمود :\r\n1 - على با حق است و حق با على ، و هرگز از هم جدا نخواهند گشت تا در قيامت كنار حوض كوثر با من ملاقات نمايند .\r\n2 - على با حق است و حق با او و بر زبانش ، و حق آنجا مىگردد كه على بگردد .\r\n3 - خطاب به على : حق با تست و حق بر زبانت روان و در دلت جايگزين و بر چهره‌ات نمودار است ، و ايمان چنان با گوشت و خونت آميخته است كه با گوشت و خونم آميخته .\r\n4 - اشاره به على : حق با اوست ، حق با اوست ، به هرسو كه او بگردد ، حق مىگردد .\r\n5 - على با قرآن است و قرآن با وى ، از هم جدا نمىشوند تا كنار حوض كوثر با من ملاقات نمايند .\r\n6 - خطاب به على : گوشتت گوشت من است و خونت خون من ، و حق هماره با تست .\r\n7 - پس از من فتنه‌اى به وقوع خواهد پيوست ، چون به وقوع پيوست ، دور على بن ابى طالب را بگيريد ، زيرا او اولين كسى خواهد بود كه در قيامت با من ديدار خواهد كرد و او صديق اكبر است و فاروق اين امت كه حق را از باطل تميز مىدهد و جدا مىسازد ، و او رهبر محبوب مؤمنان است و ثروت رهبر دلخواه منافقان . « 2 »\r\n8 - خطاب به على عليه السّلام و همسر و دو فرزند گرامىاش : من با هركه بجنگيد ، در جنگم و با هركه در آشتى باشيد ، در آشتىام .\r\n\r\n\r\n","description":"","footnote":"\r\n( 1 ) . الامامة و السياسة : 1 / 76 ؛ شرح ابن ابى الحديد : 1 / 260 .\r\n( 2 ) . الاستيعاب : 2 / 657 ؛ الاصابة : 4 / 171 .\r\n","page_name":" 69 ","page_number":77},
  {"content":"\r\n\r\n9 - نيز خطاب بديشان : من با هركه با شما بجنگد ، در جنگم و با هركه با شما در آشتى باشد ، در آشتىام .\r\n10 - همو در حالى كه آنان در چادرى گرد هم بودند ، خطاب به مسلمانان فرمود : اى تودهء مسلمانان ! من با هركس كه با اهل آن چادر در آشتى باشد ، آشتىام و با هركس كه با ايشان در جنگ باشد ، در جنگم . من دوستدار آنم كه دوستشان بدارد . جز نيكبخت پاكزاد دوستشان نمىدارد و جز بدبخت بد نژاد با آنان دشمنى نمىورزد .\r\n11 - در حالى كه بازوى على را گرفته بود ، فرمود : اين فرماندهء نيكان است و در ستيز با زشتكاران بيدادگر ؛ هركه يارىاش كند ، پيروز است و هركه دست از او كشد ، خوار ماند . « 1 »\r\n12 - در حجة الوداع در حضور يكصد هزار نفر يا بيشتر فرمود : هركه من مولاى اويم ، اين على مولاى اوست . خدايا هركه او را دوست مىدارد ، دوستش بدار ، و هركه او را دشمن مىدارد ، دشمنش بدار ؛ يارش را يارى كن ، و بدخواهش را خوار و بىدفاع گذار ؛ دوستش را دوست بدار ، و بر دشمنش خشم گير ، و حق را با او بگردان و به هرسو كه بگردد . « 2 »\r\nاز اين گونه احاديث كه فراوان است و زبانزد خاص و عام ، به همين مقدار بسنده مىكنيم .\r\nآيا پسر عمر ، از همهء احاديث و سخنهاى راهنمون به دور بود كه پنداشت شركت در آن مجاهدات ، دخالت در جنگى دنيوى يا فتنه و آشوب داخلى است كه حق از باطل و راه درست از ناصواب آشكار و متمايز نيست و جنگى است بر سر سلطنت و حكومت ؟ « 3 » يا آن سخنهاى گهربار را شنيده بود و با علم به آن در سكوت و بىطرفى و بىمبالاتى خويش لجاجت مىنمود و آن احاديث را نشنيده مىگرفت و گوش هوشش را به كرى مىزد ؟ در هردو صورت ، در برابر نص و دستور صريح به اجتهاد و اتخاذ رأى\r\n\r\n\r\n","description":"","footnote":"\r\n( 1 ) . احكام القرآن ، جصاص : 1 / 560 .\r\n( 2 ) . ر ك : الغدير ( متن عربى / چ 5 ) : 1 / 145 ، 180 ، 183 ، 310 .\r\n( 3 ) . ر ك : مسند احمد حنبل : 2 / 70 ، 94 ؛ سنن بيهقى : 8 / 192 .\r\n","page_name":" 70 ","page_number":78},
  {"content":"\r\n\r\nپرداخته است ، كارى كه هيچ ديندار پاىبندى نمىپسندد .\r\nاين شخص با كمال تأسف ، سرانجام از كرده‌اش پشيمان گشته به گاهى كه پشيمانى سودى ندهد ، و دريغ خورده كه چرا در جنگ‌هاى داخلى جانب امير المؤمنين على را نگرفته و به يارىاش برنخاسته و بىطرفى و بلاتكليفى نموده است ، چنان كه پيوسته مىگفت : از هيچ كارى در زندگى دنيا افسوس نمىخورم ، جز اين‌كه با دار و دستهء تجاوز كار داخلى نجنگيدم ، و به ديگر سخن : بر هيچ كارى افسوس نمىخورم ، جز بر اين‌كه همراه على با دار و دستهء تجاوزكار داخلى نجنگيدم ، و به تعبير ديگر : بر از دست رفتن هيچ فرصت دنيوى افسوس نمىخورم ، جز اين‌كه همراه على با دار و دستهء تجاوزكار داخلى نجنگيدم ، و سرانجام ، به هنگام مرگش گفت : در دل خويش از هيچ‌يك از كارهاى دنيوى دريغ و حسرتى نمىبينم جز اين‌كه همراه على بن ابى طالب ، رضى اللّه عنه ، با دار و دستهء تجاوزكار داخلى نجنگيدم و همچنين ابن ابى جهم روايت كرده كه گفت : بر هيچ چيز دريغ نمىخورم ، جز بر اين‌كه در جنگيدن با دار و دستهء تجاوزكار داخلى على ، رضى اللّه عنه ، را يارى نكردم . « 1 »\r\nبيهقى از طريق حمزه پسر عبد اللّه بن عمر روايت كرده است كه گفت : با عبد اللّه بن عمر نشسته بوديم . مردى عراقى پيش او آمده ، گفت : من به خدا خيلى مايل بودم كه رويه و كردار ترا پيش گيرم و در كار كناره گرفتن از مردم ، از تو پيروى نمايم و از شر و آشوب تا مىتوانم بپرهيزم ، لكن آيهء محكم و صريحى از كتاب خدا خواندم كه در دلم اثر كرد و نشست ، مىخواهم دربارهء اين آيه برايم توضيح دهى . آيا اين فرمايش خداى تعالى را ديده‌اى كه هرگاه دو دسته از مؤمنان به جنگ پرداختند ، ميانشان را به صلح آريد ، بعد اگر يكى از آنها به ديگر تجاوز كرد با آن‌كه تجاوز كرده بجنگيد تا به حكم خدا باز آيد . هرگاه باز آمد ، ميانشان را با عدالت به صلح آريد و دادگرى كنيد ، زيرا خدا دادگران را دوست مىدارد . « 2 » راجع به اين آيه آنچه مىدانى برايم بگو .\r\n\r\n\r\n","description":"","footnote":"\r\n( 1 ) . طبقات ابن سعد ( چاپ ليدن ) : 4 / 136 ، 173 ؛ الاستيعاب : 1 / 369 ، 370 ؛ اسد الغابة : 3 / 229 ، الرياض النضرة : 2 / 242 .\r\n( 2 ) . حجرات 49 / 9 .\r\n","page_name":" 71 ","page_number":79},
  {"content":"\r\n\r\nعبد اللّه بن عمر گفت : ترا چه با اين حرف‌ها ، برو گم شو ! آن مرد برخاسته ، برفت تا از ديدهء ما پنهان گشت ، آن وقت عبد اللّه بن عمر رو به ما كرد و گفت : در دل خويش از هيچ يك از كارهاى مربوط به اين امت احساس ناراحتى ندارم ، جز اينكه آنطور كه خداى عز و جل به من دستور داده با اين دار و دستهء تجاوزكار داخلى نجنگيدم . « 1 »\r\nاين دليل و حجتى است كه بر زبان پسر عمر جارى گشته و پشيمانى و ناراحتى وجدانش را موجب شده است ، آيا اين حجت و حقيقت قاطع و روشن در دلش هم اثر كرده و او را به تغيير رويه واداشته است يا نه ؟ نمىدانم .\r\n\r\nنماز پسر عمر\r\nاما نماز خواندنش پشت سر هركسى كه با قدرت سلاح بر خلق چيره گشته و بر مسند حكومت تكيه زده ، از نشانه‌هاى جهل اوست و دليل بر اين‌كه دربارهء عبادات كم اطلاع بوده و به احكام دين ناپاىبند ، و شعاير اسلامى را به بازيچه گرفته و دستخوش وسوسه و تحريكات شيطان گشته و دل و دين بر آن باخته است ! با اين كار ننگين و خلاف شرع ، درصدد برآمده تا نماز نخواندن خود را پشت سر امير المؤمنين على عليه السّلام برترين انسان پس از پيامبر صلّى اللّه عليه و آله و يكى از دو مايهء خير است ، توجيه نمايد . اين كارش را كه پشت سر امير المؤمنين على - كسى كه دوست داشتنىترين فرد نزد خدا و پيامبر بوده و خدا او را معصوم و منزه خوانده است - نماز نخوانده و در عوض ، در نماز به حجاج - آن دژخيم پليد و خدانشناس - اقتدا كرده است ، خواسته با اين فتواى مسخره و ننگين خويش توجيه كند كه نماز خواندن پشت سر هرحاكم چيره و مسلطى رواست و نماز خواندن ضرورت ندارد كه پشت سر امام بر حق و امير المؤمنين و پيشواى عادل صورت گيرد .\r\nسفيان ثورى از زبان سلمة بن كهيل نقل مىكند كه من و ذر مرهبى « 2 » دربارهء حجاج اختلاف پيدا كرديم . او مىگفت : مؤمن است ، و من مىگفتم : كافر است . حاكم نيشابورى\r\n\r\n\r\n","description":"","footnote":"\r\n( 1 ) . سنن بيهقى : 8 / 172 .\r\n( 2 ) . از عابدان مشهور كوفه ، و يكى از رجال صحاح ششگانهء اهل سنت بوده است .\r\n","page_name":" 72 ","page_number":80},
  {"content":"\r\n\r\nدربارهء اين روايت تاريخى مىگويد : روايتى صحيح است به دليل اين‌كه مجاهد بن جبر ، رضى اللّه عنه ، به موجب روايتى كه از طريق ابو سهل احمد قطان ، از اعمش در دست مىباشد ، مىگويد : به خدا من شنيدم كه حجاج بن يوسف مىگفت : از عبد هذيل ، يعنى عبد اللّه بن مسعود در شگفتم كه ادعا مىكند قرآنى را كه از جانب خداست ، مىخواند . به خدا آن فقط يكى از سرودهاى رزمى و ساخته‌هاى ادبى اعراب است . به خدا اگر دستم به عبد هذيل مىرسيد ، گردنش را مىزدم . « 1 » البته ، در روايت ابن عساكر اين جمله افزوده شده است : گردنش را مىزدم و با دندهء خوك هم كه شده ، آن را از حلقش بيرون مىكشيدم .\r\nابن عساكر مىنويسد : حجاج در نطقى چنين گفت : از خدا تا مىتوانيد بپرهيزيد ، زيرا در آن اجرى نيست ، و فرمان امير المؤمنين عبد الملك را به گوش گيريد و اطاعت كنيد ، زيرا در آن اجر و پاداش هست . به خدا اگر به مردم دستور بدهم كه از در معينى از درهاى مسجد بيرون روند ، امّا از در ديگر بيرون روند ، خون و مالشان برايم هدر خواهد بود . « 2 »\r\nخود پسر عمر حديث پيامبر اكرم صلّى اللّه عليه و آله را دربارهء ثقفىاى دروغساز و تبهكار نقل و روايت كرده است ، يا اين حديث را كه در قبيلهء ثقيف ( قبيلهء حجاج بن يوسف ) دروغسازى تبهكار هست « 3 » ، و متقدمان و متأخران همداستانند بر اين‌كه تبهكار مورد اشاره همان حجاج بن يوسف ثقفى است .\r\nجاحظ مىنويسد : حجاج در كوفه نطق كرد و از كسانى ياد نمود كه به مدينه به زيارت مزار پيامبر خدا صلّى اللّه عليه و آله مىروند ، آنگاه گفت : مرگ بر اينها كه به گرد پاره‌هاى چوب و استخوان پوسيده طواف مىكنند ! چرا نمىروند به گرد كاخ امير المؤمنين عبد الملك طواف كنند ؟ مگر نمىدانند خليفهء خدا بهتر و برتر از پيامبر اوست ؟ « 4 »\r\n\r\n\r\n","description":"","footnote":"\r\n( 1 ) . المستدرك ، حاكم : 3 / 556 ؛ تاريخ ابن عساكر : 4 / 69 .\r\n( 2 ) . تاريخ ابن عساكر : 4 / 69 .\r\n( 3 ) . صحيح ترمذى : 9 / 64 و 13 / 294 ؛ مسند احمد : 2 / 91 ، 92 ؛ تاريخ ابن عساكر : 4 / 50 .\r\n( 4 ) . النصايح ، ابن عقيل 81 .\r\n","page_name":" 73 ","page_number":81},
  {"content":"\r\n\r\nحافظ ابن عساكر مىنويسد : دو نفر باهم اختلاف پيدا كردند ، يكى مىگفت : حجاج كافر است ، و ديگرى مىگفت : مؤمنى گمراه است . از شعبى پرسيدند ، به ايشان گفت : او مؤمن به بت و قدرت حاكمهء ستمگر است ، و كافر به خداى بزرگ . « 1 »\r\nاز و اصل بن عبد الاعلى دربارهء حجاج مىپرسند ، مىگويد : از من دربارهء آن پيرمرد كافر مىپرسيد .\r\nقاسم بن مخيمره مىگويد : حجاج از اسلام مىرميد .\r\nعاصم بن ابى نجود مىگويد : هيچ چيز مقدس و حرمتى براى خدا نماند كه حجاج هتك ننمود .\r\nطاوس مىگويد : از برادران عراقى خويش در شگفتم كه حجاج را مؤمن مىنامند . « 2 »\r\nاجهورى مىگويد : امام محمد بن عرفه و محققانى كه پيرو اويند ، معتقدند كه حجاج كافر بوده است . « 3 »\r\nاز همهء اينها بگذريم و برسيم به روايات تاريخىاى كه ترمذى و ابن عساكر از طريق هشام بن حسان ثبت كرده‌اند . هشام مىگويد : دربارهء كسانى كه حجاج آنها را زير شكنجه كشته است آمار گرفته‌اند ، معلوم شد كه يكصد و بيست هزار نفرند ، « 4 » و در زندانهايش نيز هشتاد هزار نفر محبوسند كه سى هزارشان زن هستند . « 5 »\r\nاين كشتارها و زندان‌ها ، پيش چشم پسر عمر قرار داشته و با دو چشمش آن را مىديده و در جريان بوده است و بىگمان ، دورهء حجاج را درك كرده و در حالى مرده كه او به قتل و شكنجه و تبهكارى و خونريزى سرگرم بوده است .\r\nآيا چنين موجود جنايتكار و جلاد خون آشامى ، درخور اين است كه در نماز امام باشد و مقتداى مؤمنان آن هم به جاى سرور مؤمنان مولاى متقيان مظهر قدس و عفاف و\r\n\r\n\r\n","description":"","footnote":"\r\n( 1 ) . تاريخ ابن عساكر : 4 / 81 .\r\n( 2 ) . همان مأخذ .\r\n( 3 ) . الاتحاف 22 .\r\n( 4 ) . صحيح ترمذى : 9 / 64 ؛ تاريخ ابن عساكر : 4 / 80 ؛ تيسير الوصول : 4 / 36 .\r\n( 5 ) . تاريخ ابن عساكر : 4 / 80 ؛ المستطرف : 1 / 66 .\r\n","page_name":" 74 ","page_number":82},
  {"content":"\r\n\r\nپاكى و شرافت و بزرگى ؟\r\nپسر عمر روزى كه با حجاج تبهكار و سفاك بيعت مىكرد ، از ياد برده بود كه وقتى به او گفتند : چرا با امير المؤمنين عبد اللّه بن زبير بيعت نمىكنى ، در حالى كه مردم حجاز و بسيارى از اهالى شام با او بيعت كرده‌اند ؟ جواب داده و عذر آورده و گفته بود : به خدا تا وقتى شما شمشير به دست گرفته و خون مسلمانان را مىريزيد ، با شما بيعت نخواهم كرد . « 1 »\r\nپسر عمر چطور با حجاج بيعت كرد ، وقتى كه مىديد دارد خون مسلمانان را مىريزد و مىآشامد ؟ خون توده‌هاى مردمى پاكدامن و شريف و ديندار را ، خون‌هاى پاك شيعهء خاندان پاك پيامبر صلّى اللّه عليه و آله را . چگونه با او بيعت كرده ، حكومتش را به رسميت شناخت و شرعى شمرد و پشت سرش نماز جماعت خواند ؟ او كه قسم خورده بود تا اختلاف و جنگ داخلى برپاست ، با هيچ كس بيعت ننمايد . چگونه و به موجب كدام كتاب آسمانى و كدام سنت سوگندش را زير پا نهاد و با عبد اللّه بن زبير بيعت كرد و پس از آنكه سران خوارج ، همان دشمنان اسلام و از دين برگشتگان ، امثال نافع بن ازرق و عطية بن اسود و نجدة بن عامر با او بيعت كردند ، دست لرزانش را در دست عبد اللّه بن زبير نهاد و او را خليفهء مسلمانان شناخت ؟ « 2 »\r\nكاش من و همكيشانم مىدانستيم مگر در شريعت اسلام جايى و مقامى براى غلبه و تسلط نظامى هست و اين اعتبارى دارد تا مسلمان در امر نمازش كه ستون دين است و برترين كار امت محمد صلّى اللّه عليه و آله ، بدان تكيه و استناد نمايد ؟ يا اقتدا در نماز جمعه و جماعت بر مدار تحقق بيعت و اجماع امت مىگردد و بر اين استوار است كه كشمكش امام با مخالفانش و آنان كه عليه وى سر بر داشته‌اند ، از ميان برخيزد ؟ يا نه ، اين عذر و بهانه‌ها ساخته و پرداختهء پسر عمر خواب و خيال است و پندارهاى بىاساس و دروغ‌ها كه بافته است ؟ نابخردى پسر عمر را باش كه مىپندارد امت اسلام حرف‌هاى چرند او را باور خواهد كرد و او را در ارتكاب جناياتش معذور خواهد شمرد ، غافل از اين‌كه عذر و\r\n\r\n\r\n","description":"","footnote":"\r\n( 1 ) . سنن بيهقى : 8 / 192 .\r\n( 2 ) . همان : 8 / 193 .\r\n","page_name":" 75 ","page_number":83},
  {"content":"\r\n\r\nبهانه‌هايش بدتر از گناهانى است كه مرتكب گشته ، و خود هرچند عذر و بهانه بتراشد و براى تبرئهء خويش تلاش نمايد ، مىداند كه بيهوده است و هيچ از سهمگينى جناياتش نمىكاهد .\r\nاين مرد چنان كه ابن سعد نوشته ، در مكه پشت سر حجاج بن يوسف ثقفى نماز مىخوانده است . « 1 » ابن حزم هم مىنويسد : پسر عمر پشت سر حجاج و نجده « 2 » نماز مىخوانده است « 3 » ، در حالى كه يكى ، از خوارج بوده است و ديگرى ، زشتكارترين موجود روى زمين . اين مطلب را ابو البركات نيز ذكر كرده است . « 4 »\r\nآيا براى پيشنمازى ، كسى از همه شايسته‌تر نيست كه در تلاوت قرآن استادتر باشد و سنت‌شناس‌تر ؟ آيا در حديث صحيح و ثابتى از پيامبر صلّى اللّه عليه و آله نيامده كه كسى بايد پيشنماز مردم شود كه در تلاوت قرآن استادتر باشد ؟ و هرگاه در تلاوت همسان بودند ، آن‌كه سنت‌شناس‌تر است ، و در صورتى كه در سنت‌شناسى همطراز بودند ، آن‌كه پيش‌تر هجرت كرده است ، و هرگاه باهم هجرت كرده بودند ، آن‌كه زودتر مسلمان گشته است . « 5 »\r\nمگر فرمايش پيامبر صلّى اللّه عليه و آله اين نيست كه اگر از قبول شدن نمازتان خوشحال مىشويد ، بايد بهترين شخصتان پيشنمازتان شود ، زيرا پيشنمازتان نماينده‌اى است كه به درگاه پروردگارتان معين مىنماييد . « 6 » آيا پسر عمر از اين‌كه نمازش در درگاه خدا قبول شود ، خوشحال نمىشد ؟ يا از نماز حجاج بن يوسف و منبرهايى كه او تعيين مىكرد ، اين را پسنديده و خوش داشته بود كه على بن ابى طالب و پسر زبير را لعنت مىفرستادند ؟ « 7 » يا\r\n\r\n\r\n","description":"","footnote":"\r\n( 1 ) . الطبقات الكبرى : 4 / 110 .\r\n( 2 ) . نجدة بن عامر ( عمير ) يمانى از سران خوارج ، و عنصرى از دين به درگشته است كه پس از مرگ يزيد بن معاويه در يمامه قيام كرده ، به مكه آمد . گفتارهايش معروف است و پيروانش منقرض گشته‌اند و خود در سال 70 هجرى مرده است . لسان الميزان : 6 / 148 .\r\n( 3 ) . المحلى : 4 / 213 .\r\n( 4 ) . بدائع الصنايع : 1 / 156 .\r\n( 5 ) . صحيح مسلم : 2 / 133 ؛ صحيح ترمذى : 6 / 34 ؛ سنن ابى داود : 1 / 96 .\r\n( 6 ) . نصب الراية : 2 / 26 .\r\n( 7 ) . ر ك : المحلى ، ابن حزم : 5 / 64 .\r\n","page_name":" 76 ","page_number":84},
  {"content":"\r\n\r\nچون مىدانست كه نماز و ديگر عبادات مايهء تقرب ، هيچ مسلمانى را سود نمىدهد مگر با ايمان و عمل به ولايت على بن ابى طالب عليه السّلام « 1 » ، و ضمنا خودش را خوب مىشناخت و بىبهره از آن ولايت مىديد ، مىدانست كه چه پشت سر پيشنماز عادل نماز بخواند و چه پشت سر آدم جائر و از دين برگشته ، در هرصورت نمازش پذيرفتهء درگاه الهى نخواهد بود و يكسان است ؟\r\nاگر او واقعا ملاك صلاحيت پيشنمازى را غلبه و تسلط نظامى مىدانست ، پس چرا پشت سر مولا امير المؤمنين على نماز نخواند و به حضرتش اقتدا ننمود ، در حالى كه در جنگ جمل و جنگ نهروان غلبه با وى بود و در صفين نيز مغلوب نگشت ، بلكه در حالى كه چيزى به غلبه‌اش نمانده بود ، عمروعاص حيله‌اى به كار برد و جمعى از ساده‌لوحان را فريفت ، ولى در همان حال ، انديشمندان و صاحبنظران ترديدى به خود راه ندادند .\r\nتازه پيش از اين جنگ‌ها كه بيعت عمومى براى خلافت على صورت گرفته بود و هيچ مخالف و معارض و رقيبى در ميان نبود تا مسئله غالب و مغلوب بودن مطرح شود ، و امام عادل و بر حق نيز بر مسند خلافت تكيه زده بود ، چرا در آن هنگام ، پسر عمر به وى اقتدا نكرد و او را به پيشنمازى برنگزيد ؟ در آن حال كه كار خلافتش به تحقق پيوسته و بيعتش به انجام رسيده بود . اگر به راستى ملاكش براى اقتدا تحقق شرط بيعت بود ، چرا به وى اقتدا ننمود ؟\r\nاين نجدهء خارجى كيست كه پسر عمر پشت سرش نماز خوانده و به او اقتدا كرده است ؟ او چه وقت بر همهء كشورهاى اسلامى چيره گشته و غلبه كرده است ؟ اصلا او چه اعتبار و ارزشى دارد و نماز خواندن پشت سرش را چه اعتبارى است ، آن هم پشت سر كسى كه از خوارج است و پيامبر صلّى اللّه عليه و آله خوارج را از دين به در شده خوانده و فرموده است :\r\nعده‌اى از امتم خروج خواهند كرد كه قرآن مىخوانند ، ولى قرآن خواندن شما هيچ ربطى به قرآن خواندن آنها ندارد و نه نمازتان ربطى به نمازشان و نه روزه‌تان ربطى به روزه‌شان .\r\nقرآن را در حالى مىخوانند كه مىپندارند قرآن مخصوص ايشان است ، در حالى كه عليه\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 5 ) : 2 / 301 .\r\n","page_name":" 77 ","page_number":85},
  {"content":"\r\n\r\nايشان است . نمازشان از حلقشان فراتر نمىرود ، و از دين چنان به در مىشوند كه تير از كمان . « 1 »\r\nو فرموده : در ادوار بازپسين ، گروهى قيام مىكنند كم سن و سال با آرزوهاى سفيهانه ، گفتارشان بهترين گفتار مردم روى زمين است ، قرآن مىخوانند ، دينشان از دهانشان فراتر نمىرود و از دين چنان به در مىشوند كه تير از كمان . بنابراين ، آنان را هرجا يافتيد بكشيد ، زيرا كشتنشان پاداشى براى كشنده‌شان نزد خدا و در قيامت دارد . « 2 »\r\nو فرموده : در ميان امتم اختلاف و انشعاب پديد خواهد آمد . گروهى خوش گفتارند و بد عمل ، قرآن مىخوانند و از دهانشان فراتر نمىرود ، از دين چنان به در مىشوند كه تير از كمان و باز جاى نمىآيند . آنها بدترين موجوداتند . خوشا به حال كسى كه آنها را بكشد يا به دستشان كشته شود . به كتاب خدا دعوت كنند ، در حالى كه اهل قرآن نيستند . هركه آنها را بكشد ، از آنها به خدا نزديك‌تر است . پرسيدند : اى پيامبر خدا ! نشانه‌شان چيست ؟ فرمود : تراشيدن موى سر . « 3 »\r\nو فرمود : از سوى مشرق گروهى برمىخيزند كه دينشان چنين است : قرآن مىخوانند و از دهانشان فراتر نمىرود ، از دين چنان به در مىشوند كه تير از كمان و ديگر به آن برنمىگردند . نشانه‌شان تراشيدن موى سر است . پياپى قيام مىكنند تا به آخر برسند .\r\nبنابراين ، اگر آنها را يافتيد ، بكشيد . « 4 »\r\nو فرموده : به زودى گروهى چنين خواهند آمد : كتاب خدا را تلاوت مىكنند ، در حالى كه دشمن آنند . كتاب خدا را در حالى كه سرشان تراشيده است ، مىخوانند . وقتى قيام كردند ، گردنشان را بزنيد . « 5 »\r\nو فرموده : گروه‌هايى از امتم سختگيرند و تندخوى ، زبانشان به قرآن روان است و\r\n\r\n\r\n","description":"","footnote":"\r\n( 1 ) . صحيح ترمذى : 9 / 37 ؛ سنن بيهقى : 8 / 170 ؛ تيسير الوصول : 4 / 31 .\r\n( 2 ) . تيسير الوصول : 4 / 32 ؛ السنن الكبرى ، بيهقى : 8 / 170 .\r\n( 3 ) . سنن ابى داود : 2 / 284 ؛ المستدرك ، حاكم : 2 / 147 ، 148 ؛ سنن بيهقى : 8 / 171 ؛ تيسير الوصول :\r\n4 / 33 .\r\n( 4 ) . المستدرك ، حاكم : 2 / 147 .\r\n( 5 ) . همان : 2 / 145 .\r\n","page_name":" 78 ","page_number":86},
  {"content":"\r\n\r\nقرآن از دهانشان فراتر نمىرود ، و از دين چنان به در مىشوند كه تير از كمان . بنابراين ، هرگاه ديديدشان بكشيدشان ، چون هركه بكشدشان ، پاداش خواهد گرفت . « 1 »\r\nو فرموده : خوارج سگان دوزخند « 2 » و اين را سيوطى در الجامع الصغير از يك طريق صحيح شمرده است .\r\nچه ارزشى دارد صحابىاى كه از آن‌همه حديث صحيح كه از پيامبر اكرم صلّى اللّه عليه و آله دربارهء پيمان شكنان و بيدادگران و از دين به درشدگان رسيده ، پند نگيرد و به خود نيايد و براى آنها ارزشى قائل نگردد و چشم از آنها بپوشد و چراغ راهنماى راه دين و دنيايش نسازد و براى سرپيچى از دستورات مكرر و مؤكد پيامبر صلّى اللّه عليه و آله و تبرئهء خويش از عدم شركت در جهاد داخلى بهانه آورد كه آنها فتنه است ؟ آيا مردم پنداشته‌اند كه چون بگويند : ايمان آورديم رها شوند و به بوتهء آزمايش در نيايند ؟ « 3 »\r\nپسر عمر كيفر وظيفه نشناسى خويش و فرار از وظيفهء بيعت با مولاى متقيان امير مؤمنان عليه السّلام را ديد ، كيفر اين را كه دست بيعت در دست مبارك و فرخندهء پيشوايى كه جان پيامبر اكرم صلّى اللّه عليه و آله و پاره‌اى از وجودش بود ننهاد و با آن خليفهء بر حقى كه در فرمانبردارىاش مهاجران و انصار و خلق همداستان گشته بودند ، بيعت نكرد و پشت سرش نماز نگزارد و به پيروىاش برنخاست . سزاى كارش اين خفت و خوارى گشت كه دست بيعت به حجاج تبهكار دارد و بدينگونه پست و ذليل گشت و بدتر از آن اينكه آن ديكتاتور ددمنش و خودخواه او را پست‌تر از اين ديد كه دست براى دريافت بيعتش دراز كند و پاى خويش به طرفش دراز كرد و پسر عمر با نهادن دست بر پاى حجاج با او بيعت نمود ، و خدا او را به خاطر امتناعش از نماز خواندن پشت سر على به اين طريق كيفر داد كه پشت سر حجاج نماز خواند و به نجدهء از دين برگشته اقتدا كرد ، و همين ذلت و خفت براى كيفر دنيايىاش بس ، و كيفر دردناك آخرت سخت‌تر و درازمدت‌تر است . همچنين اين كيفر نصيبش گشت كه حجاج بر او مسلط شد و او را كشت و سپس بر او نماز ميت\r\n\r\n\r\n","description":"","footnote":"\r\n( 1 ) . المستدرك ، حاكم : 2 / 146 .\r\n( 2 ) . مسند احمد : 4 / 355 ؛ سنن ابن ماجة : 1 / 74 .\r\n( 3 ) . عنكبوت 29 / 2 .\r\n","page_name":" 79 ","page_number":87},
  {"content":"\r\n\r\nخواند « 1 » ، چه نماز پذيرفته‌اى و چه دعاى مستجابى كه ستمگرى زشتكار و بىايمان بخواند !\r\n\r\nبهانهء ديگر پسر عمر\r\nپسر عمر ، بهانهء ديگرى هم آورده است . ابو نعيم از طريق نافع از پسر عمر چنين روايت كرده است كه مردى پيش او آمده ، گفت : تو پسر عمرى و مصاحب رسول خدا ، چه باعث شد كه از شركت در جهاد داخلى خوددارى كردى ؟ گفت : اين‌كه خداى متعال ريختن خون مسلمان را برايم حرام گردانيده است و فرموده : با آنان بجنگيد تا فتنه از ميان برخيزد و دين براى خدا باشد . ما اين كار را كرديم و با آنها جنگيديم تا دين براى خدا گشت ؛ اينك شما مىخواهيد بجنگيد تا دين براى غير خدا باشد . « 2 »\r\nابو نعيم نيز از طريق قاسم بن عبد الرحمن روايت كرده است كه در نخستين شورش داخلى به پسر عمر گفتند : آيا به جنگ برنمىخيزى ؟ گفت : وقتى بتها ميان ركن و در كعبه بود ، جنگيدم تا خداى عز و جل آنها را از عربستان بزدود ؛ اينك من مايل نيستم با كسى كه به يگانگى خدا اقرار دارد ، بجنگم . « 3 »\r\nبگذار پسر عمر خودش را دين‌شناس‌تر از همهء اصحاب ، از مهاجران پيشاهنگ گرفته تا انصار بداند ، از آنان كه در آن كشمكش دوشادوش امير المؤمنين على عليه السّلام جنگيدند ، اما آيا خودش را از پيامبر خدا صلّى اللّه عليه و آله هم دين‌شناس‌تر مىپندارد كه به اصحابش دستور داد در آن كشمكش ، امير المؤمنين على عليه السّلام را يارى نمايند و به پشتيبانى او برخيزند و به على عليه السّلام دستور داد تا كمر به آن جنگ‌هاى خونين ببندد و از پا ننشيند ؟ بنابراين ، آيا پيامبر اكرم صلّى اللّه عليه و آله با علم به اين‌كه دو طرف جنگ داخلى اهل توحيد هستند ، دستور داد همراه على عليه السّلام بجنگند يا بدون اطلاع از آن دستور داد كه خون مسلمانان را بريزند ؟ پناه بر خدا ! توبه به درگاه خدا ! آيا پيامبر اكرم صلّى اللّه عليه و آله مىدانست كه نتيجهء آن جنگ اين خواهد شد\r\n\r\n\r\n","description":"","footnote":"\r\n( 1 ) . الاستيعاب : 1 / 369 ؛ اسد الغابة : 3 / 230 .\r\n( 2 ) . حلية الاولياء : 1 / 292 .\r\n( 3 ) . همان : 1 / 294 .\r\n","page_name":" 80 ","page_number":88},
  {"content":"\r\n\r\nكه دين براى غير خدا گردد و با علم به آن تحريض به جنگ كرد ؟ يا حضرتش از آن خبر نداشت ، ولى پسر عمر فهميد و از آن جنگ دورى گزيد ؟ پناه مىبرم به خدا از ياوه‌گويى و هرزه درايى و حرف كفرآلود .\r\nبهانهء پسر عمر چقدر به بهانهء پدرش شباهت دارد ! آن روز كه پيامبر صلّى اللّه عليه و آله به او دستور داد ذوالثديه ، سر دستهء خوارج را بكشد ، او را نكشت به اين بهانه كه ديد با خشوع و خضوع سر بر آستان خدا نهاده است . « 1 »\r\nوانگهى اين‌كه شركت‌كنندگان در آن جنگ‌ها مىخواهند دين براى غير خدا باشد ، مربوط به كداميك از طرفين جنگ است ؟ آيا مولاى متقيان امير مؤمنان و يارانش اين را مىخواهند يا مخالفانش و آنها كه عليه حكومت بر حقش قيام مسلحانه و تجاوزكارانه كرده‌اند ؟ فرض اول كه با قرآن و سنت و احاديثى كه در حق امام على بن ابى طالب عليه السّلام و دوستداران و پيروان و مخالفانش و دربارهء جنگ‌هاى سه‌گانهء جمل و صفين و نهروان آمده منافات دارد ، احاديثى كه در جاى جاى همين كتاب به شرح آورديم و آنها را پسر عمر نديده يا نديده گرفته است .\r\nو در صورت صحت فرض دوم ، يعنى هرگاه مخالفان على عليه السّلام و آنها كه عليه او به قيام مسلحانهء تجاوزكارانه دست زده‌اند ، مىخواسته‌اند كارى كنند كه دين براى غير خدا باشد و جز او پرستيده شود ، چرا پسر عمر پس از خوددارى از بيعت با على عليه السّلام ، دست بيعت به دست معاويه داد كه مىخواسته دين براى غير خدا باشد ؟\r\nاينها مسائلى است كه در برابر پسر عمر نهاده است . نمىدانم پسر عمر در دادگاه عدل الهى براى اين سؤالات پاسخى دارد يا نه ؟ شايد خود را از گير اين سؤالات به دليل نابخردى خويش خلاص كند كه نابخردى موجب سلب مسئوليت و اسقاط تكليف مىشود .\r\nشگفت‌آورتر از اينها آن حرف پسر عمر است كه ابو نعيم نوشته : وضع ما در بحبوحهء آن كشمكش‌ها ، به مردمى شبيه بود كه در راه راستى كه بلدند ، مىروند و ناگهان مه غليط\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 5 ) : 7 / 216 .\r\n","page_name":" 81 ","page_number":89},
  {"content":"\r\n\r\nو تاريكىاى آنها را فرا مىگيرد . برخى به راست مىروند و جمعى به چپ ، و راه را گم مىكنند و ما در آن ميان ، بر جاى خويش ايستاديم تا خدا آن تاريكى و سرگشتگى را ببرد و راه راست نخستين را دريافتيم و پيمودن گرفتيم . اين جوانان قريش بر سر اين قدرت سياسى و اين دنيا با همديگر مىجنگند . براى من اهميتى ندارد كه آنچه اينها بر سرش مىجنگند ، مال من باشد يا نه ، بگذار بجنگند . « 1 »\r\nبايد بدانيم اين مه غليظ و تاريكى ، كى امت را فرا گرفته كه در اثنايش پسر عمر به جاى خود ميخكوب گشته و برقرار مانده است ؟ در دورهء پيامبر صلّى اللّه عليه و آله كه آن از همهء ادوار تاريخ اسلامى پاك‌تر و مصفاتر و روشن‌تر بوده است ، يا در دورهء جانشينانش ؟ مسلم است كه پسر عمر با آن پيرمرد تيمى و با پدر خويش بيعت كرده است و اين دو ، در نظرش به ترتيب بهترين خلق خدايند و در حكومتشان هيچ تاريكى و سرگشتگى و روى آوردن گرد و غبارى را نمىبيند . همچنين دورهء عثمان كه با او بيعت كرده و تا روز كشته شدنش دست از او برنداشته است ، چنان كه در همين جلد از نظر گذشت . « 2 » بنابراين ، دورهء عثمان هم به نظر وى دوره‌اى نيست كه تاريكى و مه غليظى روى آورده باشد ، هر چند خود وى با راهنمايى خاصش براى عثمان ، باعث آشفتگى كارش گشته است . پس دوره‌اى نمىماند جز خلافت امير المؤمنين على بن ابى طالب عليه السّلام و سلطنت معاوية بن ابى سفيان .\r\nپسر عمر با معاويه هم كه پيامبر خدا حكومتش را سلطنتى پر آسيب خوانده و او را لعنت كرده است ، بيعت نموده آن هم با رضا و رغبت ، و سپس با يزيد بن معاويه پس از گرفتن صد هزار درهم از معاويه بيعت كرده است . بنابراين ، دورهء تاريكى و فرا گرفتن مه غليظ در نظر پسر عمر جز دورهء خلافت مولاى متقيان نيست و در همين دوره بوده كه جمعى به راست رفته‌اند و گروهى به چپ ، و راه را گم كرده‌اند ، و قبل و بعد اين دوره همه روشنايى بوده است و همه رفتار بر راه راست دين و بر صراط مستقيم حق ! بويژه در دورهء سلطنت معاويه و يزيد و عبد الملك و حجاج ، و اين مردك در اين ادوار راه راست\r\n\r\n\r\n","description":"","footnote":"\r\n( 1 ) . حلية الاولياء : 1 / 309 .\r\n( 2 ) . ر ك : الغدير ( متن عربى / چ 5 ) : 10 / 23 .\r\n","page_name":" 82 ","page_number":90},
  {"content":"\r\n\r\nنخستين خويش بديده و بشناخته و آن را پيمودن گرفته و با اين حكام بر حق و بر راه راست دين بيعت كرده است !\r\nدر اينجا كسى نيست كه از اين مرد بپرسد چه كسانى با بيعت و جانبدارى خويش از راه به درگشته و ره گم كرده‌اند ؟ آيا كسانى كه با امير المؤمنين على عليه السّلام بيعت كردند ؟ كه ايشان اصحاب عدل و درستكار پيامبر صلّى اللّه عليه و آله بوده‌اند ، چون مجاهدان بدر و مهاجران و انصار و توده‌اى از مردان صالح و جمعى از تابعان و رجال مقيم مدينه و ديگر شهرهاى بزرگ كشور اسلامى ؛ يا نه ، آنها كه با تجاوزگران بيدادگرى چون معاويه و يزيد و عبد الملك و حجاج بيعت كردند ؟ يعنى آن اوباش شام و بىسر و پايان بيابانگرد و بقاياى قبايل مشرك و مهاجم و بدخواه و جاه‌طلبان و شهوت پرستان و كامجويان و دنياپرستان .\r\nفكر مىكنيد لجاجت و حق ناپذيرى ، پسر عمر را وامىدارد كه حرف اول را به زبان آورد در همان حال كه گفتار گهربار پيامبر صلّى اللّه عليه و آله را با دو چشم خويش مىبيند كه اگر على را عهده‌دار حكومت سازيد ، خواهيد ديد كه راهنمايى راه دين يافته است و شما را به راه راست مىبرد .\r\nو اگر على را به فرماندهى برداريد - و مىدانم كه برنمىداريد - خواهيد ديد كه راهنمايى راه دين يافته است و شما را به راه راست مىبرد .\r\nو هرگاه على را به خلافت بگماريد - و مىدانم كه نمىگماريد - خواهيد ديد كه راهنمايى راه دين يافته است و شما را بر طريق درخشان هدايت وامىدارد . « 1 »\r\nيا پسر عمر دستخوش انصاف مىشود و بىاختيار و ناخودآگاهانه زبان به دومى مىگشايد و با اين اعتراف بر بيعت‌هايى كه با ديگران مرتكب گشته ، خط بطان مىكشد و اقرار به ناروايىاش مىنمايد ؟\r\nهمچنين عقيدهء عجيبى اظهار داشته با اين حرف كه جوانان قرشى بر سر قدرت سياسى با همديگر مىجنگند و در پى مال دنيايند ، در حالى كه مىداند حرفش شامل دو طرف مىشود : يكى امير المؤمنين على و اصحابش كه دنيا ، چنان كه خودش فرموده و\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 5 ) : 1 / 13 .\r\n","page_name":" 83 ","page_number":91},
  {"content":"\r\n\r\nزندگىاش فرمايشش را به ثبوت رسانده ، در نظرش از آب بينى بزى ناچيزتر است و كمر بستنش به آن جنگ‌هاى داخلى به فرمان پيامبر خدا صلّى اللّه عليه و آله بوده و بنا بر وصيتش به او و اصحابش ، چنان كه در اين جلد و جلد سوم گذشت ، و ديگرى طلحه و زبير و معاويه .\r\nوضع دو نفر اول چنان بوده كه امير المؤمنين على در يكى از نطق‌هايش فرموده است :\r\nهريك از آن دو ، حكومت را براى خويش مىخواهد و آن را به طرف خويش مىكشد و هيچ پيوندى آنان را به خدا ربط نمىدهد و به هيچ وجه رابطه‌اى با خدا ندارد و هر كدامشان كينهء رفيقش را به دل مىپرورد و به زودى پرده از اين كارشان بر خواهد افتاد . به خدا قسم ، اگر به مقصود برسند دمار از روزگار يكديگر درمىآورد و هريك در نابودى ديگرى مىكوشد . اينك دار و دستهء تجاوزكار داخلى قد برافراشته است ، پس كجايند روزشماران اين‌چنين هنگامه ؟\r\nوقتى طلحه و زبير و عايشه به بصره رسيدند ، مروان بن حكم پيش طلحه و زبير آمده ، پرسيد : كداميك از شما را حاكم بشناسم و براى نماز نامش را به بانگ بردارم ؟ هيچ‌يك حرفى نزدند . عبد اللّه بن زبير گفت : پدرم را . محمد بن طلحه گفت : پدرم را . عايشه به مروان پيغام داد : مىخواهى ميان ما يا ياران ما آشوب به پا كنى ؟ بگذاريد پسر خواهرم ، يعنى عبد اللّه بن زبير پيشنمازى مردم را به عهده بگيرد . « 1 »\r\nوضع معاويه هم كه معلوم است . او در پى قدرت سياسى و مال دنيا بوده است و اصحاب پيامبر صلّى اللّه عليه و آله او را با همين خصوصيت مىشناخته‌اند و اين معنا در سخنانش آشكار است . ولى چه سود كه پسر عمر به حرفشان گوش نمىدهد و عشق كوركورانه‌اى كه به امويان دارد ، نمىگذارد سخنشان را بشنود ، و به همين جهت چشم و گوش بسته به منجلاب گمراهى غلتيده است . اينك شمه‌اى از آن سخنان :\r\n1 - هاشم مرقال ، به امير المؤمنين على عليه السّلام مىگويد : اى امير المؤمنين ! ما را پيش ببر به طرف آن جماعت سنگدل حق ناپذيرى كه قرآن را پشت سر انداخته‌اند و نسبت به بندگان خدا به شيوه‌اى كه ناخوشايند خداست ، رفتار مىكنند ، و حرام خدا را حلال\r\n\r\n\r\n","description":"","footnote":"\r\n( 1 ) . مرآة الجنان ، يافعى : 1 / 95 .\r\n","page_name":" 84 ","page_number":92},
  {"content":"\r\n\r\nساخته و حلالش را حرام نموده‌اند ، و شيطان نظرشان را به خود جلب كرده و به آنها وعده‌هاى پوچ داده و آرزوها به دلشان افكنده است تا سرانجام ، آنان را از راه به در كرد و به انحطاط و پستى كشاند و دنياپرست گردانيد تا آنجا كه اكنون بر سر زندگى دنياشان با چنان علاقه‌اى مىجنگند كه ما به آخرت داريم . « 1 »\r\n2 - مرقال نيز مىگويد : اى امير المؤمنين ! ما اين جماعت را بدقت مىشناسيم . اينها با تو و پيروانت دشمنند و با هركه در پى فرآورده‌هاى دنيا باشد ، دوستند . اينها با تو در جنگ و ستيزند و بر سر دنيا و حفظ آنچه در چنگ دارند ، از هيچ كوششى فروگذار نيستند ، و هيچ مقصودى جز دستيابى بر مال و جاه و لذت دنيا ندارند ، جز اين‌كه جاهلان را با شعار خونخواهى عثمان مىفريبند ، دروغ مىگويند و براى خون او بسيج نگشته‌اند ، بلكه در پى دنيايند . « 2 »\r\n3 - يزيد بن قيس ارحبى در نطقى مىگويد : مسلمان كسى است كه دين و نظريه‌اش را سلامت نگهدارد . اين جماعت به خدا قسم بر سر برقرارى دينى كه معتقد باشند ما تباهش كرده‌ايم ، نمىجنگند يا در راه احياى حقى كه معتقد باشند ما آن را ضايع و تعطيل كرده‌ايم . فقط بر سر اين دنيا به جنگ ما برخاسته‌اند و مىخواهند در دنيا ديكتاتور و پادشاه باشند . اگر بر شما چيره شوند كه خدا چنين روزى را نياورد ، كسانى مثل سعيد « 3 » و وليد « 4 » و عبد اللّه بن عامر « 5 » نابخرد بر شما فرمانروا خواهند گشت كه يكى از ايشان در انجمنش حرف‌هاى نامربوط مىزند و مال خدا را برگرفته ، مىگويد كه اين كار گناه و اشكالى ندارد ، پندارى ارث پدرش باشد . چگونه چنين چيزى ممكن است ؟ اين مال خداست كه به قدرت شمشير و نيزه به تصرفمان درآورده است . اى بندگان خدا ! با اين جماعت ستمگرى كه به موجب چيزى غير از وحى خدا حكومت مىكنند ، بجنگيد و\r\n\r\n\r\n","description":"","footnote":"\r\n( 1 ) . كتاب صفين 125 ؛ شرح ابن ابى الحديد : 1 / 282 ؛ جمهرة الخطب : 1 / 151 .\r\n( 2 ) . كتاب صفين 103 ؛ شرح ابن ابى الحديد : 1 / 278 .\r\n( 3 ) . سعيد بن عاص بن اميه ، استاندار مدينه از جانب معاويه .\r\n( 4 ) . وليد بن عقبهء شرابخوار ، برادر مادرى عثمان .\r\n( 5 ) . عبد اللّه بن عامر كه سه سال از طرف معاويه فرماندار بصره بود .\r\n","page_name":" 85 ","page_number":93},
  {"content":"\r\n\r\nدربارهء آنان دستخوش سرزنش هيچ سرزنشگرى نشويد . اينان اگر بر شما مسلط شوند ، دين و دنياتان را خراب خواهند كرد ، همانها كه يكايكشان را مىشناسيد و آزموده‌ايد . به خدا از اين‌كه عليه شما همداستان شده‌اند ، قصدى جز شر و آسيب رسانى ندارند . از خداى بزرگ براى خودم و براى شما آمرزش مىطلبم . « 1 »\r\n4 - عمار ياسر در نطقى در صفين مىگويد : اى بندگان خدا ! همراه من به سوى جماعتى روانه شويد كه به ادعاى خويش ، در پى خونخواهى كسى هستند كه بر خود ستم مىورزيد و بر بندگان خدا ، به وسيله‌اى جز آنچه در كتاب خدا هست ، حكومت مىكرد . او را مردان صالحى كشتند كه تجاوزگرى را تقبيح مىنمودند و به احسان و نيكوكارى امر مىكردند . اينهايى كه اگر زندگى دنياشان در امان باشد ، به زوال اين دين هيچ اهميتى نمىدهند . پرسيدند : چرا او را كشتيد ؟ گفتيم : به سبب بدعت‌هايش . گفتند :\r\nهيچ بدعتى مرتكب نگشته است . اين را از آن جهت گفتند كه او ايشان را بر مال و منال دنيا مسلط كرده بود ، به طورى كه مىخوردند و مىچريدند و اگر كوه‌ها بر سرشان فرو مىريخت ، به خود نمىآمدند .\r\nبه خدا فكر نمىكنم اينها در پى خونخواهى او باشند ، زيرا مىدانند كه او ظالم بوده است . اينها مزهء لذايذ دنيا را چشيده‌اند و از آن خوششان آمده و خواهان دوام و ادامه‌اش شده‌اند و ضمنا فهميده‌اند اگر صاحب حق يا مجرى قانون اسلام دستش به آنها برسد ، ميان آنها و آنچه مىخورند و مىچرند ، مانع و حايل خواهد گشت . البته ، آنان سابقهء درخشانى در اسلام ندارند كه به وسيلهء آن در خور فرمانروايى و حكومت گردند و مردم از آنان اطاعت نمايند . ناچار پيروان خود را با اين سخن گول زده‌اند كه پيشواى ما بناحق و مظلومانه كشته شده است ، تا به اين وسيله ديكتاتور و پادشاه بشوند . اين حيلهء بدخواهانه‌اى است كه به وسيله‌اش بدين موقعيت رسيده‌اند كه مىبينيد ، و اگر اين حيله نبود از مردم حتى دو نفر هم با اينها بيعت نمىكردند . « 2 »\r\n\r\n\r\n","description":"","footnote":"\r\n( 1 ) . كتاب صفين 279 ؛ تاريخ طبرى : 6 / 10 ؛ شرح ابن ابى الحديد : 1 / 485 .\r\n( 2 ) . كتاب صفين 361 ؛ تاريخ طبرى : 6 / 21 ؛ شرح ابن ابى الحديد : 1 / 504 ؛ الكامل ، ابن اثير : 3 / 123 ؛ تاريخ ابن كثير : 7 / 266 . متن از كتاب صفين ابن مزاحم است .\r\n","page_name":" 86 ","page_number":94},
  {"content":"\r\n\r\n5 - عبد اللّه بن بديل بن ورقاء خزاعى در نطقى مىگويد : اى امير المؤمنين ! اين جماعت اگر خواستار خدا بودند و براى خدا كار مىكردند ، با ما مخالفت نمىورزيدند . اما اينها از آن جهت با ما مىجنگند كه از برابرى حقوق گريزانند و دوستدار تبعيض اقتصادىاند و مىخواهند قدرت سياسى خود را نگهدارى كنند و مال و منال دنيايى را كه در چنگ دارند ، از كف ندهند و به خاطر كينهء ديرينه‌اى كه از تو به دل گرفته‌اند و دشمنى ناشى از حوادث گذشته كه با تو اى امير المؤمنين دارند ، چه اين تو بودى كه پدران و برادرانشان را درآوردگاهها كشته‌اى . « 1 »\r\n6 - شبث بن ربعى به معاويه مىگويد : به خدا بر ما پوشيده نيست كه چرا با ما مىجنگى و در پى چه هستى ؟\r\n7 - وردان مستخدم عمرو بن عاص به او مىگويد : دنيا و آخرت در دلت باهم ستيزه و كشمكش نمودند . در دل انديشيد : همراه على آخرت منهاى دنياست و در آخرت جبران دنيا مىشود ، و همراه معاويه دنياى بدون آخرت است و در دنيا آنچه جاى نعمت آخرت را بگيرد نيست . عمرو عاص در جوابش مىسرايد :\r\n- خدا وردان و شوخ چشمىاش را نابود كند ، به جان تو سوگند كه وردان آنچه را در دلم مىگذشت ، بيان كرد .\r\n- هنگامى كه دنيا بر نفسم جلوه فروخت ، برايش طمع نمودم و در طبيعت و سرشت آدمى آزمندى است .\r\n- در درون آدمى دو نفس هست : يكى پرهيز مىنمايد و ديگر تابع حرص و دستخوش طمع است و آدمى چون خويشتن به نفس دومى بسپارد ، حتى در حال سيرى به خوردن كاه مىپردازد !\r\n- ديدم على دين مجسّم است كه دنيا را به همراه ندارد و آن ديگرى دنيا دارد و قدرت سياسى .\r\n\r\n\r\n","description":"","footnote":"\r\n( 1 ) . كتاب صفين 114 ؛ شرح ابن ابى الحديد : 1 / 281 ؛ جمهرة الخطب : 1 / 148 .\r\n","page_name":" 87 ","page_number":95},
  {"content":"\r\n\r\n- آنگاه از روى طمع و در عين آگاهى دنيا را برگزيدم و در اين كار هيچ برهانى نداشتم . « 1 »\r\nهمو در جاى ديگر گويد :\r\n- اى معاويه ! دينم را به تو نمىدهم بىآنكه دنيا را به دست آورم ؛ بنابراين ، بنگر كه چه خواهى كرد .\r\n- اگر مصر را به من بدهى ، معاملهء پر سودى كرده‌ام و چيزى را به دست آورده‌ام كه مايهء سود و زيان است .\r\n- دين و دنيا ، برابر و همسنگ نيستند و من در حالى دادهء ترا مىستانم كه سرافكنده و زيانكارم ! « 2 »\r\n8 - محمد بن مسلمهء انصارى در نامه‌اى به معاويه مىنويسد : تو به جان خودم ، جز در پى دنيا نرفته‌اى و جز پيروى هواى نفس نكرده‌اى . اگر عثمان را پس از مرگ يارى مىدهى ، او را به هنگام زندگى خوار گذاشته‌اى . « 3 »\r\n9 - نصر بن مزاحم مىنويسد : وقتى در قبيلهء عك و اشعرون براى معاويه شرط كردند كه حقوق و مواجبى در ازاى بيعت با او براى آنان مقرر نمايد و مقرر نمود « 4 » ، از اهالى عراق هركه بيمار دل بود ، طمع به معاويه بست و چشم به او دوخت ، به طورى كه اين حالت در ميان مردم سرايت كرد و شايع گشت و چون خبر آن به على رسيد ، ناراحت و متنفر شد . منذر بن ابى حميصهء وادعى « 5 » كه از قهرمانان و شاعران قبيلهء همدان بود ، به خدمت وى آمده ، گفت : اى امير المؤمنين ! در قبيلهء عك و اشعرون از معاويه حقوق و مواجب خواستند و به آنها داد و با اين عمل دينشان را به دنيا فروختند ، در حالى كه ما آخرت را به جاى دنيا اختيار كرده و به آن دل خوش ساخته‌ايم و به عراق به جاى شام و به تو به جاى معاويه . به خدا قسم ، آخرت ما بهتر از دنياى آنهاست و عراقمان بهتر از شام آنها و اماممان هدايت يافته‌تر از پيشواى آنها . بنابراين ، به وسيلهء ما جنگ را آغاز كن و\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 5 ) : 2 / 141 ، 142 .\r\n( 2 ) . همان : 2 / 143 .\r\n( 3 ) . كتاب صفين 86 .\r\n( 4 ) . ر ك : كتاب صفين 493 .\r\n( 5 ) . منسوب به وادعه شاخه‌اى از قبيلهء همدان .\r\n","page_name":" 88 ","page_number":96},
  {"content":"\r\n\r\nاطمينان داشته باش كه ترا يارى خواهيم كرد و ما را به جانبازى و مرگ وادار ساز . آنگاه در اين‌بار چنين سرود :\r\n- قبيلهء عك مواجب خواستند و قبيلهء اشعر خواستار خلعت و پاداش گشتند .\r\n- دين را به خاطر گرفتن مواجب و خلعت رها ساختند و با اين كار ، بدل به بدترين موجودات گشتند .\r\n- و ما پاداش نيك از خدا طلبيديم و پايدارى و نيت و تصميم راسخ در جهاد را .\r\n- بدينسان هريك از ما به آنچه طلب كرد و آرزو نمود ، رسيد و همهء ما سرپيچى را گناه مىشماريم .\r\n- مردم عراق در هنگامهء نبرد و آنگاه كه سپاهيان به هم آويزند ، بهتر و برتر از ديگرانند .\r\n- و چون بلا و گرفتارى مردمان را فراگيرد ، مردم عراق پر تحمل‌تر از ديگرانند .\r\n- اى صاحب ولايت و اى وصى پيامبر ! هركه از ميان ما در راه خدا دوست و حامى تو نباشد ، از ما نيست .\r\nعلى در جوابش گفت : آفرين بر تو و رحمت خدا ! و بر او و بر قبيله‌اش آفرين خواند .\r\nخبر سرودهء وى به معاويه رسيد ، گفت : به خدا اشخاص مورد اعتماد على را با پول به طرف خود متمايل خواهم ساخت و آنقدر پول در ميانشان پخش خواهم كرد تا دنياى من بر آخرت او چيره گردد . « 1 »\r\n10 - مولا امير المؤمنين به معاويه مىنويسد : بدان كه تو داعيهء مقامى را دارى كه نه از لحاظ سابقه و نه از حيث ولايت شايستگى احراز آن را دارى ، و نه دربارهء آن به كار مشخصى استناد مىنمايى كه امتيازى براى تو ثابت نمايد ، و نه شاهدى از قرآن به نفع تو وجود دارد ، و نه وصيتى از رسول خدا كه آن را دربارهء خود ادعا كنى . بنابراين ، آنگاه كه تو از دنيايى كه در آنى و از زرق و برقش شادان و به لذايذش متكى و مطمئن ، بر كنده شوى و با دشمنى سخت كوش و پر اصرار واگذاشته شوى ، چه خواهى كرد با وجود آنچه در درونت مىگذرد از دنياپرستى و دنيادارى ؟ و مسلم است كه دنيا ترا به سوى\r\n\r\n\r\n","description":"","footnote":"\r\n( 1 ) . كتاب صفين 495 ؛ شرح ابن ابى الحديد : 2 / 293 .\r\n","page_name":" 89 ","page_number":97},
  {"content":"\r\n\r\nخود خوانده و دعوتش را پذيرفته‌اى و ترا كشانده و كشيده شده‌اى و به تو دستور داده و فرمانش را برده‌اى . بنابراين ، دست از ادعاى حكومت بردار و خود را آمادهء حساب و دادرسى ساز ، زيرا چيزى نمانده كه ترا به پا نگهدارند و از تو بازخواست نمايند . اى معاويه ! تو كه نه حسن سابقه‌اى دارى و نه افتخار و امتيازى بر هموطنانت كى سياستمدار و مدير مردم بوده‌اى يا والى و زمامدار اين امت ؟ بنابراين ، خود را براى مقابله با آنچه عارضت گشته ، مهيا كن و مگذار شيطان در مورد تو موفق شود و ترا بفريبد ، با اينكه من مىدانم خدا و پيامبرش راستگويند و تو نخواهى توانست بر تمايلات شيطانى درونت غلبه كنى . از مداومت بر بد نهادى مزمن به خدا پناه مىبرم . اگر بر تمايلات شيطانى درونت غلبه نكنى و دست از اين كار برندارى ، آنچه را كه از خودت بر خودت پنهان است ، برايت باز مىنمايم ؛ تو خوشگذرانى هستى كه شيطان به تو راه يافته است و در وجودت چنان كه خون جريان دارد ، نفوذ و جريان پيدا كرده است . « 1 »\r\n11 - آورده‌اند كه حسن بن على ، رضى اللّه عنهما ، به حبيب بن مسلمه « 2 » كه پس از جنگ صفين به يورشى دست زده بود ، فرمود : اى حبيب ! بسا لشكركشىها كه تو در غير اطاعت فرمان خدا كرده‌اى . حبيب گفت : به قصد حمله به پدرت لشكر نمىكشم . فرمود :\r\nآرى ، به خدا تو معاويه را در راه دنيادارىاش پيروى كرده‌اى و شتابان به راه هواى دلش رفته‌اى . اگر او زندگى دنيايت را درست كند ، دينت را فرو خواهد گذاشت . كاش تو كه بدكردارى ، خوش گفتار و خوش عقيده مىبودى ، يعنى چنان مىبودى كه خداى متعال مىفرمايد : و گروهى ديگر به گناه خود اعتراف كردند كه كارى نيكو را به كارى زشت آميخته‌اند ، « 3 » لكن تو چنانى كه خداى متعال مىفرمايد : در حقيقت ، آنچه انجام مىدادند ، بر دلشان سيطره يافت « 4 » ، يعنى عملشان عقيده‌شان را و عواطف و افكارشان را ساخت . « 5 »\r\n\r\n\r\n","description":"","footnote":"\r\n( 1 ) . كتاب صفين 122 ؛ نهج البلاغة : 2 / 10 ؛ شرح ابن ابى الحديد : 3 / 410 .\r\n( 2 ) . وى ساكن شام و در جنگ‌هاى داخلى همراه معاويه بود .\r\n( 3 ) . توبة 9 / 102 .\r\n( 4 ) . مطففين 83 / 14 .\r\n( 5 ) . الاستيعاب : 1 / 123 .\r\n","page_name":" 90 ","page_number":98},
  {"content":"\r\n\r\n12 - قحذمى مىگويد : چون معاويه به مدينه درآمد ، چنين نطق كرد : اى مردم ! ابو بكر ، رضى اللّه عنه ، خواستار دنيا نشد و دنيا نيز به سراغش نرفت . عمر دنيا به سراغش رفت ، ولى او آن را نخواست . عثمان به دنيا دست يافت و دنيا نيز بر او دست يافت ، اما من ، دنيا به سويم گراييد و من هم به او گرويدم ؛ من فرزند دنيايم و او مادر من است ، اگر مرا بهترين فردتان نمىدانيد ، من براى شما بهتر از ديگرانم . « 1 »\r\nو ديگر سخنان كه نمودار هدف‌ها و آمال معاويه است و مىرساند كه در پى مال و منال و لذايذ دنيوى مىدويده و در پى سلطنت بوده است .\r\n\r\nپسر عمر احياگر بدعت‌هاى پدر\r\nدر اينجا ، در جريان بررسى اخبار تاريخىاى كه دربارهء پسر عمر هست ، مىرسيم به اين موضوع كه از بدعت‌هاى پدرش پيروى كرده و نظريات وى را كه بر خلاف قرآن و سنت بوده ، به عنوان آيين خويش برگزيده است ، آن هم بعد از روشن شدن حقيقت برايش ، و پس از آنكه هدايت از گمراهى باز شناخته گشته است . چه مىپندارند كه هرگاه كار زشتى مرتكب شوند ، مىگويند : پدران خويش را نيز چنين يافته‌ايم و خدا ما را بدان فرمان داده است ؟ « 2 »\r\nدر اينجا به برخى از اين بدعتها اشاره مىكنيم :\r\n1 - حافظ هيثمى مىنويسد : از پسر عمر دربارهء متعه پرسيدند ، گفت : حرام است .\r\nگفتند : ابن عباس معتقد است اشكالى ندارد . گفت : به خدا ابن عباس مىداند كه پيامبر خدا در جنگ خيبر از آن نهى كرده است . « 3 »\r\nبيهقى مىنويسد : از پسر عمر دربارهء متعهء نساء پرسيدند ، گفت : حرام است ، مگر عمر بن خطاب ، رضى اللّه عنه ، كسى را كه متعه كرده بود ، سنگباران نمىكرد ؟ « 4 »\r\nاين مرد با اظهار قطعى حرام بودن متعه ، به خدا و پيامبرش دروغ مىبندد . از او دربارهء\r\n\r\n\r\n","description":"","footnote":"\r\n( 1 ) . العقد الفريد : 2 / 300 .\r\n( 2 ) . اعراف 7 / 28 .\r\n( 3 ) . مجمع الزوائد : 4 / 265 .\r\n( 4 ) . السنن الكبرى : 7 / 206 .\r\n","page_name":" 91 ","page_number":99},
  {"content":"\r\n\r\nدين و آيين خدا مىپرسند و اين‌كه حكم متعه در شريعت اسلام چيست و او سخن از بدعت و حكم خلاف شرع پدرش مىراند . تازه با اين سخن ، پدرش را دروغگو مىنمايد ، زيرا پدرش مىگويد : دو متعه در زمان پيامبر خدا وجود داشت كه من آن دو را منع مىنمايم و مرتكبش را مجازات مىكنم ، و نيز مىگويد : سه چيز در دورهء پيامبر خدا وجود داشت كه من آنها را حرام مىسازم و مرتكبش را مجازات مىكنم : متعهء حج ، متعهء نساء ، و گفتن حى على خير العمل ، و هيچ نمىگويد كه اينها در قسمتى از دورهء پيامبر اكرم بوده و بعد از آن نهى فرموده ، بلكه مىگويد من حرام مىسازم و منع مىكنم ، و كار تحريم را به خود نسبت مىدهد ، و اين را از اولين كارهاى خلاف عمر شمرده‌اند .\r\nنه‌تنها پدرش را دروغگو نموده ، بلكه عبد اللّه بن عباس را دروغگو خوانده و به او تهمت زده است كه حكم خدا را مىداند و بر خلافش فتوا مىدهد ، و اين سخن ناروا را با سوگند به خدا مؤكد مىسازد ، حال آنكه علامهء امت برتر از اين است كه چنين گناه سهمگينى را مرتكب شود .\r\nهمچنين برجسته‌ترين اصحاب را دروغگو شمرده است ، اصحابى مانند جابر بن عبد اللّه و ابو سعيد خدرى و عمران بن حصين را كه معتقد به جايز بودن متعه به موجب سنت نبوى بوده و گفته‌اند كه در دورهء ابو بكر و قسمتى از دورهء حكومت عمر متعه كرده‌اند و عمر از آن نهى نموده است . سرور خاندان پيامبر على بن ابى طالب عليه السّلام را دروغگو شمرده كه نهى از متعه را كار عمر مىداند و مىفرمايد : اگر عمر از متعه نهى نكرده بود ، كسى جز تيره‌بخت سنگدل مرتكب زنا نمىشد .\r\nوانگهى اين حرف را در اثناى جنگ خيبر از متعه نهى شده باشد ، همهء حافظان حديث و كسانى كه بر صحيح بخارى شرح نوشته‌اند ، تكذيب كرده و گفته‌اند كه در آن هنگام از متعه نهى نشده است ، و ما سخن سهيلى و ابو عمرو زرقانى را پيش از اين آورديم « 1 » كه آن حرف ، پندارى است و خطايى و از سيره نويسان و راويان حديث هيچ كسى چنين حرفى نزده است . و اين بحث به طور كامل و وافى در همين كتاب به انجام\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 2 ) : 6 / 226 .\r\n","page_name":" 92 ","page_number":100},
  {"content":"\r\n\r\nرسيد . « 1 »\r\n2 - بر خلاف كردار و فرمايش و تقرير پيامبر صلّى اللّه عليه و آله و به تقليد از پدرش عمر بن خطاب ، از گريستن بر مرده نهى كرده است ، آن هم پس از دريافت حقيقت و سنت پيامبر در اين باره و بعد از اتمام حجت بر او و پدرش . اين مرد مىگفت : پيامبر خدا از كنار گورى مىگذشت ، فرمود : اين اكنون از گريستن خانواده‌اش بر وى در عذاب است . عايشه گفت :\r\nخدا از ابو عبد الرحمن درگذرد ، زيرا او دچار اشتباه شده است و مىدانيم كه خداى تعالى مىفرمايد : هيچ كس بار گناه ديگرى را به دوش نمىكشد . « 2 » در حقيقت ، رسول خدا فرمود : اين اكنون دارد عذاب مىكشد و در همين حال خانواده‌اش بر او گريه مىكنند . « 3 »\r\nما اين موضوع را در همين كتاب روشن ساختيم . « 4 »\r\n3 - به پيروى از دستور پدرش كه قبلا در همين كتاب به شرح آمد « 5 » ، از نقل و آموختن احاديث پيامبر خوددارى كرد . شعبى مىگويد : يكسال و نيم يا دو سال با پسر عمر نشستم و جز يك حديث نشنيدم كه از پيامبر خدا نقل كند . « 6 »\r\n4 - سخنش دربارهء طواف وداع براى كسى كه در حال حيض باشد . اين سخن را به پيروى از پدرش و بر خلاف سنت پيامبر مىگفت . مدتى بر اين عقيده و نظر بود و چون ديد كه هيچ كس با او هم عقيده و همداستان نيست ، ناچار دست از آن برداشت و به سنت تسليم گشت . « 7 »\r\n5 - به تقليد از پدرش بدعتى را كه او گذاشته و منع كرده بود كه دربارهء آنچه به وقوع\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 2 ) : 6 / 198 - 240 .\r\n( 2 ) . انعام 4 / 164 ؛ اسراء 17 / 15 ؛ فاطر 35 / 18 ، زمر 39 / 7 .\r\n( 3 ) . مسند احمد : 2 / 31 - 38 .\r\n( 4 ) . ر ك : الغدير ( متن عربى / چ 2 ) : 6 / 159 - 167 و 10 / 43 ، 44 .\r\n( 5 ) . همان : 6 / 294 .\r\n( 6 ) . سنن دارمى : 1 / 84 ؛ سنن ابن ماجة : 1 / 15 ؛ مسند احمد : 2 / 157 - با اين عبارت : دو سال با پسر عمر نشستم و نشنيدم حديثى از رسول خدا نقل كند .\r\n( 7 ) . ر ك : الغدير ( متن عربى / چ 2 ) : 6 / 111 .\r\n","page_name":" 93 ","page_number":101},
  {"content":"\r\n\r\nنپيوسته سؤال ننمايند « 1 » ، نشر مىداد و مىگفت : اى مردم ! دربارهء آنچه به وقوع نپيوسته و نبوده ، نپرسيد ، زيرا من شنيدم عمر بن خطاب كسى را كه دربارهء آنچه نبوده سؤال كرد ، لعنت نمود . « 2 »\r\nاز بدبختى امت محمد تعجب نمىكنيد كه برايش بدعت را با دشنام تحكيم مىنمايند و به وسيلهء كارى زشت او را از انجام كار درست و پسنديده باز مىدارند ؟\r\n6 - سخنى كه بر خلاف سنت ثابت و به پيروى از بدعت پدرش دربارهء عطر زدن در حال احرام زده است . بخارى و مسلم از طريق ابراهيم بن محمد بن منتشر از پدرش روايت كرده‌اند كه پسر عمر مىگفت : اگر قيرآلود شوم ، برايم خوش‌تر از اين است كه در حال احرام باشم و بوى عطر از من برآيد . من رفتم پيش عايشه و حرف پسر عمر را به اطلاعش رساندم ، گفت : پيامبر خدا به خودش عطر زد و سرى به همسرانش زد و به حال احرام درآمد ، يا به روايت بخارى : . . . به اطلاع عايشه رساندم ، گفت : خدا از ابو عبد الرحمن درگذرد ، من به پيامبر خدا عطر مىزدم و مىرفت سرى به همسرانش مىزد و بعد به حال احرام درمىآمد و بوى عطر از تنش برمىآمد .\r\nبه روايت نسائى : از پسر عمر دربارهء عطر زدن به هنگام احرام پرسيدم ، گفت : اگر قيرآلود شوم ، برايم خوش‌تر از آن است . حرفش را به اطلاع عايشه رساندم . گفت : خدا از ابو عبد الرحمن درگذرد . من خودم به پيامبر خدا عطر مىزدم و مىرفت سرى به همسرانش مىزد و بعد بوى عطر از او برمىآمد . « 3 »\r\n7 - آنچه مسلم و بخارى از قول مجاهد ثبت كرده‌اند « 4 » كه گفت : من و عروة بن زبير به مسجد درآمديم و ديديم عبد اللّه بن عمر در حجرهء عايشه نشسته است و مردم در مسجد دارند نماز مىخوانند . از او دربارهء نمازشان پرسيديم ، گفت بدعت است . عروه از او\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 2 ) : 6 / 293 .\r\n( 2 ) . كتاب العلم ، ابو عمر : 2 / 143 ، مختصر كتاب العلم 190 .\r\n( 3 ) . صحيح بخارى : 1 / 102 ، 103 ؛ صحيح مسلم : 4 / 12 ، 13 ؛ سنن نسائى : 5 / 141 .\r\n( 4 ) . صحيح بخارى : 3 / 144 ؛ صحيح مسلم : 4 / 61 ؛ مسند احمد : 2 / 73 ، 129 ، 155 ؛ تيسير الوصول :\r\n1 / 336 .\r\n","page_name":" 94 ","page_number":102},
  {"content":"\r\n\r\nپرسيد : پيامبر خدا چند بار عمره به جاى آورد ؟ گفت : چهار بار كه يكى از آنها در ماه رجب بود . نخواستيم حرفش را رد كرده او را دروغگو نماييم . در همان حال صداى عايشه را در حجره شنيديم . عروه بانگ برداشت كه اى ام المؤمنين ! نمىشنوى پسر عمر چه مىگويد ؟ پرسيد : چه مىگويد ؟ گفت : مىگويد : پيامبر خدا چهار عمره به جاى آورد كه يكى از آنها در ماه رجب بود . عايشه گفت : خدا از پسر عمر درگذرد . پيامبر خدا هربا كه به عمره مىرفت ، پسر عمر با وى بود و هرگز در ماه رجب عمره به جاى نياورد .\r\nاز اين روايت پيداست كه پسر عمر عمدا عمره‌اى براى پيامبر خدا در ماه رجب جعل كرده است ، گرچه مجاهد و عروه نخواسته‌اند او را دروغگو نمايند . او اين را از آن جهت جهل كرد تا بتواند بدان وسيله نظر خلاف سنتى را كه پدرش دربارهء متعهء حج اظهار كرده ، تأويل و توجيه نمايد ، توجيهى كه در روايت احمد حنبل بدينگونه آمده است : عمر به شما نگفته است كه عمره در ماه‌هاى حج حرام است ، بلكه گفته كمال عمره در آن است كه در غير ماه‌هاى حج به جاى آوريد . « 1 » بنابراين ، پسر عمر خواسته با جعل عمره‌اى در ماه رجب براى پيامبر خدا صلّى اللّه عليه و آله تأييد و پايه‌اى براى تأويل و توجيه خويش دربارهء رأى پدرش بسازد ، و ندانسته كه اين توجيه تكذيب حرف پدرش مىباشد كه تصريح مىكند :\r\nمن آن را حرام مىسازم و مرتكبش را مجازات مىكنم ، چنان كه در جلد ششم همين كتاب به طرزى قاطع و روشن گذشت .\r\nپيامبر اكرم هرگز در رجب عمره به جاى نياورده است ، چنان كه از حديث انس هم پيداست كه گفت : پيامبر خدا چهار عمره به جاى آورده همه در ذيقعده « 2 » ، و در حديث ابن عباس نيز آمده است كه پيامبر خدا جز در ذيقعده عمره‌اى به جا نياورده است . « 3 »\r\nپسر عمر مىپنداشت رسول خدا فقط دوبار عمر به جاى آورده است كه عايشه حرفش را تكذيب كرد ، و شايد اين حرف را پسر عمر پيش از تكذيب عايشه زده باشد .\r\n\r\n\r\n","description":"","footnote":"\r\n( 1 ) . مسند احمد : 2 / 95 .\r\n( 2 ) . صحيح بخارى : 3 / 145 ؛ صحيح مسلم : 4 / 60 ؛ سنن ابى داود : 1 / 312 ؛ الاجابة ، زركشى 115 .\r\n( 3 ) . سنن ابن ماجة : 2 / 233 .\r\n","page_name":" 95 ","page_number":103},
  {"content":"\r\n\r\nابو داود و احمد حنبل از طريق مجاهد چنين ثبت كرده‌اند كه از پسر عمر پرسيدند : پيامبر خدا چند بار عمره به جاى آورده است ؟ گفت : دو بار . عايشه گفت : پسر عمر مىداند كه پيامبر خدا غير از عمره‌اى كه مقارن با حجة الوداع به جاى آورده ، سه بار عمره به جاى آورده است . « 1 »\r\nخوانندهء ژرف‌بين هرگاه در روايتى كه ابن عساكر از طريق پيشواى حنبليان ، احمد از قول ابن ابزى ثبت كرده دقت كافى نمايد ، شايد به ماهيت پسر عمر بهتر پى ببرد و او را بدرستى بشناسد . مىگويد : عبد اللّه بن زبير هنگامى كه عثمان در محاصره بود ، به وى گفت : من اسب‌هاى اصيلى دارم كه برايت آماده ساخته‌ام . آيا مىخواهى رهسپار مكه شوى تا در آنجا هركه مىخواهد ، به تو بپيوندد ؟ گفت : نه ، من از رسول خدا شنيده‌ام كه در مكه يكى از قريش از دين برخواهد گشت به نام عبد اللّه كه نيمى از گناهان مردم را به دوش دارد و فكر نمىكنم او كسى جز تو يا عبد اللّه بن عمر باشد . « 2 »\r\nاحمد حنبل در مسندش اين را ثبت كرده كه عبد اللّه بن عمر نزد عبد اللّه بن زبير رفته به او گفت : مبادا به هتك حرمت حرم خداى بزرگ و بلند مرتبه بپردازى ، زيرا من از پيامبر خدا شنيدم كه مردى از قريش در آنجا از دين برخواهد گشت كه اگر بار گناهانش را با گناهان خلايق بسنجند ، از آن سنگين‌تر خواهد بود . بنابراين ، مواظب باش تو آن شخص نباشى . « 3 »\r\n\r\nدستهء دوم روايات پسر عمر\r\nنوع دوم رواياتى كه دربارهء پسر عمر يا از او در دست هست ، هرچه بخواهيد ناباب است . مىبينيد از بس با امير المؤمنين على بن ابى طالب دشمنى و كينه دارد و از طرف ديگر عشق مفرط و كوركورانه‌اى به خانوادهء اموى مىورزد ، دلش رضا نمىدهد كه نام على را به زبان آورد يا سخن از ايام خلافتش به ميان آورد يا خلافتى برايش به رسميت\r\n\r\n\r\n","description":"","footnote":"\r\n( 1 ) . ر ك : سنن ابى داود : 1 / 312 ؛ مسند احمد : 2 / 70 ، 139 ؛ فتح البارى : 3 / 473 .\r\n( 2 ) . تاريخ ابن عساكر : 7 / 414 .\r\n( 3 ) . مسند احمد : 2 / 136 .\r\n","page_name":" 96 ","page_number":104},
  {"content":"\r\n\r\nبشناسد تا چه رسد به اين‌كه با او بيعت كند . در همين كتاب دربارهء روايتى سخن ابن حجر را خوانديم كه مىگويد : پسر عمر نام خلافت على را بر زبان نياورد ، زيرا به علت اختلافى كه وجود داشته ، با وى بيعت نكرده است . « 1 »\r\nهمچنين روايتى را از طريق حافظ ابن عساكر ديديم كه مىگويد : پسر عمر از خلافت اسلامى سخن گفت و دوازده خليفه را كه از قريشند ، برشمرد به اين ترتيب : ابو بكر و عمر و عثمان و معاويه و يزيد و سفاح و منصور و جابر و امين و سلام و مهدى و امير العصب ، و افزود كه همهء آنها صالحند و نظيرشان يافت نمىشود .\r\nاين مرد چه روحيهء پستى داشته و چه نابخرد و سست رأى بوده كه چنين تعصب جاهلانه‌اى او را گرفته است . گرفتيم كه خلافت امير المؤمنين على بن ابى طالب ، پناه بر خدا ، نامشروع بوده است ، آيا ديگر به آن درجه از انحطاط و بىاعتبارى مىرسيده كه بدتر از سلطنت يزيد خدانشناس و ديكتاتور و بلهوس باشد كه پسر عمر آن را خلافت بشناسد و او را صالح و بىنظير بخواند و خلافت على بن ابى طالب را همرديفش نداند ؟\r\nآيا رواست كه در بيان تاريخ خلافت اسلامى نامى از فراعنه و ديكتاتوران و حكام خدانشناس برده شود و در شمار خلفاى اسلام آيند ، در حالى كه براى آن جماعت ثابت و مسلم است كه رسول خدا صلّى اللّه عليه و آله فرموده خلافت پس از وى سى سال خواهد بود و سپس سلطنتى پر آسيب و آنگاه سركشى از فرمان خدا و قلدرى و زورگويى و فساد در ميان امت كه بىناموسى و شرابخوارى را حلال مىشمارند . « 2 »\r\nمگر بر دهان اين مرد بند نهاده بودند كه هيچ از فضايل امير المؤمنين على نگفت و اشاره‌اى هم به آن‌همه افتخارات كه شهرهء آفاق بود ، نكرد ، در حالى كه سيصد آيه در حقش فرود آمده و در تمجيدش هزاران حديث از پيامبر صلّى اللّه عليه و آله رسيده است ؟ هزاران حديث گهربار در ستايش و عظمتش كه پسر عمر جز چندتايى از آنها را نقل نكرده آن هم به صورت مسخ شده و كوچك‌كننده و زننده و آميخته به اظهار نظرهاى پوچ و احمقانهء\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 5 ) : 10 / 24 .\r\n( 2 ) . ر ك : الخصايص الكبرى : 2 / 119 ؛ فيض القدير : 3 / 509 .\r\n","page_name":" 97 ","page_number":105},
  {"content":"\r\n\r\nخودش ، مثل روايتى كه احمد حنبل از قول پسر عمر آورده كه گفت : ما در زمان پيامبر صلّى اللّه عليه و آله مىگفتيم : رسول خدا از همهء مردم برتر است ، بعد ابو بكر ، بعد عمر ، و على بن ابى طالب سه امتياز دارد كه اگر يكى از آنها مال من مىبود ، برايم از رمه‌ها و نعمت‌هاى مادى فراوان و دوست داشتنىتر بود : اينكه رسول خدا دخترش را به همسرى او درآورد و برايش فرزند زاد ، و همهء درهاى مسجد را بست جز درى كه از خانهء او باز مىشد ، و در جنگ خيبر پرچم را به او داد . « 1 » يا اين روايت كه از پسر عمر پرسيدند : نظرت دربارهء على و عثمان ، رضى اللّه عنهما ، چيست ؟ گفت : دربارهء عثمان ، خدا از او درگذشت و مايل نبوديد در گذرد . دربارهء على ، او پسر عموى رسول خدا و داماد اوست . « 2 »\r\nمىبينيم ابو بكر و عمر و عثمان را با شخصيت پيامبر اكرم مىسنجد و بدقت اندازه‌گيرى مىكند و حد و مقام و وزن و قرارشان را معين مىنمايد و از على بن ابى طالب عليه السّلام درمىگذرد و او را به حساب نياورده قابل سنجش نمىبيند .\r\n1 - احمد حنبل اين روايت را از پسر عمر ثبت كرده است كه گفت : رسول خدا صبحگاهى بعد از برآمدن آفتاب به سراغ ما آمده ، گفت : پاسى مانده به فجر ، ديدم پندارى كليدها و موازين را به كفم نهاده‌اند . كليدها كه همين كليدهاست ، اما موازين آنهاست كه به وسيله‌اش وزن مىكنند و مىسنجند . آنگاه من در كفه‌اى قرار گرفتم و امتم در كفهء ديگر و كفهء من چربيد . بعد ابو بكر را آورده با امتم سنجيدند ، هموزن درآمد .\r\nسپس عمر را آوردند ، هموزن درآمد . آنگاه عثمان را آوردند ، هموزن درآمد . سپس موازين به يكسو شد . « 3 »\r\nپسر عمر با اين افسانهء ساختگى خواسته نظرش را در مورد تفاوت مقام اصحاب و برترى آنان بر يكديگر تثبيت نمايد و اين حرفش را كه از ابو بكر و عمر و عثمان گذشته ، تفاوتى در ميان نيست و مردم برابر و همسانند .\r\nآرى ، بر پسر عمر گران مىآيد كه نام على را به نكويى ببرد و از او به خوبى و چنان كه\r\n\r\n\r\n","description":"","footnote":"\r\n( 1 ) . مسند احمد : 2 / 26 .\r\n( 2 ) . اين روايت را بخارى ثبت كرده است .\r\n( 3 ) . مسند احمد : 2 / 76 .\r\n","page_name":" 98 ","page_number":106},
  {"content":"\r\n\r\nهست ، ياد نمايد و از فضايل و افتخارات و عظمتش سخنى به زبان آورد ، و در همان حال ، دربارهء ديگران چيزهايى مىگويد كه هيچ خردمند و منصف و خداترسى نمىگويد و اصلا با عقل و منطق سازگار نيست ، مثل اين حرفش كه در خدمت پيامبر بودم و ابو بكر صديق در حضورش بود ، در حالى كه عبايى بر تن داشت و سينهء خود را پوشيده بود .\r\nجبرئيل درآمده ، گفت : چه شده كه مىبينم ابو بكر عبائى بر تن دارد و سينهء خويش را پوشانده است ؟ « 1 »\r\nيا حرفهايى از اين قبيل كه به پيامبر نسبت مىدهد :\r\n1 - 1 - اگر ايمان ابو بكر را با ايمان مردم روى زمين بسنجند ، بر آن مىچربد . « 2 »\r\n2 - 1 - در خواب ظرفى پر از شير به دستم دادند ، از آن چندان نوشيدم كه سير گشتم و احساس كردم در رگهايم جريان يافته است ، و از آن چيزى باقى ماند كه عمر بن خطاب آن را گرفت و نوشيد . « 3 »\r\n3 - 1 - روز قيامت در ميان ابو بكر و عمر محشور خواهم شد و ميان حرمين مىايستم و مردم مكه و مدينه نزدم مىآيند .\r\n4 - 1 - فرشتهء وحى فرود آمده ، گفت : پروردگار عرش به تو مىگويد : هنگامى كه از پيامبران پيمان گرفتم ، از تو نيز پيمان گرفتم و ترا سرورشان گردانيدم و ابو بكر و عمر را معاون تو ساختم .\r\n5 - 1 - چون به آسمان عروج نمودم و به آسمان چهارم رسيدم ، سيبى در دامن خويش يافتم . آن را با دستم برگرفتم ، بشكافت و فرشته‌اى خنده‌زنان از درونش به در آمد ، به او گفتم : حرف بزن ، تو از آن‌كه هستى ؟ گفت : از آن كشتهء شهيد ، عثمان بن عفان .\r\n6 - 1 - معاويه در رستاخيز در حالى برانگيخته مىشود كه ردايى از نور ايمان بر تن دارد .\r\n7 - 1 - به من وحى شده كه در بعضى كارها با پسر ابو سفيان مشورت كنم .\r\n8 - 1 - چون آية الكرسى نازل گشت ، پيامبر خدا به معاويه گفت : آن را بنويس . معاويه\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 2 ) : 5 / 321 .\r\n( 2 ) . لسان الميزان : 3 / 310 .\r\n( 3 ) . ر ك : الغدير ( متن عربى / چ 2 ) : 5 / 326 .\r\n","page_name":" 99 ","page_number":107},
  {"content":"\r\n\r\nگفت : اگر نوشتم چه پاداشى دارم ؟ گفت : هركس آن را بخواند ، همان اجر را تو مىبرى .\r\n9 - 1 - اينك مردى بهشتى در خواهد آمد و معاويه درآمد . گفت : اى معاويه ! تو از منى و من از توام ، و هردو بر در بهشت بسان اين دو انگشت در كنار هم خواهيم بود .\r\n10 - 1 - مردى از اهل بهشت فرا خواهد رسيد و معاويه آمد . فردا همين را گفت و معاويه در رسيد . پس فردا همين را گفت و معاويه در رسيد .\r\n11 - 1 - جعفر بن ابى طالب بهى به پيامبر هديه داد و به معاويه سه به داد و گفت : با اينها در بهشت با من ديدار خواهى كرد .\r\nدر اين باب روايات ديگرى در جلد پنجم همين كتاب در زنجيره‌اى از روايات جعلى و ساختگى آورديم . گرچه در آنجا با آن جماعت راه آمديم و جنايت جعل آن روايات را به گردن عده‌اى از رجال اسناد آنها گذاشتيم ، لكن رواياتى كه براستى از زبان پسر عمر است ، مثل روايت مفاضله و برترى بعضى از اصحاب بر ديگران ، و همچنين معلوماتى كه از تمايلات پسر عمر و جانبدارىهايش در دست است و كارهايش جملگى اين نظر را تحكيم مىنمايد كه خود وى سازندهء آن احاديث و جاعل آنها باشد و ديگران در جعل حديث از زبان پيامبر اكرم از او چيره‌دست‌تر يا پركارتر نبوده‌اند ، چنان كه وى را در تراشيدن بهانه و ساختن توجيه براى امويانى كه مورد علاقه‌اش بوده‌اند ، دستى بوده است و پيشدستىاى كه شمه‌اى از آنها به نظرتان رسيد و از آن جمله روايتى است كه احمد حنبل ثبت كرده است از طريق عثمان بن عبد اللّه بن موهب كه گفت : مردى از مصر براى زيارت كعبه آمد و ديد جمعى نشسته‌اند ، پرسيد : اينها كيستند ؟ گفتند : قريش ، پرسيد : پير و رئيسشان كيست ؟ گفتند : عبد اللّه بن عمر . گفت : اى پسر عمر ! من از تو چيزى مىپرسم و ترا به احترام اين خانه سوگند مىدهم كه جواب درست بدهى . آيا مىدانى كه عثمان در جنگ احد گريخت ؟ گفت : آرى . پرسيد : مىدانى كه در جنگ بدر نبود و شركت نداشت ؟ گفت : آرى . پرسيد : مىدانى كه در بيعت رضوان حضور نداشت ؟\r\nگفت : آرى . در اين هنگام مرد مصرى تكبير گفت . پسر عمر گفت : بيا تا دربارهء آنچه پرسيدى توضيح بدهم . دربارهء فرارش در جنگ احد گواهى مىدهم كه خدا از او\r\n\r\n","description":"","footnote":"","page_name":" 100 ","page_number":108},
  {"content":"\r\n\r\nدرگذشت و بخشيدش . دربارهء حضور نداشتنش در جنگ بدر ، چون همسرش كه دختر پيامبر خدا بود ، مريض شد و پيامبر به او فرمود : تو پاداش يك شركت‌كننده در جنگ بدر را خواهى داشت يا سهم او را . دربارهء عدم حضورش در بيعت رضوان ، اگر در نظر قبايل مكه كسى بيش از عثمان عزت و احترام مىداشت ، او را مىفرستاد ، ولى پيامبر خدا عثمان را فرستاد ، و بيعت رضوان پس از رفتن او به مكه صورت گرفت ، و به همين جهت پيامبر دست خويش برهم نهاده ، گفت : اين هم براى عثمان . حالا كه اين مطالب را فهميدى برو . « 1 »\r\n2 - در روايت مرسلى از قول مهلب بن عبد اللّه ، چنين آمده است : مردى كه على را مىستود و عثمان را مذمت مىكرد ، نزد سالم پسر عبد اللّه بن عمر آمد و از او پرسيد : آيا به من نمىگويى كه عثمان در هردو بيعت رضوان و فتح حضور داشت يا نه ؟ سالم گفت :\r\nنه . آن مرد تكبير گفت و برخاسته جامه‌اش را تكان داد و به راه افتاد . چون بيرون رفت ، همنشينان سالم به او گفتند : به خدا فكر نمىكنيم از وضع اين مردم مطلع باشى . گفت :\r\nآرى ، مگر چيست ؟ گفتند : او از كسانى است كه على را مىستايند و عثمان را مذمت مىنمايند . گفت : او را بياوريد . وقتى بيامد ، به او گفت : اى بندهء صالح خدا ! از من پرسيدى : آيا عثمان در دو بيعت رضوان و فتح شركت داشت ؟ گفتم : نه ، آنگاه تكبير گفته نكوهش كنان برفتى ، نكند تو از ستايشگران على و بدگويان عثمان باشى ؟ گفت : آرى ، به خدا من از آنها هستم . گفت : سخنم را بشنو ، آنگاه جوابم را بده . پيامبر خدا وقتى زير درخت با مردم بيعت كرد ، عثمان را قبلا همراه يك دسته رزمنده فرستاده بود ، و او در پى كار خدا و كار پيامبرش و كار مؤمنان بود ، و پيامبر خدا گفت : دست راستم دست من است و دست چپم دست عثمان ، و دست چپش را بر دست راستش نهاده ، گفت : اين دست عثمان است و من با او بيعت كردم . حال عثمان در بيعت دوم اين‌طور بود كه پيامبر خدا عثمان را نزد على كه استاندار يمن بود ، فرستاد ، و كارى را كه در بيعت اول در مورد\r\n\r\n\r\n","description":"","footnote":"\r\n( 1 ) . مسند احمد : 2 / 101 ؛ صحيح بخارى : 6 / 122 .\r\n","page_name":" 101 ","page_number":109},
  {"content":"\r\n\r\nعثمان كرده بود ، تكرار نمود . « 1 »\r\nاين را محب طبرى ثبت كرده و سندش را براى جلوگيرى از كشف بىاعتبارىاش حذف نموده است ، لكن در خود متن روايت ، شواهدى هست كه بر جعلى و دروغ بودنش دلالت دارد و ما را از شناختن و بررسى رجال سندش بىنياز مىسازد .\r\n3 - حاكم نيشابورى در مستدرك روايتى از طريق حبيب بن ابى مليكه ثبت كرده است كه گفت : مردى نزد پسر عمر ، رضى اللّه عنهما ، آمده ، پرسيد : آيا عثمان در بيعت رضوان حضور داشت ؟ گفت : نه پرسيد : در جنگ بدر شركت داشت ؟ جواب داد : نه . گفت : پس از جمله كسانى بوده كه شيطان آنها را فريب داده و لغزانده است . جواب داد : آرى . آن مرد برخاسته ، برفت . يكى به او تذكر داد كه اين مرد الآن ادعا خواهد كرد كه تو از عثمان بد گفتى . گفت : اين‌طور مىگويد ؟ او را بياوريد . از آن مرد پرسيد : آنچه را به تو گفتم ، درك كردى ؟ جواب داد : آرى . از تو پرسيدم آيا عثمان در بيعت رضوان حضور داشت ؟\r\nگفتى : نه . پرسيدم در جنگ بدر شركت داشت ؟ گفتى : نه . پرسيدم از جملهء كسانى بود كه شيطان آنها را فريب داد و لغزاند ؟ گفتى : آرى . گفت : دربارهء بيعت رضوان ، پيامبر خدا به نطق ايستاده ، گفت : عثمان در پى كار خدا و كار پيامبرش رفت ، آنگاه براى او سهمى معين كرد و براى ديگرى از آنها حضور نداشتند ، سهمى معين نكرد . اما آنها كه روز برخورد دو سپاه روى از ميدان برتافتند ، شيطان با پاره‌اى از آنچه به دست آوردند ، بفريفتشان ، و خدا از آنان درگذشت ، زيرا خدا درگذرندهء بردبار است . « 2 »\r\nاين بهانه‌هاى خنك و عذرهاى ساختگى شما را به تعجب وانمىدارد ؟ توجيهاتى كه از اصحاب شركت‌كننده در بدر كه به سيصد و چهارده تن مىرسيده‌اند « 3 » و از دو هزار و چهارصد بيعت‌كننده‌اى كه در بيعت شجره شركت داشته‌اند « 4 » ، پوشيده مانده است و جز دو نفر كسى از آن خبر نداشته است : يكى پسر عمر كه در جنگ‌هاى بدر و احد\r\n\r\n\r\n","description":"","footnote":"\r\n( 1 ) . الرياض النضرة : 2 / 94 .\r\n( 2 ) . المستدرك ، حاكم : 3 / 98 .\r\n( 3 ) . صحيح بخارى : 6 / 74 ، فصل مغازى ؛ تاريخ طبرى : 2 / 272 ؛ السيرة النبوية ، ابن هشام : 2 / 354 .\r\n( 4 ) . صحيح بخارى : 7 / 223 - در تفسير سورهء فتح ؛ تفسير قرطبى : 16 / 276 .\r\n","page_name":" 102 ","page_number":110},
  {"content":"\r\n\r\nپسرى نابالغ بوده و پيامبر او را كوچك شمرده و در بيعت رضوان شانزده سال بيشتر نداشته است « 1 » ، و ديگرى خود عثمان كه در هيچ‌يك از موارد حضور نداشته است .\r\nبنابراين ، روايت را دو نفر به هنگام محاصرهء عثمان ساخته‌اند ، يكى پسرى نابالغ و ديگرى كسى كه خود شاهد و ناظر آنچه روايت كرده نبوده است ، و تنها كسى كه پاره‌اى از حرف‌هاى آن دو را نقل كرده انس است .\r\nعجيب اينكه عبد الرحمن بن عوف ، برادر پيمانى عثمان « 2 » و رفيقش كه او را به مسند حكومت نشاند و خود در بدر و احد شركت داشت ، تا روز محاصرهء عثمان هيچ‌يك از اين عذر و بهانه‌ها و توجيهات را نشنيده بود ، و اگر اينها ذره‌اى حقيقت مىداشت ، زبانزد همگان مىبود و در انجمن‌ها به بحث درمىآمد ، نه اينكه هيچ كس نشنود و عبد الرحمن بن عوف زبان به نكوهش و طعنهء عثمان بگشايد كه در آن دو نبرد شركت نجسته و رويهء عمر را نيز ترك كرده است ، و خبر اين انتفاد و طعنه به گوش عثمان برسد و او براى رهايى از تير آن طعنه به عذر و بهانه‌اى كه پسر عمر برايش تراشيده يا جعل كرده است ، متوسل شود .\r\n4 - احمد حنبل در مسند روايتى از طريق شقيق ثبت كرده كه مىگويد : عبد الرحمن بن عوف به وليد بن عقبه برخورد . وليد به او گفت : چرا به امير المؤمنين عثمان ، رضى اللّه عنه ، جفا روا مىدارى ؟ عبد الرحمن گفت : به او بگو : من در نبرد عينين « 3 » نگريختم ، و از شركت در نبرد بدر خوددارى ننمودم ، و رويهء عمر را ترك نكردم . وليد خبر به عثمان ، رضى اللّه عنه ، برد . عثمان گفت : اين‌كه گفت من در نبرد عينين نگريختم ، چگونه گناه است ، در حالى كه خدا از آن درگذشته و فرموده است : آن عده از شما كه روز برخورد دو سپاه رو از ميدان برتافتند ، شيطان به سبب پاره‌اى از اعمالشان آنها را به خطا افكنده بود ، اما خدا از آنان درگذشت . « 4 » دربارهء اين‌كه گفت من در نبرد بدر حضور نيافتم ، از آن جهت\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 5 ) : 10 / 4 .\r\n( 2 ) . پيامبر اكرم ميان آنها در نخستين بار پيمان برادرى بست .\r\n( 3 ) . بنا به گفتهء عاصم ، مراد نبرد احد است .\r\n( 4 ) . آل عمران 3 / 155 .\r\n","page_name":" 103 ","page_number":111},
  {"content":"\r\n\r\nبود كه رقيه دختر پيامبر خدا را پرستارى مىكردم در بيمارىاى كه منتهى به مرگش شد ، و پيامبر خدا برايم سهمى معين كرد و هركه پيامبر خدا برايش تعيين سهم نمايد ، چنان است كه حضور و شركت داشته باشد . دربارهء اين‌كه گفت من رويهء عمر ، رضى اللّه عنه ، را ترك نكرده‌ام ، بايد بگويم كه نه من ياراى پيروى از آن را دارم و نه او . حال برو پيشش و اين مطالب را به او برسان . « 1 »\r\nبگذار پسر عمر فرستاده شدن عثمان را نزد مردم مكه ، بزرگ نمايد و از آن با آب و تاب ياد كند و بگويد پيامبر او را از آن جهت به نمايندگى فرستاد كه محترم‌تر و گرامىتر از او در نظر مردم يافت نمىشد « 2 » ، ولى هرفرد آگاهى مىداند كه فرستادن عثمان ربطى به احترام و خوارى نداشت ، زيرا نماينده نزد ابوسفيان فرستاده مىشد و بايد كسى انتخاب مىشد كه قريش كافر زودتر و سهل‌تر گوش به حرفش مىدادند و با او نرم‌تر سخن مىگفتند ، و چنين اقتضا داشت كه كسى فرستاده شود كه از خويشاوندان ابو سفيان باشد تا از مخاطرات احتمالى در امان بماند و حرفش با آهنگ مهر خويشاوندى درآميزد و مؤثر افتد و به همين جهت عثمان انتخاب شد . اين در صورتى است كه كسى نگويد پيامبر صلّى اللّه عليه و آله او را فرستاد تا از بيعت رضوان و افتخارش بىنصيب بماند و فردا نگويند : اصحاب عادل و درستكار بر كشتن مردى از بيعت‌كنندگان رضوان همدست و همداستان گشتند .\r\nدر اينجا بحث خود را در مورد حديث مفاضله و برترى از اصحاب بر ديگران كه پسر عمر آورده و بخارى آن را صحيح شمرده است ، بدين سخن پايان مىدهيم كه بىاساس و غير قابل‌اعتماد است و بر خلاف قرآن و سنت و عقل و قياس و اجماع و منطق ، و مىپردازيم به ديگر روايات حاوى ستايش و مناقب .\r\n5 - از زبان انس چنين آمده است : پيامبر بر فراز كوه حرا بود و ابو بكر و عمر و عثمان نيز با وى بودند كه كوه بلرزيد و پيامبر خدا فرمود : اى حرا ! از لرزه باز ايست كه جز پيامبر و صديق و دو شهيد بر فرازت نيست .\r\n\r\n\r\n","description":"","footnote":"\r\n( 1 ) . مسند احمد : 1 / 68 .\r\n( 2 ) . ر ك : الغدير ( متن عربى / چ 5 ) : 10 / 70 .\r\n","page_name":" 104 ","page_number":112},
  {"content":"\r\n\r\nاين را خطيب بغدادى در تاريخ خود ثبت كرده است « 1 » از طريق محمد بن يونس كديمى ، آن دروغساز جاعلى كه بيش از هزار حديث از زبان پيامبر اكرم صلّى اللّه عليه و آله ساخته است ، چنان كه در بحث از سلسلهء دروغگويان و حديث سازان به آن اشاره رفت « 2 » و در اين جلد نيز خواهد آمد . از طريق محمد بن يونس كديمى از قريش بن انس اموى بصرى كه ابن حبان درباره‌اش مىگويد : اختلال حواس پيدا كرد و نادرستىها در نقل حديثش بروز نمود ؛ بنابراين ، رواياتى كه به تنهايى نقل كرده باشد ، قابل استناد نيست . بخارى هم مىگويد : شش سال دچار اختلال حواس بود . « 3 » از سعيد ابى عروبهء بصرى نقل شده كه ابن سعد درباره‌اش گفت : او در اواخر عمر اختلال حواس پيدا كرد ، و ابن حبان مىگويد :\r\nاختلال حواسش پنج سال به طول انجاميد و جز آنچه پيشينيانى نظير يزيد بن زريع و ابن مبارك از وى نقل كرده‌اند ، قابل استناد نيست ، و ذهلى مىگويد : پس از ابتلا به اختلال حواس مدت نه سال زندگى كرد ، و ديگران مىگويند : سالها دچار اختلال حواس بود و احاديثى كه او به تنهايى نقل كرده باشد ، قابل استناد نيست . « 4 »\r\nاين ، عيبناكىهايى است كه در سند اين روايت دروغين و جعلى وجود دارد ، و خطيب مثل هميشه از آنها به ديدهء بزرگوارى درگذشته و كلمه‌اى به ميان نياورده و هيچ ايرادى بر آن نگرفته است و هرجا كه روايت در ستايش و منقبت كسى بوده ، چشم و گوش بسته پذيرفته و نقل كرده است .\r\n6 - دارقطنى روايتى ثبت كرده است از اسماعيل بن عباس ورّاق ، از ابو بدر از عباد بن وليد ، از وليد بن فضل ، از عبد الجبار بن حجاج خراسانى ، از مكرم بن حكيم ، از سيف بن منير ، از ابو درداء كه مىگفت : چهار چيز از رسول خدا صلّى اللّه عليه و آله شنيده‌ام : هيچ كس از امّت مرا به خاطر گناهى ، هرچند كبيره باشد ، كافر نشماريد ؛ پشت سر هرپيشنمازى نماز بگزاريد ؛ جهاد كنيد ، و از ابو بكر و عمر و عثمان و على جز به نيكويى ياد نكنيد . بگوئيد :\r\nآنان گروهى بودند كه در گذشتند نيكىهايشان از آن خودشان است و بدىهايشان نيز از\r\n\r\n\r\n","description":"","footnote":"\r\n( 1 ) . تاريخ بغداد : 5 / 365 .\r\n( 2 ) . ر ك : الغدير ( متن عربى / چ 5 ) : 5 / 266 .\r\n( 3 ) . تهذيب التهذيب : 8 / 375 .\r\n( 4 ) . همان : 4 / 63 - 66 .\r\n","page_name":" 105 ","page_number":113},
  {"content":"\r\n\r\nآن خودشان . « 1 »\r\nاكنون به شناسايى رجال سند روايت مىپردازيم :\r\n1 - 6 - وليد بن فضل مقبرى .\r\nابن حبان درباره‌اش مىگويد : روايات جعلى نقل مىكند و به هيچ وجه نمىتوان به روايتش استناد كرد . ذهبى مىگويد : همان است كه روايتش از قول اسماعيل بن عبيد اللّه در دست است كه مىگويد : عمر يكى از كارهاى نيك ابو بكر ، رضى اللّه عنه ، است . البته ، اسماعيل گمراه است و اين روايت باطل و بىاساس . در سنن دارقطنى آمده كه اسماعيل بن عباس ورّاق از ابو بدر عباد بن وليد همان روايت را با همان سند روايت كرده است ، آنگاه دار قطنى مىگويد : در سند روايت پس از عباد يك عده از راويان ضعيف وجود دارند ، يعنى وليد و عبد الجبار و مكرم و سيف .\r\nابن حجر مىگويد : اينكه دار قطنى گفته : افرادى كه نامشان بين عباد و ابودرداء آمده راويان ضعيفند ، به اين معنى است كه عبد الجبار نيز از راويان ضعيف است ، چنان كه در گفتهء عقيلى آمده كه سندى مجهول است . در اينجا نام سيف بن منير آمده و در روايتى ديگر منير بن سيف ، شايد نامش وارونه گشته باشد . ابن ابى حاتم از قول پدرش مىگويد كه او مجهول و ناشناخته است و حاكم نيشابورى و ابو نعيم و ابو سعيد نقاش مىگويند :\r\nوى از كوفيان روايات جعلى و نادرست نقل مىكند . « 2 »\r\n2 - 6 - عبد الجبار بن حجاج خراسانى .\r\nابن حجر از او ياد كرده و قسمتى از اين‌روايت را با همين سند آورده است و مىگويد :\r\nاين درست حفظ نشده ، و اين متن را سندى متين نيست . دار قطنى هم آن را سست شمرده و در سنن از همان طريق آورده ، ولى از روايت عباد بن وليد غبرى ، از وليد بن فضل ، و مىگويد : راويانى كه نامشان پس از عباد آمده سست و ضعيفند و با اين سخن ، عبد الجبار و ابن منير را در رديف آنان قرار داده است . « 3 »\r\n\r\n\r\n","description":"","footnote":"\r\n( 1 ) . ميزان اعتدال : 3 / 273 و 6 / 226 .\r\n( 2 ) . همان : 3 / 273 ؛ لسان الميزان : 6 / 225 .\r\n( 3 ) . لسان الميزان : 3 / 388 .\r\n","page_name":" 106 ","page_number":114},
  {"content":"\r\n\r\n3 - 6 - مكرم بن حكيم خثعمى .\r\nذهبى مىگويد : روايتى باطل و بىاساس نقل كرده است ، يعنى همين روايت ، و مىگويد : ازدى گفته است : روايت وى بىارزش است .\r\nابن حجر مىگويد : ازدى مىافزايد كه او مجهول و ناشناخته است ، و روايت نامبرده در شرح حال وليد بن فضل آمده و دارقطنى نيز او را سست روايت شمرده است . « 1 »\r\n4 - 6 - سيف بن منير .\r\nذهبى مىگويد : مجهول است و دار قطنى او را ضعيف شمرده ، به اين دليل كه چيز دشوارى از ابو درداء ، رضى اللّه عنه ، منسوب به پيامبر نقل كرده است به اين صورت كه اهل دين مرا گرچه مرتكب گناهان كبيره شوند ، كافر نشماريد . اين خبر را مكرم بن حكيم كه از راويان ضعيف است ، از زبان او نقل كرده است .\r\nابن حجر مىگويد : ازدى از او ياد كرده ، مىگويد : سست روايتى است ناشناخته كه رواياتش نوشتنى است و اسناد روايتش استوار نيست . مؤلف الحافل مىگويد : اين را مكرم بن حكيم كه بىاعتبار است ، از او نقل كرده است و آن روايت در سنن دار قطنى است . « 2 »\r\n7 - از انس روايت شده كه پيامبر صلّى اللّه عليه و آله فرمود : پيامبرى يافت نمىشود كه در ميان امتم نظيرى نداشته باشد . مثلا ابو بكر نظير ابراهيم است و عمر نظير موسى ، و عثمان نظير هارون ، و على بن ابى طالب نظير من .\r\nاين را ابن اعرابى از محمد بن زكرياى غلابى بصرى ، از احمد بن غسان هجيمى ، از ابو عمر احمد بن عطاء نقل كرده است و هجيمى نيز از عبد الحكم ، از انس .\r\nذهبى مىگويد : مىترسم اين را غلابى بدروغ ساخته باشد . « 3 » در جاى ديگر مىگويد :\r\nاو سست روايت است . « 4 » ابن منده درباره‌اش حرف دارد و دارقطنى مىگويد : حديث\r\n\r\n\r\n","description":"","footnote":"\r\n( 1 ) . ميزان الاعتدال : 3 / 198 ؛ لسان الميزان : 6 / 85 .\r\n( 2 ) . ميزان الاعتدال : 1 / 439 ؛ لسان الميزان : 3 / 133 .\r\n( 3 ) . ميزان الاعتدال : 1 / 56 .\r\n( 4 ) . همان : 3 / 58 .\r\n","page_name":" 107 ","page_number":115},
  {"content":"\r\n\r\nجعل مىكند . حاكم نيشابورى در تاريخش حديثى از طريق محمد بن زكرياى غلابى نوشته ، مىگويد : راويانش همگى ثقه و مورد اعتمادند ، جز محمد بن زكرياى غلابى كه او آفت سند اين روايت است .\r\nدر سند اين روايت ، نام احمد بن عطاء نيز هست كه دار قطنى درباره‌اش مىگويد :\r\nمتروك و مطرود است . ازدى مىگويد : از مبلغان نظريهء قضا و قدر بوده و متعبدى ناآگاه و غافل كه آنچه را نشنيده بوده ، روايت مىكرده است . زكرياى ساجى نيز پيش از وى همين را دربارهء او گفته است ، و ابن مدينى مىگويد : روزى نزد او رفتم و پاى درس حديثش نشستم ، ديدم طومارى نوشته و از روى آن حديث نقل مىكند . چون شاگردانش پراكندند ، از او پرسيدم : اينها را خودت شنيده‌اى ؟ گفت : نه ، آن را خريده‌ام و در آن احاديث نيكويى وجود دارد و براى اينها نقلش مىكنم تا به آن عمل كنند و از اين طريق آنان را به خدا دلبسته و نزديك مىگردانم و در آن ميان نه حكمى وجود دارد و نه تبديل سنتى . به او گفتم : از خدا نمىترسى كه در صددى با دروغ بستن به پيامبر خدا مردم را به خدا نزديك گردانى ؟ « 1 »\r\n8 - محب طبرى از قول محمد بن ادريس شافعى آورده است كه پيامبر فرمود : من و ابو بكر و عمر و عثمان و على هزار سال پيش از خلقت آدم نورهايى بوديم در جانب راست عرش ، وقتى آدم آفريده گشت ، در صلب او قرار گرفتيم و همچنان بوديم و در نسل‌هاى پاك منتقل مىگشتيم تا آنكه خدا مرا در وجود عبد اللّه نهاد و ابو بكر را در وجود ابوقحافه و عمر را در وجود خطاب و عثمان را در وجود عفان و على را در وجود ابو طالب ، و سپس آنان را به مصاحبت و شاگردىام برگزيد و ابو بكر را صديق گردانيد و عمر را فاروق و عثمان را ذوالنورين و على را وصى . بنابراين ، هركه اصحابم را بد گويد ، چنان است كه مرا بد گفته باشد و هركه مرا دشنام دهد ، خدا را دشنام داده باشد و هركه خدا را دشنام دهد ، او را به روى در آتش دوزخ درخواهد آورد . « 2 »\r\n\r\n\r\n","description":"","footnote":"\r\n( 1 ) . ميزان الاعتدال : 1 / 56 و 3 / 58 ؛ لسان الميزان : 1 / 221 و 5 / 168 .\r\n( 2 ) . الرياض النضرة : 1 / 30 .\r\n","page_name":" 108 ","page_number":116},
  {"content":"\r\n\r\nما براى ابطال اين روايت احتياجى نداريم كه اعتنايى به سند حذف شده‌اش بكنيم ، ولى هرچه را نديده بگيريم ، اين از يادمان نخواهد رفت كه نسل اموى ناپاك است و همان سلسله نسبى است كه در قرآن شجرهء ملعونه خوانده شده و نكوهش گشته است . « 1 » زمخشرى اين ابيات را از ابو عطاء افلح سندى در ربيع الابرار نگاشته است :\r\n- نيكان خلق خاندان هاشمند و بنىاميه پست‌ترين اشرارند .\r\n- بنىاميه دوده‌اى تباه دارند و بنى هاشم دودمانى پر افتخارند .\r\n- آنان كه به بهشت دعوت مىكنند ، بنى هاشمند و بنىاميه مبلغان دوزخند .\r\n- با خاندان هاشم كشور آبادان و سرسبز گشت و بنىاميه سراب فريبند . « 2 »\r\nدر صفحات اين كتاب مطالبى از پيامبر اكرم صلّى اللّه عليه و آله و مولاى متقيان عليه السّلام و ديگر اصحاب مىيابيد كه براى اثبات فرومايگى امويان و بىاعتبارى و ناپاكى آنها كفايت مىنمايد و مىرساند كه چه در دورهء جاهليت و چه در دورهء اسلام ، نه‌تنها آبروئى نداشته‌اند ، بلكه رذالت‌ها و كارهاى ننگين و ناپسند بسيار از آنها سر زده است و ما به هيچ وجه نمىپذيريم كه پيامبر گرامى ، آن خانوادهء پليد را پاك شمرده و در رديف نسل‌ها و دودمان‌هاى پاك و منزهى آورده باشد كه پيامبر پاك و وصى پاكش امير المؤمنين على بن ابى طالب را پرورانده است ، همان شجرهء فرخنده و پاكى كه ريشه‌اش ثابت و شاخسارانش در آسمان است و هرزمان بار مىآورد و ميوه مىدهد . « 3 »\r\nوانگهى ما در وجود ابو قحافه و خطاب و نياكانشان چيزى سراغ نداريم كه از افتخارات بشرى به شمار آيد تا چه رسد به افتخارات دينى كه از آن يكسره بىبهره و تهيدست بوده‌اند ، و قبلا بحثى داشتيم در مسلمان شدن ابو قحافه « 4 » ، و در اين‌كه خطاب مسلمان نشده مسلم و قطعى است و به ثبوت رسيده كه عمر وقتى عباس عموى پيامبر صلّى اللّه عليه و آله مسلمان شد ، به او گفت : اى عباس ! به خدا مسلمان شدنت آن روز كه مسلمان\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 1 ) : 8 / 254 ، 255 .\r\n( 2 ) . ربيع الابرار ، باب شصت و ششم .\r\n( 3 ) . ابراهيم 14 / 24 ، 25 .\r\n( 4 ) . ر ك : الغدير ( متن عربى / چ 1 ) : 7 / 312 - 321 .\r\n","page_name":" 109 ","page_number":117},
  {"content":"\r\n\r\nشدى ، برايم از مسلمان شدن خطاب اگر مسلمان شده بود ، خوش‌تر بود . « 1 » دربارهء عفان ، پدر عثمان از كلبى و بلاذرى بايد پرسد كه در كتاب‌هاى مثالب و انساب مطالبى آورده‌اند كه ماهيت وى را به اختصار روشن مىسازد . اما دربارهء القابى كه در روايت آمده ، قبلا سخن گفتيم « 2 » و ثابت نموديم كه صديق و فاروق از القاب خاص مولا امير المؤمنين عليه السّلام است و چون پاره‌اى مردمان آنها را در مورد ابو بكر و عمر به كار برده‌اند ، اين گونه روايات جعلى هم ساخته شده و متداول گشته است .\r\nمسئلهء دشنام دادن به اصحاب را نيز به بحث نمىكشيم ، ولى هرگاه مضمون اين روايت را درست بشماريم و معتقد شويم اصحابى كه مورد خطاب و امر بوده‌اند ، وظيفه داشته‌اند از آن دستور پيروى نمايند و از دشنام دادن به يكديگر پرهيز كنند ، كار در مورد بسيارى از اصحاب مشكل خواهد گشت ، زيرا به يكديگر دشنام‌هاى زننده داده و پرخاشجويى كرده‌اند رسوايى پرخاش جسته‌اند و باهم دشمنى ورزيده و كار را به جنگ و خونريزى كشانده‌اند . بنابراين ، آيا اينها همگى به روى در آتش دوزخ افكنده خواهند گشت ؟ من نمىدانم .\r\n9 - محب طبرى در الرياض النضرة از قول ابن يخامر سكسكى مىگويد كه پيامبر فرمود : خدايا بر ابو بكر درود فرست ، چون ترا دوست مىدارد و پيامبرت را دوست مىدارد . خدايا بر عمر درود فرست ، چون ترا دوست مىدارد و پيامبرت را دوست مىدارد . خدايا بر عثمان درود فرست ، چون ترا دوست مىدارد و پيامبرت را دوست مىدارد . خدايا بر ابو عبيدة بن جراح درود فرست ، چون ترا دوست مىدارد و پيامبرت را دوست مىدارد . خدايا بر عمرو بن عاص درود فرست ، چون ترا دوست مىدارد و پيامبرت را دوست مىدارد . « 3 » اين را خلعى نيز ثبت كرده است .\r\nكاش محب طبرى سند اين روايت بىسند و بىپايه را نشان داده بود تا مىدانستيم\r\n\r\n\r\n","description":"","footnote":"\r\n( 1 ) . سيرهء ابن هشام : 4 / 21 ؛ عيون الاثر : 2 / 169 ؛ الشفاء ، قاضى : 2 / 18 .\r\n( 2 ) . ر ك : الغدير ( متن عربى / چ 2 ) : 2 / 312 - 314 و 3 / 187 .\r\n( 3 ) . الرياض النضرة : 1 / 24 .\r\n","page_name":" 110 ","page_number":118},
  {"content":"\r\n\r\nچند جاعل و دروغساز در آن هست ، و كاش وقتى بر رسوايى سندش پردهء كتمان افكند ، ابن يخامر سكسكى را معرفى مىكرد كه كيست ، آيا از اصحاب است يا از تابعان و يا از طبقات رجالى كه بعد از ايشانند ؟ و آيا او خود از پيامبر خدا صلّى اللّه عليه و آله شنيده يا حقه بازى كرده است و دروغ ورزى ؟ و يا اين‌كه آدمى است هنوز به دنيا نيامده ؟\r\nشگفت‌تر اينكه در ميان نام‌هايى كه آورده ، نامى از آنان كه قطعا و مسلما خدا و پيامبرش را دوست مىداشته‌اند و خدا و پيامبرش دوستشان مىداشته‌اند نياورده است ، مثل مولاى متقيان و امير مؤمنان على عليه السّلام كه در خصوصش فراوان حديث ثابت و صحيح داريم « 1 » و در همين كتاب بسيار حديث از پيامبر اكرم صلّى اللّه عليه و آله خوانديم حاكى از اينكه على بن ابى طالب عليه السّلام از همهء مردم براى خدا و پيامبرش دوست داشتنىتر است « 2 » و با اين حال ، پيداست كه اين مرتبه از عشق و دوستى متبادل ميان او و خدا و پيامبر صلّى اللّه عليه و آله وجود داشته است و بر اين دوستى دو جانبه و متبادل ، اين آيهء شريفه دلالت مطلق دارد كه اگر خدا را دوست مىداريد از من پيروى كنيد تا او نيز شما را دوست بدارد . « 3 »\r\nدر ميان اصحاب ، جمعى ديگر هستند كه سر و جان در راه عشق خدا و پيامبرش باخته بودند ، و آنها كه نامشان در روايت آمده هرگز به گرد ايشان نمىرسيدند و به عقيدهء ما فرسنگ‌ها از آنان دور بوده‌اند ، مانند سلمان فارسى ، ابوذر ، مقداد ، عمار ، عباس عموى پيامبر صلّى اللّه عليه و آله و نظايرشان ، لكن جاعلان چشم از ايشان پوشيده و عنوان خدا دوستى بر آن بىتبار نهاده‌اند كه پسر بىتبارى ديگر و بدخواه پيامبر اكرم است ؛ پسر نابغه ، پسر كنيز سياه ديوانه‌اى كه خود را نجس مىكرده و با اوباش همبستر مىگشته است و چنان كه گفته‌اند در يك روز با چهل مرد خفته است ؛ پسر عاص ، پسر كشتارگر ، پسر كسى كه شش نفر ادعاى پدرىاش را كردند ، آنكه در ميدان نبرد براى جان به در بردن ، عورت خويش نمايان ساخت ، آنكه بيگانه‌اى را بر بستر همسرش يافت و غيرتش نجنبيد و بدش نيامد ،\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 2 ) : 3 / 21 - 23 .\r\n( 2 ) . همان : 10 / 86 .\r\n( 3 ) . آل عمران 3 / 31 .\r\n","page_name":" 111 ","page_number":119},
  {"content":"\r\n\r\nهرزه‌اى پست ، بىخيرى نكوهيده ، فرومايه‌اى زناكار « 1 » ، دشمن حق و پشتيبان باطل .\r\nآرى ، عنوان خدادوستى بر چنين موجودى نهاده‌اند و از ذكر مردان بزرگى كه قهرمان ديندارى و پيشواى امت و سرآمد اصحاب و پاك‌ترين ايشان بوده‌اند ، خوددارى نموده‌اند .\r\n- اگر اين رويه بپايد و تغيير نيابد ، نه بر مرده كه بر زنده بايد گريست .\r\nآرى ، سكسكى يا جاعلان و دروغسازان پيش از وى را عمروعاص و ماهيت تباهش خوش آمده ، نه ديگران و نه پاكان . در صفحات تاريخ زندگى عمرو عاص و اقران چهارگانه‌اش كه در اين روايت نامشان آمده ، چه شواهد بسيارى مىيابيم داستانگوى آن دوستى خدا و پيامبر كه جاعل اين روايت به ايشان نسبت داده است و به اختيار خوانندگان عزيز مىگذاريم تا به قدر حوصلهء خويش به آن پردازند .\r\n10 - ابن عدى از احمد بن محمد ضبيعى ، از حسين بن يوسف ، از ابو هاشم اصرم بن حوشب ، از قرة بن خالد بصرى ، از ضحاك ، از ابن عباس ، از قول پيامبر چنين روايت كرده است : من اولم و ابو بكر دوم و عمر سوم و ديگر مردمان برحسب پيشاهنگى و پيشقدمى در ايمان به اسلام ، يكى پس از ديگرى قرار دارند .\r\nسيوطى مىگويد : اين روايت ، جعلى است و آفت آن اصرم است « 2 » ذهبى مىگويد :\r\nاصرم گمراه است . يحيى مىگويد : او دروغسازى پليد است . بخارى و مسلم و نسائى مىگويند : روايتش دور ريختنى است . دارقطنى مىگويد : زشت روايت است . سعدى مىگويد : در همدان به سال 202 ه ق از او حديث نوشته‌ام و او سست روايت است .\r\nابن حبان مىگويد : از زبان راويان مورد اعتماد و ثقه حديث جعل مىكرده است .\r\nابن مدينى مىگويد : در همدان از او حديث نوشتم و رواياتش را به دور افكندم . فلاس مىگويد : مطرود است و معتقد به ارجاء .\r\n\r\n\r\n","description":"","footnote":"\r\n( 1 ) . براى اطلاع از تفصيل اين اوصاف و ديگر اوصافى كه نمايشگر ماهيت عمرو عاص است ، رجوع شود به : الغدير ( متن عربى / چ 2 ) : 2 / 120 - 170 .\r\n( 2 ) . اللئالى المصنوعة : 1 / 311 .\r\n","page_name":" 112 ","page_number":120},
  {"content":"\r\n\r\nابن حجر مىگويد : عقيلى حديثى از او كه از زياد بن سعد نقل كرده ، آورده است و گفته : قابل پيروى نيست و ناشناخته است و اصل و اساسى ندارد . ابن ابى حاتم مىگويد :\r\nاز پدرم شنيدم كه مىگفت : او رواياتش دور انداختنى است . يحيى بن معين درباره‌اش حرف‌ها دارد و ابن مدينى او را ضعيف شمرده گويد : او را در همدان ديدم و بعد از ما حديث‌هاى عجيب و غريب نقل كرده است . حاكم و نقاش مىگويند : احاديث جعلى روايت مىكند . خليلى مىگويد : از نهشل ، از ضحاك ، از ابن عباس ، رضى اللّه عنه ، روايات نادرست نقل كرده است و استادان و پيشوايان علم حديث نخست از او نقل كرده‌اند و سپس چون ضعف وى را ديده‌اند ، تركش گفته‌اند . « 1 »\r\nبه علاوه ، چنان كه در تاريخ ابن عساكر آمده ضحاك حديث از ابن عباس نياموخته و نشنيده است « 2 » ، و شعبه حديث از ضحاك روايت نمىكند و منكر اين است كه ابن عباس را ديده و از او حديث آموخته باشد ، و يحيى بن سعيد مىگويد : ضحاك به نظر ما ضعيف و سست روايت است . « 3 »\r\n11 - ابن عساكر در تاريخش روايتى ثبت كرده است از ابن عباس ، از قول پيامبر صلّى اللّه عليه و آله به اين مضمون : از خويشاوندانم آن‌كه برايم از همه دوست داشتنىتر است و بلندپايه‌تر و مقرب‌تر به درگاه خدا و پيروزترين اهل بهشت ، ابو بكر است و در مرتبهء دوم عمر است كه خدا كاخى از مرواريد به او مىبخشد هزار فرسنگ در هزار فرسنگ ، با سرسراها و غرفه‌ها و ايوان‌ها و ديوارها و تخت‌ها و جام‌ها و پرندگانى همه از همين يك گونه مرواريد ، و او را خشنودى از پى خشنودى است و در مرتبهء سوم عثمان بن عفان است و او را بهشتى نصيب است كه نمىتوانم به وصفش درآورم ، و خدا ثواب پرستش فرشتگان را از اول تا آخرشان به او مرحمت مىنمايد و در مرتبهء چهارم على بن ابى طالب است ، خوشا به حالش ، چه كسى مثل على است ؟ او معاون من است و مددكار و مونسم به هنگام ناگوارى ، و خليفه‌ام در ميان امتم ، و او از من است . چه كسى مثل ابو سفيان\r\n\r\n\r\n","description":"","footnote":"\r\n( 1 ) . ميزان الاعتدال : 1 / 126 ؛ لسان الميزان : 1 / 461 .\r\n( 2 ) . تاريخ ابن عساكر : 5 / 142 .\r\n( 3 ) . همان : 5 / 160 .\r\n","page_name":" 113 ","page_number":121},
  {"content":"\r\n\r\nاست ؟ دين اسلام چه پيش از مسلمان شدنش و چه پس از آن به وسيلهء او استحكام يافته است ، و چه كسى مثل ابوسفيان است ؟ هنگامى كه از آستان صاحب عرش رو مىآورم تا به حساب و رسيدگى بپردازم ، ناگهان با ابوسفيان روبرو خواهم گشت ، در حالى كه جامى از ياقوت سرخ فام در دست دارد و مىگويد : دوست من بنوش ! و او را خشنودى از پى خشنودى خواهد بود ، خدايش بيامرزد . « 1 »\r\nابن عساكر خودش پرده از گوشه‌اى از حقيقت برداشته و گفته است : اين روايتى نكوهيده و نادرست است .\r\nچه زشت و نكوهيده كه ابوسفيان را كسى مىشمارد كه اسلام پيش از ايمان آوردنش و پس از آن به وجود وى استحكام و دوام يافته است ! پندارى او همان كسى نيست كه در جنگ احد فرماندهى مشركان را به عهده داشته است و غير از كسى است كه قبايل مشرك را بسيج و مسلح كرده و به جنگ پيامبر صلّى اللّه عليه و آله و مسلمانان كشانده و جنگ معروف و خطرناك خندق را به راه انداخته است و يا به صداى بلند اين سرود جنگى را بر زبان رانده است : هبل را برآور ، هبل را فرانشان ! و پيامبر صلّى اللّه عليه و آله رو به مسلمانان كرده ، فرمود كه جوابش را نمىدهيد ؟ مىپرسند : اى پيامبر خدا ! جوابش را چه بدهيم ؟ مىفرمايد :\r\nبگوييد : خدا برتر و فراتر است . ابوسفيان مىگويد : ما عزّا داريم و شما عزا نداريد . پيامبر اكرم مىفرمايد ، جوابش را نمىدهيد ؟ مىپرسند : جوابش را چه بدهيم ؟ مىفرمايد :\r\nبگوييد : مولاى ما خداى يگانه است و شما مولايى نداريد . « 2 »\r\nگويى اين همان ابو سفيانى نيست كه از سران و پيشوايان كفار است و آيهء با پيشوايان كفر بجنگيد ، زيرا با ايشان پيمان بسته نمىشود مگر دست باز كشند « 3 » ، درباره‌شان نازل گشته است « 4 » ، يا پندارى آن آيت كه مىفرمايد : كسانى كه كافر گشته‌اند ، دارايىشان را\r\n\r\n\r\n","description":"","footnote":"\r\n( 1 ) . تاريخ ابن عساكر : 6 / 405 .\r\n( 2 ) . سيرهء ابن هشام : 3 / 45 ؛ تاريخ ابن عساكر : 6 / 396 ؛ عيون الاثر : 2 / 18 ؛ تفسير قرطبى : 4 / 234 .\r\n( 3 ) . توبة 9 / 12 .\r\n( 4 ) . تفسير طبرى : 1 / 262 ؛ تاريخ ابن عساكر : 6 / 393 ؛ تفسير ابن جزى : 2 / 71 ؛ تفسير سيوطى ؛ تفسير خازن : 2 / 218 ؛ تفسير آلوسى : 10 / 59 .\r\n","page_name":" 114 ","page_number":122},
  {"content":"\r\n\r\nصرف مىكنند تا راه خدا را بربندند « 1 » ، به او اشاره ندارد ، و حال آنكه مىدانيم به موجب رواياتى كه ابن مردويه از طريق ابن عباس ، و عبد بن حميد و ابن جرير و ابو الشيخ از طريق مجاهد ، و همين‌ها و ديگران از طريق سعيد بن جبير ، و ابن جرير ، و ابن منذر و ابن ابى حاتم و ابو الشيخ از طريق حكم بن عتيبه به ثبت رسانده‌اند ، اين آيه دربارهء او نازل گشته است « 2 » ، و يا گويى او و رفقايش در اين آيه منظور نيستند كه مىفرمايد « 3 » : به كسانى كه كافر گشته‌اند ، بگو اگر دست باز كشند ، كارهاى گذشته‌شان بخشوده خواهد گشت و در صورتى كه به كار خود ادامه دهند ، دانند كه با پيشينيان چه رفتارى شده است . « 4 »\r\nپندارى او همان نيست كه با عده‌اى از قريش به راه افتاد و نزد ابو طالب رفتند و گفتند :\r\nپسر برادرت خدايانمان را دشنام داد و بر دينمان خرده گرفت و آرمان‌هامان را سفيهانه خواند و نيكانمان را گمراه شمرد . يا جلوش را بگير يا ما را با او وابگذار . « 5 »\r\nپندارى همو نبود كه با ديگران در دار الندوه گرد آمد و بر پيشنهاد ابو جهل اتفاق كردند كه از هرقبيله‌اى جوانى چلاك و توانا برگزينند و به هريك تيغى بران بدهند تا به سراغ پيامبر خدا رفته يكباره و با يك ضربه او را بزنند و بكشند « 6 » ، يا هم او نبود كه در جنگ احد چهل اوقيه - هراوقيه چهل و دو مثقال - براى سپاه مشركان خرج كرد ، و يا او جز همان ابوسفيانى است كه دو هزار از حبشيان قبيله بنى كنانه را به مزدورى گرفت تا با آنان عليه پيامبر صلّى اللّه عليه و آله بجنگد و اين جز بسيج افراد عرب براى آن جنگ بود . « 7 »\r\n\r\n\r\n","description":"","footnote":"\r\n( 1 ) . انفال 8 / 36 .\r\n( 2 ) . تفسير طبرى : 9 / 159 ؛ تاريخ ابن عساكر : 6 / 393 ؛ كشاف : 2 / 13 ؛ تفسير رازى : 4 / 379 ؛ تفسير ابن جزى : 2 / 65 ؛ تفسير ابن كثير : 4 / 37 ؛ تفسير خازن : 2 / 192 ؛ تفسير شوكانى : 2 / 293 ؛ تفسير آلوسى : 9 / 204 .\r\n( 3 ) . انفال 8 / 38 .\r\n( 4 ) . تفسير نسفى در حاشيهء تفسير خازن : 2 / 193 ؛ تفسير آلوسى : 9 / 206 .\r\n( 5 ) . سيرهء ابن هشام : 1 / 277 و 2 / 26 .\r\n( 6 ) . سيرهء ابن هشام : 2 / 94 ؛ نصب الراية ، زيلعى : 2 / 129 ؛ صحيح بخارى : 2 / 582 ، فصل مغازى . او در فصل تفسير به لفظ فلان و فلان آورده و براى حفظ آبروى ابوسفيان نامى از او نياورده است .\r\n( 7 ) . تفسير طبرى : 9 / 159 ، 160 ؛ تفسير كشاف : 2 / 13 : تفسير رازى : 4 / 397 ؛ تفسير خازن : 2 / 192 ؛ تفسير آلوسى : 9 / 204 .\r\n","page_name":" 115 ","page_number":123},
  {"content":"\r\n\r\nپندارى او همان نيست كه پيامبر خدا صلّى اللّه عليه و آله در جنگ احد در نماز صبح پس از ركعت دوم او را چنين لعنت فرستاد : خدايا ابوسفيان را لعنت كن و صفوان بن اميه و حارث بن هشام را « 1 » ، و يا همان نيست كه پيامبر خدا صلّى اللّه عليه و آله در هفت مورد او را لعنت كرد و هيچ كس نمىتواند منكر واقعيت آنها شود ، به اين ترتيب :\r\n\r\n[ مواردي كه پيامبر ابوسفيان را لعنت كرد 
  ]\r\n1 - روزى كه با پيامبر صلّى اللّه عليه و آله كه از مكه به طايف مىرفت تا قبيلهء ثقيف را به اسلام دعوت كند ، برخورد و با او گلاويز شد و دشنامش داد و بد گفت و او را دروغگو خواند و تهديدش كرد و در صدد برآمد به حضرتش آسيب برساند و خدا و پيامبرش بر او لعنت فرستادند و سوء قصدش را خنثى ساختند .\r\n2 - روزى كه پيامبر صلّى اللّه عليه و آله به تعرض عليه كاروان كفار قريش كه از شام مىآمد ، پرداخت و ابو سفيان كاروان را بگردانيد و به سوى راه ساحلى كج كرد و مسلمانان از پىاش نرفتند و پيامبر صلّى اللّه عليه و آله او را لعنت فرستاد و نفرينش كرد و به خاطر همين حادثه جنگ بدر بعدا درگرفت .\r\n3 - در احد وقتى ابوسفيان در پايين كوهسار قرار گرفت و پيامبر صلّى اللّه عليه و آله بر فراز كوه بود ، و او پيوسته فرياد مىزد : هبل را بر آور ، پيامبر خدا صلّى اللّه عليه و آله ده بار بر او لعنت فرستاد و هربار مسلمانان با او همصدا گشتند لعنتش فرستادند .\r\n4 - روزى كه قبايل مشرك و مهاجم را همراه غطفان و يهود به جنگ مسلمانان آورد و پيامبر صلّى اللّه عليه و آله بر او لعنت فرستاد .\r\n5 - هنگامى كه همراه كفار قريش آمد و راه را بر پيامبر صلّى اللّه عليه و آله و مسلمانان كه عازم حج بودند ، بست ، يعنى روز حديبيه ، و بر اثر آن پيامبر صلّى اللّه عليه و آله بر او و همهء سران كفار لعنت فرستاد و فرمود : همگى مورد لعنتند و در ميانشان كسى نيست كه ايمان بياورد . پرسيدند :\r\nاى پيامبر خدا ! آيا اميد مسلمان شدن هيچ‌يك از آنان نمىرود و اگر اميد مىرود ، چگونه مورد لعنت قرار مىگيرند ؟ فرمود : لعنت گريبانگير هيچ‌يك از پيروانشان و تودهء رعايا نمىشود ، امام سران و فرماندهان ، هيچ كدام رستگار نمىشوند و از اثر لعنت نمىرهند .\r\n\r\n\r\n","description":"","footnote":"\r\n( 1 ) . تفسير طبرى : 4 / 58 ؛ جامع ترمذى - به نقل از : نيل الاوطار ، شوكانى : 2 / 398 .\r\n","page_name":" 116 ","page_number":124},
  {"content":"\r\n\r\n6 - در نبرد جمل سرخ موى .\r\n7 - روزى كه در عقبه به كمين پيامبر صلّى اللّه عليه و آله نشستند تا شترش را برمانند و دوازده نفر بودند ، از جمله ابوسفيان . « 1 »\r\nاين موارد را امام حسن مجتبى عليه السّلام ، نوادهء پيامبر اكرم صلّى اللّه عليه و آله نيز برشمرده است .\r\nگويى اين همان ابو سفيانى نيست كه وقتى مسلمانان قبيلهء بنى جحش بن رئاب از مكه به مدينه هجرت كردند ، خانه‌هاى آنان را تصاحب كرد و به عمرو بن علقمه فروخت و در اين‌باره چنين سروده‌اند :\r\n- به ابو سفيان از كارى بگو كه عاقبتش پشيمانى است .\r\n- بگو : خانهء پسر عمويت را فروختى تا با پولش غرامت جنگى بپردازى .\r\n- خانهء كسانى را كه با شما پيمان داشتند و همعهد بودند .\r\n- برگير آن را برگير آن را كه چون طوقى به گردنت آويختى . « 2 »\r\nپندارى او همان نيست كه اين قصيده را پس از جنگ احد سروده است :\r\n- با آنان مىجنگم و بانگ پيروزى سر مىدهم و با پايهء صليب آنان را مىرانم و از گرد خويش مىپراكنم .\r\n- مويه كن اى زن كافر ، و به سخن دشمن اعتنايى نكن و از گريه و شيون خسته مشو .\r\n- پدرت و برادرانش از پى هم به خاك افتادند ، از اشك خويش به آنان بهره‌اى ده .\r\n- و آتش كينه و اندوهى را كه در دل است فرو بنشان ، زيرا همهء اشراف قبيلهء بنى نجار را كشتم .\r\n- و از خاندان هاشم دلاورى جوانمرد را و حمزه را كشتم كه در هنگامهء نبرد بىهراس و پايمرد بود .\r\n- اگر آتش كينه‌ام را با خونشان فرونشانده بودم ، تيرى در دلم همواره مىخليد و دلم را مىخراشيد و به اندوه مىكشيد .\r\n- در حالى برگشتند كه ژنده پوشانشان زخم برداشته بودند و يكى كوفته بود و ديگرى\r\n\r\n\r\n","description":"","footnote":"\r\n( 1 ) . شرح ابن ابى الحديد : 2 / 102 ، 103 .\r\n( 2 ) . سيرهء ابن هشام : 2 / 117 .\r\n","page_name":" 117 ","page_number":125},
  {"content":"\r\n\r\nاندوهگين .\r\n- و فقط كسانى از ما را توانستند به قتل برسانند كه به هيچ وجه با آنان كه از ايشان كشتيم ، همطراز و همپايه نبودند . « 1 »\r\nپندارى او همان ابو سفيانى نيست كه با نيزه بر سر بريدهء حمزة بن عبد المطلب زده ، مىگفت : بچش اى نافرمان . « 2 »\r\nپندارى او همان نيست كه لگد بر مزار حمزهء سيد الشهداء كوفته ، مىگفت : حكومتى كه بر سر آن با شمشير كشمكش داشتيم ، امروز به چنگ جوانان افتاده ، و آن را بازيچه ساخته‌اند « 3 » ، يا همان نيست كه وقتى مردم را ديد چون تودهء انبوهى از پى پيامبر صلّى اللّه عليه و آله روانند ، حسد ورزيد و گفت : اگر مىشد دوباره جمعيتى بر سر اين مرد مىريختم ! و پيامبر صلّى اللّه عليه و آله بر سينهء او كوفته ، گفت : در آن صورت خدا ترا خوار و مغلوب مىساخت « 4 » ، يا او نبود كه به عثمان - روزى كه به خلافت نشست - گفت : پس از قبيلهء تيم و عدى خلافت به دست تو افتاده ، آن را مثل توپ دست به دست بگردان و اركانش را بنىاميه قرار بده ؛ اين جز سلطنت نيست و من بهشت و دوزخ سرم نمىشود « 5 » ، يا او نبود كه پس از نابينا شدن به درگاه عثمان آمده ، پرسيد : اينجا كسى هست ؟ گفتند : نه . گفت : خدايا اين حكومت را حكومتى جاهلى گردان ، و اين سلطنت را سلطنتى غاصبانه ، و اركان زمين را از آن بنىاميه گردان « 6 » ، يا هم او نيست كه امير المؤمنين عليه السّلام در نامه‌اش به معاويه ، معرفىاش كرده و فرموده است : پيامبر صلّى اللّه عليه و آله از خاندان ماست و دروغگو از شما ، و ابن ابى الحديد مىگويد : مقصودش ابو سفيان بن حرب است كه دشمن پيامبر خدا صلّى اللّه عليه و آله بود و او را دروغگو مىشمرد و سپاه براى جنگيندن عليه او بسيج مىكرد « 7 » ، يا او نيست كه امير المؤمنين عليه السّلام در نامه‌اى به محمد بن ابى بكر درباره‌اش مىگويد : نامهء معاويهء تبهكار\r\n\r\n\r\n","description":"","footnote":"\r\n( 1 ) . سيرهء ابن هشام : 3 / 22 .\r\n( 2 ) . همان : 3 / 44 .\r\n( 3 ) . شرح ابن ابى الحديد : 4 / 51 .\r\n( 4 ) . الاصابة : 2 / 179 .\r\n( 5 ) . ر ك : الغدير ( متن عربى / چ 1 ) : 8 / 285 .\r\n( 6 ) . تاريخ ابن عساكر : 6 / 407 .\r\n( 7 ) . شرح ابن ابى الحديد : 3 / 452 .\r\n","page_name":" 118 ","page_number":126},
  {"content":"\r\n\r\nفرزند تبهكار را خواندم ، يا او نيست كه امير المؤمنين در نامه‌اى به پسرش مىگويد : اى پسر صخر ! اى پسر ملعون ! و در ملعون شمردن وى از پيامبر اكرم صلّى اللّه عليه و آله پيروى و تقليد مىنمايد ، زيرا خود از پيامبر صلّى اللّه عليه و آله بارها شنيده و ديده بود كه ابو سفيان را لعنت مىفرستد ، يا او نيست كه عمر بن خطاب درباره‌اش مىگويد : ابو سفيان دشمن خداست . خدا او را بدون اينكه در ازاى تسليمش تعهدى بسپاريم يا امان نامه‌اى با او به امضا رسانيم ، به چنگ ما درآورده است ، بنابراين ، اى پيامبر خدا ! بگذار گردنش را بزنم « 1 » ، يا هم او نيست كه عمر درباره‌اش مىگويد : ابو سفيان از ديرگاه ستمكار است « 2 » ، و يا همان نيست كه شرح حالش را پيش از اين خوانديم . « 3 »\r\nاين مختصرى از وضع آن موجود در دورهء جاهليت و اسلام است . آيا به وجود چنين كسى - در دورهء جاهليت و در دورهء اسلامش - اسلام استحكام و حمايت و دوام مىيابد ؟ آيا چنين موجودى در محشر و هنگامى كه پيامبر اكرم صلّى اللّه عليه و آله از آستان صاحب عرش رو مىآورد ، عهده‌دار آب نوشاندنش مىشود ؟ آيا فضاى عرش آمادهء پذيرش ابو سفيان و موجودات پليدى چون اوست ؟ اگر چنين شود ، بايد فاتحهء عرش و عرش نشينان را خواند .\r\nآنگاه گزافه‌اى را كه جاعل اين روايت ، در محاسبه و ارزشيابى عثمان گفته بنگر و ببين كه او را حائز ثواب عبادت فرشتگان از اول تا آخرشان دانسته است ، فرشتگانى كه معصومند و بىگناه و سر به فرمان و در اطاعت دايم ، و بهشتى را نصيبش شمرده كه پيامبر صلّى اللّه عليه و آله از وصف آن عاجز آمده است . عثمان همان است كه شرح حالش را در جلد نهم و پيش از آن خوانده و ديده‌ايد كه اصحاب درستكار و عادل چه عقيده‌اى دربارهء او و بدعت‌هايش داشته و بر ريختن خونش همداستان بوده‌اند . بنابراين ، چگونه آن‌همه ثواب را حائز است و چنان بهشتى را نصيب مىگيرد ؟ و چرا اين تعظيم و تكريم در حق نسل شجرهء معروفى كه در قرآن به وصف درآمده است ؟ پناه بر خدا از بيهوده‌گويى و\r\n\r\n\r\n","description":"","footnote":"\r\n( 1 ) . تاريخ ابن عساكر : 6 / 399 .\r\n( 2 ) . الاصابة : 2 / 180 .\r\n( 3 ) . ر ك : الغدير ( متن عربى ) : 3 / 221 - 224 و 8 / 284 - 286 .\r\n","page_name":" 119 ","page_number":127},
  {"content":"\r\n\r\nمبالغه در فضيلت تراشى و نسنجيده سخن گفتن دربارهء اين و آن .\r\n12 - ابن عساكر و ابن منده و خلعى و طبرانى و عقيلى از سهل بن يوسف بن سهل بن مالك ، از پدرش ، از جدش چين ثبت كرده‌اند : وقتى پيامبر صلّى اللّه عليه و آله از حجة الوداع به مدينه برگشت ، به منبر رفته پس از سپاس و ستايش خدا فرمود : اى مردم ! ابو بكر به هيچ وجه مرا نيازرده ، پس اين حق را براى او بشناسيد . اى مردم ! من از ابو بكر و عمر و عثمان و على و طلحه و زبير و سعد و عبد الرحمن بن عوف و مهاجران نخستين خشنودم ، پس اين حق را براى آنان بشناسيد . اى مردم ! خدا از مجاهدان بدر و حديبيه درگذشته است . اى مردم ! احترام مرا در مورد اصحاب و خويشاوندان و دامادهايم نگهداريد ، مبادا خدا شما را به خاطر ستمى كه بر يكى از ايشان روا داشته‌ايد ، بازخواست كند ، زيرا عذرتان پذيرفته نخواهد بود . اى مردم ! زبان خويش از بدگويى مسلمانان بازگيريد ، و چون تنى از مسلمانان درگذشت ، از او به نيكى ياد كنيد . « 1 »\r\nابن عبد البر مىنويسد : روايت سهل بن مالك ، بر وجود خالد بن عمرو قرشى اموى مىچرخد و او زشت روايت است و روايتش متروك . او پس از ذكر اين روايت مىگويد :\r\nروايتى زشت و جعلى است . دربارهء وى گفته‌اند كه از انصار است ، لكن اين سخن صحيح نيست . همچنين در سند روايتش افراد ناشناخته و مجهولى كه به ضعف روايت مشهورند ، قرار دارند و روايتش بر وجود سهل بن يوسف بن مالك بن سهل مىچرخد كه از پدرش ، از جدش روايت مىكند و جملگى ناشناخته‌اند . « 2 »\r\nابن منده مىگويد : روايتى عجيب و بيگانه است كه جز بدين صورت آن را نديده‌ايم .\r\nعقيلى مىگويد : سندش مجهول است و قابل پيروى نيست . عجيب است كه حافظان حديث ، دربارهء اين روايت مىگويند : عجيب و بيگانه و ناشناخته است ، و خود آن را از طريق خالد بن عمرو ثبت كرده‌اند ، در حالى كه در همين كتاب « 3 » ديديم كه اساتيد سندشناسى و علم رجال گفته‌اند كه او دروغگويى روايت ساز است و از زبان راويان ثقه\r\n\r\n\r\n","description":"","footnote":"\r\n( 1 ) . تاريخ ابن عساكر : 6 / 127 ؛ الاستيعاب : 2 / 572 .\r\n( 2 ) . الاستيعاب : 2 / 573 .\r\n( 3 ) . ر ك : الغدير ( متن عربى / چ 5 ) : 8 / 48 ، 49 .\r\n","page_name":" 120 ","page_number":128},
  {"content":"\r\n\r\nو مورد اعتماد روايات جعلى نقل كرده است و آن هم به تنهايى ، و روايتى كه وى به تنهايى نقل نمايد ، قابل استناد نيست و رواياتش جعلى و باطل و بىاساس است . و دار قطنى در افراد با قاطعيت مىگويد كه اين روايت فقط از طرف خالد بن عمرو روايت شده و هيچ كس ديگر نقلش نكرده است .\r\nاين روايت را سيف بن عمر نيز ثبت كرده است . در همين كتاب « 1 » آراى حافظان حديث را دربارهء او ديديم و اين گفته‌هاشان را كه او جاعل است و متروك و مطرود و ساقط و متهم به زندقه ، و عموم رواياتش زشت و نامعلوم است و غير قابل پيروى ؛ و در طرق نقل اين روايت افراد مجهولى وجود دارند ، از جمله : محمد بن يوسف مسمعى .\r\nذهبى دربارهء او مىگويد : معلوم نيست كيست . عقيلى مىگويد : روايتش قابل پيروى نيست . ديگرى على بن محمد بن يوسف است . ضياء دربارهء او مىگويد : نه از او چيزى در دست هست و نه از استاد و شيخش . سه ديگر حبان بن ابى تراب « 2 » يا منان بن ابى ثواب « 3 » يا قنان بن ابى ايوب « 4 » يا قنار بن ابى ايوب « 5 » كه از رجال غيب است ! نه اسمش معلوم است و نه اسم پدرش ، بگذريم از شخصيت و شرح حالشان .\r\nاز توهّمات عجيب طبرانى و كارهاى سستش ، اين است كه همين روايت را از طريق على بن محمد بن يوسف مسمعى ، از سهل بن يوسف بن سهل بن مالك نقل كرده و به پيروىاش ضياء در المختارة ثبت نموده است . عقيلى آن را از طريق محمد بن يوسف مسمعى ، پدر على كه نامش در سند طبرانى به نقل از حبان ، قنان ، قنار ، منان ، از خالد بن عمرو اموى ، از سهل آمده ، به ثبت رسانده است ، در حالى كه طبقهء على مستلزم حذف سه تن از رجال سند طبرى است . « 6 »\r\n13 - از عبادة بن صامت روايت شده كه به تنهايى با پيامبر خدا بودم . پرسيدم : كداميك\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 5 ) : 8 / 86 ، 355 .\r\n( 2 ) . لسان الميزان : 5 / 435 .\r\n( 3 ) . همان : 3 / 123 .\r\n( 4 ) . الاصابة : 2 / 90 .\r\n( 5 ) . لسان الميزان : 4 / 475 .\r\n( 6 ) . ر ك : ميزان الاعتدال : 1 / 3 ؛ الاصابة : 2 / 90 ؛ لسان الميزان : 3 / 123 و 4 / 261 و 5 / 435 .\r\n","page_name":" 121 ","page_number":129},
  {"content":"\r\n\r\nاز اصحابت برايت دوست داشتنىترند تا او را آنچنانكه دوست مىدارى ، دوست بدارم ؟ فرمود : گفته‌ام را تا زنده‌ام پنهان نگه خواهى داشت اى عبادة ! گفتم : آرى . فرمود :\r\nابو بكر ، بعد عمر ، سپس على . آنگاه خاموش گشت . پرسيدم : بعد كه اى پيامبر خدا ! فرمود : چه كسى ممكن است پس از اينها باشد جز زبير و طلحه و سعد و ابو عبيده و معاذ و ابو طلحه و ابو ايوب و تو اى عباده ! و ابى بن كعب و ابو درداء و ابو مسعود و ابن عوف و ابن عفان ، آنگاه اين جماعت بردگان آزاد شده : سلمان و صهيب و بلال و سالم بردهء آزاد شدهء ابى حذيفه . اينها اصحاب خاص منند و هريك برايم عزيز است و دوست داشتنى ، گرچه برده‌اى حبشى باشد ، ابو عبد اللّه صنابحى مىگويد : از عباده پرسيدم : حمزه و جعفر را ذكر نكرد ؟ عباده گفت : آن دو ، روزى كه در اين خصوص از او پرسيدم ، به شهادت رسيده بودند و اين در اواخر عمر حضرتش بود . « 1 »\r\nشگفت نيست كه پيامبر عظيم الشأن از اظهار آنچه مورد نياز امتش مىباشد ، خوددارى ورزد و براى سؤال‌كننده شرط كند كه فرمايشش را تا آخر عمرش مكتوم دارد ، در حالى كه روزهاى آخر عمرش را مىگذراند ! مگر حضرتش نبوده كه بنا بر نوشتهء خجندى به عايشه فرمود : دوست داشتنى و گرامىترين مرد برايم على است ، دوست داشتنى فرد مردم در ميان مردان برايم على است ، و على براى من از همه دوست داشتنىتر است و براى خدا نيز .\r\nآيا اصحاب پس از آنهمه آيات و احاديث كه در حق مولاى ما امير المؤمنين على بر زبان پيامبر اكرم رفته ، نمىدانستند چه كسى به نزد پيامبر صلّى اللّه عليه و آله از همهء مردم دوست داشتنىتر است ؟ يا مگر اين روايت از عايشه به صحت نپيوسته كه به خدا نديدم كسى بيش از على براى پيامبر خدا دوست داشتنىتر باشد ، و نه در روى زمين زنى از همسرش فاطمه براى پيامبر دوست داشتنىتر باشد .\r\nآيا حافظان حديث ، اين گفتهء بريده و ابىّ بن كعب را صحيح نشمرده‌اند كه دوست داشتنىتر براى پيامبر خدا صلّى اللّه عليه و آله از همهء مردمان فاطمه بود و از ميان مردان على ؟ « 2 » وانگهى\r\n\r\n\r\n","description":"","footnote":"\r\n( 1 ) . تاريخ ابن عساكر : 5 / 38 و 7 / 210 .\r\n( 2 ) . ر ك : الغدير ( متن عربى / چ 2 ) : 3 / 21 - 24 .\r\n","page_name":" 122 ","page_number":130},
  {"content":"\r\n\r\nچگونه پيامبر خدا صلّى اللّه عليه و آله ياران بزرگش را كه قرآن درباره‌شان فرود آمده و خود بسيار آنها را ستوده ، از ياد برده است ، مانند عمويش عباس و ابوذر و عمار و مقداد و ابن مسعود و نظايرشان ؟ و چه عاملى سبب گشت كه با وجود برخوردارى ايشان از آنهمه فضايل و افتخارات - كه اگر نگوييم همگى اصحاب ، به استثناى سرور خاندان پيامبر صلّى اللّه عليه و آله مىتوان گفت همهء آن نامبردگان از آن محروم بودند - از دوستى و محبت پيامبرشان بىبهره بمانند ؟ آيا محقق انديشمند مىتواند معتقد شود كه ابو عبيدهء گوركن مثلا بيش از ابوذر صديق محبوب پيامبر باشد ؟ ابوذرى كه در ميان امت محمد صلّى اللّه عليه و آله ، به لحاظ هدايت و نيكوكارى و پارسايى و زهد و راستگويى و كوشش و خلقت و اخلاق شبيه عيسى است ، ابوذرى كه چون به حضور پيامبر صلّى اللّه عليه و آله مىبود ، فقط او را از ميان اصحابش به نزديك خويش مىنشاند و چون غايب مىشد ، به ملاقاتش مىرفت . « 1 » آيا مىتوان باور كرد كه ابو عبيده بيش از عمار محبوب پيامبر باشد ؟ عمارى كه پوست ميان دو ديدهء پيامبر خدا صلّى اللّه عليه و آله بوده است و پاكيزهء پاكيزه خويى كه سر تا پا آكنده از ايمان بود و ايمان با گوشت و خونش درآميخته بود ، عمارى با حق بود و حق با او بود ، و به هركجا كه حق مىگشت ، او نيز مىگرديد . « 2 » پناه بر خدا از گزاف‌گوئى و سخن ياوه و بىانديشه و به توهم گفتن !\r\n14 - ابن عساكر در تاريخ خود روايتى ثبت كرده است از طريق سعيد بن مسلمة بن امية بن هشام بن عبد الملك بن مروان اموى از پسر عمر كه مىگويد : پيامبر خدا به اجتماع ما در رسيد يا به مسجد درآمد ، در حالى كه دست ابو بكر و عمر را گرفته بود : يكى در طرف راستش و ديگرى در طرف چپش ، آنگاه فرمود : چنين در قيامت برانگيخته مىشويم . « 3 » اين را ترمذى روايت كرده است .\r\nبدران كه تاريخ ابن عساكر را براى چاپ به اصطلاح تهذيب كرد ، سند اين روايت را به منظور پوشاندن عيبناكىهايى كه در آن هست ، حذف كرده و ندانسته است كه ذكر سعيد بن مسلمه تنهايى براى بروز عيبناكى و سستىاش كفايت مىنمايد . سند اين روايت\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 2 ) : 8 / 308 - 319 .\r\n( 2 ) . همان : 9 / 20 - 27 .\r\n( 3 ) . تاريخ ابن عساكر : 6 / 173 .\r\n","page_name":" 123 ","page_number":131},
  {"content":"\r\n\r\nچنان كه در ميزان الاعتدال آمده ، چنين است : از سعيد ، از اسماعيل بن اميه ، از نافع ، از پسر عمر . بخارى در تاريخش مىگويد : روايت سعيد بن مسلمه از اسماعيل بن اميه ، قابل تأمل است . وى از جعفر بن محمد ، از پدرش ، از جدش روايات نامعلوم و نادرستى نقل مىكند . همچنين مىگويد : او زشت روايت است ، و ديگر بار مىگويد : سست روايت است . يحيى بن معين مىگويد : بىارزش است . ابو حاتم مىگويد : سست روايت و زشت روايت است . دار قطنى مىگويد : او سست روايتى است قابل توجه . ابن حبان مىگويد :\r\nخطاهاى فاحش از او سر مىزند و جدا زشت روايت است . « 1 »\r\nاين را دارقطنى از طريق حارث بن عبد اللّه مدينى ، غلام بنى سليم ، از اسحاق بن محمد فروى اموى ، غلام عثمان ، از مالك ، از نافع ، از پسر عمر ثبت كرده است ، آنگاه مىگويد :\r\nاين روايت ، صحيح نيست و اين حارث سست روايت است . بر گفته‌اش مىافزاييم كه اسحاق اموى - از رجال سند اين روايت - را ابو داود بشدت واهى و سست خوانده و گفته است : هرگاه آن روايت را از مالك يحيى بن سعيد هم نقل كرده بود ، قابل پذيرش نبود . نسائى مىگويد : متروك است و ثقه و مورد اعتماد نيست . دار قطنى مىگويد :\r\nضعيف است و بخارى از او روايت كرده و به همين جهت ، وى را سرزنش كرده‌اند .\r\nدار قطنى نيز مىگويد : نمىتوان او را رها كرد و ساجى مىگويد : در او نرمى و سستى هست . از مالك احاديثى نقل كرده كه هيچ كس جز او نقل ننموده است . عقيلى مىگويد :\r\nاز مالك احاديث بسيارى نقل كرده كه قابل پيروى نيست . حاكم مىگويد : بر محمد ، يعنى بخارى عيب گرفته‌اند كه چرا روايات او را ثبت كرده است و به او نيز طعنه زده‌اند . « 2 »\r\n15 - ابن عساكر روايتى ثبت كرده است از طريق عثمان بن بلال بن ابى درداء عزيز « 3 » بن زيد انصارى از پدرش كه پيامبر را در حالى ديد كه ابو بكر در طرف راستش بود و عمر در\r\n\r\n\r\n","description":"","footnote":"\r\n( 1 ) . تاريخ ابن عساكر : 6 / 174 ؛ ميزان الاعتدال : 1 / 391 ؛ تهذيب التهذيب : 4 / 83 .\r\n( 2 ) . ميزان الاعتدال : 1 / 93 ؛ تهذيب التهذيب : 1 / 248 ؛ لسان الميزان : 2 / 154 .\r\n( 3 ) . در نسخه چنين آمده است و درست و آنگونه كه مورد اتفاق است ، عويمر است و او همان ابو درداء معروف است .\r\n","page_name":" 124 ","page_number":132},
  {"content":"\r\n\r\nطرف چپش ، و فرمود : چنين خواهيم بود ، بعد چنين خواهيم مرد ، آنگاه بدينسان برانگيخته خواهيم شد و سپس بدينگونه به بهشت درخواهيم آمد . « 1 »\r\nاين سند اولا با وجود سليمان كه دچار اختلال حواس بوده و سست روايت شمرده شده ، سست است ، وانگهى بلال بن ابى درداء وجود دارد كه علماى رجال براى او فرزندى كه از وى روايت كند ، ياد ننموده‌اند و از او اسمى در فرهنگ رجال و راويان حديث نيست ، و درست چنين است : سليمان از بلال ، از پدرش . در اين طبقه از رجال حديث ، چندين سليمان وجود دارند كه يا دروغگوى و حديث سازند ، يا سست روايت و ساقط و متروك و يا ناشناخته و زشت روايت و مجهول . همچنين به علت وجود بلال سست است ، زيرا او نه پيامبر صلّى اللّه عليه و آله را درك كرده و نه از حضرتش روايت نموده است .\r\nابوزرعه مىگويد : در طبقه‌اى كه پس از اصحاب مىآيد ، بلال بن ابى درداء ( م 92 يا 93 ) هست كه در حكومت يزيد قاضى دمشق بوده و پس از يزيد نيز ، تا آنكه عبد الملك بر كنارش نموده است . از اين سخن پيداست كه چه بهره‌اى از دين و درستكارى داشته و چقدر ثقه و مورد اعتماد تواند بود ! ديگر رجال سند نامشان حذف گشته و هيچ‌يك از آنها را نمىشناسيم تا درباره‌اش نظر بدهيم ، و چنين روايتى هيچ حقى و حقيقتى را به ثبوت نمىرساند و هيچ فضيلتى را به كرسى نمىنشاند .\r\n16 - ابن عساكر از طريق حسن بن محمد بن حسن ، ابو على ابهرى مالكى مقيم دمشق روايتى ثبت كرده است كه مىرسد به شداد بن اوس كه از قول پيامبر آورده است : ابو بكر مهربان‌ترين و دلسوزترين فرد امت من است و عمر بن خطاب بهترين فرد امتم و عادل‌ترينش ، و عثمان پر شرم‌ترين فرد امتم و بخشنده‌ترين و راستگوترينش ، و ابو درداء عابدترين و پرهيزكارترين فرد امتم ، و معاويه بهترين حاكم امتم و سخاوتمندترينش . « 2 »\r\nعقيلى از طريق بشير بن زاذان ، از عمر بن صبح ، از ركن ، از شداد بن اوس ، از قول پيامبر بدين عبارت ثبت كرده است : ابو بكر وزين‌ترين فرد امت من است و عمر بهترين فرد\r\n\r\n\r\n","description":"","footnote":"\r\n( 1 ) . تاريخ ابن عساكر : 6 / 246 .\r\n( 2 ) . همان : 4 / 224 .\r\n","page_name":" 125 ","page_number":133},
  {"content":"\r\n\r\nامتم ، و عثمان پر شرم‌ترين فرد امتم ، و معاويه بهترين حاكم امتم . « 1 »\r\nسيوطى به نقل از عقيلى بدين عبارت آورده است : ابو بكر وزين‌ترين فرد امت من است و مهربان‌ترينش ، و عمر بهترين فرد امتم و كامل‌ترينش ، و عثمان پر شرم‌ترين فرد امتم و عادل‌ترينش ، و على وفادارترين فرد امتم و خوشروترينش ، و عبد اللّه بن مسعود امين امتم و خدمتگزارترينش ، و ابوذر پارساترين فرد امتم و پر شفقت‌ترينش ، و ابو درداء عادل‌ترين فرد امتم و دلسوزترينش ، و معاويه بردبارترين فرد امتم و سخاوتمندترينش . « 2 »\r\nمىگوييم : حافظ ابن عساكر مىگويد : اين روايت ، سست است و ما يقين داريم كه خوانندهء پژوهشگر پس از اطلاع از شرح حال رجال سند روايت ، خواهد گفت كه روايت جعلى است ، نه اينكه به گفتهء ابن عساكر ، سست و ضعيف !\r\nاينك به شناسايى رجال سند روايت مىپردازيم :\r\n1 - 16 - بشير بن زاذان :\r\nدار قطنى و ديگران او را ضعيف خوانده‌اند . ابن جوزى او را متهم ساخته است .\r\nابن معين مىگويد : او كسى نيست . ساجى و ابن جارود و عقيلى او را در رديف راويان ضعيف آورده‌اند . ابن عدى مىگويد : در رواياتش پرتو حقيقت نيست ، و او ضعيف و غير قابل‌اعتماد است و از جمعى از راويان ضعيف روايت مىكند و سستى روايتش هويداست .\r\nابن حجر در شرح حال او پس از ذكر روايتش مىگويد : بشير بن زاذان را در مورد اين روايت نمىتوان پيروى كرد و اين روايت جز از زبان وى عرضه نگشته است . اين جوزى چون روايتى از او در فضايل اصحاب ذكر مىكند ، مىگويد : به نظر من او متهم به جعل حديث است ، زيرا يا اين روايت از ساخته‌هاى اوست يا از تدليس او در نقل از راويان ضعيف . ابن حبان مىگويد : سستى و توهم بر رواياتش چندان چيره گشته كه استناد به رواياتش را ناصواب گردانيده است . « 3 »\r\n\r\n\r\n","description":"","footnote":"\r\n( 1 ) . لسان الميزان : 2 / 37 .\r\n( 2 ) . اللئالى المصنوعة : 1 / 428 .\r\n( 3 ) . ميزان الاعتدال : 1 / 152 ؛ لسان الميزان : 2 / 37 .\r\n","page_name":" 126 ","page_number":134},
  {"content":"\r\n\r\n2 - 16 - عمر بن صبح ، ابو نعيم خراسانى :\r\nابن راهويه مىگويد : سه تن از خراسان برخاستند كه در بدعت و دروغسازى در دنيا نظير ندارند : جهم بن صفوان ، عمر بن صبح ، مقاتل بن سليمان . بخارى مىنويسد : يحيى يشكرى از على بن جرير برايم روايت كرد كه از عمر بن صبح شنيدم كه مىگفت : من نطق پيامبر را جعل كردم . ابو حاتم و ابن عدى مىگويند : او زشت روايت است . ابن حبان مىگويد : از زبان اشخاص مورد اعتماد و ثقه حديث جعل روايت مىكند ، و كتاب‌هاى روايتش جز براى تعجب و شگفتى روا نيست كه تدريس يا نشر و آموخته شود . ازدى مىگويد : او دروغساز است . دارقطنى مىگويد : متروك است . ابن عدى مىگويد : بيشتر آنچه نقل مىكند ، غير محفوظ است ، چه به لحاظ متن آن و چه از حيث سندش . نسائى مىگويد : مورد اعتماد نيست . عقيلى مىگويد : روايتش استوار است و معروفيتى در نقل ندارد . ابو نعيم مىگويد : چيزهاى جعلى از زبان قتاده و مقاتل ساخته است . « 1 »\r\n3 - 16 - ركن شامى :\r\nابن مبارك او را سست روايت خوانده است . يحيى مىگويد : او كسى نيست . نسائى و دار قطنى مىگويند : متروك است . ابو احمد حاكم مىگويد : از زبان مكحول روايات جعلى نقل مىكند . ابن جارود مىگويد : مورد اعتماد نيست . از ابن حماد نقل شده كه مىگويد :\r\nروايتش متروك است . عبد اللّه بن مبارك مىگويد : اگر راهزنى بكنم ، برايم بهتر است تا از عبد القدوس شامى نقل روايت كنم و عبد القدوس بهتر از صد تا مثل ركن است . « 2 »\r\nاين ، وضع سند روايت است . نگاهى به متنش را به حوصلهء خوانندهء محقق وامىگذاريم كه در مجلدات كتابمان بحث‌هاى مشروح و مبسوط در اين خصوص داشته و وضع را روشن ساخته‌ايم .\r\nهمين روايت به عبارتى و سندى ديگر آمده است ، بدينگونه :\r\nاز على بن عبد اللّه ، از على بن احمد ، از خلف بن عمرو عكبرى ، از محمد بن ابراهيم ، از\r\n\r\n\r\n","description":"","footnote":"\r\n( 1 ) . ميزان الاعتدال : 2 / 263 ؛ تهذيب التهذيب : 7 / 463 .\r\n( 2 ) . تاريخ ابن عساكر : 5 / 327 ؛ تاريخ بغداد : 8 / 436 ؛ ميزان الاعتدال : 1 / 340 ؛ لسان الميزان : 2 / 462 .\r\n","page_name":" 127 ","page_number":135},
  {"content":"\r\n\r\nيزيد خلّال ، از احمد بن قاسم بن مهران ، از محمد بن بشير بن زاذان ، از عكرمه ، از ابن عباس روايت شده كه رسول خدا فرمود : ابو بكر بهترين و پرهيزكارترين فرد امت من است و عمر گرامىترين و عادل‌ترينش ، و عثمان كريم‌ترين و پرشرم‌ترينش ، و على پرمغزترين و خوش سيماترينش ، و ابن مسعود امين‌ترين و عادل‌ترينش ، و ابوذر زاهدترين و راستگوترينش ، و ابو درداء عابدترينش ، و معاويه بردبارترين و سخاوتمندترينش .\r\nسيوطى مىگويد : در اين طريق روايى نيز كسانى هستند كه مورد انتقاد و اتهامند ، و بشير بن زاذان در نسبت نقل خويش نابخردى نشان داده است . « 1 »\r\nبر گفته‌اش مىافزاييم : در سند روايت اگر افراد عيبناكى جز يزيد خلال وجود نمىداشت ، باز براى عيبناكى آن كفايت مىنمود . يحيى بن معين درباره‌اش مىگويد : او دروغساز است . ابو سعيد مىگويد : اين يزيد را ديده‌ام ، او ضعيف است و نزديك به وصفى كه يحيى از او كرده است . « 2 » ابو داود مىگويد : ضعيف است . دارقطنى مىگويد :\r\nجدا ضعيف است . ابن عدى مىگويد : شناخته شده نيست . « 3 »\r\n17 - از قول انس بن مالك آمده كه پيامبر يكى از اصحابش را به نام سفينه با نامه‌اى نزد معاذ بن يمن فرستاد . چون روانه گشت ، در راه با درنده‌اى كه در ميانهء راه به كمين نشسته بود ، برخورد و ترسيد به او حمله‌ور شود . پس به آن گفت : اى درنده ! من فرستادهء پيامبر خدا به نزد معاذم و اين نامهء پيامبر خداست . در اين هنگام ، درنده برخاسته سنگى را كه در برابرش بود ، بغلتانيد و غرشى كرد و بانگى سر داد و از راه به يك سو شد . آنگاه وى روانه گشته نامهء رسول خدا را به معاذ رسانيد و سپس در حالى كه جواب نامه را همراه داشت ، برگشت و باز به همان درنده برخورد و ترسيد به راه ادامه دهد ، و گفت :\r\nاى درنده ! من فرستادهء پيامبر خدايم كه از نزد معاذ باز مىگردم و اين جواب نامهء رسول خداست كه از نزد معاذ آورده‌ام . در اين هنگام ، درنده برخاسته غرشى كرد و بانگى\r\n\r\n\r\n","description":"","footnote":"\r\n( 1 ) . اللئالى المصنوعة : 1 / 428 .\r\n( 2 ) . تاريخ خطيب بغدادى : 14 / 348 ؛ ميزان الاعتدال : 3 / 318 .\r\n( 3 ) . لسان الميزان : 6 / 293 .\r\n","page_name":" 128 ","page_number":136},
  {"content":"\r\n\r\nسرداد و از راه به يك سو گشت . چون به خدمت پيامبر رسيد و ماجرا را به اطلاعش رساند ، فرمود : مىدانيد بار اول چه گفت ؟ گفت : چگونه است پيامبر خدا و ابو بكر و عمر و عثمان و على ؟ و در بار دوم گفت : سلام مرا به پيامبر خدا و ابو بكر و عمر و عثمان و على و سلمان و صهيب و بلال برسان . « 1 »\r\nچنين روايتى كه در آن از معجزهء پيامبر و كرامات خلفا و فضايل جمعى از اصحاب سخن رفته ، بايد زبانزد خاص و عام مىبود و شهرهء آفاق و نقل هرمجلس و محفل ، نه اين‌كه از ميان سران علم حديث و حافظانش به انحصار حديثدان شام درآيد و تنها ابن عساكر نقلش كند . ابن بدران در چند جا در حاشيه‌اش بر تاريخ ابن عساكر مىگويد : هر آنچه ابن عساكر به تنهايى روايت و ثبت كرده باشد ، ضعيف و سست است . « 2 » آثار ساختگى بودن در اين روايت مشهود است و از نظر نبايد پنهان بماند .\r\nاين درنده از كجا خلفا را شناخت كه دوبار نامشان را برد و به آنان به ترتيب روى كار آمدنشان سلام رسانيد ، گويى پاره‌اى از علم غيب نصيب درندگان گشته تا جانشينان پيامبر صلّى اللّه عليه و آله را پيش از آنكه به خلافت برسند ، شناخته است و نيز جمعى از اصحاب را كه چندان معروفيتى نداشته‌اند و در عين حال ، از حال جمعى كه در منتهاى عظمت و داراى مقامى بلند بوده‌اند ، غافل و بىخبر مانده تا نامشان را از شمار آنان كه مورد سلام و پيام قرار گرفته‌اند ، كاسته است تا رسيده به طبقه‌اى از آزاد شدگانى كه به مرتبهء همنشينى و شاگردى پيامبر نايل گشته‌اند .\r\nآيا در رشحات عالم غيب چنين است ؟ يا درندگان چنين رويهء نامربوط و بىتعقلى دارند ؟ و يا اينها دستاورد جنايتكارانى است كه براى افراد مورد علاقهء خويش فضيلت مىتراشند ؟\r\n18 - ابن عساكر روايتى ثبت كرده است از طريق احمد بن محمد انصارى جبيلى « 3 » ، از پسر عمر كه مىگويد : پيامبر خدا فرمود : به هنگام رستاخيز منادىاى از درون عرش\r\n\r\n\r\n","description":"","footnote":"\r\n( 1 ) . تاريخ ابن عساكر : 3 / 314 .\r\n( 2 ) . ر ك : همان : 4 / 236 و 5 / 183 ، 184 .\r\n( 3 ) . در لسان الميزان ، حنبلى آمده است .\r\n","page_name":" 129 ","page_number":137},
  {"content":"\r\n\r\nبانگ برمىدارد كه هركس حقى به عهدهء خدا دارد ، بيايد . پرسيديم : اى پيامبر خدا ! چه كسى حقى بر عهدهء خدا دارد ؟ فرمود : هركه ابو بكر و عمر و عثمان را دوست بدارد و هيچ كس را برايشان برتر نداند . « 1 »\r\nابن عساكر مىگويد : اين حديث ، واقعا عجيب و بيگانه است و مسئوليت آن بر عهدهء احمد بن محمد جبيلى است . شرح حال انصارى را كه نامش در سند روايت آمده ، ذهبى آورده ، مىگويد : مورد اعتماد نيست ، ابن حبان و ديگران او را سست خوانده‌اند . « 2 » ابن حجر مىگويد : اين روايتى زشت و نادرست است . « 3 »\r\nمتن روايت چنان كه ملاحظه مىكنيد ، متين‌ترين شاهد بر بطلان و نادرستى آن است و بيان كنندهء نظريهء پسر عمر است و بس ، همان نظريه‌اى كه بر خلاف قرآن و سنت است و نبايد بدان اعتنا كرد ، چنان كه در بررسى چهارمين روايت گذشت .\r\n19 - ابن عساكر روايتى ثبت كرده است از طريق ابراهيم بن محمد بن احمد قرميسينى از انس بن مالك كه از قول پيامبر آورده است : هركه دوست مىدارد ابراهيم را در مقام خليلىاش بنگرد ، بايد به ابو بكر در حال ملايمتش بنگرد ، و هركه خوش دارد به نوح در حال شدتش بنگرد ، بايد به عمر بن خطاب با شجاعتش بنگرد ، و هركه مايل است رفعت ادريس را دريابد ، به مهربانى عثمان بنگرد ، و هركه دوست مىدارد به سختكوشى يحيى بن زكريا بنگرد ، به پاكى على بن ابى طالب بنگرد . « 4 »\r\nابن عساكر مىگويد : اين روايت يكباره غير عادى و استثنايى است و در سندش نام عده‌اى هست كه وضعشان مجهول و حالشان نامعلوم است و قابل اطمينان نيستند و به جعلى و ساختگى بودن نزديك‌تر از سستى و بىپايگى است .\r\nابن بدران كه عهده‌دار به اصطلاح تهذيب تاريخ ابن عساكر گشته ، سند اين روايت را حذف كرده است و سندش طبق گفتهء ابن حجر چنين است : قرميسينى از عمر بن على بن سعيد ، از يونس ، از محمد بن قاسم ، از ابى يعلى ، از محمد بن به كار ، از ابن ابى ثابت بنانى ،\r\n\r\n\r\n","description":"","footnote":"\r\n( 1 ) . تاريخ ابن عساكر : 2 / 85 .\r\n( 2 ) . ميزان الاعتدال : 1 / 73 .\r\n( 3 ) . لسان الميزان : 1 / 302 .\r\n( 4 ) . تاريخ الشام : 2 / 251 .\r\n","page_name":" 130 ","page_number":138},
  {"content":"\r\n\r\nاز انس روايت كرده است . « 1 »\r\nعقبه مىگويد : اين سند روايت عمر است و در سندش بيش از يك مجهول و ناشناس قرار دارد . ذهبى مىگويد : سندى تاريك است با خبرى كه به صحت نپيوسته است . « 2 »\r\n20 - از عمر بن عبد المجيد ميانشى ، از مسلمه ، از ابو سعد محمد بن سعيد ريحانى كه يكصد و بيست سال زيسته است ، روايت شده كه گفت : ابو سالم عبد اللّه بن سالم كه يكصد و سى سال زيسته ، برايم روايت كرده است كه ابو دنيا محمد « 3 » بن اشج برايم نقل كرده كه على بن ابى طالب از قول پيامبر آورده است : عرش جز به عشق ابو بكر و عمر و عثمان و على افراخته نمىشد .\r\nابن سمعانى در مورد حديثى كه با همين سند و طريق ثبت كرده ، مىگويد : اين روايتى باطل است و رجال سندش ناشناسند . « 4 »\r\nذهبى مىگويد : ابو دنيا اشج دروغساز است و مىگويد : با نهايت بىشرمى پس از گذشت سيصد سال از زبان على بن ابى طالب ، رضى اللّه عنه ، روايت كرده و با اين روايت رسوا گشته است و نقادان او را دروغساز شمرده‌اند . خطيب مىگويد : علماى حديث گفتهء او را ثابت و راست نمىشمارند و او به سال سيصد و بيست و هفت درگذشته است و حافظان حديث دربارهء او و بىاساس بودن رواياتش سخنان روشن گفته‌اند . « 5 »\r\n21 - عقيلى در قسمت راويان ضعيف ، روايتى ثبت كرده است از طريق مقرى از عمر بن عبيد بصرى ، ابو حفص خزاز ، از سهيل بن ذكوان مدنى ، از پدرش ، از ابو هريره ، رضى اللّه عنه ، كه به پيامبر نسبت مىدهد كه فرمود : برترين فرد اين امت پس از پيامبرش ابو بكر است ، بعد عمر ، آنگاه عثمان .\r\nعمر بن عبيد را كه نامش در سند روايت هست ، ابو حاتم ضعيف شمرده است و\r\n\r\n\r\n","description":"","footnote":"\r\n( 1 ) . لسان الميزان : 4 / 317 .\r\n( 2 ) . ميزان الاعتدال : 2 / 266 .\r\n( 3 ) . اسمش در اصل عثمان است و محمد تصحيف شدهء آن است .\r\n( 4 ) . لسان الميزان : 3 / 155 .\r\n( 5 ) . همان : 4 / 134 - 140 .\r\n","page_name":" 131 ","page_number":139},
  {"content":"\r\n\r\nچنان كه ابن حبان و ذهبى گفته‌اند ، شراب فروش بوده است . « 1 » همچنين نام سهيل هست كه دورى از قول ابن معين مىگويد : سهيل و علاء بن عبد الرحمن روايتهاشان شبيه يكديگر است و روايتشان حجت نيست . هموگاه مىگويد : علماى حديث هنوز هم به روايات سهيل اعتماد مىكنند و گاه مىگويد : ضعيف است . ابو حاتم مىگويد : روايتش نوشتنى است ، اما قابل استناد نيست . ابن حبان او را در رديف راويان ثقه و مورد اعتماد آورده است و مىگويد : اشتباه مىكند . عقيلى از قول يحيى مىگويد كه در او اندكى نرمى و سستى هست . « 2 »\r\n22 - قاضى ابو يوسف از ابو حنيفه نقل مىكند كه مردى نزد على ، رضى اللّه عنه ، آمده ، گفت : كسى بهتر از تو نديده‌ام . از او پرسيد : پيامبر را ديده‌اى ؟ گفت : نه . پرسيد :\r\nابو بكر و عمر ، رضى اللّه عنهما ، را ديده‌اى ؟ گفت : نه . گفت : اگر مىگفتى كه پيامبر را ديده‌اى ، گردنت را مىزدم ، و اگر مىگفتى : ابو بكر و عمر را ديده‌اى ، ترا به كيفرى دردناك مىرساندم . « 3 »\r\nهرگاه در آنچه از شرح حال ابو يوسف نوشتيم « 4 » ، دقت كنيد ، احتياجى به استدلال در رد اين روايت و امثالش نخواهيد داشت . وانگهى با احاديث ثابتى كه از رسول خدا صلّى اللّه عليه و آله رسيده ، ناسازگار است ، با حديث ثابتى كه مىفرمايد : على برترين انسان است ، و حديثى كه در تفسير آيهء  أُولئِكَ هُمْ خَيْرُ الْبَرِيَّةِ  « 5 » از حضرتش به ثبوت رسيده و فرموده كه ايشان عبارتند از على عليه السّلام و شيعه و پيروانش . « 6 » بنابراين ، روايت مذكور مخالف قرآن و سنت است و بايستى به دورش انداخت ، چنان كه با نظريهء امير المؤمنين على عليه السّلام دربارهء خودش به هنگام مقايسهء خويش با آن عده منافات دارد ، آنجا كه مىفرمايد : كى دربارهء من و نسبتم با آن اولى جاى ترديد و ابهام بود كه اينك مرا با چنين افرادى قرين و همرديف\r\n\r\n\r\n","description":"","footnote":"\r\n( 1 ) . ر ك : ميزان الاعتدال : 2 / 265 ؛ لسان الميزان : 4 / 316 .\r\n( 2 ) . ميزان الاعتدال : 1 / 432 ؛ تهذيب التهذيب : 4 / 264 .\r\n( 3 ) . الآثار 207 .\r\n( 4 ) . ر ك : الغدير ( متن عربى / چ 1 ) : 8 / 30 ، 31 .\r\n( 5 ) . بيّنة 98 / 7 .\r\n( 6 ) . ر ك : الغدير ( متن عربى / چ 2 ) : 2 / 57 و 3 / 22 .\r\n","page_name":" 132 ","page_number":140},
  {"content":"\r\n\r\nمىسازند ؟ پسر ابى قحافه رداى خلافت را به خود پوشيد ، در حالى كه مىدانست منزلت من با خلافت چنان است كه جايگاه محور در آسياب ، و ديگر سخنان شبيه اينها كه يكديگر را تحكيم مىكند .\r\n23 - ابن عدى روايتى از محمد بن نوح ثبت كرده و گفته است كه جعفر بن محمد ناقد از عمار بن هارون مستملى بصرى ، از قزعة بن سويد بصرى ، از ابن ابى مليكه ، از ابن عباس روايت كرده كه پيامبر فرمود : هيچ مالى چنان كه مال ابو بكر مرا مفيد افتاد ، سودمند نيفتاد .\r\nو در همين گفته مىافزايد : و ابو بكر و عمر نسبت به من ، همان منزلتى را دارند كه هارون با موسى داشت .\r\nاين را همچنين از طريق ابن جرير طبرى ، از بشير بن دحيه ، از قزعة بن سويد ثبت كرده است . « 1 »\r\nدر سند روايت ، نام عمار مستملى دلال وجود دارد . ابو ضريس مىگويد : از ابن مدينى دربارهء او پرسيدم ، از او خشنود نبود . ابن عدى مىگويد : عموم رواياتش غير محفوظ است . همو مىگويد : روايت مىدزدد . عقيلى مىگويد : موسى بن هارون به من مىگفت :\r\nعمار ابو ياسر رواياتش متروك و مطرود است . خطيب بغدادى مىگويد : ابو حاتم از او حديث شنيده ، اما از قول او روايت نكرده است . همچنين مىگويد : رواياتش متروك و مطرود است . ابن حبان مىگويد : گاهى خطا كرده است . « 2 »\r\nدر اينجا نيز نام قزعه ، ابو محمد بصرى هست . احمد حنبل مىگويد : رواياتش مشوش است ، و نيز مىگويد : شبه متروك است . ابو حاتم مىگويد : چنان قوى نيست ، در مقام راستگويى است ، اما استوار نيست ؛ رواياتش نوشتنى است ، اما به آن نبايد استناد كرد .\r\nبخارى مىگويد : چنان قوى نيست . آجرى مىگويد : از ابو داود دربارهء قزعه پرسيدم گفت :\r\nضعيف است . به عباس عنبرى نامه نوشتم و دربارهء وى پرسيدم ، به من نوشت : او ضعيف است . نسائى مىگويد : ضعيف است . ابن حبان مىگويد : بسيار خطا مىكرده و\r\n\r\n\r\n","description":"","footnote":"\r\n( 1 ) . ميزان الاعتدال : 2 / 245 ؛ لسان الميزان : 2 / 23 .\r\n( 2 ) . ميزان الاعتدال : 2 / 245 ؛ تهذيب التهذيب : 7 / 407 .\r\n","page_name":" 133 ","page_number":141},
  {"content":"\r\n\r\nتوهمات فاحش به او دست داده است ، و چون اين خطاها و توهمات در نقل روايتش بسيار گشته ، ديگر رواياتش قابل استدلال نيست . بزار مىگويد : قوى نيست . عجلى مىگويد : در او ضعف و سستى هست . « 1 »\r\nدر سند طبرى ، بشر بن دحيه وجود دارد كه ذهبى او را ضعيف شمرده است و پس از روايت اين حديث از او ، مىگويد : اين دروغ است ، و بشر كيست ؟ و مىگويد : قزعه ارزشى ندارد . « 2 »\r\n24 - حافظ عاصمى در زين الفتى شرح سورة هل اتى روايتى ثبت كرده است از طريق حاكم ابو احمد ، از ابو ميمون احمد بن محمد بن ميمون بن كوثر بن حكيم همدانى در حلب ، از اسحاق بن ابراهيم بن اخيل عبسى ، از ميسر « 3 » بن اسماعيل ، از كوثر بن حكيم همدانى ، از نافع ، از پسر عمر كه به پيامبر نسبت مىدهد كه فرمود : دلسوزترين فرد امتم براى امتم ابو بكر است و آنكه بيش از همه حكم خدا را گرامى مىدارد ، عمر است ، و پرشرم‌ترين فردش عثمان ، و واردترينش به قضا على ، و استادترينش در قرائت قرآن ابىّ ، و فريضه‌شناس‌ترينش زيد بن ثابت ، و راست سخن‌ترينش ابوذر ، و حلال و حرام شناس‌ترينش معاذ بن جبل ، و علامهء اين امت عبد اللّه بن عباس ، و هرامتى امينى دارد و امين اين امت ابو عبيدهء جراح است .\r\nدر سند روايت ، عده‌اى ناشناس وجود دارند كه يكى از ديگرى نقل مىكند تا مىرسد به كوثر ، و او چنان كه ابوزرعه مىگويد : ضعيف و سست روايت است . يحيى بن معين مىگويد : رواياتش بىارزش است . احمد بن حنبل مىگويد : رواياتش باطل و بىاساس است و ارزشى ندارد . دار قطنى و ديگران مىگويند : مجهول است . همو مىگويد : ضعيف و زشت روايت است . جوزجانى مىگويد : در محضر درس من نوشتن روايات او روا نيست ، زيرا او متروك است . ابن عدى مىگويد : عموم رواياتش غير محفوظ\r\n\r\n\r\n","description":"","footnote":"\r\n( 1 ) . ميزان الاعتدال : 2 / 347 .\r\n( 2 ) . ميزان الاعتدال : 2 / 245 ؛ لسان الميزان : 2 / 23 .\r\n( 3 ) . چنين نوشته است ، لكن بشر بن اسماعيل صحيح است . اينجا در پى تشخيص نام اين شخص نيستيم ، زيرا بشر نيز مانند ميسر ، چنان كه در لسان الميزان آمده ، مجهولى ناشناس است .\r\n","page_name":" 134 ","page_number":142},
  {"content":"\r\n\r\nاست . ابن ابى حاتم مىگويد : از پدرم دربارهء او پرسيدم ، گفت : سست روايت است .\r\nپرسيدم : متروك است ؟ گفت : نه ، اما از او حديثى راست و استوار سراغ ندارم و او بىارزش است . ساجى مىگويد : ضعيف است . برقانى و دار قطنى مىگويند : متروك الحديث است . حاكم و ابو نعيم مىگويند : رواياتى نامعلوم و نادرست نقل كرده است .\r\nعقيلى و دولابى و ابن جارود و ابن شاهين او را در رديف راويان ضعيف ذكر كرده‌اند .\r\nابو الفتح مىگويد : ضعيف است . « 1 »\r\n25 - حافظ عاصمى در زين الفتى روايتى ثبت كرده است از يك سلسله افراد ناشناس كه حرف خويش به على بن يزيد مىرسانند و او از ابو سعد بقال ، از ابى محجن نقل مىكند كه پيامبر خدا فرمود : دلسوزترين فرد بشر به حال اين امت ابو بكر صديق است و تواناترينش در اجراى حكم خدا عمر ، و پرشرم‌ترينش عثمان ، و داناترينش به حل و فصل دعاوى قضايى على بن ابى طالب ، و داناترينش به حساب فرائض زيد بن ثابت ، و آگاه‌ترينش به تميز ناسخ از منسوخ معاذ بن جبل ، و استادترينش در قرائت قرآن ابى بن كعب ، و هرامتى امينى دارد و امين اين امت ابو عبيدة بن جراح است .\r\nاز رجال سند از آن عدهء ناشناس كه بگذريم ، مىرسيم به على بن يزيد كه با توجه به طبقهء او پيداست كه همان ابو الحسن كوفى اكفانى است . ابو حاتم مىگويد : قوى نيست و رواياتش از قول راويان ثقه ناپسند است . ابن عدى مىگويد : رواياتش به روايات اشخاص ثقه نمىنمايد و عموم رواياتش غير قابل پيروى است . « 2 »\r\nپس از وى ابو سعد بقال كوفى ، سعيد بن مرزبان اعور قرار دارد . ابن معين دربارهء او مىگويد : ارزشى ندارد ، روايتش نوشتنى نيست . عمرو بن على مىگويد : سست روايت است و روايتش متروك . ابو زرعه مىگويد : نرم حديث است و تدليس‌كننده . بخارى مىگويد : زشت روايت است . ابو حاتم مىگويد : روايتش قابل استدلال نيست . نسائى مىگويد : ضعيف است . همو مىگويد : ثقه و مورد اعتماد نيست و روايتش قابل نوشتن\r\n\r\n\r\n","description":"","footnote":"\r\n( 1 ) . ميزان الاعتدال : 2 / 359 ؛ لسان الميزان : 2 / 491 .\r\n( 2 ) . تهذيب التهذيب : 7 / 395 .\r\n","page_name":" 135 ","page_number":143},
  {"content":"\r\n\r\nنه . دارقطنى مىگويد : متروك است . ساجى مىگويد : راستگوست ، ولى در وى ضعف و سستى هست . عجلى مىگويد : ضعيف است و ابن حبان مىگويد : بسيار به توهم روايت مىكند با خطاهاى فاحش « 1 » ابن حجر مىگويد : ابو سعد ضعيف است و ابو محجن را نديده و حديث از وى نياموخته تا بتواند از وى نقل كند . « 2 »\r\nابو سعد بقال از ابو محجن ثقفى نقل مىكند ، و ثقفى موجودى است دائم الخمر و ميگسارى كه عمر هفت بار به جرم ميخوارى او را حد زده است و به جزيره‌اى در دريا تبعيدش كرده و مأمورى همراهش نموده و وى از چنگ آن مأمور بگريخته است و هموست كه اين شعر معروف را سروده و بر زبان جارى ساخته است :\r\n- چون مردم ، مرا به كنار تا كى دفن كنيد تا ريشه‌هايش استخوان‌هايم را پس از مردنم سيراب گرداند .\r\n- مرا در صحرا دفن نكنيد ، زيرا من مىترسم اگر مردم ، ديگر مزهء شراب را نچشم .\r\nاين ، ابو محجن است . اينك بنگريد كه چه رأيى اتخاذ مىكنيد . چون دو راه بيش نيست : يا تمسك به قرآن و حكمش كه مىفرمايد : هرگاه زشتكارى خبرى برايتان آورد ، در آن بينديشيد و تحقيق نماييد « 3 » ، يا تمايل به خرافهء آن جماعت كه مىگويند : اصحاب همگى عادل و درستكارند . حقيقت اين است كه نيكى و زشتى برابر نيستند « 4 » و نه دوزخيان با بهشتيان همسانند « 5 » و نه پليد با پاكيزه يكى است « 6 » . آيا آنكه مؤمن است با آنكه زشتكار است ، برابر تواند بود ؟ نه ، برابر نيستند . « 7 »\r\n\r\n[ پرداخت زكات بعد از پيامبر به چه كسي ؟ ! 
  ]\r\n26 - حافظ عاصمى در زين الفتى روايتى ثبت كرده است از ابو على هروى ، از مأمون ، از احمد بن سعد عبادى ، از يزيد بن هارون ، از عبد الاعلى بن مسافر ، از شعبى ، از مصطلقى - يكى از قبيلهء بنى مصطلق - كه گفت : قبيله‌ام بنى مصطلق مرا به خدمت\r\n\r\n\r\n","description":"","footnote":"\r\n( 1 ) . تهذيب التهذيب : 4 / 79 .\r\n( 2 ) . الاصابة : 4 / 174 .\r\n( 3 ) . حجرات 49 / 6 .\r\n( 4 ) . فصّلت 41 / 34 .\r\n( 5 ) . حشر 59 / 20 .\r\n( 6 ) . مائدة 5 / 100 .\r\n( 7 ) . سجدة 32 / 18 .\r\n","page_name":" 136 ","page_number":144},
  {"content":"\r\n\r\nرسول خدا فرستادند تا بپرسيم كه زكات و ماليات‌هاى خويش را پس از وفات حضرتش به چه كسى بپردازند . على بن ابى طالب مرا ديد و پرسيد ، گفتم : قبيله‌ام بنى مصطلق مرا فرستاده به خدمت رسول خدا تا بپرسم زكات و ماليات‌هايشان را پس از وى به چه كسى بپردازند . على گفت : وقتى پرسيدى جوابش را به اطلاعم برسان . من به حضور رسول خدا رسيدم و به عرض رساندم كه قبيله‌ام مرا فرستاده تا بپرسم زكات و ماليات‌هايشان را پس از شما به چه كسى بپردازند ؟ پيامبر خدا فرمود : به ابو بكر بپردازند . آن مصطلقى نزد على بازگشته به اطلاعتش رسانيد . على به وى گفت : برگرد و بپرس اگر ابو بكر مرد ، به چه كسى بپردازند ؟ رفت و پرسيد ، فرمود : به عمر بپردازند . نزد على رفته به او اطلاع داد ، على گفت : برگرد و بپرس : اگر عمر مرد ، به چه كسى بپردازند ؟ رفت و پرسيد ، فرمود : به عثمان بپردازند . برگشت و به على خبر داد ، على گفت : برگرد و بپرس پس از عثمان به چه كسى بپردازند ؟ آن مرد به على گفت : ديگر خجالت مىكشم برگردم و بپرسم .\r\nاكنون بياييد پاره‌اى از آنچه كه دربارهء رجال سند اين روايت آمده است ، از نظر بگذرانيم ، روايتى كه بعضى از سران آن جماعت آن را پايهء اعتقاد خويش در باب خلافت اسلامى قرار داده‌اند .\r\n1 - 26 - ابو على هروى كه همان احمد بن عبد اللّه جويبارى « 1 » است :\r\nابن عدى مىگويد : براى ابن كرام به دلخواهش حديث جعل مىكرد و ابن كرام در رساله‌هاى حديثى خويش آنها را به نقل از وى ثبت مىنمود . ابن حبان مىگويد : دجالى است از دجالان ، چه هزاران حديث از زبان پيشوايان و استادان علم حديث نقل كرده كه هيچ‌يك را بر زبان نياورده‌اند . نسائى مىگويد : دروغساز است . ذهبى مىگويد : از كسانى است كه در دروغگويى ضرب المثلند . بيهقى مىگويد : من خوب مىشناسمش و مىدانم كه احاديثى از زبان رسول خدا جعل كرده كه به بيش از هزار حديث مىرسد . از حاكم شنيدم كه مىگفت : او دروغسازى پليد است و بسيار حديث در فضايل اعمال جعل\r\n\r\n\r\n","description":"","footnote":"\r\n( 1 ) . جويبار از دهات و مناطق هرات است .\r\n","page_name":" 137 ","page_number":145},
  {"content":"\r\n\r\nنموده است و نقل روايت‌هايش به هيچ وجه جايز نيست . خليلى مىگويد : دروغسازى است كه زبان پيشوايان و استادان علم حديث ، حديث‌هاى جعلى مىساخته و براى ابن كرام حديث‌هاى ساختگى وضع مىكرده است و ابن كرام كه غافل و ناآگاه بوده ، حديث‌هاى او را مىشنيده و مىآموخته است . ابو سعيد نقاش مىگويد : كسى را نمىشناسم كه بيش از او جعل حديث كرده باشد ، و ديگر سخنان و نظريات امثال اينها كه دربارهء او هست . « 1 »\r\n2 - 26 - مأمون بن احمد سلمى هروى :\r\nجويبارى از او روايت كرده است . ابن حبان دربارهء او مىگويد : دجال است . همو مىگويد : از او پرسيدم چه وقت وارد شام شدى ؟ گفت : سال دويست و پنجاه . به او گفتم :\r\nاين هشامى كه تو از او روايت مىكنى ، در سال دويست و چهل و پنج مرده است . گفت :\r\nاين هشام بن عمار ديگرى است . آنگاه ابن حبان روايتى را كه او از زبان راوى موثقى جعل كرده ، ذكر مىكند و مىگويد : اين را ذكر كردم تا دروغگويى وى معلوم شود ، زيرا جوانانى در خراسان از وى حديث آموخته و نوشته‌اند . ابو نعيم مىگويد : پليدى روايت ساز است كه از زبان راويان ثقه و مورد اعتمادى چون هشام و دحيم چيزهاى جعلى نقل مىكند و كسى چون او سزاوار اين است كه خدا و پيامبرش و مسلمانان لعنتش كنند .\r\nحاكم در مقدمهء كتابش پس از ذكر روايتى از وى مىگويد : چنين احاديثى را هركه خدا ذره‌اى فهم به او داده باشد ، مىفهمد كه جعلى است و از زبان پيامبر ساخته‌اند . ذهبى مىگويد : جنايت‌ها كرده و رسوايىها به بار آورده است . « 2 »\r\n3 - 26 - احمد بن سعد عبادى :\r\nنه او را مىشناسم و نه در كتابها و فرهنگ رجال حديث ذكرى از او مىيابم .\r\n4 - 26 - عبد الاعلى بن مسافر « 3 » زهرى ، ابو مسعود جرّار كوفى مقيم مدائن .\r\nابن معين مىگويد : رواياتش بىارزش است . ابراهيم بر گفتهء وى مىافزايد كه\r\n\r\n\r\n","description":"","footnote":"\r\n( 1 ) . ميزان الاعتدال : 1 / 50 ؛ لسان الميزان : 1 / 193 ؛ اللئالى المصنوعة : 1 / 21 ؛ الغدير ( متن عربى / چ 2 ) :\r\n5 / 214 .\r\n( 2 ) . ميزان الاعتدال : 3 / 4 ؛ لسان الميزان : 5 / 7 .\r\n( 3 ) . صحيح آن ابن ابى المساور است .\r\n","page_name":" 138 ","page_number":146},
  {"content":"\r\n\r\nدروغساز است . از ابن معين نيز نقل شده كه مىگويد : مورد اعتماد نيست . و از على بن مدينى روايت شده كه گفت : ضعيف است و بىاعتبار . ابن عمار موصلى مىگويد :\r\nضعيف است و حجت نيست . ابو زرعه مىگويد : جدا ضعيف است . ابو حاتم مىگويد :\r\nسست روايت است و شبه متروك . بخارى مىگويد : زشت روايت است . ابو داود مىگويد : او كسى نيست . نسائى مىگويد : متروك الحديث است . همو در جاى ديگر مىگويد : نه مورد اعتماد است و نه امين . ابن نمير مىگويد : متروك الحديث است .\r\nدارقطنى مىگويد : ضعيف است . حاكم ابو احمد مىگويد : به نزد استادان حديث ، قوى شمرده نمىشود . ساجى مىگويد : زشت روايت است . ابو نعيم اصفهانى مىگويد : واقعا ضعيف است و بىاعتبار . « 1 »\r\n27 - بخارى روايتى ثبت كرده است از اسحاق بن ابراهيم ، از عمرو بن حارث زبيدى ، از ابن سالم ، از زبيدى كه مىگويد : حميد بن عبد اللّه از عبد الرحمن بن ابى عوف ، از ابن عبد ربّه ، از عاصم بن حميد نقل كرده كه گفت : ابوذر مىگفت : در يكى از بوستان‌هاى مدينه در پى پيامبر مىگشتم تا او را زير درخت خرمايى نشسته يافتم . به من سلام كرد و پرسيد : چرا به اينجا آمدى ؟ گفتم : براى شرفيابى به خدمت شما ، آنگاه دستور داد بنشينم و فرمود : مردى صالح نزدمان خواهد آمد . بىدرنگ ابو بكر آمد و سلام كرد .\r\nسپس فرمود : بايد مردى صالح بيايد كه ناگاه عمر سلام كرد . بعد فرمود : بايد مردى صالح در رسد كه ناگاه عثمان بن عفان فرا رسيد . سپس على آمد و سلام كرد و او جوابش را مثل آنها داد . همراه پيامبر ريگ‌هايى بود كه در دستش تسبيح گفتند و آنگاه آنها را به ابو بكر داد تا در دست وى تسبيح گفتند و سپس در دست عمر تسبيح گفتند و بعد در دست عثمان تسبيح گفتند . « 2 »\r\nاكنون به بحث در رجال سند اين روايت مىپردازيم :\r\n1 - 27 - اسحاق بن ابراهيم حمصى ، معروف به ابن زبريق :\r\nنسائى مىگويد : ثقه و مورد اعتماد نيست . محمد بن عون مىگويد : شك ندارم كه\r\n\r\n\r\n","description":"","footnote":"\r\n( 1 ) . تهذيب التهذيب : 6 / 48 .\r\n( 2 ) . التاريخ الكبير : 4 / قسم 2 / 442 .\r\n","page_name":" 139 ","page_number":147},
  {"content":"\r\n\r\nاسحاق بن زبريق دروغ مىگويد . « 1 »\r\n2 - 27 - عمرو بن حارث حمصى :\r\nذهبى مىگويد : عادل بودنش معلوم نيست . « 2 »\r\n3 - 27 - عبد اللّه بن سالم شامى حمصى :\r\nابو داود او را به خاطر گفته‌اش كه على كمك كرد به قتل ابو بكر و عمر ، مذمت مىكرد « 3 » . بنابراين ، وى ناصبى است و حرفش نشنيدنى ، و به گمانم كه او آفت اين روايت باشد و از روايت چنان كه پيداست ، مىتوان به دشمنى او با على پى برد .\r\n4 - 27 - حميد بن عبد اللّه يا حميد بن عبد الرحمن :\r\nمجهولى است كه كسى او را نمىشناسد .\r\n5 - 27 - ابن عبد ربه :\r\nاگر همان محمد مروزى باشد ، به گفتهء ابن حجر ضعيف است « 4 » ، و اگر ديگرى باشد ، مجهول و ناشناس است و خود بخارى كه ذكرش كرده از او جز نام ابن عبد ربه چيزى نمىداند و به همين جهت است كه نه از او نام مىبرد و نه جز اين ، روايتى از وى مىآورد .\r\n6 - 27 - عاصم بن حميد حمصى شامى :\r\nبزار مىگويد : او حديثى نداشته تا ماهيت روايتش را بشناسيم . ابن قطان مىگويد : ما نمىدانيم كه او ثقه است . « 5 »\r\n7 - 27 - ابوذر غفارى :\r\nنمىدانم اين همان ابوذرى است كه پيامبر صلّى اللّه عليه و آله در حقش مىفرمايد : نه آسمان نيلگون سايه بر راستگوتر از ابوذر افكنده و نه زمين بزرگمردى چون او را به برگرفته است ؟ يا آن‌كه عثمان درباره‌اش مىگويد : پيرمردى دروغساز است ، آنگاه او را سزاوار تبعيد\r\n\r\n\r\n","description":"","footnote":"\r\n( 1 ) . تهذيب التهذيب : 1 / 216 .\r\n( 2 ) . همان : 8 / 14 .\r\n( 3 ) . همان : 5 / 228 .\r\n( 4 ) . لسان الميزان : 5 / 244 .\r\n( 5 ) . تهذيب التهذيب : 5 / 40 .\r\n","page_name":" 140 ","page_number":148},
  {"content":"\r\n\r\nمىداند و مردن در تبعيد ؟ نمىدانم چه كسى در اين‌باره قضاوت مىكند ، كسى كه تابع فرمايش پيامبر صلّى اللّه عليه و آله است يا آن‌كه رفتار عثمان و گفتارش را مىپسندد و او را از هرخطا و گناهى پيراسته مىداند ؟ به‌هرحال ، راويان نابابى كه نامشان پيش از نام ابوذر آمده ، براى رد و طرد اين روايت كفايت مىنمايد .\r\nبه‌هرحال ، با توجه به شخصيت ممتاز ابوذر و موضعگيرىاش در برابر عثمان و ماجراى تبعيدش به ربذه ، نمىتوان پذيرفت كه ابوذر مذكور در اين روايت همان ابوذر غفارى راستگوى دين باور دستكار بوده باشد .\r\nاين سند كه در لابلايش رجال حمص « 1 » قرار دارند ، سخن ياقوت حموى را به ياد مىآورد كه از شگفت‌ترين چيزها كه دربارهء حمص ديده‌ام ، فساد هواى آن است و خاكش كه عقل را فاسد مىكنند ، چنان كه اهالىاش ضرب المثل حماقتند ، و تندروترين افرادى كه در صفين معاويه را همراهى كردند و با على ، رضى اللّه عنه ، دشمنى ورزيدند ، اهالى حمص بودند . اينها بيش از ديگران بر ضد حضرتش تحريك مىكردند و در جنگ عليه او كوشش مىنمودند . چون آن جنگ‌ها پايان يافت و آن زمان بگذشت ، به شيعهء افراطى بدل گشتند ، چندانكه در ميانشان بسيار كسانند كه پيروى مذهب نصيريه مىكنند و اصلشان شيعهء اماميه‌اى است كه پيشينيان را دشنام مىدهند . اينها متعهد گشته‌اند كه از نخست تا به پايان در گمراهى بمانند و هيچ وقت نبوده كه بر صواب باشند . « 2 »\r\nبيهقى همين روايت را با لفظ و سند ديگر از قول ابو الحسن على بن احمد بن عبدان ، از احمد بن عبيد صفار ، از محمد بن يونس كديمى ، از قريش بن انس ، از صالح بن ابى اخضر ، از زهرى ، از مردى به نام سويد بن يزيد سلمى يا وليد بن سويد چنين ثبت كرده است كه ابوذر مىگفت : از عثمان پس از چيزى كه از او مشاهده كردم ، هرگز جز به نيكى ياد نخواهم كرد . من كسى بودم كه وقتى پيامبر خدا تنها بود ، به دنبالش بودم . روزى ديدم تنها نشسته است ، فرصت را غنيمت شمردم و آمدم در كنارش نشستم . بعد ابو بكر آمد و سلام كرد ، آنگاه در سمت راست پيامبر خدا نشست . سپس عمر آمد و سلام كرد و در\r\n\r\n\r\n","description":"","footnote":"\r\n( 1 ) . شهرى در شام در نيمه راه دمشق به حلب .\r\n( 2 ) . معجم البلدان : 4 / 341 .\r\n","page_name":" 141 ","page_number":149},
  {"content":"\r\n\r\nسمت راست ابو بكر بنشست . سپس عثمان آمد و سلام كرد و در سمت راست عمر نشست . در برابر پيامبر هفت يا نه ريگ بود ، آنها را برگرفت و ناگاه ريگ‌ها در دست وى تسبيح گفتند ، چنان كه آواى تسبيحشان كه به همهمهء زنبور عسل مىمانست ، شنيده شد .\r\nبعد آنها را فروگذاشت و خاموش شدند . دوباره آنها را برداشت و در كف ابو بكر نهاد ، تسبيح گفتند تا آواشان كه به همهمهء زنبور عسل مىمانست ، به گوش رسيد . سپس آنها را فروگذاشت و خاموش گشتند . بار ديگر آنها را برگرفت و در كف عمر نهاد و تسبيح گفتند كه آواشان را كه به همهمهء زنبور عسل مىمانست ، بشنيدم . آنگاه آنها را بگذاشت و خاموش شدند . سرانجام ، آنها را برگرفت و در كف عثمان نهاد و تسبيح گفتند تا صدايى از آنها چون همهمهء زنبور عسل بشنيدم . بعد آنها را بگذاشت و خاموش گشتند . در اين هنگام ، پيامبر فرمود : اين خلافت پيامبر است . « 1 »\r\nدر اين سند علاوه بر افراد مجهول و ضعيف و كسى كه عقلش دستخوش تشويش و اختلال گشته « 2 » و از وى ، چنان كه در تهذيب آمده « 3 » ، در همين دورهء اختلال عقلش روايت شده است ، كسى وجود دارد به نام محمد بن يونس كديمى كه شرح حالش را در همين كتاب بررسى كرديم « 4 » و ديديم دروغسازى جاعل است از خانواده‌اى مشهور به دروغ ، كسى كه از زبان پيامبر و از زبان علما دروغ مىساخته است و شايد بيش از هزار حديث از زبان راويان ثقه جعل كرده باشد .\r\nبخوانيد و به حيرت درآييد از خلافتى كه با چنين ياوه‌هاى رسوايى تحكيم و بر پا شده است . حيرت‌آورتر از آن ، كار حافظان حديث آن جماعت است كه اين را در تأليفاتشان ثبت كرده و به آن استناد نموده‌اند بىآنكه كلمه‌اى از سستى سند و بطلانش به زبان آورند ، در حالى كه مىدانسته‌اند چه عيبناكىها در آن است . پروردگارت قطعا مىداند كه چه در دل مىپرورند و چه اظهار مىدارند .\r\n\r\n\r\n","description":"","footnote":"\r\n( 1 ) . تاريخ ابن كثير : 6 / 132 ؛ الخصائص الكبرى : 2 / 74 .\r\n( 2 ) . مراد ، قريش بن انس است كه شرح حالش در تهذيب التهذيب ابن حجر آمده است .\r\n( 3 ) . تهذيب التهذيب : 8 / 375 .\r\n( 4 ) . ر ك : الغدير ( متن عربى / چ 1 ) : 9 / 311 .\r\n","page_name":" 142 ","page_number":150},
  {"content":"\r\n\r\nاز چيزهاى عجيبى كه در اين روايت جعلى يا مجعولاتى نظير آن مىبينيم كه در فضايل و مناقب حكام سه‌گانه يا چهارگانه ساخته‌اند ، ترتيب دقيق و ثابتى است كه در ذكر نام و تنظيم مقامشان رعايت شده است و اندك تغييرى نمىيابد . همواره و بدون استثنا نخست نام ابو بكر مىآيد و بعد نام عمر و سوم نام عثمان و چهارم - اگر چهارمى داشته باشد - نام على . پناه بر خدا ! پندارى باهم تبانى داشته‌اند كه چنين ترتيب دهند و در صف ترتيبى آنان نه كسى بر ديگرى پيشى گيرد و نه كسى از ديگرى پس ماند . مثلا در روايت تسبيح‌گويى ريگ‌ها چنين آمده است :\r\nابو بكر آمد و سلام كرد ، بعد عمر آمد و سلام كرد ، سپس عثمان آمد و سلام كرد ، آنگاه على آمد و سلام كرد .\r\nدر روايت بستان از قول انس چنين آمده است :\r\nابو بكر آمد ، بعد عمر آمد ، سپس عثمان . « 1 »\r\nدر روايت چاه اريس از قول ابو موسى چنين آمده است :\r\nابو بكر آمد ، بعد عمر آمد ، سپس عثمان « 2 »\r\nدر روايتى كه مىگويد پيامبر صلّى اللّه عليه و آله بر بستر آرميده بود و از او اجازهء ورود خواستند ، از قول عايشه چنين آمده است :\r\nابو بكر اجازه خواست ، بعد عمر آمد و اجازه خواست ، سپس عثمان . « 3 »\r\nدر روايت ران و زانو چنين آمده است :\r\nابو بكر اجازه خواست ، بعد عمر آمد و اجازه خواست ، سپس عثمان . « 4 »\r\nدر روايت جابر چنين آمده است :\r\nاكنون مردى از اهل بهشت فرا خواهد رسيد ، و ابو بكر در رسيد ، بعد عمر در رسيد ،\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 1 ) : 5 / 285 .\r\n( 2 ) . ر ك : صحيح مسلم ؛ صحيح بخارى ؛ تاريخ ابن كثير : 6 / 204 .\r\n( 3 ) . ر ك : الغدير ( متن عربى / چ 2 ) : 9 / 274 .\r\n( 4 ) . همان : 9 / 274 ، 275 .\r\n","page_name":" 143 ","page_number":151},
  {"content":"\r\n\r\nسپس عثمان . « 1 »\r\nدر روايت يكى از بوستان‌هاى مدينه از قول بلال چنين آمده است :\r\nابو بكر آمد و اجازه خواست ، بعد عمر آمد ، سپس عثمان . « 2 »\r\nدر حديث بشارت بهشت از قول عبد اللّه بن عمر چنين آمده است :\r\nابو بكر آمد و اجازه خواست ، بعد عمر آمد و اجازه خواست ، سپس عثمان . « 3 »\r\nدر حديث نامزدى فاطمهء زهرا عليها السّلام چنين آمده است :\r\nابو بكر آمد ، بعد عمر ، سپس على . « 4 »\r\nدر حديث بناى مسجد مدينه از قول عايشه چنين آمده است :\r\nابو بكر سنگى آورد و بگذاشت ، بعد عمر سنگى آورد و بنهاد ، سپس عثمان سنگى آورد و بنهاد . « 5 »\r\nآيا اين‌كه بدينگونه از پى هم درمىآيند ، به حكم قدر است ؟ يا در زمان پيامبر صلّى اللّه عليه و آله با هم قرار داشته‌اند كه چنين وارد شوند و جز به اين ترتيب در نيايند ؟ يا يك قانون طبيعى است كه تخلف نمىپذيرد و استثنا برنمىدارد ؟ يا اتفاقى است ، ولى در تمام موارد به يك گونه صورت مىپذيرد ؟ و يا دلخواه جاعلان روايت است كه مىخواهند ترتيب و مرتبه و درجات آنان چنين بوده باشد ؟ ممكن است از آن ميان فقط همين فرض اخير محقق و مسلم باشد .\r\n\r\n[ حديث جعلي از زيد بن اوفي 
  ]\r\n28 - از زيد بن اوفى چنين نقل شده است كه گفت : به مسجد رسول خدا درآمدم [ يا 
  ] در مسجد مدينه بوديم كه رسول خدا در رسيد و پرسيد فلانى كجاست ؟ فلانى كجاست ؟ و همچنان به دنبال ايشان فرستاده حالشان مىپرسيد تا در حضورش گرد آمدند . در اين هنگام ، خدا را سپاس و ستايش كرد و فرمود : سخنى برايتان مىگويم آن را حفظ كنيد و بفهميد و براى كسانى كه پس از شما خواهند آمد ، نقل نماييد :\r\n\r\n\r\n","description":"","footnote":"\r\n( 1 ) . مجمع الزوائد ، هيثمى : 9 / 57 .\r\n( 2 ) . فتح البارى : 7 / 30 .\r\n( 3 ) . تاريخ ابن كثير : 7 / 202 .\r\n( 4 ) . ذخائر العقبى 27 .\r\n( 5 ) . ر ك : الغدير ( متن عربى / چ 1 ) : 5 / 287 .\r\n","page_name":" 144 ","page_number":152},
  {"content":"\r\n\r\nخداى عز و جل از ميان آفريدگانش خلقى را برگزيد ، آنگاه اين آيت را تلاوت گرفت :\r\nخدا از ميان فرشتگان و مردمان رسولانى برمىگزيند « 1 » و به بهشت درمىآورد و من از شما كسى را دوست مىدارم ، بر مىگزينم و ميانتان ، چنان كه خداى عز و جل ميان فرشتگانش پيمان برادرى بست ، پيمان برادرى مىبندم .\r\nبرخيز اى ابو بكر ! ابو بكر برخاست و در حضورش ايستاد و حضرتش فرمود : ترا نزد من دستى است كه خدا به خاطرش پاداشت مىدهد . من اگر مىخواستم يارى براى خويش برگزينم ، حتما ترا به يارى خويش برمىگزيدم . بنابراين ، تو نسبت به من منزلتى را دارى كه پيراهنم با تنم و در اين هنگام ، پيراهن خويش را با دستش تكان داد .\r\nآنگاه فرمود : اى عمر ! بيا جلو ، عمر نزديك آمد و آن حضرت فرمود : اى ابو حفص ! تو با ما خيلى پرخاشگر بودى . بنابراين ، از خدا به دعا خواستم تا اسلام را به وسيلهء تو يا به وسيلهء ابو جهل به قدرت و عزت رساند ، و خدا به وسيلهء تو چنان كرد و تو از او به نزد خدا دوست داشتنىتر بودى . پس تو در بهشت با من خواهى بود و نفر سوم اين امت ، آنگاه ميان او و ابو بكر پيمان برادرى بست .\r\nسپس عثمان را فراخوند و گفت : اى ابو عمرو ! پيش آى ، او همچنان نزديك آمد تا شانه‌اش به شانهء پيامبر چسبيد . پيامبر خدا رو به آسمان كرد و سه بار فرمود : منزه است خداى عظيم ، سپس نگاهى به عثمان افكند و ديد كه دكمه‌هاى پيراهن عثمان باز است .\r\nپيامبر خدا دكمه‌هايش را با دستش بست فرمود : دو شاخهء قبايت را به كمرت بربند ، تو در ميان اهل آسمان مقامى بلند دارى . تو از كسانى هستى كه بر حوض كوثر به ديدارم نايل مىشوند [ يا 
  ] روز قيامت بر من وارد مىشوند . تو در حالى به نزدم مىآيى كه خون آلوده‌اى . در آن هنگام ، به تو مىگويم : چه كسى ترا بدين حال درآورد ؟ مىگويى : فلان و فلان . آنگاه جبرئيل از آسمان ندا درمىدهد و مىگويد : هان ! عثمان فرمانرواى همهء خوارماندگان است .\r\nسپس عبد الرحمن بن عوف را فراخواند و گفت : پيش آى اى امين خدا ! تو امين\r\n\r\n\r\n","description":"","footnote":"\r\n( 1 ) . حج 22 / 75 .\r\n","page_name":" 145 ","page_number":153},
  {"content":"\r\n\r\nخدايى و در آسمان نيز امين خوانده مىشوى ؛ خدا ترا براستى بر آنچه مال تست ، مسلط مىكند . هان ! تو دعايى بر عهدهء من دارى ، دعايى كه به تو وعده دادمش و تاكنون در انجامش تأخير نموده‌ام . گفت : اى پيامبر خدا ! دعايى برايم برگزين . فرمود : اى عبد الرحمن ! امانتى بر عهده‌ام گذاشتى ، آنگاه افزود : تو اى عبد الرحمن ! مقامى بلند دارى ؛ هان ! خدا مال ترا افزون خواهد ساخت ، سپس ميان او و عثمان پيمان برادرى بست .\r\nآنگاه طلحه و زبير را فراخواند و گفت : پيش آييد . چون پيش‌آمدند ، فرمود : شما حوارى من هستيد ، مانند حواريان عيسى بن مريم ، بعد ميان آن دو پيمان برادرى بست .\r\nدر اين هنگام عمار ياسر و سعد بن ابىوقاص را فراخواند و گفت : اى عمار ! ترا دار و دستهء تجاوزكار داخلى خواهد كشت ، سپس ميان آن دو پيمان برادرى بست .\r\nابودرداء ، عويمر بن زيد و سلمان فارسى را فراخواند و گفت : اى سلمان ! تو از خاندان مايى ، خدا دانش اولين و آخرين و كتاب اولين و كتاب آخرين را به تو عطا فرموده است . هان ! اى ابو درداء ! نمىخواهى ترا هدايت نمايم ؟ گفت : آرى مىخواهم ، پدر و مادرم فدايت اى پيامبر خدا ! فرمود : اگر حال ايشان را بپرسى ، جوياى حالت خواهند گشت و در صورتى كه تركشان نمايى ، ترا ترك نخواهند گفت و اگر از ايشان بگريزى ، از پىات خواهند آمد . بنابراين ، مايهء خويش به قرض ايشان ده براى روز نيازمندىات ، و بدان كه پاداش در انتظارت خواهد بود . آن‌گاه ميان آن دو پيمان برادرى بست .\r\nسپس به چهرهء اصحابش نظر افكند و فرمود : مژده بادتان و چشمتان روشن ! كه شما نخستين كسانى هستيد كه مرا بر كنارهء حوض ديدار خواهند كرد ، و شما در فراترين آشيان‌هاى بهشتيد . بعد نگاهى به عبد اللّه بن عمر افكنده گفت : خدا را شكر كه هركه را دوست بدارد از گمراهى مىرهاند و جامهء گمرهى بر هركه خوش دارد مىپوشاند .\r\nعلى پرسيد : اى پيامبر خدا ! وقتى ديدم نسبت به اصحابت جز من چه كردى ، جانم برفت و اميدم قطع گشت . اگر اين از خشم تو بر من است ، بايد به بزرگوارى خويش مرا ببخشى . در اين وقت پيامبر خدا فرمود : سوگند به آن‌كه مرا به حق برانگيخت ، ترا فقط به\r\n\r\n","description":"","footnote":"","page_name":" 146 ","page_number":154},
  {"content":"\r\n\r\nاين خاطر براى آخر گذاشتم كه ترا به خويش اختصاص دهم ، و تو منزلتى را برايم دارى كه هارون براى موسى داشت ، با اين تفاوت كه پس از من پيامبرى نيست . و تو برادر منى و وارث من . پرسيد : اى پيامبر خدا ! از تو چه ارثى مىبرم ؟ فرمود : آنچه را پيامبران پيش از من به ميراث نهادند . پرسيد : پيامبران پيش از تو چه به ميراث نهادند ؟ فرمود : كتاب پروردگارشان و سنت پيامبرشان را ، و تو با فاطمه دختر من در كاخى كه در بهشت دارم ، با من خواهى بود ( و تو برادر و رفيق منى ) « 1 » ، آنگاه پيامبر خدا اين آيه را خواند : برادرانى كه بر تختها روبه‌روى همند . « 2 » دوستانى در راه خدا كه به يكديگر مىنگرند .\r\nابو عمر در شرح حال زيد بن ابى اوفى ، راوى اين روايت ، مىگويد : وى حديث برادرى را به تمامى نقل كرده است . فقط در سند آن ضعف و سستى هست . « 3 »\r\nابن حجر در الاصابة مىگويد : ابن ابى حاتم و حسن بن سفيان و بخارى در تاريخ الصغير روايت وى را از طريق ابن شرحبيل ، از يكى از قريش ، از زيد بن ابى اوفى نقل كرده‌اند كه مىگويد : به نزد پيامبر خدا در مسجد مدينه رفتم و بنا كرد به گفتن اين‌كه فلانى كجاست ؟ فلانى كجاست ؟ و همچنان جوياى ايشان شده و از پى ايشان مىفرستاد تا به حضورش گرد آمدند . آنگاه حديثى را كه در عقد پيمان برادرى از طرف پيامبر هست ، ذكر مىكند و براى اين حديث ، چندين طريق روايى هست به نقل از عبد اللّه بن شرحبيل . « 4 »\r\nابن سكن مىگويد : حديثش از سه طريق روايت گشته كه هيچ‌يك از آنها به صحت نپيوسته است . بخارى مىگويد : معلوم نيست كه از يكديگر شنيده باشند ، و نه ديگرى چنان روايت كرده است . بعضى از ايشان آن را از ابن ابى خالد ، از عبد اللّه بن ابى اوفى روايت كرده‌اند كه صحيح نيست .\r\nاز سه طريق روايىاى كه به آن اشاره كرده‌اند ، دو طريق را يافته‌ايم : يكى طريق ابو اسحاق ابراهيم بن محمد بن سفيان كه مجهول است و وى از محمد بن يحيى بن اسماعيل سهمى تمار نقل مىكند . دربارهء اين شخص دارقطنى مىگويد : مايهء خشنودى\r\n\r\n\r\n","description":"","footnote":"\r\n( 1 ) . اين افزوده در بعضى روايات وجود دارد .\r\n( 2 ) . حجر 15 / 47 .\r\n( 3 ) . الاستيعاب : 1 / 191 .\r\n( 4 ) . الاصابة ، ابن حجر : 1 / 590 .\r\n","page_name":" 147 ","page_number":155},
  {"content":"\r\n\r\nنيست . او از نصر بن على نقل مىكند كه اگر همان جهضمى باشد - چنان كه مىنمايد كه هم او باشد - ثقه است ، و وى از عبد المؤمن بن عباد نقل كرده است كه ابو حاتم او را ضعيف شمرده و بخارى گفته است كه حديثش قابل پيروى نيست ، و ساجى و ابن جارود او را در شمار راويان ضعيف نام برده‌اند . « 1 » او از يزيد بن سفيان نقل مىكند . دربارهء يزيد بن سفيان ، ذهبى مىگويد كه ابن معين او را ضعيف شمرده است . نسائى او را متروك خوانده است . ابن شعبه مىگويد : اگر يك درهم به او بدهند يك حديث جعل مىكند . نسخه‌اى در حديث دارد كه ابن حبان بر آن ايراد و اعتراض دارد . ابن حبان مىگويد : نوشتهء وارونه‌اى است كه احاديثى كه در آن به تنهايى آمده ، از آن جهت كه پر از اشتباه است و مخالف روايات راويان ثقه ، قابل استدلال و استناد نيست . عقيلى در بخش راويان ضعيف مىگويد : در نقل روايت به عنوان راوى شناخته نشده است و روايتش قابل پيروى نيست . « 2 » اين شخص از عبد اللّه بن شرحبيل نقل مىكند و وى از مردى از قريش - خدا مىداند كه او كيست و آيا به دنيا آمده يا هنوز آفريده نگشته است - و او از زيد بن ابى اوفى .\r\nرجال طريق روايى دوم عبارتند از :\r\nعبد الرحيم بن واقد واقدى خراسانى كه از شعيب اعرابى روايت مىكند .\r\nخطيب بغدادى مىنويسد : در روايت وى نادرستىها و زشتىهاست ، زيرا رواياتش از راويان ضعيف و مجهول نقل شده است . « 3 » اين شخص از شعيب بن يونس اعرابى نقل مىكند و وى از جمعى راويان ضعيف يا ناشناسى كه خطيب بغدادى در ذكر عبد الرحيم واقدى به آنان اشاره كرده است . از موسى بن صهيب كه ابن حجر در لسان الميزان مىگويد : تقريبا ناشناس است . از يحيى بن زكريا كه ابن عدى درباره‌اش مىگويد : حديث جعل مىكرد و مىدزديد ، و ابن جوزى پس از ذكر روايت باطل و بىاساسى مىگويد : اين\r\n\r\n\r\n","description":"","footnote":"\r\n( 1 ) . ميزان الاعتدال : 2 / 156 ؛ لسان الميزان : 4 / 76 .\r\n( 2 ) . ميزان الاعتدال : 3 / 312 ؛ لسان الميزان : 6 / 288 .\r\n( 3 ) . تاريخ بغداد : 11 / 85 .\r\n","page_name":" 148 ","page_number":156},
  {"content":"\r\n\r\nروايت بدون شك جعلى است و يحيى متهم به جعل است . يحيى بن معين مىگويد : او دجال و دغلباز اين امت است . « 1 » او از عبد اللّه بن شرحبيل از مردى از قريش نقل كرده است و اين موجودى كه اسناد اين روايت به او منتهى مىشود و ممكن است آفت روايت باشد ، ناشناخته است و اگر فرضا به دنيا آمده و چنين كسى بوده باشد ، معلوم نيست كيست و چگونه كسى است .\r\nاين طرق روايى آن روايت است ، و آن هم نوشتهء بخارى و ابن سكن و ابو عمر و ابن حجر در بطلان و نادرستى آن . از اينها گذشته ، پيمان برادرى ميان مهاجران در مكه و پيش از هجرت بسته شده است ، نه در مدينه ، و آنچه پنج ماه پس از هجرت در مدينه صورت گرفته ، پيمان برادرى ميان مهاجران و انصار است و در اين پيمان ميان ابو بكر با خارجة بن زيد انصارى پيمان برادرى بسته شده است و ميان عمر با عتبان بن مالك ، و ميان عثمان با اوس بن ثابت ، و ميان زبير با سلمة بن سلامه ، و ميان طلحه با كعب بن مالك ، و ميان عبد الرحمن بن عوف با سعد بن ربيع . « 2 » بنابراين ، حرف جاعل روايت كه مىگويد :\r\nبه نزد رسول خدا در مسجدش رسيدم ، يا در حالى كه در مسجد مدينه بوديم ، رسول خدا در رسيد ، گوياترين شاهد است بر جعلى بودن روايتش .\r\nتعجب‌آور است كه چندين حافظ حديث از آن جماعت اين روايت را ثبت كرده‌اند ! يكى مثل محب طبرى « 3 » با حذف سند و - چنان كه پندارى ، حديثى مسلم است و مىتوان بىذكر سند نقل و ثبتش كرد - نوشته است . ديگرى چون ابن عساكر در تاريخ خود و عاصمى در زين الفتى با ذكر همين سند پر غلط و عيبناك و بىآنكه كوچكترين اشاره‌اى به سستى سند و بطلان روايت كنند ، آن را ثبت كرده‌اند . شگفت‌تر اين‌كه بعضى همين روايت جعلى و بىاساس را عليه مخالفان اعتقادى خويش حجت و دليل ساخته‌اند و براى توجيه بدعت‌ها و اصول انحرافى به كار گرفته‌اند . عاصمى مىگويد : در اين حديث دو دانستنى وجود دارد : يكى آنكه رسول خدا ابو بكر و عمر و عثمان و طلحه و زبير را\r\n\r\n\r\n","description":"","footnote":"\r\n( 1 ) . لسان الميزان : 6 / 253 .\r\n( 2 ) . ر ك : الغدير ( متن عربى / چ 1 ) : 9 / 316 .\r\n( 3 ) . الرياض النضرة : 1 / 13 .\r\n","page_name":" 149 ","page_number":157},
  {"content":"\r\n\r\nستوده و ميانشان پيمان برادرى بسته است ، آنگاه اشاره كرده به آنچه از دست مردم بر سر عثمان خواهد آمد ، و عثمان را به خاطر آن وقايع نكوهش و سرزنش ننموده است ؛ بنابراين ، براى مسلمان پسنديده نخواهد بود كه به خاطر رفتارى كه اصحاب نسبت به يكديگر داشته‌اند ، نسبت به آنان زبان درازى كند ، زيرا حضرتش از آن جهت ميانشان پيمان برادرى در دنيا بست كه در آخرت برادر يكديگرند . ديگر آنكه پيامبر مرتضى را برادر و وارث خويش خواند و سپس ارث خويش را توضيح داد و گفت كه كتاب خدا و سنت پيامبر است و خيبر را به ميراث براى وى ننهاد ، و از روى آن نادرستى عقيدهء رافضيان آشكار مىشود ، و از خدا بايد مدد خواست .\r\nواقعا حيرت‌آور است كه عاصمى پنداشته اين روايت پوچ و بىاساس دو در از دانش به رويش گشوده است ! اين چه علمى است كه منبعش انبوهى شك و وهم و كذب و جعل است ؟ نمىدانم عاصمى چگونه به خود اجازه داده كه به چنين روايت پوچى استناد نمايد ، بگذريم از اين‌كه آن را گنجى از دانش و معلومات گرفته و قضاوت‌هايش را براساس آن معلومات استوار كرده است . پندارى به علمى ثابت و يقينى تكيه مىزند و به شالوده‌اى استوار ! و ندانسته يا خود را به نفهمى زده كه به شعلهء دوزخ تكيه مىزند و به عقيده‌اش را و داورىاش را از اباطيل دوزخى مىستاند . از اينها درگذشته ، در مجلدات الغدير پنبهء بيشتر فضايل و افتخاراتى را كه در روايت مذكور آمده ، زده‌ايم و نيازى به تكرارش نيست .\r\nوانگهى اين گفته‌ها كه در روايت آمده است ، به فرض كه گفته شده و به سمع و نظر اصحاب رسيده باشد و همگى يا اقلا بسيارى از ايشان آن را شنيده باشند ، از جمله طلحه و زبير و عمار ، پس چرا هيچ‌يك از ايشان روزى كه بر عثمان سخت گرفتند و در ايام دو محاصرهء او و در جنگ بر سر خانهء او آن را به ياد نياورد ؟ يا مگر آن را پشت گوش افكندند و در آن ايام به چيزى نشمردند ؟ آنان كه به زعم آن جماعت عادل و راستروند ، هرگز چنين كارى نمىكنند . شايد آنان چنان كه مادرشان عايشه حديث حوأب را از ياد ببرد « 1 » و به آن عمل ننمود ، آن حديث را از ياد بردند و به كار نبستند . و چندان در طاق\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 2 ) : 3 / 188 - 191 .\r\n","page_name":" 150 ","page_number":158},
  {"content":"\r\n\r\nنسيانش گذاشتند تا شعلهء آشوب داخلى فروكشيد ! اين چيزى است كه فكر نمىكنم هيچ فهميده‌اى بگويد .\r\nدانستنى دومى كه عاصمى از گنج آن روايت استخراج كرده و عبارت است از انحصار ميراث امير المؤمنين على از پيامبر به قرآن و سنت ، و نيز نادرستى حديث فدك و خيبر ، و حمله به شيعه به استناد آن ، بىارزش‌تر و ياوه‌تر از دانستنى اولى است ، زيرا شيعه براى امير المؤمنين ارث مالى و اقتصادى ادعا نكرده و حضرتش هم آن روز كه فدك را مطالبه فرموده براى خويش ادعا نكرده است ، بلكه آن را به عنوان حقى كه متعلق به دختر عمويش صديقهء طاهره ، فاطمهء زهراء عليها السّلام است ، درخواست كرده ، چه فدك - چنان كه حقيقت اين است - هبه‌اى از پدرش باشد كه حقيقت اين است ، و چه ارثى براساس ميراثى كه قرآن و سنت مقرر مىدارند ، ممكن است در فرصتى كه پيش آيد به بحث تفصيلى آن همت گمارم . بنابراين ، حمله به شيعه با استناد به آن روايت جعلى و فرضيه‌اى كه خود براى عقيدهء شيعه ساخته‌اند ، جنايتى در حق ايشان است و چه بسا دروغ‌ها كه به شيعه بسته و چه بهتان‌ها كه زده‌اند . ارثى كه شيعه براى امام على بن ابى طالب ادعا مىكند ، چيزى است كه اهل سنت بر آن اجماع دارند و همداستانند و از براهين خلافت آن حضرت است .\r\nحاكم مىگويد : در ميان دانشمندان بر سر اين اختلافى نيست كه پسر عمو از عمو ارث نمىبرد . با اين اجماع معلوم شده است كه على از ميان همهء مسلمانان علم را از پيامبر صلّى اللّه عليه و آله به ميراث برده است . « 1 » بنابراين ، همين ارث اختصاصى على عليه السّلام از پيامبر صلّى اللّه عليه و آله كه از ميان امت فقط به او اختصاص يافته است ، تعبير ديگرى است از خلافت على عليه السّلام و جانشينى وى در مقام پيامبر صلّى اللّه عليه و آله كه به خاطرش همواره اوصياء از پيامبران ارث برده‌اند .\r\n29 - در دو صحيح مسلم و بخارى از روايت محمد بن مسكين بصرى ، از يحيى بن حسان بصرى ، از سليمان بن بلال ، از شريك بن ابىنمر ، از سعيد بن مسيب ، از ابى موسى\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 2 ) : 3 / 100 .\r\n","page_name":" 151 ","page_number":159},
  {"content":"\r\n\r\nاشعرى چنين آمده است كه مىگويد : در خانه‌ام وضو گرفته بيرون رفتم و با خود گفتم :\r\nامروز بايد با پيامبر خدا صلّى اللّه عليه و آله باشم . به مسجد درآمدم و جوياى او شدم ، گفتند : به در شده و به آن سو رفته است . در پىاش روانه گشتم تا به چاه اريس « 1 » رسيدم . بر در آن به انتظار ايستادم تا فهميدم كه پيامبر قضاى حاجت كرده و بنشسته است . به حضورش رسيده سلام كردم و ديدم بر اتاقكى كه بر سر چاه اريس است ، بنشسته و پاهايش را به درون چاه آويخته و ساق خويش عريان نموده است . برگشتم به در باغ و با خود گفتم : بايد دربان پيامبر خدا باشم . چيزى نگذشت كه در كوفتند . پرسيدم : كيست ؟ گفت : ابو بكر . گفتم :\r\nكمى صبر كن . سپس به خدمت پيامبر رفته عرض كردم : اى پيامبر خدا ! اينك ابو بكر اجازهء ورود مىخواهد . فرمود : اجازه بده و به او مژدهء بهشت بده . بشتاب رفتم و به ابو بكر گفتم : بيا تو كه پيامبر خدا به تو مژده بهشت مىدهد . آمده در كنار پيامبر نشست در اتاقك و در طرف راست حضرتش و پاهايش را به درون چاه آويخت و ساقش را برهنه ساخت همان‌گونه كه پيامبر ساخته بود .\r\nآنگاه برگشتم ، و چون من برادرم را گذاشته بودم وضو بگيرد و بيرون شده بودم و او به من گفته بود از پىات خواهم آمد ، با خود گفتم : اگر خدا براى برادرم خيرى بخواهد ، او را مىرساند . در اين وقت صداى در را شنيدم و پرسيدم : كيست ؟ گفت : عمر . گفتم :\r\nكمى صبر كن . سپس نزد پيامبر رفته سلام كردم و حضور عمر را به اطلاعش رساندم .\r\nفرمود : اجازه بده بيايد و به او مژدهء بهشت بده . بازگشتم و به او اجازه دادم و گفتم : پيامبر خدا به تو مژدهء بهشت مىدهد . آمد و بر سمت چپ پيامبر خدا بنشست و ساق خويش برهنه ساخته پاهايش را به درون چاه آويخت همانگونه كه پيامبر و ابو بكر انجام داده بودند . آنگاه برگشته با خود گفتم : اگر خدا براى برادرم خيرى بخواهد ، او را مىرساند .\r\nناگهان در صدا كرد . گفتم : كيست ؟ گفت : عثمان بن عفان . گفتم : كمى صبر كن . رفتم پيش پيامبر خدا و گفتم : اينك عثمان اجازهء ورود مىخواهد . فرمود : بگذار بيايد و به او مژدهء بهشت بده به خاطر مصيبتى كه به او مىرسد . برگشتم و گفتم : رسول خدا به تو اجازهء\r\n\r\n\r\n","description":"","footnote":"\r\n( 1 ) . باغى است در قبا نزديكى مدينه .\r\n","page_name":" 152 ","page_number":160},
  {"content":"\r\n\r\nورود مىدهد و مژدهء بهشت به خاطر گرفتارى يا مصيبتى كه به تو مىرسد . او در آمد و مىگفت : از خدا بايد مدد خواست ، و چون جايى در اتاقك نيافت روبروشان بر شكاف چاه نشست و ساق پايش را برهنه كرد و در چاه آويخت همانگونه كه ابو بكر و عمر ، رضى اللّه عنهما ، انجام داده بودند . سعيد بن مسيب مىگويد : من آن را به گورشان تأويل نمودم كه در يك جا خواهد بود و گور عثمان به تنهايى جداگانه . « 1 »\r\nما سند اين روايت را به بحث و بررسى نمىكشيم ، زيرا نامعلوم و درهم ريخته و مبهم است و چنان كه ديديم ، يك بار از قول ابو موسى اشعرى نقل مىشود ، و ديگر بار از قول زيد بن ارقم كه بنا بر گفتهء بيهقى در الدلايل ، اوست كه از خانه به در شده و سپس دربان پيامبر گشته است و سه ديگر چنان كه از قول بلال كه طبق سخن ابو داود او در آن داستان دربان است و ديگر جا از زبان نافع بن عبد الحرث كه به نقل از احمد بن حنبل « 2 » ، او دربان است و روايتگر ماجرا براى ديگران . آرى ، نه سندش را به اين علت مورد بررسى قرار مىدهيم ؛ نه مىگوييم به علت وجود بصريانى كه سابقه و دستى در جعل حديث و ساختن مطالب جنايت بار از قول پيامبر گرامى صلّى اللّه عليه و آله دارند ، ضعيف و سست است ؛ نه از ميان رجال سندش انگشت بر سليمان بن بلال مىگذاريم و سخن ابن ابى شيبه را درباره‌اش پيش مىكشيم كه مىگويد : او كسى نيست كه بشود بر روايتش اعتماد كرد « 3 » ، و نه آن را به خاطر ابن ابىنمر بىاساس مىخوانيم كه نسائى و ابن جارود درباره‌اش مىگويند : او قوى نيست . و ابن حبان او را بر خطا مىداند و ابن جارود روايت يحيى بن سعيد از او را نفى مىكند و ساجى نيز معتقد به قدرش مىخواند . « 4 » همچنين به علت وجود سعيد بن مسيب بر آن خرده نمىگيريم ، كسى كه شرح حالش را در همين كتاب « 5 » خوانديم ، و دربارهء كسى هم كه آخر زنجيرهء راويان است ، يعنى ابو موسى اشعرى صحابى حرفى نمىزنيم ، زيرا به عقيدهء آن جماعت همهء اصحاب عادل و راستروند ! حال\r\n\r\n\r\n","description":"","footnote":"\r\n( 1 ) . صحيح بخارى : 5 / 250 ، 251 ؛ صحيح مسلم : 7 / 118 ، 119 .\r\n( 2 ) . مسند احمد : 3 / 408 .\r\n( 3 ) . تهذيب التهذيب : 4 / 176 .\r\n( 4 ) . همان : 4 / 338 .\r\n( 5 ) . ر ك : الغدير ( متن عربى / چ 5 ) : 8 / 9 .\r\n","page_name":" 153 ","page_number":161},
  {"content":"\r\n\r\nاگر نمىتوانيم اين عقيدهء نادرست و باطل را بپذيريم ، به خاطر فرمايش امام پاك امير المؤمنين على بن ابى طالب عليه السّلام است كه دربارهء ابو موسى اشعرى و همكارش عمرو بن عاص مىفرمايد : هان ! اين دو نفر كه به عنوان حكم انتخابشان كرديد ، حكم قرآن را پس پشت افكندند و آنچه را قرآن ابطال كرده احيا نمودند و آنچه را قرآن احيا و برقرار گردانيده از بين بردند ، و هريك از آن دو دلخواه خويش و نه تعليم خدا را پيروى كرد و بر اثر آن حكمى بدون حجت و دليل آشكار يا سنت برقرار صادر نمودند ، و در صدور حكم باهم اختلاف پيدا كردند ، و هيچ‌يك درست عمل ننمودند . بنابراين ، خدا از آن دو نفر بيزار و برى است و پيامبرش و مؤمنان صالح نيز . « 1 » چه اشكال و نقد و ايرادى محكم‌تر و سهمگين‌تر از اين‌كه امام على عليه السّلام بر ابو موسى اشعرى ، راوى آن روايت وارد كرده است ! و با اين وصف ، چگونه مىتوان اين موجود را عادل و راسترو و درستكار خواند ؟\r\nهمچنين نمىگوييم عنايتى كه آن جماعت داشته‌اند به اين‌كه مژدهء بهشت را از ميان اصحاب ، به خلفاى سه‌گانه اختصاص دهند و در جعل احاديث و ساختن و پرداختن داستانها در اين موضوع تلاشى سخت روا دارند ، حكايت از اسرارى مىكند كه نمىخواهيم پرده از آن برداريم ، و از چيزهايى نپرسيد كه اگر برايتان روشن شود ، ناراحتتان مىسازد « 2 » ، فقط مىگوييم : اگر براستى پيامبر گرامى اين مژده را داده باشد - با اينكه مىدانيم شنوندگانش مژده‌دهنده را راستگو مىدانسته‌اند - چرا عمر از حذيفهء يمانى كه راز تشخيص منافقان را در اختيار داشته است ، دربارهء خودش مىپرسيده و او را قسم مىداده كه آيا وى از جملهء آنهاست ؟ آيا نامش جزو منافقان آمده است ؟ و آيا پيامبر او را از جمله آنها شمرده است ؟ « 3 » در حالى كه او كاملا آگاه بوده كه منافقان در پست‌ترين مرتبهء دوزخند . آيا مىتوان اين پرسش عمر را كه مورد اتفاق است ، با آن مژدهء بهشتى كه مىگويند دريافته است ، سازگار دانست ؟\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 2 ) : 2 / 131 .\r\n( 2 ) . مائدة 5 / 101 .\r\n( 3 ) . تاريخ ابن عساكر : 4 / 97 ؛ التمهيد ، باقلانى 196 ؛ بهجة النفوس ، ابن ابى جمره : 4 / 48 ؛ احياء العلوم :\r\n1 / 129 ؛ كنز العمال : 7 / 24 .\r\n","page_name":" 154 ","page_number":162},
  {"content":"\r\n\r\nآيا مىتوان آن مژدهء بهشتى را كه ادعا مىشود عثمان دريافته ، با آن روايت تاريخى كه به صحت پيوسته ، سازگار دانست ؟ « 1 » ماجرا از اين قرار است كه او از رفتن به مكه در ايام محاصره‌اش خوددارى مىكرد و عذر مىآورد و چون از پيامبر خدا شنيد كه در مكه مردى از قريش به گور سپرده مىشود كه نيمى از عذاب اين امت را از انس و جن بر دوش دارد ، با خود مىگفت : نمىخواهم من آن شخص باشد . آيا اين حرفش حرف كسى است كه با خدا و پيامبرش ايمان محكم دارد و هدايت يافته‌اى درستكار است ، تا برسد به حرف كسى كه از زبان پيامبر مقدس و راستگو مژدهء بهشت يافته باشد ؟\r\n30 - بيهقى در الدلائل روايتى ثبت كرده است از عبد الاعلى بن ابى مساور ، از ابراهيم بن محمد بن حاطب ، از عبد الرحمن بن بجيد ، از زيد بن ارقم كه گفت : رسول خدا مرا دستور داد و گفت : برو تا به ابو بكر برسى . او را در خانه‌اش نشسته بر سر پا مىيابى و به او مىگويى : پيامبر خدا به تو سلام مىرساند و مىگويد : ترا مژدهء بهشت باد . آنگاه به راه افتاده مىروى تا به « ثنيّه » مىرسى و عمر را در حالى كه جلو سرش برق مىزند ، سوار خرى مىبينى و به او مىگويى : پيامبر خدا به تو سلام مىرساند و مىگويد : ترا مژدهء بهشت باد . آنگاه از آنجا پيش عثمان مىروى و او را در حال خريد و فروش در بازار مىيابى و به او مىگويى : پيامبر خدا به تو سلام مىرساند و مىگويد : ترا مژدهء بهشت باد پس از گرفتارى سختى .\r\nوى گفتار پيامبر را در حال رفتن به سراغ آنان به خاطر نگاهداشت و هريك را در همان حال ديد كه پيامبر خدا بيان داشته بود ، و هريك مىپرسيد : پيامبر خدا كجاست ؟ و او مىگفت : در فلان جا . آنگاه به نزدش مىرفت . چون عثمان به نزد پيامبر رفت ، پرسيد :\r\nاى پيامبر خدا ! به چه گرفتارىاى دچار مىشوم ؟ قسم به آنكه ترا به حق مبعوث گردانيد ، از وقتى كه با تو بيعت كرده‌ام ، نه غيبت كرده‌ام و نه مرتكب بىعفتى گشته‌ام . بنابراين ، به چه بلايى گرفتار خواهم شد ؟ فرمود : همين است .\r\nخوانندهء هوشيار پس از اطلاع بر آنچه در همين كتاب در شرح حال عبد الاعلى بن\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 1 ) : 9 / 153 .\r\n","page_name":" 155 ","page_number":163},
  {"content":"\r\n\r\nابى مساور گفتيم « 1 » ، خود را از شناختن رجال سند اين روايت بىنياز مىبيند ، چه در آنجا ديديم كه وى دروغسازى پليد و دغلباز و جاعل است و هزاران حديث از زبان اساتيد و پيشوايان علم حديث جعل كرده كه هيچ‌يك را به زبان نياورده‌اند ، و كسى را نيافته‌اند كه بيش از او جعل حديث كرده باشد ، و او در دروغگويى و دروغسازى ضرب المثل است .\r\nبنابراين ، چنين روايتى را در اصلاح فن حديث جعلى مىخوانند ، نه چنان كه بيهقى وصف كرده ، ضعيف و سست . « 2 »\r\n31 - ابن عساكر روايتى را ثبت كرده است كه از طريق ابو عمرو زاهد ، از على بن محمد صائغ ، از پدرش كه مىگويد : حسين را ديدم كه در روز جمعه بر معاويه كه بر منبر به نطق ايستاده بود ، درآمد . مردى از آن جماعت به او گفت : اى امير المؤمنين ! به حسين اجازه بده به منبر بالا رود . معاويه به او گفت : واى بر تو ! بگذار افتخارجويى نمايم . آنگاه خدا را سپاس و ستايش كرد و گفت : اى ابا عبد اللّه ! ترا به خدا قسم مىدهم آيا من فرزند بطحاء مكه نيستم ؟ گفت : آرى ، به آن‌كه نيايم را به حق و مژده رسان برانگيخت . بعد گفت : اى ابا عبد اللّه ! ترا به خدا قسم مىدهم آيا من خال المؤمنين نيستم ؟ گفت : آرى ، به آن‌كه نيايم را به پيامبرى برانگيخت . سپس گفت : اى ابا عبد اللّه ! ترا به خدا قسم مىدهم آيا من كاتب وحى نيستم ؟ گفت : آرى ، به آن‌كه نيايم را بيم رسان گردانيد . در اين هنگام معاويه فرود آمد و حسين بن على به منبر بالا رفت و پس از آنكه خدا را فراتر از پيشينيان و معاصران سپاس گفت ، فرمود : پدرم از زبان نيايم ، از فرشتهء وحى ، از خداى تعالى چنين نقل كرد كه زير جايگاه عرش ورقه‌اى سبز رنگ است كه بر آن نوشته : لا إله الا اللّه ، محمد رسول اللّه .\r\nاى شيعهء آل محمد ! هريك از شما كه در روز قيامت بگويد : لا إله الا اللّه ، خدا او را وارد بهشت مىسازد . معاويه از او پرسيد : اى ابا عبد اللّه ! ترا به خدا بگو شيعهء آل محمد چه كسانى هستند ؟ گفت كسانى كه به شيخين ، يعنى ابو بكر و عمر دشنام نمىدهند و عثمان را دشنام ندهند و نه پدرم را دشنام دهند و نه ترا اى معاويه دشنام گويند . « 3 »\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 5 ) : 10 / 74 .\r\n( 2 ) . ر ك : فتح البارى : 7 / 29 .\r\n( 3 ) . تاريخ ابن عساكر : 4 / 312 .\r\n","page_name":" 156 ","page_number":164},
  {"content":"\r\n\r\nابن عساكر مىگويد : اين حديثى زشت و نادرست است ، و به عقيدهء من سلسلهء سندش به حسين نمىرسد . ما نيز مىگوييم : اين دروغى آشكار و واضح است و سندش گسيخته و پاره پاره ، و ابو عمرو زاهد از رجال سند اين روايت ، دروغسازى است دست آلوده به جنايات و خيانت‌ها ، همان كه از تأليف روايات جعلى و ساختگى كتابى در ستايش و مناقب معاويه پرداخته است و در سال 345 مرده . « 1 »\r\nاستاد حديثش على صائغ نيز به شدت ضعيف و سست روايت است ، چنان كه خطيب بغدادى از او همين‌گونه ياد كرده « 2 » و دارقطنى او را ضعيف خوانده است . « 3 » پدر وى نيز كه از رجال سند است ، ناشناس است و بىارزش و در طبقهء كسانى كه از مالك ( م 179 ) روايت مىكنند . با اين وصف ، چگونه سرورمان حسين بن على عليه السّلام را كه در سال 61 هجرى به شهادت رسيده ، درك كرده و چطور معاويه را كه در سال 60 مرده ، ديده است ؟ مگر در خواب و خيال ديده باشد .\r\nوانگهى اگر قرار باشد خواب‌ها را راست پنداريم ، مقتضاى اين افسانه آن است كه معاويه از شيعهء آل محمد صلّى اللّه عليه و آله كه خدا به بهشت درمىآوردشان ، نباشد ، زيرا او بر امير المؤمنين على عليه السّلام و دو فرزند گرامىاش كه امام و سرور جوانان بهشتىاند ، لعنت مىفرستاده است و بر جمعى از اصحاب پاكدامن و عالى مقام نيز ، و همين ننگ او را بس .\r\nاين وضع ننگين او را و فرومايگان اموى را كه به تقليدش بر خاندن پيامبر لعنت مىفرستاده‌اند و همهء كسانى را كه چنين گناهى را مرتكب گشته‌اند ، به يكسان شامل مىشود .\r\nهمچنين به مقتضى آن ، مولاى متقيان از شمار اين گروه رستگار خارج خواهد گشت ، زيرا وى بر معاويه و دار و دستهء پست و تبهكارش لعنت مىفرستاده است . چه سهمگين است سخنى كه به زبان مىآورند . « 4 »\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 1 ) : 5 / 226 .\r\n( 2 ) . تاريخ بغداد : 3 / 222 .\r\n( 3 ) . لسان الميزان : 2 / 489 .\r\n( 4 ) . كهف 18 / 5 .\r\n","page_name":" 157 ","page_number":165},
  {"content":"\r\n\r\nلازمه اين روايت ساختگى اين است نه‌تنها كسانى كه عليه عثمان فعاليت نمودند و او را به قتل رساندند ، بلكه آنان كه زبان به انتقاد و اعتراضش گشوده‌اند ، از شمار شيعهء آل محمد خارج باشند و ايشان برجسته‌ترين چهره‌هاى امت و اصحاب بزرگ پيامبر و مهاجران و انصارند ، كسانى كه از آن جماعت نه فقط شيعهء آل محمد ، بلكه عادل و راستروشان مىدانند . آيا كسى مىتواند چنين پندارى به ذهن خويش راه دهد ؟\r\nبه سخنى كوتاه ، درست‌ترين سخنى كه مىتوان دربارهء آن روايت مسخره گفت ، اين است كه روايتى بهتان‌آميز و دروغ است كه ذره‌اى صحت ندارد و قابل‌اعتماد و استناد نيست .\r\n32 - خطيب بغدادى از احمد بن محمد بن ابى بكر اشنانى ، از محمد بن يعقوب اصم ، از سرى بن يحيى ، از شعيب بن ابراهيم ، از سيف بن عمر ، از وائل بن داود ، از يزيد « 1 » بهى ، از زبير روايت كرده است كه پيامبر صلّى اللّه عليه و آله فرمود : خدايا تو براى امتم اصحابم را بركت بخشيدى ، پس بركت را از ايشان مگير ، و براى اصحابم به ابو بكر بركت ده و بركتت را از وى مگير ، و ايشان را در مورد وى همداستان گردان ، و كارش را پراكنده مساز . خدايا عمر بن خطاب را به عزت و قدرت رسان ، و عثمان بن عفان را شكيبا دار ، و على را موفق بدار ، و از طلحه درگذر ، و زبير را استوار گردان ، و سعد را به سلامت دار ، و عبد الرحمن را محترم شمار ، و پيشاهنگان پيشين را كه از مهاجران بودند و از انصار ، و نيكو پيروانشان را به من بپيوند .\r\nخطيب بغدادى ، در حاشيه‌اى كه بر اين روايت مىزند ، مىگويد : جعلى است و در سندش راويان ضعيفى وجود دارند كه ضعيف‌ترينشان سيف بن عمر است . ما شرح حال سرى و شعيب و سيف بن عمر را كه از رجال سند اين روايتند ، در همين كتاب به نظرتان رسانديم « 2 » ، و وجود يكى از اينها براى عيبناكى و سستى سند روايت كفايت مىنمايد ، تا چه رسد به گرد آمدنشان در آن .\r\n\r\n\r\n","description":"","footnote":"\r\n( 1 ) . چنين نوشته است ، اما درست عبد اللّه ، آزاد شدهء مصعب بن زبير است .\r\n( 2 ) . ر ك : الغدير ( متن عربى / چ 1 ) : 8 / 86 ، 143 ، 144 ، 235 .\r\n","page_name":" 158 ","page_number":166},
  {"content":"\r\n\r\n\r\n[ ثبت روايتي از خطيب بغدادي 
  ]\r\n33 - خطيب بغدادى ، روايتى ثبت كرده مىگويد : مبارك بن عبد الجبار براى ما گفته ، از قول ابو طالب عشارى ، از ابو الحسن محمد بن عبد العزيز بردعى ، از ابو الحبيش طاهر بن حسين فقيه ، از صدقة بن هبيرة بن على موصلى ، از عمر بن ليث ، از محمد بن جعفر ، از على بن محمد طنافسى ، از موسى بن خلف ، از حماد بن ابى سليمان ، از ابراهيم بن ابى سعيد خدرى كه مىگويد : در حالى كه خدمت رسول خدا نشسته بوديم ، فرشتهء وحى در رسيد و گفت : سلام بر تو اى محمد ! خدا اين را به تو هديه داده است . آنگاه به ، در دست حضرتش به زبان‌هاى گوناگون تسبيح گفت . پرسيدم : اين به در دستت تسبيح مىگويد ؟ فرمود : سوگند به آن‌كه مرا به حق برانگيخت ، خداى تعالى در بهشت عدن يك مليون كاخ آفريد ، در هركاخ يك مليون جايگاه ، در هرجايگاه يك مليون تخت ، بر هر تخت زيبارويى و از زير هرتخت چهار نهر روان ، بر كنارهء هرنهرى يك مليون درخت ، بر هردرختى يك مليون شاخه ، بر هرشاخه يك مليون به ، زير هربهى يك مليون برگ ، زير هربرگى يك مليون فرشته ، هرفرشته‌اى را يك مليون بال ، زير هربالى يك مليون سر ، بر هرسرى يك مليون صورت ، بر هرصورتى يك مليون دهان ، در هردهانى يك مليون زبان كه خدا را با يك مليون زبان ستايش مىكنند و هيچ‌يك از زبان‌ها با ديگرى شباهت ندارد ، و ثواب همهء آن تسبيح‌گويى و ستايش‌ها براى دوستداران ابو بكر و عمر و عثمان و على است .\r\nسيوطى دربارهء اين روايت مىنويسد : جعلى است ، چه صدقه يكى از راويان ناشناس روايتش كرده و محمد بن جعفر را احمد بن حنبل متروك دانسته و حديث از وى را ترك كرده است ، و موسى نيز متروك است . « 1 »\r\nاين سخن سيوطى است ، لكن ما مىگوييم : شايد روايت‌كردن اين حرف ياوه و امثال آن ، مؤتمن ساجى را بر آن داشته كه به استاد حديث ، خطيب بغدادى ، مبارك بن عبد الجبار بد گمان شود و او را متهم به دروغگويى و دروغسازى نمايد و اين اتهام را به زبان آورد . « 2 » همى روايت معرف رجال سند خويش است و خردمند به هيچ وجه به\r\n\r\n\r\n","description":"","footnote":"\r\n( 1 ) . اللئالى المصنوعة : 1 / 388 .\r\n( 2 ) . لسان الميزان : 5 / 10 .\r\n","page_name":" 159 ","page_number":167},
  {"content":"\r\n\r\nكسانى كه چنين دروغى را روايت و نقل كرده‌اند اعتماد نخواهد كرد . اكنون اشاره‌اى به راويان مذكور مىنماييم :\r\n1 - 33 - ابو طالب عشارى محمد بن على بن فتح :\r\nذهبى رواياتى از او ذكر كرده و آنها را جعلى خوانده و گفته است : خدا روى جاعلش را سياه كند ، و محدثان بغداد را بايد نكوهش كرد كه گذاشته‌اند عشارى چنين اباطيلى را روايت كند . همچنين پس از اينكه خطيب بغدادى او را ثقه شمرده مىگويد : حجت نيست . « 1 »\r\n2 - 33 - ابو الحسن بردعى :\r\nخطيب بغدادى مىنويسد : از او حديث نوشته‌ام و رواياتش قابل تأمل و ترديد است ، هرچند مقدار زيادى روايت ننموده است . « 2 »\r\n3 - 33 - ابو الحبيش فقيه :\r\nمجهولى است كه او را نشناخته‌اند .\r\n4 - 33 - صدقه :\r\nمجهولى است كه از او به نيكى و نيك رفتارى ياد نشده است .\r\n5 - 33 - عمر بن ليث :\r\nمجهولى ناشناس است .\r\n6 - 33 - محمد بن جعفر كه همان مدائنى است .\r\nاحمد درباره‌اش مىگويد : از او حديث شنيده ، اما هرگز روايت نكرده‌ام و هرگز چيزى از او روايت نخواهم كرد . عقيلى وى را در رديف راويان ضعيف آورده و نظر احمد حنبل را درباره‌اش نوشته است . ابن قانع مىگويد : ضعيف است . ابن عبد البر مىگويد : به نزد استادان علم حديث ، قوى شمرده نمىشود . ابو حاتم مىگويد : رواياتش نوشتنى ، ولى غير قابل استدلال استناد است . « 3 »\r\n\r\n\r\n","description":"","footnote":"\r\n( 1 ) . ر ك : ميزان الاعتدال : 2 / 107 .\r\n( 2 ) . تاريخ بغداد : 2 / 253 .\r\n( 3 ) . تهذيب التهذيب : 9 / 99 .\r\n","page_name":" 160 ","page_number":168},
  {"content":"\r\n\r\n7 - 33 - موسى بن خلف عمى بصرى :\r\nآجرى درباره‌اش مىگويد : قوى نيست و از قول ابن معين آمده كه ضعيف است .\r\nابن حبّان مىگويد : بسيار روايات نادرست و زشت آورده است . دارقطنى مىگويد : قوى نيست ، ولى از رواياتش مىشود چيزى فهميد . « 1 »\r\n8 - 33 - ابراهيم بن ابى سعيد خدرى :\r\nاز ابو سعيد خدرى پسرى بدين نام در تاريخ ياد نگشته است و به گمانم درست آن ابراهيم نخعى از ابى سعيد خدرى باشد و خدا داناتر است .\r\n34 - نحاس در كتاب معانى القرآن روايتى ثبت كرده است از ابو عبد اللّه احمد بن على بن سهل ، از محمد بن حميد ، از يحيى بن ضريس ، از زهير بن معاويه ، از ابو اسحاق ، از براء بن عازب كه مىگويد : عرب بيابانگردى در حجة الوداع به خدمت رسول خدا كه در عرفات بر ماده شترى ايستاده بود ، رفت و گفت : من مردى مسلمانم ، برايم اين آيه را توضيح بده :\r\nكسانى كه ايمان آورده و كارهاى پسنديده كرده‌اند ، بدانند كه ما پاداش كسى را كه كار نيكو كرده باشد ضايع نمىگردانيم . ايشان را بهشت‌هاى عدنى خواهد بود و از زير پاهاشان نهرها روان است و در آنها دستبندهاى زرين بر خويش مىآرايند و جامه‌هاى سبز رنگ از ديباى نازك و ستبر مىپوشند . « 2 » پيامبر خدا فرمود : تو از ايشان دور نيستى و نه ايشان از تو دورند ، آنان اين چهار نفرند : ابو بكر و عمر و عثمان و على . بنابراين ، به قبيلهء خويش بياموز كه اين آيه دربارهء ايشان نازل گشته است . اين را قرطبى نوشته است . « 3 » و ما همهء آن را الحمد للّه با اجازه روايت كرديم .\r\nتعجب‌آور است كه مفسرى بزرگ چنين دروغ رسوايى را با سندى سست و واهى با اجازه روايت مىكند و خدا را سپاس مىگويد كه سخنى نامربوط و بى جا گفته و به پروردگارش و به پيامبرش دروغ بسته و بهتان آورده است ! پناه بر خدا از روايت بىدرايت ، و از نقل بىتدبر و بىتعقل .\r\n\r\n\r\n","description":"","footnote":"\r\n( 1 ) . تهذيب التهذيب : 1 / 342 .\r\n( 2 ) . كهف 18 / 30 ، 31 .\r\n( 3 ) . تفسير قرطبى : 10 / 398 .\r\n","page_name":" 161 ","page_number":169},
  {"content":"\r\n\r\nدر سند روايت ، نام احمد بن على بن سهل مروزى آمده است . خطيب بغدادى شرح حالى از وى آورده ، اما كلمه‌اى در تمجيدش ننوشته ، پندارى از او جز نامش را نمىدانسته است . « 1 » و ذهبى هم در ميزان الاعتدال از او ياد كرده و حديثى از وى نوشته مىگويد : ابن حزم اين را آورده و گفته كه احمد مجهول و ناشناس است . « 2 »\r\nهمچنين نام محمد بن حميد ، ابو عبد اللّه رازى تميمى آمده است . يعقوب بن شيبه مىگويد : روايات نامعلوم و زشت بسيار دارد . بخارى مىگويد : در رواياتش بايد دقت و احتياط كرد . نسائى مىگويد : مورد اعتماد نيست . جوزجانى مىگويد : بد مسلك و غير قابل‌اعتماد است . فضلك رازى مىگويد : از ابن حميد پنجاه هزار روايت نوشته دارم كه كلمه‌اى از آن را براى ديگران نقل نمىكنم و به كسى نمىآموزم . صالح اسدى مىگويد :\r\nهرگاه روايتى از سفيان به او مىرسيد ، آن را به مهران نسبت مىداد و هروقت روايتى از منصور مىرسيد ، به عمرو بن ابى قيس نسبت مىداد .\r\nآنگاه مىافزايد : ابن حميد هرچه براى ما روايت مىكرد ، او را متهم به دروغ مىكرديم ، و در جاى ديگر مىگويد : رواياتش را زياد مىكرد ، و كسى را نديده‌ام كه بيش از او در دروغ بستن به خدا گستاخ باشد . روايات مردم را مىگرفت و به هم درمىآميخت و زير و رويش مىكرد ، و نيز مىگويد : نديده‌ام كسى در دروغسازى ماهرتر از دو نفر باشد : يكى سليمان شاذكونى و ديگرى محمد بن حميد كه همهء رواياتش را حفظ مىكرد و مىآموخت . محمد بن عيسى دامغانى مىگويد : چون هارون بن مغيره درگذشت ، از محمد بن حميد تقاضا كردم همهء احاديثى را كه از او شنيده ، برايم بياورد ، او طومارهايى پيشم آورد و چون برشمردم ، ديدم همه‌اش سيصد و شصت و چند حديث است . جعفر مىگويد : ابن حميد بعدها چند ده هزار حديث به نقل از هارون بن مغيره ثبت و نشر كرد .\r\nابو القاسم پسر برادر ابوزرعه مىگويد : از ابوزرعه دربارهء محمد بن حميد پرسيدم ، انگشتش را بر دهان نهاد كه هيچ نگو . پرسيدم : دروغ مىگفت ؟ با سر اشاره كرد كه آرى ! گفتم : او به پيرى رسيده بود ، شايد به او حقه مىزده و احاديث ساختگى را بر او\r\n\r\n\r\n","description":"","footnote":"\r\n( 1 ) . تاريخ بغداد : 4 / 303 .\r\n( 2 ) . لسان الميزان : 1 / 222 .\r\n","page_name":" 162 ","page_number":170},
  {"content":"\r\n\r\nمىخوانده‌اند . گفت : پسر جان ! او در نقل حديث ساختگى و در جعلش تعمد داشت .\r\nابو نعيم بن عدى مىگويد : در منزل ابو حاتم رازى ، در حالى كه ابن خراش و جمعى از مشايخ و استادان و حديث دانان اهل رى حضور داشتند ، شنيدم كه نام ابن حميد را آوردند و همآوا گفتند كه وى در روايتش جدا ضعيف است و چيزهايى را كه نشنيده و نياموخته ، نقل مىكند ، و احاديث علماى حديث بصره و كوفه را مىگيرد و آنها را از قول علماى اهل رى نقل مىكند .\r\nابو العباس بن سعيد مىگويد : داود بن يحيى مىگفت : از ابن خراش چنين شنيدم كه ابن حميد براى ما حديث مىگفت و به خدا قسم ، دروغ مىگفت .\r\nسعيد بن عمرو بردعى مىگويد : از ابو حاتم پرسيدم : آيا محمد بن حميد رازى را به درستى مىشناسى ، او چگونه كسى است ؟ گفت : استاد حديثى از خلقانيين به من اطلاع داده بود كه كتاب حديثى از ابو زهير دارد ، نزدش رفته آن را مطالعه و بررسى كردم ، ديدم حديث ابو زهير نيست ، بلكه روايات على بن مجاهد است ، اما او حاضر نشد دست از آن بردارد . من برخاستم و به رفيقم گفتم : اين دروغسازى است كه در دروغسازى مهارت ندارد . بعدها نزد محمد بن حميد رفتم و او همان كتاب حديث را پيشم آورد . از محمد بن حميد پرسيدم : اين را از كه شنيده و آموخته‌اى ؟ گفت : از على بن مجاهد ، و آنگاه آن را برخواند و در آن چنين آمده بود : على بن مجاهد براى ما حديث كرد . . . ، به تعجب افتادم و نزد جوانى رفتم كه همراهم بود و دستش را گرفتم و رفتيم نزد آن استاد حديث از خلقانيين و از او دربارهء كتاب حديثى پرسيدم كه به ما نشان داده بود . گفت آن را محمد بن حميد از من به عاريت گرفته است .\r\nابو حاتم مىگويد : اين را دليل گرفتم بر اين‌كه اشاره دارد به اين‌كه آن مكشوف و برملا گشته است .\r\nابن خزيمه مىگويد : رواياتش نقل نكردنى است . نسائى مىگويد : كسى نيست . كتانى مىگويد : از نسائى پرسيدم : سخنت مؤكد و قطعى است ؟ گفت : آرى . پرسيدم : هيچ روايتى از او ثبت نكرده‌اى ؟ گفت : نه . در جاى ديگر مىگويد : دروغسازى است ، و\r\n\r\n","description":"","footnote":"","page_name":" 163 ","page_number":171},
  {"content":"\r\n\r\nابن واره نيز همين عقيده را دارد . ابن حبان مىگويد : از راويان ثقه چيزهاى بهم ريخته و وارونه‌اى را به شكلى نقل مىكند كه جز او نقل نكرده است . « 1 »\r\nخلاصهء كلام ، اين شخص دروغسازى است كه بسيار حديث دروغ ساخته است و هر كه از او به خوبى ياد كرده ، او را نشناخته يا پيش از آنكه رسوا شود ، درباره‌اش اظهار نظر نموده است . ابو العباس بن سعيد مىگويد : داود بن يحيى مىگفت : ابو حاتم سابقا از او برايم حديث نقل مىكرد و مىآموخت ، اما در ايام اخير تركش كرد . ابو حاتم رازى مىگويد : يحيى بن معين از من راجع به ابن حميد ، پيش از آن‌كه وضعش آشكار شود و آن كارها از او سرزند ، پرسيد و گفت : چه خرده‌اى بر او مىگيرند ؟ گفتم : در رسالهء حديثىاش چيزى نوشته است ، آنگاه مىگويد : اين مطلب چنين نيست ، بعد قلم را برمىدارد و نوشتهء رساله را تغيير مىدهد . گفت : اين خيلى بد روش و خصلتى است .\r\nابو على نيشابورى مىگويد : به ابن خزيمه گفتم : چه مىشد اگر استاد از محمد بن حميد روايت مىكرد و حديث مىآموخت ، زيرا احمد وى را ستوده است . ابن خزيمه گفت : احمد او را نشناخته است و اگر چنان كه ما او را شناخته‌ايم ، مىشناخت ، هرگز نمىستودش .\r\n35 - ابن عساكر روايتى ثبت كرده است از طريق على بن محمد بن شجاع ربعى ، از عبد الوهاب ميدانى دمشقى ، از محمد بن عبد اللّه بن ياسر ، از محمد بن به كار ، از محمد بن وليد ، از داود بن سليمان شيبانى ، از حازم بن جبلة بن ابى نصره ، از پدرش ، از جدش ، از ابو سعيد خدرى ، رضى اللّه عنه ، كه مىگويد : رسول خدا به ابو بكر و عمر فرمود : به خدا سوگند ، من و فرشتگان شما دو نفر را دوست مىداريم ، چون خدايتان دوست مىدارد .\r\nهركه شما را دوست دارد ، خدا او را دوست دارد ، و هركه به شما نيكى نمايد ، خدا به او نيكى كند ، و هركه پيوند از شما بگسلد ، خدا پيوند از او بگسلد ، و هركه شما را در دنيا و آخرت مورد كينهء خويش قرار دهد ، خدايش مورد كينه قرار دهد . « 2 »\r\nاينك به شناسايى رجال سند روايت مىپردازيم :\r\n\r\n\r\n","description":"","footnote":"\r\n( 1 ) . تهذيب التهذيب : 9 / 127 - 131 .\r\n( 2 ) . لسان الميزان : 2 / 418 و 5 / 229 .\r\n","page_name":" 164 ","page_number":172},
  {"content":"\r\n\r\n1 - 35 - عبد الوهاب ميدانى :\r\nذهبى به نقل از كتانى مىگويد : وى سهل انگارى و بىدقتى مىنموده است ، و در خصوص اين‌كه ابو على بن هارون انصارى را ديده و از او حديث آموخته باشد ، ترديد وجود دارد و متهم است . « 1 »\r\n2 - 35 - محمد بن عبد اللّه .\r\nذهبى دربارهء وى چنين نوشته است : وى مورد نكوهش است و روايتش ، يعنى همين روايت به كلى ناپسند است . « 2 »\r\n3 - 35 - محمد بن به كار :\r\nناپسند و ناشناس است . ابن حزم مىگويد : او مجهول است . ذهبى مىگويد : اين صحت دارد كه او ناشناس است . « 3 »\r\n4 - 35 - محمد بن وليد :\r\nبه گمان ابن ابان قلانسى باشد كه دروغسازى است كه حديث جعل مىكرده است و پاره‌اى از روايات باطل و ياوه‌اش را ، در فضيلت ابو بكر در همين جلد ديديم .\r\n5 - 35 - داود بن سليمان :\r\nذهبى مىگويد : ازدى گفته است كه وى جدا ضعيف است . « 4 »\r\n6 - 35 - خازم بن جبلة :\r\nاو و پدر و جدش هرسه ناشناسند و نامعلوم .\r\n36 - ازدى روايتى ثبت كرده است از محمد بن عمر انصارى ، از كثير النواء ، از زكريا - آزاد شدهء طلحه - ، از حسن بن معتمر كه مىگويد : از على دربارهء ابو بكر و عمر پرسيدند ، گفت : آن دو از هيأتى كه همراه محمد آهنگ دين خدا كردند ، به شمار مىآيند ، و موسى از پروردگارش آن دو را تقاضا كرد ، اما خدا آن دو را به محمد عطا فرمود . « 5 »\r\n\r\n\r\n","description":"","footnote":"\r\n( 1 ) . ميزان الاعتدال : 2 / 160 .\r\n( 2 ) . همان : 3 / 85 .\r\n( 3 ) . همان : 3 / 31 .\r\n( 4 ) . همان : 1 / 318 .\r\n( 5 ) . لسان الميزان : 5 / 321 .\r\n","page_name":" 165 ","page_number":173},
  {"content":"\r\n\r\nذهبى مىنويسد : روايتى ناپسند است ، و ازدى آن را ضعيف خوانده است . « 1 »\r\nمىگوييم : در سندش نام كثير النواء وجود دارد . ابو حاتم مىگويد : وى سست روايت است ، و در گروه سعد بن طريف « 2 » قرار مىگيرد . جوزجانى مىگويد : از دين منحرف بوده است . نسائى مىگويد : ضعيف است و در جاى ديگر مىگويد : دربارهء او جاى تأمل و احتياط است . ابن عدى مىگويد : از غلات شيعه و شيعى افراطى بوده است . از محمد بن بشير عبدى نقل شده كه كثير النواء ، پيش از مرگ از تشيع دست برداشت . « 3 »\r\nزكريا - آزاد شدهء طلحه - و استادش نيز مجهول و ناشناسند . اينها عيبناكىهاى سند است كه در ميان رجالش حتى يك ثقه و مورد اعتماد يافت نمىشود ، و متن روايت نيرومندترين گواه و رساترين شاهد بطلان آن است .\r\n37 - احمد حنبل در مسند روايتى ثبت كرده است از عبد الرحمن بن حميد ، از پدرش ، از عبد الرحمن بن عوف كه گفت : پيامبر صلّى اللّه عليه و آله فرمود : ابو بكر در بهشت است و عمر در بهشت و على در بهشت و عثمان در بهشت و طلحه در بهشت و زبير در بهشت و عبد الرحمن بن عوف در بهشت و سعد بن ابى وقاص در بهشت و سعيد بن زيد در بهشت و ابو عبيدة بن جراح در بهشت . « 4 »\r\nاين خبر را با همين سند ، ترمذى و بغوى ثبت كرده‌اند « 5 » و نيز عبد الرحمن بن حميد از پدرش از رسول خدا نظيرش را آورده است . اين را ابو داود از طريق عبد اللّه بن ظالم مازنى ثبت كرده است كه مىگويد : سعيد بن زيد بن عمرو گفت : چون فلانى به كوفه وارد شد ، فلان شخص به نطق برخاست . در اين وقت سعيد بن زيد دستم را گرفته گفت : اين ستمگر را نمىبينى ؟ سپس گواهى داد كه نه نفر در بهشتند و آنان را برشمرد . پرسيدم :\r\n\r\n\r\n","description":"","footnote":"\r\n( 1 ) . ميزان الاعتدال : 3 / 113 .\r\n( 2 ) . سعد بن طريف ، شيعى افراطىاى بوده سست روايت . ابن حبان درباره‌اش مىگويد : حديث جعل مىكرده است : ر ك : تهذيب التهذيب : 3 / 473 .\r\n( 3 ) . ميزان الاعتدال : 2 / 352 ؛ لسان الميزان : 5 / 321 ؛ تهذيب التهذيب : 8 / 411 .\r\n( 4 ) . مسند احمد : 1 / 193 .\r\n( 5 ) . صحيح ترمذى : 13 / 182 ، 183 ؛ المصابيح ، بغوى : 2 / 277 .\r\n","page_name":" 166 ","page_number":174},
  {"content":"\r\n\r\nدهمى كيست ؟ لحظه‌اى خاموش ماند و سپس گفت : من . « 1 »\r\nوى همچنين از طريق عبد الرحمن اخينس چنين ثبت كرده است كه وى در مسجد بود ، كسى نام على را برد و سعيد بن زيد برخاسته گفت : من گواهم براى پيامبر خدا صلّى اللّه عليه و آله چه خود از او شنيدم كه مىفرمود : ده نفر در بهشتند : پيامبر در بهشت است و ابو بكر در بهشت و عمر در بهشت و عثمان در بهشت و على در بهشت و طلحه در بهشت و زبير بن عوام در بهشت و سعد بن مالك در بهشت و عبد الرحمن بن عوف در بهشت ، و اگر مايل بودم دهمى را نام مىبردم . پرسيدند : او كيست ؟ خاموش ماند . دوباره پرسيدند : او كيست ؟ گفت : سعيد بن زيد . « 2 » اين روايت را با همين سند ، ترمذى و ابن ديبع ثبت كرده‌اند و محب طبرى آن را به هردو طريق روايى مذكور آورده است . « 3 »\r\nبه عقيدهء ما اين روايت چندان اهميتى ندارد و فضيلت ويژه‌اى را براى آن ده نفر كه مىگويند مژدهء بهشت يافته‌اند ، ثابت نمىنمايد و ايشان را از جمع مؤمنان متمايز نمىگرداند ، زيرا در قرآن كريم آياتى است كه مژده مىدهد هركس ايمان آورد و كار شايسته نمايد ، در بهشت خواهد بود . بنابراين ، بهشتى بودن اختصاص به چند نفر ندارد و توده‌هايى از خلق خدا را شامل مىشود . خداى تعالى مىفرمايد :\r\nبه كسانى كه ايمان آوردند و كارهاى پسنديده كردند ، مژده بده كه برايشان بهشت‌هايى است كه از زير آنها نهرها روان است . « 4 »\r\nخدا از مؤمنان جانها و مالهايشان را خريد ، تا بهشت از آن ايشان باشد . « 5 »\r\nكسانى كه ايمان آوردند و كارهاى پسنديده كردند و در برابر پروردگارشان نمودند ، اهل بهشتند . « 6 »\r\nخدا كسانى را كه ايمان آوردند و كارهاى پسنديده كردند ، به بهشت‌هايى در مىآورد\r\n\r\n\r\n","description":"","footnote":"\r\n( 1 ) . سنن ابى داود : 2 / 264 .\r\n( 2 ) . همان مأخذ .\r\n( 3 ) . جامع ترمذى : 13 / 183 ، 186 ؛ تيسير الوصول : 3 / 260 ؛ الرياض النضرة : 1 / 20 .\r\n( 4 ) . بقرة 2 / 25 .\r\n( 5 ) . توبة 9 / 111 .\r\n( 6 ) . هود 11 / 23 .\r\n","page_name":" 167 ","page_number":175},
  {"content":"\r\n\r\nكه از زير آنها نهرها روان است . « 1 »\r\nكسانى كه ايمان آوردند و كارهاى پسنديده كردند ، در باغهاى بهشت منزل خواهند داشت . « 2 »\r\nهرمرد و زنى كه مؤمن باشد و كارهاى پسنديده انجام دهد ، به بهشت درخواهد آمد . « 3 »\r\nهرمرد و زنى كه مؤمن باشد و كار پسنديده كند ، به بهشت درخواهد آمد . « 4 »\r\nهركه خدا و پيامبرش را فرمان برد ، او را به بهشت‌هايى درمىآورد كه از زير آنها نهرها روان است . « 5 »\r\nهركه به خدا ايمان بياورد و كار پسنديده كند ، او را به بهشت‌هايى در مىآورد كه از زير آنها نهرها روان است . « 6 »\r\nخدا به مردان و زنان مؤمن بهشت‌هايى را وعده داده است كه از زير آنها نهرها روان است . « 7 »\r\nچه بسيار كسان از امت محمد صلّى اللّه عليه و آله به بهشت درمىآيند و اين حديث از پيامبر گرامى به صحت پيوسته كه فرمود : على و شيعه‌اش در بهشتند ، و مژدهء آن را به على عليه السّلام داده است . « 8 » همچنين اين حديث به صحت پيوسته كه فرشتهء وحى آمده گفت : امتت را مژده بده كه هركس تا بميرد ، چيزى را شريك خدا نداند و نسازد ، به بهشت درخواهد آمد .\r\nگفتم : اى فرشتهء وحى ! گرچه دزدى و زنا كرده باشد ؟ گفت : آرى . باز گفتم : گرچه دزدى و زنا كرده باشد ؟ گفت : آرى . ديگر بار گفتم : گرچه دزدى و زنا كرده باشد ؟ گفت : آرى ، حتى اگر شراب خورده باشد . « 9 » .\r\nهمچنين اين حديث از حضرتش به صحت پيوسته است : مژده گيريد و آيندگان را مژده\r\n\r\n\r\n","description":"","footnote":"\r\n( 1 ) . حج 22 / 14\r\n( 2 ) . سجدة 32 / 19 .\r\n( 3 ) . نساء 4 / 124 .\r\n( 4 ) . مومن 40 / 40 .\r\n( 5 ) . فتح 48 / 17 .\r\n( 6 ) . طلاق 65 / 11 .\r\n( 7 ) . توبة 9 / 72 .\r\n( 8 ) . ر ك : الغدير ( متن عربى / چ 2 ) : 3 / 78 ، 79 .\r\n( 9 ) . احمد حنبل و ترمذى و نسائى و ابن حبان آن را از قول ابوذر ثبت كرده‌اند .\r\n","page_name":" 168 ","page_number":176},
  {"content":"\r\n\r\nدهيد كه هركس براستى گواهى دهد كه خدايى جز خداى يگانه نيست ، به بهشت درآيد . « 1 »\r\nو نيز اين حديث : به آنكه جانم در دست اوست سوگند كه همه‌تان به بهشت در خواهيد آمد ، به استثناى كسى كه در برابر خدا سرپيچد يا چون چارپايان برمد . گفتند : اى پيامبر خدا ! چه كسى ممكن است از ورود به بهشت سرپيچد ؟ فرمود : هركه از من اطلاعت نمايد ، به بهشت درآيد و هركه سر از فرمانم بپيچد به دوزخ درآيد . « 2 »\r\nو از جابر به صحت پيوسته كه از پيامبر صلّى اللّه عليه و آله شنيده كه مىفرمود : من اميدوارم از امتم كسانى كه مرا پيروى مىكنند ، يك چهارم بهشتيان را تشكيل دهند . مىگويد : از شادى بانگ تكبير برداشتيم . فرمود : اميدوارم يك سوم بهشتيان را تشكيل دهند . مىگويد : بانگ تكبير برداشتيم . آنگاه فرمود : اميدوارم كه بخش اعظم آن را تشكيل دهند . « 3 »\r\nو اين حديث نيز صحيح شمرده شده كه پيامبر فرمود : پروردگارم به من وعده داد كه از امتم هفتاد هزار تن را بىمحاسبه به بهشت درآورد ، آنگاه هرهزار نفر از ايشان براى هفتاد هزار تن شفاعت مىكنند « 4 » ، و بسيار حديث صحيح ديگر نظير اينها .\r\nبنابراين ، گروه ده نفرىاى كه مژدهء بهشت يافته‌اند ، هرگاه واقعا مؤمن بوده پاىبند قرآن و سنت باشند ، بدون ترديد از جملهء بهشتيان خواهند بود ، مانند ساير كسانى كه ايمان آورده و خويشتن را تسليم حكم خدا كرده و نيكوكار بوده‌اند . ضمنا غير از اين ده نفر ، عده‌اى از اصحاب نيز مژدهء بهشت يافته‌اند و پيامبر اكرم صلّى اللّه عليه و آله ايشان را نام برده و به زبان خويش مژدهء بهشت داده است ، مانند عمار بن ياسر كه پيامبر صلّى اللّه عليه و آله از قول فرشتهء وحى به او فرموده : او را مژدهء بهشت بده ، آتش بر عمار حرام و ممنوع گرديده است ، و نيز فرموده : خون و گوشت عمار بر آتش حرام است كه آن را درگيرد يا برسد . اين حديث هم از حضرتش به صحت پيوسته كه خاندان ياسر را مژدهء بهشت باد ، وعده‌تان بهشت ، و\r\n\r\n\r\n","description":"","footnote":"\r\n( 1 ) . احمد حنبل و طبرانى آن را از طريق ابو موسى اشعرى ثبت كرده‌اند .\r\n( 2 ) . طبرانى آن را ثبت كرده و چنان كه در مجمع الزوائد : 10 / 70 آمده ، رجال سندش رجال صحيحند .\r\n( 3 ) . احمد حنبل و بزار و طبرانى آن را ثبت كرده‌اند و رجال سند روايت بزار رجال صحيحند و نيز يكى از اسناد احمد حنبل صحيح است . ر ك : مجمع الزوائد : 10 / 403 .\r\n( 4 ) . ر ك : مجمع الزوائد : 1 / 405 - 411 .\r\n","page_name":" 169 ","page_number":177},
  {"content":"\r\n\r\nنيز اين حديث كه بهشت شيفتهء چهار تن است : على بن ابى طالب ، عمار ياسر ، سلمان فارسى ، و مقداد ، و به روايتى بهشت شيفتهء سه نفر است : على و عمار و بلال . همچنين دربارهء زيد بن صوحان چندين حديث رسيده كه گوياى بهشتى بودن اوست « 1 » و حديث صحيحى هم از طريق مسلم دربارهء عبد اللّه بن سلام در دست است حاكى از بهشتى بودنش . « 2 »\r\nبه على عليه السّلام مىفرمايد : پندارى كه هم‌اكنون تو بر حوض رحمت من قرار گرفته‌اى و مردم مشتاقانه گرد آن آمده‌اند ، و بر آن سبوهاست به شمارهء ستارگان آسمان ، و من و تو و حسن و حسين و فاطمه و عقيل و جعفر در بهشتيم برادرانه نشسته بر تخت‌ها روبروى هم ، تو و شيعهء تو در بهشتند . « 3 »\r\nو نيز به على عليه السّلام فرمود : من نخستين كس از آن چهار تن هستم كه به بهشت درمىآيند : من و تو و حسن و حسين ، و فرزندانمان پس پشت مايند و همسرانمان پشت سر فرزندان ، و شيعيانمان در سمت راست و چپ ما . « 4 »\r\nو اين حديث از وى به صحت پيوسته كه حسن و حسين دو سرور جوانان بهشتىاند و همه بر درستى اين حديث همداستانند . همچنين فرموده : حسن و حسين ، جدشان در بهشت است و پدرشان در بهشت و مادرشان در بهشت و عمويشان در بهشت و عمّه‌شان در بهشت و دايىهاشان در بهشت و خودشان در بهشت ، و هركه دوست بداردشان در بهشت . اين را طبرانى در دو كتاب معجم كبير و معجم اوسط ثبت كرده است . همچنين از حضرتش اين حديث به صحت پيوسته كه جعفر بن ابى طالب در بهشت است و دو بال دارد كه با آن به هرجا بخواهد ، پرواز مىگيرد . « 5 »\r\nاين حديث از وى صحيح شمرده شده كه در حق عمرو بن ثابت اصيرم فرمود كه او از بهشتيان است . « 6 » و طبرانى در معجم كبير و معجم اوسط خود ثبت كرده كه به عبد اللّه بن مسعود فرموده : ترا بهشت مژده باد . همچنين فرموده : من پيشرو عرب در ورود به بهشتم ،\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 5 ) : 9 / 41 .\r\n( 2 ) . صحيح مسلم : 7 / 160 .\r\n( 3 ) . مجمع الزوائد : 9 / 173 .\r\n( 4 ) . همان : 9 / 174 .\r\n( 5 ) . همان : 9 / 272 .\r\n( 6 ) . همان : 9 / 363 .\r\n","page_name":" 170 ","page_number":178},
  {"content":"\r\n\r\nو صهيب پيشرو روم ، و بلال پيشرو حبشيان ، و سلمان پيشرو ايرانيان در ورود به بهشت .\r\nاين را طبرانى ثبت كرده و هيثمى نيكو شمرده است . و نيز عمرو بن جموح را كه لنگ بوده است ، مژده داده كه در بهشت با پاى سالم راه خواهد رفت . اين حديث را احمد حنبل ثبت كرده است و رجال سندش ثقه و مورد اعتمادند . آن حضرت ثابت بن قيس را مژده داده كه ستوده خواهد زيست و شهيد خواهد گشت و خدا به بهشت در خواهد آوردش . « 1 »\r\nبا وجود اينها ، اين چه جنجالى است كه بر سر روايت عشرهء مبشره به راه انداخته‌اند و آن را سندى گرفته‌اند و وسيلهء اثبات افتخارات براى آن چند نفر ، و مىخواهند بهشتى بودن را به ايشان اختصاص دهند و چنين تلقين نمايند كه گويا فقط آنان به اين مزيت و امتياز نايل گشته‌اند و مژدهء بهشت را جز ايشان كسى نيافته است و آنهمه مژدهء بهشت كه ديگران را رسيده با آنچه ايشان راست ، تفاوت دارد و جز اين كلام الهى است كه مىفرمايد : كسانى كه ايمان آوردند و پرهيزكارى نمودند ، در زندگانى دنيا و در آخرت ايشان را مژده است و فرمان‌هاى خدا را تغيير و تبديل نيست ، اين است پيروزى عظيم . « 2 »\r\nبنابراين ، چرا مژدهء بهشت را به آن ده نفر اختصاص مىدهند و بهشت را به انحصار آنان در مىآورند ؟ و اعتراف به آن را جزو معتقدات ضرورى مىشمارند ، چنان كه احمد پيشواى حنبليان در نامه‌اى به مسدد بن مسرهد مىنويسد : اينكه گواهى دهيم آن ده نفر در بهشتند : ابو بكر و عمر و عثمان و على و طلحه و زبير و سعد و سعيد و عبد الرحمن و ابو عبيده ؛ بنابراين ، هركه پيامبر صلّى اللّه عليه و آله درباره‌اش گواهى بهشت داده ، ما نيز در حقش گواهى بهشتى بودن مىدهيم و روا نيست كه بگويى فلانى در بهشت است و فلانى در دوزخ ، جز آن ده نفرى كه پيامبر صلّى اللّه عليه و آله برايشان گواهى بهشت داده است . « 3 » اين حرف‌ها چرا ؟ ! شايد عنايت نموده باشيد كه چرا ؟ و ما نيز از سبب آن بىاطلاع نيستيم .\r\nدر سند و متن روايت حق بررسى داريم و از آن بىتحقيق و ارزيابى نبايد درگذريم .\r\nسندش چنان كه ملاحظه مىكنيد ، به عبد الرحمن بن عوف و سعيد بن زيد منتهى\r\n\r\n\r\n","description":"","footnote":"\r\n( 1 ) . مجمع الزوائد : 9 / 322 .\r\n( 2 ) . يونس 10 / 63 ، 64 .\r\n( 3 ) . جلاء العينين 118 .\r\n","page_name":" 171 ","page_number":179},
  {"content":"\r\n\r\nمىشود و جز اين دو ، كسى آن را روايت نكرده است . طريق روايى عبد الرحمن بن عوف منحصر است به عبد الرحمن بن حميد بن عبد الرحمن زهرى از پدرش كه گاهى از عبد الرحمن بن عوف و زمانى مستقيما از رسول خدا صلّى اللّه عليه و آله روايت كرده است . اين سند ، باطل است و ناتمام ، زيرا با توجه به درگذشت حميد بن عبد الرحمن معلوم مىشود كه وى صحابى نبوده ، بلكه تابعى بوده است و عبد الرحمن بن عوف را درك نكرده تا از او روايت كند . وى در سال 105 هجرى « 1 » به سن 73 سالگى درگذشته است ، بنابراين ، متولد سال 32 بوده است ، سالى كه عبد الرحمن بن عوف وفات يافته ، يا به فاصلهء يكسال از آن درگذشته است . به همين سبب ، ابن حجر روايت حميد از عمر و عثمان را منقطع مىداند « 2 » و عثمان پس از عبد الرحمن بن عوف درگذشته است و طبعا روايت وى از عبد الرحمن بن عوف منقطع خواهد بود . بنابراين ، اين سند صحيح نيست .\r\nپس طريق روايت منحصر مىشود به شخص سعيد بن زيد كه خود را از عشرهء مبشره شمرده است و آن را در دورهء معاويه در كوفه روايت كرده است ، چنان كه اين را در صدر روايت ديدم . البته ، اين حديث از وى تا آن زمان شنيده نشده است و هيچ كس پيش از آن از وى نقل ننموده و فقط در آن زمان كه دورهء تبهكارى و جعل حديث و تبليغات سوء بوده ، به زبان آورده است . كسى از اين صحابى نپرسيد كه چه سرّى در كارش بوده كه آن حديث را مكتوم داشته و تا زمان معاويه نقل نكرده است ، و هيچ از آن نيز در دورهء خلفاى راشدين ياد ننموده است ، دوره‌اى كه ايشان و ديگر اصحاب سخت نيازمند چنين روايتى بوده‌اند تا موضع خويش را محكم سازند و آن را حجت آورند و در اقناع منطقى ديگران به كار گيرند و از خونريزىها جلوگيرى نمايند و بسيار حقوق را كه در آن سال‌هاى پركشمكش و خونين پايمال گشته ، محفوظ و در امان دارند ؟ پندارى اين حديث روزى كه معاويه بر تخت سلطنت نشسته و رژيم تباهش را بر مسلمانان تحميل كرده ، به سعيد بن زيد الهام گشته است ، نه اينكه آن را دهها سال پيش از پيامبر گرامى شنيده باشد .\r\n\r\n\r\n","description":"","footnote":"\r\n( 1 ) . اين تاريخ وفات را احمد حنبل ، فلاس ، حربى ، ابن ابى عاصم ، ابن خياط ، ابن سفيان و ابن معين برگزيده‌اند .\r\n( 2 ) . تهذيب التهذيب : 3 / 46 .\r\n","page_name":" 172 ","page_number":180},
  {"content":"\r\n\r\nگمان قوى مىبرم كه سعيد بن زيد هنگامى كه نتوانست حملات و دشنام‌هاى مخالفين امير المؤمنين على عليه السّلام را تحمل كند و در برابر كسانى كه معاويه بر كوفه گماشته بود ، مقاومت نمايد و نسبت به دستگاه حاكمه نيز موضع مخالف گرفته بود ، چنان كه از بيعت با يزيد و موافقت با ولايتعهدى او خوددارى ورزيده و در آن مورد به مروان بن حكم سخنى خشن گفته بود « 1 » ، بر جان خويش از تصميمات تعرضى معاويه ترسيده است و براى اين‌كه خود را از آسيب وى برهاند ، اين روايت را جعل كرده تا آن را سپر حمايت خويش گرداند و اتهام علاقه‌مندى و عشق على عليه السّلام را كه به وى مىزده‌اند ، بر طرف سازد ، چه در آن زمان ، هركه را به طرفدارى و عشق على عليه السّلام متهم مىساختند ، به معرض شكنجه و آزارهاى گوناگون و زندان و اعدام درمىآمد . بدينسان ، با جعل اين حديث ، و بخشيدن بهشت به مخالفان و دشمنان على عليه السّلام و كسانى كه از بيعتش سرپيچيده و عليه خلافتش قيام مسلحانه كرده‌اند ، حاكم وقت را خشنود گردانيده و خطر مرگ و آزار را از خود دور ساخته است . سران مخالفان على را در يك صف قرار داده و هيچ كس ديگر را در رديفشان ننشانده و هيچ‌يك از دوستداران على عليه السّلام و شيعهء او را و سروران اهل بهشت را چون سلمان و ابوذر و عمار و مقداد ، همطراز ايشان ندانسته است ، پندارى بهشت را براى همين چند نفر آفريده‌اند ، و با اين عمل توجه حاكم را به خود جلب كرده است در شرايطى كه به پاى هرجاعل تبهكار و هردروغسازى كه چيزى از اين گونه مىساخت ، خروارها زر و سيم مىريختند . اگر پاى شمشير و زر و سيم در بين نبود و عقل و انصاف و ايمان داور بود ، هيچ كس متن و مضمون اين روايت را نمىپذيرفت و هرگز على عليه السّلام در بهشت با مخالفان و دشمنان و اضدادش فراهم نمىآورد ، در حالى كه مسلم است متناقضان و اضداد فراهم نمىآيند و وحدت و همسانى نمىيابند . همه مىدانند كه رفتار و تاريخ حيات على عليه السّلام غير از رفتار و تاريخ حيات آن ديگران است و او همان مردى است كه در شوراى شش نفره وقتى پيروى از شيوهء ابو بكر و عمر را شرط انتخابش به خلافت گرفتند ، چشم از خلافت پوشيد تا به\r\n\r\n\r\n","description":"","footnote":"\r\n( 1 ) . تاريخ ابن عساكر : 6 / 128 .\r\n","page_name":" 173 ","page_number":181},
  {"content":"\r\n\r\nپيروى آن شيوه نيالايد و اين ضديت و مخالفت را به صراحت اعلام داشت و بعدها آن اختلافات و كشمكش‌ها را با عثمان پيدا كرد و از كشتنش ناراحت نگشت و حاضر نشد شهادت بدهد به اينكه عثمان به ناحق كشته شده است و نطق شقشقيه را ايراد فرمود و در ميان توده‌هاى انبوه خلق فرياد برآورد : هان ! هرقطعه زمينى كه عثمان از ملك عموم به تملك كسى داده و هرمالى كه از مال خدا به كسى بخشيده ، به خزانهء عمومى بازگشته است . سپس آن دو بيعت شكن به جنگ وى برخاستند و در راه مخالفتش به كشتن رفتند .\r\nاينها چگونه با على عليه السّلام در بهشت گرد مىآيند ؟ من نمىدانم . آيا اينها دلبستهء بهشت جاودان و نعيم ايزدى بوده‌اند ؟ هرگز !\r\n\r\nبررسى متن روايت\r\nدربارهء متن روايت نيز تأملات و نظراتى داريم كه ما را از تصديق آن باز مىدارد .\r\nآيا عبد الرحمن بن عوف كه روايت از زبانش نقل گشته و خود از آن ده نفر مژدهء بهشت يافته است ، به اين حديث و مژده‌اش معتقد بوده و آن را راست مىدانسته است و با وجود آن ، روز شوراى شش نفره شمشير بر سر على عليه السّلام كشيده كه بيعت كن ، و گرنه ترا خواهم كشت ! و نيز هنگامى كه كشور را آشوب فراگرفته و انحراف حاكم از رويهء اسلامى ، وضع خطرناكى پيش آورده ، به على عليه السّلام گفته است : اگر مىخواهى شمشيرت را بردار و من هم شمشيرم را برمىدارم ، زيرا عثمان بر خلاف تعهدى كه به من سپرده ، عمل كرده است ازاين‌رو ، با خود عهد بست كه تا زنده است با عثمان حرف نزند ، و از بيعت‌كردن با عثمان اظهار ندامت نمود و به خدا پناه برد و وصيت كرد كه عثمان بر او نماز نگذارد ، و در حالى مرد كه با عثمان قهر بوده است ، و عثمان نيز او را متهم به نفاق مىكرده و منافق خوانده است . « 1 » آيا اين واقعيات با صحت آن روايت جور درمىآيد ؟ آيا مىتوان گفت كه عبد الرحمن بن عوف و عثمان اين حديث را شنيده و باور داشته‌اند و در عين حال ، اين كارها را مىكرده‌اند ؟\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 2 ) : 9 / 90 .\r\n","page_name":" 174 ","page_number":182},
  {"content":"\r\n\r\nآيا ابو بكر و عمرى كه مژدهء بهشت يافته‌اند ، همان دو نفرى هستند كه جگرگوشهء پيامبر صلّى اللّه عليه و آله ، صديقهء طاهره ، به هنگام وفات از آنها ناراضى و خشمگين بود ؟ آيا همان دو نفرى هستند كه به ايشان فرمود : خدا و فرشتگانش را گواه مىگيرم كه شما دو نفر مرا به خشم آورديد و خشنود نساختيد ، و اگر پيامبر صلّى اللّه عليه و آله را ملاقات كردم ، از شما به او شكايت خواهم برد ؟ همان دو نفرى كه مادر حسن و حسين - آن دو سرور بهشتيان - گريان و ناله‌كنان بانگ شكايت بر عليه آنان برداشت كه آه پدرم ! اى پيامبر خدا ! پس از تو چه مصيبت‌ها كه از دست پسر خطاب و پسر ابو قحافه نكشيديم ! همان‌ها كه ميراث خاندان پيامبر را به يغما بردند و سخن امير المؤمنين على عليه السّلام در حقشان راست آمد كه فرمود : در حالى كه خار در ديده و استخوان در گلويم خليده بود ، شكيبايى ورزيدم و نگريستم كه ميراثم به يغما مىرود . اين همان ابو بكرى است كه فاطمه ، سلام اللّه عليها ، وصيت كرد بر او نماز نگزارد و در تشييع جنازه‌اش حاضر نشود ، و او و رفيقش حاضر نشدند . آيا اين همان است كه دختر عزيز پيامبر پاك و اقدس به او گفت : در هرنمازى كه مىخوانم ، ترا نفرين مىكنم ؟ و همان كه حرمت خانهء فاطمه عليها السّلام را پايمال ساخت و پيامبر صلّى اللّه عليه و آله را بدان وسيله آزرد ؟ البته ، كسانى كه پيامبر خدا را مىآزارند ، عذابى دردناك خواهند داشت . « 1 »\r\nآيا عمر اين روايت را راست مىپنداشت و باور داشت و در عين حال ، از حذيفهء يمانى كه از نام منافقان آگاه بود ، مىپرسيد كه آيا او خود از شمار منافقان است و آيا پيامبر خدا صلّى اللّه عليه و آله نام او را در رديف آنها آورده است ؟ « 2 » آيا روزى كه در دورهء خلافتش از ملقب شدن به ابو عيسى نهى كرد ، و مغيره به او گفت كه پيامبر صلّى اللّه عليه و آله وى را به آن ملقب ساخته است و عمر در جوابش گفت : پيامبر صلّى اللّه عليه و آله از او درگذشته است و نمىدانيم چه بر سرمان خواهد آمد ، و لقبش را تغيير داد و ابو عبد اللّه ناميد ، آيا در آن روز از اين بشارت اطلاع داشت ؟ « 3 » اگر واقعا مژدهء بهشت به او داده شده بود ، پس چطور نمىدانست چه بر سرش خواهد آمد و چه سرنوشتى خواهد داشت ؟ آيا اين همان عمرى است كه على را\r\n\r\n\r\n","description":"","footnote":"\r\n( 1 ) . توبة 9 / 61 .\r\n( 2 ) . ر ك : الغدير ( متن عربى / چ 2 ) : 6 / 241 .\r\n( 3 ) . همان : 6 / 308 .\r\n","page_name":" 175 ","page_number":183},
  {"content":"\r\n\r\nمثل شتر مهار شده مىكشيد و مىبرد تا از او براى ابو بكر بيعت بگيرد و تهديدش مىكرد كه بيعت كن ، و گرنه كشته خواهى شد ؟ همان كه منكر برادرى على با پيامبر صلّى اللّه عليه و آله گشت ، منكر حقيقتى كه با سنت صحيح و ثابت مسلم گشته و مورد قبول همه قرار گرفته است ؟\r\nچنان كه بسيارى از دستورات و تعليمات پيامبر و سنتش را منكر گشته است ! و همان كه وصيت كرد تا در شوراى انتخاب خليفه ، هركس را كه از بيعت خوددارى كرد ، بكشند ، و مىدانست يگانه مخالف آن انتخاب نادرست ، امير المؤمنين على است ، يا يكى ديگر از ده نفرى كه مىگويند مژدهء بهشت يافته‌اند ؟ بىترديد ، هركس مؤمنى را عمدا بكشد ، جزايش جهنم است كه در آن جاودان خواهد بود و خدا بر او خشم گيرد و لعنتش كند و عذابى سهمگين برايش مهيا سازد . « 1 »\r\nآيا عثمان اين روايت را درست مىپنداشت و باور داشت و باوجوداين به مغيرة بن شعبه - وقتى به او توصيه كرده بود مدينه را به قصد مكه ترك كند و خود را از محاصره كنندگان برهاند - مىگفت : از پيامبر خدا شنيدم كه در مكه مردى از قريش به گور سپرده مىشود كه نيمى از عذاب اين امت را بر دوش خواهد داشت ، و من نمىخواهم آن شخص باشم ؟ « 2 » و چگونه عثمان ، على را كه به موجب اين روايت مژدهء بهشت يافته است ، برتر از مروان نمىدانست ، در حالى كه مروان را پيامبر صلّى اللّه عليه و آله لعنت فرستاده است ؟\r\nبىگمان دوزخيان با بهشتيان برابر نيستند و بهشتيان همان پيروزمندانند . « 3 »\r\nآيا اين طلحه و زبير همانهايند كه عثمان را به كشتن دادند و مردم را عليه او شوراندند و به فرمايش امير المؤمنين على عليه السّلام : ساده‌ترين كارشان در حق وى [ عثمان 
  ] پرخاش بود و نرم‌ترين رفتارشان با وى خشونت و جفا . آنان مردم را به مخالفت با او برانگيختند و كار را بر او سخت گرفتند و مقصودشان اين بود كه حكومت را به چنگ خويش آورند ، و نيز اولين كسانى بودند كه زبان به بدگويى او گشودند و آخرين كسانى كه دستور كشتن او را دادند تا سرانجام ، خونش را بريختند ؟ « 4 » همان دو كه مولاى متقيان چنين معرفىشان كرده\r\n\r\n\r\n","description":"","footnote":"\r\n( 1 ) . نساء 4 / 93 .\r\n( 2 ) . ر ك : الغدير ( متن عربى / چ 2 ) : 9 / 152 ، 153 .\r\n( 3 ) . حشر 59 / 20 .\r\n( 4 ) . ر ك : الغدير ( متن عربى / چ 2 ) : 9 / 103 - 110 .\r\n","page_name":" 176 ","page_number":184},
  {"content":"\r\n\r\nاست : طلحه و زبير حكومت را براى خويش مىخواهند و آن را به سوى خود مىكشند و هيچ رابطه‌اى با خدا ندارند و به هيچ وجه با خدا مرتبط و در حساب نيستند ، و هريك كينهء رفيقش را در دل مىپرورد ، و به زودى پرده از كارشان برخواهد افتاد . « 1 »\r\nهمان دو كه بر پيشواى خويش و امامى كه اطاعتش واجب است ، شوريدند و پيمان بيعتش را گسستند و آتش جنگ تجاوزكارانهء داخلى را افروختند و عليه او جنگيدند و در آن جنگ كشته شدند و روشن‌ترين مصداق فرمايش پيامبر صلّى اللّه عليه و آله گشتند كه فرمود : هركس امام زمان خويش نشناخته بميرد ، به شيوهء جاهليت ( و در حال كفر ) مرده است .\r\nهمان دو نفرى كه سپاه پيمان گسلان را بسيج و تدارك و فرماندهى كردند و به جنگ سرور خاندان پيامبر صلّى اللّه عليه و آله بردند و همسر رسول خدا صلّى اللّه عليه و آله را كه به فرمانش خانه نشين بود ، از خانه به در نمودند و سردار جماعت پيمان‌گسلى گشتند كه پيامبر صلّى اللّه عليه و آله على و اصحاب راسترو و عادلش را به جنگ با آنان برانگيخت و فرمود كه با آنها پيكار جويند و بستيزند .\r\nآيا كسانى كه پيامبر اكرم صلّى اللّه عليه و آله فرمان جنگ با ايشان را صادر كرده و نبرد بر ضدشان را واجب دانسته است ، اهل بهشت شمرده مىشوند ؟\r\nجزاى كسانى كه با خدا و پيامبرش مىجنگند و در زمين تلاش تبهكارانه مىنمايند ، اين است كه كشته يا به دار آويخته شوند يا يك دست با ديگر پايشان بريده شود يا تبعيد گردند . اين ننگى در زندگى دنيا براى آنهاست و در آخرت نيز به عذابى سهمگين گرفتار آيند . « 2 »\r\nيا اين همان زبيرى است كه در حديث صحيحى پيامبر صلّى اللّه عليه و آله به او فرمود : تو در حالى كه ستمگرى ، با على مىجنگى ؟ و مگر كسى كه ستمگرانه با على عليه السّلام بجنگد ، جايش بهشت است ، در حالى كه مىدانيم پيامبر اكرم مىفرمود : من با كسى كه با على بجنگد ، در جنگم و با هركه با او آشتى باشد ، آشتى ، و اين حديثى صحيح و ثابت است . بنابراين ، سزاى هركس از شما كه چنين كند ، جز ننگ در دنيا نيست و در قيامت به شديدترين\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 2 ) : 10 / 58 .\r\n( 2 ) . مائدة 5 / 33 .\r\n","page_name":" 177 ","page_number":185},
  {"content":"\r\n\r\nعذابها دچار مىشويد و خدا از آنچه مىكنيد ، غافل نيست . « 1 »\r\nآيا اين همان زبيرى است كه عمر درباره‌اش مىگويد : كيست كه براى من چاره‌اى دربارهء ياران محمد بينديشد ؟ اگر من بر دهان اين زبير پرخاشجو بند ننهم ، امت محمد صلّى اللّه عليه و آله را به گمراهى و نابودى مىكشاند . « 2 » روزى هم كه زخم برداشته بود ، عمر به او گفت : اما تو اى زبير ! بدخوى و آزمند هستى ، در حال خشنودى مؤمنى و در حال خشم كافر ، روزى انسانى و ديگر روز شيطان . شايد اگر حكومت به چنگت آيد ، به روزگار تو در ريگزار مكه بر سر يك پيمانه جو كتك كارى درگيرد .\r\nاما اگر حكومت به عهده‌ات واگذار شود ، كاش مىدانستم آن روز كه تو شيطان مىشوى ، چه كسى عهده‌دار مردم خواهد گشت ، و روزى كه به خشم مىآيى ، چه كسى ؟\r\nهان ! خدا تا وقتى كه تو چنين صفتى دارى ، حكومت اين امت را به تو وانخواهد گذاشت . « 3 » همچنين به او گفت : اى زبير ! به خدا قلب تو حتى براى يك روز يا يك شب نرم نگشته است و هنوز خشك و سبكسرى . « 4 »\r\nآيا اين همان طلحه است كه عثمان را كشت و نگذاشت آب به او برسد و نيز نگذاشت او را در گورستان مسلمانان به خاك بسپارند ، و مروان او را به خونخواهى عثمان كشت و با وجود اينها ، آن دو در شمار ده نفرى هستند كه مژدهء بهشت يافته‌اند ؟ از تو اى خدا پوزش مىطلبيم !\r\nآيا اين همان طلحه است كه در اثناى جنگ جمل امير المؤمنين على عليه السّلام او را سوگند داد و از او دربارهء حديث ولايت [ هركه من مولاى اويم ، على مولاى اوست 
  ] اقرار خواست و حجت را بر وى تمام كرد ، و او بهانه آورد كه آن حديث را فراموش كرده است ؟ همچنان پس از بيعتى كه با حضرتش كرده بود ، از يارى او خوددارى ورزيد و مانع استقرار حق و اجراى قانون اسلام توسط مولاى متقيان شد ، تا آنكه با تيرى كه مروان به طرفش پرتاب كرد ، به خاك هلاك افتاد ، در حالى كه سر از اطاعت امام زمانش پيچيده\r\n\r\n\r\n","description":"","footnote":"\r\n( 1 ) . بقرة 2 / 85 .\r\n( 2 ) . ر ك : الغدير ( متن عربى / چ 1 ) : 9 / 366 .\r\n( 3 ) . شرح ابن ابى الحديد : 1 / 62 .\r\n( 4 ) . همان : 3 / 170 .\r\n","page_name":" 178 ","page_number":186},
  {"content":"\r\n\r\nبود . آيا امام و كسى كه عليه او شوريده باهم در بهشتند ؟\r\nآيا اين همان طلحه است كه آيهء شريفهء « حق نداريد پيامبر خدا را بيازاريد ، و نه آنكه به هيچ وجه همسرانش را پس از او به همسرى خويش درآوريد . اين كارها در پيشگاه خدا گناهى بزرگ است » « 1 » درباره‌اش نازل گشت آن هنگام كه گفت : محمد همسران ما را پس از ما به همسرى خويش درمىآورد و در عين حال ، ما را از دختر عموهايمان باز مىدارد ؟\r\nو گفت : اگر پيشامدى برايش كرد و درگذشت ، بعد از او با همسرانش ازدواج مىكنيم ، و نيز گفت : اگر پيامبر خدا بميرد ، با عايشه كه دختر عموى من است ، ازدواج خواهم كرد ، و چون حرفش به گوش پيامبر اكرم رسيد ، آزرده خاطر گشت و آن آيت فرود آمد .\r\nعمر وقتى كه طلحه زخم برداشته بود ، به او گفت : حرفى دارم ، بزنم يا نه ؟ گفت : بگو كه تو سخن خيرى نمىگويى . عمر گفت : من ترا از آن روز كه انگشتت در جنگ احد آسيب ديد ، مىشناسم و مىدانم كه چه در سر دارى ، و پيامبر خدا در حالى درگذشت كه از سخنى كه روز نزول آيهء حجاب گفتى ، از دست تو خشمگين بود .\r\nابو عثمان جاحظ مىگويد : طلحه روزى كه آيهء حجاب فرود آمد ، در حضور كسانى كه حرفش را به اطلاع پيامبر خدا صلّى اللّه عليه و آله رساندند ، گفت : حجاب امروزشان برايش چه فايده دارد ، فردا مىميرد و زنانش را به ازدواج خويش درمىآوريم . جاحظ مىگويد : اگر كسى به عمر مىگفت : تو كه گفته‌اى : پيامبر خدا در حالى مرد كه از شش نفر راضى بود ، چگونه اكنون به طلحه مىگويى : پيامبر در حالى درگذشت كه به خاطر سخنى كه گفتى ، از تو خشمگين بود ؟ عمر بر پيشانى او مىكوفت ، اما كجا كسى جرأت داشت حرفى ساده‌تر از اين به عمر بزند ، تا چه رسد به چنين حرفى ؟ « 2 »\r\nآيا سعد بن ابىوقاص كه يكى از ده نفر مژدهء بهشت يافته به شمار مىرود ، اين روايت را باور داشت ؟ همو كه چون دربارهء عثمان و قاتلش از او پرسيدند ، گفت : من به تو اطلاع\r\n\r\n\r\n","description":"","footnote":"\r\n( 1 ) . احزاب 33 / 53 .\r\n( 2 ) . شرح ابن ابى الحديد : 1 / 62 و 3 / 170 . نيز ر ك : تفسير قرطبى : 14 / 228 ؛ فيض القدير : 4 / 290 ؛ تفسير ابن كثير : 3 / 506 ؛ تفسير بغوى : 5 / 225 ؛ تفسير خازن : 5 / 225 ؛ تفسير آلوسى : 22 / 74 .\r\n","page_name":" 179 ","page_number":187},
  {"content":"\r\n\r\nمىدهم كه او با شمشيرى كشته شد كه عايشه آخته و طلحه تيزش كرده و پسر ابو طالب به زهرش آلوده و زبير سكوت كرده و با دست اشاره نموده است ، و ما نيز دست باز داشته‌ايم و اگر مىخواستيم ، مىتوانستيم او را از خطر و آسيب برهانيم . آيا اين چيزها كه وى گفته ، با تصديق آن روايت جور مىآيد ، و اگر باور داشته ، مىتوانسته چنين حرفى بزند و چنين رويه‌اى نسبت به عثمان پيش گيرد ؟ منزه است خدا از اينكه ستمگر و ستمديده ، قاتل و مقتول ، و خليفه و مخالفانش را يك جا در بهشت فراهم آرد . اين بهتانى و حرف از پيش خود ساخته‌اى بيش نيست .\r\nآيا اين روايت در مورد سعد بن ابى وقاص ، كه از بيعت با امام زمانش سرپيچيده و از يارى وى خوددارى نموده است ، راست مىآيد ؟ از بيعت با امامى كه بيعتش به تحقق پيوسته و امت اسلام در آن همداستان گشته‌اند و مجاهدان بدر و مهاجران و انصار در آن شركت جسته‌اند و فرمان الهى عذاب در حق هركه از اين بيعت شانه خالى كند ، رقم خورده است . مگر دربارهء سعد بن ابى وقاص كتابى از جانب پروردگار نازل گشته و نيز فرمانى كه او را از اصول و احكام مسلم اسلام مستثنى نموده و مژدهء بهشت داده است ؟\r\nمگر در لابلاى تاريخ و در صفحات زندگى ابو عبيدهء جراح ، آن گوركن مدينه ، كارهاى بزرگ و افتخارآميزى هست كه او را درخور مژدهء بهشت گرداند ؟ يا مگر فضايلى از او بروز كرده جز اين‌كه در روز سقيفه دست رد بر ولايت پر عظمت الهى زده و در پى انتخابات قلابى دويده و به جنايات سياسىاى آلوده شده است كه روى تاريخ را سياه كرده و امت را به سيه روزى نشانده و بر بناى وحدت و همبستگىاش خلل وارد آورده و مصيبتها تا به امروز بر سرش آورده است و سبب گشته بر جگر گوشهء مصطفى ، و نور ديده‌اش ستم رود و احترام پيامبر صلّى اللّه عليه و آله با هتك حرمت خاندانش خدشه بيند و جانشينش مورد اهانت و آزار قرار گيرد ؟ پندارى اين جنايت‌ها كه ابو عبيدهء جراح در آن دست داشته ، كارهاى افتخارآميز و پرفضيلتى است كه او را به بهشت نايل آورده است . آيا كسانى كه دست به كارهاى بد زده‌اند ، پنداشته‌اند كه آنها را با كسانى كه ايمان آوردند و كارهاى پسنديده كردند ، برابر مىگردانيم و در زندگى و مرگ همسانند ؟ چه بد قضاوت\r\n\r\n","description":"","footnote":"","page_name":" 180 ","page_number":188},
  {"content":"\r\n\r\nمىنمايند . « 1 »\r\nپس از پيدايش اين روايت ، كسى پيدا شده كه ديده مژدهء بهشت ، چنان كه ملاحظه نموديد ، همهء مؤمنان را دربر مىگيرد و به افراد يا گروه معينى اختصاص ندارد و فهميده كه اين روايت چنان فضيلت و افتخار ارزنده‌اى براى آن جماعت ثابت نمىدارد و به علاوه ، چون اسمى از عايشه ام المؤمنين در آن برده نشده ، ناقص مىنمايد . بنابراين ، بر آن شده كه مفهوم آن را به قالبى ديگر چنان كه خود مىپسندد ، بريزد و به گونه‌اى درآورد كه بهشت به انحصار همان گروه معدود درآيد و هيچ كس ديگر در آن شريك و سهيم نماند ، و آن را به ابو ذر غفارى نسبت داده كه مىگويد : پيامبر خدا به خانه عايشه درآمده فرمود : عايشه ! نمىخواهى مژده‌اى به تو بدهم ؟ گفت : آرى ، مىخواهم اى پيامبر خدا ! فرمود پدرت در بهشت است و رفيقش ابراهيم است . عمر در بهشت است و رفيقش نوح است . عثمان در بهشت است و رفيقش من هستم . على در بهشت است و رفيقش يحيى بن زكرياست . طلحه در بهشت است و رفيقش داود . زبير در بهشت است و رفيقش اسماعيل . سعد بن ابى وقاص در بهشت است و رفيقش سليمان بن داود . سعيد بن زيد در بهشت است و رفيقش موسى بن عمران . عبد الرحمن بن عوف در بهشت است و رفيقش عيسى بن مريم . ابو عبيدة بن جراح در بهشت است و رفيقش ادريس . آنگاه افزود : اى عايشه ! من سرور پيامبرانم و پدرت برترين صديقان است و تو مادر مؤمنانى . « 2 »\r\nكاش اين روايت ، سند مىداشت و معلوم بود چه كسى از چه كسى نقل كرده تا جاعلش را مىشناختيم و مىدانستيم چه كسى آن را به دروغ از زبان پيامبر صلّى اللّه عليه و آله ساخته است . كاش جاعل و سازنده‌اش مىدانست كه رفاقت دو نفر مستلزم تشابه اخلاقى و اشتراك در سلوك و خصال است و وحدت روحيه و اعتقاد . مگر كسى مىتواند پيامبران معصوم و عالى مقام را با اين گروه نه نفره‌اى كه در مدينه بوده‌اند ، مقايسه كند و همتا و هم شأن بپندارد يا تشابهى كه لازمهء رفاقت و همنشينى است ، ميانشان بيابد ؟ آيا كسى\r\n\r\n\r\n","description":"","footnote":"\r\n( 1 ) . جاثية 45 / 21 .\r\n( 2 ) . الرياض النضرة : 1 / 20 . محب الدين طبرى گويد : ملا اين را در سيره ثبت كرده است .\r\n","page_name":" 181 ","page_number":189},
  {"content":"\r\n\r\nمىتواند پى ببرد به راز اين انتخاب و تعيين رفاقت و اينكه چگونه هرپيامبر معصومى را رفيق كسى ساخته‌اند كه معصوم نيست ؟ براستى اين انتخاب و تعيين رفاقت به انتخاب و تعيين خلافتى مىماند كه در سقيفه انجام گشته ، چون ملاك و ميزانش لياقت و شايستگى و احراز شرايط و كمالات لازم نبوده است و هردو شگفت‌آور و مايهء حيرتند ، و تا روزگار هست شگفتىها خواهى ديد .\r\nچرا عبد اللّه بن مسعودى كه آن جماعت حديث صحيح در تمجيدش دارند كه مىگويد : به لحاظ هدايت و رفتار و حركات بيش از همهء خلق به محمد صلّى اللّه عليه و آله شبيه است « 1 » ، رفيق محمد صلّى اللّه عليه و آله نباشد و عثمان رفيقش باشد ؟\r\nرفيق عيسى بن مريم چرا ابو ذر نباشد كه به موجب حديثى ثابت ، به لحاظ هدايت و نيكوكارى و زهد و پارسايى و راستگويى و حديث و هيأت و اخلاق شبيه‌ترين فرد به عيسى بن مريم است « 2 » ، و عبد الرحمن بن عوف باشد ؟\r\nپيامبر اكرم صلّى اللّه عليه و آله چرا با عثمان بن عفان رفيق باشد و در بهشت همنشين ، در حالى كه هيچ تشابهى از حيث اخلاق و رفتار و خلقت و نسب و خوى و زندگانى ميانشان نيست و چرا با جعفر بن ابى طالب رفيق و همنشين نباشد كه خود به او فرموده : دوست من ! تو از همهء مردم به هيأت و اخلاقم شبيه‌ترى ، و از دوده‌اى آفريده شده‌اى كه من از آن آفريده شده‌ام و نيز فرموده : تو اى جعفر ! در خلقت و خلق و خو شبيه‌ترين كسى به من هستى و نيز از من و از شجرهء من مىباشى . « 3 »\r\nپيامبر صلّى اللّه عليه و آله چرا براى همنشينى و رفاقت ، عثمان را انتخاب كرد نه ابو بكر را ، در صورتى كه آن جماعت اين حديث را صحيح مىشمارند كه اگر مىخواستم دوستى برگزينم ، ابو بكر را برمىگزيدم . البته ، در حديثى دروغين آمده كه در دعايى مىفرمود :\r\nخدايا تو ابو بكر را در غار رفيقم ساختى ، بنابراين او را در بهشت رفيقم گردان . « 4 »\r\nچرا عثمان رفيق ابراهيم نگشت ، در حالى كه به موجب تمجيدهاى دروغينى كه براى\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 1 ) : 9 / 9 .\r\n( 2 ) . همان : 8 / 321 ، 329 .\r\n( 3 ) . مجمع الزوائد : 9 / 272 ، 275 .\r\n( 4 ) . ر ك : الغدير ( متن عربى / چ 1 ) : 9 / 294 .\r\n","page_name":" 182 ","page_number":190},
  {"content":"\r\n\r\nاو ساخته‌اند ، وى شبيه ابراهيم بوده است . « 1 »\r\nچرا عمر رفيق موسى نگشت و عثمان رفيق هارون ، و على بن ابى طالب رفيق پيامبر خدا صلّى اللّه عليه و آله چنان كه حديث دروغينى كه از قول انس از زبان پيامبر صلّى اللّه عليه و آله آمده ، حكايت مىكند كه هرپيامبرى نظيرى در ميان امتش دارد ؟ ابو بكر نظير ابراهيم است و عمر نظير موسى ، و عثمان نظير هارون ، و على بن ابى طالب نظير من . « 2 »\r\nآرى ، جاعل اين روايت غفلت كرده و ندانسته است كه پيامبر اكرم صلّى اللّه عليه و آله فرموده : على ! تو برادر من و همنشين و رفيقم در بهشتى ، و اين همنشينى و رفاقت و برادرىاى است كه برهان‌هاى راست و استوار و قاطع بر آن است و با تشابه و همسانى و تجانسى كه در ميان ايشان وجود دارد ، تحكيم مىشود و به همين سبب ، در آيهء تطهير گرد هم آمده‌اند و خدا در قرآن حكيمش آن دو را يك تن شمرده است و ولايتشان را ملازم و مقارن گردانيده ، و آن روايات جعلى و دروغين را شعبده‌بازى دشمنان دين و خاندان نبوت و كينه‌ورزىهاى ديرينه ساخته است ، در برابر اين حديث گهربار كه در فضل مولايمان سرور دودمان پاك رسالت ، امير مؤمنان على عليه السّلام هست .\r\nاكنون بياييد تا از ابوذر كه سلسلهء روايت به وى منتهى مىشود ، و از عايشه كه مورد خطاب آن روايت است ، بپرسيم كه مطمئنا آن را از رسول خدا شنيده و باور داشته‌ايد ، و براستى از مصدر وحى الهى و آن‌كه به هواى دل سخن نمىگويد و سخنش وحى و راست است ، شنيده‌ايد ؟ ايشان آگاهند و ابوذر همان است كه نه آسمان نيلگون بر راستگوترى از وى سايه افكنده و نه زمين تيره چون او را به برگرفته است . هرگاه سخنانى را كه ميان عثمان و ابوذر رفته و مكالماتشان را ياد آوريم ، مىفهميم كه آن ابر مرد ، از چنين روايتى به دور و پاكدامن است ، و هيچ خردى باور ندارد ابوذرى كه بانگ اعتراض‌هايش عليه رويه و سياست عثمان ، جهان را پر كرده ، و انتقادات تند و كوبنده‌اش عرصه را بر او تنگ آورده ، و بناى دستگاهش را لرزانده ، و آن نطق‌هاى آتشين و سخنان جاويدان را ايراد نموده است ، چنين روايتى از پيامبر اكرم دربارهء عثمان شنيده و نقل\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 1 ) : 9 / 348 .\r\n( 2 ) . همان : 10 / 75 .\r\n","page_name":" 183 ","page_number":191},
  {"content":"\r\n\r\nنموده باشد .\r\nابوذرى كه گفتارش با عثمان همه نقد گزنده است و حملهء آتشبار ، و عكس العمل‌هاى عثمان را هيچ مىشمارد و آزار و كيفرش را بر تن و جان هموار مىسازد و فرمايش پيامبر گرامى را به رخ او كه چون بنىاميه به سى تن برسند ، سرزمين خدا را تصاحب مىكنند ، و بندگان خدا را برده و ابزار خود مىسازند ، و دين خدا را به بازى مىگيرند . ابوذر اين حديث را به رخ عثمان مىكشد و عثمان او را دروغگو مىخواند ، و هركه ابوذر را دروغگو داند ، پيامبر خدا صلّى اللّه عليه و آله را دروغگو شمرده باشد .\r\nاين ابوذر تنها نيست كه به عثمان بدبين است و به او پرخاش مىكند و مورد انتقاد و نكوهش قرارش مىدهد ، بلكه ديگر اصحاب با وى در اين نظر و عمل همداستانند ، چه مهاجران و انصارى كه رويهء عثمان را محكوم ساختند و بر او شوريدند و نيز خلقى كه براى رسيدگى به حساب عثمان از همهء شهرهاى بزرگ گرد آمدند و او را به بركنارى و تغيير رويه ، واداشتند ، همگى گواهى مىدهد كه اصحاب و خلق مسلمان چنين روايتى را نشنيده و باور نداشته‌اند و هيچ آدم درستكار و راستگويى آن را باور نداشته است .\r\nاين روايت را مگر عايشه ام المؤمنين كه ادعا مىشود خطاب به خود او بوده است ، فراموش كرده يا چشم از آن پوشيده كه در برابر اجتماع اصحاب ، بانگ برداشته است كه نعثل را بكشيد ، خدا او را بكشيد ؟ و ديگر روز به مروان گفته است : به خدا دلم مىخواهد تو و اين رفيقت كه خيلى به وضع و سرنوشتش علاقه‌مندى ، به پاى هر كدامتان سنگ آسيايى مىبود و هردو در دريا مىبوديد ، و نيز گفته : به خدا دلم مىخواهد عثمان در يكى از همين جوال‌هايم مىبود و من مىتوانستم برش دارم و او را به دريا بيندازم . همچنين به ابن عباس گفته : خدا به تو عقل و فهم و قدرت بيان داده است ، مبادا مردم محاصره‌كننده را از دور اين ديكتاتور پراكنده‌سازى ! روزى هم جامهء پيامبر صلّى اللّه عليه و آله را افراشت و گفت : اين جامهء پيامبر خداست كه نفرسوده و عثمان سنتش را فرسوده و از بين برده است ، و چون خبر كشته شدن عثمان به او رسيد ، گفت : خدا او را از بين ببرد ، آن ( كشته شدن ) به خاطر كارهايى بود كه كرد و خدا به بندگانش ستم روا\r\n\r\n","description":"","footnote":"","page_name":" 184 ","page_number":192},
  {"content":"\r\n\r\nنمىدارد ، سپس افزود : بميرد نعثل و نابود شود . « 1 »\r\nآيا آدم با وجدان و پاك ضمير تصديق مىكند عايشه كه نسبت به عثمان چنان مواضعى گرفته و آن رفتار سهمگين و تند و خشم‌آلود را داشته است آن سخن را از پيامبر اكرم شنيده و تصديق نموده و روايت كرده باشد و در عين حال نعثل را همنشين پيامبر خدا در بهشت دانسته باشد ؟ به خدا پناه ببر از اين‌كه در زمرهء جاعلانى در آيى .\r\n38 - محمد بن آدم مىگويد : در مكه اسقفى « 2 » را ديدم كه به گرد كعبه طواف مىكرد . از او پرسيدم : چه سبب گشت تا از دين اجدادىات به در شدى ؟ گفت : به بهتر از آن درآمدم . پرسيدم : چگونه بود آن ماجرا ؟ گفت : به سفر دريا شدم . چون به ميانه رسيديم ، كشتى بشكست ، و امواج همچنان مرا مىراند تا به يكى از جزيره‌ها افكند كه در آن درختان بسيار بود و ميوه‌اى شيرين‌تر از شهد و نرم‌تر از كره ، و در آن نهرى از آب شيرين روان بود . خدا را بر آن نعمت سپاس بردم و گفتم : از اين ميوه مىخورم و از اين نهر مىآشامم تا ببينم خدا چه پيش مىآورد . چون شام در رسيد ، از بيم آسيب درندگان بر جان خويش از درختى بالا رفتم و بر شاخه‌اش خفتم . نيمه شب درنده‌اى را بر روى زمين يافتم كه خدا را تسبيح مىگفت و مىگفت : خدايى نيست جز خداى يگانهء مقتدر جبار ، و محمد فرستادهء خدا بود و پيامبرى مختار ، ابو بكر صديق يار وى بود در غار ، عمر فاروق فاتح شهر بود و ديار ، عثمان كشته‌اى در خانه بود و حصار ، و على شمشير خدايى آخته بود بر سر كفار ؛ بر بد خواهشان لعنت خداى مقتدر جبار ، و دوزخ باشدش قرار ، و بد باشد آن نشيمن و آن استقرار .\r\nاين سخنان را تا به صبح تكرار كرد . وقتى سپيده برآمد ، گفت : خدايى نيست جز خداى راست وعده و درست تهديد ، محمد فرستادهء خداست رهنمونى رشيد ، ابو بكر صاحب رايى است متين ؛ عمر بن خطاب دژى است پولادين ، عثمان با فضيلتى\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 5 ) : 9 / 78 - 86 .\r\n( 2 ) . اسقف كلمه‌اى يونانى است و بر مرتبه‌اى از مناصب روحانى نصرانى اطلاق مىشود ، بالاتر از كشيش و پايين‌تر از مطران ، جمعش اساقفه است .\r\n","page_name":" 185 ","page_number":193},
  {"content":"\r\n\r\nاست شهيد ، و على بن ابى طالب جنگاورى است شديد ؛ بر بدخواهشان لعنت پروردگار مجيد .\r\nآنگاه رو به خشكى نهادم و ديدم سر شترمرغ دارد و صورت انسان و دست و پاى چارپايان و دمى بسان ماهيان . از بيم جان بگريختم . با زبانى فصيح فرياد زد : بايست ، و گرنه كشته خواهى شد . ايستادم و پرسيد : چه دينى دارى ؟ گفتم : دين نصرانى . گفت :\r\nواى بر تو ! به دين پاك اسلام درآى ، زيرا اكنون به سرزمين پريان مسلمان درآمده‌اى و هرگز جز مسلمان از دست ايشان جان به در نخواهد برد . پرسيدم چگونه به اسلام در توان آمد ؟ گفت : اعتراف كن كه خدايى جز خداى يگانه نيست و محمد فرستادهء خداست . آن را گفتم : گفت : اسلام خويش را با رحمت و درود فرستادن بر ابو بكر و عمر و عثمان و على ، رضى اللّه عنهم ، به كمال رسان . پرسيدم : چه كسى اين دين و تعليم را براى شما پريان آورد ؟ گفت جمعى از ما كه به خدمت رسول خدا رسيده بودند ، شنيدند كه مىفرمود : چون قيامت فرا رسد ، بهشت فراخواهد آمد و با زبانى رسا و رها خواهد گفت : خداى من ! تو وعده داده‌اى كه اساسم را استوار گردانى . خداى بزرگ ، جل جلاله ، مىفرمايد : اساست را به وجود ابو بكر و عمر و عثمان و على استوار كرده ، و ترا به وجود حسن و حسين آراسته‌ام . آن درنده در اين هنگام از من پرسيد : مىخواهى اينجا بمانى يا مىخواهى پيش كس و كارت برگردى ؟ گفتم : پيس كس و كارم برمىگردم . گفت : اندكى صبر كن تا كشتىاى بيايد . در همان حال ، كشتىاى از آنجا بگذشت . به آن اشاره كردم و قايقى را به سويم فرستادند . سوار قايق شدم و به كشتى رفتم ، ديدم دوازده تن در آنند همگى نصرانى . از من پرسيدند : چه شد كه اينجا آمدى ؟ داستان را برايشان شرح دادم .\r\nهمگى به شگفت آمدند و مسلمان شدند . « 1 »\r\nابن آدم ، راوى اين چرند را حديث شناسان و علماى رجال نمىشناسند ، و در ميان اولاد آدم چنين كسى را سراغ ندارند و او را مجهول خوانده‌اند . و فكر نمىكنم آدم ابو البشر هم اين فرزندش را بشناسد ، يا مادران آدميزادگان چنين فرزندى را بشناسند .\r\n\r\n\r\n","description":"","footnote":"\r\n( 1 ) . مصباح الظلام ، سيد محمد جرادانى : 2 / 30 .\r\n","page_name":" 186 ","page_number":194},
  {"content":"\r\n\r\nاسقفى هم كه آن ماجرا منسوب به اوست ، در مجهول بودن و ناشناختگى دست كمى از ابن آدم ندارد و هيچ‌يك را هيچ كس نمىشناسد .\r\nوانگهى در صورتى كه متن روايت را تصديق نماييم و عقيده‌اى را كه آن پرى مسلمان داشته ، بپذيريم و بر بدخواهان خلفاى چهارگانه لعنت فرستيم و جايگاهشان را دوزخ بدانيم ، مىدانيد دشنام خويش را نثار چه كسى كرده‌ايم ؟ به تودهء عظيمى از اصحاب عادل و راسترو يا آن دسته از اصحاب كه براستى عادل و راستروند و ميان ايشان با يكى از خلفاى چهارگانه دشمنى و مخالفت بوده است و جنگ و ستيز ، نثار كرده‌ايم . من در حيرتم كه آن جماعت اين مشكل لاينحل را چگونه حل خواهند كرد و چطور اين روايت را صحيح و راست پنداشته به اصحاب و تودهء عظيمى از ايشان لعنت مىفرستند و در همان حال ، ايشان را عادل و راستور و بهشتى و مژدهء بهشت يافته مىانگارند ؟\r\nتعجب مىكنم از نابخردى آن عده نصرانى كه ادعاى بىدليل و ثابت نشدهء اسقفى را پذيرفته و راست پنداشته‌اند و ماجراى افسانه‌اى وادى پريان را باور نموده‌اند ، در حالى كه پيش از آن حاضر نبودند رسالت پيامبر امين را و خبرى را كه از خداى آسمان‌ها مىداد و با هزار دليل و معجزه و برهان قرين بود و به اخبار كاهنان و اسقفان و پيام‌هاى گرانقدر تاريخى متكى و مستند ، بپذيرند ؛ پندارى ورد موزون شبانگاهى آن درندهء پرى و ذكر مسجع جادويىاش آنان را مسحور گردانيده تا آنجا كه آيت حقش پنداشته و شاهد دعوايش انگاشته‌اند .\r\n39 - قرطبى مىنويسد : ابن ابى كعب مىگويد : سورهء و العصر « 1 » را براى پيامبر خواندم و پرسيدم : اى پيامبر خدا ! تفسيرش چيست ؟ فرمود : و العصر سوگندى است از خدا .\r\nپروردگارتان به پايان روز سوگند مىخورد كه آدمى در زيانكارى است ، يعنى ابو جهل .\r\n« جز كسانى كه ايمان آوردند » ابو بكر است . « و كارهاى پسنديده كردند » عمر است . « و يكديگر را به حق سفارش نمودند » عثمان است « و يكديگر را به صبر و پايدارى سفارش كردند » على است . ابن عباس هم در نطقى بر فراز منبر همين‌طور تفسير\r\n\r\n\r\n","description":"","footnote":"\r\n( 1 ) . عصر 103 / 1 - 3 .\r\n","page_name":" 187 ","page_number":195},
  {"content":"\r\n\r\nكرده است . « 1 »\r\nآيا رواست كه با چنين روايت مسخرهء بىسندى به خدا و پيامبرش دروغ ببندند و فرمايش الهى را تحريف معنوى كنند و دگرگونه نمايند ؟ آيا شايسته است كه مفسرى يا حديث‌شناسى صفحهء كتابش را به چنين چيزى بيالايد ؟ يا مگر در چنين موردى بايد سند روايت را بخواهيم و بگوييم مرسل و نامنتهى است ؟ و مگر دلالت متن روايت به تنهايى براى سستى و نادرستى آن كفايت نمىنمايد و از بررسى رجال سند - اگر سندى داشته باشد كه ندارد - بىنياز نمىسازد ؟ آيا در صفحهء تاريخ زندگى و سيرت مسلم اين عده و آنچه تاريخ راست و حقيقت نما از آنها حكايت كرده ، كارها و شواهدى بر صحت اين روايت ديده مىشود ؟ آرى ، ما يقين داريم كه هرمحقق و پژوهنده‌اى در لابلاى مجلدات كتابمان شواهد بسيار بر ماهيت و حقيقت آن عده مىيابد . آيا هيچ خردمندى باور مىدارد كه علامهء امت ، ابن عباس اين روايت دروغين و بهتان‌آميز را نقل كرده و در نطقى خوانده باشد و ساحت مقدس رسول اكرم را بدان آلوده باشد ؟\r\nوانگهى از طريق ابن مردويه ، از قول ابن عباس دربارهء آيهء كريمهء « جز كسانى كه ايمان آوردند و كارهاى پسنديده كردند » « 2 » آمده است كه مقصود على و سلمان است « 3 » ، و سخن ديگرى كه ابن عباس دربارهء آيهء « آيا كسانى كه مرتكب كارهاى بد گشتند ، پنداشته‌اند كه آنها را با كسانى كه ايمان آوردند و كارهاى پسنديده كردند ، برابر مىگردانيم گفته ، مؤيد آن است ، چه اين آيه در جنگ بدر در حق على نازل گشته است و كسانى كه مرتكب كارهاى بد گشتند ، عبارتند از : عتبه و شيبه و وليد ، و مراد از كسانى كه ايمان آوردند و كارهاى پسنديده كردند ، على عليه السّلام است « 4 » ، و چنان كه ديديم ، ابن عباس مىگويد : چون آيهء « كسانى كه ايمان آوردند كارهاى پسنديده كردند ايشان بهترين خلقند » فرود آمد ،\r\n\r\n\r\n","description":"","footnote":"\r\n( 1 ) . تفسير قرطبى : 2 / 180 . نيز ر ك : الرياض النضرة : 1 / 34 ؛ تفسير شربينى : 4 / 561 .\r\n( 2 ) . عصر 103 / 3 .\r\n( 3 ) . الدر المنثور : 2 / 396 . ر ك : الغدير ( متن عربى / چ 1 ) : 2 / 53 .\r\n( 4 ) . تذكرة الخواص 11 . ر ك : الغدير ( متن عربى / چ 1 ) : 2 / 51 .\r\n","page_name":" 188 ","page_number":196},
  {"content":"\r\n\r\nپيامبر صلّى اللّه عليه و آله به على فرمود : آن تو و شيعه‌ات هستيد . « 1 » بنابراين ، روايت ابى بن كعب در برابر اين گونه احاديثى كه عقل و منطق و بصيرت مؤيد آن است ، ساخته شده است .\r\nچون دروغ بودن اين روايت خيلى واضح و رسوا بوده ، از مفسران جز قرطبى و شربينى هيچ كس نقلش نكرده با اينكه در اختيار و در برابرشان قرار داشته است . شايد ابن حجر به بطلان و نادرستى اين روايت اشاره مىكند ، آنجا كه مىگويد : در تفسير اين سوره هيچ حديث صحيحى از زبان پيامبر نيافتم . « 2 »\r\nهمچنين از سياق سوره فهميده مىشود عباراتى كه پس از آيهء « كسانى كه ايمان آوردند . . . » آمده ، اوصاف همان اشخاص است ، نه اينكه اشاره به كسان ديگرى باشد و غير از آنان كه در جملهء نخست به وصف درآمده‌اند .\r\n40 - واحدى روايتى ثبت كرده است از عبد الرحمن بن حمدان عدل ، از احمد بن جعفر بن مالك ، از عبد اللّه بن احمد بن حنبل ، از محمد بن سليمان بن خالد فحّام ، از على بن هاشم ، از كثير النواء كه مىگويد : به ابو جعفر گفتم : فلان شخص از قول على بن حسين ، رضى اللّه عنهما ، برايم گفت : اين آيه دربارهء ابو بكر و عمر و على ، رضى اللّه عنهم ، نازل شده است كه « هركينه‌اى را از دلشان بركنديم ، همه برادرند و بر تختها روبه‌روى همند » « 3 » ، فرمود : به خدا سوگند ، اين آيه دربارهء ايشان نازل گشته است . پرسيدم چه كينه‌اى بوده است ؟ فرمود : كينهء جاهليت ، زيرا ميان قبيلهء تيم و قبيلهء عدى و قبيلهء بنى هاشم در جاهليت دشمنى بود ، اما وقتى اين جماعات مسلمان گشتند و دين را موافق شدند ، چنان شدند كه چون كمر ابو بكر دردمند گشت ، على ، رضى اللّه عنه ، دست خويش داغ كرده براى مداوا بر كمر ابو بكر مىچسباند ، پس اين آيه فرود آمد . « 4 »\r\nهيچ فضيلت و افتخارى را نمىتوان با چنين سند سستى براى كسى ثابت و استوار ساخت ، سندى كه تشكيل شده از مجهولى مثل عبد الرحمن عدل و محمد فحام ، و از\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 1 ) : 2 / 52 .\r\n( 2 ) . فتح البارى : 8 / 392 .\r\n( 3 ) . حجر 15 / 47 .\r\n( 4 ) . اسباب النزول 207 .\r\n","page_name":" 189 ","page_number":197},
  {"content":"\r\n\r\nكسى كه آخر عمرى اختلال حواس پيدا كرده و خرفت شده است « 1 » و چنان كه ابو الحسن بن فرات مىگويد : آنچه را برايش مىخوانده و به نظرش مىرسانده‌اند ، ملتفت نمىشده است « 2 » ، و خطيب بغدادى مىنويسد : ابو عبد اللّه ، احمد بن احمد قصرى مىگويد : من و برادرم از قصر به بغداد آمديم و هنوز ابو بكر ، احمد بن جعفر بن مالك قطيعى زنده بود ، و مىخواستم به درس فقه و فرايض برويم و تصميم گرفتيم درس ابن مالك را بشنويم ، ابن لبان فرضى به ما گفت : به درس او نرويد ، زيرا ناتوان و خرفت گشته است ، و پسر خويش را از رفتن به درس او منع كردم ؛ ما هم به درس او نرفتيم . « 3 » اين را ابن حجر نوشته « 4 » ، و همو مىگويد : او پيرى است در كارش بىدقت . « 5 » آرى ، سند از چنين كسانى تشكيل مىشود و از شيعى افراطىاى « 6 » كه جوزجانى و ابن حبان وى را چنين خوانده‌اند و شايد دارقطنى به همين جهت وى را ضعيف شمرده است ، و ابن حبان او را گرچه در شمار راويان ثقه آورده ، اما در رديف راويان ضعيف نيز ذكر كرده است . و بالاخره از كثير النواء كه اندكى پيش‌تر او را معرفى كرديم و ديديم سست روايتى است از دين به درگشته و زشت روايت كه در رديف سعد بن طريف قرار مىگيرد كه حديث جعل مىكرده و در نظر آن جماعت ، شيعى افراطى بسيار ضعيفى به شمار آمده است .\r\nدر تأويل آيهء كريمهء « و هركينه‌اى از دلشان بركنديم . . . » ، آن جماعت روايات بىارزش و ناجورى آورده‌اند شگفت‌انگيزتر از روايتى كه واحدى آورده است ، از آن جمله :\r\nروايتى كه صفورى « 7 » از قول ابن عباس آورده است ، مىگويد : و هركينه‌اى را كه در دل هاشان بود ، بزدوديم . . . ، آنگاه مىافزايد : هنگامى كه قيامت فرا رسد ، تخت‌ها از ياقوت سرخ‌فام برپا گردد و ابو بكر بر تختى بنشيند و عمر بر تختى و عثمان بر تختى ، سپس خدا فرمان دهد كه تخت‌ها به پرواز درآيند و آنها را زير عرش به گردش درآورند ، و چادرى بر\r\n\r\n\r\n","description":"","footnote":"\r\n( 1 ) . مراد احمد بن جعفر بن مالك - ابو بكر قطيعى .\r\n( 2 ) . ميزان الاعتدال : 1 / 41 .\r\n( 3 ) . تاريخ بغداد : 4 / 4 .\r\n( 4 ) . لسان الميزان : 1 / 145 .\r\n( 5 ) . همان : 2 / 237 .\r\n( 6 ) . مراد على بن هاشم است .\r\n( 7 ) . نزهة المجالس : 2 / 217 .\r\n","page_name":" 190 ","page_number":198},
  {"content":"\r\n\r\nگردشان زده شود از گوهر سپيدگون ، بعد چهار جام آورند تا ابو بكر نوشيدنى براى عمر بريزد ، و عمر براى عثمان ، و عثمان براى على ، و على براى ابو بكر ، آنگاه خدا فرمان دهد تا دوزخ به خروش آيد و با امواج خروشانش رافضيان را به ساحل افكند ، و بىدرنگ خدا پرده از ديده‌هاشان برگيرد تا مقامات اصحاب پيامبر خدا را بنگرند و بگويند :\r\nاينهايند كه خدا خوشبختشان گردانيد ، يا به روايتى ديگر بگويند : اينهايند كه مردم با پيروىشان به خوشبختى رسيده‌اند و ما با مخالفت و نافرمانىشان بدبخت گشته‌ايم .\r\nسرانجام ، آنها را با حسرت و پشيمانى به دوزخ باز مىگردانند .\r\nو روايتى كه از طريق كلبى ، از ابو صالح ، از ابن عباس آمده كه گفت : و هركينه‌اى را كه در دل‌هاشان بود ، بزدوديم . . . ، دربارهء ده نفر نازل گشته است : ابو بكر ، عمر ، عثمان ، على ، طلحه ، زبير ، سعد ، سعيد ، عبد الرحمن بن عوف ، و عبد اللّه بن مسعود .\r\nو روايتى از طريق نعمان بن بشير از قول على كه گفت : و هركينه‌اى را كه در دل‌هاشا نبود ، بزدوديم . . . ، و ايشان عبارتند از : عثمان و طلحه و زبير و من .\r\nبدينسان ، سخن خدا را از معنى حقيقى آن مىگردانند و تحريف مىنمايند و كسى نيست كه از راويان اين حرف بىاعتبار بپرسد : آن كينه و عداوتى كه از سينهء اين افراد زدوده شده ، كى زدوده گشته و كجا ؟ در حالى كه حديث و تاريخ گواهند بر اينكه كينه و عداوتى كه پس از اسلام آوردنشان از ميان رفته ، همچنان از هنگام وفات پيامبر صلّى اللّه عليه و آله به بعد در وجودشان لانه داشته است ، چنان كه ميانشان گفت‌وشنودها رفته و بحث‌ها و كشمش‌ها درگرفته تا به محاصره و مباحثه و جنگ و جدل در اطراف خانهء عثمان و لشكركشى خونين جمل انجاميده است ، و اينهمه ناشى از همان كينهء ديرينه و عداوت مزمن بوده كه در دل‌هاشان رسوب و رسوخ داشته است . مگر جز همين دشمنى و كينه بوده كه آنان را وامىداشته تا خون برادران و دوستانشان را هدر بدانند و حرمت حقوقشان را نابود انگارند ، و مقدسات و ناموسشان را هتك نمايند ؟ با وجود همهء اين حوادث كينه آفرين و كشمكش‌هاى خونين ، باز مىتوان گفت كينه و عداوت از دل‌هاشان زدوده گشته است ؟\r\n\r\n","description":"","footnote":"","page_name":" 191 ","page_number":199},
  {"content":"\r\n\r\nآياتى كه بدينگونه تحريف معنوى گشته ، بسيارند كه اگر آن تأويلات ناستوده و بهتان‌آميز گرد آيند ، كتابى قطور پرداخته خواهد شد ، لكن خوش نمىداريم كه آنها را به بحث كشيم ، چه پر گفتنى بىفايده خواهد بود و بىضرورت ، و همان سستى و نادرستى و پوچى كه خود در درون دارند و برون مىتراوند ، بر بطلان آنها كفايت مىنمايد . چه بايد گفت دربارهء حرف‌هايى از آنگونه كه در تأويل آيهء شريفهء « و او را بر مركبى ساخته شده از تخته‌ها و ميخها سوار كرديم كه زير نظر ما حركت مىكرد » « 1 » زده‌اند و گفته‌اند كه نوح چون كشتى را بساخت ، فرشتهء وحى چهار ميخ برايش آورد بر هرميخ عينى نگاشته بود :\r\nيك عين ( حرف اختصارى ) عبد اللّه كه همان ابو بكر است و عين ديگر عمر و عين ديگر عثمان و عين ديگر على ، رضى اللّه عنهم ، آنگاه كشتى به بركت ايشان روان گشت . « 2 »\r\nآن جماعت در تأويلات و تحريف‌هاى معنوى قرآن گيرودارها داشته‌اند ، از جمله در سال 317 هجرى در بغداد ميان طرفداران ابو بكر مروزى حنبلى و جماعت ديگرى از عامه بر سر تفسير آيهء « باشد كه پروردگارت ترا به منزلتى ستوده بردارد » « 3 » اختلاف افتاد .\r\nحنبليان گفتند : خدا پيامبر را با خويش و به منزلت اتحاد برمىنشاند ، و ديگران گفتند :\r\nمقصود از آن منزلت ، شفاعت عظماست . در نتيجه ، كارشان به جنگ كشيد و عده‌اى كشته شدند . « 4 »\r\nآنچه ياد شد ، نمونه‌اى است از صدها خرافه‌اى كه به منظور مبالغه در تمجيد و فضيلت تراشى تعبيه كرده و به ناحق به خدا نسبت داده‌اند و آيات خدا را به مسخره گرفته‌اند و با باطل مجادله نموده‌اند تا به وسيلهء آن حق را پايمال كنند . جمعى از ايشان كلام خدا را مىشنيدند ، آنگاه پس از درك آن ، به تحريفش مىپرداختند ، در حالى كه مىدانستند چه مىكنند . « 5 »\r\nاينها نمونه‌هايى است از بهتان و دروغسازى جاعلان كه به قصد فضيلت تراشى براى\r\n\r\n\r\n","description":"","footnote":"\r\n( 1 ) . قمر 54 / 13 ، 14 .\r\n( 2 ) . نزهة المجالس : 2 / 214 - به نقل از شوارد الملح .\r\n( 3 ) . اسراء 17 / 79 .\r\n( 4 ) . تاريخ ابن كثير : 11 / 162 .\r\n( 5 ) . بقرة 2 / 75 .\r\n","page_name":" 192 ","page_number":200},
  {"content":"\r\n\r\nاين و آن انجام گرفته است و ساده لوحان آنها را حقيقت انگاشته و صحنهء تأليفات خويش را در تفسير و حديث و تاريخ بدان آلوده‌اند ، حقايق و دقايق را تحريف كرده و از ديدهء خلق پوشانده‌اند ، پيوند همبستگى مسلمانان را با كار خويش گسسته و امت را پراكنده و فرقه فرقه گردانيده‌اند ، و دروغها ساخته و از پى هواى نفس رفته‌اند . ما با عرضهء چند نمونه از آنها خواستيم مقياس و نشانه‌اى به دست دهيم براى تلاش‌هاى مذبوحانه‌اى كه در طرفدارى و بزرگ نمودن تنى چند صورت گرفته است هرچند به همين مقدار بسنده كرديم ، اما صدها مانندش وجود دارد كه چشم از آنها پوشيديم و خوش نداشتيم كه گنديده‌هاى تاريخ را برشورانيم و رسوايىها را بر نماييم .\r\nهرپژوهنده‌اى بر اين مدعا تواند كه شواهدى بسيار يابد در لابلاى الرياض النضرة كه چنتهء خرافات و چرنديات است و در الصواعق المحرقة كه زنبيلى از تهمت و دروغ است و در السيرة الحلبية كه آكنده از روايات مجعول است و در نزهة المجالس كه دائرة المعارف مزخرفات و نادرستىهاست و در مصباح الظلام كه مجموعه‌اى از سخنان افتراآميز و روايات ساختگى است و در ديگر تأليفات جديد و قديم نظير اينها . واى بر آنها بدانچه نوشتند و واى بر آنها از سودى كه مىبرند ! « 1 » در آن هنگام خبرها برايشان پوشيده گردد و از يكديگر نتوانند پرسيد « 2 » ، و در قيامت دربارهء آنچه به بهتان و دروغ مىگفتند ، بازخواست خواهند شد « 3 » و خدا مىداند كه ايشان قطعا دروغگويند . « 4 »\r\n\r\n\r\n","description":"","footnote":"\r\n( 1 ) . بقرة 2 / 79 .\r\n( 2 ) . قصص 28 / 66 .\r\n( 3 ) . عنكبوت 29 / 13 .\r\n( 4 ) . توبة 9 / 42 .\r\n","page_name":" 193 ","page_number":201},
  {"content":"\r\n . \r\n","description":"","footnote":"","page_name":" 194 ","page_number":202},
  {"content":"\r\n\r\n\r\nفضيلت تراشى براى معاويه پسر ابوسفيان\r\nفكر مىكرديم دربارهء معاويه ، احتياجى نيست سخن را به شرح و بسط بكشانيم ، چون مسلمانان او را كاملا مىشناسند و به روحيهء پليدش واقفند و از تبهكارىها و جنايات سهمگينش باخبرند و از رذايل بىحد و حساب ، دودهء تباه ، نسب ناپاك و خانوادهء كثيفش نيز آگاهند ، و مىپنداشتيم هركه زبان به مدح او بگشايد ، پيشانىاش را عرق شرم خواهد پوشاند ، لكن ديديم تصورمان درست درنيامد و افراد گستاخ و پررو و لجبازى پيدا مىشوند كه در تجليل اين عنصر پليد و پست ، روايت و حديث جعل مىكنند و در كار جعل حد و مرزى نمىشناسند . به همين سبب ، بر آن شديم كه پاره‌اى گواهىهاى تاريخى را در شناسايى او به دست دهيم تا خوانندهء گرامى و هرپژوهنده‌اى بداند كه مدايح و تمجيدهايى را كه براى او ساخته‌اند ، چه ماهيتى دارد .\r\nدر اين كار نه اعتنايى به قيل و قال ابن كثير كرديم و نه به ندايى گوش داديم كه برخى از پيشينيان از كوهستان شام شنيده‌اند [ شايد هم نداى شيطان بوده است 
  ] ، ندايى كه مىگويد : هركه با معاويه كينه ورزد ، شعلهء آتش او را به دوزخ گدازان خواهد كشاند ، و به اندرون آتشكده‌اش فرو خواهد افكند .\r\nنه اعتنايى به خواب و خيالى كرديم كه تكيه‌گاه ابن كثير گشته است ، آنجا كه مىگويد :\r\nيكى گفته است : پيامبر خدا را در خواب ديدم كه ابو بكر و عمر و عثمان و على و معاويه\r\n\r\n","description":"","footnote":"","page_name":" 195 ","page_number":203},
  {"content":"\r\n\r\nدر خدمتش بودند . ناگاه مردى درآمد . عمر گفت : اى رسول خدا ! اين مرد ما را تحقير مىنمايد . گويى رسول خدا آن مرد را تشر زد و وى گفت : اى رسول خدا ! من با نظر حقارت به ايشان نمىنگرم ، بلكه به معاويه مىنگرم . فرمود : واى بر تو ! مگر او يكى از اصحاب من نيست ؟ و اين سخن را سه بار تكرار فرمود . آنگاه پيامبر خدا خنجرى را گرفت و به معاويه داد و به دو گفت : به پيكر او فروكن . معاويه با آن خنجر بر پيكر او زد ، من از خواب جستم و زود به خانه رفتم ، و ناگهان ديدم آن مرد همان شب كشته شده و مرده است و او ، راشد كندى بود .\r\nو نه التفاتى به عقيدهء سعيد بن مسيب كه هركس در حال دوستدارى ابو بكر و عمر و عثمان و على بميرد ، و اعتراف نمايد كه آن ده نفر به بهشت مىروند و بر معاويه درود و رحمت فرستد ، بر خدا واجب خواهد آمد كه به حسابش رسيدگى ننمايد . « 1 »\r\nو نه توجهى به خواب‌هايى كه براى عمر بن عبد العزيز روايت كرده‌اند و در آنها معاويه گفته است : به پروردگار كعبه سوگند كه بخشوده گشتم ، و رواياتش را در همين كتاب « 2 » خوانديم .\r\nو نه اعتنايى به حرف احمد حنبل كه به معاويه چكار دارند ؟ از خدا عافيت و سلامت مىطلبيم .\r\nما به چنين ياوه‌ها و عقايد سست و بىدليل و به هاتف مجهول و به خواب و خيال‌ها كارى نداريم و براى اينها هيچ ارزش و اعتبارى قائل نيستيم و اينها را در برابر فرمايشهاى پيامبر اكرم صلّى اللّه عليه و آله دربارهء معاويه و سخنان پر ارج و متين مردان صالح و پاكدامن ، و آنان كه از نزديك شاهد كارهايش بوده و او را خوب مىشناخته‌اند و پته‌اش را روى آب انداخته‌اند ، به هيچ مىشماريم . اينك شمه‌اى از اظهار نظرهاى مردان پاكدامنى كه كارشناس ماهيت معاويه به شمار مىآمده و از رفتار و روحيه‌اش در دورهء جاهليت و اسلام كاملا آگاه و مطلع بوده‌اند ، به نظرتان مىرسانيم :\r\n1 - على بن اقمر ، از زبان عبد اللّه بن عمر ، نقل مىكند كه پيامبر خدا از راهى پست بالا\r\n\r\n\r\n","description":"","footnote":"\r\n( 1 ) . تاريخ ابن كثير : 8 / 139 ، 140 .\r\n( 2 ) . ر ك : الغدير ( متن عربى / چ 5 ) : 9 / 347 .\r\n","page_name":" 196 ","page_number":204},
  {"content":"\r\n\r\nآمد و ابو سفيان را كه سواره بود و معاويه و برادرش همراه او بودند ، يكى دهانه‌كش بود و ديگرى ستورران ، ديد و چون به آنها نظر افكند ، فرمود : خدايا دهانه‌كش و ستورران و سوار را لعنت كن . از عبد اللّه بن عمر پرسيديم : تو خودت از پيامبر خدا شنيدى ؟ گفت :\r\nآرى ، اگر دروغ بگويم ، گوشم كر باد ، چنانك ديدگانم كور . « 1 »\r\nطبرى در تاريخش چنين مىنويسد : پيامبر ابوسفيان را كه بر خرى سوار بود و معاويه دهانهء آن را مىكشيد و پسرش يزيد ، آن را مىراند ، ديد و فرمود : خدا دهانه‌كش و سوار و ستور ران را لعنت كند . « 2 »\r\nامام مجتبى ، به همين حديث اشاره دارد ، آنجا كه خطاب به معاويه مىفرمايد : « ترا به خدا قسم مىدهم اى معاويه ! آيا به ياد دارى كه پدرت سوار بر شتر سرخ‌مويى آمد و تو آن را مىراندى و برادرت عتبه مىكشيد ، و پيامبر خدا شما را ديد و فرمود : خدايا سوار و دهانه كش و ستور ران را لعنت كن ؟ « 3 » محمد بن ابى بكر نيز در نامه‌اى به معاويه به همين مطلب اشاره دارد كه مىگويد : تو ملعون پسر ملعونى ! و نامه‌اش به تمامى ان شاء اللّه خواهد آمد .\r\n2 - براء بن عازب مىگويد : ابو سفيان همراه معاويه آمد . رسول خدا فرمود : خدايا آن جلويى و دنباله‌روش را لعنت كن . خدايا آن چموشك را بگير . پسر براء از پدرش مىپرسد : چموشك كيست ؟ جواب داد : معاويه . « 4 »\r\nلعنت پيامبر صلّى اللّه عليه و آله هرجان نثار رباخواران و ميگساران و باده فروشان و باده خران و باده كشان و باده گيران گشته ، گريبان پليد معاويه را كه قهرمان اين تبهكارىهاست ، گرفته است و داستان آلايشش به اين گناهان شرم‌آور ، خواهد آمد .\r\n3 - احمد حنبل ، ابويعلى ، نصر بن مزاحم از طريق ابو برزهء اسلمى ، و نيز طبرانى در كتاب المعجم الكبير از طريق ابن عباس چنين ثبت كرده‌اند : در سفرى همراه رسول خدا بوديم كه صداى دو نفر را شنيد كه آواز مىخواندند و به نوبت جواب هم را مىدادند . . . ،\r\n\r\n\r\n","description":"","footnote":"\r\n( 1 ) . كتاب صفين ( چاپ مصر ) 247 .\r\n( 2 ) . تاريخ طبرى : 11 / 357 .\r\n( 3 ) . فرمايش امام مجتبى به تمامى خواهد آمد .\r\n( 4 ) . كتاب صفين 244 .\r\n","page_name":" 197 ","page_number":205},
  {"content":"\r\n\r\nپيامبر فرمود : نگاه كنيد و ببينيد اين دو كيستند ؟ عرض كردند : معاويه است و عمرو بن العاصى در اين هنگام رسول خدا دست به دعا برداشته فرمود : خدايا آن دو را نگونسار گردان و به آتش دوزخ درانداز ، يا به عبارتى كه ابن عباس روايت كرده : خدايا آن دو را به فتنه درانداز و نگونسار گردان . « 1 »\r\nآن جماعت چون در سند اين روايت هيچ اشكال و نقصى نيافته‌اند ، و از طرفى بر علاقه‌مندان معاويه گران مىآمده كه چنين روايتى درباره‌اش وجود داشته باشد ، تلاش‌هاى گوناگون در محو اين حقيقت بروز داده‌اند . احمد حنبل اسم آن دو نفر را حذف كرده و به جايش نوشته : فلان و فلان ، و عده‌اى در برابر اين حديث ، چه ديگرى به ثبت رسانده‌اند . ابن قانع در معجم خود از محمد بن عبدوس كامل ، از عبد اللّه بن عمر ، از سعيد ابو العباس تيمى ، از سيف بن عمر ، از ابو عمر - آزاد شدهء ابراهيم بن طلحه - ، از زيد بن اسلم ، از صالح شقران چنين ثبت كرده است : شبى در سفر بوديم كه پيامبر صداى آوازى شنيد . رفتم و نگاه كردم ، ديدم معاوية بن رافع است و عمرو بن رفاعة بن تابوت كه آواز مىخواند . آمدم و به پيامبر اطلاع دادم ، فرمود : خدايا آن دو را به سوى آتش دوزخ بران و نگونسار گردان . در نتيجه ، عمرو بن رفاعه پيش از آنكه پيامبر از سفر برگردد ، مرد .\r\nسيوطى مىگويد : اين روايت ، اشكال و ابهام را از ميان برد و معلوم گشت كه توهمى در حديث نخستين و در يك لفظ آن رخ داده است ، در لفظ « ابن العاصى » ، و در حقيقت او ابن رفاعه بوده است كه يكى از منافقان است ، و همچنين معاوية بن رافع يكى از منافقان است ، و خدا داناتر است . « 2 »\r\nكسى نيست از اين مرد مطلع و استاد فن حديث كه عهده‌دار بررسى و ارزيابى و نقد است ، بپرسد كه اشكال و ابهامى كه مىگويى در حديث نخستين هست ، در كجاى آن است ؟ كدام لفظ و كلمه‌اش مبهم و بيجاست تا احتمال توهم و اشكال در آن پيدا شود ؟\r\nمگر در متن و مفهوم آن ، چيزى مخالف اصول يا شريعت هست ، يا چيزى بر خلاف\r\n\r\n\r\n","description":"","footnote":"\r\n( 1 ) . مسند احمد حنبل : 4 / 421 ؛ كتاب صفين ( چاپ مصر ) 246 . نيز ر ك : لسان العرب : 7 / 404 و 9 / 439 .\r\n( 2 ) . اللئالى المصنوعة : 1 / 427 .\r\n","page_name":" 198 ","page_number":206},
  {"content":"\r\n\r\nقرآن و سنت ؟ يا مقام كسى كه دامنش از آلايش هرگناه و خطايى پاك است ، در آن مورد اهانت و تحقير قرار گرفته ؟ يا ديندارى در آن توهين گشته و دشنام يافته است ؟ يا كسى كه اسلام ساحتش را از هرنكوهش و ايراد و دشنامى پاك و پيراسته شناخته ، مورد بىاحترامى واقع شده است ؟ آن يك پسر هند جگرخوار است ، و اين يك پسر نابغهء معروفه ، و آن دو همان دو موجودى هستند كه مىدانيم و مىدانى .\r\nآيا فراموش كرده‌اى كه رجال اين روايت سست سند كه به زعم تو اشكال و ابهام آن روايت نخستين را از بين برده و روشنش ساخته است ، مورد چه ايرادها قرار دارند ، و سندش چه اشكالات و نقايص و عيبناكىها دارد كه آن را بىذكر سند و چنان كه پندارى حديثى مسلم و ثابت است ، آورده‌اى ؟ مگر نديده‌اى كه در ميان سندش ، علاوه بر جمعى مجهول ، سيف بن عمر هست كه خودت در بحث از حديثى گفته‌اى كه او جاعل و روايت ساز است « 1 » ، و در بحث از حديثى ديگر گفته‌اى كه در سند آن راويان ضعيف قرار گرفته‌اند كه ضعيف‌ترينشان سيف است ؟ « 2 » و شرح حال سيف بن عمر را در همين كتاب « 3 » خوانديم و ديديم كه او ضعيف و متروك و ساقط و دروغساز و جاعل و متهم به زندقه و بىدينى است . آيا با روايت جعلى و ساختگى و دروغين رفع اشكال و ابهام از حديث مىشود ؟ خدايا از ما درگذر .\r\n4 - پيامبر خدا فرمود : از اين راه مردى از امتم درمىرسد كه در رستاخيز در حالى كه دينى جز آيينم دارد ، برانگيخته مىشود . ناگاه معاويه در رسيد « 4 » ، يا چنان كه ابن مزاحم نوشته ، فرمود : از اين راه مردى در مىرسد كه به هنگام مردن بر غير سنتم مىميرد . « 5 »\r\nاين را حافظ بلاذرى ، در جلد اول تاريخش چنين ثبت كرده است : عبد اللّه بن صالح از قول يحيى بن آدم ، از شريك ، از ليث ، از طاوس ، از عبد اللّه بن عمرو بن العاص مىگويد : در\r\n\r\n\r\n","description":"","footnote":"\r\n( 1 ) . اللئالى المصنوعة : 1 / 199 .\r\n( 2 ) . همان : 1 / 429 .\r\n( 3 ) . ر ك : الغدير ( متن عربى / چ 1 ) : 8 / 86 ، 335 .\r\n( 4 ) . تاريخ طبرى : 11 / 357 .\r\n( 5 ) . كتاب صفين 247 .\r\n","page_name":" 199 ","page_number":207},
  {"content":"\r\n\r\nخدمت پيامبر صلّى اللّه عليه و آله نشسته بودم . فرمود : از اين راه مردى در مىرسد كه به هنگام مرگ دينى غير از دينم دارد . عبد اللّه پسر عمرو عاص گويد : پدرم را گذاشتم تا لباسش را بپوشد بيمناك از اينكه او در رسد ، ناگاه معاويه در رسيد .\r\nبلاذرى مىگويد : اسحاق از قول عبد الرزاق بن همام ، از ابن طاوس ، از پدرش ، از عبد اللّه بن عمرو بن العاص همين روايت را نقل كرده است .\r\n\r\nبررسى سند روايت\r\nعلامه ، سيد محمد مكى بن عزوز مغربى مىگويد : حديث اول ، رجال سندش همگى رجال صحيح هستند ، حتى ليث كه او از رجال مسلم محدث معروف است و او ابن ابى سليم است ، و اگرچه دربارهء او ، به خاطر اختلاف حواسى كه آخر عمرى پيدا كرده ، حرف هست ، اما ابن معين و ديگران او را ثقه و مورد اعتماد شمرده‌اند و شوكانى نيز همين نظر را داشته است . به علاوه ، توهمى كه در اين روايت وجود دارد ، به وسيلهء سند دوم كه روايت اسحاق باشد ، بر طرف مىشود ، زيرا در اين روايت مطلب را از طاوس نه ليث ، بلكه پسرش عبد اللّه نقل مىكند ، و سند اين روايت ، متين و محكم است . « 1 »\r\n5 - در حديث مشهورى آمده است كه فرمود : معاويه در تابوتى از آتش در پايين‌ترين طبقهء دوزخ است و از آنجا فرياد مىزند : اى خداى پرمهر ، اى خداى نعمت بخش ! اينك به دادم برس كه قبلا سرپيچى نمودم و از تبهكاران بودم . « 2 »\r\n6 - ابوذر غفارى به معاويه مىگويد : از پيامبر خدا در حالى كه تو از كنارش مىگذشتى ، شنيدم كه فرمود : خدايا او را لعنت كن و او را جز با خاك گور سير مگردان . « 3 »\r\n7 - ابوذر غفارى به معاويه مىگويد : از رسول خدا صلّى اللّه عليه و آله شنيدم كه فرمود : معاويه در\r\n\r\n\r\n","description":"","footnote":"\r\n( 1 ) . العتب الجميل 86 .\r\n( 2 ) . تاريخ طبرى : 11 / 357 ؛ كتاب صفين 243 ، و عبارت حديث از تاريخ طبرى است .\r\n( 3 ) . ر ك : الغدير ( متن عربى / چ 1 ) : 8 / 312 .\r\n","page_name":" 200 ","page_number":208},
  {"content":"\r\n\r\nآتش خواهد بود . معاويه مىخندد و دستور مىدهد ابوذر را زندانى كنند . « 1 »\r\n8 - از زبان پيامبر صلّى اللّه عليه و آله نقل شده كه چون بر امت اسلام شكمباره‌اى كه مىخورد و سير نمىشود حاكم گردد ، امت بايد از او برحذر و در احتياط باشد . ابوذر مىگويد : رسول خدا صلّى اللّه عليه و آله به من اطلاع داد كه او معاويه است . يا به عبارتى ديگر فرمود : كار اين امت به خرابى نمىرود ، جز در حكومت مردى فراخ معده و گشاده شكم . « 2 »\r\n9 - نصر بن مزاحم در كتاب صفين و ابن عدى و عقيلى و خطيب بغدادى و مناوى از طريق ابو سعيد خدرى و عبد اللّه بن مسعود ، از زبان پيامبر چنين ثبت كرده‌اند : هرگاه معاويه را بر فراز منبر ديديد ، او را بكشيد .\r\nيا به لفظى ديگر ، فرمود : هرگاه معاويه را ديديد كه بر فراز منبرم نطق مىكند ، او را بكشيد .\r\nيا به اين عبارت كه هرگاه معاويه را ديديد كه بر فراز منبرم نطق مىكند ، گردنش را بزنيد .\r\nابو سعيد خدرى ، پس از نقل اين حديث ، مىافزايد : ما اين كار را نكرديم و رستگار نشديم .\r\nو حسن بصرى مىگويد : مسلمانان اين كار را انجام ندادند و رستگار نشدند . « 3 »\r\nاين را سيوطى در لئالى از چندين طريق كه متعلق به ابن عدى و عقيلى است ، نوشته و آنها را نادرست خوانده است « 4 » ، لكن بلاذرى ، آن را در تاريخش از طرقى جز آنها كه سيوطى اشاره كرده ، ثبت نموده است . وى مىگويد : يوسف بن موسى و ابو موسى اسحاق فروى از قول جرير بن عبد الحميد ، از اسماعيل بن ابى خالد و اعمش ، از حسن روايت كرده‌اند كه پيامبر خدا فرمود : هرگاه معاويه را بر فراز منبرم ديديد ، او را بكشيد .\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 1 ) : 8 / 312 .\r\n( 2 ) . همان مأخذ .\r\n( 3 ) . كتاب صفين ( چاپ مصر ) 243 ، 248 ؛ تاريخ طبرى : 11 / 357 ؛ تاريخ بغداد : 12 / 181 ؛ شرح ابن ابى الحديد : 1 / 348 ؛ كنوز الدقائق ، مناوى 10 ؛ اللئالى المصنوعة : 1 / 424 ، 425 ؛ تهذيب التهذيب : 1 / 428 .\r\n( 4 ) . اللئالى المصنوعة : 1 / 424 ، 425 .\r\n","page_name":" 201 ","page_number":209},
  {"content":"\r\n\r\nايشان آن كار را واگذاشتند و رستگار و موفق نگشتند .\r\n\r\nبررسى رجال سند روايت\r\n1 - 9 - يوسف بن موسى ، ابو يعقوب كوفى :\r\nاز رجال بخارى و ابو داود و ترمذى و نسائى و ابن خزيمه است كه رواياتش را در صحاح خويش آورده‌اند ، و چندين عالم ، رجال وى را ثقه و مورد اعتماد شمرده‌اند .\r\n2 - 9 - جرير بن عبد الحميد ، ابو عبد اللّه رازى :\r\nاز رجال صحاح ششگانه است و همهء علماى رجال او را ثقه و مورد اعتماد مىدانند .\r\n3 - 9 - اسماعيل بن ابى خالد احمسى كوفى :\r\nاز رجال صحاح ششگانه است و بر ثقه بودنش همداستانند .\r\n4 - 9 - سليمان بن مهران اعمش ، ابو محمد كوفى :\r\nاز رجال صحاح ششگانه است و در ميان محدثان كسى از او راستگوتر نيست .\r\n5 - 9 - حسن بصرى :\r\nاز رجال صحاح ششگانه است كه بر ثقه و مورد اعتماد بودنش همداستانند .\r\nبنابراين ، در روايت مذكور ، هيچ اشكالى به نظر نمىرسد ، جز اينكه مرسل است و معلوم نيست چه كسى مستقيما از زبان پيامبر نقل كرده است ، و اينهم در چنين موردى نقص و عيبناكى به شمار نمىرود ، زيرا آن جماعت اهميتى به اين نمىدهند كه كداميك از اصحاب ، آن را نقل كرده است ، چون همهء اصحاب به نظر ايشان عادل و راستروند .\r\nپس اين حديث صحيح است و بىاشكال ، و مرسل بودنش به وسيلهء سند متصلى كه وجود دارد ، ترميم مىشود .\r\nبلاذرى مىگويد : اسحاق بن ابى اسرائيل از حجاج بن محمد ، از حماد بن سلمه ، از على بن زيد ، از ابو نضره ، از ابو سعيد خدرى روايت كرده است كه يكى از انصار خواست معاويه را بكشد ، به او گفتيم : در دورهء حكومت عمر ، شمشير نكش تا از او كتبا بپرسم . او گفت : من از پيامبر خدا شنيدم كه فرمود : هرگاه معاويه را ديديد كه بر پاره تخته‌ها نطق\r\n\r\n","description":"","footnote":"","page_name":" 202 ","page_number":210},
  {"content":"\r\n\r\nمىكند ، او را بكشيد . گفتند : ما نيز آن حديث را شنيده‌ايم ، لكن اين كار را تا براى عمر ننويسيم ، نمىكنيم . آن را براى عمر نوشتند ، اما او جوابى به ايشان نداد تا مرد .\r\n\r\nنظرى به رجال سند روايت\r\n6 - 9 - اسحاق بن ابى اسرائيل ، ابو يعقوب مروزى :\r\nاز رجال بخارى در كتاب ادب المفرد است و از رجال ابو داود و نسائى . ابن معين و دارقطنى و بغوى و احمد بن حنبل او را ثقه و مورد اعتماد شمرده‌اند .\r\n7 - 9 - حجاج بن محمد مصيصى ، ابو محمد اعور :\r\nاز رجال دو صحيح بخارى و مسلم است و ديگر صحاح .\r\n8 - 9 - حماد بن سلمه ، ابو سلمهء بصرى :\r\nاز رجال صحيح مسلم است و رجال بخارى در كتاب التعاليق و ديگر مؤلفان سنن . همهء اساتيد و بزرگان حديث بر ثقه و امين بودنش همداستانند .\r\n9 - 9 - على بن زيد بن جدعان ، ابو الحسن بصرى :\r\nاز راويان مسلم است در صحيح مسلم ، و از راويان بخارى در ادب المفرد ، و ديگر مؤلفان سنن . شيعىاى ثقه و بسيار راستگوست .\r\n10 - 9 - ابو نصره ، منذر بن مالك عبدى بصرى :\r\nاز رجال صحيح مسلم ، و التعاليق بخارى ، و ديگر كتابهاى سنن است . ابن معين و ابو زرعه و نسائى و ابن سعد و احمد بن حنبل وى را ثقه و طرف اعتماد شمرده‌اند .\r\n11 - 9 - ابو سعيد خدرى ، صحابى مشهور :\r\nاين روايت را به همين طريق روايى ، ابن حجر ثبت كرده مىگويد : حسن بن سفيان در مسند خود از قول اسحاق ، از عبد الرزاق ، از ابن عيينه ، از على بن زيد ثبت كرده است و محفوظ از عبد الرزاق ، از جعفر بن سليمان ، از على ، لكن عبارت ابن عيينه به اين صورت است : . . . او را سنگسار كنيد . به اين شكل ابن عدى از حسن بن سفيان ثبت كرده است . « 1 »\r\n\r\n\r\n","description":"","footnote":"\r\n( 1 ) . تهذيب التهذيب : 7 / 324 .\r\n","page_name":" 203 ","page_number":211},
  {"content":"\r\n\r\nاين طريق روايى ، يعنى طريق حسن بن سفيان نيز همهء رجال سندش ثقه و طرف اطمينانند و چنان كه در ميزان الاعتدال آمده ، ابن عدى با همين طريق ثبتش كرده است . « 1 » او مىگويد : حسن بن سفيان از ابن راهويه ، از عبد الرزاق ، از ابن عيينه ، از على بن زيد بن جدعان ، از ابو نضره ، از ابو سعيد خدرى روايت كرده كه پيامبر فرمود : هرگاه معاويه را بر فراز منبرم ديديد ، او را بكشيد .\r\nهمچنين مىگويد : محمد بن سعيد بن معاويه در نصيبين براى ما چنين روايت كرده كه سليمان بن ايوب صريفينى از قول ابن عيينه روايت كرد . . . و همين را محمد بن عباس دمشقى از عمار بن رجاء ، از ابن مدينى ، از سفيان ، يعنى ابن عيينه روايت كرد . همچنين محمد بن ابراهيم اصفهانى و احمد بن فرات و عبد الرزاق از جعفر بن سليمان ، از ابن جدعان حديثى شبيه همين روايت كرده‌اند .\r\n\r\nسندى ديگر\r\nابن حبان از طريق عباد بن يعقوب ، از شريك ، از عاصم ، از زر ، از عبد اللّه ، حديثى ثبت كرده منسوب به پيامبر كه مىفرمايد : هرگاه معاويه را بر فراز منبرم ديديد ، او را بكشيد . « 2 »\r\n\r\nبررسى رجال آن\r\n12 - 9 - عباد بن يعقوب اسدى ، ابو سعيد كوفى :\r\nاز رجال بخارى و ترمذى و ابن ماجه است . ابن خزيمه و ابو حاتم او را ثقه و طرف اعتماد شمرده‌اند و دارقطنى مىگويد : شيعىاى بسيار راستگوست .\r\n13 - 9 - شريك نخعى كوفى :\r\nاز رجال صحيح مسلم است و التعاليق بخارى ، و چهار سنن ديگر . ابن معين و عجلى و يعقوب بن شيبه و ابن سعيد و ابو داود و حربى او را ثقه و مورد اطمينان دانسته‌اند .\r\n14 - 9 - عاصم بن بهدلهء اسدى كوفى ، ابو بكر مقرى .\r\n\r\n\r\n","description":"","footnote":"\r\n( 1 ) . ميزان الاعتدال : 2 / 128 .\r\n( 2 ) . تهذيب التهذيب : 5 / 110 .\r\n","page_name":" 204 ","page_number":212},
  {"content":"\r\n\r\nاز رجال صحاح ششگانه است و بر ثقه بودنش متفقند .\r\n15 - 9 - زر بن حبيش كوفى :\r\nدورهء جاهليت را دريافته است و از رجال صحاح ششگانه است .\r\n16 - 9 - عبد اللّه بن مسعود :\r\nصحابى شهير و عظيم الشأن .\r\nبنابراين ، سندش صحيح و درست است و رجالش همگى ثقه‌اند . بدين ترتيب ، آن حديث ، چهار طريق روايى صحيح و بىاشكل دارد . با اينهمه ، ابن كثير را امانتش بر آن داشته كه از طريقه‌هاى روايى اين حديث جز آن را كه ضعيف و سست است ، ذكر ننمايد ، چنان كه سيوطى را چنين خوش آمده كه در رشتهء اللئالى خويش جز غشدار را نكشد و نياويزد و براى حفظ اعتبار و آبروى پسر هند جگرخوار از اسناد صحيح اين حديث هيچ ياد نكند .\r\nاين حديث با حديث صحيح و ثابت و مورد اتفاق ديگرى تحكيم و استحكام يافته است ، با آن فرمايش كه هرگاه براى دو خليفه بيعت گرفته شد ، دومى را بكشيد ، و اين فرمايش رسول اكرم صلّى اللّه عليه و آله كه هركس با امامى بيعت كرد و دست موافقت داد ، بايستى تا مىتواند ، از او اطاعت نمايد و در صورتى كه ديگرى آمد و با آن امام به كشمكش برخاست ، بايد گردن اين دومى را بزنيد . « 1 »\r\nآن جماعت در برابر حديث « هرگاه معاويه را بر فراز منبرم ديديد او را بكشيد » به قال و قيل و كشمكش پرداخته‌اند . برخى حرفى را تغيير داده و افزوده‌اى براى حديث قائل گشته‌اند ، چنان كه خطيب بغدادى از حسن بن محمد خلال ، از يوسف بن ابى حفص زاهد ، از محمد بن اسحاق فقيه ، از ابو نصر غازى ، از حسن بن كثير ، از بكر بن أيمن قيسى ، از عامر بن يحيى صريمى ، از ابو زبير ، از جابر روايتى ثبت كرده منسوب به پيامبر كه هرگاه معاويه را ديديد بر فراز منبرم نطق مىكند ، از او بپذيريد ، زيرا او امين و مورد اطمينان است .\r\n\r\n\r\n","description":"","footnote":"\r\n( 1 ) . شرح اين دو حديث صحيح از نظرتان گذشت . ر ك : الغدير ( متن عربى / چ 5 ) : 10 / 27 ، 28 .\r\n","page_name":" 205 ","page_number":213},
  {"content":"\r\n\r\nخطيب بغدادى مىگويد : اين حديث را جز بدين صورت ننوشته‌ام ، و رجال سندش آن عده كه بين محمد بن اسحاق و ابو زبير قرار دارند ، همگى مجهولند . « 1 » ذهبى در ميزان الاعتدال و ابن حجر در لسان الميزان در شرح حال حسن بن كثير و بكر بن أيمن و عامر بن يحيى مىگويند كه اينها مجهولند . البته ، اظهار نظر علماى رجال دربارهء ابو زبير محمد بن مسلم مكى از لحاظ اينكه آيا مورد اعتماد است يا مورد ايراد و اشكال ، مختلف است .\r\nابن كثير دربارهء سند اين روايت اعلام داشته كه سندى مجهول است . « 2 »\r\nجزء اضافى اين روايت ، يعنى « زيرا او امين و مورد اطمينان است » ، شاهدى قوى و زنده است بر بطلان روايت و ساختگى بودنش ، و دربارهء امانت و درستكارى اين موجود قبلا داد سخن داده‌ايم . « 3 »\r\nپس از اينها يكى ديگر پيدا شده كه خبر نداشته عده‌اى « فاقتلوه » را در آن حديث به « فاقبلوه » تبديل كرده‌اند و در نتيجه ، « او را بكشيد » تبديل شده به « آن را بپذيرد » ، يا خبر داشته ، ولى از آن تحريف خوشش نيامده و روايتى ساخته است بدانگونه كه معاويه غير از معاوية ابن ابى سفيان باشد . حافظ ابن عساكر روايتى ثبت كرده از محمد بن ناصر حافظ ، از عبد القادر بن محمد ، از ابن اسحاق برمكى ، از احمد بن ابراهيم بن شاذان كه گفت :\r\nابو بكر بن ابى داود وقتى حديث « هرگاه معاويه را بر فراز منبرم ديديد ، او را بكشيد » را برايم خواند ، گفت : اين ، معاوية بن تابوت سر دستهء منافقان است كه قسم خورده بود بر منبر پيامبر ادرار و كثافتكارى نمايد ، و او معاوية بن ابى سفيان نيست .\r\nسيوطى در كتاب اللئالى پس از ذكر اين روايت مىگويد : اين احتياج به نقل دارد ، اما چه كسى آن را نقل و روايت كرده است ؟ من مىگويم : ابن عساكر گفته است : اين تأويلى\r\n\r\n\r\n","description":"","footnote":"\r\n( 1 ) . در تاريخ بغداد چنين نوشته است و آن را عينا ابن حجر در لسان الميزان : 2 / 247 ثبت كرده است . در اللئالى المصنوعهء سيوطى : 1 / 426 به نقل از تاريخ بغداد چنين آمده است : خطيب مىگويد : محمد بن اسحاق بسيار خطا كرده و احاديث ناشناخته و نكوهيده آورده است و رجالى كه پس از نام وى اسمشان آمده ، تا مىرسند به ابو زبير ، همگى ناشناخته و مجهولند .\r\n( 2 ) . تاريخ ابن كثير : 8 / 133 .\r\n( 3 ) . ر ك : الغدير ( متن عربى / چ 1 ) : 5 / 264 و 9 / 292 .\r\n","page_name":" 206 ","page_number":214},
  {"content":"\r\n\r\nبعيد و ناسازگار است ، و خدا داناتر است . « 1 »\r\nمىپرسيم : از احوال معاوية بن تابوت خبر دارى ؟ و در تاريخ از وى چيزى خوانده‌اى ؟ او كيست و فرزند كه ؟ چه وقت به دنيا آمده و كجا بوده و چه كسى او را ديده و از او حديث و روايت شنيده است ؟ و چه كسى روايت و سخنش را به ابو بكر بن ابىداود رسانده است ؟ و آيا او طبق قسمى كه خورده ، عمل كرده است ؟ آيا اصحاب پيامبر او را بر فراز منبر ديده و او را كشته‌اند ؟ يا تا امروز هيچ كس او را نديده و تا ابد نخواهدش ديد ؟\r\nنظير اين تأويل در مورد روايت فاطمه دختر قيس آمده است كه مىگويد : به رسول خدا عرض كردم : معاويه و ابو جهم از من خواستگارى كرده‌اند . پيامبر فرمود : معاويه گدايى بىپول است . رافعى مىگويد : او غير از معاوية بن ابى سفيان است كه به خلافت رسيده ، او معاويهء ديگرى است . « 2 »\r\nآرى ، رافعى به طرفدارى پسر هند جگرخوار ، و به علت دوستى وى چنين تأويل كرده است ، اما نووى مىگويد : اين غلطى آشكار است ، و در صحيح مسلم دربارهء اين حديث آمده است كه او معاوية بن ابى سفيان است .\r\nمسلم و ابو داود و نسائى و طيالسى و بيهقى ، معاويه‌اى را كه نامش در آن حديث آمده ، پسر ابو سفيان خوانده‌اند . « 3 » بنابراين ، تأويل آن به اين‌كه مقصود غير از معاوية بن ابى سفيان است ، بنا به گفتهء نووى غلطى آشكار است .\r\nابن كثير و ابن حجر براى تغيير و تقلب در حديث « فاقتلوه » نقشهء ديگرى كشيده و به اجرا گذاشته‌اند . ابن كثير در تاريخش مىنويسد : اين حديث بدون شك دروغ است و اگر صحيح مىبود ، قطعا اصحاب به انجام دستور پيامبر مىپرداختند ، زيرا ايشان در اجراى فرمان خدا دستخوش سرزنش سرزنشگران نمىشدند . « 4 » ابن حجر هم مىنويسد : به\r\n\r\n\r\n","description":"","footnote":"\r\n( 1 ) . اللئالى المصنوعة : 1 / 425 .\r\n( 2 ) . الاصابة : 3 / 498 .\r\n( 3 ) . صحيح مسلم : 4 / 195 ؛ سنن ابى داود : 1 / 359 ؛ سنن نسائى : 6 / 208 ؛ مسند طيالسى 228 ؛ السنن الكبرى ، بيهقى : 7 / 471 .\r\n( 4 ) . تاريخ ابن كثير : 8 / 133 .\r\n","page_name":" 207 ","page_number":215},
  {"content":"\r\n\r\nفرض صحت اين حديث ، لازم مىآيد كه براى ديگر اصحابى كه آن حديث را شنيده‌اند ، يا آن عده از ايشان كه آن حديث را شنيده و پنهان كرده‌اند ، نقيصه و عيبى به تصور آيد ، زيرا چنين حديثى بايد به همهء امت ابلاغ شود تا به آن عمل كنند و دستور پيامبر را به اجرا درآورند . به علاوه اگر آن را پنهان كرده بودند ، به تابعان نمىرسيد تا آن را براى آيندگان نقل و روايت نمايند . بنابراين ، جز فرض اول باقى نمىماند و آن اين‌كه حديث را به ايشان ابلاغ كنند ، ولى به آن عمل ننمايند ، و اين چيزى است كه شرعا تصورش جايز نيست ، چون اگر تصور چنين كارى را براى آنان روا بدانيم ، لازمه‌اش اينست كه تصور پنهان‌كردن پاره‌اى از آيات قرآن يا ترك عمل به آنها را در مورد ايشان روا بدانيم ، و اينها همگى شرعا ناروا است بويژه كه پيامبر فرموده است : شما را در حالى وامىگذارم و از دنيا درمىگذرم كه بر راه روشن روانيد و قرار داريد . « 1 »\r\nاين جماعت چقدر به اصحاب حسن ظن دارند ! كاش حسن ظنشان منطقى و عقلايى مىبود ، اما چه مىتوان كرد كه تاريخ درست و راستگو بر خلاف تصورشان داستان دارد ، و سيرهء ثابت و مسلم اصحاب ، و فرمايشهاى پيامبر صلّى اللّه عليه و آله كه مورد قبول امت اسلام قرار گرفته و ائمهء حديث در « صحيح » ها و « مسند » ها آنها را ثبت و ضبط كرده‌اند ، حقيقت را روش گردانيده و تصور آن جماعت را بر باد داده است و ما ، پاره‌اى از آن احاديث و فرمايشها و سيرهء تاريخى را در همين كتاب نوشتيم و يادآور شديم . « 2 »\r\nاصحاب - كه آن جماعت مدعىاند فرمايش و دستور پيامبر صلّى اللّه عليه و آله را اگر شنيده بودند ، به اجرا مىگذاشتند - يا برجسته‌ترين و زبدهء ايشان مگر فرمان رسول اكرم صلّى اللّه عليه و آله را داير بر قتل ذوالثديه ، پس از آن‌كه حضرتش شخص او را به ايشان نشان داد و اطلاع داد كه چه منويات تبهكارانه‌اى دارد و خود آن شخص نيز اعتراف كرد ، به اجرا درآوردند ؟ مگر در حضور پيامبر سر از فرمانش نپيچيدند و دستورش را پشت گوش نيفكندند ؟ « 3 » مگر به اين\r\n\r\n\r\n","description":"","footnote":"\r\n( 1 ) . تطهير الجنان حاشيهء الصواعق المحرقة 60 .\r\n( 2 ) . ر ك : الغدير ( متن عربى / چ 1 ) : 3 / 261 ، 262 .\r\n( 3 ) . همان : 7 / 216 - 218 .\r\n","page_name":" 208 ","page_number":216},
  {"content":"\r\n\r\nدستورش كه براى آن جماعت به صحت و ثبوت پيوسته است ، عمل كردند به اين دستور كه هرگاه براى دو خليفه بيعت گرفته شد ، نفر دومى را بكشيد ؟ يا به اين فرمانش كه هر كس خواست كار اين امت را در حالى كه متحد است ، به پراكندگى كشاند ، هركه مىخواهد باشد ، او را با شمشير بزنيد ؟ يا اين فرمان كه هرگاه ديگرى آمد ، با آن امام به كشمكش پرداخت ، گردن اين دومى را بزنيد ؟ و ديگر فرمان‌ها كه در احاديث صحيح آمده است و برخى را در همين جلد نوشتيم ؟ « 1 »\r\n10 - از طريق زيد بن ارقم و عبادة بن صامت ، روايتى آمده است منسوب به پيامبر صلّى اللّه عليه و آله كه فرمود : هرگاه معاويه و عمرو بن عاص را در حال اجتماع يافتيد ، آنها را از هم بپراكنيد ، زيرا آن دو براى كار خير گرد هم نمىآيند . « 2 »\r\n11 - روايتى است منسوب به پيامبر صلّى اللّه عليه و آله كه مىفرمايد : از اين راه مردى در برابرتان ظاهر خواهد شد كه وقتى مىميرد ، بر غير سنت من است . ناگاه معاويه سر مىرسد . « 3 »\r\n12 - در نامه‌اى از مولاى متقيان امير مؤمنان على عليه السّلام به معاويه چنين آمده : نامه‌ات رسيد ، نامهء كسى كه بصيرتى ندارد تا هدايتش نمايد و نه رهبرى تا به راه خردمندانه‌اش درآورد . هواى نفسش او را خوانده و او آن دعوت را اجابت نموده است ، بل گمراهى او را كشانده و او به دنبالش كشيده شده است ، تا آنجا كه گويد : اما افتخاراتم در دورهء اسلام ، و خويشاوندىام با پيامبر خدا صلّى اللّه عليه و آله و منزلتم نسبت به قريش را به جان خودم اگر مىتوانستى انكار يا رد نمايى ، انكار و رد مىكردى .\r\nو به روايتى ديگر چنين عبارتى : از طرف تو اندرزى دراز و نامه‌اى مركب آلود به من رسيد ، نامه‌اى كه با گمراهىات نگاشته و با عقايد و نظريات تباهت امضا كرده و به پايان رسانده‌اى ، نامهء كسى كه بصيرتى ندارد تا هدايتش نمايد و نه رهبرى تا به راه خردمندانه‌اش درآورد . هواى نفسش او را خوانده و او آن دعوت را اجابت نموده است ،\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 1 ) : 10 / 20 .\r\n( 2 ) . همان : 2 / 127 .\r\n( 3 ) . نصر بن مزاحم اين روايت را در كتاب صفين آورده است .\r\n","page_name":" 209 ","page_number":217},
  {"content":"\r\n\r\nبل گمراهى او را كشانده و او به دنبالش كشيده شده است . « 1 »\r\n13 - در نامه‌اى از امام عليه السّلام به معاويه چنين نوشته شده است : اين گمراهى و بيراهه روى را كه در سالخوردگى و سپرى شدن عمرت در وجودت ريشه دارد ، از وجود خود ريشه‌كن ساز ، زيرا تو امروز وضع جامهء پوسيده‌اى را دارى كه هرگوشه‌اش را درست كنند ، گوشهء ديگرش واخواهد رفت . تو يك نسل پر شمار از مردم را گمراه كرده‌اى ، و با بيراهه روىات فريفته‌اى ، و به درياى خويش افكنده‌اى تا تاريكىها آنها را فرا گرفته و شبهه‌هاى متلاطم به اين سو و آن سو پراكنده‌شان ساخته است ؛ در نتيجه ، از راه صواب منحرف و به يك سو گشته‌اند و رجعت كرده‌اند و به حال ديرينه بازگشته‌اند جز آن عدهء با بصيرتى كه از تو رو برگردانده و ايشان پس از شناختن تو ترا ترك كرده‌اند و از همكارى و كمك به تو سرباز زدند و به خدا روآوردند ، چون آنان را به دشوارى و گستاخى كشاندى و از راه راست و معتدل منحرف كردى . « 2 »\r\n14 - در نامه‌اى از امام عليه السّلام به معاويه چنين آمده است : گمراهىهايى كه بروز داده‌اى ، بىشباهت به آنها نيست كه خانواده و خويشاوندانت بروز دادند ، همان‌ها كه كفر و آرمان‌هاى باطل و ناروا ، به حسدورزى نسبت به محمد صلّى اللّه عليه و آله واداشتشان تا در آنجاها كه خبر دارى ، به خاك هلاك در غلتيدند و نتوانستند هيچ‌يك از مقدسات و بزرگان خويش را حمايت نمايند و من در آن آوردگاه‌ها ، هماوردشان بودم و جنگاور آويخته به ايشان و همان كه راه بر آنان بربست و سرانشان را و سران گمراهى را بكشت و اگر خدا بخواهد اولادشان را به آن نياكان ملحق خواهم ساخت . بدا به حال فرزندى كه از پى جدى برود كه جايگاه و قرارگاهش دوزخ است . « 3 »\r\n15 - اين قسمت ديگرى از نامهء حضرتش به معاويه است : ديرگاهى است كه تو و\r\n\r\n\r\n","description":"","footnote":"\r\n( 1 ) . العقد الفريد : 2 / 233 ؛ الكامل ، مبرد : 1 / 157 ؛ كتاب صفين 64 ؛ الامامة و السياسة : 1 / 77 ؛ نهج البلاغة : 2 / 5 ؛ شرح ابن ابى الحديد : 1 / 252 و 3 / 302 .\r\n( 2 ) . نهج البلاغة : 2 / 41 ؛ شرح ابن ابى الحديد : 4 / 50 .\r\n( 3 ) . شرح ابن ابى الحديد : 4 / 50 .\r\n","page_name":" 210 ","page_number":218},
  {"content":"\r\n\r\nدوستدارانت كه دوستداران شيطان مطرودند ، حق ( يا اسلام و تعاليم قرآن ) را افسانه‌هاى پيشينيان خوانده‌ايد و آن را پس پشت افكنده‌ايد و در صدد برآمده‌ايد كه با دست و زبانتان ، مشعل خدا را خاموش گردانيد كه خدا نور خويش به كمال مىرساند ، گرچه كافران نخواهند و بدشان بيايد . به جان خودم سوگند ، نور خدا گرچه نخواهى و بدت بيايد ، به كمال خواهد رسيد و دانش دين منتشر خواهد گشت و به سزاى كارت خواهى رسيد . بنابراين ، در زندگى دنيايت كه از تو جدا خواهد گشت ، هرچه مىخواهى تبهكارى ورز ، لكن پندارى هم‌اكنون است كه روزگار باطل و نارواگرىات به پايان رسيده و كار و حكومتت بر باد رفته است ، و تو به سوى شعلهء فروزان و سوزان دوزخ كشانده شده‌اى ، و خدا به هيچ وجه به تو ستم نكرده باشد و پروردگارت به بندگانش ستم‌كننده نيست . « 1 »\r\n16 - اين هم قسمتى از نامه‌اى كه حضرتش به او نوشته است : كارهاى بدى كه كرده‌اى ، همراه با اطلاعى كه خداى متعال از وضع تو دارد ، سبب گشته كه خدا وضع و كار ترا به صلاح نيارد و دلت را آمادهء تبهكارى گرداند . اى پسر صخر ، اى پسر ملعون ، و به عبارتى ديگر : اى پسر صخر ملعون ! ادعا كرده‌اى كه بردبارىات به قدر كوهساران است ، و دانشت ميان شكّاكان مايهء تميز و حل و فصل است ، حال آنكه تو سبكسرى منافق و كج فهمى نابخرد ، و بزدلى رذل هستى . « 2 »\r\n17 - در نامهء ديگرى به او مىنويسد : نامه‌ات رسيد . ديدم مقصودى برتر از آنچه درخور تست دارى ، و به دنبال چيزى غير از گمشدهء خويشى ، و كوركورانه مىلولى و در گمراى سرگردانى ، و نه‌تنها به دليل محكم چنگ نينداخته‌اى ، بلكه به سست‌ترين گمان‌ها آويخته‌اى . پناه بر خدا ! چقدر به تمايلات بدعت‌آميز سخت چسبيده‌اى و به سرگشتگى توانفرسا گرفتار آمده‌اى ، علاوه بر پايمال‌كردن حقايق و ترك اسناد و موازينى كه خدا به موجبش بازخواست خواهد كرد و براى بندگانش حجت به شمار مىآيد . « 3 »\r\n\r\n\r\n","description":"","footnote":"\r\n( 1 ) . شرح نهج البلاغة : 3 / 411 و 4 / 51 .\r\n( 2 ) . همان مأخذ .\r\n( 3 ) . نهج البلاغة : 2 / 44 ؛ شرح ابن ابى الحديد : 4 / 57 .\r\n","page_name":" 211 ","page_number":219},
  {"content":"\r\n\r\n18 - وقتى معاويه حضرتش را دعوت كرد كه اختلافشان را در پرتو قرآن حل و فصل نمايند ، امام به او چنين نوشت : تو به حكم قرآن دعوت كرده‌اى ، و من مىدانم كه تو نه اهل قرآنى و نه خواهان حكم و رأيش ، و از خدا بايستى كمك خواست . « 1 »\r\n19 - در نامه‌اى امام عليه السّلام به او چنين مىنويسد : . . . اكنون وقت آن رسيده كه از درك امور روشن استفاده برى و آنها را دريابى . تو در ادعاهاى باطلت ، همان شيوهء ديرينهء پيشينيانت را پيروى كرده‌اى و با ارتكاب فريب‌ها و دروغ‌ورزىها مىكوشى كه خصالى را كه به آن دسترسى ندارى ، به خود بچسبانى و آنچه را از اختيار تو بيرون است ، در اختصاص خويش بدانى تا از قانون اسلام خود را خلاص كنى و حقايقى را كه از گوشت و خونت به تو نزديك‌تر و برايت محسوس‌تر است ، انكار نمايى ؛ آن حقايق را كه با گوش هوش دريافته‌اى و حافظه‌ات را آكنده است . بنابراين ، پس از روگردانى از حق چه مىماند جز گمراهى آشكار و رسوايى . « 2 »\r\n20 - در نامهء ديگرى به او مىنويسد : اى معاويه ! تو و امثال تو كى اداره‌كنندگان خلق بوده‌ايد يا چگونه حكام اين امت توانيد گشت ، با اينكه هيچ حسن سابقه‌اى نداريد و در ميان قومتان برترى و فضيلتى را احراز نكرده‌ايد ؟ بنابراين ، خودت را براى پيشامدى كه بر سرت خواهد آمد ، آماده كن و مگذار شيطان در مورد تو كامياب شود ، گرچه مىدانم خدا و پيامبرش راستگويند و تو چنين نخواهى كرد و پيرو هدايت نخواهى گشت . بدين سبب ، من از بدبختى ديرينه و جدانشدنى به خدا پناه مىجويم . در صورتى كه چنين نكنى به تو اطلاع مىدهم كه چه باعث گشته تو در غفلت بمانى . آن علت در اين است كه تو خوشگذران و عشرت طلبى و شيطان توانسته ترا در اختيار گيرد و در وجودت بسان خون در بدن ، جريان يابد . « 3 »\r\n21 - در نامه‌اى از امام عليه السّلام به معاويه چنين آمده است : در مورد آنچه تحت ارادهء\r\n\r\n\r\n","description":"","footnote":"\r\n( 1 ) . كتاب صفين 556 ؛ نهج البلاغة : 2 / 56 ؛ شرح ابن ابى الحديد : 1 / 188 .\r\n( 2 ) . نهج البلاغة : 2 / 125 .\r\n( 3 ) . كتاب صفين 122 ؛ نهج البلاغة : 2 / 11 ؛ شرح ابن ابى الحديد : 3 / 412 .\r\n","page_name":" 212 ","page_number":220},
  {"content":"\r\n\r\nتست ، از خدا بترس و طبق فرمانش عمل كن و در مورد حقى كه بر عهدهء تست ، دقت كن ، و برگرد به شناسايى و درك آنچه كه نمىتوانى به بهانهء ناآگاهى خود را معذور بدارى ، زيرا اطاعت خدا و عمل طبق حكمش ، نشانه‌هاى آشكارى دارد كه مردان بلند مقام آن را به همه بشناسانند و روش‌هاى درخشان در اين زمينه هست و راهى هموار و مشخص و هدفى مطلوب و سرمنزلى كه هوشياران به راهش مىروند و نگونساران از آن انحراف مىجويند . هركه از آن روبگرداند ، از اسلام منحرف خواهد گشت و به سرگشتى دچار خواهد شد و خدا نعمتش را از او خواهد گرفت و زايل خواهد ساخت و كيفر خويش بر او نازل خواهد كرد . بنابراين ، به حال خودت بينديش و ملاحظه خويش را بنما ، زيرا خدا راهت را به تو نموده است ، و آن هنگام كه كارهايت به پايان رود ، به نتيجهء پر زيانى خواهى رسيد و به سر منزل كفر . هواى نفست ترا به شرارت واداشته و به سرگشتگى مبتلا ساخته و به مهلكه‌ها كشانده است و راهت را سنگلاخ و ناهموار گردانيده است . « 1 »\r\n22 - امام در جوابى به او مىنويسد : ما و شما به آن حال الفت و وحدتى بوديم كه ذكر كرده‌اى ، ديروز بدينگونه ميان ما اختلاف و تمايز حاصل گشت كه ما ايمان آورديم و شما كافر و منكر گشتيد ، و امروز بدينسان كه ما بر راه راست دين مانديم و شما از دين بلغزيديد و به درگشتيد . از شما ، هركه مسلمان گشت از روى ناچارى و اضطرار مسلمان شد و بعد از اين‌كه از اسلام بدش مىآمد و با رسول خدا صلّى اللّه عليه و آله بستيز و در حال جنگ بود .\r\nاينك همان شمشيرى در دست من است كه در يك جا اثرش را بر جد و دايى و برادرت ديدى ، و تو به خدا قسم تا وقتى به ياد دارم ، سنگدل و كژانديش بوده‌اى و نابخرد . بهتر است به تو چنين بگويم : تو از نردبانى بالا رفته‌اى كه به بدبختىاى منتهى خواهد شد كه تو و خانواده‌ات را فرا خواهد گرفت ، زيرا تو در پى غير گمشدهء خويشى و مىخواهى جز بر آنچه حق تست ، دست يا بى و به دنبال كارى هستى كه نه شايستگى و صلاحيت تصدى آن را دارى ، و نه نهاد تو با آن مناسبت دارد . چقدر حرفت از كردارت فاصله دارد ، و چقدر به عموها و دايىهايت شبيهى كه بد نهادى و آرمان‌هاى ناروا آنها را\r\n\r\n\r\n","description":"","footnote":"\r\n( 1 ) . نهج البلاغة : 2 / 36 ، 37 .\r\n","page_name":" 213 ","page_number":221},
  {"content":"\r\n\r\nبه انكار حق و رسالت محمد صلّى اللّه عليه و آله واداشت تا در آنجاها كه مىدانى به خاك هلاك در غلتيدند و نتوانستند هيچ‌يك از سران و مقدسات خويش را در برابر شمشيرهايى حمايت نمايند كه هيچ نبردى از آنها خالى نماند و هرگز سستى و كندى نگرفت . « 1 »\r\n23 - در جوابى كه به معاويه مىدهد ، مىفرمايد : اين‌كه نوشته‌اى ما جملگى از قبيلهء بنى عبد مناف هستيم و بر يكديگر برترى نداريم ، به جان خودم در حقيقت ما فرزندان يك پدريم و نياى مشترك داريم ، لكن اميه با هاشم يكسان نيست . نه حرب مانند عبد المطلب است و نه ابو سفيان همشأن ابو طالب . نه مهاجر با آزاد شدهء فتح اسلامى برابر است و نه آنكه نسب مشخص و و الا دارد با آنكه به كسى و خانواده‌اى منسوب گشته است . نه بر حق ، چون بر باطل و باطلگر است و نه مؤمن ، چون منافق و دغل . چه تيره روز و پست است فرزندى كه از نيايى پيروى نمايد كه به آتش دوزخ در افتاده است . « 2 »\r\nابن ابى الحديد در شرح فرمايش مولاى متقيان اين سؤال را مطرح مىسازد : آيا مسلمان را مىتوان به خاطر كافر بودن جدش نكوهش و سرزنش كرد ؟ و جواب مىدهد :\r\nآرى ، در صورتى كه از جدش پيروى كرده و قدم جاى قدمش نهاده و مقلدش گشته باشد . امير المؤمنين عليه السّلام معاويه را نه به خاطر كافر بودن اجدادش ، بلكه به اين خاطر مورد نكوهش و سرزنش قرار مىدهد كه او دنباله‌رو آنها بوده است و مقلدشان . « 3 »\r\n24 - در نامهء ديگرى مىفرمايد : ترا چه به اين‌كه چه كسى برتر است و چه كسى فروتر ، يا چه كسى بايد حاكم باشد و چه كسى تحت اداره و حكومت ؟ آزادشدگان فتح مكه و فرزندانشان را چه به تشخيص و تعيين مرتبهء مهاجران پيشاهنگ ، و تعيين طبقات و درجاتشان ؟ تو از اين مرتبه بسيارى دورى ! با اينهمه به كارى كه در صلاحيت تو نيست ، پرداخته‌اى و خود كه محكوم و تحت اداره‌اى ، به اظهار رأى دربارهء حاكميت و حاكم پرداخته‌اى . تو نمىشود پا در دامن حد خويش كشى و بدانى كه فروتر از آنى كه به چنين امورى پردازى ، و به همان حد و مرتبه اكتفا نمايى كه تقدير برايت معين ساخته است ؟ نه\r\n\r\n\r\n","description":"","footnote":"\r\n( 1 ) . نهج البلاغة : 2 / 124 .\r\n( 2 ) . ر ك : الغدير ( متن عربى / چ 1 ) : 3 / 224 .\r\n( 3 ) . شرح ابن ابى الحديد : 3 / 423 .\r\n","page_name":" 214 ","page_number":222},
  {"content":"\r\n\r\nمحكوميت محكوم به پاى حساب تست ، و نه پيروزى پيروزمند از آن تو . تو بسيار در بيراهه‌اى و فرسنگها از راه راست به درگشته‌اى . « 1 »\r\n25 - در نامه‌اى كه امام عليه السّلام به مخنف بن سليم مىنويسد ، چنين مىفرمايد : ما تصميم گرفته‌ايم به طرف اين جماعتى حركت كنيم كه در مورد بندگان خدا ، به موجب چيزى غير از وحى الهى حكومت كرده‌اند و درآمد عمومى و غنايم را به خويشتن اختصاص داده‌اند و قانون جزاى اسلام را تعطيل كرده‌اند و قانون و تعليم اسلام را از بين برده‌اند و در زمين به تبهكارى پرداخته‌اند و به جاى مؤمنان فاسقان را به دوستى و مشورت برگزيده‌اند . وقتى دوستدار خدا ، بدعت‌هايشان را گناه سهمگين شمرد ، كينه‌اش را به دل مىگيرند و او را تبعيد و محروم مىكنند ، و چون ستمكار در ستمگريشان به آنها كمك نمايد ، او را دوست مىدارند و به خود نزديك مىسازند و به او خوبى مىكنند . آنان بر ستمگرى اصرار مىورزند و بر مخالفت با اسلام و جدايى از ما همداستان و يكدل گشته‌اند ، و ديرگاهى است كه راه بر اسلام بسته‌اند ، و در راه گناه‌ورزى همكارى نموده و ستمكار بوده‌اند . « 2 »\r\n26 - در نامه‌اى به عمرو بن العاص مىنويسد : با معاويه در كار ناروايش همراهى نكن ، زيرا معاويه مردم را حقير شمرده و اسلام را نابخردانه خوانده است . « 3 »\r\n27 - در نامهء ديگرى به عمرو بن العاص چنين مىفرمايد : آيا تو به خاطر مردى زشتكار و بىآبرو ، دست از انسانيت كشيده‌اى ؟ به خاطر مردى كه انسان بزرگوار از همنشينى با او خوار مىشود و مورد سرزنش قرار مىگيرد و انسان بردبار از معاشرت با او نابخرد و ناخويشتندار مىگردد . تو چنان به دو سر سپرده‌اى كه گويند : دين و امانت و درستكارى و دنيا و آخرتت را از تو ربوده است . « 4 »\r\n\r\n\r\n","description":"","footnote":"\r\n( 1 ) . نهج البلاغة : 2 / 30 ؛ صبح الاعشى : 1 / 229 ؛ نهاية الأرب : 7 / 233 .\r\n( 2 ) . شرح ابن ابى الحديد : 1 / 282 .\r\n( 3 ) . كتاب صفين 124 ؛ نهج البلاغة : 2 / 56 ؛ شرح ابن ابى الحديد : 1 / 189 و 4 / 114 .\r\n( 4 ) . ر ك : الغدير ( متن عربى / چ 1 ) : 2 / 118 .\r\n","page_name":" 215 ","page_number":223},
  {"content":"\r\n\r\nدر همين نامه چنين آمده : اگر خدا تو و پسر جگرخوار را به چنگ من درآورد ، شما را به آن عده از قريش ملحق خواهم ساخت كه بر پيامبر خدا صلّى اللّه عليه و آله ستم كردند و خدا آنان را به قتل رساند ، و در صورتى كه به چنگم نيفتاديد و بعد از من زنده مانديد ، خدا به تنهايى حسابتان را خواهد رسيد ، و براى انتقام گرفتن از شما انتقام او كفايت مىكند و هم كيفر او كافى است .\r\n28 - در نامه‌اى به محمد بن ابى بكر و مردم مصر مىنويسد : از تبليغات پسر هند دروغساز بر حذر باشيد ، و بينديشيد و بدانيد كه امام هدايتگر و پيشواى گمراه‌كننده برابر نيستند و نه وصى پيامبر با دشمن پيامبر ؛ خدا ما و شما را جزو كسانى قرار بدهد كه دوستشان مىدارد و از آنان خشنود است . « 1 »\r\n29 - در جواب محمد بن ابى بكر - كه نامه‌هايى را كه معاويه و عمرو عاص برايش نوشته بودند ، به خدمت امام عليه السّلام فرستاده بود - چنين نوشت : نامهء معاويهء زشتكار زشتكارزاده و عمر و زشتكار كافرزاده را خواندم . آن دو كه در نافرمانى خدا به هم علاقه مىورزند و در كار حكومت و رشوه خوارى باهم توافق دارند و در زندگى دنيا نكوهيده سيرتند . « 2 » آنها از كردهء خويش بهره‌بردارى و عشرت مىكنند ، همانطور كه پيشينيانشان از كردهء خويش بهره بردند و عشرت ساختند . گزافه‌گويى آنها به تو ضررى نمىزند . « 3 »\r\n\r\n[ نامه امام علي ( ع ) به مردم عراق 
  ]\r\n30 - در نامه‌اى به مردم عراق چنين مىفرمايد : خدا شما را رحمت نمايد . كسانى را كه در ميان شما خوابند ، بيدار سازيد و بر سر عقيده و هدف درستتان همداستان شويد و براى جنگ با دشمنان مهيا گرديد ، زيرا پرده از كار برافتاده و صبحدم در برابر ديدگان انسان با بصيرت جلوه آراسته است ، و حقيقت چنين است كه شما با آزادشدگان فتح مكه و فرزندانشان مىجنگيد ، با آنها كه جفاكارند و سختدل ، با آنها كه از روى ناچارى اظهار اسلام نمودند ، با آن‌كه در برابر پيامبر خدا سراسر ستيز و جنگجويى بود ، با\r\n\r\n\r\n","description":"","footnote":"\r\n( 1 ) . شرح ابن ابى الحديد : 2 / 26 ؛ جمهرة الرسائل : 1 / 541 .\r\n( 2 ) . يا چنان كه در شرح ابن ابى الحديد آمده : نسبت به دينداران بزرگى مىفروشند .\r\n( 3 ) . تاريخ طبرى : 6 / 58 ؛ شرح ابن ابى الحديد : 2 / 32 .\r\n","page_name":" 216 ","page_number":224},
  {"content":"\r\n\r\nدشمنان خدا و سنت و قرآن ، وابستگان قبايل مشرك و مهاجم و اهل بدعت و خلافكارى ، جنايتكاران اسلام ستيز ، همان رشوه خواران و دنياپرستان . من اطلاع پيدا كرده‌ام كه پسر نابغه ، يعنى عمرو عاص ، حاضر به بيعت با معاويه نشده تا معاويه به او چيزى دهد و براى معاويه شرط كرده كه به او رشوه بدهد گران‌تر از همهء قدرت و سلطه‌اى كه در چنگ دارد . هان ! زيان ديده باد دست اين بيعت‌كننده‌اى كه دينش را به دنيا فروخته است ، و نابود باد دست اين خريدارى كه با دارايى مسلمانان خيانت يك زشتكار را خريده است . البته ، جزو آن جماعت كسى هست كه در ميان شما شراب خورده و در دورهء مسلمانى بر او حدّ شرابخوارى جارى گشته « 1 » است و فساد عقيده و دينش و زشتكارىاش معروف است و زبانزد . نيز در ميان آن جماعت كسى هست كه تا سهمى از مال مسلمانان به او داده نشد ، حاضر به قبول اسلام نشد . « 2 » اينها سران و پيشوايان آن جماعت را تشكيل مىدهند و نيز آنها كه از ذكر زشتىهاشان خوددارى كردم و مثل همانهايند كه به آنان اشاره رفت ، بلكه تبهكارتر و مضرتر .\r\nاينهايى كه ياد كردمشان ، در صورتى كه بر شما تسلط سياسى پيدا كنند ، در ميان شما بزرگى خواهند فروخت ، افتخار و زشتكارى و قلدرى خواهند نمود ، از سر خشم دست به تعدى خواهند زد ، در كشور فساد برپا خواهند ساخت ، از هواى نفس پيروى خواهند كرد و عاقلانه و بر صواب حكومت نخواهند نمود . آيا به خشم نمىآييد و اهميتى نمىدهيد به اينكه نابخردان و اشرار و فرومايگان جامعهء شما با شما بر سر حكومت بر شما به كشمكش و ستيز برخيزند ؟\r\nبنابراين ، سخنم را به گوش گيريد و از من فرمان بريد ، زيرا به خدا اگر از من فرمان بريد ، گمراه نخواهيد گشت و در صورتى كه سر از فرمانم بپيچيد ، به صواب نمىرسيد .\r\nآمادهء جنگ شويد و براى جنگ تدارك كنيد ، زيرا آتش جنگ شعله‌ور گشته ، و پرچمش افراشته شده ، و زشتكاران براى نبردتان آماده گشته‌اند ، به اين منظور كه بندگان خدا را\r\n\r\n\r\n","description":"","footnote":"\r\n( 1 ) . اشاره به وليد بن عقبه است .\r\n( 2 ) . منظور معاوية بن ابى سفيان است . ر ك : جمهرة الرسائل : 1 / 551 .\r\n","page_name":" 217 ","page_number":225},
  {"content":"\r\n\r\nبيازارند و شكنجه نمايند و مشعل دين خدا را خاموش سازند .\r\nهان ! نبايستى دوستداران شيطان ، همانها كه از جملهء طمع‌ورزان و حيله پردازان و سنگدلانند ، در عين گمراهى و سرگشتگىشان كوششى بيش از نيكوكاران و پارسايان و آنان كه فناى حق و عقيدهء درست و فرمانبرى پروردگارشان شده‌اند ، داشته باشند . به خدا قسم اگر آنها روى زمين را پر كرده باشند و من يك تنه با آنها روبرو گردم ، نه اهميتى مىدهم و نه احساس ترس و تنهايى مىنمايم ، زيرا من گمراهىاى را كه آنها در آن فرورفته‌اند و هدايتى را كه ما برآنيم ، كاملا مىشناسم و در مورد اين واقعيت يقين و اطمينان كامل دارم و من به ديدار پروردگارم مشتاقم و پاداش نيكويش را انتظار مىبرم ، لكن مرا از اينكه حكومت بر اين امت را نابخردان و زشتكارانش عهده‌دار شوند و مال خدا و درآمد عمومى را ملك انحصارى و دستاورد خويش گردانند و بندگان خدا را بردهء ابزارسان سازند و با مردم صالح به جنگ باشند و با منحرفان ستمگر در يك حزب ، اندوه فرا مىگيرد و غم مىخراشد . « 1 »\r\n31 - در نامه‌اى به زياد بن ابيه ، چنين مىفرمايد : معاويه شيطان مطرود را مىماند كه به انسان از برابر و از پشت و از چپ و راست رومىآورد . بنابراين ، از او برحذر باش و باز در احتياط باش و باز هم در پرهيز باش ، و السّلام . « 2 »\r\n32 - هنگامى كه يارانش را فرمان مىدهد كه رهسپار جنگ با معاويه شوند ، در نطقى مىفرمايد : « به طرف دشمنان خدا رهسپار شويد ، به سوى دشمنان سنن پيامبر صلّى اللّه عليه و آله و قرآن ، به سوى باقيماندهء قبايل مشرك و مهاجم ، و آنان كه مهاجران و انصار را كشته‌اند . « 3 »\r\n33 - در نطقى كه مردم را به جهاد بر ضد معاويه مىخواند ، مىفرمايد : ما به خواست خدا به طرف كسى رهسپار خواهيم شد كه نابخرد گشته است و از پى چيزى برآمده كه حق او نيست و نه مىتواند بر آن دست يابد ؛ به سوى معاويه و سپاهش ، آن دار و دستهء تجاوزكار و گردنكش و ديكتاتورمنش داخلى كه شيطانى فرماندهىشان مىكند و با برق\r\n\r\n\r\n","description":"","footnote":"\r\n( 1 ) . الامامة و السياسة : 1 / 113 ؛ شرح ابن ابى الحديد : 2 / 37 .\r\n( 2 ) . شرح ابن ابى الحديد : 4 / 68 .\r\n( 3 ) . كتاب صفين 105 ؛ جمهرة الخطب : 1 / 142 .\r\n","page_name":" 218 ","page_number":226},
  {"content":"\r\n\r\nفريبناكىهايش و با نيرنگش آنان را به راه خويش مىكشاند . « 1 »\r\n34 - در نطقى به صفين ، چنين مىفرمايد : آنگاه مردم به سراغ من آمدند كه من از حكومتشان بر كنار بودم ، و به من گفتند : بيعت كن . خوددارى نمودم . به من گفتند : بيعت كن ، زيرا امت رضايت جز به حكومت تو نمىدهد و مىترسيم اگر بيعت نكنى و حكومت را نپذيرى ، مردم دسته دسته شوند . در نتيجه ، با ايشان بيعت كردم و مرا هيچ به شگفت نياورد و بيمناك نساخت جز بدخواهى و نافرمانى آن دو نفر [ طلحه و زبير 
  ] كه با من بيعت كرده بودند ، و نافرمانى معاويه كه خدا هيچ حسن سابقه‌اى در اسلام آوردنش نصيب او نگردانيده و نه درستكارى و اخلاصى از او ديده شده است . او آزاد شده‌اى فرزند آزاد شده است و از قبايل مشرك و مهاجمى كه خود و پدرش همچنان با خدا و پيامبرش و مسلمانان دشمنى ورزيدند تا از روى ناچارى و اضطرار ، به اسلام درآمدند .\r\nمن از شما در تعجبم و از اينكه همراهىاش مىكنيد و سر به فرمانش نهاده‌ايد و خاندان پيامبرانتان را واگذاشته‌ايد ، خاندانى را كه برايتان جايز و پسنديده نيست كه با آن اختلاف پيدا كرده در برابرش سر نافرمانى برآريد ، يا هيچ كس را همتايشان بدانيد . من شما را به كتاب خداى عز و جل و به سنت پيامبرش و به از بين بردن و الغاى باطل و احياى نشانه‌ها و اركان دين دعوت مىنمايم . « 2 »\r\n35 - در نطق ديگرى در صفين ، چنين مىفرمايد : به طرف آنها پيش رويد و آرامش و متانت خويش را حفظ كنيد ، متانت و وقار اسلامى را و سيماى مردم نيك را . به خدا قسم ، نادان‌ترين فرد آن جماعت ، فرماندهشان است و اعلان جنگ دهنده‌شان معاويه و پسر نابغه و ابو الاعور سلمى و ابن ابى معيط ميگسار كه در دورهء اسلام او را حد شرابخوارى زده‌اند ، و بيش از همه ، اينها را مىسزد كه برخاسته مرا تحقير نمايند و با من به كشمكش پردازند . تا امروز با من نجنگيده‌اند ، آن زمان كه من آنها را به اسلام مىخواندم و آنها مرا به پرستش بتها مىخواندند . خدا را سپاس مىگويم كه از ديرگاه زشتكاران با\r\n\r\n\r\n","description":"","footnote":"\r\n( 1 ) . كتاب صفين 126 .\r\n( 2 ) . كتاب صفين 227 ؛ تاريخ طبرى : 6 / 4 ؛ جمهرة الخطب : 1 / 161 .\r\n","page_name":" 219 ","page_number":227},
  {"content":"\r\n\r\nمن دشمنى ورزيده‌اند و سپس خوار و ذليلشان ساخت . مگر شكست نخورده و خوار نگشتند ؟ هان ! اين معركه‌اى بزرگ و پرافتخار است . زشتكارانى كه جامعه از آنها خشنود نبود و براى اسلام و مسلمانان مايهء خطر و هراس بودند ؛ پاره‌اى از اين امت را فريفته و دل‌هاشان را از عشق به آشوب و انحراف از اسلام آكنده و با تهمت و بهتان تمايلاتشان را جلب كرده‌اند ، و به منظور خاموش ساختن مشعل دين خداى عزّ و جل پرچم جنگ عليه ما افراشته‌اند . خدايا صفوفشان را پراكنده گردان و عقيده و سخنشان را متعدد و متفاوت ساز و آنها را در برابر گناهانشان به هلاكت رسان . بىگمان آن‌كه دوستش بدارى و سرپرستش باشى ، خوار و ذليل نخواهد گشت و آن‌كه دشمنش بدارى ، عزت و قدرت نخواهد يافت . « 1 »\r\n36 - در نطقى در صفين مىفرمايد : رسول خدا صلّى اللّه عليه و آله به من سفارشى كرده است كه از اجراى سفارشش چشم نمىپوشم . شما با دشمنتان روبرو گشته‌ايد و مىدانيد رئيسشان منافقى منافق‌زاده است كه آنها را به دوزخ مىخواند و پسر عموى پيامبرتان با شماست و در برابرتان و شما را به بهشت مىخواند و به فرمانبرى پروردگارتان و عمل به سنت پيامبرتان و آن‌كه پيش از هركس با پيامبر صلّى اللّه عليه و آله نماز خواند - و هيچ كس در نماز با پيامبر خدا بر من سبقت نجسته است ، و من از مجاهدان بدرم - با معاويه آزاد شدهء فتح مكه پسر آزاد شده برابر نيست . به خدا قسم ، ما بر حق و راه اسلاميم و آنها بر باطل و راه ناروا . اگر آنها بر سر باطلشان متحد و همداستان باشند و شما از دور حقتان بپراكنيد ، حتما باطلشان بر حقتان چيره خواهد گشت . با آنها بجنگيد تا خدا به دست شما آنها را عذاب كند ، زيرا هرگاه چنين نكنيد ، به دست ديگران آنها را عذاب خواهد كرد . « 2 »\r\n37 - در نطق ديگرى مىفرمايد : خداوند شما را به خوبى آزموده است و پيروزيتان را تحكيم كرده است . بنابراين ، بىدرنگ و همين لحظه رو به معاويه و طرفدارانش بنهيد ، طرفداران ستمكارش كه قرآن را پشت سر افكنده‌اند و آنها را به بهايى اندك فروخته‌اند .\r\n\r\n\r\n","description":"","footnote":"\r\n( 1 ) . تاريخ طبرى : 6 / 24 ؛ كتاب صفين 445 .\r\n( 2 ) . كتاب صفين 355 ؛ شرح ابن ابى الحديد : 1 / 503 ؛ جمهرة الخطب : 1 / 178 .\r\n","page_name":" 220 ","page_number":228},
  {"content":"\r\n\r\nاگر مىفهميدند ، مىدانستند كه خود را به بهاى پستى فروخته‌اند . « 1 »\r\n38 - در نطقى براى برانگيختن مردم به جنگ با معاويه ، مىفرمايد : اى مردم ! آمادهء جنگ با دشمنى شويد كه جهاد عليه او ، مايهء تقرب به خداى عزّ و جل است و دريافتن وسيله و رابطه‌اى در آستانش ، جماعتى كه از حق سرگشته‌اند و آن را نمىبينند ، در توزيع درآمد ظلم و ستم روا مىدارند و عدالت نمىنمايند ، دل از قرآن فروبسته‌اند ، رو از دين برگردانده‌اند ، در سركشى كوركورانه مىلولند ، و در امواج گمراهى گرفتارند . بنابراين ، هرچه مىتوانيد قدرت و اسبان بربسته و پروريده و يا وسايل نقليهء جنگى فراهم آوريد و به خدا توكل داشته باشيد كه خدا براى حمايت و عهده‌دارى كفايت مىكند . « 2 »\r\n39 - هنگامى كه اهالى شام ، قرآنها بر نيزه برافراشتند ، در نطقى چنين فرمود : اى بندگان خدا ! بر من از همه واجب‌تر است كه دعوت به كتاب خدا را بپذيرم . ليكن معاويه و عمرو بن عاص و ابن ابى معيط و حبيب بن مسلمه و ابن ابى سرح اهل دين و قرآن نيستند .\r\nمن آنها را بهتر از شما مىشناسم ، بچه بودند كه با آنها مصاحبت داشتم و وقتى بزرگ شدند ، با آنها همنشينى داشتم و بدترين كودكان و شريرترين مردان بودند . اين ( دعوت به مراجعه به قرآن براى حل اختلاف ) سخن حقى است به منظورى باطل . اينها به خدا قسم ، قرآن را برنيافراشته‌اند از آن رو كه آن را قدر مىنهند و به آن عمل مىكنند ، بلكه آن نيرنگى است ، و حيلهء تضعيف‌كننده و سستى آورى ، و دغلكارىاى . فقط يك ساعت بازوان و كله‌هاتان را به من عاريه بدهيد و به من بسپاريد ، زيرا اينك حق به موقعيت قاطعى رسيده است و هيچ نمانده جز اين‌كه ستمكاران را از بن براندازيم . « 3 »\r\n40 - روزى كه خواستند قرار حكميت و مراجعه به قرآن را بنويسند ، از على عليه السّلام پرسيدند : اعتراف مىكنى كه آنها مؤمن و مسلمانند ؟ فرمود : من اعتراف نمىنمايم نه\r\n\r\n\r\n","description":"","footnote":"\r\n( 1 ) . الامامة و السياسة : 1 / 110 ؛ تاريخ طبرى : 6 / 51 ؛ مروج الذهب : 2 / 38 ؛ شرح ابن ابى الحديد :\r\n1 / 179 ؛ جمهرة الخطب : 1 / 231 .\r\n( 2 ) . كتاب صفين ؛ تاريخ طبرى : 6 / 51 ؛ الامامة و السياسة : 1 / 110 ؛ شرح ابن ابى الحديد : 1 / 179 .\r\n( 3 ) . كتاب صفين 560 ؛ تاريخ طبرى : 6 / 27 ؛ تاريخ الكامل ، ابن اثير : 3 / 136 .\r\n","page_name":" 221 ","page_number":229},
  {"content":"\r\n\r\nدربارهء معاويه و نه در حق همراهان و طرفدارانش كه مؤمن يا مسلمانند ، ولى معاويه هر چه مىخواهد براى خود و براى طرفدارانش بنويسد و خود و يارانش را هرچه مىخواهد نام دهد . « 1 »\r\n41 - على عليه السّلام در قنوت نماز ظهر مىفرمود : خدايا معاويه و عمرو بن عاص و ابو اعور سلمى و حبيب و عبد الرحمن بن خالد و ضحاك بن قيس و وليد را لعنت كن . عايشه نيز پس از نماز معاويه را نفرين مىكرد . « 2 »\r\n42 - معاويه نامه‌اى به ابو ايوب انصارى صحابى و دوست پيامبر خدا نوشت و ابو ايوب آن را به على عليه السّلام اطلاع داد و چنين گفت : اى امير المؤمنين ! معاويه پناهگاه منافقان ، نامه‌اى به من نوشته است . « 3 »\r\n43 - قيس بن سعد بن عباده - پيشواى قبيلهء خزرج - در نامه‌اى به معاويه مىنويسد :\r\nتو بتى بت زاده‌اى . از روى ناچارى و اضطرار مسلمان گشتى و آزادانه و به اختيار از آن به در شدى . اظهار ايمانت ديرى نپائيد و نفاقت تازه نيست . ما انصار و پشتيبان دينى هستيم كه تو از آن به در گشته‌اى و دشمن دينى هستيم كه تو به آن درآمده‌اى .\r\nبه عبارت ديگر ، چنين مىنويسد : تو بت پرستى بت پرست زاده‌اى بيش نيستى . از روى ناچارى و اضطرار مسلمان گشتى و در آن براى اختلاف افكنى ماندى و آزادانه و به اختيار از آن به در گشتى . خدا بهره‌اى از اسلام به تو نداد . اظهار ايمانت ديرى نپاييد و نفاقت تازه نيست . همچنان با خدا و پيامبرش در حال جنگى ، و يكى از قبايل مشرك و مهاجمى ، و دشمن خدا و پيامبرش و بندگان مؤمن هستى .\r\n44 - وقتى براى معاويه بيعت گرفته شد ، قيس چنين گفت : اى مردم ! بدى را به جاى نيكى برگزيده‌ايد و عزت را با ذلت عوض كرده‌ايد و ايمان را با كفر ، و پس از آنكه دوستدار و تحت حكومت امير مؤمنان و سرور مسلمانان و پسر عموى پيامبر جهانيان\r\n\r\n\r\n","description":"","footnote":"\r\n( 1 ) . كتاب صفين 584 ؛ شرح ابن ابى الحديد : 1 / 191 .\r\n( 2 ) . ر ك : الغدير ( متن عربى / چ 1 ) : 2 / 120 ، 121 .\r\n( 3 ) . شرح ابن ابى الحديد : 2 / 280 .\r\n","page_name":" 222 ","page_number":230},
  {"content":"\r\n\r\nبوديد ، اكنون به اين حال درافتاده‌ايد كه آزاد شدهء فرزند آزاد شده ، بر شما حاكميت يافته است و ذلت را بر شما تحميل مىكند و با شما به خشونت رفتار مىنمايد . اين را چگونه از ياد مىبريد و از آن غفلت مىنماييد ؟ يا مگر خدا بر دلهاتان مهر ركورد نهاده تا چنان شده‌ايد كه نمىانديشيد ؟ « 1 »\r\n45 - قيس در نامهء ديگرى به معاويه مىنويسد : به من دستور مىدهى زير فرمان تو درآيم ، زير فرمان كسى كه بيش از هركس براى حكومت ناشايسته است و از همه دروغگوتر و گمراه‌تر و بىارتباطتر با پيامبر خداست . جماعتى كه تو دارى ، جماعتى هستند گمراه و گمراهگر با سلطهء شرك آميزى از سلطه‌هاى شرك‌آميز اهريمن . « 2 »\r\n46 - محمد بن ابى بكر به معاويه مىنويسد : به نام خداوند مهر گستر مهربان . از محمد بن ابى بكر به گمراه گشته معاويه پسر صخر ، سلام بر كسانى كه فرمان خدا مىبرند و در برابر صاحبان ولايت الهى تسليمند .\r\nپس از سپاس پروردگار و ستايش پيامبر ، خدا با جلال و عظمت و سلطه و قدرتش خلقى را آفريد بىرنج و بىآنكه سستىاى در قدرتش پديد آيد و به آفريدگانش نيازى داشته باشد ، ليكن آنان را بنده و در خدمت آفريده است و آنها را خوشبخت و بدبخت گردانيده و گمراه و بر راه . آنگاه با علم و اطلاعش ، آنان را بر يكديگر برترى و مزيت نهاده و سپس از ميانشان محمد صلّى اللّه عليه و آله را برگزيده و برآورده و به رسالت و پيامبرىاش اختصاص داده و براى الهامش اختيار كرده و در كار خويش به او اطمينان نموده است و او را به پيامبرى برانگيخته تا كتاب‌هاى آسمانى پيشين را تصديق نمايد و دليل و گواه بر شرايع الهى باشد . وى هم در راه پروردگارش با حكمت و اندرز نيكو دعوت نموده است .\r\nنخستين كسى كه دعوتش را اجابت نموده و سر سپرده و رسالتش را راست پنداشته و سازگار آمده و تسليم گشته و اسلام آورده ، برادر و پسر عمويش على بن ابى طالب بوده است . او را در مورد غيب پوشيده تصديق كرده و راست شمرده و بر هرعزيز و خويشاوندى ترجيح داده و از همه گرامىتر داشته و از هربيم و گزندى در امان\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 1 ) : 2 / 93 .\r\n( 2 ) . همان : 2 / 88 .\r\n","page_name":" 223 ","page_number":231},
  {"content":"\r\n\r\nنگهداشته و در هرموقعيت خطرناكى با خويشتن برابر نهاده و برايش جانبازى نموده است و با هركس كه با وى به جنگ برخاسته ، جنگيده و با هركس كه با او از در آشتى درآمده ، آشتى نموده و همچنان در هنگامه‌هاى سختى و شدت و مخاطرات سهمگين جان خويش به راهش نهاده و باخته است تا پيشاهنگ و سرآمد همه گشته ، و در جهادش بىنظير شده است و در كارش بىهمتا ، و تو خود بزرگوارىاش را ديده و شاهد بوده‌اى .\r\nتو تويى ، و او اوست كه پيشاهنگ هركار خيرى است و در پيشاهنگى برجسته‌تر و نمايان‌تر از همه ، نخستين انسانى كه اسلام آورده است و خوش نيت‌ترين انسان و داراى پاك‌ترين دودمان‌ها ، و كسى كه همسرش بر همهء همسران سر است و پسر عموى بهترين و برترين انسان‌هاست تو ملعونى فرزند ملعون ، وانگهى تو و پدرت پيوسته بر ضد دين خدا توطئه چيده‌ايد و براى خاموش‌كردن مشعل خدايى اسلام تلاش نموده‌ايد و در اين راه سپاه‌ها گرد آورده‌ايد ، و پولها خرج كرده‌ايد و پيمان‌ها با قبايل بسته‌ايد و پدرت در چنين وضعيتى مرد و تو اينك جانشينش شده‌اى و ادامه دهندهء كارش . بر اين مطلب گواهند آنان كه به تو پناهنده گشته و ترا تكيه‌گاه ساخته‌اند ، همان باقيماندهء قبايل مشرك و مهاجم و سران نفاق و اختلاف و بدخواهان پيامبر خدا صلّى اللّه عليه و آله كه در پناه تو و با تواند ، و شاهد صادق براى على ، علاوه بر فضل و برترى آشكار و درخشانش و پيشاهنگى و سابقهء پر افتخار ديرينه‌اش ، يارانش هستند كه در قرآن از فضيلت و افتخارشان ياد شده ، و خدا ايشان را كه از مهاجران و انصارند ، تمجيد نموده است . ايشان با اويند و در قالب تيپ‌ها و گروه‌هاى رزمنده گرد او آمده‌اند و با شمشيرهاشان از او دفاع مىكنند و خون خويش نثارش مىنمايند و فضيلت و افتخار را در پيروى از او مىبينند و بدبختى و نگونسارى را در نافرمانىاش .\r\nبنابراين ، تو - اى مرگ بر تو ! - چگونه خودت را در طراز على قرار مىدهى ، در حالى كه او وارث رسول خداست و وصى او و پدر فرزندانش و اولين شخصى كه پيروى او كرده و آخرين كسى كه با او بوده است و پيامبر رازهايش را با وى در ميان گذاشته و او را در كارش شركت داده است و تو دشمن اويى و پسر دشمنش ؟ پس ، تا مىتوانى از\r\n\r\n","description":"","footnote":"","page_name":" 224 ","page_number":232},
  {"content":"\r\n\r\nباطلت بهره‌بردارى و كامجويى كن و بگذار عمرو بن عاص در گمراهىات ترا مدد رساند ، زيرا چيزى نمانده كه اجلت به سر رسد و حيله‌ات بگسلد ، آنگه برايت روشن خواهد گشت عاقبت فرخندهء برين كه راست . من مىدانم كه تو به پروردگارت كه از تدبير كيفر گونه‌اش خودت را در امان يافته‌اى و از رحمتش مأيوس گشته‌اى ، حقه مىزنى ، در حالى كه او در كمين تست و تو از او غافل و در غرور هستى . خدا و خاندان پيامبرش ما را از تو بىنياز گردانيده‌اند و سلام بر كسى كه دين مايهء هدايت را پيروى نمايد . « 1 »\r\n47 - در نامه‌اى محمد بن ابى بكر به معاويه چنين مىنويسد : من اميدوارم كه حركات جنگ عليه شما باشد و خدا شما را در اثناى نبرد نابود گرداند و به خاك ذلت فرو اندازد تا رو به هزيمت نهيد ، و در صورتى كه پيروز شويد و فرمانروايى در دنيا به چنگ شما آيد ، به جان خودم ، چه بسيار ستمكار را كه يارى كرده‌ايد و چه بسيار مؤمن را كشته و نعشش را تكه پاره كرده باشيد و سرانجام شما و آنان درگاه خدا خواهد بود و كارها ( براى رسيدگى و كيفر و پاداش دادن ) به خدا مراجعه داده مىشود و او مهربان‌ترين مشفقان است . « 2 »\r\n48 - معن بن زيد بن اخنس سلمى صحابى كه از مجاهدان بدر است به معاويه مىگويد : هيچ زن قرشىاى از مردى قرشى شريرتر و بدتر از تو به دنيا نياورده است . « 3 »\r\n49 - امام مجتبى نوادهء پيامبر در نامه‌اى به معاويه مىفرمايد : امروز هربه شگفت آمده‌اى بايد از اين به شگفت آيد كه تو اى معاويه به طرف كارى جهيده‌اى كه لياقت و صلاحيت تصدىاش را ندارى ، نه با فضيلت مستند به دين و نه با كارى كه در فرهنگ اسلام پسنديده باشد ، و تو پسر يكى از قبايل مشرك و مهاجمى و پسر سرسخت‌ترين قرشىاى كه با پيامبر و كتاب آسمانىاش دشمنى ورزيده است . خدا به حسابت خواهد رسيد و به دادگاه الهى كشانده خواهى شد و آنگاه خواهى فهميد كه نيك فرجامى كه\r\n\r\n\r\n","description":"","footnote":"\r\n( 1 ) . مروج الذهب : 2 / 59 ؛ كتاب صفين 132 ؛ شرح ابن ابى الحديد : 1 / 283 ؛ جمهرة الرسائل : 1 / 541 .\r\n( 2 ) . تاريخ طبرى : 6 / 58 ؛ شرح ابن ابى الحديد : 2 / 32 .\r\n( 3 ) . الاصابة : 3 / 450 .\r\n","page_name":" 225 ","page_number":233},
  {"content":"\r\n\r\nراست . به خدا سوگند به زودى در برابر پروردگارت قرار خواهى گرفت و آنگاه ترا به خاطر كارهايى كه كرده‌اى ، كيفر خواهد داد ، و خدا در رفتار با بندگانش ستمگر نيست . « 1 »\r\n50 - معاويه چون به مدينه رسيد ، به منبر رفته گفت : پسر على كيست ؟ و على كيست ؟\r\nامام حسن مجتبى عليه السّلام برخاست و پس از سپاس و ستايش خدا گفت : خداى عز و جل هر پيامبرى را كه مبعوث گردانيده برايش از تبهكاران دشمنى قرار داده است . من پسر على هستم ، و تو پسر صخر . مادرت هند است و مادرم فاطمه . مادربزرگت قتيله است و مادر بزرگم خديجه . خدا از ما دو نفر ، آن را كه دودمان و رفتارى پست دارد و آوازه‌اى محدودتر و كفرى بيشتر و نفاقى شديدتر لعنت فرمايد . مردمى كه در مسجد بودند فرياد برآوردند : آمين ، آمين ، آنگاه معاويه نطق خود را قطع كرد و به خانه رفت . « 2 »\r\nبه عبارتى ديگر ، معاويه چون به كوفه درآمد ، به نطق برخاست ، در حالى كه حسن و حسين ، رضى اللّه عنهما ، پايين منبر نشسته بودند . او نام على عليه السّلام را آورد و به وى جسارت كرد و سپس به حسن . حسين برخاست تا جوابش را بدهد و جسارت را به او برگرداند ، حسن دستش را بگرفت و بنشاند و خود به نطق ايستاد و گفت :\r\nهان ! اى كه از على نام بردى ! من حسنم و پدرم على است ، و تو معاويه‌اى و پدرت صخر . مادرم فاطمه است و مادرت هند . نيايم رسول خدا است و نيايت عتبة بن ربيعه .\r\nمادر بزرگم خديجه است و مادر بزرگت قتيله . خدا از ما دو نفر ، آن را كه آوازه‌اى محدودتر و حسبى پست‌تر دارد و در گذشته و حال شرارت و كفر و نفاقى بيشتر داشته ، لعنت فرمايد . جماعتى از مردم مسجد گفتند : آمين . « 3 »\r\n51 - معاويه كسى را نزد حسن ، نوادهء پاك پيامبر گرامى فرستاد و تقاضا كرد كه به جنگ خوارج برخيزد ، فرمود : سبحان اللّه ! من از جنگ عليه تو كه برايم حلال است ، به مصلحت امت و براى ايجاد الفت و محبت ميانشان ، دست برداشتم ، آيا پنداشته‌اى كه\r\n\r\n\r\n","description":"","footnote":"\r\n( 1 ) . مقاتل الطالبيين 22 ؛ شرح ابن ابى الحديد : 4 / 12 ؛ جمهرة الرسائل : 2 / 9 .\r\n( 2 ) . المستطرف : 1 / 157 ؛ الاتحاف 10 .\r\n( 3 ) . شرح ابن ابى الحديد : 4 / 16 .\r\n","page_name":" 226 ","page_number":234},
  {"content":"\r\n\r\nمن در كنار تو به جنگ خواهم پرداخت ؟ « 1 »\r\n52 - امام حسين عليه السّلام به معاويه مىنويسد : نامه‌ات رسيد . نوشته‌اى به تو گزارش داده‌اند كارهايى كرده‌ام كه تو گمان نمىكرده‌اى انجام بدهم ، و به كارهاى خوب فقط خداى متعال است كه انسان را رهنمون و رهبر مىشود و توفيق انجامش را مىدهد . اما اينكه نوشته‌اى دربارهء من به تو گزارش‌هايى رسيده ، بايد بگويم : آنها را خبرچينان زبان باز و جاسوس منشى برايت ذكر كرده‌اند كه ميان متحدان تفرقه مىاندازند و جامعه را از هم مىپاشند ؛ آن گمراهان از دين برگشته دروغ گفته‌اند . من از پى جنگ و نقض عهد يا مخالفت برنخاسته‌ام ، بلكه از خدا از اين مىترسم كه تو و حزب ستمگر از دين برگشته و ناپاىبند به احكام تو ، همان حزب ستمكار و دوستدار شيطان مطرود ، دست به جنگ و نقض پيمان بزنيد .\r\nمگر تو نبودى كه حجر و ياران عابد و سر به راه حق سپرده‌اش را كشتى ؟ همانان را كه از بروز بدعت نگران و بىتاب مىگشتند و امر به معروف و نهى از منكر مىكردند .\r\nآنان را پس از تعهدات محكم و تضمين‌هاى مطمئن ، به طرز ظالمانه و تجاوزكارانه كشتى ؛ در برابر خدا گستاخى ورزيدى و عهدى را كه در برابرش ، با او بسته بودى ، به چيزى نشمردى . مگر تو قاتل عمرو بن حمق نيستى ؟ همان كه از كثرت عبادت صورت و پيشانىاش پينه بسته و نقش برداشته بود . او را پس از تعهدات و تصميم‌هايى كشتى كه اگر به حصارى گشتگان داده مىشد از كوهساران به زير مىآمدند . مگر تو نيستى كه زياد را در دورهء اسلام ، با خويشتن منسوب گردانيدى و ادعا كردى پسر ابوسفيان است ؟ و حال آنكه رسول خدا صلّى اللّه عليه و آله فرمان صادر كرده كه فرزند متعلق به بستر و مادر است و مرد زناكار را سنگ پاداش است ، آنگاه او را بر مسلمانان مسلط ساختى تا به قتلشان رساند و دست و پايشان را قطع كند و بر تنهء درخت به دارشان آويزد .\r\nپناه بر خدا اى معاويه ! گويى تو از اين امت نيستى و ايشان از تو نيستند . مگر تو آن حضرمى « 2 » را نكشتى كه درباره‌اش زياد به تو گزارش داده بود كه بر دين على عليه السّلام است و\r\n\r\n\r\n","description":"","footnote":"\r\n( 1 ) . شرح ابن ابى الحديد : 4 / 6 .\r\n( 2 ) . شرح كشته شدنش در همين جلد خواهد آمد .\r\n","page_name":" 227 ","page_number":235},
  {"content":"\r\n\r\nدين على همان دينى است كه پسر عمويش صلّى اللّه عليه و آله داشته است ، همان دين كه تو به نامش در اين مقام كه هستى ، نشسته‌اى و اگر آن نبود ، بالاترين افتخارات تو و اجدادت كوچيدن بود : كوچيدن تابستانه و كوچيدن زمستانه ، و خدا به واسطهء ما و براى اينكه نعمتى گران به شما ببخشد ، آن ييلاق و قشلاق رنجبار را از دوشتان برداشت . همچنين نوشته‌اى : اين امت را به فتنه مينداز . من فتنه‌اى سهمگين‌تر از حكومتت بر امت نمىيابم و نمىشناسم .\r\nهمچنين نوشته‌اى : به مصلحت خويشتن و دينت و امت محمد بينديش . من به خدا قسم ، كارى بهتر از جهاد عليه تو نمىشناسم . بنابراين ، هرگاه به انجام آن برخيزم مايهء تقرب به پروردگار من است و در صورتى كه به انجامش نپردازم ، از خدا براى حفظ دينم آمرزش مىطلبم و از او توفيق مىخواهم براى انجام آنچه دوست مىدارد و مىپسندد . همچنين نوشته‌اى : تا وقتى عليه من تدبير مىنمايى و نقشه مىكشى ، عليه تو تدبير خواهم نمود . « 1 » عليه من اى معاويه تدبير كن و نقشه بكش . به جان خودم از قديم مردم پاك و نيك رفتار ، مورد نقشه كشى بدخواهانه بوده‌اند و من اميدوارم فقط صدمه‌اش به خودت بخورد و عمل خودت را به باد دهد ، تا مىتوانى عليه من نقشه بكش و توطئه كن . اى معاويه ! از خدا بترس و بدان كه خدا را ديوانى است كه هركار خرد و كلانى را به حساب و ثبت و آمار مىكشد ، و بدان كه خدا فراموش نمىكند كه تو به مجرد گمان بردن به كسى او را مىكشى و به محض وارد آمدن اتهامى دستگيرش مىسازى ، و پسركى را به حكومت نشانده‌اى كه باده مىنوشد و سگبازى مىكند . ترا مىبينم كه خويشتن را به گناه و عذاب درانداخته‌اى و دينت را تباه كرده‌اى و رعيت را نابود ساخته‌اى ، و السّلام . « 2 »\r\n53 - وقتى معاويه به منظور حج و گرفتن بيعت ولايتعهدى يزيد ، به مدينه آمد و نطقى كرد و يزيد گردن فراز را ستود و گفت كه حديث‌دان و قرآن‌شناس و قرآن خوان است و بردبارىاش را حدى نيست ، امام حسين سيد الشهداء و نوادهء پاك پيامبر گرامى برخاسته خدا را ستايش كرد و بر پيامبر صلّى اللّه عليه و آله درود فرستاد و ثنا خواند و چنين فرمود :\r\n\r\n\r\n","description":"","footnote":"\r\n( 1 ) . اين عبارت در نامهء معاويه وجود ندارد .\r\n( 2 ) . الامامة و السياسة : 1 / 131 ؛ جمهرة الرسائل : 2 / 67 .\r\n","page_name":" 228 ","page_number":236},
  {"content":"\r\n\r\nپس از اين درود و ستايش ، اى معاويه ! هرسخنورى در وصف پيامبر ، هرچند سخن را به درازا كشاند ، باز نمىتواند جز اندكى از بسيار بگويد . اى معاويه ! از حقيقت به دور مانده‌اى ! روشنى صبح سياهى شب را بدريده و رسوا گردانيده است و نور خيره كنندهء خورشيد پرتو چراغ را فروخوابانده و زدوده است . آنقدر در ترجيح برخى حرف زدى و زياده گفتى كه افراط نمودى ، و چندان بعضى را صاحب امتياز و افتخار شمردى كه حق ديگران را ضايع نمودى ، و به قدرى زبان از افتخارات و فضايل جمعى بستى كه بخيلى نمودى ، و آن اندازه فروگذاشتى كه از عدالت به درگشتى ، نشد كه براى صاحب حق و فضيلتى ، اندك فضيلت و حقى بشناسى و در همان حال شيطان در تعريفى كه از وى مىكنى ، نصيب خويش بتمامى نگيرد و سهم خويش بكمال نيابد .\r\nنيز مىدانستم كه دربارهء يزيد چه گفتى ، از تكامل و سياستمدارىاش براى امت محمد . تو با اين تعريف ، مىخواهى مردم را دربارهء يزيد گمراه سازى و به خيالات بىاساس دراندازى . پندارى انسان پرشرم يا در پرده‌اى را توصيف مىنمايى ، يا غايب و ناپيدايى را مىستايى و يا از حوادث گذشته و تاريخى آنچه را كه انحصارا تو دريافته و فهميده‌اى ، گزارش مىنمايى ، در حالى كه مسلم است كه يزيد خودش خود را معرفى نموده و نظرى را كه بايد درباره‌اش باشد ، به دست داده است .\r\nتو همين كارهايى را كه يزيد كرده در نظرآور ، همين را كه سگان را به حال پارس و گلاويزى مىخواند و آواز مىدهد و كبوتران كبوتر بازى را ، و كنيزكان مطرب و ساز زن را ، و انواع بلهوسىها و بيهوده‌گرىها را ، خواهى ديد كه ترا در وصف خويش يارى نموده و راحت ساخته است . بنابراين ، قصدى را كه دارى ( براى انتصاب او به ولايتعهدى ) فروگذار و رها كن . چه نيازى دارى كه با اينهمه كارهاى بدى كه كرده‌اى ، گناه اين موجود را نيز به گردن گيرى ! به خدا قسم ، هنوز كه هنوز است ، مرتكب ستمگرى و ناروايى و انحراف مىگردى و اين معاصى را براى خويش ذخيره مىنمايى ، چندانكه پيمانه‌ات پرگشته است و ميان تو و مرگ ، جز يك چشم برهم زدن باقى نمانده است .\r\nبنابراين ، براى روز مشهود رستاخيز ، كار خير تضمين‌كننده‌اى انجام بده كه چاره و\r\n\r\n","description":"","footnote":"","page_name":" 229 ","page_number":237},
  {"content":"\r\n\r\nگريزى از آن نيست . . . « 1 »\r\n\r\n[ نطق ابن عباس در بصره 
  ]\r\n54 - ابن عباس در نطقى در بصره چنين مىگويد : اى مردم ! براى حركت به طرف امام و پيشوايتان آماده شويد . در راه خدا سبكبار و گرانبار بسيج شويد ، و با جان و مال جهاد كنيد ، زيرا شما اينك همراه امير المؤمنين عليه كسانى مىجنگيد كه پيمان گسسته و ريختن خون مؤمنان را روا شمرده‌اند ، آنان كه ستمگرند و قرآن نمىخوانند و حكم قرآن را نمىشناسند و به دين حق پاىبند نيستند . عمرو بن مرجوم عبدى برخاسته در جواب نطقش چنين مىگويد : خدا امير المؤمنين را موفق بدارد ، و حكومت يكپارچه بر مسلمانان را برايش فراهم آورد ، و پيمان گسلان ستمگرى را كه قرآن نمىخوانند ، لعنت كند . ما به خدا قسم ، به آنها كينه مىورزيم و براى خدا از آنها گسسته و كناره جسته‌ايم . « 2 »\r\n55 - عمار ياسر ، در اثناى جنگ صفين مىگويد : اى مسلمانان ! آيا مىخواهيد كسى را تماشا كنيد كه با خدا و پيامبرش دشمنى نموده و عليه آنها تلاش كرده و بر ضد مسلمانان به تجاوز مسلحانه دست زده و از مشركان پشتيبانى كرده است و وقتى خدا خواسته دينش را حمايت و نمايان كند و پيامبرش را يارى دهد ، او نزد پيامبر آمده و اظهار مسلمانى نموده است ، در حالى كه به خدا قسم ، نه از روى ميل ، بلكه از ترس چنين كرده است و هنگامى هم كه پيامبر صلّى اللّه عليه و آله درگذشت ، به خدا قسم ، مىدانستيم كه او دشمن مسلمانان و دوستدار تبهكاران بوده است ؟ هان ! آن شخص ، معاويه است . بنابراين ، او را لعنت كنيد كه خدا لعنتش كند و با او بجنگيد ، زيرا از كسانى است كه مشعل دين خدا را خاموش مىسازند و دشمنان خدا را پشتيبانى مىكنند . « 3 »\r\n56 - عبد اللّه بن بديل ، در اثناى جنگ صفين در نطقى مىگويد : معاويه داعيهء كارى را دارد كه حق او نيست و بر سر حكومت با شايستگان و صاحبان حقيقى آن و كسانى كه همطراز شأن نيست ، به كشمكش برخاسته و به منازعات عقيدتى و سياسى ناروايى\r\n\r\n\r\n","description":"","footnote":"\r\n( 1 ) . الامامة و السياسة : 1 / 153 ؛ جمهرة الخطب : 2 / 242 .\r\n( 2 ) . كتاب صفين 130 ، 131 .\r\n( 3 ) . ر ك : تاريخ طبرى : 6 / 7 ؛ كتاب صفين 240 ؛ الكامل ؛ ابن اثير : 3 / 136 .\r\n","page_name":" 230 ","page_number":238},
  {"content":"\r\n\r\nپرداخته است ، تا بدين وسيله حق را از بين ببرد و نيز به مدد بيابانگردان و قبايل جاهل و متعصب بر سر شما تاخته است و گمراهى را در نظرشان آراسته و خوب جلوه داده و عشق به آشوب را در دلشان كاشته است و حقيقت امور را از ايشان پوشانده و بر ناپاكىشان ناپاكىاى افزوده است ، و شما به خدا قسم ، بر طريق روشنى هستيد كه از پروردگارتان در رسيده و داراى برهانى مبين . با اين فرومايگان حق ناپذير و سبكسر بجنگيد و از آنها مهراسيد . چگونه در حالى كه كتابى درخشان و نيكو از پروردگارتان در دست داريد ، ممكن است از آنها بترسيد ؟ آيا از آنها مىهراسيد ؟ اگر مؤمن باشيد ، سزاوار اين است كه از خدا بترسيد . با آنها بجنگيد ، خدا آنها را به دست شما عذاب مىكند و رسوا مىسازد و شما را بر ايشان چيره و پيروز مىگرداند و دل جمعى مؤمن را خنك و شاد مىسازد . با اين دار و دستهء تجاوزكار بجنگيد كه بر سر حكومت با صاحبانش به كشمكش برخاسته‌اند ، بجنگيد كه من همراه پيامبر صلّى اللّه عليه و آله با آنها جنگيده‌ام . به خدا قسم ، آنها در اين موقعيت ، پاك‌تر و پاكيزه‌تر و نيكوتر از آن موقعيت نيستند . براى نبرد با دشمن خدا و دشمن خودتان برخيزيد ، رحمت خدا بر شما باد . « 1 »\r\n57 - در نطق سعيد بن قيس چنين آمده است : به خدايى كه بيناى بندگان است ، سوگند كه اگر فرماندهء ما مردى حبشى مىبود ، وجود هفتاد مجاهد بدرى برايمان كفايت مىنمود ، و حال آنكه رئيس و فرماندهء ما پسر عموى پيامبرمان است ، بدرىاى راستين « 2 » كه از كودكى نماز خوانده و با پيامبرتان در بزرگى جهاد كرده است ، و معاويه اسيرى است كه بند اسارت از او برداشته و آزادش كرده‌اند و فرزند آزاد شده‌اى است . هان ! او سبكسران را گمراه كرده و به آتش دوزخ كشانده است و ننگ را به آنها ميراث داده است و خدا آنها را به ذلت و حقارت درخواهد آورد . هان ! شما فردا با دشمنتان برخورد خواهيد داشت ؛\r\n\r\n\r\n","description":"","footnote":"\r\n( 1 ) . تاريخ طبرى : 6 / 9 ؛ كتاب صفين 263 ؛ الاستيعاب : 1 / 340 ؛ شرح ابن ابى الحديد : 1 / 483 ؛ جمهرة الخطب : 1 / 176 .\r\n( 2 ) . اشاره به اين مىنمايد كه بدرى بودن على بن ابى طالب عليه السّلام مثل بدرى بودن عثمان نيست كه با ظاهر سازى و شركت ريايى باشد ، چنان كه روايت تاريخى در اين موضوع قبلا آمد .\r\n","page_name":" 231 ","page_number":239},
  {"content":"\r\n\r\nبنابراين ، شما را به خدا ترسى و پرهيزگارى و كوشش و قاطعيت و راستروى و مقاومت مىخوانم ، زيرا خدا با مقاومت‌كنندگان است . هان ! شما با كشتن آنها رستگار و پيروز مىشويد و آنها با كشتن شما به بدبختى درخواهند افتاد . به خدا سوگند ، هرمردى از شما كه مردى از آنها را بكشد ، خدا قطعا او را در بهشت‌هاى عدن درخواهد آورد و كشته را به آتشى گدازان كه از آنها جدايى نمىپذيرد و آنها از نوميدى خاموش باشند . « 1 »\r\n58 - مالك بن حارث اشتر ، در جنگ صفين چنين مىگويد : بدانيد كه شما بر حق هستيد و آن جماعت بر باطلند . آنها همراه معاويه مىجنگند و شما همراه مجاهدان بدر كه نزديك به يكصد بدرى و عده‌اى ديگر از اصحاب محمد هستند . بيشتر پرچم‌هايى كه با شماست ، پرچم‌هايى است كه در نبردها با رسول خدا بوده است ، و با معاويه پرچم‌هايى است كه همراه مشركان در جنگ عليه رسول خدا بوده است . بنابراين ، دربارهء جنگيدن عليه اينها هيچ كس شك و ترديد نمىنمايد ، جز دل مرده . شما را جز دو سرانجام نيك نخواهد بود : يا پيروزى يا شهادت . « 2 »\r\n59 - هاشم بن عتبه مىگويد : ما را راه بينداز اى امير المؤمنين ! ما را به سوى آن جماعت سنگدل حق ناپذيرى گسيل دار كه كتاب خدا را پس پشت افكنده‌اند و در ادارهء بندگان خدا به جز آنچه مايهء خشنودى خداست عمل كرده‌اند و حرامش را حلال گردانيده و حلالش را حرام ساخته‌اند ، و شيطان تمايلاتشان را به خود جلب كرده و به آنها وعده‌هاى پوچ داده است و چندان آرزوهاى خوش براى آنها محقق نموده كه از دين به درشان برده و به پرتگاه ضلالتشان درانداخته و دنيا را خوشايندشان گردانيده است .\r\nاى امير المؤمنين ! آنها آنچه را ما دربارهء تو مىدانيم ، مىدانند ، لكن بدبختىشان رقم خورده و بر آنها مسجل گشته است و هواهاى نفسانى آنها را منحرف گردانيده تا ستمكار گشته‌اند . « 3 »\r\n\r\n\r\n","description":"","footnote":"\r\n( 1 ) . كتاب صفين 266 ؛ شرح ابن ابى الحديد : 1 / 483 . جمهرة الخطب : 1 / 179 .\r\n( 2 ) . كتاب صفين 268 ؛ شرح ابن ابى الحديد : 1 / 484 ؛ جمهرة الخطب : 1 / 183 .\r\n( 3 ) . جمهرة الخطب : 1 / 151 .\r\n","page_name":" 232 ","page_number":240},
  {"content":"\r\n\r\n60 - ابن عباس ، در صفين در نطقى چنين مىگويد : پسر زن جگر خوار ديده كه در جنگ عليه على بن ابى طالب جمعى از فرومايگان و اراذل شام مددكار اويند ، در جنگ عليه پسر عمو و داماد پيامبر خدا و اولين كسى كه با او نماز خوانده است ، همان بدرىاى كه در همهء نبردهاى پرافتخار و فضيلت‌آور همراه رسول خدا بوده است و معاويه و ابوسفيان در آن زمان دو مشرك بت پرست بوده‌اند . بدانيد سوگند به خدايى كه هستى را به تنهايى تحت سلطه و به ظهور آورده و سزاوار سلطنت بر هستى گشته است ، على بن ابى طالب همراه رسول خدا مىجنگيد . على مىگفت : خدا و پيامبرش راست مىگويند ، و معاويه و ابو سفيان مىگفتند : خدا و پيامبرش دروغ مىگويند . معاويه در اين موقعيت كه امروز دارد ، نيكوكارتر و پرهيزكارتر و راه يافته‌تر و بر صواب‌تر از موقعيت‌هايش در آن هنگام نيست . بنابراين ، شما را سفارش مىكنم كه پرهيزگارى نماييد و خداترس و كوشا و قاطع و مقاوم باشيد ، زيرا شما بر حق هستيد و آن جماعت بر باطلند . « 1 »\r\nداستان لعنت ابن عباس بر معاويه در روز عرفه و در اجتماع عمومى ، در همين جلد خواهد آمد .\r\n61 - اين اشعار از علقمة بن عمرو است كه در جنگ صفين خوانده :\r\n- پسر صخر ، يعنى معاويه را حرمت و اعتبارى نيست كه به واسطه‌اش ثواب خدا را بتوان اميد برد ، بلكه پشيمانى به بار خواهد آورد .\r\n- اى كنيززاده ! ترا آن رسيد كه به روز جنگ به كسى مىرسد كه با قهرمانان و دلاوران رزم‌آور و روبرو گردد .\r\n- با كمك و دادخواهى براى ستمگرى كه مسئوليتش در ستم‌ها شهره است ، حق خدا را فروگذاشتى .\r\n62 - مجزأة بن ثور سدوسى ، صحابى بزرگ در صفين اين سرود رزمى را خوانده است :\r\n- با شمشير مىزنمشان و ملاحظهء معاويه را نمىكنم ، آن گشاده چشم شكمباره را .\r\n\r\n\r\n","description":"","footnote":"\r\n( 1 ) . كتاب صفين 360 ؛ شرح ابن ابى الحديد : 1 / 504 .\r\n","page_name":" 233 ","page_number":241},
  {"content":"\r\n\r\n- مادر گمراه‌كننده‌اش او را به آتش سرنگون ساخته است و در آنجا سگ‌هاى پارس كننده همنشينش خواهند بود .\r\n- فرومايگانى را به گمراهى كشانده است ، خدا راه ننمايدش !\r\nمسعودى اين سرود رزمى را به على عليه السّلام نسبت داده و مىنويسد : گفته‌اند : اين شعر از بديل بن ورقاء است . « 1 » ابن منظور نيز آن را به على عليه السّلام نسبت داده است « 2 » و طبرى اولين بيت را در تاريخش نوشته و به امير المؤمنين منسوب دانسته است . « 3 » ابن مزاحم هم سه مصرع آن را در كتاب خود آورده و از امير المؤمنين دانسته است « 4 » و همهء آن ابيات را ثبت نموده و به مالك اشتر نسبت داده « 5 » و آنها را از مجزأة بن ثور شمرده است . « 6 » ابن ابى الحديد به نقل از نصر بن مزاحم آن را متعلق به محرز بن ثور دانسته است . « 7 » همچنين اين ابيات به اخنس نيز نسبت داده شده است . « 8 »\r\n63 - ابو عمر مىنويسد : وقتى عثمان كشته شد و مردم با على عليه السّلام بيعت كردند ، مغيرة بن شعبه به حضور وى رسيده گفت : اى امير المؤمنين ! نصيحتى برايت دارم .\r\nپرسيد : چيست ؟ گفت : اگر مىخواهى حكومتت برقرار گردد ، طلحة بن عبد اللّه را به استاندارى كوفه بگمار و زبير بن عوام را به استاندارى بصره ، و براى معاويه فرمان حكومت شام را بفرست تا شاميان را به اطاعت تو درآورد و هنگامى كه خلافتت برقرار گشت ، آن را چنان كه مىخواهى طبق نظريه‌ات اداره كن . على فرمود : دربارهء طلحه و زبير فكر مىكنم و تصميم مىگيرم ، اما در مورد معاويه نه ، به خدا هرگز او را تا بدين وضع و حال باشد ، به مقامى منصوب نخواهم كرد و از او كمك نخواهم گرفت ، بلكه او را دعوت مىكنم تا به آنچه مسلمانان گردن نهاده‌اند ، گردن نهد ؛ اگر سرپيچيد ، او را براى داورى به كتاب خدا خواهم خواند .\r\n\r\n\r\n","description":"","footnote":"\r\n( 1 ) . مروج الذهب : 2 / 25 .\r\n( 2 ) . لسان العرب : 18 / 229 .\r\n( 3 ) . تاريخ طبرى : 6 / 23 .\r\n( 4 ) . كتاب صفين 460 .\r\n( 5 ) . همان 454 .\r\n( 6 ) . همان 344 .\r\n( 7 ) . شرح نهج البلاغة : 1 / 500 .\r\n( 8 ) . الاشتقاق 148 .\r\n","page_name":" 234 ","page_number":242},
  {"content":"\r\n\r\nمغيره خشمناك بيرون رفت ، خشمناك از اينكه نصيحت و راهنمايىاش را نپذيرفته بود . ديگر روز به حضورش آمده گفت : اى امير المؤمنين ! دربارهء آنچه ديروز به تو گفتم و دربارهء جوابى كه دادى ، فكر كردم و ديدم نظرت درست است و با خير و حق طلبى سازگار آمده . اين بگفت و بيرون رفت ، و حسن ، رضى اللّه عنه ، او را بديد كه بيرون مىآيد . از پدرش پرسيد : اين يك چشم به تو چه گفت ؟ فرمود : ديروز چنين گفت و امروز چنين . گفت : به خدا ديروز از سر خيرخواهى گفته و امروز براى فريب . على به فرزند گفت : اگر معاويه را در مقامش ابقا نمايم ، گمراه‌كنندگان را به همدستى و مددكارى گرفته باشم . « 1 »\r\n64 - ابو عمر در شرح حال حبيب بن مسلمه مىنويسد : آورده‌اند كه حسن بن على به حبيب بن مسلمه كه پس از صفين به يكى از لشكركشىهايش پرداخته بود ، گفت : اى حبيب ! چه لشكركشىها داشته‌اى كه جز براى فرمان خدا بوده است ! حبيب جواب داد :\r\nبه طرف پدرت لشكركشى نخواهم كرد . حسن به او فرمود : آرى ، به خدا تو در راه زندگى دنياى معاويه از او اطاعت نموده‌اى و شتابان در پى تحقق تمايلاتش دويده‌اى ؛ اگر او دنيايت را آباد كند ، دينت را تباه خواهد كرد . كاش تو كه بد رفتارى ، خوش گفتار مىبودى ، چنان كه خداوند متعال مىفرمايد : گروهى ديگر به گناهانشان اعتراف نمودند كه كار پسنديده را به كار بد آميخته‌اند « 2 » ، لكن تو چنانى كه خداى متعال مىفرمايد : نه چنين است ، در حقيقت كارشان و دستاوردشان بر دلهاشان سيطره يافته است « 3 » . « 4 »\r\n65 - ابو سهيل تميمى مىگويد : معاويه به حج رفت و جوياى زنى از قبيلهء بنى كنانه گشت كه دارميّهء حجونيّه خوانده مىشد و سياه چهره و فربه بود . گفتند : زنده و سالم است . دستور داد او را بياورند و آوردند . به او گفت : چرا آمدى اى دختر حام ؟ گفت : اگر قصدت بد گفتن است ، من دختر حام نيستم ، بلكه زنى از بنى كنانه‌ام . گفت : راست\r\n\r\n\r\n","description":"","footnote":"\r\n( 1 ) . الاستيعاب : 1 / 256 . ر ك : الغدير ( متن عربى / چ 2 ) : 6 / 142 .\r\n( 2 ) . توبة 9 / 102 .\r\n( 3 ) . مطففين 83 / 14 .\r\n( 4 ) . الاستيعاب : 1 / 123 .\r\n","page_name":" 235 ","page_number":243},
  {"content":"\r\n\r\nمىگويى : مىدانى چرا ترا احضار كردم ؟ گفت : غيب را جز خدا نمىداند . معاويه گفت :\r\nترا احضار كرده‌ام تا بپرسم چرا على را دوست مىدارى و با من دشمنى ؟ چرا او را مولا و ولى خويش مىدانى و با من در خصومتى ؟ گفت : نمىشود مرا از جواب معاف بدارى ؟\r\nگفت : نه . گفت : حال كه مرا معاف نمىدارى ، مىگويم . على را به خاطر اين دوست داشته‌ام كه با مردم به عدالت بود و در تقسيم درآمد مساوات را رعايت مىكرد و به همه سهم يكسان مىداد ، و به تو از آن جهت كينه دارم كه به جنگ كسى برخاستى كه براى تصدى حكومت شايسته‌تر از تست و از پى چيزى برآمدى كه حق تو نيست . على را از آن جهت مولا و ولى خويش مىدانم كه رسول خدا او را دوست مىداشت و ولى شمرد و او خود بيچارگان را دوست مىداشت و دينداران را بزرگ و محترم مىداشت ، و با تو بدان سبب در خصومتم كه خون‌ها ريخته‌اى و در قضا و داورى ستم روا داشته و از قانون اسلام منحرف گشته‌اى و به دلخواه داورى و حكومت كرده‌اى .\r\nمعاويه گفت : به همين جهت شكمت باد كرده و پستانهايت بزرگ شده و كمرت پهن گشته است . گفت : اى مرد ! به خدا در اين صفات كه نام بردى ، هند ضرب المثل بود .\r\nگفت : اى زن ! حرفت را بفهم . من حرف بدى به تو نزدم . شكم زن وقتى باد كند ، معلوم مىشود بچه‌اش بزرگ و كامل گشته ، و چون پستان‌هايش بزرگ شود ، بچهء شيرخوارش از شير سير مىشود و چون كمرش پهن گردد ، به هنگام نشستن با وقار و متانت خواهد بود .\r\nآن زن با اين سخن آرام گشت ، آنگاه معاويه از او پرسيد : اى زن ! آيا تو على را ديده‌اى ؟ جواب داد : آرى به خدا . پرسيد : به نظرت چگونه آمد ؟ گفت به خدا ديدمش كه حكومت ، چنان كه ترا بفريفته و از دين به در كرده است او را نفريفته بود ، و نعمت كه ترا به خود سرگرم نموده ، او را سرگرم نساخته بود . پرسيد : سخنش را شنيده‌اى : گفت : آرى به خدا ، نابينايى را از دل مىزدود ، چنان كه روغن زنگ را از ظرف فلزى مىزدايد . معاويه گفت : راست مىگويى . آيا تقاضا و نيازى دارى ؟ پرسيد اگر از تو تقاضا كنم ، انجام خواهى داد ؟ گفت : آرى . گفت : يكصد ماده شتر سرخ مو با بچه و چوپانش . پرسيد :\r\nمىخواهى چه كنى ؟ گفت : با شيرش كودكان را سير مىكنم ، و خود آنها را به خدمت\r\n\r\n","description":"","footnote":"","page_name":" 236 ","page_number":244},
  {"content":"\r\n\r\nبزرگسالان درمىآورم ، و با آنها كارهاى بزرگوارانه و خير انجام و با آنها ميان عشاير صلح و آشتى برقرار مىسازم . پرسيد : اگر آنها را به تو ببخشم ، مقامى را در نظرت كسب خواهم كرد كه على بن ابى طالب دارد ؟ گفت : پناه بر خدا ! حتى پايين‌تر را نيز در نظرم به دست نخواهى آورد . در اين هنگام معاويه اين ابيات را بسرود :\r\n- اگر پيوسته با شما بردبارى نورزم ، پس از من به چه كسى اميد بردبارى توان برد ؟\r\n- بگير اينها را و گوارا بادت ، و كار آن بزرگمرد را به خاطر داشته باش كه جنگ خصمانه را با آشتى مقابله كرد .\r\nآنگاه افزود كه به خدا اگر على زنده بود ، ذره‌اى از اينها را به تو نمىداد . گفت : آرى به خدا نمىداد و نه حتى ذره‌اى از مال مسلمانان را . « 1 »\r\n66 - اروى دختر حارث بن عبد المطلب كه زنى سالخورده بود ، بر معاويه درآمد و چون معاويه او را ديد ، گفت : اى خاله ! خوش آمدى ، پس از ما چگونه بوده‌اى ؟ گفت : اى برادرزاده ! تو ناسپاسى كردى و با پسر عمويت بدرفتارى نمودى و به غير نامت خوانده شدى و حقى را كه از آن تو نبود ، تصاحب كردى ، بويژه كه تو و پدرانت پس از كافر شدن به رسول خدا ، پيشينه‌اى در اسلام نداشتيد . بنابراين ، خدا شما را بىبهره ساخت و خوارتان كرد و حق را به اهلش بازگرداند ، هرچند مشركان را خوش نيايد . سخن ما برتر بود و پيامبرمان نصرت يافت ، اما شما پس از وى از قرابت با حضرتش سخن به ميان آورديد و زمام امور مسلمانان را در دست گرفتيد ، در حالى كه ما از شما به دو نزديك‌تريم و بر زمامدارى سزاوارتر . ما در جمع شما به منزلهء هارون نسبت به موسى بوديم و سرانجام ، بهشت برين ماراست و دوزخ آتشين شما را . « 2 »\r\n67 - در روايت طولانىاى كه قسمتى از آن را در شرح حال عمرو بن عاص آورديم « 3 » ، آمده است كه حسن بن على عليه السّلام به سخن پرداخت ؛ خدا را سپاس گفت و ثنا خواند و بر\r\n\r\n\r\n","description":"","footnote":"\r\n( 1 ) . العقد الفريد : 1 / 162 ؛ بلاغات النساء ، ابن ابى طاهر 72 .\r\n( 2 ) . العقد الفريد : 1 / 164 ؛ بلاغات النساء 27 .\r\n( 3 ) . ر ك : الغدير ( متن عربى / چ 5 ) : 2 / 133 - 136 .\r\n","page_name":" 237 ","page_number":245},
  {"content":"\r\n\r\nپيامبرش صلّى اللّه عليه و آله درود فرستاد ، آنگاه گفت : اى معاويه ! اينها نبودند كه به من بد گفتند ، بلكه اين تو بودى كه با همان بدزبانىاى كه بدان خو گرفته‌اى ، به من پرخاش نمودى و با همان بدعقيدگى كه بدان شهره‌اى و آن بداخلاقى كه در تو مزمن است و ريشه‌دار و همان تجاوزگرى تو به ما كه از روى دشمنىات با محمد و خاندان اوست . اينك بشنو اى معاويه ! و بشنويد تا در حق او و در حق شما چيزهايى بگويم كه كمتر از آن است كه هستيد .\r\nشما دار و دسته را به خدا سوگند مىدهم و به شهادت مىگيرم كه آيا نمىدانيد آن كسى كه اكنون به او دشنام داديد ، رو به هردو قبله نماز خوانده است ، در حالى كه تو اى معاويه ! به آن دو قبله كافر بودى و نماز را گمراهى مىشمردى و از ره گمراهى لات و عزّى را مىپرستيدى ؟ و شما را قسم مىدهم و شهادت مىخواهم كه آيا نمىدانيد او در هردو بيعت فتح و رضوان شركت داشته است ، در حالى كه تو اى معاويه به يكى از آن دو بيعت كافر بودى و عقيده نداشتى و ديگرى را گسستى ؟ و شما را قسم مىدهم و شهادت مىخواهم كه آيا نمىدانيد او پيش از همهء مردم به اسلام ايمان آورد و تو اى معاويه در آن حال با پدرت از جماعت كافر دل به دست آمده بوديد كه كفر در دل مىپرورديد و تظاهر به مسلمانى مىنموديد و دلتان را با پول به دست مىآوردند ؟ شما را به خدا قسم ، آيا نمىدانيد او در جنگ بدر پرچمدار رسول خدا صلّى اللّه عليه و آله بود و پرچم مشركان به دست معاويه و پدرش بود ، سپس در جنگ بدر و جنگ احزاب در حالى كه پرچم رسول خدا صلّى اللّه عليه و آله را در دست داشت با شما برخورد مسلحانه كرد و پرچم شرك با تو و با پدرت بود ؟ و در تمام آن موقعيت‌ها و نبردها خدا او را پيروز كرد و حجتش را آشكار ساخت و جنبش تبليغاتىاش را قرين موفقيت گردانيد و سخنش را تصديق كرد و پيامبر خدا صلّى اللّه عليه و آله در همهء آن موقعيت‌ها از او خشنود بود و از تو و از پدرت خشمگين ؟ ترا اى معاويه قسم مىدهم به خدا كه آيا به ياد دارى آن روز را كه پدرت سوار بر شتر سرخ‌مويى سر رسيد و تو مىراندى و برادرت عتبه آن را مىكشاند و رسول خدا صلّى اللّه عليه و آله شما را ديد و فرمود : خدايا سوار و دهانه‌كش و راننده‌اش را لعنت كن ؟ اى معاويه ! آيا آن شعر را فراموش مىكنى كه\r\n\r\n","description":"","footnote":"","page_name":" 238 ","page_number":246},
  {"content":"\r\n\r\nبه پدرت ، چون تصميم به مسلمان شدن گرفت ، نوشتى و فرستادى و او را از اسلام آوردن برحذر نمودى ؟ نوشتى :\r\n- اى صخر ! مبادا روزى مسلمان شوى و ما را به ننگ و رسوايى آلايى ، پس از آن‌كه آن اشخاص در بدر تكه پاره شدند .\r\n- دايىام و عمويم و سه ديگر عموى مادرم و حنظل نيكو كه مرگ او ما را به بىخوابى و بىتابى كشانيد .\r\n- مبادا به كارى بپردازى كه ما را و خويشانمان را در مكه انگشت‌نما سازد .\r\n- مرگ براى ما قابل تحمل‌تر و آسان‌تر است از اينكه دشمنان پشت سر ما بگويند : پسر حرب رو از عزّى بر تافت .\r\nبه خدا آن كارها كه در دل پنهان داشتى ، سهمگين‌تر از آنها بود كه بر زبان آوردى .\r\nشما را از جماعت به خدا قسم مىدهم كه آيا نمىدانيد از ميان اصحاب پيامبر صلّى اللّه عليه و آله على بود كه خود را از خواستنىها محروم گردانيد تا اين آيت فرود آمد كه اى مؤمنان ! خود را از خواستنىهايى كه خدا برايتان حلال دانسته و روا ساخته است ، محروم مگردانيد ، « 1 » ، و رسول خدا صلّى اللّه عليه و آله بزرگ‌ترين اصحابش را به نبرد بنى قريظه فرستاد و حصارى گشتند و مسلمانان كارى از پيش نبردند ، آنگاه على را با پرچم فرستاد و او آنها را تابع حكم خدا و حكم پيامبرش گردانيد و در خيبر نيز چنين كرد ؟ اى معاويه ! گمان مىكنم نمىدانى كه من مىدانم رسول خدا صلّى اللّه عليه و آله چه نفرينى كرد ترا آن هنگام كه تصميم گرفت نامه‌اى به بنى جذيمه بنويسد و به دنبال تو فرستاد و ترا نفرين كرد . اى جماعت ! شما را به خدا قسم مىدهم كه آيا نمىدانيد پيامبر خدا صلّى اللّه عليه و آله ابو سفيان را در هفت مورد لعنت كرد كه نمىتوانيد منكر آن شويد . « 2 »\r\nسبط ابن جوزى سخن امام را به اين عبارت ثبت كرده است : اى معاويه ! در جنگ\r\n\r\n\r\n","description":"","footnote":"\r\n( 1 ) . مائدة 5 / 87 .\r\n( 2 ) . تذكرة الخواص 115 ؛ شرح ابن ابى الحديد : 2 / 102 ؛ جمهرة الخطب : 1 / 428 . نيز ر ك : الغدير ( متن عربى / چ 5 ) : 10 / 81 ، 82 .\r\n","page_name":" 239 ","page_number":247},
  {"content":"\r\n\r\nاحزاب پيامبر صلّى اللّه عليه و آله نظرى به تو افكند و ديد پدرت بر شترى سوار است و مردم را به جنگ وى تشويق مىنمايد و برادرت دهانهء شتر را به دست دارد و تو آن را مىرانى ، فرمود :\r\nخدا آن سوار را و دهانه‌كش و راننده را لعنت كند ، و نشد كه پدرت با پيامبر برخورد نمايد و پيامبر او را در حالى كه تو همراهش بودى ، لعنت ننمايد . عمر ترا به استاندارى شام گماشت و به او خيانت كردى ، بعد عثمان ترا استاندارى داد و چشم انتظار نابودىاش گشتى ، و اين تو بودى كه پدرت را از مسلمان شدن برحذر داشتى و به او چنين گفتى :\r\n- اى صخر ! مبادا به دلخواه و بىاجبار مسلمان شوى و ما را به ننگ و رسوايى آلايى ، پس از آن‌كه آن اشخاص در بدر تكه پاره شدند .\r\n- مبادا به كارى بپردازى كه ما را در ميان خلق انگشت‌نما سازد .\r\nتو در جنگ بدر و احد و خندق و ديگر نبردها عليه رسول خدا جنگيدى ، و مىدانى كه در كدام بستر به دنيا آمده‌اى ؟ « 1 »\r\nوى مىنويسد : اصمعى و كلبى در كتاب المثالب مىگويند : معنى سخن حسن به معاويه كه مىدانى در كدام بستر به دنيا آمده‌اى ، اين است كه دربارهء معاويه گفته مىشود او يكى از اين چهار قرشى است : عمارة بن وليد بن مغيرهء مخزومى ، مسافر بن ابى عمرو ، ابو سفيان و عباس بن عبد المطلب ، چه اينها همنشينان ابو سفيان بودند و بعضى از آنها متهم به داشتن رابطه با هند بودند .\r\nعمارة بن وليد از زيباترين مردان قبيلهء قريش بود . دربارهء مسافر بن ابى عمرو ، كلبى مىگويد : عقيدهء عمومى مردم اين است كه معاويه از اوست ، زيرا بيش از همهء مردم به هند عشق مىورزيده است و وقتى هند آبستن گشته و معاويه را در شكم داشته است مسافر ترسيده كه بگويد از اوست و به همين جهت ، گريخته و پيش پادشاه حيره رفته و مقيم گشته است ، سپس ابو سفيان به حيره آمده و مسافر را كه از عشق هند بيمار بود و شكمش آب آورده بود ، ديده است . مسافر از احوال مردم مكه پرسيده و ابو سفيان\r\n\r\n\r\n","description":"","footnote":"\r\n( 1 ) . تذكرة الخواص 115 .\r\n","page_name":" 240 ","page_number":248},
  {"content":"\r\n\r\nبرايش شرح داده است . گفته‌اند : ابوسفيان پس از آنكه مسافر مكه را ترك گفت ، با هند ازدواج كرده است . ابوسفيان ( در شرح اخبار مكه ) به مسافر مىگويد : من پس از رفتن تو با هند ازدواج كردم . مسافر از اين خبر ناراحت مىشود و بيمارىاش شدت مىگيرد و لاغر و نزار مىگردد . به او توصيه مىكنند بدنش را داغ كنند . خونگير و داغگرى مىآورند . خونگير در حالى كه او را داغ مىكند ، تيز مىدهد و مسافر مىگويد : هنوز آهن در آتش است و ستور تيز مىدهد ، و سخنش ضرب المثل مىشود و نشر مىيابد ، آنگاه مسافر از عشقى كه به هند داشته جان مىسپارد . « 1 »\r\nكلبى مىگويد : هند از زنانى بود كه با غلامانشان رابطه داشتند و به مردان سياه علاقه داشت . به همين جهت ، هرگاه بچهء سياهى مىزاييد ، او را مىكشت . همو مىگويد : در زمان خلافت معاويه ، ميان يزيد بن معاويه و اسحاق بن طابه مشاجره‌اى در حضور وى درگرفت . يزيد به اسحاق گفت : براى تو اين خوب است كه همهء قبيلهء بنى حرب به بهشت درآيند . يزيد با اين حرف ، كنايه به مادر اسحاق زد كه به داشتن رابطهء نامشروع با يكى از مردان قبيلهء بين حرب متهم بود . اسحاق در جوابش گفت : براى تو اين خوب است كه همهء عائلهء بنى عباس به بهشت درآيند . يزيد معنى حرف او را نفهميد ، اما معاويه فهميد . چون اسحاق برفت ، معاويه به يزيد گفت : چطور پيش از اين‌كه بدانى مردم دربارهء تو چه حرفها مىزنند ، زبان به طعنهء مردان مىگشايى ؟ گفت : مىخواستم او را دشنام دهم . گفت : او نيز همين منظور را داشت . پرسيد : چطور ؟ گفت : مگر نمىدانى بعضى از قريش در دورهء جاهليت مىپنداشتند كه من فرزند عباسم ؟ يزيد سخت ناراحت گشت . شعبى مىگويد : رسول خدا در فتح مكه در سخنى با هند به چيزى از اين ماجرا اشاره داشته است ، زيرا چون هند كه قبلا پيامبر خونش را هدر شمرده بود ، براى بيعت آمد ، پرسيد : به چه مضمون با تو بيعت كنم و چه تعهد بدهم ؟ فرمود به اين مضمون كه زنا نكنى . با ناراحتى گفت : مگر آزاد زن هم زنا مىكند ؟ پيامبر خدا او را بشناخت ، و نگاهى به عمر انداخت و لبخندى زد .\r\n\r\n\r\n","description":"","footnote":"\r\n( 1 ) . تذكرة الخواص 116 .\r\n","page_name":" 241 ","page_number":249},
  {"content":"\r\n\r\nزمخشرى در جلد سوم ربيع الابرار « 1 » بخش خويشاوندىها و نسبت‌ها و دودمان‌ها و شرح حقوق پدران و مادران ، و خويشاونددارى و گسسته شدن از خانواده مىنويسد :\r\nمعاويه منسوب به چهار مرد بود : ابو عمرو بن مسافر ، عمارة بن وليد ، عباس بن عبد المطلب و صباح آوازه خوان سياهپوستى كه بردهء عماره بود . مىگويند : ابو سفيان زشت‌رو و كوتاه قد بود ، و صباح جوان و خوش سيما . به همين جهت ، هند او را به همبسترى خويش خواند . مىگويند : عتبة بن ابى عتبة بن ابىسفيان نيز از صباح است ، و هند چون مايل نبوده در خانه‌اش آن طفل به دنيا بيايد ، به « اجياد » رفته و او را در آنجا زاده است ، و در آن باره حسان چنين سروده است :\r\n- آن پسر بچه كه در گوشه‌اى از سرزمين مكه بىگهواره بر خاك افتاده ، از كيست ؟\r\n- دخترى سپيد پوست از قبيلهء بنى شمس كه گونه‌اى صاف و برجسته دارد ، او را بزاده است .\r\nابن ابى الحديد مىنويسد : هند در مكه به زشتكارى و فحشا معروف بود « 2 » ، و زمخشرى در جلد سوم ربيع الابرار از معاويه ياد كرده و آن ماجرا را به شرح مىآورد و مىگويد : كسانى كه هند را از اين اتهام منزه دانسته‌اند . . . ، آنگاه ماجراى فاكهه را كه ابو عبيد ، معمر بن مثنى نوشته به شرح آورده است .\r\nزياد بن ابيه در نامه‌اى در جواب معاويه كه به او طعنه زده و از مادرش سميه ياد كرده بود ، مىنويسد : اين‌كه با اشاره به مادرم سميه به من طعنه زده‌اى ، اگر من فرزند سميه‌ام ، تو فرزند عده‌اى هستى . « 3 »\r\n68 - حافظ ابن عساكر در تاريخش روايتى ثبت كرده از طريق عبد الملك بن عمير كه مىگويد : جارية بن قدامهء سعدى نزد معاويه آمد . معاويه از او پرسيد : تو كيستى ؟ گفت :\r\nجارية بن قدامه . گفت : تو مگر زنبورى بيش هستى ؟ گفت : تو مرا به گزنده‌اى شيرين\r\n\r\n\r\n","description":"","footnote":"\r\n( 1 ) . چندين نسخهء خطى از اين كتاب را ديده‌ام ، از جمله نسخهء خطىاى كه در كتابخانهء ادارهء اوقاف بغداد به شمارهء 388 موجود است .\r\n( 2 ) . شرح نهج البلاغة : 1 / 111 .\r\n( 3 ) . همان : 4 / 68 .\r\n","page_name":" 242 ","page_number":250},
  {"content":"\r\n\r\nدهان تشبيه مىكنى ، به خدا معاويه ماده سگى بيش نيست كه عوعوكنان سگهاى نر را به سوى خويش مىخواند ، و اميه جز تصغير امه ، يعنى كنيز نيست .\r\nاز قول فضل بن سويد نيز مىنويسد : جارية بن قدامه به نمايندگى نزد معاويه رفت .\r\nمعاويه به او گفت : تو همراه على بن ابى طالب به راه افتاده‌اى و شعلهء آتش افروخته و در دهكده‌هاى عربى گشته و خونشان را ريخته‌اى . جاريه گفت : اى معاويه ! دست از على بردار . على را از وقتى دوستدارش گشته‌ايم ، هرگز بدخواهش نشده‌ايم و از وقتى همراهش شده‌ايم ، دو رنگى و دغلى با وى ننموده‌ايم .\r\nمعاويه گفت : واى بر تو اى جاريه ! خانواده‌ات وقتى اسمت را جاريه [ كنيز 
  ] گذاشتند ، چقدر به تو اهانت نمودند ! گفت : تو اى معاويه ! چقدر حقيرت شمردند خانواده‌ات وقتى كه معاويه نامت دادند . اين را بتمامى و با آن قبلى سيوطى در تاريخش نوشته است . « 1 »\r\nابن عبد ربه اين عبارت نوشته است : معاويه به جاريه گفت : خانواده‌ات وقتى اسمت را جاريه گذاشتند ، چقدر به تو اهانت نمودند ! گفت : ترا خانواده‌ات چقدر حقير شمردند كه معاويه نام دادند و به سگ ماده معاويه مىگويند . گفت : اى بىمادر ! گفت : مادرم مرا براى شمشيرهايى به دنيا آورده كه وقتى به نزدت آمديم ، در دست داشتيم . گفت : مرا تهديد مىكنى ؟ [ گفت : به خدا دل‌هايى كه با آن به تو كينه مىورزيديم ، هنوز در اندرون ماست و شمشيرهايى كه به وسيله‌اش با تو مىجنگيديم ، در دستمان است 
  ] . « 2 » تو به زور كشورمان را نگشوده‌اى و با قدرت قهريه بر ما تسلط نيافته‌اى ، بلكه عهد با ما بسته‌اى و التزام سپرده‌اى و ما در ازاى آن تعهد اطاعت و فرمانبردارى كرده‌ايم ؛ اگر به تعهدت وفا كنى ، به عهدمان وفا خواهيم نمود و در صورتى كه جز اين باشد و به كار ديگرى متوسل شوى ، بايد بدانى كه ما كه اينجا آمده‌ايم ، مردانى سرسخت و پرخاشگر و زبان‌آورانى قاطع را پشت سر نهاده‌ايم . معاويه گفت : خدا در ميان مردم مثل ترا زياد نكند . گفت :\r\nحرف خردمندانه بزن و احترام ما را نگهدار و چنين نفرين زشتى نكن . « 3 »\r\n\r\n\r\n","description":"","footnote":"\r\n( 1 ) . تاريخ الخلفاء 133 .\r\n( 2 ) . المستطرف ، ابشيهى : 1 / 73 .\r\n( 3 ) . العقد الفريد : 2 / 143 . نيز ر ك : المستطرف ، ابشيهى : 1 / 73 .\r\n","page_name":" 243 ","page_number":251},
  {"content":"\r\n\r\n69 - شريك بن اعور كه مردى زشت‌رو بود ، به درگاه معاويه رفت . معاويه به او گفت :\r\nتو زشتى ، و زيبارو بهتر از زشت‌روست ؛ تو شريك هستى و خدا شريك ندارد ، پدرت اعور [ يك چشم 
  ] است و بينا بهتر از يك چشم است . با اين حال ، چطور سرور قومت شده‌اى ؟ گفت : تو معاويه‌اى و معاويه به ماده سگى مىگويند كه عوعو مىكند و سگ‌هاى نر را به خويش مىخواند ؛ تو پسر صخرى و جلگه بهتر از صخره و سنگلاخ است ؛ تو پسر حرب [ جنگ 
  ] هستى و صلح بهتر از جنگ است ، و تو پسر اميه‌اى و اميه ، يعنى كنيزك . با اين حال ، چطور امير المؤمنين شده‌اى ؟ اين بگفت و از دربارش بيرون شد ، در حالى كه چنين مىسرود :\r\n- آيا معاوية بن حرب مرا بد مىگويد ، در حالى كه شمشير برانم همراه من است و زبان گويايم .\r\n- و از قبيله‌ام شير مردانى گرداگرد منند كه از سرشيفتگى به نبرد و هجوم در غرشند ؟\r\n- از بيخردى مرا به خاطر زشت‌رويىام سرزنش مىكند و نمىداند كه زيبارويان بدكاره‌اند . « 1 »\r\nمعاويه آن سخنان نيشدار را مىشنيد و تير آن طعنه‌ها را كه به خاطر اسمش بر او فرود مىآمد ، بر خود هموار مىساخت و شايد چون آن سخنان به او گفته مىشد ، مىدانست به چه معناست ، و چاره‌اى هم نداشت ، چون مادرش او را چنين ناميده بود و نمىتوانست مادر خويش را تخطئه نمايد . پس حيله‌اى انديشيد و يك ميليون درهم به عبد اللّه بن جعفر طيار بخشيد تا اسم يكى از فرزندانش را معاويه بگذارد « 2 » ، به اين گمان كه وقتى همنامى در خاندان پاك و پرافتخار هاشمى يافت ، بار ننگش سبك‌تر خواهد گشت و كمتر او را به خاطر اسمش عيب خواهند نمود ، غافل از اينكه ديوار خاندان بنى هاشم كوتاه‌تر از ديوار اصحاب كهف نيست ، و سگ اصحاب كهف هرگز ساحت پاكشان را نيالود و كجا نامى تواند آن بناهاى مقدسى را بيالايد كه از آنها معبدها برپا گشته كه بانگ ذكر و تسبيح پروردگار در فضايش طنين انداز است .\r\n\r\n\r\n","description":"","footnote":"\r\n( 1 ) . المستطرف : 1 / 72 .\r\n( 2 ) . تاج العروس : 10 / 260 .\r\n","page_name":" 244 ","page_number":252},
  {"content":"\r\n\r\n70 - مولاى متقيان در نطقى مىفرمايد : به خدا معاويه زيرك‌تر و سياستمدارتر از من نيست ، اما او خيانت مىكند و پيمان‌شكنى و زشتكارى ، و اگر نفرتم از خيانت و پيمان شكنى نبود ، من از زيرك‌ترين و سياستمدارترين افراد بودم ، لكن هرخيانت و پيمان شكنىاى زشتكارىاى است و هرزشتكارىاى را كيفرى ، و هرخيانتكار پيمان شكنى در قيامت پرچمى دارد كه از روى آن شناخته و انگشت‌نما مىشود . « 1 »\r\nابن ابى الحديد در شرح اين نطق سخنان مفيدى آورده و آن را خوب تفسير كرده و بسط داده است و از جمله سخن جاحظ ابو عثمان را دربارهء معاويه نوشته است و سخن ابو جعفر نقيب را كه مىگويد : معاويه نه از آن جهت دوزخى است كه على را تهديد كرده يا با وى جنگيده است ، بلكه بدان سبب كه عقيدهء درستى نداشته و ايمان راستى ، و او و پدرش از سران منافقان بوده‌اند و هرگز از ته دل مسلمان نگشتند ، بلكه فقط اظهار مسلمانى كردند . و حرف‌هاى معاويه و سخنانى كه از او ثبت و حفظ گشته ، آن قدر هست كه ثابت نمايد عقيده‌اش فاسد و ناخالص بوده است . « 2 »\r\n71 - در اثناى جنگ صفين ، وقتى عباس بن ربيعه يكى از همدستان معاويه به نام عرار بن ادهم را كشت ، معاويه سخت غمناك گشت و گفت : كجا مادر چون او خواهد زاد ؟ مگر مىگذارم خونش از بين برود . هرگز خدا نكند . هان ! كدام مرد جان خويش در خونخواهى عرار به خدا مىفروشد ؟ دو تن از قبيلهء لخم داوطلب شدند . به آنها گفت :\r\nبرويد ، هركدامتان عباس را در جنگ تن به تن كشتيد ، فلان مبلغ جايزه داريد . آن دو آمدند و او را به جنگ تن به تن خواندند . عباس گفت : من پيشوايى دارم كه بايد از او كسب اجازه كنم ، آنگاه به خدمت على آمده ماجرا را تعريف كرد . على گفت : به خدا معاويه مىخواهد هركه را از بنى هاشم مىيابد ، بكشد تا بدين طريق مشعل دين خدا را خاموش سازد ، حال آن‌كه خدا جز به اين راضى نمىشود كه مشعلش گرچه كافران نخواهند ، فروزان‌تر گردد و به كمال رسد . « 3 »\r\n\r\n\r\n","description":"","footnote":"\r\n( 1 ) . نهج البلاغة ، فيض الاسلام 648 ( خطبهء 191 ) .\r\n( 2 ) . ر ك : شرح ابن ابى الحديد : 2 / 572 - 589 .\r\n( 3 ) . عيون الاخبار ، ابن قتيبه : 1 / 180 .\r\n","page_name":" 245 ","page_number":253},
  {"content":"\r\n\r\n72 - وقتى حسن بن على حكومت را به معاويه واگذاشت ، خوارج گفتند : اينك وضعى پيش‌آمده كه جاى شك باقى نگذاشته است . بنابراين ، به طرف معاويه حركت نماييد و عليه او جهاد كنيد ، و در حالى كه فروة بن نوفل فرماندهىشان مىكرد ، به راه افتادند تا نزديك كوفه در نخيله اردو زدند . حسن بن على به عزم مدينه قبلا از كوفه به در شده بود . به همين جهت معاويه به وى نامه‌اى نوشته او را به جنگ فروه خواند . پيك معاويه در قادسيه يا نزديك آن به حسن بن على رسيد ، اما وى برنگشت و در جواب معاويه نوشت : هرگاه ترجيح مىدادم با كسى از مسلمانان بجنگم حتما نخست با تو مىجنگيدم ، ليكن من جنگ با تو را به خاطر مصلحت و در صلح بودن امت و جلوگيرى از خونريزى رها كردم . « 1 »\r\n73 - اسود بن يزيد مىگويد : به عايشه گفتم : برايت شگفت‌آور نيست كه يكى از آزاد شدگان فتح مكه دربارهء خلافت با اصحاب پيامبر خدا صلّى اللّه عليه و آله به كشمكش برخاسته است ؟\r\nگفت : اين تعجبى ندارد ، آن قدرت حاكمهء خداست كه به آدم نيكوكار و بدكار مىدهد ، و در تاريخ چنين اتفاقى افتاده كه فرعون چهارصد سال بر مردم مصر سلطنت كرده است ، همچنين كفارى ديگر غير از او . « 2 »\r\nوقتى أم المؤمنين ، معاويه را به فرعون و ديگر كفار تشبيه مىنمايد و سلطنت او را از قماش سلطنت آنها مىداند ، پرده از ماهيت معاويه و سلطنتش برمىدارد ، و مسلم است كه فرمانروايى فرعون از روى هدايت و خردمندانه نيست و در رستاخيز پيشاپيش قومش مىآيد و آنها را وارد دوزخ مىكند ، و چه بد است آن كشاننده و آن كشانده شدگان كه در اين دنيا از پى لعنت و ننگ رفتند و در دورهء قيامت هم ، چه بدبختند آن ياور و آن يارى يافته !\r\n\r\n\r\n","description":"","footnote":"\r\n( 1 ) . الكامل ، ابن اثير : 3 / 177 .\r\n( 2 ) . تاريخ ابن كثير : 8 / 131 : مىگويد : اين را ابو داود طيالسى و ابن عساكر ثبت كرده‌اند . ملاحظه مىكنيد كه ابن كثير اين حديث را از قول ابو داود طيالسى و ابن عساكر داستان مىكند ، در حالى كه به هنگام چاپ از آن جهت كه نقد و هجومى است از طرف ام المؤمنين به معاويه ، از مسند ابو داود طيالسى و از تاريخ ابن عساكر حذف كرده و اين دو كتاب مهم را تحريف نموده‌اند !\r\n","page_name":" 246 ","page_number":254},
  {"content":"\r\n\r\n74 - حافظ ابن عساكر در تاريخش روايتى از طريق شعبى ثبت كرده است كه مىگويد :\r\nمعاويه براى مردم نطقى كرد و گفت : اگر ابوسفيان پدر همهء مردم مىبود ، همه هوشمند و زيرك مىبودند . صعصعة بن صوحان سخنش را قطع كرد و گفت : پدر همهء مردم كسى است بهتر از ابو سفيان ، و او آدم عليه السّلام است و با اين حال ، بعضى احمق درآمده‌اند و برخى هوشمند و زيرك . معاويه گفت : سرزمين ما نزديك به محشر است . وى برخاسته گفت :\r\nمحشر نه از مؤمنان دور است و نه به كافران نزديك . معاويه گفت : سرزمين ما سرزمين مقدسى است . صعصعه به او گفت : سرزمين را نه چيزى مقدس مىگرداند و نه نجس و ناپاك ، بلكه كارها هستند كه آن را پاك و مقدس مىگردانند . معاويه گفت : اى بندگان خدا ! خدا را دوست و سرپرست خويش گردانيد و خلفاى او را سپر و محافظ خويش سازيد و به وسيلهء ايشان بلا را از خويشتن بگردانيد . صعصعه گفت : چطور و چگونه ؟ در حالى كه تو سنت را تعطيل كردى و پيمان شكستى و مردم را به سرگشتگى كشاندى تا آنجا كه در تاريكى و جهل و بلاتكليفى مىلولند و بدعت‌ها از هرسو آنان را فرا گرفته و تعهدات دينى كه در برابرشان وجود دارد ، زيرا پا نهاده شده است . معاويه گفت : اى صعصعة ! اگر زبان در كام كشى ، برايت بهتر از اين است كه اظهار نظر كنى و سست عقلى خويش را ظاهر سازى . تو به اتكا و با اشاره به حسن بن على به من حمله مىكنى . اين تصميم برايم پيدا شده كه او را احضار كنم .\r\nصعصعه گفت : آرى به خدا ، تو دانسته‌اى كه آنان دوده و تبارى بزرگوارتر از همگان دارند و از همهء شما در احيا و برقرارى مقررات الهى كوشاترند و به عهد و پيمان وفادارتر . اگر او را احضار كنى ، خواهى ديد كه در انديشه و تدبير و اتخاذ تصميم بسيار دقيق و سنجيده كار است و در حكومت و فرماندهى استوار و در بخشندگى نجيب ، و با سخن آتشينش ترا مىگزد و تازيانهء حقايقى را كه ياراى انكارش را ندارى ، بر پيكرت مىكوبد .\r\nمعاويه پرخاش كرد كه به خدا ترا دور و دربه‌در خواهم كرد .\r\nصعصعه گفت : به خدا زمين پهناور است و دورى تو مايهء آسايش . تهديد كرد كه\r\n\r\n","description":"","footnote":"","page_name":" 247 ","page_number":255},
  {"content":"\r\n\r\nحقوق و مستمرىات را توقيف خواهم كرد . گفت : اگر آن به دست و در اختيار تست ، بكن ، اما حقوق و عطاى مستمر و نعمت‌هاى ممتاز در ملكوت و اختيار كسى است كه خزانه‌هايش كاستى نمىپذيرد و به انتها نمىرسد و بخشش‌هايش زوال نمىيابد و در اعطا و رقم زدن نعمت ، حق كسى را پايمال نمىكند .\r\nمعاويه گفت : مىخواهى خودت را به كشتن بدهى .\r\nگفت : آهسته‌تر ! سخن از روى نادانى نگفتم و قتل كسى را روا نشمردم ، و انسانى را كه خدا قتلش را جز به حق و به موجب قانون اسلام روا ، نشمرده ، مكش ، و هركه به ناحق و مظلومانه كشته شود ، خدا به كيفر قاتلش پردازد و او را كيفرى دردناك بچشاند و آتشى گدازان ، و به دوزخ دراندازد . « 1 »\r\n75 - معاويه پسر يزيد بن معاويه چون به حكومت رسيد ، به منبر رفته چنين گفت : اين خلافت ، ريسمان خداست و پيوند و رابطهء با او ، و جدم معاويه بر سر خلافت با كسى كه صاحب لايق آن بود و از او به تصدىاش سزاوارتر ، به كشمكش برخاست ، يعنى با على بن ابى طالب ، و شما را به كارهايى كه مىدانيد ، وادار كرد تا آنكه اجلش سر رسيد و در گور در بند گناهانش گشت ، سپس پدرم متصدى حكومت گشت ، در حالى كه شايستهء آن نبود و با پسر دختر پيامبر خدا به كشمكش و دشمنى برخاست . بر اثر آن ، جوانمرگ شد و بىدنباله ، و در گورش اسير گناهانش آمد ، آنگاه بگريست . « 2 »\r\n76 - حارث بن مسمار بهرانى مىگويد : معاويه ، صعصعة بن صوحان عبدى و عبد اللّه بن كواء يشكرى و تنى چند ديگر از اصحاب على را با جمعى از رجال قريش زندانى كرد . روزى به ديدن آنها رفت و گفت : شما را به خدا قسم مىدهم كه راست و درست بگوييد : به نظر شما من چگونه خليفه‌اى هستم ؟ ابن كواء گفت : اگر ما را قسم نمىدادى كه راست بگوييم ، نمىگفتيم ، چون تو ديكتاتورى بدخواه و لجبازى كه خدا را در نظر نگرفته و مردان پاكدامن و نيكوكار را مىكشى ، لكن اكنون قسم دادى ، مىگوييم :\r\nتا آنجا كه اطلاع داريم ، تو در دنيا آسوده‌اى و در آخرت در تنگنا ، نعمت دنيا تراست و\r\n\r\n\r\n","description":"","footnote":"\r\n( 1 ) . تاريخ ابن عساكر : 6 / 425 .\r\n( 2 ) . الصواعق المحرقة ، ابن حجر 134 .\r\n","page_name":" 248 ","page_number":256},
  {"content":"\r\n\r\nنعمت آخرت از تو به دور ، تاريكى را نور جلوه مىدهى و روز را شب .\r\nمعاويه گفت : خدا اين حكومت را به وسيلهء مردم شام به عزت و قدرت رسانيد ، به وسيلهء مردمى كه از قلمروش دفاع مىكنند و آنچه را حرام شمرده ترك مىنمايند ، و مثل عراقيان نيستند كه مقدسات خدا را هتك كنند و حرام خدا را روا بشمارند و حلالش را حرام نمايند . عبد اللّه بن كواء گفت : اى پسر ابو سفيان ! هرحرفى جوابى دارد . ما از ديكتاتور منشى تو بيمناكيم ، و اگر اجازهء آزادى گفتار بدهى ، از مردم عراق با زبانى قاطع و رسا دفاع خواهيم كرد كه در راه خدا ، تحت تأثير سرزنش سرزنشگر قرار نمىگيرد ، و اگر اجازهء آزادى گفتار ندهى ، مقاومت و شكيبايى خواهيم ورزيد تا آن وقت كه خدا وضع ديگرى پيش آورد و گشايشى بر ايمان فراهم سازد .\r\nمعاويه گفت : به خدا اجازهء آزادى گفتار به تو نخواهم داد .\r\nدوباره صعصعه زبان به سخن گشود و گفت : تو اى پسر ابو سفيان ! رسا سخن گفتى و هرچه را مىخواستى بر زبان آوردى و كوتاه نيامدى ، اما حقيقت چنان نيست كه تو گفتى . كسى كه مردم را به زور و با قوهء قهريه زير حكومت خويش درآورده و آنها را از سر خودبزرگ‌بينى خوار نموده و با وسايل و روش‌هاى ناروا و با دروغ و مكر و حيله بر خلق چيره گشته است ، كجا خليفه خوانده مىشود ؟ به خدا در جنگ بدر تو هيچگونه شركتى نداشتى ، بلكه به عكس تو و پدرت در اردوى كسانى بوديد كه عليه پيامبر خدا لشكر كشيده بودند ، و تو آزاد شده‌اى فرزند آزاد شده‌اى كه پيامبر خدا شما دو نفر را آزاد كرد و بند اسارت از پايتان گشود ؛ بنابراين ، چگونه آزاد شدهء فتح مكه را خلافت سزاست ؟\r\nمعاويه گفت : اگر نظرم موافق با گفتهء ابو طالب نبود كه گفت :\r\n- سبكسرىشان را با بردبارى و گذشت مقابله مىنمايم ، و گذشت و بخشش به گاه توانايى از جوانمردى است شما را مىكشتم . « 1 »\r\n77 - ابو مزروع كلبى مىگويد : صعصعة بن صوحان نزد معاويه رفت و معاويه به او گفت : تو اعراب را مىشناسى و از حال و اخلاقشان اطلاع دارى ، بگو ببينم مردم حجاز\r\n\r\n\r\n","description":"","footnote":"\r\n( 1 ) . مروج الذهب ، مسعودى : 2 / 78 .\r\n","page_name":" 249 ","page_number":257},
  {"content":"\r\n\r\nچگونه‌اند ؟ گفت : بيش از ديگر مردمان در پيوستن به آشوب و اقدام به آن ، سرعت به خرج مىدهند و در برابر آشوب از همه سست‌ترند و در آن كمتر از ديگران تحمل رنج مىنمايند ، و در ازاى اين صفات منفى در ديندارى پايمردند و به يقين پاىبند و علاقه‌مند ، و پيشوايان نيكوكار را پيروى مىنمايند و حكام زشتكار بدكردار را خلع و عزل مىكنند .\r\nمعاويه گفت : نيكوكاران كيستند و زشتكاران كه ؟\r\nگفت : اى پسر ابو سفيان ! هركه پرده از خويش برگيرد ، دست از فريب و دورويى برداشته است . على و يارانش در شمار پيشوايان نيكوكارند و تو و همدستانت از جماعت زشتكار .\r\nسرانجام ، معاويه گفت : راجع به مردم شام بگو .\r\nگفت : بيش از همهء مردمان مطيع و سر به فرمان مخلوقند و بيش از همه نافرمان در برابر خالق ، از خداى جبار سر مىپيچند و در برابر اشرار كوتاه مىآيند ؛ به همين سبب ، نصيبشان ويرانى است و بدفرجامى .\r\nمعاويه گفت : به خدا تو اى پسر صوحان ! ديرگاهى است كه كارد سر بريدن خودت را همراه مىكشى ، فقط بردبارى پسر ابو سفيان است كه مانع كشتنت مىشود .\r\nصعصعه گفت : نه ، در حقيقت حكم خدا و قدرت اوست كه مانع مىشود ، زيرا حكم خدا تقديرى تعيين گشته و رقم خورده است . « 1 »\r\n78 - ابراهيم بن عقيل بصرى مىگويد : روزى معاويه نشسته بود و صعصعه كه نامهء على را برايش آورده بود و اعيان شام در حضورش بودند ، گفت : زمين مال خداست و من خليفهء خدا هستم ؛ بنابراين ، هرمقدار از مال خدا برگيرم ، حق من است و هرمقدار را كه واگذارم ، برايم رواست . صعصعه گفت :\r\n- آرزوكردن چيزى كه حق تو نيست ، از نادانى است ، اى معاويه ! گناه مورز .\r\nمعاويه گفت : اى صعصعه ! سخنورى آموخته‌اى ! گفت : دانستن از آموختن بود و هر\r\n\r\n\r\n","description":"","footnote":"\r\n( 1 ) . مروج الذهب : 2 / 78 ، 79 .\r\n","page_name":" 250 ","page_number":258},
  {"content":"\r\n\r\nكه نداند ، نادان باشد . معاويه گفت : تو خيلى احتياج دارى كه كيفر كارت را به تو بچشانم .\r\nگفت : اين از قدرت و اختيارت بيرون است و به ارادهء كسى است كه مرگ هيچ انسانى را چون اجلش فرا رسد ، به تأخير نمىاندازد . گفت : چه چيز مرا از آسيب رسانى به تو باز مىدارد ؟ گفت : همان كه ميان انسان و دلش مانع مىشود و آنها را از هم باز مىدارد .\r\nگفت : شكمت چنان براى حرف گشاده و مايل گشته كه شكم ستور براى جو . صعصعه گفت : شكم كسى گشاده گشته كه سيرىناپذير است و پيامبر بر او نفرين فرستاده . « 1 »\r\n79 - از صعصعة بن صوحان دربارهء معاويه پرسيدند ، گفت : با دنيا ساخت و به دنيا آويخت ، آخرت را تباه كرد و آن را به دور افكند و با ريزه‌خواران خوان و با مرعوب شدگانش دمساز گشت . « 2 »\r\n80 - ابو الفرج اصفهانى مىنويسد : احمد بن عبد العزيز جوهرى از قول عمر بن شبه ، از احمد بن معاويه ، از هيثم بن عدى چنين نقل مىكند كه معاويه در دورهء خلافتش دوبار به حج رفت و سى قاطر همراه داشت كه زنان و كنيزانش سوار آنها بودند . در يكى از دو سفر حجش ، مردى را ديد كه در مسجد الحرام نماز مىگزارد و دو پارچهء سفيد بر تن داشت . پرسيد : اين كيست ؟ گفتند : شعبة بن غريض است « 3 » ، و او مردى يهودى بود . كسى را به دنبالش فرستاد . فرستادهء معاويه نزد وى رفت و گفت : نزد امير المؤمنين بيا . گفت :\r\nمگر امير المؤمنين چندى پيش از دنيا نرفت ؟ گفت : نزد معاويه بيا . رفت پيش معاويه ، اما در سلام او را خليفه خطاب نكرد .\r\nمعاويه از او پرسيد : زمينى را كه در تيماء « 4 » داشتى چه كردى ؟ گفت : از درآمدش جامه براى برهنگان تهيه مىشود و هرچه زياد مىآيد ، به گذريان و پناهندگان داده مىشود .\r\nپرسيد : آن را مىفروشى ؟ گفت : آرى . پرسيد : چقدر مىفروشى ؟ گفت : شصت هزار\r\n\r\n\r\n","description":"","footnote":"\r\n( 1 ) . مروج الذهب 2 / 79 ؛ جمهرة الخطب : 1 / 257 .\r\n( 2 ) . تاريخ ابن عساكر : 6 / 424 .\r\n( 3 ) . در الاغانى بدين صورت است ، لكن بنا به گفته ابن حجر در الاصابة ، « سعنة بن عريض » صحيح است .\r\n( 4 ) . تيماء محلى است ميان حجاز و شام .\r\n","page_name":" 251 ","page_number":259},
  {"content":"\r\n\r\nدينار ، و اگر قبيلهء من دچار كمبود عوايد نگشته بود ، نمىفروختمش . گفت : بهاى گرانى مىخواهى . گفت : اگر مال يكى از همدستانت بود ، به ششصد هزار دينار هم مىخريدى و خسّت به خرج نمىدادى . گفت : آرى ، حال كه در فروش زمينت خسّت به خرج مىدهى ، شعرى را برايم بخوان كه پدرت در رثاى خويش سروده است . گفت : پدرم چنين سروده :\r\n- كاش هنگامى كه بر مرده‌اى نوحه مىكنم ، مىدانستم در ماتم من نوحه‌گران برايم چه نوحه مىسرايند .\r\n- آيا زنان نوحه‌گر ، خواهند گفت : دور مباد ! زيرا كه تو بسيار اندوه را كه با رفتار نيك و بخشش خوشايندت بزدودى .\r\n- چون من به گاه زمستان و وزش بادهاى سرد جانفرسا اضافه درآمد خويش را برگرفته ، به نيازمندان دادم .\r\n- و حق خويش را از ديگران بىجنگ و دعوا گرفتم و حق ديگران را بىآنكه بخواهند و اصرار در گرفتن نمايند ، پرداختم .\r\n- و هرگاه مرا براى حل مشكلى فراخواندند ، آن را بگشودم ، و مرا رستگار مىخوانند و گاهى موفق و كامكار .\r\nمعاويه گفت : من بيش از پدرت زيبندهء اين شعر هستم . گفت : دروغ مىگويى و از سر پستى . گفت : اين‌كه دروغ مىگويم ، درست است ، اما اين‌كه از سرپستى مىگويم ، چرا ؟\r\nگفت : چون در دورهء جاهليت زندگىات حق را پايمال مىكردى و نيز در دورهء مسلمان شدنت . در دورهء جاهليت با پيامبر و الهام آسمانى جنگيدى و خدا قصد و تدبير بدخواهانه‌ات را خنثى و بر باد ساخت ، و در دورهء اسلامت خلافت را نگذاشتى به دست فرزند پيامبر خدا درآيد ، و ترا كه آزاد شده‌اى چه به خلافت ؟ معاويه گفت : اين پيرمرد خرف شده و عقل خويش از دست داده است ، او را بلند كنيد و دورش سازيد . دستش را گرفتند و دورش ساختند .\r\nخلاصهء اين داستان را ابن حجر از طريقى ديگر و از زبان عبد اللّه بن زبير ثبت كرده\r\n\r\n","description":"","footnote":"","page_name":" 252 ","page_number":260},
  {"content":"\r\n\r\nاست با اين افزوده كه گفت : من خرف نشده‌ام ، اما ترا اى معاويه به خدا قسم مىدهم آيا يادت نيست كه در خدمت رسول خدا نشسته بوديم ، على فرا رسيد و پيامبر از او استقبال كرد و در آغوشش گرفت و فرمود : خدا بكشد كسى را كه با تو بجنگند ، و دشمن آن باشد كه با تو دشمنى ورزد ؟ معاويه سخن او را قطع كرد و حرف ديگرى پيش آورد . « 1 »\r\n\r\n\r\n","description":"","footnote":"\r\n( 1 ) . الاصابة : 2 / 43 .\r\n","page_name":" 253 ","page_number":261},
  {"content":"\r\n . \r\n","description":"","footnote":"","page_name":" 254 ","page_number":262},
  {"content":"\r\n\r\n\r\nمحاكمهء معاويه و صدور رأى در حقّ او\r\nبه حقيقت سوگند كه يكى از اين شهادت‌ها كه به شرح آمد ، براى درهم شكستن اعتبار اين موجود و لجن مال‌كردن او و كشاندنش به پست‌ترين درجهء بىقدرى كافى است ، تا چه رسد به همهء آن گواهىهاى مكرر كه همديگر را تحكيم و تصديق مىنمايد .\r\nشهادت‌هايى كه سرآمد اصحاب و برجسته‌ترين شخصيت‌هاى آنان دربارهء معاويه داده‌اند ، كسانى كه در نظر آن جماعت عادل و راستروند . بگذريم از اين‌كه بعضى از ايشان چندان عالى مقامند كه كسى در پارسايى و پاكدامنى و برى بودن ساحتشان از خطاهاى قولى و عملى كمترين شكى ندارد و به ويژه كه در ميان آنان شخصيت والاى امام معصوم قرار دارد ، خليفهء راستينى كه قرآن حكيم او را پاك و منزه دانسته است و كسى است كه با حق مىگردد به هركجا كه بگردد ، و با قرآن است و قرآن با وى و تا به كنارهء حوض درآيند ، از هم جدايى نمىپذيرند . بالاتر از اينها همه ، سخنان پيامبر گرامى صلّى اللّه عليه و آله دربارهء اين موجود است كه قبلا نوشتيم .\r\nبنابراين ، معاويه به استناد آنهمه شهادت صادق و گواهى راستين رسواگر كه از پيشينيان شايسته احوال و پسنديده رفتار رسيده و ما نص اظهار نظر و شهادتشان را بىكم و كاست آورديم ، فردى است كه نه بصيرتى دارد كه مايهء هدايتش گردد و نه او را رهبرى است كه به راه حكيمانهء دين رهنمونش باشد . هواى نفس او را خوانده و او اجابتش\r\n\r\n","description":"","footnote":"","page_name":" 255 ","page_number":263},
  {"content":"\r\n\r\nكرده ، و گمراهى او را كشانده و او به دنبالش رفته است . كارهاى گمراهانه‌اى كه از او سر زده ، بىشباهت به كارهاى گمراهانه‌اى نيست كه از خويشاوندان مشرك و خانوادهء كافرش سر زده است . سرانجامش آتش گدازان خواهد بود و جايگاهش دوزخ سوزان .\r\nوى همان ملعون ملعون‌زاده ، بدكار بدكارزاده ، منافق منافق‌زاده ، آزاده شدهء فرزند آزاد شده ، بت بت‌زاده ، سبكسر منافق ، سنگدل حق ناپذير ، كم‌عقل و بزدل فرومايه‌اى است كه كوركورانه مىلولد ، و در ضلالت غوطه‌ور است ، و به تمايلات بدعت‌آميز و تلقينات شيطانى حيرت‌انگيز سخت پاىبند است .\r\nنه اهل قرآن است و نه خواستار حكمش . به سوى سرانجامى زيانبار گام برمىدارد و در وادى كفر و حق ناشناسى ره مىسپارد . هواى نفس او را به شرارت كشانده و به گمراهى و سركشى رانده و به مهلكه‌هاى خوفناك و راههاى سنگلاخ درآورده است . آن كه مردم را سركوب ساخته و حق را ديوانگى خوانده است .\r\nزشتكارى بىآبرو كه آدم بزرگوار چون با او نشيند ، اهانت يابد و بردبار چون با او معاشرت كند ، نابخرد شود ؛ پسر زن جگرخوار ، دروغساز خشن و پيشواى تبهكارى كه پيوسته دشمن خدا و رسول و سنت و قرآن و مسلمانان بوده است ؛ قهرمان بدعت‌سازى كه از گناه‌ورزىهايش ، برحذر بودند و براى اسلام ، خطرى بزرگ به شمار مىرفت ؛ خيانتكار و پيمان شكنى بدكردار كه به شيطان مىمانست ، شيطانى كه از پيش روى انسان و پشت سر و چپ و راستش به او حمله و نفوذ مىنمايد ؛ كسى كه خدا برايش حسن سابقهء ديندارىاى پيش نياورده و نه سابقهء راستروى و راستگويى ، و ستمكارى منحرف كه قرآن را پس پشت افكنده است .\r\nدر كودكى شريرترين كودك و در بزرگى تبهكارترين فرد و نيز پشت و پناه منافقان بوده است . به اسلام نه به دلخواه ، بلكه به اكراه تن داده ، و از آن به اختيار و به دلخواه به درگشته است . ايمانش ديرى نپاييده و نفاقش مزمن بوده است . با خدا و پيامبرش در جنگ و ستيز بوده است . قبيله‌اى مهاجم از قبايل مشرك به شمار آمده است . همان گجسته دشمن خدا و پيامبر و مؤمنان كه از همه كس بهتان‌آورتر و از همه گمراه‌تر ، و\r\n\r\n","description":"","footnote":"","page_name":" 256 ","page_number":264},
  {"content":"\r\n\r\nنسبت به پيامبر صلّى اللّه عليه و آله از همه كس دور تر بوده است .\r\nهيچ‌يك از افتخارات اسلامى را احراز ننموده و هيچ عملى كه در اسلام ستوده باشد ، بروز نداده است . به كين خدا و پيامبرش برخاسته و عليه آنان تلاش نموده است .\r\nعليه مسلمان به تجاوز مسلحانه دست زده و از مشركان پشتيبانى كرده است ، و وقتى كه ديد خدا دينش را پيروز و چيره گردانيده و پيامبرش را يارى نموده ، به خدمتش آمده و از ترس ، نه از روى ميل ، اظهار مسلمانى كرده است . به هنگام درگذشت رسول خدا همه مىدانستند كه وى دشمن مسلمانان و دوستدار تبهكاران است . در خاموشى مشعل دين خدا مىكوشيده و از دشمنان خدا جانبدارى و پشتيبانى مىنموده است . سنگدلان خشك مغز را فريفته و به دوزخ كشانده و ننگ ابدى را به آنها ميراث داده ، و در دورهء مسلمان شدن نيكوكارتر و پرهيزگارتر و راه‌يافته‌تر و بر صواب‌تر از دورهء شرك و بت‌پرستىاش نبوده است .\r\nاين ، معاويه است در پرتو اظهار نظرهايى كه رجال دين و مردم پاكدامن و راسترو درباره‌اش كرده‌اند ، و اين قضاوت ايشان است به طور دقيق و كلمه به كلمه و بىكم و كاست ، و آن ، صفحات تاريخ سياه و زندگى اوست كه اين اظهارنظرها را تأييد و تصديق مىنمايد و راست مىآورد . جنايت‌ها ، ستمگرىها ، انحرافات ، و بدعت‌هايش كه در تاريخ ثبت و مسلم است ، روشن مىدارد كه به احكام امر و نهى پروردگار اعتنايى نداشته و قوانين اسلام و سنت‌هايش را زير پا مىگذاشته و از دستور خدا سر مىپيچيده و بسيار هم سرپيچيده و منحرف گشته است ، و كسانى كه پا از حدود خدا بيرون نهند ، آنها همان ستمگرانند . « 1 »\r\nاينك پاره‌اى از موارد انحراف معاويه را از قوانين و حدود الهى به شرح مىآوريم :\r\n\r\n1 - شرابخوارى معاويه\r\n1 - 1 - پيشواى حنبليان ، احمد حنبل در مسندش روايتى ثبت كرده از طريق عبد اللّه بن\r\n\r\n\r\n","description":"","footnote":"\r\n( 1 ) . بقرة 2 / 229 .\r\n","page_name":" 257 ","page_number":265},
  {"content":"\r\n\r\nبريده كه مىگويد : من و پدرم رفتيم به دربار معاويه . ما را بر فرشى نشاند ، بعد دستور داد برايمان خوراك آوردند و خورديم ، سپس دستور داد شراب آوردند و خودش نوشيد و از آن جامى به پدرم تعارف كرد . پدرم گفت : من از وقتى پيامبر خدا صلّى اللّه عليه و آله حرامش كرده ، نخورده‌ام ، آنگاه معاويه گفت : من زيباترين جوان بودم در ميانهء قبيلهء قريش و از همه خوش‌خورتر و از هيچ چيز وقتى جوان بودم بيش از دوغ و انسان خوش صحبتى كه برايم صحبت كند ، خوشم نمىآمد . « 1 »\r\n2 - 1 - ابن عساكر در تاريخش روايتى ثبت كرده از طريق عمير بن رفاعه كه مىگويد :\r\nعبادة بن صامت « 2 » در شام بود . قافله‌اى كه شراب بار داشت ، از كنارش مىگذشت .\r\nپرسيد : اين‌ها چيست ؟ روغن زيتون است ؟ گفتند : نه ، شراب است كه به فلانى مىفروشند . پس تيغى از بازار برگرفته ، به طرف قافله رفت و همهء مشك‌هاى شراب را پاره كرد . ابو هريره در آن زمان در شام بود . فلانى به ابو هريره پيغام داد كه جلو برادرت عباده را نمىگيرى ؟ روزها به بازار مىرود و اجناس اقليت‌هاى مذهبى را از بين مىبرد و شب‌ها در مسجد مىنشيند و كارى جز انتقاد و فحش دادن به مقدسات و نواميس ما ندارد . جلو برادرت را بگير و نگذار ما را اذيت كند .\r\nابو هريره به راه افتاد و رفت پيش عباده و گفت : تو به معاويه چكار دارى ؟ بگذار هر كار مىخواهد براى خودش بكند ، چون خدا مىگويد : آنها امتهايى بوده‌اند كه اكنون درگذشته‌اند . آنچه كرده بودند ، از آن آنهاست و آنچه شما كنيد ، از آن شماست . « 3 » عبادة بن صامت گفت : اى ابو هريره ! وقتى ما با رسول خدا بيعت كرديم تو نبودى . ما به اين مضمون با حضرتش بيعت كرديم كه در شادابى و سست حالى از او فرمانبريم و در تنگدستى و گشاده‌رويى انفاق كنيم و امر به معروف و نهى از منكر كنيم و به خاطر خدا\r\n\r\n\r\n","description":"","footnote":"\r\n( 1 ) . مسند احمد : 5 / 347 .\r\n( 2 ) . از مجاهدان بدر و بيعت‌كنندگان عقبه و يكى از نقيبان انصار كه با پيامبر اكرم به اين مضمون بيعت كرد كه در راه خدا از سرزنش سرزنشگر نهراسد . سنن بيهقى : 5 / 277 .\r\n( 3 ) . بقرة 2 / 134 .\r\n","page_name":" 258 ","page_number":266},
  {"content":"\r\n\r\nسخن بگوييم و در راه خدا تحت تأثير سرزنش سرزنشگران قرار نگيريم ، و هرگاه به يثرب و نزد ما آمد ، او را يارى نماييم و از او همهء آن مخاطرات و زيان‌هايى را كه از خودمان و همسرانمان و خانواده و خويشاوندانمان دور مىسازيم ، دور گردانيم . اين است بيعتى كه با رسول خدا كرديم و بر سر آن پيمان بستيم و هركه پيمان بگسلد ، به زيان خويش گسسته باشد ، و هركه از عهدهء پيمانى كه با رسول خدا و به خاطر خدا بسته ، برآيد و به آن عهد وفا نمايد ، آنچه را پيامبر در ازايش تعهد فرموده ، دريافت خواهد كرد .\r\nابو هريره در جوابش هيچ نگفت ، حتى كلمه‌اى . « 1 »\r\n3 - 1 - همو در تاريخش روايت ديگرى ثبت كرده از طريق عمرو بن قيس كه مىگويد :\r\nعبادة بن صامت به كنار حجرهء معاويه كه در انطرطوس « 2 » بود ، آمد و پشت خود را به بارگاه او كرد و رو به مردم ، و چنين گفت : من با پيامبر خدا به اين مضمون بيعت كرده‌ام كه در راه خدا تحت تأثير سرزنش هيچ سرزنشگرى قرار نگيرم . هان ! مقداد بن اسود ديروز درازگوشى را وارد شهر كرد و بارهايى را بر قافله‌اى ، و با اشاره به آن به مردم گفت : اى مردم ! اينها شراب بار دارد . به خدا آن‌كه در اين‌بارگاه نشسته است ، حق ندارد چيزى از آن به شما بدهد ، زيرا حرام است ، و نه شما حق داريد از او چيزى از آن مطالبه كنيد ، گرچه تيرى باشد كه در پهلوى شما فرو رفته باشد و ملك شما باشد . در اين هنگام ، مردى به سراغ مقداد رفت و درازگوشى را كه شراب بار داشت ، راند و بياورد و به معاويه گفت : اى معاويه ! اين درازگوش تو ، هركارى مىخواهى بكن . اين را بگفت و درازگوش را وارد حجرهء معاويه كرد . « 3 »\r\n4 - 1 - عبد اللّه « 4 » بن حارث بن امية بن عبد شمس به نمايندگى نزد معاويه رفت . معاويه او را گرامى داشت و چندان به خود نزديك ساخت كه سرش به شانهء او چسبيد ، آنگاه به\r\n\r\n\r\n","description":"","footnote":"\r\n( 1 ) . تاريخ ابن عساكر : 7 / 211 .\r\n( 2 ) . شهرى است در ساحل درياى شام ( مديترانه ) و آخرين شهر ساحلى منطقهء دمشق است و اولين شهر منطقهء حمص . معجم البلدان ، ياقوت حموى ، ذيل واژهء « انطرطوس » .\r\n( 3 ) . تاريخ ابن عساكر : 7 / 213 .\r\n( 4 ) . در آغاز اسلام پيرى سالخورده بود و تا دورهء حكومت معاويه بزيست . الاصابة : 2 / 291 .\r\n","page_name":" 259 ","page_number":267},
  {"content":"\r\n\r\nوى گفت : چه از تو باقى مانده است ؟ گفت : به خدا خير و شرم همه برفته و سپرى گشته است .\r\nمعاويه به او گفت : خيرى اندك رفته و شرى بسيار مانده است . نظرت با ما چيست ؟\r\nگفت : اگر خوبى كنى ، ترا نمىستايم و اگر بدى كنى ، سرزنشت خواهم كرد . گفت : به خدا اين منصفانه نيست . گفت : چگونه ممكن است با تو به انصاف باشم ، در حالى كه سر برادرت حنظله را شكافته‌ام و نه جريمه‌اش را داده‌ام و نه كيفرش را بر تن هموار ساخته‌ام ، در شعرى گفته‌ام :\r\n- اى ابو سفيان ! ترا رئيس و سرور خويش نمىشناسيم ، برو رئيس ديگران شو ، چون تو سرور ما نيستى .\r\nو تو گفته‌اى :\r\n- چندان شراب نوشيدم كه بى خود گشتم و بر كسى كه در كنارم بود ، تكيه زدم و هيچ دوستى مرا نيستى .\r\n- و چون بفهمند كه شرابخوارم ، براى تكيه زدن ، مرا جز خاك نرم تكيه‌گاه و يارى نيست .\r\nآنگاه به معاويه پريد و كورمال كورمال او را مىجست تا بزند ، و معاويه خود را به كنارى مىكشيد و مىخنديد .\r\nاين را ابن عساكر در تاريخش ثبت كرده است « 1 » و ابن حجر مىنويسد : كوكبى از طريق عبسة بن عمرو روايتى دارد كه مىگويد : عبد اللّه بن حارث به نمايندگى نزد معاويه رفت و معاويه به او گفت : چه از تو باقى مانده است ؟ جواب داد : به خدا خير و شرم برفته است .\r\nآنگاه داستانى را مىآورد « 2 » يعنى همان داستان كه در تاريخ ابن عساكر هست .\r\n5 - 1 - ابن عساكر در تاريخش و ابن سفيان در مسندش و ابن قانع و ابن منده از طريق محمد بن كعب قرظى روايتى ثبت كرده‌اند كه مىگويد : در زمان عثمان و هنگامى كه معاويه استاندار شام بود ، عبد الرحمن بن سهل انصارى به جهاد خارجى رفت . روزى قافله‌اى كه مشك‌هاى شراب بار داشت و متعلق به معاويه بود ، از برابرش مىگذشت .\r\n\r\n\r\n","description":"","footnote":"\r\n( 1 ) . تاريخ الشام : 7 / 346 .\r\n( 2 ) . الاصابة : 2 / 291 .\r\n","page_name":" 260 ","page_number":268},
  {"content":"\r\n\r\nبرخاست و نيزهء خويش برگرفته همهء مشك‌ها را دريد ، و نوكرانى كه همراه قافله بودند ، با او گلاويز گشتند و ماجرا به اطلاع معاويه رسيد ، گفت : او پيرمردى است كه عقلش را از دست داده .\r\nعبد الرحمن گفت : به خدا اين‌طور نيست و عقلم را از دست نداده‌ام ، بلكه پيامبر خدا ما را منع كرد از اين‌كه شراب به شكممان يا مشكهامان بريزيم . به خدا سوگند ياد مىكنم تا زنده‌ام اگر ببينم آنچه از پيامبر خدا شنيده‌ام ، معاويه مرتكب مىشود ، شكمش را مىدرم يا جان در اين راه مىبازم .\r\nاين را ابن حجر نوشته « 1 » و نيز خلاصه كرده « 2 » و ابو عمر هم به طور ملخص آورده « 3 » و ابن اثير به همين عبارت تا آنجا كه . . . شراب به شكممان يا مشكهامان بريزيم ، ثبت كرده و مىگويد : سه محدث شهير ، يعنى ابن منده و ابو نعيم و ابو عمر آن را ثبت كرده‌اند . « 4 »\r\nشايد كسانى باشند كه بپندارند يا ادعا نمايند كه ميگسارى گستاخانه و بىپروا را يزيد بن معاويه شروع كرده است . اين با قضاوت علمى و عارى از جانب‌دارى و تبرئهء اين و آن سازگار نيست ، چه هيچ درست انديشى نمىتواند تصور كند كه از پدر و مادرى پاك و بىآلايش و در خانواده‌اى صالح و ديندار كه ميخوارى و بدكارى را به آن راه نيست ، فرزند هرزه و گستاخى چون يزيد سركش و بىبند و بار و تبهكار و بلهوس پا به دنيا نهد و پرورش يابد . اين روايات تاريخى ثابت مىنمايد كه يزيد آن رسوايى و هرزگى را ابداع نكرده ، بلكه به ميراث برده از پدر بدكارش كه زشتكارى و فحشا را در ميان مسلمانان رواج مىداده و شرابخوارگى را تشويق مىنموده و گاه با قافله و زمانى با درازگوش شراب به پايتخت و در بارش حمل مىكرده ، و آن را تقسيم مىنموده ، آن هم جلو چشم همه و در برابر مسلمانان به روز روشن ، و در عين حال ، توقع داشته كسى زبان به انتقاد و اعتراض عليه ميگسارى و ترويج شرابخوارىاش نگشايد . اين كار معاويه نظاير بسيار دارد و شواهد آشكار ! بنابراين ، معاويه و زاده‌اش در شرابخوارى و فحشا و بدكارى و\r\n\r\n\r\n","description":"","footnote":"\r\n( 1 ) . الاصابة : 2 / 401 .\r\n( 2 ) . تهذيب التهذيب : 6 / 192 .\r\n( 3 ) . الاستيعاب : 2 / 401 .\r\n( 4 ) . اسد الغابة : 3 / 299 .\r\n","page_name":" 261 ","page_number":269},
  {"content":"\r\n\r\nعربده‌جويى و بلهوسى همسانند و همشأن ، و همين سبب گشته كه در نظر اصحاب صالح و پاكدامن پيامبر صلّى اللّه عليه و آله بىاعتبار باشد و بىحيثيت ، و هيچ احترامى برايش قايل نباشند و نه قدر و بهايى ، و دائما به او اعتراض كنند و پرخاش ، و در انظار خلق رسوايش گردانند . چون به حكومت نشست ، به منبر رفته براى مردم نطق كرد و از ابو بكر و عمر و عثمان ياد كرد و سپس گفت : عثمان بهتر از من است و من بهتر از آنانم كه پس از من خواهند آمد . اى مردم ! من سپر و بلاگردان شما هستم . در اين هنگام ، عبادة بن صامت برخاسته گفت : چه مىشد اگر اين سپر و حفاظ آتش مىگرفت ؟ گفت : در آن صورت شعلهء آتش بر پيكرت در مىگرفت . گفت : من از آتش دوزخ گريزانم . معاويه دستور داد او را گرفتند . عباده در حالى كه معاويه را استهزا مىكرد ، گفت : مىدانى در آن دو بيعت معروف كه دعوت شديم تا پيمان بيعت ببنديم ، چگونه و بر چه مضمون پيمان بستيم ؟ از ما دعوت شد به اين مضمون پيمان بيعت ببنديم كه زنا و دزدى نكنيم و در راه خدا از سرزنش سرزنشگران نهراسيم . آن وقت تو گفتى : اى پيامبر خدا ! مرا از اين بيعت معاف بدار ، و من بر سر آن پيمان ماندم و با پيامبر خدا بيعت كردم . بنابراين ، تو اى معاويه ! در نظرم كوچك‌تر از آنى كه در راه خداى عز و جل از تو بترسم . « 1 »\r\nهمچنين وقتى معاويه در نطقى سخن از فرار از طاعون گفت ، عبادة بن صامت آوازش داد كه مادرت هند بهتر از تو مىدانست . « 2 » اينك سخنان ديگرش را به معاويه خواهيد ديد كه مىگويد : « با تو در يك سرزمين زندگى نخواهم كرد » و « آنچه را از پيامبر خدا شنيده‌ايم نقل و نشر خواهيم كرد ، گرچه معاويه خوشش نيايد . برايم چه اهميتى دارد كه شبى سياه با او در ميان سپاهيانش نباشم » . ابو درداء هم به او مىگويد : در سرزمينى كه تو باشى به سر نخواهم برد .\r\nبر اثر حملات رسواگر اصحاب به معاويه ، و پرده برداشتن از انحرافات و زشتكاريهايش مجبور شد نامه‌اى به عثمان بنويسد و به مدينه بفرستد كه عباده شام و\r\n\r\n\r\n","description":"","footnote":"\r\n( 1 ) . تاريخ الشام ، ابن عساكر : 7 / 213 .\r\n( 2 ) . چنان كه در تاريخ الشام : 7 / 210 آمده ، اين روايت را ابن عساكر و طبرانى ثبت كرده‌اند .\r\n","page_name":" 262 ","page_number":270},
  {"content":"\r\n\r\nمردمش را عليه من شورانده است . يا او را ببر پيش خودت يا من شام را به او وامىگذارم .\r\nعثمان در جوابش دستور مىفرستد كه عباده را سواره بفرست و به خانه‌اى كه در مدينه دارد ، برگردان . عبادة بن صامت به اين شكل به مدينه تبعيد مىشود و به خانهء عثمان مىآيد و در آن حال ، هركه در خانهء وى حضور داشته ، از پيشاهنگان اسلام و از تابعان بوده است . همه گردهم آمده و انجمن كرده بودند كه ناگهان چشم عثمان به عبادة بن صامت مىافتد و مىبيند كه جلوش سبز شده و در گوشهء خانه نشسته است . رو به او مىكند و مىگويد : اى عباده ! ما را با تو چكار . عباده برخاسته در برابر خلق چنين مىگويد : من از پيامبر خدا ابو القاسم شنيدم كه مىفرمود : پس از من كسانى زمام امور را در دست خواهند گرفت كه آنچه را ناپسند مىدانيد ، روا مىشمارند و به شما مىآموزند و آنچه را پسنديده مىشماريد ، ناروا و زشت مىدانند و شما را از آن نهى مىنمايند .\r\nبنابراين ، از كسى كه سر از حكم خدا بپيچد ، نبايد فرمان برد و مبادا از راه پروردگارتان به درشويد . به آن‌كه جان عباده در دست اوست سوگند كه معاويه از همين كسان است .\r\nعثمان در جوابش كلمه‌اى بر زبان نياورد . « 1 »\r\nشرابخوارى را معاويه از پدرش ابو سفيان آموخته بود . ابو سفيان شرابخوار بود و اين كار زشت از زشتكارىهاى معروف اوست و در داستان ابو مريم سلولى شراب فروش آمده كه وى در طائف نزد اين شراب فروش اقامت كرد و شراب خود و مست شد و با سميه مادر زياد بن ابيه درآميخت ، و اين داستان و روايت تاريخى مربوط است به كار معاويه كه زياد را به عضويت خانوادهء خويش درآورد و فرزند ابو سفيان شمرد .\r\nبنابراين ، خانهء معاويه از نخست ، دكان شراب فروشى و محل زشتكارى و فاحشه خانه بوده است و شعار خانواده‌اش ميگسارى و بدكارى ، و ارشاد الهى و نهى از شرابخوارى در آنها كمترين اثرى نگذاشته و تهديدات قرآن را در مورد ميگساران نشنيده گرفته و به لعنتى گرفتار گشته‌اند كه پيامبر صلّى اللّه عليه و آله نثارشان كرده است آنگاه كه فرمود :\r\n1 - لعنت و ننگ بر شراب باد و بر شرابخوار و ساقى و شراب فروش و شراب خر و\r\n\r\n\r\n","description":"","footnote":"\r\n( 1 ) . مسند احمد : 5 / 325 ؛ تاريخ ابن عساكر : 7 / 212 .\r\n","page_name":" 263 ","page_number":271},
  {"content":"\r\n\r\nحمال شراب و آنكه برايش حمل مىشود و شراب‌گير و شراب‌ساز و هركه از پولش امرار معاش كند . « 1 »\r\nآن حضرت نيز در مذمّت شرابخوارى فرمود :\r\n2 - شرابخوار مثل بت‌پرست است ، و به عبارتى ديگر : دائم الخمر مثل بت پرست است . « 2 »\r\n3 - سه نفرند كه خداى تبارك و تعالى از بهشت محرومشان كرده است : دائم الخمر ، عاق والدين و ديوثى كه بدكارى را براى خانواده‌اش بپسندد . « 3 »\r\n4 - سه نفرند كه هرگز به بهشت در نمىآيند : ديوث ، زنى كه عفتش را پايمال كند و دائم الخمر . « 4 »\r\n5 - هركه شراب بخورد ، نور ايمان از اندرونش به در شود .\r\n6 - هركه شراب بنوشد ، خدا او را آب جوشان دوزخ بنوشاند .\r\n7 - خدا عهد بسته كه شرابخوار را خميرهء گدازان بنوشاند . پرسيدند : خميرهء گدازان چيست ؟ فرمود : عرق دوزخيان يا چكيدهء دوزخيان .\r\n8 - هركه جرعه‌اى شراب بنوشد ، خدا تا سه روز از او هيچ كارى را نمىپذيرد ، و هر كه جامى بنوشد ، خدا تا چهل روز نمازش را قبول نمىكند ، و بر خداست كه دائم الخمر را از نهر گدازان بنوشاند . پرسيدند اى پيامبر خدا ! نهر گدازان چيست ؟ فرمود : چرك و خون دوزخيان . « 5 »\r\nاحاديث بسيار ديگر در كيفر ترسناك اين پليدى كه معاويه و پدر و فرزندش\r\n\r\n\r\n","description":"","footnote":"\r\n( 1 ) . سنن ابى داود : 2 / 161 ؛ سنن ابن ماجة : 2 / 174 ؛ جامع ترمذى : 1 / 167 ؛ مستدرك حاكم :\r\n4 / 144 ، 145 ؛ مسند احمد حنبل : 2 / 71 ؛ ابن ابى شيبه و ابن راهويه و بزار و ابن حبان نيز آن را ثبت كرده‌اند . ر ك : نصب الراية ، زيلعى : 2 / 264 .\r\n( 2 ) . اين حديث را ابن ماجه و ابن حبان و بزار و ديگران ثبت كرده‌اند . ر ك : الترغيب و الترهيب : 3 / 102 ؛ نصب الراية : 2 / 298 .\r\n( 3 ) . اين حديث را احمد حنبل و نسائى و بزار و حاكم ثبت كرده‌اند و حاكم آن را صحيح نيز شمرده است .\r\nر ك : الترغيب و الترهيب : 3 / 104 .\r\n( 4 ) . اين حديث را طبرانى ثبت كرده است و ابن منذر در الترغيب و الترهيب : 3 / 104 ، و مىگويد : از راويان آن هيچ‌يك را مورد ايراد نمىبينم .\r\n( 5 ) . ر ك : الترغيب و الترهيب : 3 / 101 - 110 .\r\n","page_name":" 264 ","page_number":272},
  {"content":"\r\n\r\nمىخورند ، آمده است .\r\n\r\n2 - رباخوارى معاويه\r\n1 - 2 - مالك و نسائى و ديگر محدثان از طريق عطار بن يسار چنين ثبت كرده‌اند كه معاويه تنگى زرين يا سيمين را به مبلغى بيش از ارزش وزن آن فروخت . ابو درداء ، رضى اللّه عنه ، به او گفت : من از رسول خدا شنيده‌ام كه فرمود : چنين چيزها را فقط بايد به قيمت وزن آن فروخت . معاويه گفت : اما به نظر من اشكالى ندارد . ابو درداء ، رضى اللّه عنه ، گفت : با معاويه چه بايد كرد ؟ من حديث پيامبر را برايش مىخوانم و او نظر شخصى خود را اظهار مىدارد . من در سرزمينى كه تو باشى ، به سر نخواهم برد . اين بگفت و خود را به عمر بن خطاب ، رضى اللّه عنه ، رساند و ماجرا را برايش شرح داد . عمر به معاويه نوشت : آن را جزء به قيمت وزن آن نفروش و درست به مبلغى به فروش كه همان فلز مىارزد . « 1 »\r\n2 - 2 - مسلم و ديگر محدثان از طريق ابو الاشعث چنين ثبت كرده‌اند : به يكى از لشكركشىها پرداخته بوديم و معاويه فرمانده بود . غنايم بسيار به چنگ آورديم . در ميان آن تنگى سيمين بود . معاويه به يكى دستور داد آن را به هنگام تقسيم عوايد ميان مردم بفروشد . مردم بر سر خريدارى آن به رقابت برخاستند و قيمت را زيادتر كردند . خبر به عبادة بن صامت رسيد . برخاست و گفت : من از پيامبر خدا شنيدم كه مىفرمود وقتى طلا را با طلا معامله مىكنند يا نقره را با نقره يا گندم را با گندم و جو را با جو و خرما را با خرما و نمك را با نمك ، بايد بطور پاياپاى و از هرطرف به مقدار مساوى مبادله كنند و بايد معامله براساس برابرى و هموزنى باشد و هركه به بيشتر بخرد يا بفروشد ، رباخوارى كرده باشد . بر اثر شنيدن سخن پيامبر مردم آنچه را گرفته بودند ، پس دادند . خبر به معاويه رسيد ، برخاست و چنين نطق كرد : مردانى از زبان پيامبر خدا احاديثى نقل\r\n\r\n\r\n","description":"","footnote":"\r\n( 1 ) . ر ك : الموطأ ، مالك : 2 / 59 ؛ اختلاف الحديث ، شافعى در حاشيهء كتاب الأم : 7 / 23 ؛ سنن نسائى :\r\n7 / 279 ؛ سنن بيهقى : 5 / 280 .\r\n","page_name":" 265 ","page_number":273},
  {"content":"\r\n\r\nمىكنند كه ما كه پيامبر خدا را مىديديم و معاشرش بوديم ، از وى نشنيده‌ايم ، آنان چه خيال كرده‌اند و چرا دقت نمىكنند ؟ عبادة بن صامت برخاسته همان حديث را باز گفت و افزود : آنچه را از پيامبر خدا شنيده‌ايم ، نقل و نشر مىكنيم ، گرچه معاويه خوشش نيايد ، يا گفت : گرچه معاويه بدش بيايد . براى من چه اهميتى دارد كه شبى سياه در ميان سپاهيانش همراهش نباشم ، يعنى مرا از سپاه بيرون كند . « 1 »\r\n3 - 2 - بيهقى و ديگر محدثان از طريق حكيم بن جابر از عبادة بن صامت ، رضى اللّه عنه ، روايتى ثبت كرده‌اند كه گفت : از پيامبر خدا شنيدم كه مىفرمود : طلا را بايد كفه به كفه و نقره را بايد كفه به كفه معامله و مبادله كنند ، و برشمرد تا رسيد به نمك و گفت نمك با نمك بايد مبادله شود .\r\nمعاويه اشاره به وى گفت : اين حرفش چيزى نيست . عباده گفت : شهادت مىدهم كه از پيامبر شنيدم كه چنين مىفرمود . نسائى آن را با اين افزوده ثبت كرده كه عباده گفت : . . .\r\nبراى من اهميتى ندارد در سرزمينى باشم كه معاويه در آن نباشد ، يا به عبارتى كه ابن عساكر نوشته : من به خدا قسم اهميتى نمىدهم به اين‌كه در اين سرزمين شما به سر برم . « 2 »\r\n4 - 2 - ابن عساكر در تاريخش روايتى ثبت كرده از طريق حسن كه مىگويد : عبادة بن صامت در شام بود . ديد دارند تنگى سيمين را به تقريبا دو برابر قيمت نقره‌اى كه در آن است ، مىفروشند . پيش آنها رفته گفت : اى مردم ! هركه مرا بشناسد ، مىداند كه هستم ، و هركه نمىشناسد ، بداند كه من عبادة بن صامتم . هان ! من از رسول خدا در يكى از انجمن‌هاى انصار شب پنجشنبه‌اى در ماه رمضانى كه آخرين روزه‌دارىاش بود ، چنين شنيدم كه طلا را با طلا بايد مثل هم و به اندازهء هم و وزن به وزن و دست به دست معامله و مبادله كرد ، و هرچه بيشتر از اين ميزان باشد ، رباست ، و نيز گندم را با گندم يك چنگ به يك چنگ و يك مشت به يك مشت بايد مبادله كرد و هرچه بيشتر باشد ، رباست ، و\r\n\r\n\r\n","description":"","footnote":"\r\n( 1 ) . ر ك : صحيح مسلم : 5 / 43 ؛ سنن بيهقى : 5 / 277 ؛ تفسير قرطبى : 3 / 349 .\r\n( 2 ) . ر ك : مسند احمد : 5 / 319 ؛ سنن نسائى : 7 / 277 ؛ سنن بيهقى : 5 / 278 ؛ تاريخ ابن عساكر : 7 / 206 .\r\n","page_name":" 266 ","page_number":274},
  {"content":"\r\n\r\nنيز خرما را با خرما همانند گندم بايد مبادله كرد و هرچه بيشتر از اين ميزان باشد ، رباست .\r\nدر اين هنگام مردم از آنجا بپراكندند . خبر به معاويه بردند ، به دنبال عباده فرستاد .\r\nچون بيامد ، معاويه به او گفت : اگر تو صحابى پيامبر بوده و از او حديث شنيده‌اى ، ما نيز صحبتش را درك كرده و حديث از او شنيده‌ايم . عباده گفت : آرى ، در صحبت وى بوده و حديث شنيده‌اى . معاويه گفت : پس اين حديث كه ياد مىكنى ، چيست ؟ آن را باز گفت .\r\nمعاويه گفت : لب از اين حديث فرو بند و نقلش نكن . گفت : نقل مىكنم ، گرچه معاويه بدش بيايد و مايل نباشد . گفت و برخاست كه برود ، معاويه به او گفت : در رابطه و رفتار با اصحاب محمد چيزى بهتر از گذشت‌كردن از ايشان نمىيابم . « 1 »\r\n5 - 2 - قبيصة بن ذؤيب مىگويد : عبادة بن صامت ، به يكى از كارهاى معاويه اعتراض كرد و گفت : با تو در يك سرزمين به سر نخواهم برد ، و به مدينه رفت . عمر از او پرسيد :\r\nچرا آمدى ؟ جريان را برايش تعريف كرد . عمر گفت : برگرد به سر جايت . خدا سياه كند روى سرزمينى را كه تو و امثالت در آن نباشيد . او حق فرماندهى بر ترا ندارد . « 2 »\r\nاز ضروريات اسلام و آنچه به موجب قرآن و سنت و اجماع ثابت و مسلم مىباشد ، حرام بودن رباست و اينكه از بزرگترين گناهان است . خداى تعالى مىفرمايد :\r\nآنان كه ، ربا مىخورند ، در رستاخيز چون كسانى از قبر برمىخيزند كه به افسون شيطان ديوانه شده باشند . اين به كيفر آن است كه گفتند : ربا معامله مثل است ، در حالى كه خدا معامله را حلال و ربا را حرام كرده است . « 3 »\r\nاى كسانى كه ايمان آورده‌ايد ! از خدا بترسيد و آنچه را از ربا باقيمانده است ، فرو گذاريد اگر مؤمنيد . در صورتى كه چنين نكنيد ، به خدا و پيامبرش اعلان جنگ دهيد . « 4 »\r\nهمچنين احاديث متواتر در اين زمينه به حدى هست كه هيچ مسلمانى هرچند\r\n\r\n\r\n","description":"","footnote":"\r\n( 1 ) . تاريخ ابن عساكر : 7 / 212 .\r\n( 2 ) . كنز العمال : 7 / 78 ؛ الاستيعاب : 2 / 412 ؛ اسد الغابة : 3 / 106 .\r\n( 3 ) . بقرة 2 / 275 .\r\n( 4 ) . همان : 2 / 278 ، 279 .\r\n","page_name":" 267 ","page_number":275},
  {"content":"\r\n\r\nروستايى و درس نخوانده باشد ، نمىتواند اظهار بىاطلاعى نمايد تا چه رسد به اينكه زمامدار و حاكم مسلمانان باشد ، از جمله اينها :\r\n1 - از چند طريق روايى آمده است كه رسول خدا صلّى اللّه عليه و آله رباخوار و موكل آن و شهود و نويسنده و ثبت كنندهء آن را لعنت كرده است . « 1 »\r\n2 - اين حديث به صحت پيوسته كه فرمود : از هفت گناه دورى جوييد . پرسيدند : اى رسول خدا ! آن چيست ؟ فرمود : شريك قائل شدن براى خدا ، جادوگرى ، كشتن انسانى كه خدا جز به موجب قانون اسلام كشتنش را حرام گردانيده ، خوردن مال يتيم ، رباخوارى . . . « 2 »\r\n3 - بزار از طريق ابو هريره روايتى ثبت كرده منسوب به پيامبر صلّى اللّه عليه و آله كه گناهان بزرگ هفت تاست : اول و سرآمدشان شريك قائل شدن براى خدا ، بعد كشتن انسان به ناحق ، و رباخوارى . . .\r\n4 - بخارى و ابوداود روايتى از ابو جحيفه ثبت كرده‌اند كه مىگويد : پيامبر خدا زنى را كه به خالكوبى بپردازد و زنى كه خال كوبيده باشد و رباخوار و موكل او را لعنت فرستاد .\r\n5 - حاكم با سند صحيح روايتى از ابو هريره ثبت كرده منسوب به پيامبر كه چهار نفرند كه بر خداست آنها را به بهشت در نياورد و مزهء نعمت آن را به ايشان نچشاند : دائم الخمر ، رباخوار ، كسى كه مال يتيم را به ناروا بخورد ، و كسى كه توسط پدر و مادرش طرد شده باشد .\r\n6 - حاكم و بيهقى با سند صحيح روايتى از طريق ابن مسعود منسوب به پيامبر ثبت كرده‌اند كه رباخوارى هفتاد و سه‌گونه است و ساده‌ترين آن‌چنان است كه مردى با مادر خويش ازدواج كند .\r\n7 - بزار با سند صحيح روايتى منسوب به پيامبر صلّى اللّه عليه و آله ثبت كرده كه ربا هفتاد و چندگونه است و شرك نيز مثل آن است .\r\n\r\n\r\n","description":"","footnote":"\r\n( 1 ) . صحيح مسلم : 5 / 50 ؛ سنن ابى داود : 2 / 83 ؛ جامع ترمذى ؛ المحلى : 8 / 468 ؛ سنن ابن ماجة :\r\n2 / 40 ؛ سنن بيهقى : 5 / 275 ، 285 ؛ الترغيب و الترهيب : 2 / 247 ؛ تيسير الوصول : 1 / 68 .\r\n( 2 ) . صحيح مسلم : 1 / 271 ؛ المحلى : 8 / 468 ؛ الترغيب و الترهيب : 2 / 247 .\r\n","page_name":" 268 ","page_number":276},
  {"content":"\r\n\r\n8 - بيهقى با سندى كه تقريبا بىاشكال است ، از طريق ابو هريره روايتى ثبت كرده منسوب به پيامبر كه ربا هفتاد گونه است و ساده‌ترين نوع آن‌چنان است كه كسى با مادر خويش درآميزد .\r\n9 - طبرانى در الجامع الكبير حديثى منسوب به پيامبر صلّى اللّه عليه و آله از قول عبد اللّه بن سلام ثبت كرده به اين مضمون : درهمى كه كسى از رباخوارى به دست آورد ، سهمگين‌تر است نزد خدا از سى و سه بار زناكردن در دورهء مسلمانى .\r\nو نيز از قول عبد اللّه بن سلام مىگويد : ربا خوارى هفتاد و دو گونه گناه است كه كوچك‌ترين آن مثل گناه كسى است كه در حال مسلمانى با مادر خويش درآميزد .\r\nهمچنين يك درهم از رباخوارى به دست آوردن ، سهمگين‌تر است از سى و چند بار زنا - كردن . و نيز فرمود : خدا در رستاخيز به نيكوكار و بدكار اجازهء برخاستن مىدهد ، جز به رباخوار كه وى درست مثل كسى از قبر برمىخيزد كه به افسون شيطان ديوانه شده باشد .\r\n10 - احمد حنبل و طبرانى در الجامع الكبير از طريق عبد اللّه بن حنظلهء غسيل الملائكه روايتى ثبت كرده‌اند منسوب به پيامبر كه مىفرمايد : يك درهم ربا كه كسى دانسته بخورد سهمگين‌تر از سى و شش بار زناكردن است . البته ، رجال طريق روايى احمد حنبل رجال صحيح است .\r\n11 - ابن ابى الدنيا و بيهقى از طريق انس بن مالك اين روايت را ثبت كرده‌اند كه رسول خدا براى ما نطق كرد و از كار رباخوارى ياد فرمود و آن را بسيار سهمگين شمرد و گفت :\r\nيك درهم كه كسى از ربا به دست آورد ، نزد خدا به لحاظ گناهكارى سهمگين‌تر از سى و شش زنايى است كه مردى مرتكب مىگردد .\r\n12 - طبرانى در دو كتاب الجامع الصغير و الجامع الاوسط روايتى از طريق ابن عباس منسوب به پيامبر ثبت كرده است كه مىفرمايد : هركس يك درهم ربا بخورد ، كارش مثل سى و سه بار زناكردن است .\r\nيا به عبارتى كه بيهقى آورده ، فرمود : رباخوارى هفتاد و چندگونه است و ساده‌ترينش مثل كار كسى است كه در حال مسلمانى با مادرش درآميزد ، و يك درهم از رباخوارى به\r\n\r\n","description":"","footnote":"","page_name":" 269 ","page_number":277},
  {"content":"\r\n\r\nدست آوردن ، سهمگين‌تر از سى و پنج بار زناكردن است .\r\n13 - طبرانى در الجامع الاوسط روايتى از طريق براء بن عازب ثبت كرده منسوب به پيامبر كه ربا هفتاد و دو گونه است و ساده‌ترينش مثل اين است كه مردى با مادرش درآميزد .\r\n14 - ابن ماجه و بيهقى و ابن ابى الدنيا از طريق ابو هريره روايتى ثبت كرده‌اند منسوب به پيامبر كه ربا هفتاد گونه گناه است و ساده‌ترينش چنان است كه مردى با مادرش ازدواج كند .\r\n15 - حاكم با سندى صحيح از ابن عباس حديثى ثبت كرده منسوب به پيامبر كه هرگاه زنا و ربا در مدينه‌اى پديدار شود ، عذاب خدا را بر خويشتن جارى ساخته‌اند .\r\nيا به عبارتى كه ابويعلى با سندى ممتاز از طريق ابن مسعود ثبت كرده ، فرمود : به محض اين‌كه در ميان قومى زنا و ربا پديدار شود ، عذاب خدا را بر خويشتن جارى ساخته باشند .\r\n16 - احمد حنبل از طريق عمرو بن عاص ، حديثى ثبت كرده منسوب به پيامبر كه نمىشود در ميان قومى ربا پديدار آيد و گرفتار قحط سالى نشوند .\r\n17 - احمد حنبل و ابن ماجه روايتى ثبت كرده‌اند كه اصفهانى از طريق ابو هريره با نسبت به پيامبر ثبت كرده است به اين مضمون : شبى كه به معراج رفتم ، چون آسمان هفتم را پيمودم و به فرا نگريستم ، ناگهان با رعد و برق و صاعقه مواجه گشتم و از برابر قومى گذشتم كه شكمشان به مار مىمانست كه از بيرون ديده مىشود . پرسيدم : اى جبرئيل ! اينها كيستند ؟ گفت : رباخواران .\r\nاصفهانى از طريق ابو سعيد خدرى همين حديث را به لفظى نزديك به اين ثبت كرده است .\r\n18 - طبرانى با سندى كه راويانش صحيح هستند ، حديثى ثبت كرده از قول ابن مسعود منسوب به پيامبر كه در آستانهء قيامت ، ربا و زنا و ميگسارى پديد مىآيد .\r\n19 - طبرانى و اصفهانى از طريق عوف بن مالك ، حديثى ثبت كرده‌اند منسوب به\r\n\r\n","description":"","footnote":"","page_name":" 270 ","page_number":278},
  {"content":"\r\n\r\nپيامبر كه فرمود : از گناهان نابخشودنى برحذر باش ، تا آنجا كه مىفرمايد : و رباخوار ، هر كه ربا بخورد ، در روز قيامت به صورت ديوانه‌اى نامتعادل برانگيخته مىشود ، آنگاه اين آيت برخواند : كسانى كه ربا مىخورند به يك صورت برانگيخته مىشوند و آن به صورت كسى است كه به افسون شيطان ديوانه شده باشد .\r\n20 - عبد اللّه بن احمد در كتاب زوائد از طريق عبادة بن صامت ، حديثى ثبت كرده منسوب به پيامبر كه سوگند به آنكه جانم در دست اوست ، جماعتى از امتم شب را به حال سركشى و غرور و لهو و لعب به سر مىآورند و صبحگاهان به حال بوزينگان و خوكان درمىآيند ، با اين روششان كه حرام‌ها را روا مىسازند و مرتكب مىشوند و زنان آوازه خوان به خدمت مىگيرند و باده گسارى مىكنند و رباخوارى .\r\nاينها پاره‌اى از احاديثى است كه در موضوع رباخوارى آمده و حافظ منذرى با ديگر احاديث آنها را گردآورده و نوشته است . « 1 »\r\n21 - اين قسمت از نطق پيامبر صلّى اللّه عليه و آله كه در حجة الوداع ايراد فرموده ، صحيح شمرده شده است : هان ! همهء امور جاهليت زير اين دو پايم لگدمال و ملغى است و رباى دورهء جاهليت ملغى و پايمال است و اولين ربايى كه زير پا مىنهم ، رباى عباس بن عبد المطلب است كه همه‌اش ملغى و پايمال است . « 2 »\r\n22 - استادان و پيشوايان علم حديث ، حديثى آورده‌اند منسوب به پيامبر كه مسلم از قول ابو سعيد خدرى بدين عبارت ثبت كرده است : طلا به طلا ، نقره به نقره ، گندم به گندم ، جو به جو ، خرما به خرما ، نمك به نمك ، برابروار بايد مبادله و معامله شود .\r\nبنابراين ، هركه افزون‌تر بخواهد يا افزون‌تر بدهد ، رباخوارى كرده باشد ، ودهنده و گيرنده در اين امر همسانند . « 3 »\r\n23 - از طريق ابو سعيد خدرى حديثى منسوب به پيامبر آمده به اين مضمون : طلا را با\r\n\r\n\r\n","description":"","footnote":"\r\n( 1 ) . ر ك : الترغيب و الترهيب : 2 / 247 - 251 .\r\n( 2 ) . صحيح مسلم : 4 / 41 ؛ سنن بيهقى : 5 / 274 ؛ سنن ابى داود : 2 / 83 .\r\n( 3 ) . ر ك : صحيح مسلم : 5 / 44 ؛ سنن نسايى : 7 / 277 ، 278 ؛ سنن بيهقى : 5 / 278 .\r\n","page_name":" 271 ","page_number":279},
  {"content":"\r\n\r\nطلا جز به طور برابر و همسان نفروشيد و بر يكديگر نيفزاييد . و نقره را با نقره جز بطور برابر و همسان و پاياپاى معامله نكنيد . . . « 1 »\r\n24 - ابن عمر مىگويد : طلا به طلا بايد بدون اضافه معامله شود . پيامبر اكرم به ما چنين سفارش كرده و ما به شما همين‌گونه سفارش مىكنيم . « 2 »\r\n25 - از طريق ابو هريره حديثى منسوب به پيامبر رسيده كه معاملهء طلا با طلا بايد وزن به وزن و پاياپاى باشد و معاملهء نقره با نقره نيز وزن به وزن و مثل به مثل ، و هركه اضافه بخواهد يا اضافه بدهد ، رباخوارى كرده باشد . « 3 »\r\n26 - و اين حديث از طريق عبادة بن صامت كه طلا با طلا به تساوى خواه مسكوك باشد و خواه غير مسكوك ، و نقره با نقره به تساوى خواه مسكوك و خواه غير مسكوك ، گندم با گندم پيمانه به پيمانه ، جو با جو پيمانه به پيمانه ، خرما با خرما پيمانه به پيمانه ، نمك با نمك پيمانه به پيمانه . بنابراين ، هركس زياده بخواهد يا زيادتر بدهد ، رباخوارى كرده باشد . « 4 »\r\nفتاواى فقها براساس همين احاديث ثابت ، و همين سنت مسلم صادر گشته است .\r\nقرطبى در تفسيرش مىنويسد : علما بر اظهار نظر طبق اين احاديث همداستان گشته‌اند و فقهاى اسلام بر آن اجماع يافته‌اند ، به استثناى مبادلهء جو و گندم ، و مالك اين دو را يك صنف دانسته است . « 5 » ابن رشد مىنويسد : علما متفقند بر اين‌كه معاملهء طلا با طلا و نقره با نقره جز به صورت پاياپاى و همانند روا نيست . « 6 »\r\nجمعى از فقهاى مذاهب گفته‌اند : ائمهء مسلمانان در اين اختلافى ندارند كه رباى نسيه حرام است ، و اين بىمجادله از گناهان كبيره است ، و كتاب خدا و سنت پيامبرش و اجماع\r\n\r\n\r\n","description":"","footnote":"\r\n( 1 ) . ر ك : صحيح مسلم : 5 / 42 ؛ صحيح البخارى : 3 / 288 ؛ كتاب الأم شافعى : 3 / 25 ؛ سنن نسائى :\r\n7 / 278 ؛ سنن بيهقى : 5 / 276 ، 278 ؛ بداية المجتهد : 2 / 194 .\r\n( 2 ) . كتاب الأم ، شافعى ؛ سنن بيهقى : 5 / 279 .\r\n( 3 ) . صحيح مسلم : 5 / 45 ؛ سنن نسائى : 7 / 278 ؛ سنن ابن ماجة : 2 / 34 .\r\n( 4 ) . سنن ابى داود : 2 / 85 ؛ و به لفظى نزديك به اين از قول عبادة بن صامت : كتاب الأم ، شافعى : 3 / 12 .\r\n( 5 ) . تفسير قرطبى : 5 / 349 .\r\n( 6 ) . بداية المجتهد : 2 / 194 .\r\n","page_name":" 272 ","page_number":280},
  {"content":"\r\n\r\nمسلمانان بر آن دليل است « 1 » ، همو در صفحهء 247 مىنويسد : رباى افزوده چنان است كه مورد معامله با جنس از نوع خود بدون تأخير در دريافت آن مبادله شود ، و اين به موجب هرچهار مذهب حرام است . « 2 »\r\nاين ، حكم خدا و پيامبر و رأى مسلمانان به طور همگانى و اجماعى است ، اما معاويه كار تكبر و غرور گستاخانه را به جايى رسانده كه دربارهء رباخوارى مىگويد : خدا و پيامبرش چنان گفته‌اند و من چنين مىگويم . آنان ربا را به شدت حرام و نكوهش كرده‌اند و او جايز و پسنديده مىشمارد و نمىگذارد حديث پيامبر را دربارهء رباخوارى نقل و منتشر كنند و چندان خشونت به خرج مىدهد و سختگيرى مىنمايد كه صحابى پاكدامن و عالى مقامى به جرم نقل حديث پيامبر از خانه و ديارش رانده و تبعيد مىشود .\r\nدربارهء معاويه چه مىتوان گفت ، در حق كسى كه با خدا و پيامبرش به جنگ برخاسته و آنچه را حرام شمرده‌اند ، روا شمرده و از حدود و مقرراتشان تخلف كرده است ؟ در مورد كسى كه آيات خدا را كه بر گوشش فروخوانده مىشود ، مىشنود و سپس از سر خود بزرگ‌بينى بر رأى خويش اصرار ورزيده و لجبازى مىنمايد ، چنان كه گويى آن را نشنيده است ؟\r\nاگر جاحظ حق داشته باشد معاويه را كه زياد را بر خلاف سنت ثابت به خانوادهء خويش منسوب ساخته ، كافر بشمارد كه شرح آن خواهد آمد ، معاويه را به خاطر آنچه در اينجا نوشتيم و به خاطر بسيارى از خلافكارىهاى ديگرش بايد كافرترين كافران شمرد .\r\nماجراى رباخوارى معاويه را از جنبهء ديگر نيز مىتوانيم مورد دقت و نظر قرار دهيم و آن فروش تنگ سيمين است پيش از شكستن و خوردكردن آن ، و در اين‌كه فروش ظروف سيمين به صورت سالم در شريعت اسلام حرام است ، هيچگونه اختلاف و ترديدى نيست . « 3 » اين ، حكم اسلام است ، اما معاويه اعتنايى به آن نمىنمايد و تنگ سيمين را به صورتى كه دلش مىخواهد و به بهايى كه دلخواه اوست ، مىفروشد و سزاى\r\n\r\n\r\n","description":"","footnote":"\r\n( 1 ) . الفقه على المذاهب الاربعة : 2 / 245 .\r\n( 2 ) . همان : 2 / 247 .\r\n( 3 ) . ر ك : المحلى ، ابن حزم : 7 / 514 .\r\n","page_name":" 273 ","page_number":281},
  {"content":"\r\n\r\nكارش را روزى كه مردم به آستان دادرسى پروردگار جهانيان مىايستند ، خواهد ديد ، آن روز كه هيچ كس هيچ كارى براى ديگرى نمىتواند بكند و فرمانروايى و صدور حكم در آن روز از آن خداست . « 1 »\r\n\r\n3 - معاويه نماز را در سفر تمام مىخواند\r\nطبرانى و احمد حنبل با سندى صحيح روايتى از طريق عباد بن اللّه بن زبير ثبت كرده‌اند كه مىگويد : هنگامى كه معاويه به قصد حج به شهر ما مدينه وارد شد ، همراهش به مكه رفتيم . نماز ظهر را به پيشنمازى او خوانديم و دو ركعت خواند ، و به دار الندوة رفت . عثمان از وقتى كه نماز را در سفر تمام خواند ، هروقت به مكه مىآمد ، نماز ظهر و عصر و عشاء را چهار ركعت مىخواند و چون به منى و عرفات مىرفت ، نماز را شكسته مىخواند و وقتى حج را برگزار مىكرد و به منى اقامت مىنمود ، نماز را تمام مىخواند تا به مكه برگردد . وقتى معاويه نماز ظهر را دو ركعتى خواند ، مروان بن حكم و عمرو بن عثمان برخاستند و پيش او رفتند و گفتند : هيچ كس بر پسر عمويت عثمان به چنين زشتى كه بر او خرده گرفتى ، خرده نگرفته است . پرسيد : مگرچه شده ؟ گفتند : مگر نمىدانى او در مكه نماز را تمام مىخواند . گفت : واى بر شما ! چرا او طرز ديگرى مىخواند ؟ من با پيامبر خدا و با ابو بكر و عمر ، رضى اللّه عنهما ، به همين صورت دو ركعتى خوانده‌ام .\r\nگفتند : پسر عمويت عثمان نماز را تمام مىخواند و اگر بر خلاف او عمل كنى بر او عيب گرفته باشى . در نتيجه ، معاويه چون به نماز عصر ايستاد و پيشنماز ما بود ، آن را چهار ركعتى خواند . « 2 »\r\nببينيد افراد خانوادهء اموى چه مقدار از دين و ايمان بهره دارند و چگونه آداب و مقررات اسلام را بازيچه گرفته‌اند و در برابر خدا تا چه حد گستاخ و بىشرمند و از تغيير\r\n\r\n\r\n","description":"","footnote":"\r\n( 1 ) . انفطار 82 / 19 .\r\n( 2 ) . پيش از اين ، از عثمان در مورد نماز مسافر كه بر خلاف سنت پيامبر صلّى اللّه عليه و آله عمل كرده ، به تفصيل سخن رفت . ر ك : الغدير ( متن عربى چ / 2 ) : 8 / 100 - 119 ، 269 .\r\n","page_name":" 274 ","page_number":282},
  {"content":"\r\n\r\nسنت و احكام الهى بيمى به دل راه نمىدهند و در كيفيت و اركان نماز كه گرانقدرترين اساس اسلام است ، به دلخواه دخل و تصرف مىنمايند و بدعت مىگذارند ، و پسر هند جگرخوار را نگاه كن ، آن شرابخوار رباخوار را كه چگونه دستور پيامبر صلّى اللّه عليه و آله و عمل حضرتش را كه خود شاهد بوده و با ابو بكر و عمر طبق آن عمل كرده است ، دور مىاندازد و از آن منحرف مىشود ، به خاطر اينكه پسر عمويش عثمان حكم شرع را تغيير داده و مروان بن حكم كه خود و پدرش به دستور پيامبر به حال تبعيد بوده‌اند و او قورباغهء قورباغه زاده و ملعون ملعون زاده خوانده شده است ، و رفيقش عمرو بن عثمان مايل نيستند به سنت پيامبر عمل شود . آرى به خاطر اين دو نفر از سنت تخلف مىكند تا با عمل خويش رويهء عثمان را محكوم ننموده باشد . وى رويهء بدعت‌آميز خويشاوندش عثمان را احيا مىنمايد و سنت محمد صلّى اللّه عليه و آله را پايمال و ملغى ، و گوش به بانگ رساى پسر عمر كه گوش دنيا را پر كرده ، نمىدهد كه مىگويد : نماز در سفر دو ركعت است ، هركه بر خلاف سنت عمل كند ، كافر است . « 1 »\r\nبه به به اين خليفه ، و هزار آفرين به اين حاكم مسلمانان !\r\n\r\n4 - بدعت اذان گفتن براى نماز عيد\r\nشافعى از قول زهرى اين روايت را ثبت كرده كه در نماز عيد فطر و قربان براى پيامبر و ابو بكر اذان گفته نشد و نه براى عمر و عثمان تا آنكه اين را معاويه در شام بدعت گذاشت و سپس حجاج در مدينه وقتى استاندارش شد . « 2 »\r\nابن حزم مىنويسد : امويان اين را كه دير به نماز عيد بروند و خطبه را پيش از نماز بخوانند ، و نيز اذان و اقامه را بدعت گذاشتند . « 3 »\r\nدر بحر زخار چنين آمده : بنابر آنچه گذشت ، نماز عيد فطر و قربان نه اذان دارد و نه اقامه ، و اختلافى در اين نيست كه آن ساختگى است . به موجب روايت سعيد بن مسيب\r\n\r\n\r\n","description":"","footnote":"\r\n( 1 ) . ر ك : الغدير ( متن عربى چ / 2 ) : 8 / 115 .\r\n( 2 ) . كتاب الام : 1 / 208 .\r\n( 3 ) . المحلى : 5 / 82 .\r\n","page_name":" 275 ","page_number":283},
  {"content":"\r\n\r\nآن را معاويه ساخته است و به موجب روايت ابن سيرين آن را مروان ساخته است و حجاج از او پيروى كرده است و به موجب روايت ابو قلابه در حقيقت اين زبير از خود در آورده و ساخته است . بنا بر فرمايش پيامبر : اين از بدترين بدعتها و مردود است . براى نماز عيد بايد چنين بانگ در دهند كه به نماز فراز هم آييد . « 1 »\r\nابن حجر چنين مىنويسد : دربارهء اين‌كه چه كسى نخست اذان گفتن در نماز عيد را باب كرده ، اختلاف است . ابن ابى شيبه با سندى صحيح از سعيد بن مسيب نقل مىكند كه او معاويه بوده است . شافعى از زهرى مثل آن آورده است . ابن منذر از حصين بن عبد الرحمن روايت مىكند كه اولين كسى كه آن را پديد آورد ، زياد بود در بصره . داودى مىگويد : اولين كسى كه آن را باب كرد ، مروان بود .\r\nهمهء اين اقوال و روايات منافاتى با اين ندارد كه معاويه آن را بدعت نهاده باشد ، چنان كه در مسئلهء پيش انداختن خطبه بر نماز بيان كرديم . در مسئلهء پيش انداختن خطبه بر نماز مىنويسد : اين دو روايت با روايت مربوط به مروان مغايرتى ندارد ، زيرا مروان و زياد هردو استاندار معاويه بوده‌اند و آن روايات چنين تفسير و توجيه مىشود كه معاويه اين كار را بدعت گذاشته و شروع كرده باشد و استاندارانش از او پيروى نموده باشند . « 2 »\r\nقسطلانى مىنويسد : نخستين كسى كه اذان را در نماز عيد بدعت نهاد ، معاويه بود ، و اين را ابن ابى شيبه با سندى صحيح روايت كرده است . شافعى در روايتش اين افزوده را دارد كه چون حجاج استاندار مدينه شد ، اذان نماز عيد را پيش گرفت و به روايت ابن منذر چون زياد استاندار بصره شد دست بدين كار زد . بنا به روايت داودى ، مروان آن را بدعت نهاد ، بنا به روايت ابن حبيب ، هشام آن را بدعت نهاد و به روايت ديگرى از ابن منذر ، عبد اللّه بن زبير آن را بدعت نهاد . « 3 » زرقانى نيز همين‌گونه مىنويسد . « 4 »\r\nسيوطى مىنويسد : اذان گفتن در نماز فطر و قربان را بنو مروان باب كردند . اين مطلب\r\n\r\n\r\n","description":"","footnote":"\r\n( 1 ) . البحر الزخار : 2 / 58 .\r\n( 2 ) . ر ك : الغدير ( متن عربى چ / 2 ) : 8 / 160 ، 164 ، 165 .\r\n( 3 ) . ارشاد السارى : 2 / 202 .\r\n( 4 ) . شرح الموطأ : 1 / 323 .\r\n","page_name":" 276 ","page_number":284},
  {"content":"\r\n\r\nرا ابن ابى شيبه از قول ابن سيرين « 1 » ثبت كرده است . همو از قول سعيد بن مسيب چنين ثبت كرده كه اولين كسى كه اذان گفتن در نماز فطر و قربان را بدعت نهاد ، معاويه بود ، و از قول حصين ثبت كرده كه اولين كسى كه در عيد اذان گفت ، زياد بود . « 2 »\r\nشوكانى مىنويسد : ابن قدامه در كتاب مغنى مىگويد : دربارهء ابن زبير روايت شده كه وى اذان و اقامه گفته است . همچنين گفته‌اند : اولين كسى كه در عيد فطر و قربان اذان گفت ، زياد بود . ابن ابى شيبه هم در كتاب مصنف با سندى صحيح از قول ابن مسيب چنين آورده كه اولين كسى كه اذان گفتن در عيد را بدعت نهاد ، معاويه بود . « 3 »\r\nآنچه مسلم است و ائمهء مذاهب بر آن اتفاق دارند ، اين است كه اذان و اقامه گفتن جز در نمازهاى معين جايز نيست . شافعى مىنويسد : اذان جز براى نمازهاى معين نيست ، زيرا ما مانده‌ايم كه براى پيامبر خدا صلّى اللّه عليه و آله جز به هنگام نمازهاى معين اذان گفته باشند .\r\nبهتر اين است كه پيشنماز به مؤذن دستور دهد كه در اعياد و نمازهاى جماعت كه مردم جمع مىشوند ، بگويد : به نماز فراز هم آييد ، يا بگويد : وقت نماز در رسيد و يا بگويد :\r\nبياييد براى نماز ، عيبى ندارد ، و نيز اگر بگويد : بشتابيد به سوى نماز ، اشكالى ندارد ، گرچه چون جزو اذان است ، بهتر آن‌كه از گفتنش خوددارى شود . « 4 » مالك مىگويد : از چندين نفر از دانشمندان شنيده‌ام كه گفته‌اند : در عيد فطر و در عيد قربان از زمان رسول خدا تا امروز بانگ دادن و اقامه وجود نداشته است . وى مىگويد : اين سنتى است كه در ميان ما بر سر آن اختلافى وجود ندارد . « 5 » شوكانى مىنويسد : احاديثى كه در اين موضوع هست ، دلالت بر اين معنا دارد كه اذان و اقامه گفتن در نماز عيدين نامشروع است . عراقى مىگويد : همهء علما طبق اين عمل كرده‌اند . ابن قدامه در كتاب مغنى مىگويد : در اين‌باره كسى كه نظرش قابل اهميت و اعتنا باشد ، نظرى بر خلاف\r\n\r\n\r\n","description":"","footnote":"\r\n( 1 ) . چنين آمده است ، لكن درست آن ، ابن سيرين است .\r\n( 2 ) . الاوائل 9 .\r\n( 3 ) . نيل الاوطار : 3 / 364 .\r\n( 4 ) . كتاب الام : 1 / 208 .\r\n( 5 ) . الموطأ : 1 / 146 .\r\n","page_name":" 277 ","page_number":285},
  {"content":"\r\n\r\nنداده است . « 1 »\r\nدربارهء راهنمايى رسول اكرم در مورد نماز عيد فطر و قربان ، و اينكه حضرتش نماز عيد را بدون اذان و اقامه برگزار مىكرده ، روايات و احاديث بسيار هست كه چندتايى را مىآوريم :\r\n1 - جابر بن عبد اللّه انصارى مىگويد : روز عيدى با پيامبر بودم . نخست پيش از خطبه ، نماز را شروع كرد بدون اذان گفتن و اقامه . بعد برخاست و به بلال تكيه زد و به پرهيزگارى و خداترسى امر كرد و به فرمانبردارى از تعاليم الهى تشويق كرد و مردم را پند و اندرز داد ، آنگاه پيش زنان رفت و ايشان را پند و اندرز گفت و موعظه فرمود . « 2 »\r\n2 - جابر بن سمره مىگويد : چندين بار - نه يك بار و دو بار - با پيامبر نماز عيد خواندم كه بدون اذان و اقامه بود . « 3 »\r\n3 - ابن عباس و جابر بن عبد اللّه انصارى مىگويد : در عيد فطر و عيد قربان اذان گفته نمىشد . « 4 »\r\n4 - ابن عباس مىگويد : پيامبر خدا نماز عيد را بدون اذان و اقامه خواند ، و ابو بكر و عمر يا عثمان نيز آن را گزاردند يحيى كه اين را از ابن عباس روايت كرده ، در كلمهء عثمان شك دارد . « 5 »\r\n5 - عبد الرحمن بن عباس مىگويد : مردى از ابن عباس پرسيد : نماز عيدى را با رسول\r\n\r\n\r\n","description":"","footnote":"\r\n( 1 ) . نيل الاوطار : 3 / 364 .\r\n( 2 ) . صحيح البخارى : 2 / 111 به اختصار ؛ صحيح مسلم ؛ 3 / 18 ؛ سنن نسائى : 3 / 186 ؛ سنن دارمى :\r\n1 / 375 ، 377 به اختصار و تفصيل ؛ وى همين مطلب را به عبارتى شبيه اين ، از طريق ابن عباس در صفحات 376 ، 378 ثبت كرده است ؛ زاد المعاد ، ابن قيم : 1 / 173 .\r\n( 3 ) . صحيح مسلم : 3 / 29 ؛ سنن ابى داود : 1 / 179 ؛ جامع ترمذى : 3 / 4 ؛ مسند احمد : 5 / 92 ، 94 ، 95 ، 98 ، 107 با عبارات گوناگون ، سنن بيهقى : 3 / 284 ؛ فتح البارى : 2 / 362 .\r\n( 4 ) . صحيح البخارى : 2 / 111 ؛ صحيح مسلم : 3 / 19 ؛ جامع ترمذى : 3 / 4 ؛ المحلى ، ابن حزم : 5 / 85 ؛ سنن نسائى : 3 / 182 ؛ سنن بيهقى : 3 / 284 .\r\n( 5 ) . سنن ابى داود : 1 / 179 ؛ سنن ابن ماجة : 1 / 386 ؛ شرح موطأ ، زرقانى : 1 / 323 با ذكر صحت سند روايت .\r\n","page_name":" 278 ","page_number":286},
  {"content":"\r\n\r\nخدا بوده‌اى ؟ گفت : آرى ، و اگر به نزد حضرتش گرامى نمىبودم ، نمىتوانستم از كودكى در نمازش حضور يابم . پيامبر خدا آمد به نزديك پرچمى كه بر كنار خانهء كثير بن صلت بود و آنجا نماز گزارد و سپس خطبه خواند ، و ابن عباس هيچ از اذان و اقامه نگفت . « 1 »\r\n6 - عطاء از قول جابر مىگويد : در نماز عيد فطر ، چه وقتى پيشنماز براى نماز بيرون مىآيد و چه پس از آن ، اذان گفتن نيست و نه اقامه و نه بانگ دادن و نه هيچ چيز ديگر . در آن روز نه بانگ دادن هست و نه اقامه . « 2 »\r\n7 - عبد اللّه بن عمر مىگويد : روز عيدى رسول خدا بيرون آمد و نماز خواند بىاذان و بىاقامه . « 3 »\r\n8 - سعد بن ابىوقاص مىگويد : پيامبر نماز عيدين را بدون اذان و اقامه خواند . « 4 »\r\n9 - براء بن عازب مىگويد : رسول خدا در عيد قربان بىاذان و اقامه نماز خواند . « 5 »\r\n10 - ابو رافع مىگويد : پيامبر پياده براى نماز عيد مىرفت بىاذان و اقامه . « 6 »\r\n11 - عطاء مىگويد : ابن عباس به ابن زبير ، در ابتداى روزى كه براى او بيعت گرفته شده بود ، پيغام فرستاد كه براى نماز عيد فطر اذان گفته نمىشد ، پس تو هم براى آن اذان نگو ، و در آن روز ابن زبير براى نماز عيد اذان نگفت . « 7 »\r\nاين شريعت خداست و دستورى كه براى نماز عيدين داده ، و در دورهء پيامبر به عمل درآمده و نيز در دورهء ابو بكر و عمر و پس از آن ادامه يافته است ، تا آنكه اين موجود\r\n\r\n\r\n","description":"","footnote":"\r\n( 1 ) . سنن ابى داود : 1 / 179 .\r\n( 2 ) . صحيح مسلم : 3 / 19 .\r\n( 3 ) . سنن نسائى ؛ فتح البارى : 2 / 362 - به نقل از سنن نسائى ؛ شرح موطأ : 1 / 323 .\r\n( 4 ) . اين روايت را ، چنان كه در فتح البارى : 2 / 362 و نيل الاوطار : 3 / 363 آمده ، بزار در مسند خود ثبت كرده است .\r\n( 5 ) . اين روايت را ، چنان كه در فتح البارى : 2 / 362 و نيل الاوطار : 3 / 363 آمده ، طبرانى در كتاب المعجم الاوسط ثبت كرده است .\r\n( 6 ) . اين روايت را ، چنان كه در نيل الاوطار : 3 / 364 آمده ، طبرانى در المعجم الكبير ثبت كرده است .\r\n( 7 ) . صحيح مسلم : 3 / 19 ؛ صحيح البخارى : 2 / 111 .\r\n","page_name":" 279 ","page_number":287},
  {"content":"\r\n\r\nمنافق بدعتش را پديد آورده و چيزى در دين وارد كرده كه از دين و شريعت نيست ، و بديهى است كه سرنوشت او و كار بدعت‌آميزش و هركه به آن عمل كرده ، در افتادن به دوزخ است ، و امت به رستاخيز ، روزگارى سياه در اثر بدعت‌گزارى معاويه خواهد داشت ، همان سان كه از دست وى در دنيا تيره‌بخت بوده است . چه خليفه‌اى است اين كه براى قوم خويش در دنيا و آخرت تيره‌بختى و بد حالى به بار مىآورد ؟ اين بدعتش مثل ديگر بدعت‌هايش حكايت از آن مىكند كه شريعت و احكام دين را به چيزى نمىشمرد و به تعاليم و سنن آن پاىبند نبوده است و هرطور كه دلش مىخواسته و با تمنيات و تمايلاتش جور آمده ، عمل مىكرده است و باكى از اين نداشته كه كارش با سنت و دين مطابقت مىنمايد يا نه . مثلا پنداشته اگر پيش از نماز عيد اذان بگويند ، تشويق به اجتماع و وحدت صفوف را موجب مىشود و شكوه و رونقى بيشتر به نماز عيد مىبخشد ، در حالى كه از ياد برده و ندانسته است كه دين خدا و احكامش را با چنين ملاك‌ها و قياس‌ها نمىسنجند و بنياد احكام را مصالح و حكمتهايى تشكيل مىدهد كه جز خدا كسى از آن آگاه نيست ، و اگر در اذان گفتن پيش از نماز عيد مصلحت و حكمتى نهفته بود ، بىگمان پيامبر عالى مقام صلّى اللّه عليه و آله از طريق وحى خبردار مىشد و مأمور ابلاغش به خلق و اجرايش مىگشت . بگذار معاويه در منجلات تخيلات گمراهانه و بدكاريهايش بلولد و از پس ناروايىها بدود ؛ خدا از حركاتش باخبر است و از سرنوشت و سرانجامش آگاه .\r\n\r\n5 - معاويه نماز جمعه را چهارشنبه مىخواند\r\nمردى از اهالى كوفه در بازگشت از نبردهاى صفين ، سوار بر ستورى به دمشق آمد و مردمى دمشقى به او آويخت كه اين ، ماده شتر من است كه در اثناى جنگ صفين از من گرفته‌اند . دعوايشان را بر معاويه عرضه داشتند و مرد دمشقى براى اثبات مدعاى خويش پنجاه شاهد آورد بر اين‌كه آن ماده شتر از آن وى است . در نتيجه ، معاويه عليه مرد كوفى رأى صادر كرد و دستور داد آن ستور را به مرد دمشقى تحويل دهد . مرد كوفى\r\n\r\n","description":"","footnote":"","page_name":" 280 ","page_number":288},
  {"content":"\r\n\r\nگفت : آن ، شتر نر است نه شتر ماده . معاويه گفت : اين رأيى است كه صادر شده . چون از حضورش برفتند ، مخفيانه كسى را به دنبال آن مرد كوفى فرستاد تا بيامد و از او پرسيد دستورش به چند مىارزد ، و دو برابر بهاى آن را به وى پرداخت و به او نيكى و خوشرفتارى نمود و گفت : به على بگو من با يكصد هزار سپاهى با وى روبرو خواهم شد كه يكى از آنها بين شتر نر و ماده فرق نمىگذارد ، و چندان فرمانبردار معاويه بودند و سر به راهش كه وقتى آنها را به صفين مىبرد ، در راه روز چهارشنبه با آنها نماز جمعه خواند .\r\nبه هنگام جنگ هم فرمانبرش بودند و او را بر بالاى سر خويش مىبردند و سخن عمرو بن عاص را باور داشتند كه گفت : على است كه عمار ياسر را با كشاندنش به يارى خود به كشتن داده و كشته است . سرانجام ، كار سرسپردگىشان به معاويه بدانجا كشيد كه لعنت فرستادن بر على را سنت و رويه‌اى مستمر ساختند و از كودكى به آن مىپرداختند و تا پيرى و مرگ ادامه مىدادند . « 1 »\r\nدر اين صفحهء سياه از زندگى معاويه كه نوشته آمد ، چيزها ثبت است كه پاره‌اى از آن در اثناى همين كتاب مورد بحث و بررسى قرار گرفت ، مانند لعنت فرستادن بر امير المؤمنين على عليه السّلام به مثابهء سنت و رويه‌اى مستمر ، و توجيه عمرو بن عاص از فرمايش پيامبر صلّى اللّه عليه و آله به عمار ياسر - كه ترا دار و دستهء تجاوزكار داخلى خواهند كشت . به اين شكل كه على او را كشته است ، چون او را به جنگ آورده و به ميان شمشيرها و نيزه‌ها انداخته است ، و نيز شناسايى طرفداران معاويه و ميزان عقل و دين آنها . در اينجا اظهارنظر و عقيدهء معاويه را دربارهء طرفدارانش مىخوانيم و مىبينيم كه آنها را بدرستى و بدقت شناخته است و نابخردى و كم عقلى و بىبصيرتى و سست عنصرى و بىاعتقادى و دين نشناسى آنها را به كار گرفته و مورد سوء استفاده قرار داده و آنها را براى جنگ با امام و پيشواى راستين امت با خود همدست و همراه كرده است و از آنها شهادت گرفته كه على عثمان را كشته و ديگر شهادتهاى باطل و بهتان‌آميز كه در قضيهء حجر بن عدى و امثال آن صورت گرفته است .\r\n\r\n\r\n","description":"","footnote":"\r\n( 1 ) . مروج الذهب : 2 / 72 .\r\n","page_name":" 281 ","page_number":289},
  {"content":"\r\n\r\nدر اينجا نظر ما متوجه چند نكته است و بر آن متمركز : اولا ، حكم ناروايى كه در مقام قاضى و به عنوان حل و فصل دعواى حقوقى صادر كرده است ، حكم دربارهء مادهء شترى كه وجود نداشته است ! و آنچه وجود داشته شتر نرى بوده كه خود ديده و دانسته و آن خارج از موضوع شهادت پنجاه نفر بوده است . او حكم باطلى را كه براساس پنجاه شهادت دروغ و نادرست صادر كرده بوده و به اجرا مىگذارد و با پررويى و به بانگى رسوا در حالى كه حقيقت را مىداند و مىفهمد كه حكمى باطل است ، مىگويد : اين ، حكمى است كه صادر شده و گذشته ، و به خود مىبالد كه با يكصد هزار رأس از اين خرهاى گم كرده راه ، به ستيزه با امام راستين و خداپرست عظيم الشأن و مولاى پرهيزگاران خواهد رفت ، ليكن در حقيقت نه با وى در ستيزه و جنگ بوده كه با پيامبر گرامى و دين پاكش و كتاب آسمانى پر افتخارش به كين و در ستيز بوده است . ثانيا ، موضوع نماز جمعه خواندنش در چهارشنبه مورد توجه ماست . در لشكر كشى به صفين كه سفرى نامشروع بوده و بر ضد خدا و پيامبرش ، روز چهارشنبه‌اى نماز جمعه برگزار مىكند . اين تغيير وقت نماز جمعه ، مسأله‌اى است كه ذهن مرا به خود مشغول داشته و تاكنون رازش بر من آشكار نگشته است و در حيرتم كه آيا جمعه را فراموش كرده و چهارشنبه را جمعه پنداشته است ؟ اگر چنين بوده ، چطور يكى از آنهمه سپاهى به او يادآور نشد و هيچ‌يك از آن درياى خروشان سپاهى توجهش را جلب نكرد ؟ يا فرمايشهاى پيامبر را نمىتوانست ببيند كه در فضيلت روز جمعه و ساعت‌هايش و كارهاى مستحبى آن شرف صدور يافته بود و اين را كه حضرتش جمعه را عيدى شمرده كه مايهء امتياز و تمايز امت اسلامى از ديگر اقوام است و پس از وى مسلمانان چنين كرده بودند ، و پسر هند جگرخوار نمىخواست بپذيرد كه يكى از سنتهاى پيامبر همچنان رايج و برقرار باشد و او تباهش نساخته و لگدمالش ننموده باشد . در نتيجه ، از سر نافرمانى و بدخواهى بر آن شد كه سنت نماز جمعه را بگرداند و تغيير دهد ، چنان كه بسيار خلافكارى كرد و در تباهى دين و شريعت تلاش ورزيد و مسلمانان را به فساد كشاند ؟\r\nشايد هم روز چهارشنبه را از آن جهت برگزيده كه حديث از پيامبر آمده كه سنگين‌ترين\r\n\r\n","description":"","footnote":"","page_name":" 282 ","page_number":290},
  {"content":"\r\n\r\nروزهاست و روزى نحس و دراز « 1 » ، و خواسته با خواندن نماز جمعه در آن از نحسى و سنگينىاش بكاهد ، و ندانسته كه كارش تغيير سنت تغييرناپذير الهى است و جمعه سرور روزهاست و بهترين روزى كه خورشيد بر آن رخساره نموده است . « 2 »\r\nبا ديدن اين بدعت و امثالش ديگر از اينكه بگويند وى نماز جمعه را از وقتش به بعد از ظهر تأخير انداخته است « 3 » ، چندان تعجبى به ما دست نخواهد داد ، در حالى كه در شريعت اسلام هنگام نماز جمعه ، زوال است ، زوال خورشيد و نه ديگر وقت ، و نماز جمعه به جاى نماز ظهر است و وقتش درست همان وقت نماز ظهر ، و اين سنت ثابت و مسلم پيامبر بوده است .\r\nسلمة بن اكوع مىگويد : هنگام زوال خورشيد براى نماز به گرد پيامبر جمع مىشديم و پس از فراغت ، به دنبال سايه مىگشتيم . « 4 »\r\nهمو مىگويد : ما در حالى با پيامبر نماز جمعه مىخوانديم كه ديوار سايه‌اى نداشت كه زيرش بنشينند . « 5 »\r\nاز جابر بن عبد اللّه انصارى مىپرسند : پيامبر خدا نماز جمعه را چه وقت مىخواند ؟\r\nجواب مىدهد : نماز مىخواند ، بعد مىرفتيم شترانمان را به هنگام زوال خورشيد به حال آسايش درآوريم . « 6 »\r\nانس بن مالك مىگويد : پيامبر خدا نماز جمعه را به هنگام گردش آفتاب مىخواند . « 7 »\r\nزبير بن عوام مىگويد : نماز جمعه را با رسول خدا مىخوانديم ، آنگاه به سايه مىرفتيم و در آن حال بيش از يك يا دو قدم نبود ، يا چنان كه ابو معاويه روايت كرده ، آنگاه\r\n\r\n\r\n","description":"","footnote":"\r\n( 1 ) . ر ك : ثمار القلوب 521 ، 522 .\r\n( 2 ) . اين روايت را حاكم و ترمذى و نسائى و ابو داود ثبت كرده‌اند .\r\n( 3 ) . ر ك : فتح البارى : 2 / 309 ؛ نيل الاوطار : 3 / 319 ، 320 .\r\n( 4 ) . صحيح مسلم : 3 / 9 ؛ سنن بيهقى : 3 / 190 ؛ نصب الراية : 2 / 195 .\r\n( 5 ) . صحيح مسلم : 30 / 9 ؛ سنن بيهقى : 3 / 191 .\r\n( 6 ) . مسند احمد ، سنن نسائى ؛ صحيح مسلم : 3 / 8 ، 9 ؛ سنن بيهقى : 3 / 190 ؛ المحلى : 50 / 44 .\r\n( 7 ) . صحيح البخارى ، مسند احمد ؛ سنن ابى داود ؛ سنن نسائى ؛ سنن بيهقى : 3 / 190 ؛ نصب الراية : 2 / 195 .\r\n","page_name":" 283 ","page_number":291},
  {"content":"\r\n\r\nبرمىگشتيم و روى زمين سايه‌اى نمىيافتيم جز به اندازهء جاى پايمان . « 1 »\r\nبخارى در صحيح خويش مىنويسد : وقت نماز جمعه هنگام زوال خورشيد است ، و از قول عمر و على و نعمان بن بشير و عمرو بن حريث ، رضى اللّه عنهم ، همين‌طور روايت شده است .\r\nبيهقى مىنويسد : اين گفته از زبان عمر و على و معاذ بن جبل و نعمان بن بشير و عمرو بن حريث روايت شده است و مقصودم اين گفته است كه وقت نماز جمعه هنگام زوال خورشيد است . « 2 »\r\nابن حزم مىنويسد : مراد از جمعه ظهر روز جمعه است . و جز پس از زوال خورشيد روا نيست نماز جمعه بخوانى ، و پايان وقت آن پايان وقت نماز ظهرست و ديگر روزهاى هفته . « 3 »\r\nابن رشد مىنويسد : اما دربارهء وقت نماز جمعه ، عامه بر اين عقيده‌اند كه وقت نماز جمعه درست وقت نماز ظهر است ، يعنى وقت زوال ، و خواندن نماز جمعه پيش از زوال خورشيد روا نيست ، و جمعى بر اين عقيده‌اند كه خواندن نماز جمعه پيش از زوال خورشيد جايز است ، و اين گفتهء احمد حنبل است . « 4 »\r\nنووى در شرح صحيح مسلم پس از نوشتن احاديثى كه در اين موضوع هست ، مىگويد : مالك و ابو حنيفه و شافعى و گروهى از علما ، از اصحاب و تابعان و نسل‌هاى بعد از ايشان ، گفته‌اند كه خواندن نماز جمعه ، فقط پس از زوال خورشيد جايز است ، و هيچ كس جز احمد بن حنبل و اسحاق نظرى بر خلاف اين عقيده نداده است و فقط اين دو نفر خواندنش را پيش از زوال خورشيد جايز شمرده‌اند . قاضى مىگويد : در اين موضوع چيزهايى از اصحاب روايت شده است كه هيچ‌يك از آنها درست نيست ، مگر آنچه مورد اتفاق عامه است . « 5 »\r\n\r\n\r\n","description":"","footnote":"\r\n( 1 ) . سنن بيهقى : 3 / 191 .\r\n( 2 ) . همان مأخذ .\r\n( 3 ) . المحلى : 5 / 42 .\r\n( 4 ) . البداية : 1 / 152 .\r\n( 5 ) . شرح صحيح مسلم در حاشيهء ارشاد السارى : 4 / 162 .\r\n","page_name":" 284 ","page_number":292},
  {"content":"\r\n\r\nقسطلانى مىگويد : اين عقيدهء عموم دانشمندان است ، و احمد بن حنبل عقيده دارد كه اگر پيش از زوال خورشيد خوانده شود ، درست است به استناد روايات ثابت نشده‌اى كه مىگويد : ابو بكر و عمر و عثمان ، رضى اللّه عنهم ، نماز جمعه را پيش از زوال خورشيد مىخوانده‌اند . « 1 »\r\nطرق روايىاى كه احمد بن حنبل به آنها استناد كرده ، به عبد اللّه بن سيدان سلمى منتهى مىشود و حديث شناسان اين طرق روايى را به علت وجود عبد اللّه بن سيدان ، بىارزش و بىاعتبار خوانده‌اند . زيلعى مىنويسد : آن ، حديثى ضعيف است . « 2 » نووى در كتاب الخلاصه مىگويد : بر ضعف عبد اللّه بن سيدان اتفاق نظر هست . ابن حجر مىنويسد :\r\nاو تابعى بزرگى است ، لكن به عادل بودن شناخته نشده است « 3 » ابن عدى مىگويد : شبه مجهول است . بخارى مىگويد : حديثى كه وى روايت كرده ، با روايت ديگران تأييد نگشته است ، بلكه روايات ديگرى كه محكم‌تر از آن مىباشد ، با آن ناسازگار است ، آنگاه رواياتى مىآورد با سندهاى درست و متين حاكى از اينكه ابو بكر و عمر و على ، بر خلاف آنچه عبد اللّه بن سيدان روايت مىكند ، عمل مىكرده‌اند .\r\nبنابراين ، سنت ثابت و مسلم دربارهء وقت نماز جمعه ، همان است كه در وقت نماز ظهر هست ، و كار معاويه كه نماز جمعه را در نيمروز و پيش از زوال خورشيد خوانده ، تخلف از سنت و راهنمايى پيامبر اكرم صلّى اللّه عليه و آله بوده است و انحراف از شيوهء پيشينيان راسترو ، انحرافى چون ديگر انحرافات و ديگر كارهايش .\r\n\r\n6 - بدعت دو خواهر را همزمان به همسرى داشتن\r\nابن منذر ، از قول قاسم بن محمد چنين ثبت كرده است : قبيله‌اى از معاويه پرسيدند كه آيا جايز است انسان دو كنيز را كه خواهر يكديگرند ، باهم به همسرى داشته باشد ؟\r\nگفت : اشكالى ندارد . نعمان بن بشير سخنش را شنيد و به اعتراض گفت : اينطور فتوا\r\n\r\n\r\n","description":"","footnote":"\r\n( 1 ) . ارشاد السارى : 2 / 164 .\r\n( 2 ) . نصب الراية : 2 / 196 .\r\n( 3 ) . فتح البارى : 2 / 309 .\r\n","page_name":" 285 ","page_number":293},
  {"content":"\r\n\r\nدادى ؟ گفت : آرى . گفت : پس به نظر تو اگر كسى خواهرش كنيزش باشد ، مىتواند او را به همسرى اختيار كند ؟ گفت : آه ! به خدا حالا فهميدم . به آنها بگو : از اين كار بپرهيزند ، زيرا روا نيست . بعد گفت : پيوند خويشاوندى و حرمتش در مورد بردگان و غير بردگان يكسان است . « 1 »\r\nچنان كه پيش از اين گفتيم « 2 » ، اين كار ساخته و پرداختهء عثمان بوده و از بدعت‌هاى او شمرده شده است و هيچ‌يك از متقدمان و متأخران با او موافقت ننموده و نظرش را به هيچ نشمرده‌اند تا اينكه معاويه پيدا شده و بر پايهء سست رأيى عثمان ، خواست باطلى را تجديد بنيان كند و بدعت پسر عمويش را احيا نمايد و ديده از قرآن و سنت پيامبر صلّى اللّه عليه و آله بپوشد ، لكن رسوا گشته و ماكوس رسوايى و باطل‌گرايىاش را بزديم .\r\n\r\n7 - بدعت معاويه در مورد ديات\r\nضحاك در بحث از ديات از قول محمد بن اسحاق چنين ثبت كرده است : از زهرى پرسيدم و گفتم : راجع به ديهء افراد اقليت‌هاى مذهبى تحت حمايت مسلمانان بگو كه در دورهء پيامبر خدا چقدر بود ؟ چون در موردش اختلاف پيدا شده است . گفت : در ميان مشرق و مغرب كسى بهتر از من آن را نمىداند . در دورهء پيامبر خدا و ابو بكر و عمر و عثمان هزار دينار بود تا معاويه آمد كه به خانوادهء كشته پانصد دينار مىداد و پانصد دينار ديگر را به خزانهء عمومى مىريخت . « 3 » به روايت بيهقى ، ديهء يهود و نصارى در دورهء پيامبر و ابو بكر و عمر و عثمان ، رضى اللّه عنهم ، مثل ديهء مسلمان بود ، اما وقتى معاويه آمد ، نصف ديه را به خانوادهء كشته مىداد و نصف ديگر را به خزانهء عمومى مىريخت ، آنگاه افزود كه چون عمر بن عبد العزيز بر سر كار آمد ، دربارهء آن نصف حكم كرد و آنچه را معاويه مقرر داشته بود ، الغا نمود . « 4 »\r\nدر كتاب الجوهر النقى آمده است كه ابو داود با سند صحيح از ربيعة بن ابى عبد الرحمن\r\n\r\n\r\n","description":"","footnote":"\r\n( 1 ) . الدر المنثور : 2 / 137 .\r\n( 2 ) . ر ك : الغدير ( متن عربى / چ 5 ) : 8 / 214 - 223 .\r\n( 3 ) . الديات 50 .\r\n( 4 ) . سنن بيهقى : 8 / 102 .\r\n","page_name":" 286 ","page_number":294},
  {"content":"\r\n\r\nچنين نقل كرده است كه ديهء افراد اقليت‌هاى مذهبى تحت حمايت مسلمانان ، در دورهء رسول خدا و ابو بكر و عمر و عثمان و قسمتى از اوايل خلافت معاويه ، به اندازهء ديهء مسلمانان بود ، بعدا معاويه گفت : اگر خانوادهء مقتول از كشته شدنش دچار زيان گشته‌اند ، خزانهء مسلمانان هم دچار خسارت گشته است ، بنابراين ، نصف غرامت را به خزانهء مسلمانان بدهيد و نصف ديگر ، يعنى پانصد دينار را به خانوادهء او . مدتى بعد يكى از اهل ذمه كشته شد و معاويه گفت : اگر به درآمدى كه وارد خزانه مىشود بينديشيم ، ملاحظه خواهيم كرد كه كمكى براى مسلمانان است و مددى ، آنگاه به اطرافيانش دستور داد : ديهء آنها را پانصد دينار قرار دهيد .\r\nابن كثير مىنويسد : زهرى مىگويد : سنت بر اين قرار داشت كه ديهء افراد اقليت‌هاى مذهبى تحت حمايت مسلمانان برابر با ديهء مسلمان باشد ، و معاويه نخستين كسى بود كه آن را كم كرد و به نصف رسانيد و نصف آن را خود برداشت . « 1 »\r\nدر همين كتاب نوشتيم « 2 » كه ديهء اهل ذمه ، در دورهء پيامبر اكرم بر خلاف پندار زهرى يكهزار نبوده است و اين را از ائمهء مذاهب اسلامى جز ابو حنيفه كسى نگفته است ، و اولين كسى كه آن را يكهزار مقرر داشته ، عثمان بوده است . به‌هرحال كار معاويه شامل سه بدعت است :\r\n1 - ديه را هزار دينار گرفته است .\r\n2 - آن را ميان ميراث بران مقتول و خزانهء عمومى به يكسان تقسيم كرده است .\r\n3 - به فرض كه ديه به موجب سنت يكهزار بوده و خزانهء عمومى از آن سهم داشته باشد ، نبايد سهم بيت المال را در آخر بردارد ، و اين كار سومين بدعت بوده است .\r\nبه به ! به خليفه‌اى كه هيچ‌يك از جنبه‌هاى يك حكم شرعى را نمىداند يا مىداند و آن را بازيچهء هوسبازى خويش مىگرداند و ارزشى براى قانون الهى قائل نمىشود و حد مقدسى براى مقررات الهى نمىشناسد و سخنان بيهوده بر زبان مىراند و هيچ اعتنايى به حكم خدا نمىنمايد و دغدغه‌اى از اين به دل راه نمىدهد كه هرچه را خود مىخواهد و\r\n\r\n\r\n","description":"","footnote":"\r\n( 1 ) . تاريخ ابن كثير : 8 / 139 .\r\n( 2 ) . ر ك : الغدير ( متن عربى / چ 1 ) : 8 / 176 .\r\n","page_name":" 287 ","page_number":295},
  {"content":"\r\n\r\nمىپسندد ، به شريعت الهى منسوب دارد ، و از بدعتگزارى نمىهراسد ، در حالى كه خداى متعال در قرآن مجيد مىفرمايد : اگر پيامبر پاره‌اى گفته‌ها و نظريات را به افترا بر ما مىبست ، قطعا با قدرت او را فرو مىگرفتيم و آنگاه رگ دلش را پاره مىكرديم . « 1 »\r\n\r\n8 - ترك تكبير نماز\r\nطبرانى « 2 » از قول ابوهريره چنين ثبت كرده است : اولين كسى كه تكبير را ترك كرد ، معاويه بود . ابوعبيد روايت مىكند كه اولين كسى كه آن را ترك كرد ، زياد بود .\r\nابن ابى شيبه از طريق سعيد بن مسيب اين روايت را ثبت كرده است : اولين كسى كه تكبير را كم كرد معاويه بود . « 3 »\r\nابن حجر در فتح البارى مىنويسد : اين با روايت قبلى منافات ندارد ، زيرا زياد آن را به پيروى از معاويه ترك كرده است و معاويه به تقليد از عثمان « 4 » ، جمعى از دانشمندان اين را به اخفا و آهسته گفتن تكبير تعبيه كرده‌اند . « 5 » در كتاب الوسائل الى مسامرة الاوائل چنين آمده : اولين كسى كه تكبير را حذف كرد ، معاويه بود كه چون مىگفت : سمع اللّه لمن حمده ، بدون اين‌كه تكبير بگويد ، به سجده مىرفت . اين را عسكرى با سند به شعبى مىرساند ، و ابن ابى شيبه از قول ابراهيم ثبت كرده كه اولين كسى كه تكبير را حذف كرد ، زياد بود . « 6 »\r\nشوكانى در نيل الاوطار مىگويد : اين روايات باهم منافات ندارند ، زيرا زياد به پيروى از معاويه تكبير را ترك كرده و معاويه به تقليد از عثمان ، و جمعى از دانشمندان ترك تكبير را آهسته گفتن آن دانسته‌اند . « 7 » طحاوى مىگويد : بنىاميه تكبير گفتن به هنگام رفتن\r\n\r\n\r\n","description":"","footnote":"\r\n( 1 ) . الحاقة 69 / 44 - 46 .\r\n( 2 ) . در كتاب نيل الاوطار نوشته شده است طبرى .\r\n( 3 ) . فتح البارى : 2 / 215 ؛ تاريخ الخلفاء ، سيوطى 134 ؛ نيل الاوطار : 2 / 266 : شرح الموطأ ، زرقانى :\r\n1 / 145 .\r\n( 4 ) . روايت مربوط به اين مطلب را احمد حنبل در مسند خود از طريق عمران ثبت كرده است ، چنان كه كمى بعد خواهد آمد .\r\n( 5 ) . فتح البارى : 2 / 215 .\r\n( 6 ) . الوسائل الى مسامرة الأوائل 15 .\r\n( 7 ) . نيل الاوطار ، شوكانى : 2 / 266 .\r\n","page_name":" 288 ","page_number":296},
  {"content":"\r\n\r\nبه ركوع و سجود و نه به هنگام برخاستن را ترك كردند ، و اين اولين سنتى نبود كه ترك مىكردند .\r\nشافعى اين روايت را از قول انس بن مالك ثبت كرده كه معاويه در مدينه نماز خواند و در نمازش با صداى بلند شروع كرد به خواندن بسم اللّه الرحمن الرحيم سورهء حمد ، ولى بسم اللّه الرحمن الرحيم سورهء بعدى را نخواند تا آن را به پايان برد و چون به ركوع و سجود رفت ، تكبير نگفت تا نمازش را تمام كرد . وقتى نمازش را سلام داد ، همهء مهاجرانى كه آن را شنيده بودند ، از هرسو بانگ برداشتند كه اى معاويه ! جزيى از نماز را دزديدى يا فراموش كردى ؟ در نتيجه از آن پس به هنگام اقامهء نماز ، بسم اللّه الرحمن الرحيم سورهء ام القرآن [ سوره حمد 
  ] را مىخواند و چون به سجده مىرفت ، تكبير مىگفت . « 1 »\r\nوى نيز اين روايت را از طريق عبيد بن رفاعه ثبت كرده است : معاويه به مدينه آمد و پيشنمازى مردم را به عهده گرفت و بسم اللّه الرحمن الرحيم را نخواند و به هنگام رفتن به ركوع و سجود يا برآمدن از آن ، تكبير نگفت . در نتيجه ، وقتى نمازش را تمام كرد ، مهاجران و انصار بانگ برداشتند كه اى معاويه ! جزيى از نماز را دزديدى ؟ بسم اللّه الرحمن الرحيم كجا شد ؟ و تكبير به هنگام ركوع و سجود رفتن و برآمدن ؟ پس نماز ديگرى با ايشان خواند . همو مىافزايد : اين از جمله انتقاداتى بود و اعتراضاتى كه به او شد . « 2 »\r\nهمچنين به گفتهء غزالى ، مؤلف كتاب الانتصار اين روايت را از طريق انس ثبت كرده است . « 3 »\r\nاز اين روايات برمىآيد كه از هنگام نزول قرآن مجيد ، بسم اللّه الرحمن الرحيم جزيى از سوره شمرده مىشده است و امت آن را چنين دانسته و به عنوان جزيى از سوره مىخوانده‌اند و بدان آگاهى و توجه داشته‌اند و به همين سبب ، مهاجران و انصار تا\r\n\r\n\r\n","description":"","footnote":"\r\n( 1 ) . كتاب الام : 1 / 93 .\r\n( 2 ) . همان : 1 / 94 .\r\n( 3 ) . البحر الزخار : 1 / 249 .\r\n","page_name":" 289 ","page_number":297},
  {"content":"\r\n\r\nديده‌اند معاويه حذفش كرده ، بانگ اعتراض برداشته‌اند كه آن را دزديده است و معاويه چاره‌اى جز اطاعت نديده است و نتوانسته بگويد جزئى از سوره نيست و ناگزير نمازش را اعاده كرده و در اول هردو سوره بسم اللّه را خوانده است ، يا در همهء نمازهاى ديگرى كه خوانده ، چنين كرده است .\r\nاگر در آن وقت ، اين نظر كه بسم اللّه جزئى از سوره نيست ، وجود مىداشت ، معاويه در برابر اعتراض مهاجران و انصار به آن استناد كرده بهانه مىآورد . بنابراين ، نظرى كه مىگويد بسم اللّه جزئى از سوره نيست ، نظرى ساختگى است كه بعدها براى توجيه كار معاويه و ديگر امويانى كه پس از تمايز حق از باطل ، به پيروى باطل برخاسته‌اند ، ساخته شده است . اما تكبير گفتن به هنگام ركوع و سجود رفتن يا برخاستن ، سنتى است ثابت و مسلم از پيامبر اكرم صلّى اللّه عليه و آله كه همهء اصحاب مىدانسته‌اند و چون معاويه تركش كرده بود ، به او اعتراض نموده‌اند و هرچهار خليفه به اين سنت عمل مىكرده‌اند و علماى آن جماعت درباره‌اش اتفاق نظر دارند و آن را مستحب مىشمارند ، به استثناى يكى از دو روايتى كه در اين خصوص از احمد حنبل هست و به موجبش تكبير گفتن واجب است .\r\nهمچنين بعضى از ظاهريان آن را واجب دانسته‌اند . اينك آنچه دربارهء اين مسئله وارد شده ، از اين قرار است :\r\n1 - مطرف بن عبد اللّه مىگويد : من و عمران بن حصين پشت سر على بن ابى طالب ، رضى اللّه عنه ، نماز خوانديم . هروقت مىخواست به سجده برود ، تكبير مىگفت و نيز چون سر از سجده برمىداشت تكبير مىگفت و چون از هرركوعى سر بر مىآورد باز تكبير مىگفت . وقتى نمازش را تمام كرد ، عمران بن حصين دستم را گرفته گفت : اين مرا به ياد نماز محمد انداخت ، يا گفت : با ما نمازى چون نماز محمد خواند ، و يا به عبارتى كه احمد حنبل ثبت كرده ، عمران گفت : مدت زمانى ، يا فلان مدت است كه نمازى شبيه‌تر از اين به نماز پيامبر خدا نخوانده‌ام ، يعنى نماز على . احمد بن حنبل به اين عبارت نيز ثبت كرده كه مطرف بن عمران گفت : پشت سر على نمازى خواندم كه مرا به ياد نمازهايى انداخت كه پشت سر رسول خدا و دو خليفه‌اش خواندم . رفتم و با او نماز\r\n\r\n","description":"","footnote":"","page_name":" 290 ","page_number":298},
  {"content":"\r\n\r\nخواندم ، ديدم هروقت مىخواهد به سجده برود و هرگاه كه سر از ركوع برمىدارد ، تكبير مىگويد . پرسيدم : اى ابو نجيد ! چه كسى اولين بار تكبير گفتن را ترك كرد ؟ جواب داد : عثمان بن عفان ، رضى اللّه عنه ، چه وى آنگاه كه سالخورده گشت و صدايش ضعيف شد ، تركش كرد . « 1 »\r\n2 - از ابو هريره روايت شده كه براى مردم پيشنمازى مىكرد و به هنگام ركوع و سجود و برخاستن از آن تكبير مىگفت و چون نمازش را به پايان مىبرد ، مىگفت نماز بيش از همهء شما به نماز رسول خدا شبيه است ، يا به عبارت بخارى : به همين‌گونه نماز مىخوانده تا درگذشته است . « 2 »\r\n3 - عكرمه مىگويد : در مقام ابراهيم به مكه مردى را ديدم به نماز ايستاد و به هنگام رفتن به ركوع و سجود و برخاستن از آن تكبير مىگويد و چون مىايستد و مىنشيند . به ابن عباس ، رضى اللّه عنه ، اطلاع دادم ، پرخاش كرد كه مگر نماز پيامبر چنين نبود !\r\nبه عبارت ديگر ، عكرمه مىگويد : پشت سر پيرمردى در مكه نماز خواندم ، بيست و دو تكبير گفت . به ابن عباس گفتم : او آدم احمقى است . بشدت پرخاش كرد و گفت اين سنت ابو القاسم است . « 3 »\r\nاز اين روايت دانسته مىشود كه امويان ، و در رأسشان معاويه چنان اين سنت پيامبر صلّى اللّه عليه و آله را پايمال كرده و چندان بدعتشان را شايع نموده بودند كه مردم سنت را در اين مورد از ياد برده و پيرو آن را احمق انگاشته‌اند يا كسى كه بدعتى را مرتكب گشته باشد اين پديده ، نتيجهء طبيعى تبهكارى و بدعتگزارى معاويه و حزب خيانتكار و گمراهش بوده است . مرگ و ننگ بر آن منحرفان و بدعتگزاران بيشرم !\r\n\r\n\r\n","description":"","footnote":"\r\n( 1 ) . صحيح البخارى : 2 / 57 ؛ صحيح مسلم : 2 / 8 ؛ سنن ابى داود : 1 / 133 ؛ سنن نسائى : 2 / 204 ؛ مسند احمد : 4 / 428 ، 429 ، 431 ، 440 ، 444 ؛ البحر الزخار : 1 / 254 .\r\n( 2 ) . ر ك : صحيح البخارى : 2 / 57 ، 58 ؛ صحيح مسلم : 2 / 7 ، از چندين طريق روايى و به چندين عبارت ؛ سنن نسائى 2 / 181 ، 235 ؛ سنن ابى داود : 1 / 133 ؛ سنن دارمى : 1 / 285 ؛ المدونة الكبرى : 1 / 73 ؛ نصب الراية : 1 / 372 ؛ البحر الزخار : 1 / 255 .\r\n( 3 ) . صحيح البخارى : 2 / 57 ، 58 ؛ مسند احمد : 1 / 218 ؛ البحر الزخار : 1 / 255 .\r\n","page_name":" 291 ","page_number":299},
  {"content":"\r\n\r\n4 - از على و ابن مسعود و ابو موسى اشعرى و ابو سعيد خدرى و ديگران روايت شده است كه پيامبر به هنگام رفتن به ركوع و سجود و برخاستن از آن تكبير مىگفت . « 1 »\r\n5 - احمد حنبل و عبد الرزاق و عقيلى از طريق عبد الرحمن بن غنم چنين ثبت كرده‌اند :\r\nابو مالك اشعرى ، همان صحابى كه او را با لقبش مىشناسد ، به قبيلهء خويش گفت :\r\nبرخيزيد تا براى شما نماز پيامبر را بخوانم . پشت سرش صف بستيم . تكبير گفت و نماز را آغاز كرد و به هنگام رفتن به ركوع و سجود و برخاستن از آن تكبير مىگفت . « 2 »\r\n6 - از على بن الحسين بن على بن ابى طالب روايت شده كه فرمود : رسول خدا به هنگام رفتن به ركوع و سجود و برخاستن از آن تكبير مىگفت ، و نمازش بدينگونه بود تا درگذشت . « 3 »\r\n7 - در كتاب المدونة الكبرى چنين آمده : عمر بن عبد العزيز به استانداران و كارمندانش دستور كتبى داد كه به هنگام خم و راست شدن در ركوع و سجود تكبير بگويند ، جز به هنگام برخاستن از تشهد در پايان ركعت دوم كه تا كسى كاملا قد راست نكرده باشد ، نبايد تكبير بگويد ، و اين مطابق گفتهء مالك است . « 4 »\r\nحكم خدا و سنت پيامبرش تكبير گفتن به هنگام رفتن به ركوع و سجود و برخاستن از آن است و همين سنت را جانشينانش پيروى كرده‌اند و ائمهء مذاهب اسلامى اظهارش نموده و بر آن اجماع كرده‌اند ، لكن معاويه با آن مخالفت ورزيده و به دلخواه خويش در آن تغيير داده و از پى او امويان دست از رويهء اسلامى برداشته به بدعت معاويه عمل كرده‌اند .\r\nابن حجر مىنويسد : رأى بر اين قرار گرفته كه هرنمازگزار بايستى به هنگام رفتن به ركوع و سجود و برخاستن از آن تكبير بگويد ، و عامه بر اين عقيده‌اند كه گذشته از تكبيرة\r\n\r\n\r\n","description":"","footnote":"\r\n( 1 ) . صحيح بخارى : 2 / 70 ؛ سنن دارمى : 1 / 285 ؛ سنن نسائى : 2 / 205 ، 230 ، 233 ؛ المدونة الكبرى :\r\n1 / 73 ؛ نصب الراية : 1 / 372 ؛ بدايع الصنايع : 1 / 207 ؛ منتقى الاخبار ، ابن تيميه ؛ البحر الزخار :\r\n1 / 254 .\r\n( 2 ) . ر ك : الغدير ( متن عربى / چ 1 ) : 8 / 181 .\r\n( 3 ) . المدونة الكبرى : 1 / 73 ؛ نصب الراية : 1 / 372 .\r\n( 4 ) . المدونة الكبرى : 1 / 72 .\r\n","page_name":" 292 ","page_number":300},
  {"content":"\r\n\r\nالاحرام ، ديگر تكبيرها مستحب است ، اما از احمد حنبل و برخى از علماى ظاهرى چنين رسيده كه همهء تكبيرها واجب است . « 1 » همو در جاى ديگر مىنويسد : طحاوى به اين نكته توجه داده كه اجماع بر اين تعلق گرفته كه هركس تكبير را به هنگام رفتن به ركوع و سجود و برخاستن از آن ترك كند ، نمازش درست است ، و اين رأى به علت آنچه از احمد حنبل در دست مىباشد ، مورد تأمل است . به موجب مذهب مالكى دربارهء اينكه نماز در صورت نگفتن تكبير باطل باشد ، اختلاف نظر هست ، لكن اين مستلزم آن است كه قبلا اجماعى صورت گرفته باشد . « 2 »\r\nنووى در شرح صحيح مسلم مىنويسد : بدان كه تكبيرة الاحرام واجب است و ديگر تكبيرها مستحب است و اگر كسى آنها را نگويد ، نمازش درست است ، فقط از فضيلت و ثوابى و نيز پيروى سنت محروم مانده است . اين رأى همهء علماست به استثناى احمد بن حنبل كه به موجب يكى از دو روايتى كه در اين مسئله از وى در دست است ، همهء تكبيرها را واجب دانسته است .\r\nشوكانى در نيل الاوطار اين را كه تكبير گفتن به هنگام رفتن به ركوع و سجود و برخاستن از آن امر شرعى است و خلفاى چهارگانه و ديگران و سپس تابعان به آن عمل مىكرده‌اند ، به شرح آورده مىگويد : عموم فقها و علما بر اين عقيده‌اند . ابن منذر اين را از ابو بكر صديق و عمر بن خطاب و ابن مسعود و ابن عمر و جابر و قيس بن عباد و شافعى و ابو حنيفه و ثورى و اوزاعى و مالك و سعيد بن عبد العزيز و عامهء دانشمندان روايت كرده است . بغوى در شرح السنة مىگويد : امت دربارهء اين تكبيرها اتفاق نظر دارد . « 3 »\r\nزرقانى در شرح الموطأ از ابن عبد البر نقل مىكند كه دربارهء كسى كه اين تكبيرها را نگويد ، اختلاف نظر هست . ابن القاسم مىگويد : اگر سه تكبير را نگويد بايد سجدهء سهو به جاى آورد و گرنه نمازش باطل خواهد بود ، و اگر يك يا دو تكبير را نگويد نيز بايد سجدهء سهو به جاى آورد و اگر به جاى نياورد ، اشكالى ندارد . عبد اللّه بن عبد الحكم و\r\n\r\n\r\n","description":"","footnote":"\r\n( 1 ) . فتح البارى : 2 / 215 .\r\n( 2 ) . همان : 2 / 216 .\r\n( 3 ) . نيل الاوطار : 2 / 265 .\r\n","page_name":" 293 ","page_number":301},
  {"content":"\r\n\r\nاصبغ مىگويند : اگر فراموش كرد تكبير بگويد ، سجدهء سهو به جاى مىآورد و اگر به جاى نياورد ، اشكالى ندارد و اگر عمدا تكبير نگويد ، كار بدى كرده است ، اما نمازش درست است . اين ، عقيدهء فقهاى همهء كشورها است از شافعيان و كوفيان و اهل حديث و مالكيان به استثناى آنان كه با ابن القاسم همرأيند . « 1 »\r\n\r\n9 - معاويه از سر دشمنى با على عليه السّلام از گفتن لبيك اللهم لبيك خوددارى مىكند\r\nنسائى و بيهقى از طريق سعيد بن جبير اين روايت را ثبت كرده‌اند كه گفت : ابن عباس در عرفه بود . از من پرسيد : اى سعيد ! چرا نمىشنوم كه مردم لبيك اللهم لبيك بگويند ؟\r\nگفتم : از معاويه مىترسند . ابن عباس از چادرش بيرون آمد و گفت : لبيك اللهم لبيك ، گرچه معاويه بدش بيايد . خدايا اينها را لعنت كن ، زيرا از سر دشمنى با على سنت پيامبر را ترك كرده‌اند . « 2 »\r\nسندى در شرحى بر سنن نسائى در توضيح جملهء « از سر دشمنى با على » مىگويد :\r\nيعنى به خاطر دشمنى كه با وى داشتند ، چون وى پاىبند به سنن و رويهء پيامبر بود ، آنها از سر دشمنى با وى سنن را ترك مىكردند و به جا نمىآوردند .\r\nدر كتاب كنز العمال اين سخن ابن عباس به نقل از ابن جرير طبرى آمده است كه گفت :\r\nخدا فلان شخص را لعنت كند كه از گفتن لبيك اللهم لبيك در اين روز ، يعنى روز عرفه منع مىكرد ، زيرا على در آن روز لبيك مىگفت .\r\nاحمد حنبل در مسند به اين عبارت ثبت كرده كه سعيد بن جبير مىگويد : در عرفه نزد ابن عباس رفتم و داشت انار مىخورد كه گفت : پيامبر خدا در عرفه افطار كرد و ام الفضل برايش شير فرستاد و آن را نوشيد . بعد افزود : خدا فلان اشخاص را لعنت كند كه تعمدا عظيم‌ترين روزهاى حج را هدف قرار دادند و آراستگى و شكوهش را از بين بردند ، و مايهء آراستگى و شكوه حج ، گفتن لبيك اللهم لبيك است . « 3 » اين را مؤلف كنز العمال نيز از\r\n\r\n\r\n","description":"","footnote":"\r\n( 1 ) . شرح الموطأ ، زرقانى : 1 / 145 .\r\n( 2 ) . سنن نسائى : 5 / 253 ؛ سنن بيهقى : 5 / 113 .\r\n( 3 ) . مسند احمد : 1 / 217 .\r\n","page_name":" 294 ","page_number":302},
  {"content":"\r\n\r\nقول ابن جرير طبرى نقل كرده است .\r\nدر تاريخ ابن كثير اين روايت از طريق صحيح از سفيان ، از حبيب ، از سعيد ، از ابن عباس آمده كه ابن عباس نام معاويه را برد و به شدت به او حمله كرد و گفت كه او شب عرفه‌اى لبيك اللهم لبيك گفت ، اما وقتى اطلاع يافت كه على شب عرفه لبيك مىگفته ، آن را ترك كرد . « 1 » ابن حزم در المحلى مىنويسد : معاويه از اين كار منع مىكرد . « 2 »\r\nآن جماعت رويهء پيامبر را چنين مىدانند كه بايد تا به هنگام رمى جمره در عقبه ، به گفتن لبيك اللهم لبيك ادامه داد ؛ فقط اختلافشان در اين است كه تا ابتداى رمى جمره بايد چنين كرد يا تا انتهاى آن . اينك رواياتى كه در اين مورد دارند :\r\n1 - فضل مىگويد : همراه پيامبر از عرفات به راه افتادم ، همچنان لبيك مىگفت تا رمى جمرهء عقبه ، و با پرتاب هرريگى تكبير مىگفت و با پرتاب آخرين ريگ به گفتن لبيك پايان داد . به عبارت ديگرى : همچنان لبيك اللهم لبيك مىگفت تا رسيد به جمره . « 3 »\r\n2 - جابر بن عبد اللّه و اسامه و ابن عباس مىگويند : پيامبر خدا پيوسته لبيك مىگفت و تا رمى جمرهء عقبه از گفتنش دست نمىكشيد . « 4 »\r\n3 - عبد الرحمن بن يزيد مىگويد : عبد اللّه بن مسعود لبيك گفت . به او گفتند : اين چيست ؟ و به عبارتى كه مسلم ثبت كرده ، گفتند : اين بيابانگرد است ! وى گفت : مردم مگر فراموش كرده‌اند يا مگر گمراه گشته‌اند ؟ من از آن‌كه سورهء بقرة بر وى نازل گشته ، شنيدم\r\n\r\n\r\n","description":"","footnote":"\r\n( 1 ) . تاريخ ابن كثير : 8 / 130 .\r\n( 2 ) . المحلى ، ابن حزم : 7 / 136 .\r\n( 3 ) . صحيح البخارى : 3 / 109 ؛ صحيح مسلم : 4 / 71 ؛ صحيح ترمذى : 4 / 150 و مىگويد : در اين مسئله از على و ابن مسعود و ابن عباس روايت هست ؛ سنن نسائى : 5 / 268 ، 275 ، 276 ؛ سنن ابن ماجة :\r\n2 / 244 ؛ سنن ابى داود : 1 / 287 ؛ سنن دارمى : 2 / 62 ؛ سنن بيهقى : 5 / 112 ، 119 ؛ كتاب الأم :\r\n2 / 174 و مىگويد : ابن مسعود از پيامبر همين‌گونه روايت كرده است ؛ مسند احمد : 1 / 226 ، ابن خزيمه آن را ثبت كرده مىگويد : اين حديث صحيحى است كه ابهام موجود در روايات ديگر را شرح داده و بر طرف مىنمايد . ر ك : نيل الاوطار : 5 / 55 . ترمذى هم مىگويد : اصحاب دانشمند پيامبر و ديگران بدين روايت عمل كرده‌اند .\r\n( 4 ) . ر ك : صحيح البخارى : 3 / 114 ؛ سنن ابن ماجة : 2 / 244 ؛ المحلى : 7 / 136 ؛ بدايع الصنايع : 2 / 156 .\r\n","page_name":" 295 ","page_number":303},
  {"content":"\r\n\r\nكه در اين مكان مىگفت : لبيك اللهم لبيك . « 1 »\r\n4 - كريب آزاد شدهء ابن عباس مىگويد : ميمونهء ام المؤمنين هنگام رمى جمره لبيك گفت . « 2 »\r\n5 - ابن عباس مىگويد : به هنگام رمى جمره لبيك بگو . « 3 »\r\n6 - ابن عباس مىگويد : خودم شنيدم كه عمر فرداى مزدلفه لبيك مىگفت . « 4 »\r\n7 - همچنين از ابن عباس روايت شده كه گفت : ديدم عمر بن خطاب در حال رمى جمرهء عقبه ، بانگ ذكر برداشته است . پرسيدم : اى امير المؤمنين ! چرا چنين مىگويى ؟\r\nگفت : مگر مناسك خويش به پايان رسانده‌ايم ؟ « 5 »\r\n8 - هم ابن عباس مىگويد : با عمر يازده بار به حج رفتم و به هنگام رمى جمره لبيك مىگفت . « 6 »\r\n9 - باز از ابن عباس روايت شده كه لبيك گفتن شعار حج است . بنابراين ، چون حاجى گشتى ، لبيك بگو تا به گاه احرام فرو گذاشتن ، و هنگامش وقتى است كه به جمرهء عقبه سنگ پرتاب كنى . « 7 »\r\n10 - ابن مسعود مىگويد : حاجى تا رمى جمرهء عقبه را انجام نداده ، نبايد از لبيك گفتن دست بكشد . « 8 »\r\n11 - اسود بن يزيد مىگويد كه ديده است عمر بن خطاب در عرفه لبيك مىگويد . « 9 »\r\n12 - ابن ابى شيبه روايت را از عكرمه ثبت كرده كه پيامبر خدا تا رمى جمره ، لا إله الا\r\n\r\n\r\n","description":"","footnote":"\r\n( 1 ) . ر ك : صحيح مسلم : 1 / 363 ؛ سنن بيهقى : 5 / 122 ؛ المحلى : 7 / 135 و آن را صحيح شمرده است ؛ و چنان كه در فتح البارى : 3 / 420 آمده ، طحاوى اين را با سندى صحيح روايت كرده است ؛ بدايع الصنايع :\r\n2 / 154 .\r\n( 2 ) . كتاب الام : 2 / 174 ؛ سنن بيهقى : 5 / 113 ؛ المحلى : 7 / 136 .\r\n( 3 ) . سنن بيهقى : 5 / 113 .\r\n( 4 ) . المحلى ، ابن حزم : 7 / 136 .\r\n( 5 ) . مختصر كتاب الأم : 2 / 174 ؛ سنن بيهقى : 5 / 113 ؛ المحلى : 7 / 136 .\r\n( 6 ) . بنا بر فتح البارى : 3 / 419 روايتش را سعيد بن منصور ثبت كرده است .\r\n( 7 ) . بنا بر فتح البارى : 3 / 419 ابن منذر با سند صحيح ثبتش كرده است .\r\n( 8 ) . المحلى : 7 / 136 .\r\n( 9 ) . سنن بيهقى : 5 / 113 ؛ المحلى : 7 / 136 .\r\n","page_name":" 296 ","page_number":304},
  {"content":"\r\n\r\nاللّه مىگفت ، و ابو بكر و عمر نيز چنين مىكردند . « 1 »\r\n13 - انس بن مالك در جوابى كه دربارهء لبيك گفتن روز عرفه داده ، مىگويد : اين راه را همراه پيامبر و يارانش رفته‌ام ، بعضى از ما تكبير مىگفتند و برخى لا إله الا اللّه ، و هيچ يك به كار ديگرى ايراد نمىگرفت . « 2 »\r\n14 - دربارهء عايشه روايتى هست كه مىگويد : وى پس از عرفه ، لبيك مىگفته است . « 3 »\r\n15 - عبد الرحمن اسود مىگويد : پدرم روز عرفه به ابن زبير گفت : چرا لبيك نمىگويى ؟ عمر را ديدم كه در چنين موقعيتى لبيك مىگفت . در نتيجه ، ابن زبير شروع كرد به لبيك گفتن . « 4 »\r\n16 - دربارهء مولاى متقيان امير المؤمنين روايتى هست كه مىگويد : حضرتش تا رمى جمرهء عقبه را به انجام مىرسانيد ، لبيك مىگفت . « 5 »\r\n17 - دربارهء حضرتش همچنين اين روايت هست كه در حج و روز عرفه تا غروب آفتاب لبيك مىگفت . « 6 »\r\n18 - عكرمه مىگويد : همراه حسين بن على عليه السّلام بودم ، همچنان لبيك مىگفت تا رمى جمرهء عقبه .\r\nسنتى كه آن جماعت درباره‌اش اتفاق دارند و فقيهان و مفتيان بر آن صحه گذاشته‌اند ، چنين است . ابن حزم مىنويسد : از لبيك گفتن تا پرتاب آخرين ريگ جمرهء عقبه نبايد دست كشيد . مالك گفته است : چون به عرفه روانه شوى ، لبيك گفتن تمام مىشود ، آنگاه دلايل مالك را رد كرده بىاعتبار مىشمارد . « 7 » ليك نظر مالك را كمى پيشتر ملاحظه كرديد و ديديد بر خلاف آن است كه ابن حزم گفته و به وى نسبت داده است . همو در جاى ديگر كتابش مىنويسد : دست از لبيك گفتن نمىكشد تا رمى جمره ، و اين عقيدهء\r\n\r\n\r\n","description":"","footnote":"\r\n( 1 ) . المحلى : 7 / 136 .\r\n( 2 ) . صحيح مسلم : 4 / 73 .\r\n( 3 ) . المحلى : 7 / 36 .\r\n( 4 ) . همان : 7 / 136 .\r\n( 5 ) . همان مأخذ .\r\n( 6 ) . اين روايت را مالك در الموطأ ثبت كرده مىگويد : اين كارى است كه علماى ديار ما همچنان انجام مىدهند . نيز ر ك : بحر الزخار : 2 / 342 .\r\n( 7 ) . المحلى : 7 / 135 .\r\n","page_name":" 297 ","page_number":305},
  {"content":"\r\n\r\nابو حنيفه و شافعى و احمد حنبل و اسحاق و ابو سليمان است . « 1 »\r\nملك العلماء در كتاب بدايع مىنويسد : دست از لبيك گفتن نبايد كشيد ، و اين نظر عموم علماست . مالك مىگويد چون به عرفه رود ، دست از لبيك گفتن برمىدارد ، اما درست همان است كه عموم علما گفته‌اند . « 2 » ابن حجر مىنويسد : شافعى و ابو حنيفه و ثورى و احمد حنبل و اسحاق و پيروانشان گفته‌اند كه بايد به لبيك گفتن ادامه داد . « 3 » در نيل الاوطار آمده كه لبيك گفتن تا رمى جمرهء عقبه ادامه پيدا مىكند ، و اين عقيدهء عامه‌ى دانشمندان و فقيهان است . « 4 »\r\nاين رويه‌اى است كه متقدمان و متأخران و همهء امت درباره‌اش همداستانند ، ليكن معاويه چون با على عليه السّلام دشمن است و مىبيند كه حضرتش به اين سنت پاىبند است ، براى اينكه بر خلاف وى عمل كند ، بر خلاف سنت عمل مىكند در دشمنى و مخالفت با مولاى متقيان تا جايى پيش مىرود كه سنت و احكام الهى را زير پا مىگذارد و آنچه را مايهء آراستگى و شكوه حج است ، از بين مىبرد . اين نظريه و رويهء كسى است كه برخى خليفهء مسلمانانش شمرده‌اند و اين است مقدار بهره‌مندىاش از دين و پاىبندىاش به سنت و رويهء پيامبر اكرم صلّى اللّه عليه و آله ! واى به حال مسلمانان كه چنين موجود پليدى به نام خلافت به زور بر آنان چيره و مسلط گردد !\r\nنمىدانم براى ابن عباس جايز و روا بوده كه در حال احرام و در چنان مقام سهمناك و در روز عرفه ، آن روز مشهور ، معاويه را چون دشمن امير المؤمنين على عليه السّلام بوده و سنت پيامبر را ترك گفته است ، لعنت كند ؟ آيا علامهء امت نمىدانسته كه اصحاب همگى عادل و راستروند ؟ يا اين را نمىدانسته كه صحابى را - هركه باشد - نمىتوان دشنام داد ، و اين را كه معاويه مجتهد بوده و مجتهد اگر اشتباه كند ، يا اجر دارد ؟ من فقط اين را مىدانم كه ابن عباس حرف ناروا نمىزند و خرافه و نظر باطل را نمىپذيرد .\r\nمعاويه چقدر تبهكار و ستمگر بوده كه با وجود نادانى و بىخبرىاش از احكام و\r\n\r\n\r\n","description":"","footnote":"\r\n( 1 ) . المحلى : 7 / 136 .\r\n( 2 ) . بدايع الصنايع : 2 / 154 .\r\n( 3 ) . فتح البارى : 3 / 419 .\r\n( 4 ) . نيل الاوطار : 5 / 55 .\r\n","page_name":" 298 ","page_number":306},
  {"content":"\r\n\r\nقوانين الهى و اينكه سخت نيازمند درياى علم امام بوده ، بر خلاف رويه و عمل حضرتش كار مىكرده است . سعيد بن مسيب مىگويد : مردى از اهالى شام مردى را با همسر خويش مىبيند و هردو را مىكشد . معاويه در داورى در كار وى درمىماند . به ابو موسى اشعرى مىنويسد كه از على بن ابى طالب ، رضى اللّه عنه ، دربارهء حكم وى بپرسد .\r\nابو موسى به على ، رضى اللّه عنه ، مىگويد : معاويه به من نوشته است كه در اين‌باره از تو بپرسم . على ، رضى اللّه عنه ، مىگويد : اگر چهار شاهد نگذراند ، بايد طناب بر گردنش نهند . « 1 »\r\n\r\nواقعيت قابل ملاحظه\r\nاين رويهء ناپسند اموى را پس از اينكه ، هواخواهانش نسل‌هاى متوالى پىگرفتند به طورى كه آن جماعت براى اينكه مخالفتى با شيعهء امير المؤمنين عليه السّلام نموده و دشمنىاى كرده باشند ، سنت ثابت پيامبر را ترك مىنمايد و بدعتى را كه هوسبازان به وجود آورده‌اند ، احيا و رايج مىگردانند . درست همان‌طور كه معاويه بدعت‌ها و خلافكارىهاى خليفهء نگونسارى را كه خويشاوندش بود ، احيا و تكرار مىكرد ، مانند بدعت تمام خواندن نماز در سفر و لبيك نگفتن و ديگر بدعت‌ها را .\r\nشيخ محمد بن عبد الرحمن دمشقى مىنويسد : سنت در مورد قبر اين است كه هموار باشد ، و اين در مذهب شافعى ضرورى است . ابو حنيفه و مالك و احمد حنبل مىگويند :\r\nبهتر است مرتفع باشد ، زيرا هموار بودن قبر شعار شيعه شده است . غزالى و ماوردى مىگويند : گور شرعا بايد هموار و مسطح باشد ، اما چون رافضيان اين را شعار خويش ساخته‌اند ، ما براى دورى از رويهء آنان گور را هموار نمىسازيم ، بلكه مرتفع مىسازيم . « 2 »\r\nمؤلف الهداية كه حنفى است ، مىگويد : سنت اين است كه انگشتر در دست راست باشد ، اما چون رافضيان اين سنت را پيش گرفته‌اند ، ما انگشتر را در دست چپ\r\n\r\n\r\n","description":"","footnote":"\r\n( 1 ) . الموطأ ، مالك : 2 / 117 ؛ سنن بيهقى : 8 / 231 ؛ تيسير الوصول : 4 / 73 .\r\n( 2 ) . رحمة الامة فى اختلاف الأئمة در حاشيهء الميزان شعرانى : 1 / 88 .\r\n","page_name":" 299 ","page_number":307},
  {"content":"\r\n\r\nمىگذاريم . چنان كه از ربيع الابرار زمخشرى برمىآيد ، اولين كسى كه انگشتر را بر خلاف سنت به دست چپ كرد ، معاويه بود . حافظ عراقى در كيفيت آويختن شاخهء عمامه مىگويد : آيا در شريعت چنان است كه شاخهء عمامه را بايد از طرف چپ بياويزند ، چنان كه متداول است يا آن را از سمت راست كه مبارك و با فضيلت است ، بياويزند ؟ من جز در روايت ضعيفى كه طبرانى آورده ، نديده‌ام كه سمت راست تعيين شده باشد ، و به فرض كه اين روايت ثابت و درست باشد ، شايد حضرتش شاخهء عمامه را از سمت راست سست مىكرده و در سمت چپ مىآويخته است ، همان‌طور كه عده‌اى مىآويزند ، اما چون اين طرز آويختن شاخهء عمامه شعار شيعهء اماميه گشته ، بايستى براى شبيه نشدن به آنها تركش كرد . « 1 »\r\nزمخشرى مىنويسد : به موجب قياس به استناد آيهء  هُوَ الَّذِي يُصَلِّي عَلَيْكُمْ  « 2 » ، و آيهء  صَلِّ عَلَيْهِمْ إِنَّ صَلاتَكَ سَكَنٌ لَهُمْ  « 3 » ، و فرمايش پيامبر كه خدايا بر آل ابى اوفى درود فرست ، جايز است كه بر هرمؤمنى درود فرستيم ، لكن علما در تفصيل آن مىگويند :\r\nهرگاه به دنبال درود فرستادن بر پيامبر باشد ، چنان كه بگويى صلّى اللّه على النبى و آله ، اشكالى ندارد ، اما در صورتى كه به يكى از افراد خاندان پيامبر به تنهايى درود بفرستى و بگويى ، صلوات اللّه عليه ، اين مكروه است ، زيرا آن شعارى است ويژهء پيامبر و نيز از آن جهت كه هركه چنين بگويد ، او را متهم خواهند كرد كه از رافضيان است و پيامبر خدا فرموده : هركس به خدا و روز جزا ايمان دارد ، بايد وضعى به خود نگيرد كه مورد تهمت قرار گيرد . « 4 »\r\nابن تيميه در كتاب منهاج در موضوع شبيه گشتن به رافضيان مىنويسد : از اين جهت ، بعضى از فقيهان گفته‌اند كه بعضى مستحبات و كارهاى پسنديده را چون شعار رافضيان گشته ، بايد ترك كرد ، زيرا گرچه پرهيز از آن كارها واجب نباشد ، اما چون انجامش سبب مىشود كه انجام‌دهنده به رافضيان شبيه گردد و سنى از رافضى باز شناخته نشود ، بايد\r\n\r\n\r\n","description":"","footnote":"\r\n( 1 ) . شرح المواهب ، زرقانى : 5 / 13 .\r\n( 2 ) . احزاب 33 / 43 .\r\n( 3 ) . توبة 9 / 103 .\r\n( 4 ) . تفسير زمخشرى : 2 / 439 .\r\n","page_name":" 300 ","page_number":308},
  {"content":"\r\n\r\nاز آن كارها كه شعار ايشان است ، پرهيز شود ، زيرا مصلحتى كه در باز شناخته شدن سنى از رافضى به منظور دورى از آنها و دشمنى با آنهاست ، بزرگ‌تر است از مصلحت اين كارهاى پسنديده و مستحب . « 1 » سپس تشبه به شيعه را در پيروى از سنت پيامبر اكرم در رديف تشبه جستن به كفار مىشمارد و مىگويد : از كارهاى پسنديده‌اى كه ايشان مىكنند ، گرچه پيروى سنت باشد ، بايد پرهيز كرد ، چنان كه گفته‌اش با ديگر گفته‌هاى مشابهش در بحث از فتاوايى كه بر خلاف قرآن و سنت داده شده است ، خواهد آمد .\r\nشيخ اسماعيل بروسوى در تفسيرش مىنويسد : در كتاب عقد الدرر و اللئالى « 2 » آمده كه در آن روز ، يعنى روز عاشورا مستحب است كه كارهاى پسنديده‌اى انجام دهند ، از قبيل صدقه و روزه و ذكر و ديگر چيزها ، و روا نيست كه انسان مؤمن در بعضى كارها مثل يزيد عمل كند يا مثل شيعه و رافضيان و خوارج ، يعنى آن روز را بايد عيد بگيرد و نه عزا .\r\nبنابراين ، هركه روز عاشورا سرمه به چشم بكشد ، به يزيد ملعون و دار و دسته‌اش تشبه جسته است ، گرچه سرمه كشيدن در آن روز اساسا كار درستى است ، زيرا ترك سنتى كه شعار بدعت خواهان شده باشد ، سنت است ، مثل انگشتر به دست راست‌كردن كه در اصل سنت است ، اما چون شعار بدعت خواهان و گمراهان گشته ، سنت چنين است كه انگشتر را به انگشت دست چپ خويش كنند ، چنان كه اكنون مىكنند ، و اين در شرح قهستانى آمده است . همچنين هركس روز عاشورا و اوايل محرم روضهء حسين ، رضى اللّه عنه ، را بخواند ، به رافضيان تشبه جسته است ، مخصوصا اگر الفاظ و عباراتى را براى گرياندن شنوندگان به كار برد كه از شكوه و عظمت وى مىكاهد .\r\nدر كتاب كراهية قهستانى آمده است كه هرگاه كسى خواست روضهء حسين را بخواند ، بايستى ابتدا روضهء ساير اصحاب را بخواند ، بعد آن را ، تا در روضه خوانى به رافضيان تشبه نجسته باشد .\r\n\r\n\r\n","description":"","footnote":"\r\n( 1 ) . منهاج السنّة ، ابن تيميه : 2 / 143 .\r\n( 2 ) . عقد الدرر و اللئالى فى فضل الشهور و الليالى ، نوشتهء شيخ شهاب الدين احمد بن ابى بكر حموى كه به رسّام معروف است .\r\n","page_name":" 301 ","page_number":309},
  {"content":"\r\n\r\nحجة الاسلام غزالى مىگويد : بر واعظ و غير واعظ حرام است كه روضهء حسين و سرگذشت او و جرياناتى را كه ميان اصحاب رخ داده ، مانند دشمنى آنان با يكديگر و پرخاش نمودن نسبت به هم براى مردم بخواند ، زيرا چنين كارى باعث مىشود شنوندگان و مردم كينهء اصحاب را كه پرچمداران دينند ، به دل بگيرند و زبان به انتقاد و بد گويى آنها بگشايند . منازعاتى را كه اصحاب داشته‌اند ، بايد توجيه كرد و حمل بر صحت نمود و گفت كه آن نه به خاطر رياست طلبى و دنياجويى بوده ، بلكه به علت اشتباه در اجتهاد رخ داده است . « 1 »\r\nابن حجر در فتح البارى مىنويسد : دربارهء سلام و درود گفتن به غير انبيا اختلاف پيدا شده است ، با اينكه همه متفقند كه شرعا مىتوان به هرانسان زنده‌اى درود فرستاد .\r\nبعضى گفته‌اند : به طور كلى بر هرانسانى ، چه مرده و چه زنده ، مىتوان درود فرستاد .\r\nبرخى هم گفته‌اند : به طور تبعى ، يعنى پس از درود فرستادن بر پيامبر و در رابطه با حضرتش مىتوان درود فرستاد ، نه بر يك شخص به تنهايى ، زيرا اين گونه درود فرستادن شعار رافضيان است . اين را نووى از شيخ ابو محمد جوينى نقل كرده است . « 2 »\r\n\r\n10 - بدعت خطبه را پيش از نماز عيدين خواندن\r\nزرقانى در بيان اين‌كه در عيدين بايد نماز را پيش از خطبه خواند ، مىنويسد : در دو صحيح مسلم و بخارى آمده كه ابن عباس مىگويد : در نماز عيد رسول خدا و ابو بكر و عمر حضور داشته‌ام . همه‌شان نماز را پيش از خطبه مىخواندند .\r\nدربارهء كسى كه اولين بار اين ترتيب را تغيير داده ، اختلاف است : در صحيح مسلم روايتى از طارق بن شهاب هست كه مىگويد : اولين كسى كه در نماز عيد خطبه را پيش از نماز خواند ، مروان بود و در روايت ابن منذر با سند صحيح از حسن بصرى آمده كه اولين كسى كه پيش از نماز خطبه خواند ، عثمان بود كه طبق معمول در مقام پيشنمازى مردم نخست نماز خواند و بعد خطبه ، اما چون ديد بعضى از مردم به نماز نمىرسند ، اين كار\r\n\r\n\r\n","description":"","footnote":"\r\n( 1 ) . روح البيان : 4 / 142 .\r\n( 2 ) . فتح البارى : 11 / 142 .\r\n","page_name":" 302 ","page_number":310},
  {"content":"\r\n\r\nرا كرد ، يعنى خطبه را پيش از نماز خواند . اين علت غير از آن است كه مروان به آن استناد جسته است ، زيرا عثمان براى رعايت مصلحت مردم كه رسيدن به نماز عيد باشد ، چنين كرد ، اما مروان مصلحتى را كه مردم در شنيدن خطبه دارند ، رعايت كرده است . البته ، گفته‌اند : در زمان مروان چون در خطبه به كسانى كه دشنام داده مىشد كه كارى شايسته نبود و بعضى را بيش از حد ستايش و تنجيد مىنمودند ، مردم عمدا پس از نماز برمىخاستند و براى شنيدن خطبه نمىماندند ؛ در نتيجه ، وى مصلحت خويش را رعايت كرد ، و احتمال مىرود عثمان بر خلاف مروان كه پيوسته خطبه را پيش از نماز مىخوانده ، گاهى چنين مىكرده است و به همين جهت ، اين كار را به مروان نسبت داده‌اند .\r\nروايت ديگرى هست كه همين كار را كه عثمان مىكرده ، عمر نيز مىكرده است .\r\nعياض و بعضى كه نظر او را پذيرفته‌اند ، گفته‌اند : اين روايت صحيح نيست و قابل تأمل است ، زيرا عبد الرزاق و ابن ابى شيبه هردو آن را از قول ابن عيينه ، از يحيى بن سعيد انصارى ، از يوسف بن عبد اللّه بن سلام روايت كرده‌اند و اين سندى صحيح است ، اما دو روايتى كه از ابن عباس و ابن عمر هست با آن معارضه دارد ، و اگر بتوان ميان آنها سازگارى داد ، به اين طريق خواهد بود كه بگوييم اين كار از وى به ندرت سر زده است ، و گرنه آنچه در دو صحيح مسلم و بخارى آمده ، صحيح‌تر خواهد بود . شافعى از عبد اللّه بن يزيد روايتى شبيه روايت ابن عباس ثبت كرده مىافزايد : اين روش ادامه داشت تا معاويه آمد و خطبه را پيش از نماز خواند . اين دلالت دارد بر اين‌كه مروان به پيروى از معاويه چنان كرده ، چون از طرف او فرماندار مدينه بوده است . عبد الرزاق از ابن جريج از زهرى روايت مىكند كه اولين كسى كه خطبه خواندن پيش از نماز را در عيد بدعت نهاد ، معاويه بود . ابن منذر از ابن سيرين چنين روايت مىكند كه اولين كسى كه اين كار را كرد زياد در بصره بود . عياض مىگويد : اين دو روايت با روايتى كه آن كار را به مروان نسبت مىدهد ، منافات ندارد ، زيرا مروان و زياد هردو استاندار معاويه بوده‌اند ، و روايت چنين توجيه مىشود كه نخست معاويه انجام داده و سپس استانداران و مأمورانش از او تقليد\r\n\r\n","description":"","footnote":"","page_name":" 303 ","page_number":311},
  {"content":"\r\n\r\nكرده‌اند . « 1 »\r\nسكتوارى مىنويسد : اولين كسى كه خطبه را پيش از نماز خواند ، معاويه بود ، و سپس حكام مروانى مثل مروان و زياد كه در عراق انجام داده ، از او پيروى كردند و معاويه اين كار را در مدينهء مشرفه انجام داد . « 2 »\r\nما در اين كتاب ، سنت ثابت و مسلم را در مورد خطبهء نماز عيدين شرح داديم « 3 » و گفتيم كه پس از نماز خوانده مىشود و پيامبر صلّى اللّه عليه و آله چنين مىكرده است و ابو بكر و عمر ، و نيز عثمان در روزهاى اول حكومتش به پيروى از پيامبر اكرم بر اين روش عمل كرده‌اند ، لكن عثمان بعدها چون نمىخواسته خطبهء خويش را به صورتى دلپسند خلق درآورد و مردم براى شنيدش نمىنشسته‌اند ، بنا كرده به خواندن خطبه پيش از نماز تا به انتظار شروع نماز بنشينند و اجبارا حرف‌هاى او را بشنوند . سپس استاندارانش و خويشاوندان اموىاش كه پس از او بر مردم مسلط گشته‌اند - گرچه به علت ديگرى بوده - به تقليد وى چنين كرده‌اند .\r\nاينها چون چنگ آهنين خويش بر گلوى خلق فشردند ، بنا كردند به دشنام دادن امير المؤمنين على بن ابى طالب عليه السّلام در نطق‌ها و خطبه‌ها ، و مردم چون آن را روا و شايسته نمىديدند ، برخاسته مىپراكندند ؛ به همين سبب ، بر آن شدند كه خطبه را پيش از نماز بخوانند تا مردم اجبارا بشنوند .\r\nنخستين كسى كه بدعت دشنام دادن به خاندان پيامبر صلّى اللّه عليه و آله را گذاشت ، معاويه بود و تبهكارى و گناهش در اين مورد ، بيش از كسى است كه قبلا بدعت تغيير ترتيب خطبه را گذاشته است ، زيرا معاويه گرچه مقلد بدعت است و نه بدعتگزار ، اين بدعت را با تبهكارى سهمگين‌ترى آميخته است . توجه كنيد به اين فرمايش به صحت پيوستهء پيامبر اكرم صلّى اللّه عليه و آله كه هركس على را دشنام دهد ، مرا دشنام داده و هركس مرا دشنام دهد ، خدا را\r\n\r\n\r\n","description":"","footnote":"\r\n( 1 ) . شرح الموطأ : 1 / 324 .\r\n( 2 ) . محاضرة الأوائل 144 .\r\n( 3 ) . ر ك : الغدير ( متن عربى / چ 5 ) : 8 / 160 - 167 .\r\n","page_name":" 304 ","page_number":312},
  {"content":"\r\n\r\nدشنام داده باشد « 1 » ، و فرمايش ديگرش كه على را دشنام ندهيد ، زيرا او را بهره از وجود الهى است . « 2 » و به اين‌كه مگر مسلمان با وجود نص مخصوصى كه دربارهء مولاى متقيان هست و نصوص كلىاى كه دربارهء دشنام دادن به انسان مؤمن هست ، مانند « دشنام دادن به مسلمان ، زشتكارى است » « 3 » ، مىتواند فتوا دهد و بگويد كه دشنام دادن به مولاى متقيان ، امير المؤمنان عليه السّلام رواست ؟ مگر مسلمانى هست كه شك داشته باشد كه امير المؤمنين على عليه السّلام نخستين مسلمان است و از خودشان براى تصرف و عهده‌دارى امورشان سزاوارتر است و سرور مسلمانان است و اميرشان ؟\r\n\r\n11 - معاويه يكى از قوانين كيفرى اسلام را اجرا نمىكند\r\nماوردى و ديگر مورخان نوشته‌اند : چند دزد را پيش معاويه آوردند ، دستور داد و دستشان را قطع كنند . آخرين دزد پيش از اينكه دستش را قطع كنند ، بنا كرد به خواندن اين ابيات :\r\n- دست راستم را اى امير المؤمنين مىخواهم كه در پناه گذشت خويش مصون دارى و نگذارى آسيبى زشتىآور ببيند .\r\n- دستم اگر از عيب دزدى پاك مىبود ، زيبا بود ، اما زيبارويى نيست كه از عيبى زشتناك برى باشد .\r\n- دستم كه دوست داشتنى است ، اگر چپش از همدوشى راستش محروم گردد ، زندگانىام بىخير و تباه خواهد گشت .\r\nمعاويه پرسيدش كه با تو چه كنم حال آنكه دست رفقايت را بريده‌ام ؟ مادر آن دزد گفت : اى امير المؤمنين ! اين كار را هم جزو ديگر گناهانت كه از آنها توبه مىكنى . در\r\n\r\n\r\n","description":"","footnote":"\r\n( 1 ) . حديث شناسان اين روايت را با سندهايى كه رجالش همگى ثقه و مورد اعتمادند ، ثبت كرده‌اند و حاكم و ذهبى آن را صحيح دانسته‌اند .\r\n( 2 ) . حلية الاولياء : 1 / 68 .\r\n( 3 ) . اين حديث را بخارى و مسلم و ترمذى و ابن ماجه و نسائى و حاكم و دارقطنى و ديگر محدثان در كتاب‌هاى صحيح و مسند خويش ثبت كرده‌اند .\r\n","page_name":" 305 ","page_number":313},
  {"content":"\r\n\r\nنتيجه ، معاويه آن دزد را رها كرد ، و اين اولين بارى بود در تاريخ اسلام ك از اجراى قانون جزاى اسلامى صرفنظر مىشد . « 1 »\r\nاين دزد چه خصوصيتى داشت و چه فرقى با آن ديگران كه معاويه او را از قانون كلى و عمومى و قطعى كيفرى اسلام و حكم قرآن مستثنى و معاف ساخت ؟ آنجا كه مىگويد :\r\nدست مرد و زن دزد را قطع كنيد « 2 » ، يا دلش به حال مادر آن دزد سوخت و دلسوزى مانع از اجراى يكى از حدود و مقررات الهى گشت ؟ با اين‌كه قرآن مجيد مىفرمايد : هركه پا از حدود و مقررات الهى بيرون نهد ، بر خويشتن ستم كرده باشد « 3 » ، و مىفرمايد : اينها حدود و مقررات الهى است از آنها تجاوز مكنيد كه ستمكاران از حدود و مقررات الهى تجاوز مىكنند « 4 » ، و نيز مىفرمايد : هركس فرمان خدا و پيامبرش را نبرد و از حدود و مقرراتش تجاوز نمايد ، او را به آتش در خواهد آورد و در آن جاودانه خواهد بود « 5 » ، و يا معاويه مىپنداشت اگر يكى از قوانين الهى را تعطيل نمايد و از حدود آن تخطى كند ، فرداى قيامت در پناه كسى يا چيزى از كيفر الهى در امان خواهد بود ؟ و نيز مگر هركس به صرف اين‌كه قصد توبه از گناهى را داشته باشد ، حق دارد مرتكب آن گناه شود ؟ اين چيز شگفت انگيزى است ! تازه چه كسى به او اطمينان داده كه موفق به توبه خواهد شد و مانعى براى توبه‌اش وجود نخواهد داشت و گناهى كه اين توفيق را ز وى سلب نمايد ، مرتكب نخواهد گشت ، يا گناهان كبيره‌اى كه ايمانش را از او بگيرد ، و يا همين بىاعتنايى و تحقيرى كه نسبت به شريعت و احكامش روا مىدارد ، او را به آتش دوزخ نخواهد كشانيد ؟ ضمنا فهميده مىشود كه معاويه اولين بارش نبوده كه به اميد توبه مرتكب گناه مىشد ، بلكه كار و بارش همين بوده است . اين رويه و پندار سبب مىشود كه نظام اسلام و شريعتش تعطيل گردد و كسى به آن عمل ننمايد و آداب و مقررات اسلام بىاجرا بماند و بىاثر گردد و تبهكاران كه بسيارى از جنايات و گناهان را از ترس كيفر فورى ترك\r\n\r\n\r\n","description":"","footnote":"\r\n( 1 ) . الاحكام السلطانية 219 ؛ تاريخ ابن كثير : 8 / 136 ؛ محاضرة الاوائل ، سكتوارى 164 .\r\n( 2 ) . مائدة 5 / 38 .\r\n( 3 ) . طلاق 65 / 1 .\r\n( 4 ) . بقرة 2 / 229 .\r\n( 5 ) . نساء 4 / 14 .\r\n","page_name":" 306 ","page_number":314},
  {"content":"\r\n\r\nمىكنند ، با چنين خرافات و چرندياتى گستاخ شوند و دست به هرجنايتى بيالايند ، و هيچ كار زشتى نماند كه نكنند و روح و جان خلق را نيالايند و آرامش را از ميان نبرند ، و اين سبب مىگردد كه تشريع اسلامى نتواند هدف عالى و نهايى خويش را تحقق بخشد و بند بر دست و پاى سركشان و گناهكاران گستاخ نهد .\r\nگرفتيم كه توبه هرنافرمانى و گناهى را بشويد ، اما چه كسى به معاويه گفته و از پيش خبر داده است كه توبه‌اش در آن مورد پذيرفته خواهد شد ؟ حال آن‌كه در قرآن آمده است : توبه از آن كسانى است كه از روى نادانى كار زشت مىكنند و زود توبه مىنمايند .\r\nاينان هستند كه خدا توبه‌شان را مىپذيرد ، و خدا بسيار دانا و حكيم است . توبهء كسانى كه كار زشت مىكنند و چون مرگشان فرا مىرسد ، مىگويند كه اكنون توبه كرديم ، و نيز آنان كه كافر بميرند ، پذيرفته نخواهد شد . براى اينها عذابى دردناك مهيا كرده‌ايم . « 1 »\r\n\r\n12 - معاويه لباس‌هايى مىپوشد كه جايز نيست\r\nابو داود از طريق خالد اين روايت را ثبت كرده است : مقدام بن معدى كرب و عمرو بن اسود و مردى از قبيلهء بنى اسد كه ساكن قنسرين بود ، به نمايندگى نزد معاوية بن ابى سفيان رفتند . معاويه به مقدام گفت : آيا خبر دارى كه حسن بن على مرده است ؟ مقدام برگشت . مردى « 2 » به او گفت : به عقيدهء تو اين مصيبتى است ؟ گفت : چطور اين را مصيبت نمىدانم ، حال آن‌كه پيامبر خدا او را در آغوش مىگرفت و مىفرمود : اين از من است و حسين از على است . آن‌كه از قبيلهء بنى اسد بود ، گفت : او آتشپاره‌اى بود كه خداى عز و جل بيفسردش . مقدام به گفتهء خويش چنين ادامه داد : من امروز آنقدر سخنان ناراحت‌كننده به تو خواهم گفت كه به خشم آيى . آنگاه گفت : اى معاويه ! اگر راست\r\n\r\n\r\n","description":"","footnote":"\r\n( 1 ) . نساء 4 / 17 ، 18 .\r\n( 2 ) . ابو داود چنين نقل كرده ، اما احمد حنبل در مسند : 4 / 130 به اين عبارت كه معاويه به او گفت : به عقيدهء تو اين مصيبتى است ؟ از اين معلوم مىشود كه ابو داود تا چه اندازه در نقل روايات تاريخى از امانت و تعهّد برخوردار بوده است !\r\n","page_name":" 307 ","page_number":315},
  {"content":"\r\n\r\nگفتم ، سخنم را تصديق كن و اگر دروغ گفتم ، تكذيب كن . گفت : همين كار را خواهم كرد .\r\nمقدام گفت : ترا به خدا قسم آيا مىدانى پيامبر خدا از پوشيدن جامهء ابريشمين نهى كرده است ؟ جواب داد : آرى . گفت : ترا به خدا قسم آيا از پيامبر خدا شنيده‌اى كه از تن پوش زرّين نهى مىفرمود ؟ پاسخ داد : آرى . گفت : ترا به خدا قسم آيا مىدانى پيامبر خدا از پوشيدن پوست حيوانات درنده و سوار شدن بر آنها نهى كرده است ؟ گفت : آرى . گفت :\r\nبه خدا قسم من همهء اينها را در خانهء تو اى معاويه ديده‌ام . معاويه گفت : حالا فهميدم كه از دست تو اى مقدام رهائى ندارم . « 1 »\r\nبه كسى كه اقرار كند بسيارى از كارهاى خلاف شرع را - كه بر ناروايىاش اتفاق است - مرتكب گشته ، اميد خيرى مىتوان داشت ؟ وقتى به او تذكر دادند كه حكم شرع دربارهء كارهايش چيست - حكمى كه از ياد برده يا به آن بىاعتنايى كرده - چرا دست از كارهاى خلاف شرعش برنداشت ؟ معاويه در حقيقت طاغوت و سلطهء نامشروعى بود كه مثل فرعون‌ها عمل مىكرد و از گناه و خلاف شرع باكى نداشت و از سنت ثابت پيامبر بىمهابا تخلف مىنمود . آفرين بر حاكمى كه بدون رضاى مردم بر حكومتشان دست اندازد و بر خلاف دين و شريعتشان بر آنها حكومت كند و در زندگانى شخصى پاىبند آيينشان نماند !\r\nامير المؤمنين على بن ابى طالب عليه السّلام در نامه‌اى به عمرو بن عاص مىنويسد : تو دينت را تابع دنياى كسى كرده‌اى كه گمراهىاش آشكار است و بىحيا و بىآبروست .\r\nابن ابى الحديد در شرح اين فرمايش مىنويسد : ترديدى نيست كه معاويه گمراهى و تجاوزكارىاش آشكار بوده است و هرتجاوزكارى گمراه‌كننده است . اما اينكه ، بىحيا و بىآبرو بوده ، از آن جهت است كه معاويه خيلى هوسبازى و بىعفتى مىكرده ، شب‌نشينىها و محفل‌هاى عياشى داشته ، از وقار و متانت بىبهره بوده و آداب رياست را پيش از قيام عليه امير المؤمنين رعايت نمىنموده است ، منتها از وقتى كه به آن قيام دست زده ، خود را محتاج متانت و آرامش ديده است ، و گرنه در دورهء عثمان بسيار\r\n\r\n\r\n","description":"","footnote":"\r\n( 1 ) . سنن ابى داود : 2 / 186 .\r\n","page_name":" 308 ","page_number":316},
  {"content":"\r\n\r\nبىحيا و بىآبرو و آلوده به هرزشتى بوده است . در دورهء عمر هم از ترس او كمى آبروى خود را حفظ مىكرده ، اما در عين حال ، لباس ابريشمى و ديبا مىپوشيده و در جام زرين و سيمين شراب مىنوشيده و بر قاطرهايى سوار مىشده است كه جلى از ديبا داشتند و زينى زرنشان ، و در آن وقت جوان بوده و حالات نوجوانى و مستى قدرت و فرماندهى داشته است : مردم در كتاب‌هاى شرح حال ، دربارهء او نوشته‌اند كه در دورهء عثمان در شام شراب مىخورده است ، لكن در اين‌كه پس از وفات امير المؤمنين و برقرارى حكومتش شراب مىخورده يا نه اختلاف است . بعضى گفته‌اند : در پنهانى شراب مىخورده است و برخى گفته‌اند كه نمىخورده است ، لكن در اين اختلافى نيست كه گوش به آواز و موسيقى سپرده و به رقص آمده و گذشته از آن ، به آوازخوانان و مطربان انعام و اكرام نموده است . « 1 » بخوانيد و ماهيت وى را دريابيد !\r\n\r\n13 - معاويه ، زياد را به خويش منسوب مىسازد !\r\nدر زمينهء نسبت خويشاوندى ، اينكه فرزند متعلق به بستر است و مرد زناكار را سنگ پاداش « 2 » اصلى مسلم بود و از ضروريات اسلام به شمار مىآمد و به اين فرمايش گهربار پيامبر اكرم صلّى اللّه عليه و آله عمل مىشد تا سال 44 هجرى و روز شومى كه پسر زن جگرخوار بدعت آغاز كرد و كارى بر خلاف سنت و فرمايش پيامبر صلّى اللّه عليه و آله و بر ضد اصل مسلم اسلامى مرتكب گشت .\r\nامت اسلامى بر اين سخنان پيامبر اكرم صلّى اللّه عليه و آله متفق است كه فرمود :\r\n\r\n\r\n","description":"","footnote":"\r\n( 1 ) . شرح نهج البلاغة : 4 / 60 .\r\n( 2 ) . اين حديث از طريق ابو هريره در شش صحيح آمده است : صحيح بخارى : 2 / 199 ، زير عنوان فرائض ؛ صحيح مسلم : 1 / 471 ، و زير عنوان رضاع ؛ صحيح ترمذى : 1 / 150 و 2 / 34 ؛ سنن نسائى : 2 / 110 سنن ابى داود : 1 / 310 ؛ سنن بيهقى : 7 / 402 ، 412 . حديث شناسان نامبرده به استثناى ترمذى ، آن را از طريق عايشه نيز ثبت كرده‌اند : ر ك : نصب الراية ، زيلعى : 3 / 236 . همچنين اين روايت از طريق عمر و عثمان در سنن بيهقى : 7 / 412 ثبت شده است و از طريق عبد اللّه بن عمر . ابو داود هم در اللعان : 1 / 310 به ثبت آن پرداخته است و احمد حنبل در مسند : 1 / 104 و 2 / 409 و 5 / 326 ، از طريق ديگر .\r\n","page_name":" 309 ","page_number":317},
  {"content":"\r\n\r\nهركس در دورهء اسلام پدرى جز پدر خويش براى خويش ادعا نمايد ، بهشت بر او حرام خواهد بود . « 1 »\r\nهمو در نطقى به « منى » بيان داشت : خدا كسى را كه پدرى غير از پدرش را براى خويش ادعا نمايد ، يا مولايى جز موالى خويش اعدا كند ، لعنت كرده است . فرزند متعلق به بستر است و مرد زناكار را سنگ پاداش ، و به عبارتى ديگر : فرزند متعلق به بستر است و مرد زناكار را سنگ پاداش . هان ! هركه خويش را به كسى جز پدرش منسوب سازد يا از سر بىعلاقگى به موالى خويش ، كسى جز ايشان را مولاى خويش شمارد ، لعنت خدا و فرشتگان و مردم همگى بر او خواهد بود و هيچ توبه و بهانه‌اى از او پذيرفته نخواهد شد . « 2 »\r\nهركس دانسته خويش را به كسى جز پدرش منسوب نمايد ، كافر شده باشد و هر كس شخصى را كه با او نسبت خويشاوندى ندارد ، با خويش منسوب نمايد ، از ما مسلمانان نخواهد بود . « 3 »\r\nهركس خويش را به كسى جز پدرش منسوب سازد ، بوى بهشت به مشامش نخواهد رسيد ، با اينكه بوى بهشت ، از فاصلهء زمانى هفتاد سال يا فاصلهء هفتاد سال راه ، به مشام مىرسد . « 4 »\r\nهركس خويش را به شخصى غير از پدرش منسوب نمايد در حالى كه مىداند او پدرش نيست ، بهشت بر او حرام خواهد بود . « 5 »\r\n\r\n\r\n","description":"","footnote":"\r\n( 1 ) . مسند احمد : 5 / 38 ، 46 ؛ سنن بيهقى : 7 / 403 .\r\n( 2 ) . اين حديث را بخارى و مسلم و ابوداود و ترمذى و نسائى روايت كرده‌اند . ر ك : مسند احمد :\r\n4 / 186 ، 187 ؛ مسند ابى داود طيالسى 169 ؛ الترغيب و الترهيب : 3 / 21 .\r\n( 3 ) . اين روايت را بخارى و مسلم ثبت كرده‌اند و بيهقى در سنن : 7 / 403 از قول آنها آورده است و ابن منذر در الترغيب و الترهيب : 3 / 21 .\r\n( 4 ) . سنن ابن ماجة : 2 / 131 ؛ تاريخ بغداد : 2 / 347 ؛ الترغيب و الترهيب : 3 / 21 .\r\n( 5 ) . اين حديث را بخارى و مسلم و ابو داود و ابن ماجه روايت كرده‌اند ، چنان كه در سنن بيهقى : 7 / 403 ، الترغيب و الترهيب : 3 / 21 آمده است .\r\n","page_name":" 310 ","page_number":318},
  {"content":"\r\n\r\nهركس خويش را به شخصى جز پدرش منسوب نمايد يا وابسته به كسى غير از موالى خويش بشمارد ، لعنت پيوستهء خدا كه تا به قيامت مستمر است ، بر او خواهد بود . « 1 »\r\nبا وجود همهء اين فرمايشهاى مكرر و مؤكد ، سياست خودپرستانهء معاويه چشم و گوشش را ببست تا مرد زناكار را كه از داشتن نسبت رسمى و شرعى با فرزندى كه از زنايش به وجود مىآيد بىنصيب است ، بهره‌مند گردانيد و زياد را فرزند ابو سفيان زناكار شمرد ، و اين را هنگامى انجام داد كه ديد زياد بزرگ و سياستمدار گشته و براى از بين بردن مردان پاكدامن و نيكوكار و خداپرستان دوستدار امير المؤمنين على عليه السّلام به درد او مىخورد .\r\nزياد در بستر عبيد آزاد شدهء ثقيف به وجود آمد ، و بر ناپاك‌ترين دامن‌ها و در بدترين محيطها پرورش يافت . پيش از آنكه معاويه او را فرزند ابو سفيان و برادر خويش بشمارد ، وى را زياد بن عبيد ثقى مىخواندند و پس از اين انتساب ، به او زياد بن ابى سفيان گفتند .\r\nخود معاويه در دورهء امام حسن مجتبى ، سلام اللّه عليه ، در نامه‌اى به زياد مىنويسد :\r\nاز امير المؤمنين معاوية بن ابى سفيان به زياد بن عبيد . پس از درود و ستايش ، تو برده‌اى هستى كه حق ناشناسى كردى و كيفر و بدبختى براى خويش فراهم ساختى ، در حالى كه سزاوار اين بود كه شكران مىكردى نه كفران . درخت ريشه‌هاى نرمش را به خاك فرو مىبرد و از اصل و ريشهء اساسى خويش شكل و ماهيت مىگيرد ، و تو نه مادر دارى و نه پدر كه درباره‌اى مىگويند : ديروز برده بود و امروز فرمانده و استاندار شد . اين مسيرى است كه چون تو كسى اى پسر سميه نپيموده است . وقتى نامه‌ام به تو رسيد ، مردم را به اطاعت و بيعت وادار كن و هرچه زودتر با تقاضايم موافقت نما ، زيرا اگر چنين كنى ، مانع ريخته شدن خونت گشته‌اى و جانت را حفظ كرده‌اى ، و گرنه ترا سخت كيفر خواهم داد .\r\nو قسم ياد مىكنم كه ترا دست بسته و پا برهنه از فارس به شام بياورند تا ترا در بازار سر پا نگهدارم و به عنوان برده به فروش رسانم و به جايى درآورم كه در آن بوده‌اى و از آن به\r\n\r\n\r\n","description":"","footnote":"\r\n( 1 ) . الترغيب و الترهيب : 3 / 22 ، از قول ابو داود .\r\n","page_name":" 311 ","page_number":319},
  {"content":"\r\n\r\nدر گشته‌اى ، و السّلام . « 1 »\r\nپس از انقراض دولت اموى ، زياد بن ابيه ، يعنى زياد پسر پدرش يا زياد بىپدر مىخواندند و زياد بن امه ، يعنى زياد پسر مادرش و زياد بن سميه صدايش مىكردند .\r\nمادرش سميه متعلق به يكى از دهقانان ايران بود در زند رودكسكر . دهقان بيمار گشت و حارث بن كلده پزشك ثقفى را به بالينش آوردند و او را درمان كرد ، و به پاداش آن درمان ، سميه را به او بخشيد و حارث سميه را به ازدواج غلام رومى خويش درآورد كه عبيد نام داشت و زياد از اين ازدواج بوجود آمد و چون بزرگ شد ، پدرش عبيد را با پرداخت هزار درهم آزاد ساخت ، و مادرش سميه از فاحشه‌هاى معروف طائف بود كه محل رسمى و پرچم داشت .\r\nابو عمر و ابن عساكر با ثبت روايتى مىنويسند : عمر بن خطاب براى اصلاح فسادى كه در يمن پديد آمده بود ، زياد را به آن ديار فرستاد . چون از مأموريت خويش بازگشت ، نطقى ايراد كرد كه مردم مثل آن را نشنيده بودند . عمرو بن عاص گفت : به خدا اگر اين غلام ، قرشى مىبود ، عرب را رهبرى مىكرد . ابوسفيان گفت : به خدا من مىدانم چه كسى نطفهء او را در دل مادرش گذاشته است . على بن ابى طالب به او گفت : او كيست اى ابو سفيان ؟ جواب داد : من . گفت : مواظب حرف زدنت باش اى ابو سفيان ! و به روايت ابن عساكر ، عمرو عاص به او گفت : ساكت باش اى ابو سفيان ! چون مىدانى اگر عمر اين را از تو بشنود ، بىدرنگ ترا كيفر خواهد داد . ابوسفيان گفت :\r\n- به خدا اگر ترس از آن كسى نبود كه مرا انگشت نماى دشمن مىسازد ، يعنى عمر .\r\n- صخر بن حرب ، يعنى ابو سفيان وضع زياد را روشن مىساخت و سخن دربارهء او را مكتوم نمىداشت .\r\n- ديرى گذشت كه با قبيلهء ثقيف ( كه زياد منسوب به آن بود ) مجامله كردم و گذاشتم پارهء دلم را به خويش منسوب نمايند .\r\nهمين سخن ، معاويه را واداشت تا زياد را به خويش منسوب سازد . « 2 »\r\n\r\n\r\n","description":"","footnote":"\r\n( 1 ) . شرح ابن ابى الحديد : 4 / 68 .\r\n( 2 ) . الاستيعاب : 1 / 195 ؛ تاريخ ابن عساكر : 5 / 410 .\r\n","page_name":" 312 ","page_number":320},
  {"content":"\r\n\r\nابن عبد ربّه گويد : عمر دستور داد زياد نطقى ايراد كند . نطقى خوب و ممتاز ايراد كرد و پاى منبر ، ابو سفيان بن حرب و على بن ابى طالب نشسته بودند . ابو سفيان به على گفت :\r\nاز نطق اين جوان خوشت آمد ؟ گفت : آرى . ابو سفيان گفت : اين پسر عموى تست ( يعنى از شاخهء اموى كه با بنى هاشم جد مشترك دارند و افراد دو شاخه را عرب پسر عمو مىخواند ) . پرسيد : چطور ؟ گفت : من نطفهء او را در دل مادرش سميه بستم . پرسيد : چرا ادعاى پدرى او را نمىكنى ؟ گفت : از اين كسى كه بر منبر نشسته يعنى عمر مىترسم كه اعتبارم را ببرد .\r\nمعاويه به استناد اين گفته زياد را با خويش منسوب شمرد و شهودى بر آن گواهى دادند ، و اين بر خلاف حكم پيامبر خداست كه مىفرمايد : فرزند متعلق به بستر است و مرد زناكار را سنگ پاداش . « 1 »\r\nاگر معاويه به استناد اين گفتهء پدرش ، زياد را با خويش منسوب نموده باشد ، بايستى پيش از آن عمرو عاص را با خويش منسوب اعلام مىنمود ، زيرا روزى كه وى به دنيا آمد ، ابو سفيان ادعاى پدرى او را كرده گفت : من ترديدى ندارم كه نطفهء او را در دل مادرش نهاده‌ام . عاص با او به كشمكش برخاست ، ولى نابغه چون ابو سفيان را مردى خسيس مىدانست ، حاضر نشد پدرى او را براى نوزادش به رسميت بشناسد و عاص را پدر او اعلام نمود ، و حسان بن ثابت در اين زمينه چنين سروده است :\r\n- پدرت بىشك ابو سفيان است و دربارهء تو براى ما از او دلايل قطعى بروز كرده است .\r\n- اگر خواستى به پدرت افتخار كنى ، به او افتخار كن و به عاص بن وائل افتخار مجو . « 2 »\r\nآرى هرزناكار بىعفتى كه با سميه مادر زياد ، و نابغه مادر عمرو ، و هند مادر معاويه ، و حمامه مادر ابو سفيان ، و زرقاء مادر مروان ، و ديگر فاحشه‌هاى مشهور ارتباط داشت ، مىتوانست ادعاى پدرى فرزندان آنها را بنمايد و با همسرانشان بر سر پدرى به كشمكش برخيزد .\r\nزمانى كه زياد از طرف امير المؤمنين على عليه السّلام استاندار بود ، معاويه به او نوشت :\r\n\r\n\r\n","description":"","footnote":"\r\n( 1 ) . العقد الفريد : 3 / 3 .\r\n( 2 ) . ر ك : الغدير ( متن عربى / چ 2 ) : 2 / 123 .\r\n","page_name":" 313 ","page_number":321},
  {"content":"\r\n\r\nلانه‌اى كه در آن پرورده شده‌اى ، براى ما نامعلوم است . بنابراين ، همان‌گونه كه پرنده به لانهء خويش پناه مىجويد ، بدان پناه جوى . اگر آنچه خدا بدان داناتر است ، نبود ، آنچه را كه بندهء نيكوكار گفت ، مىگفتم : لشكريانى خواهيم آورد كه ياراى مقابله‌اش را نداشته باشند و با خوارى و ذلت آنها را بيرون خواهيم كرد « 1 » ، و در آخر نامه‌اش چنين نوشت :\r\n- خداى را ! زياد اگر مىدانست چه مىكند و كارش را مىفهميد ، چه خوب آدمى بود .\r\n- پدرت را فراموش مىكنى ، حال آنكه گفته‌اش راست است آنگاه كه تو براى مردم نطق مىكردى و زمامدارمان عمر بود .\r\n- بنابراين ، به پدرت كه پدر ماست افتخار جوى ، زيرا پسر حرب ، يعنى ابو سفيان در ميان قوم و قبيله‌اش مقامى مهم دارد .\r\n- اين‌كه جماعتى [ بنى هاشم 
  ] را به همدوشى برگزينى كه با ايشان تناسبى و مناسبتى نداشته باشى ، ننگى نابخشودنى است .\r\n- بنابراين ، از آنان دورى نما ، زيرا كه خدا ترا از ايشان دور گردانيده و نيز از هرفضيلتى كه مايه برترى ايشان است .\r\nچون نامه‌اش به زياد رسيد ، براى مردم چنين نطق كرد : از پسر زن جگرخوار ، و سردستهء منافقان شگفت است كه مرا از تصميمات خويش مىترساند ، در حالى كه ميان من و او پسر عموى رسول خدا در ميان مهاجران و انصار وجود دارد .\r\nبه خدا اگر او به من اجازه بفرمايد كه به جنگ وى بروم ، ضربات شمشيرم را به مردم نشان خواهم داد . چون گفته‌اش به اطلاع على ، رضى اللّه عنه ، رسيد ، به زياد نوشت :\r\nپس از سپاس پروردگار و ستايش پيامبر ، من ترا به آن كار دولتى گماشته‌ام و هنوز هم اختيار آن كار با من است . ابو سفيان با تصورات بىپايه و ناروا و دروغگويى حرفى پرانده است كه نمىتواند ميراث بردن يا انتساب خويشاوندى را موجب شود ، و به عبارتى ديگر : تو به استناد آن سخن نمىتوانى ادعاى نسبت خويشاوندى يا ميراث كنى ، و معاويه ( مثل شيطان ) از پيش روى انسان و پشت سرش و از چپ و راستش رخنه و نفوذ\r\n\r\n\r\n","description":"","footnote":"\r\n( 1 ) . نمل 27 / 37 .\r\n","page_name":" 314 ","page_number":322},
  {"content":"\r\n\r\nمىنمايد . بنابراين ، از او سخت برحذر باش ! و السّلام .\r\nابو بكره ، برادر زياد از مادرش سميه ، وقتى شنيد معاويه ، زياد را برادر خويش خوانده و او به اين انتساب رضايت داده است ، خشمگين گشت و سوگند خورد كه هرگز با او سخن نگويد و گفت : قبول آن ، به معنى تصديق زناكارى مادرش مىباشد و ترك نسبت پدرىاش . به خدا قسم ، هرگز تصور نمىكنم كه سميه ابو سفيان را ديده باشد . واى بر او ! با ام حبيبه ، همسر پيامبر و دختر ابو سفيان چه خواهد كرد ؟ آيا مىخواهد به عنوان اينكه با او خويشاوند و محرم است ، او را ببيند ؟ اگر ام حبيبه از او رو بگيرد ، آبروى او خواهد رفت و اگر ام حبيبه را ببيند كه مصيبت بزرگى خواهد بود و احترام و مقدسات پيامبر پايمال گشت است .\r\nزياد در زمان معاويه به حج رفت و چون به مدينه درآمد ، خواست به حضور ام حبيبه برسد . سخن ابو بكره را به ياد آورد و منصرف گشت ، و گفته‌اند : ام حبيبه روى از او بپوشانيد و اجازهء تشرف به او نداد .\r\nابو عمر مىنويسد : وقتى معاويه ، زياد را منسوب خويش خواند ، بنىاميه نزد او رفتند ، از آن جمله عبد الرحمن بن حكم كه به او گفت : تو اگر سياهان را نيز بيابى ، براى تضعيف و تحقير ما آنها را با خويش منسوب خواهى ساخت . معاويه به مروان دستور داد كه اين بىآبرو را از اينجا بيرون كن . مروان گفت : او بىآبرويى است كه كسى از زخم زبانش نمىرهد . معاويه گفت : اگر بردبارى و گذشتم نبود ، مىديدى كه زخم زبان نمىتواند بزند . مگر شعرى را كه دربارهء من و زياد سروده به من گزارش نكرده‌اند ؟ آنگاه دستور داد مروان آن شعر را بخواند و چنين خواند :\r\n- هان ! به معاوية بن صخر بگو كه از كردارت به تنگ آمده‌ايم .\r\n- آيا از اين‌كه به تو بگويند پدرت پاكدامن بود ، به خشم مىآيى و از اين خشنود مىشوى كه بگويند : پدرت زناكار بوده است ؟\r\n- من گواهى مىدهم كه نسبت خويشاوندىات با زياد چونان نسبت خويشاوندى فيل با كرهء ما چه خر است .\r\n\r\n","description":"","footnote":"","page_name":" 315 ","page_number":323},
  {"content":"\r\n\r\n- و اعلام مىكنيم كه سميه بىآنكه دست ابوسفيان به او برسد ، زياد را باردار گشته است .\r\nمىگويند اين ابيات را زياد « 1 » بن ربيعة بن مفرغ حميرى شاعر سروده است ، و آنها كه اين ابيات را به او نسبت داده‌اند ، نخستين بيتش را چنين آورده‌اند :\r\n- هان ! به معاوية بن صخر بگو از قول مردى يمنى .\r\nو بقيه را همان‌گونه ثبت كرده‌اند كه آورديم . همچنين عمر بن شبه و ديگران گفته‌اند :\r\nابن مفرغ چون نزد معاويه يا پسرش يزيد بن معاويه رفت - و اين پس از آن بود كه يمنيان از رفتار عباد بن زياد و برادرش عبيد اللّه با وى به خشم آمدند و براى دادخواهى در حق وى آنجا رفتند - گفت : اى امير المؤمنين ! در حق من بدون اينكه گناهى كرده يا نافرمانىاى نموده باشم ، چنان ظلم‌هايى كه به هيچ مسلمانى نكرده‌اند معاويه بن او گفت :\r\nمگر تو نبوده‌اى كه گفته‌اى :\r\n- هان ! به معاوية بن حرب بگو از قول مردى يمنى .\r\n- آيا از اين‌كه به تو بگويند پدرت پاكدامن بود ، به خشم مىآيى و از اين خشنود مىشوى كه بگويند : پدرت زناكار بوده است ؟\r\nابن مفرغ گفت : قسم به آن‌كه مقامت را بالا برده نه ، من هرگز نگفته‌ام اى امير المؤمنين ! طبق اطلاعى كه به من رسيده ، اين را عبد الرحمن بن حكم سروده و به من نسبت داده است . معاويه گفت : سراينده گفته است :\r\n- گواهى مىدهم به اينكه مادرت با ابو سفيان همبستر نگشته و جامه از تن در نياورده است .\r\n- و اين كار ، بغرنج است و كاملا مبهم و نامعلوم . « 2 »\r\nسپس پرسيد : مگر تو نگفته‌اى :\r\n- زياد و نافع و ابو بكره در نظرم از عجيب‌ترين عجايبند .\r\n\r\n\r\n","description":"","footnote":"\r\n( 1 ) . او يزيد بن ربيعه ، شاعر مشهور است كه شرح حالش در الاغانى : 17 / 51 - 73 آمده است .\r\n( 2 ) . به گفتهء ابو الفرج اين قصيده‌اى بلند است كه وى نوزده بيت آن را در الاغانى : 17 / 66 آورده است .\r\n","page_name":" 316 ","page_number":324},
  {"content":"\r\n\r\n- اينها سه مردند كه از يك زن به دنيا آمده‌اند و فرزند يك پدرند .\r\n- آن يكى چنان كه ادعا مىكند ، قرشى است و آن ديگر آزاد شده و اين به زعم خويش عربى است !\r\nو جملهء ابياتى كه در هجو زياد و فرزندانش سروده‌اى ؟ برو گم شو ، خدا ترا نبخشد .\r\nمن از گناهت درگذشتم . اگر با زياد دوستى مىنمودى ، اين اتفاقات نمىافتاد . برو هرجا مىخواهى زندگى كن . و او موصل را براى سكونت برگزيد .\r\nابو عمر مىگويد : يزيد بن مفرغ به خاطر مظالمى كه عباد بن زياد در خراسان بر او روا داشت ، در هجو او و فرزندانش اشعار بسيار سروده است . داستانش با عباد بن زياد و برادرش عبيد اللّه بن زياد مشهور است ، از جمله اين ابيات هجوآميز :\r\n- اى عباد ( بن زياد ) ! ننگ از تو روگردان نيست ، تو نه مادرى قرشى دارى و نه پدرى .\r\n- و به عبيد اللّه ( بن زياد ) بگو : تو نه پدر درستى دارى و نه كسى مىداند كه ترا به چه كسى نسبت دهد ! « 1 »\r\nعبيد اللّه بن زياد گفته است : از هيچ هجويه‌اى به قدر هجو ابن مفرغ ناراحت نگشته‌ام ، آنجا كه مىگويد :\r\n- بينديش ، زيرا اگر در اين موضوع بينديشى ، مايهء عبرت خواهد بود در اين‌كه آيا افتخارى جز از راه مأمور شدن به دست آورده‌اى ؟\r\n- سميه آنقدر زندگى كرد و ندانست كه پسرى كه از قريش دارد ، منسوب به توده‌اى پدر است !\r\nشاعر ديگرى چنين سروده :\r\n- زياد ، نمىدانم پدرش كيست ، ولى اين را مىدانم كه درازگوش پدر زياد است .\r\nاين روايت به ما رسيده كه معاوية بن ابى سفيان ، وقتى مروان شعر برادرش عبد الرحمن بن حكم را براى وى خواند ، گفت : به خدا تا عبد الرحمن نزد زياد نرود و عذر خواهى نكند و رضايت او را جلب ننمايد ، از او خشنود نخواهم گشت . عبد الرحمن\r\n\r\n\r\n","description":"","footnote":"\r\n( 1 ) . ابو الفرج اصفهانى در الاغانى : 17 / 59 دوازده بيت از اين قصيدهء بائيهء ابن مفرغ را نوشته است .\r\n","page_name":" 317 ","page_number":325},
  {"content":"\r\n\r\nبراى ملاقات با معاويه اجازه خواست و اجازه‌اش نداد ، قريش به عبد الرحمن بن حكم روى آوردند و آنقدر اصرار ورزيدند تا نزد زياد رفت . چون به بارگاهش درآمد و سلام كرد ، زياد به گوشهء چشم نگاه خشم آلودى به او كرد - زياد معمولا يك چشم خويش را كوچك مىكرد تا نگاهى غضبناك پيدا كند - و گفت : تويى كه آن حرفها را زده‌اى ؟\r\nعبد الرحمن پرسيد : كدام حرفها ؟ گفت : آنچه را كه گفتنى نيست . عبد الرحمن گفت : خدا امير را برقرار بدارد ، گذشت براى خطاكار است . اينك بشنو گفته‌ام را . گفت : بگو ببينم و او اين اشعار را بسرود :\r\n- اى ابو مغيره ! از سخنان كژى كه در شام بر زبانم رفته توبه مىآرم .\r\n- از آن سخنان كه درباره‌ات گفتم و خليفه به خشم آمد تا از سر خشم مرا براند .\r\n- و به آنكه مرا براند ، ضمن عذر خواهى گفتم : حق با تست و ترا مقامى جز آن من است .\r\n- پس از تصورات خطايم و گفتار نادرستم ، حقيقت را دريافتم و بشناختم و دانستم .\r\n- زياد شاخهء درخت ابو سفيان است و با طراوت و خرمى در ميان بوستان برين آويخته .\r\n- ترا برادر و عمو و پسر عموى خويش مىدانم و نمىدانم كه تو مرا به كدام چشم مىنگرى .\r\n- تو زائده‌اى هستى چسبيده به خانوادهء ابو سفيان كه از انگشت ميانىام بيشتر دوستش مىدارم .\r\n- هان ! به معاوية بن حرب بگو كه با كار خويش موفقيتى به دست آورده‌اى .\r\nزياد به وى گفت : تو در ديدهء من احمقى هستى و شاعرى چرب زبان و خوشگذران ، اما به هرحال شعرت را شنيدم و عذرت را مىپذيرم . چه تقاضايى دارى ؟ گفت رضايت نامه‌اى برايم خطاب به امير المؤمنين بنويس . گفت : بسيار خوب ، و نامه‌اى نوشت ، و عبد الرحمن آن را گرفت و پيش معاويه برد . معاويه بگشودش و از او خشنود گشت و او را به حال و كار سابق بازگرداند و گفت : خاك بر سر زياد كه متوجه نشد عبد الرحمن چه مىگويد ، به او مىگويد :\r\n- تو زائده‌اى هستى چسبيده به خانوادهء ابو سفيان !\r\n\r\n","description":"","footnote":"","page_name":" 318 ","page_number":326},
  {"content":"\r\n\r\nابو عبيده مىگويد : زياد ادعا مىكرد مادرش سميه ، دختر اعور است از قبيلهء بنى عبد شمس بن زيد ، مناة بن تميم ، و ابن مفرغ در ردّ ادعايش چنين سروده است :\r\n- سوگند مىخورم كه زياد از قبيلهء قريش نيست و نه سميه از قبيلهء تميم است .\r\n- بلكه در حقيقت زادهء برده‌اى است از زناكارى كه ريشهء نسبش در پليدى فرورفته است . « 1 »\r\nطبرى روايتى از ابو اسحاق ثبت كرده كه مىگويد : زياد چون به كوفه درآمد ، گفت :\r\nپيش شما براى كارى كه به حالتان مفيد است ، آمده‌ام . پرسيدند : چيست ؟ گفت : نسبت خويشاوندى مرا به معاويه برسانيد . گفتند : حاضر نيستيم شهادت دروغ و بهتان‌آميز بدهيم . در نتيجه ، به بصره رفت و آنجا مردى براى او چنان كه مىخواست ، شهادت داد . « 2 »\r\nابن عساكر و ابن اثير مىنويسند : ابو سفيان به طائف رفت و به دكهء شراب فروشى به نام ابو مريم سلولى درآمد و پس از شراب خوردن به او گفت : بىزنى ناراحتم كرده ، فاحشه‌اى برايم دست و پا كن . پرسيد : كنيز حارث بن كلده ، سميه را كه زن عبيده بوده است ، مىخواهى ؟ گفت : او را با اينكه پستانهاى آويخته و زير بغل بوناكى دارد ، بياور .\r\nچون آوردش ، ابو سفيان با او بياميخت و زياد را به دنيا آورد ، و معاويه ادعاى برادرى او را كرد .\r\nابن عساكر از ابن سيرين ، از ابى بكره روايت كرده كه مىگويد : زياد به ابو بكره گفت :\r\nديدى امير المؤمنين ، يعنى معاويه چه پيشنهادى به من كرد ، و من در بستر عبيد به دنيا آمده‌ام و به او شباهت دارم ، و مىدانى كه پيامبر خدا فرموده : هركس خويش را به شخصى غير از پدرش نسبت دهد ، نشيمنگاهش از آتش آكنده خواهد گشت ، اما يك سال بعد ادعاى فرزند ابو سفيان را كرد ! محمد بن اسحاق مىگويد : نزد ابو سفيان نشسته بوديم كه زياد نمايان گشت و ابو سفيان گفت : واى بر مادرش ! چه مىشد اگر برايش كسى\r\n\r\n\r\n","description":"","footnote":"\r\n( 1 ) . الاغانى : 17 / 51 - 67 ؛ الاستيعاب : 1 / 195 - 198 ؛ تاريخ ابن عساكر : 5 / 406 - 423 ؛ مروج الذهب :\r\n2 / 56 ، 57 ؛ تاريخ ابن كثير : 8 / 95 ، 96 ؛ الاتحاف 22 .\r\n( 2 ) . تاريخ طبرى : 6 / 123 .\r\n","page_name":" 319 ","page_number":327},
  {"content":"\r\n\r\nرا به عنوان پدر ادعا مىكرد . « 1 »\r\nهنگامى كه معاويه بيعت گرفت ، زياد نزد او رفته با گرفتن دو ميليون با او مصالحه كرد و از بارگاهش بيرون شد . در راه مصقلة بن هبيرهء شيبانى را ديد . به او پيشنهاد كرد كه بيست هزار درهم بگيرد و به معاويه بگويد : زياد با اينكه ايران را از خشكى و دريايش فراچنگ آورده ، فقط با گرفتن دو ميليون درهم با تو مصالحه كرده است ، و از اين كارش به خدا قسم پيداست كه گفته‌اش راست است .\r\nو اگر معاويه از تو پرسيد : مگر زياد چه مىگويد ؟ بگو : مىگويد : پسر ابو سفيان است .\r\nمصقلة بن هبيرهء شيبانى پيشنهادش را پذيرفت و همين كار را انجام داد ، و معاويه در نتيجهء آن گفتگو ، بر آن شد كه دوستى زياد را با ادعاى خويشاوندى او براى خود جلب نمايد و محبتش را بتمامى به خويش اختصاص دهد ، آنگاه بر اين كار همداستان گشتند و مردم را گردآوردند و شاهدان در تأييد ادعاى زياد گذشتند و در ميانشان ابو مريم سلولى بود .\r\nمعاويه از او پرسيد : چه شهادت مىدهى اى ابو مريم ؟ گفت : من شاهد بودم كه ابو سفيان نزد من آمد و از من فاحشه‌اى خواست . به او گفتم : جز سميه كسى را سراغ ندارم . گفت :\r\nاو را با همهء كثافت و بوناكىاش بياور . برايش آوردم و با او به اطاقى رفت ، سپس سميه بيرون آمد ، در حالى كه منى از تنش مىچكيد . زياد به ابو مريم گفت : مواظب حرف زدنت باش . تو فقط به عنوان شاهد آمده‌اى تا شهادت دهى ، نه آنكه شماتت كنى ! بر اثر آن ، معاويه او را خويشاوند خويش اعلام كرد . « 2 »\r\nدر العقد الفريد چنين آمده است : مىگويند : ابو سفيان روزى مست به راه افتاد و به سراغ فاحشه خانه‌ها رفت . از زنى كه رئيس فاحشه خانه‌اى بود ، پرسيد : فاحشه دارى ؟\r\nگفت . فقط سميه هست . گفت : او را با اينكه زير بغلش بوناك است ، بياور . آنگاه با او\r\n\r\n\r\n","description":"","footnote":"\r\n( 1 ) . العقد الفريد : 3 / 2 ؛ تاريخ ابن عساكر : 5 / 409 ؛ الكامل ، ابن اثير : 3 / 191 .\r\n( 2 ) . تاريخ اليعقوبى : 2 / 194 ؛ مروج الذهب ، تاريخ ابن عساكر : 5 / 409 ؛ الكامل ابن اثير : 3 / 192 ؛ شرح ابن ابى الحديد : 4 / 70 ؛ الاتحاف ، شبراوى 22 .\r\n","page_name":" 320 ","page_number":328},
  {"content":"\r\n\r\nدرآميخت و زياد از آن همبسترى در بستر عبيد به وجود آمد . « 1 »\r\nزياد كه حسب و نسبى پليد و پست داشت و عمرى دراز نزديك به پنجاه سال پدر مشخصى نداشت و او را زياد بن ابيه ، يعنى زياد فرزند پدرش مىخواندند ، يكباره برادر پادشاه وقت گشت و پسر كسى شناخته شد كه او را از اشراف محيط و زمانه‌اش به شمار مىآوردند . اين مقام ظاهرى را درست به طريقى به دست آورد كه معاويه مقام فرزندى ابو سفيان را احراز كرد آنگاه كه معلوم نبود معاويهء نوزاد ، فرزند كداميك از پنج شش زناكار معروف جاهليت است و مادرش هند جگرخوار او را فرزند ابو سفيان اعلام كرد .\r\nزياد چون خود را از پستى و ننگ بىپدرى رسته و به مقامى ظاهرا بلند نشسته يافت ، بر آن شد كه دوستى و علاقهء معاويه را به هرطريقى كه شده ، بيش از پيش فراچنگ آرد و سرانجام ، راه نابود ساختن و بدخواهى مخالفان معاويه ، يعنى مسلمانان غيور و خاندان پاك رسالت را اختيار كرد و دست خويش را تا مرفق به خون پاك آن رادمردان فرو برد .\r\nاز آن طرف ، معاويه كه از جلب يك متحد سياسى زد و بندباز و فريبكار و كار چاق كن و مطيع سرمست شده بود ، هيچ نمىانديشيد كه نسبت زنا دادن به پدرش چقدر زشت و نكوهيده و ننگ‌آور است و ادعاى خويشاوندى زياد بر خلاف حكم شريعت و ناقض سنت است .\r\nيونس بن ابى عبيد ثقفى به معاويه گفت : پيامبر خدا حكم صادر كرد كه فرزند متعلق به بستر است و مرد زناكار را سنگ پاداش ، و تو برعكس آن عمل كردى و بر خلاف سنت رسول خدا .\r\nمعاويه به دو گفت : حرفت را تكرار كن . تكرار كرد و معاويه گفت : اى يونس ! به خدا اگر دست از اين حرفت برندارى ، بلايى بر سرت خواهم آورد كه آن سرش ناپيدا باشد . « 2 »\r\nايمان مردك را ببين به پيامبرش ، و نگاه كن كه حديث حضرتش را كه تكرار هم گشت ، تا چه حد به گوش مىگيرد و به كار مىبندد و آن را پاس مىدارد و مىپذيرد !\r\nداورى و نظر دادن در اين كار معاويه را به دانشمندان منصف امت اسلامى\r\n\r\n\r\n","description":"","footnote":"\r\n( 1 ) . العقد الفريد : 3 / 3 .\r\n( 2 ) . الاتحاف ، شبراوى 22 .\r\n","page_name":" 321 ","page_number":329},
  {"content":"\r\n\r\nوامىگذارم و به محققان و نويسندگان و مؤلفان درست رأى .\r\nسعيد بن مسيب مىگويد : اولين « 1 » حكم از احكام قضايى رسول خدا كه علنا نقص گشت ، توسط فلان شخص بود ، يعنى معاويه كه دربارهء زياد آن حكم را صادر كرد .\r\nابن يحيى مىگويد : نخستين حكم از احكام رسول خدا صلّى اللّه عليه و آله كه رد شد ، حكمى بود كه دربارهء زياد صادر گشت .\r\nابن بعجه مىگويد : اولين دردى كه عرب بدان مبتلا گشت ، قتل حسن ، نوادهء پيامبر صلّى اللّه عليه و آله بود و ادعاى خويشاوندى زياد . « 2 »\r\nحسن بصرى مىگويد : معاويه چهار صفت داشت كه اگر يكى از آنها را بيش نداشت ، براى تبهكارى وى بس بود :\r\n1 - چيره شدن به مدد سفيهان بر اين امت ، به طورى كه بدون مشورت با امت كه باقيماندهء اصحاب و صاحبان فضيلت و افتخار را دربر داشت ، بر حكومتشان مسلط گشت .\r\n2 - پسرش را كه باده گسارى دائم الخمر بود و جامهء ابريشمين مىپوشيد و ساز مىزد ، به جانشينى خويش تعيين كرد .\r\n3 - ادعاى خويشاوندى زياد ، در حالى كه پيامبر خدا مىفرمايد : فرزند متعلق به بستر است و مرد زناكار را سنگ پاداش .\r\n4 - كشتن حجر ، بدا به حال او كه حجر و يارانش را كشت ، و عبارت اخير را دوبار تكرار مىكند . « 3 »\r\nامام حسن مجتبى عليه السّلام در حضور معاويه و عمرو بن عاص و مروان به حكم به زياد مىفرمايد : ترا اى زياد ! چه به قريش ؟ براى تو نه‌تنها زمينهء درستى در ميان قريش يا اصل\r\n\r\n\r\n","description":"","footnote":"\r\n( 1 ) . اين اولين حكم پيامبر نبود كه نقض مىشد ، بلكه از اجتماع سقيفه همچنان احكام و دستوراتش نقض گشته و زير پا نهاده شد ، تا رسيد به اين خلافكارى معاويه .\r\n( 2 ) . تاريخ ابن عساكر : 5 / 412 ؛ تاريخ الخلفاء ، سيوطى 131 ؛ الاوائل ، سيوطى 51 .\r\n( 3 ) . تاريخ ابن عساكر : 2 / 381 ؛ تاريخ طبرى : 6 / 157 ؛ الكامل ، ابن اثير : 4 / 209 ؛ تاريخ ابن كثير :\r\n8 / 130 ؛ محاضرات راغب : 2 / 214 ؛ النجوم الزاهرة : 1 / 141 .\r\n","page_name":" 322 ","page_number":330},
  {"content":"\r\n\r\nو نسبى و يا ميلاد شرافتمندانه‌اى سراغ ندارم ، بلكه مادرت فاحشه‌اى بود كه مردها قريشى و زشتكاران عرب با او مىآميختند ، و چون به دنيا آمدى ، مردم عرب پدرى برايت نمىشناختند تا اينكه معاويه پس از مرگ پدرش ادعاى برادرى ترا كرد . تو مايهء افتخارى ندارى . ترا سميه بس و ما را پيامبر خدا صلّى اللّه عليه و آله و پدرم على بن ابى طالب و سرور مؤمنان كه هيچ به جاهليت نگراييد و عمويم حمزهء سيد الشهداء و جعفر طيار بس ، و اين كه من و برادرم سرور جوانان بهشتى هستيم . « 1 »\r\nزياد به نمايندگى نزد معاويه رفت و براى او هدايا و اموال هنگفت و كيسه‌اى پر از جواهر برد كه نظيرش را كسى نديده بود . معاويه از آن بشدّت خوشحال گشت . زياد چون آن شادى بديد ، به منبر رفته گفت : به خدا من بودم اى امير المؤمنين كه برايت عراق را رام ساختم و آرام ، و دارائى و مالياتش را گرفتم و به تو تقديم داشتم . يزيد بن معاويه برخاسته گفت : تو اى زياد اگر چنين كردى ، ما هم ترا از مولاى ثقيف بودن به وابستگى قريش ارتقا بخشيديم و بر فراز منبر نشانديم و از زياد بن عبيد بودن به حرب به اميه گشتن مفتخر ساختيم . معاويه به دو گفت : بنشين كه پدر و مادرم فدايت . « 2 »\r\nسكتوارى مىنويسد : نخستين حكمى كه از احكام پيامبر خدا علنا زير پا نهاده شد ، ادعاى خويشاوندى زياد توسط معاويه بود ، در حالى كه ابو سفيان او را از خود ندانسته و ادعا كرده بود كه او فرزندش نيست و نسبش مقطوع است ، اما معاويه چون به زمامدارى رسيد ، او را خويشاوند خويش خواند و به خود نزديك ساخت و استاندارى و فرماندهى داد ، و زياد بن ابيه كه پسر زنى بدكاره بود ، هرگونه گستاخى و بدرفتارى را نسبت به خاندان پيامبر روا داشت « 3 » ، و عمر ، رضى اللّه عنه ، چون به معاويه مىنگريست ، مىگفت :\r\nاين ، پسر ابو سفيان ، شاهنشاه عرب است « 4 » ، زيرا او نخستين كسى بود كه يكى از احكام\r\n\r\n\r\n","description":"","footnote":"\r\n( 1 ) . المحاسن و المساوى ، بيهقى : 1 / 58 .\r\n( 2 ) . المجتنى ، ابن دريد 37 .\r\n( 3 ) . محاضرة الاوائل 136 .\r\n( 4 ) . اين سخن عمر را دربارهء معاويه ، عده‌اى از مورخان ثبت كرده‌اند . ر ك : الاستيعاب : 1 / 253 ؛ اسد الغابة : 4 / 386 ؛ الاصابة : 3 / 434 .\r\n","page_name":" 323 ","page_number":331},
  {"content":"\r\n\r\nقضايى پيامبر خدا را زير پا گذاشت .\r\nو زياد بن ابيه اولين كسى بود كه ننگين‌ترين بدرفتارى را در حق خاندان پيامبر ، رضى اللّه عنهم ، مرتكب گشت « 1 » و ابو سفيان در حضور جمعى از اصحاب ، رضى اللّه عنهم ، اعلام داشت كه با زياد هيچگونه نسبت خويشاوندى ندارد و به هيچ وجه ارثى از او نمىبرد ، و زياد همچنان مطرود بود تا معاويه او را بخواند و به خويش نزديك ساخت و فرماندهى داد و حكم اسلام را زير پا گذاشت و اين اولين حكم قضايى بود كه پايمال مىگشت و به همين سبب بلايى سهمگين گشت و محنتى جانفرسا براى امت پيش آورد كه منحوس‌ترينش تجاوز خائنانهء او به برترين فرد ملت و محبوب‌ترين شخص خاندان نبوت بود . « 2 »\r\nهيچ دانشمند اسلامى نيست كه با جاحظ همداستان نباشد آنجا كه در رسالهء بنىاميه مىگويد : در آن هنگام معاويه بر سلطنت دست يافت و بر باقى ماندهء شورا ( ى شش نفرهء تعيينى عمر ) و بر جامعهء اسلامى و انصار و مهاجران به استبداد و خودكامگى حكومت كرد ، يعنى در سالى كه سال اتفاق عمومىاش خوانده‌اند و نه‌تنها سال اتفاق عمومى نبود ، بلكه سال اختلاف و جدايى و سركوبى و ديكتاتورى و چيرگى مسلحانه بود ، سالى كه امامت به سلطنتى از قماش شاهنشاهى ايران تبديل گشت و خلافت به منصبى چون امپراطورى روم . در آن سال ، گمراهى با زشتكارى درآميخت و معاويه همچنان گناهانى از قبيل آنچه به شرح آمد و از نوع آنچه يكايك برشمرديم ، مرتكب گشت تا رسيد به ردّ علنى حكم قضايى پيامبر خدا و انكار آشكار حكمى كه حضرتش دربارهء تعلق فرزند به بستر و سزاى مرد زناكار صادر فرموده بود ، با اينكه امت متفق بود بر اين‌كه سميه در بستر ابوسفيان و همسرش نبوده ، بلكه فقط با او زنا كرده است . معاويه با ارتكاب آشكار اين عمل خلاف سنت از شمار زشتكاران به درگشت و به جرگهء كفار درآمد . « 3 »\r\nاگر جنايات كفرآميز معاويه را بررسى كنيم ، خواهيم ديد كه اين كارش جزو\r\n\r\n\r\n","description":"","footnote":"\r\n( 1 ) . محاضرة الاوائل 164 .\r\n( 2 ) . همان 246 .\r\n( 3 ) . رسالة فى بنى امية 293 .\r\n","page_name":" 324 ","page_number":332},
  {"content":"\r\n\r\nكوچك‌ترين آنهاست ، زيرا بيشتر كارهايش - اگر همه‌اش نباشد - ناقض قرآن و سنت ثابت و مسلم پيامبر گرامى صلّى اللّه عليه و آله است و خلافكارىاش منحصر به زير پا گذاشتن حكم فرزند متعلق به ستر است و مرد زناكار را سنگ پاداش نيست .\r\n\r\n14 - بيعت گرفتن براى يزيد\r\nاز تبهكارىها و جنايات معاويه كه مجسمهء تبهكارى و گناه است ، يكى بيعت گرفتن براى يزيد است بر خلاف خواست اهل حل و عقد ، يعنى صاحبنظران ، جامعهء اسلامى ، و از طريق سركوبى باقى ماندهء مهاجران و انصار ، و على رغم مخالفت برجسته‌ترين اصحاب .\r\nمعاويه از همان روز كه به سلطنت رسيد و بساط يك استبداد قهرآميز و ننگين را پهن كرد ، به فكر اين بود كه پسرش را وليعهد خويش سازد و برايش بيعت بستاند و حكومت اموى را موروثى و پايدار گرداند . هفت سال تمام زمينهء اين كار را فراهم مىكرد ، به نزديكانش انعام مىنمود و بيگانگان را خويشاوند و مقرب مىساخت . « 1 » گاه نيت خويش مستور مىداشت و زمانى برملا مىنمود ، و پيوسته راه را مىساخت و به طرف مقصود مىخزيد . چون زياد كه مخالف ولايتعهدى يزيد بود ، به سال 53 درگذشت ، معاويه پيمانى به نام زياد جعل كرد و براى مردم خواند كه در آن آمده بود حكومت پس از معاويه از آن يزيد باشد ، و با اين كار ، چنان كه مدائنى گفته « 2 » ، مىخواست راه بيعت گرفتن براى يزيد را هموار نمايد .\r\nابو عمر مىگويد : به معاويه هنگامى كه حسن زنده بود ، پيشنهاد شد كه براى يزيد بيعت بگيرد ، اما وى اين مقصود را فقط پس از درگذشت حسن آشكار كرد و تصميم آن كار را در اين هنگام گرفت . « 3 »\r\nابن كثير مىنويسد : در سال 56 هجرى معاويه مردم را دعوت كرد كه با پسرش يزيد\r\n\r\n\r\n","description":"","footnote":"\r\n( 1 ) . العقد الفريد : 2 / 302 .\r\n( 2 ) . همان : 2 / 302 ؛ تاريخ طبرى : 6 / 170 .\r\n( 3 ) . الاستيعاب : 1 / 142 .\r\n","page_name":" 325 ","page_number":333},
  {"content":"\r\n\r\nبيعت نمايند تا پس از وى حاكم باشد ، و تصميم اين كار را پيش‌تر و در زمان زنده بودن مغيرة بن شعبه « 1 » گرفته بود . ابن جرير طبرى از طريق شعبى چنين روايت مىكند : مغيره كه به خاطر پيرى و ناتوانىاش از استاندارى كوفه بر كنار شده بود ، نزد معاويه آمد ، و معاويه تصميم گرفت سعيد بن عاص را به استاندارى كوفه بگمارد . چون مغيره از تصميم معاويه خبردار گشت ، گويى پشيمان شده باشد نزد يزيد بن معاويه رفت و به او توصيه كرد كه از پدرش بخواهد او را وليعهد سازد . يزيد از پدرش تقاضاى وليعهدى كرد . پدرش پرسيد :\r\nچه كسى اين را به تو توصيه كرد ؟ گفت : مغيره . معاويه پيشنهاد مغيره را پسنديد و او را دوباره به استاندارى كوفه گماشت و دستور داد در اين راه بكوشد . پس مغيره براى زمينه سازى وليعهدى يزيد به كوشش برخاست .\r\nمعاويه در اين خصوص كتبا با زياد مشورت كرد و زياد كه مىدانست يزيد سرگرم بازى است و دل به بازى و شكار بسته ، با وليعهدى او مخالفت نمود و عبيد بن كعب نميرى را كه دوست صميمى وى بود ، نزد معاويه فرستاد تا رأى او را بزند و منصرفش گرداند . عبيد به دمشق رفته با يزيد ملاقات كرد و از قول زياد به او گفت كه از پى ولايتعهدى برنيايد ، زيرا تركش براى او مفيدتر از آن است كه از پى آن برآيد . يزيد از شروع به كار ولايتعهدى منصرف گشت و نزد پدر رفته همداستان شدند كه فعلا از آن دست بردارند . وقتى زياد مرد ، معاويه شروع كرد به ترتيب دادن كار ولايتعهدى يزيد و تبليغات و دعوت براى بيعت‌گيرى ، و به سراسر كشور نامه نوشت كه براى ولايتعهدى يزيد بيعت بگيرند . « 2 »\r\n\r\n\r\n","description":"","footnote":"\r\n( 1 ) . مغيره در سال 50 مرده است و در سال 45 نزد معاويه رفته و از استاندارى استعفا كرده بود . در همين سال است كه به اشاره و پيشنهاد مغيره فكر بيعت گرفتن براى ولايتعهدى يزيد به ذهن معاويه رسيده است .\r\n( 2 ) . تاريخ ابن كثير : 8 / 79 .\r\n","page_name":" 326 ","page_number":334},
  {"content":"\r\n\r\n\r\nشكل ديگرى از اين ماجرا\r\nابتداى بيعت‌گيرى براى يزيد از مغيرة بن شعبه بود . معاويه خواست او را از استاندارى كوفه بر كنار نمايد و به جايش سعيد بن عاص را بگمارد . خبر به مغيره رسيد ، با خود گفت : كار درست اين است كه نزد معاويه رفته استعفا بدهم تا مردم تصور كنند به مقام استاندارى بىعلاقه‌ام . او نزد معاويه رفت و آهسته به او چيزى گفت و به اطرافيانش اظهار داشت كه وسيلهء استاندارى و فرماندهىشان را فراهم ساخته است . سپس نزد يزيد رفته به او گفت : اصحاب عالى مقام پيامبر و بزرگان و سالخوردگان قريش از دنيا رفته و فقط فرزندانشان باقى مانده‌اند ، و تو از همه‌شان برترى و با تدبيرتر و علمت به سنت و سياست از همه‌شان بيشتر . نمىدانم چرا امير المؤمنين براى تو بيعت به ولايتعهدى نمىگيرد ؟ يزيد پرسيد : به عقيدهء تو اين كار شدنى است ؟ جواب داد : آرى .\r\nيزيد پيش پدر رفته گفتگويش را به اطلاع او رسانيد . معاويه ، مغيره را احضار كرده پرسيد : يزيد چه مىگويد ؟ گفت : ديدى كه پس از عثمان چه اختلافى پيدا شد و چه خون‌ها ريخته شد « 1 » ، يزيد مىتواند جانشين تو باشد . بنابراين ، برايش بيعت بگير تا اگر اتفاقى برايت افتاد ، پناه مردم باشد و جانشين تو تا نه خونى ريخت شود و نه آشوبى به پا گردد . پرسيد : چه كسى در اين كار به من كمك خواهد كرد ؟ گفت : من مردم كوفه را برايت تضمين مىكنم و زياد اهالى بصره را ، و از اين دو شهر كه گذشت ، هيچ كس با تو مخالفت نخواهد كرد . معاويه گفت : برو بر سر كارت و با هركه طرف اعتمادتست ، در اين زمينه صحبت كن و هردو به فكر خواهيم بود و تصميم مقتضى را خواهيم گرفت .\r\nمغيره با او خداحافظى كرد و پيش رفقايش برگشت . پرسيدند : چه خبر ؟ گفت : پاى\r\n\r\n\r\n","description":"","footnote":"\r\n( 1 ) . كسى نبود از مغيره بپرسد : اين را كه اگر جانشين تعيين نشود ، اختلاف پيش مىآيد و خون‌ها به ناحق ريخته مىشود ، آيا پيامبر خدا صلّى اللّه عليه و آله نمىدانست ؟ و اگر مىدانست ، پس چرا برحسب ادعاى تو و ديگر سياست‌بازان انتخابات چى كه در سقيفه و ديگر مواقع دست اندركار گشتند ، جانشين براى خويش تعيين نفرمود ؟\r\n","page_name":" 327 ","page_number":335},
  {"content":"\r\n\r\nمعاويه را به منجلاب عميقى درآوردم به زيان امت محمد ، و چنان زخمى بر پيكرشان وارد ساختم كه هرگز درمان نخواهد پذيرفت .\r\nمغيره به كوفه برگشت و با هركه طرف اعتمادش بود و مىدانست هواخواه بنىاميه است ، مسئلهء يزيد و ولايتعهدىاش را مطرح نمود و آنان هم حاضر به بيعتش شدند . ده نفر - يا به گفته‌اى بيش از ده نفر - از آنها را به نمايندگى نزد معاويه فرستاد و به هريك سى هزار درهم داد و پسرش موسى بن مغيره را به رياستشان برگزيد . آنها پيش معاويه رفتند و از بيعت يزيد تمجيد نمودند و او را دعوت به اخذ بيعت كردند . معاويه گفت : نظر خودتان را حفظ كنيد ، اما در اظهار و اعلامش شتاب ننماييد . بعد ، از موسى پرسيد :\r\nپدرت دين اينها را به چند خريد ؟ گفت : به سى هزار درهم . گفت : دينشان را چه ارزان فروخته‌اند !\r\nبه اين ترتيب نيز گفته‌اند كه آنها چهل نفر بودند كه مغيره آنان را نزد معاويه فرستاد و در رأسشان پسرش عروة بن مغيره قرار داشت . وقتى به دربار معاويه رسيدند ، يكايك به نطق ايستادند و گفتند : خيرخواهى براى امت محمد باعث آمدنشان گشته است ! و اى امير المؤمنين ! سنت زياد شده و مىترسيم وحدت ما به هم بخورد ؛ بنابراين ، پرچمى براى ما برافراز و پناهى معين كن تا به آن چنگ اندازيم . گفت : شما جانشينى برايم پيشنهاد كنيد . گفتند : يزيد پسر امير المؤمنين را مناسب مىبينيم .\r\nپرسيد : با جانشينى او موافقيد ؟ گفتند : آرى . پرسيد : نظرتان همين است ؟ گفتند : آرى ، نظر مردمى هم كه به نمايندگىشان آمده‌ايم نيز چنين است . معاويه در پنهان از عروه پرسيد : پدرت دين اينها را به چند خريده است ؟ گفت : به چهارصد دينار . گفت : دينشان را ارزان يافته است . بعد به آنان گفت : دربارهء آنچه به خاطرش آمده‌ايد ، مطالعه خواهم كرد تا خدا چه بخواهد ، و سنجيده و با تأمل كاركردن بهتر از عجله است . آنگاه آنها برگشتند .\r\nتصميم معاويه در بيعت گرفتن براى يزيد استوارتر گشت . نامه‌اى به زياد نوشت و با او مشورت كرد . زياد ، عبيد بن كعب نميرى را خواسته به او گفت : هركس طرف اعتمادى\r\n\r\n","description":"","footnote":"","page_name":" 328 ","page_number":336},
  {"content":"\r\n\r\nدارد و هررازى را رازدارى است ، و مردم داراى دو خصلتند : پخش‌كردن راز ، و خيرخواهى و نظر مشورتى را به كسانى كه شايستهء شنيدنش نيستند ، گفتن . راز را جز به دو كس نتوان گفت : اول مرد آخرت كه جوياى ثواب روز جزاست ، و دو ديگر مرد دنيا كه خويشتن را شريف و باارزش مىداند و خردمندى كه كردار سنجيده و فهميده دارد ، و من ترا چون اين دو كس مىدانم از روى تجربه‌اى كه با تو داشته‌ام ، و اينك ترا خواسته‌ام براى مشورت در موضوعى كه در نامه‌اى گنجيده است .\r\nامير المؤمنين ، يعنى معاويه با من كتبا دربارهء اين موضوعات مشورت كرده است و از مخالفت و تقبيح مردم نگران است و مىخواهد كه از او اطاعت نمايند . ضمنا مسئوليت‌هاى اسلامى سهمگين است و ادارهء امور مسلمانان كار مهمى است و يزيد آدم بىمبالاتى است ، علاوه بر اينكه دلباختهء شكار است . بنابراين ، نزد امير المؤمنين مىروى و كارهاى يزيد را برايش برمىشمارى و مىگويى : كار را با تأنى انجام بده تا به انجام رسد . شتاب مكن كه اگر دير برسى ، بهتر از آن است كه با عجله كار را خراب و بدفرجام سازى . عبيد گفت : چيزى غير از اين ندارى كه به او بگويى ؟ پرسيد : چه ؟ گفت : تصميم معاويه را برهم نمىزنى و او را با پسرش بد نمىكنى ؟ من يزيد را مىبينم و به او مىگويم كه امير المؤمنين به زياد نامه نوشته و دربارهء بيعت‌گيرى برايت ، از او نظر خواسته است و زياد مىترسد مردم به خاطر كارهاى ناجورى كه تو دارى ، برآشوبند و مخالفت نمايند و چاره را در اين مىبيند كه تو آن كارها را ترك كنى تا بتوان مردم را مجاب كرد و خواسته‌ات را به تحقق رساند . در اين صورت ، تو هم امير المؤمنين ، يعنى معاويه را راهنمايى خيرخواهانه كرده باشى و هم نگرانىات از بابت امت رفع شده باشد . زياد گفت : تو تدبيرى درست و دقيق انديشيده‌اى ، به اميد خدا روانه شو . اگر مقصود را برآورى ، قدرت شناخته خواهد شد و در صورتى كه تدبيرت خطا از آب درآيد ، معلوم خواهد شد كه از ره بدخواهى و موذىگرى نبوده است و هرچه به نظرت درست آمده گفته‌اى .\r\nعبيد نزد يزيد رفت و آن سخنان بگفت ، در نتيجه يزيد از بسيارى كارهايش دست\r\n\r\n","description":"","footnote":"","page_name":" 329 ","page_number":337},
  {"content":"\r\n\r\nبرداشت . زياد همچنين نامه‌اى براى معاويه همراه عبيد كرد كه از او مىخواست با درنگ و تأمل عمل كند ، و معاويه اين توصيهء او را پذيرفته به كار بست . وقتى زياد مرد ، معاويه تصميم گرفت براى پسر خويش يزيد بيعت بستاند . به همين جهت ، يكصد هزار درهم براى عبد اللّه بن عمر فرستاد كه پذيرفت ، اما چون سخن از بيعت با يزيد به ميان آمد ، گفت : اين را مىخواست ؟ بنابراين ، دينم خيلى ارزان بوده است ، و خوددارى كرد . « 1 »\r\n\r\n1 - 14 - بيعت گرفتن براى يزيد در شام و كشتن امام مجتبى عليه السّلام\r\nوقتى هيأت‌هاى نمايندگى استان‌ها كه به دستور معاويه به دمشق آمده بودند ، در دربار معاويه گرد آمدند و احنف بن قيس در ميانشان بود ، معاويه ، ضحاك بن قيس قهرى را فرا خوانده به او گفت : چون بر منبر نشستم و موعظه و سخنم را به پايان بردم ، تو از من براى سخنرانى اجازه بگير ، و وقتى به تو اجازه دادم ، خداى متعال را سپاس گوى و نام يزيد را به ميان آور و درباره‌اش آنچه از تمجيد وظيفهء خود مىبينى بگو ، آنگاه از من تقاضا كن كه او را جانشين خويش سازم ، زيرا نظر و تصميم بر اين تعلق گرفته است و از خدا مسئلت دارم كه در اين مورد و ديگر موارد خير پيش آورد .\r\nسپس عبد الرحمن بن عثمان ثقفى و عبد اللّه بن مسعدهء فزارى و ثور بن معن سلمى و عبد اللّه بن عصام اشعرى را احضار كرد و به آن‌ها دستور داد وقتى ضحاك سخنش را تمام كرد ، به نطق برخيزند و سخنش را تصديق و تأييد كنند و از وى بخواهند يزيد را جانشين خويش سازد .\r\nمعاويه سخن گفت ، و پس از وى آن عده همان‌طور كه دلش مىخواست ، او را دعوت كردند كه يزيد را جانشين خويش سازد . معاويه پرسيد : احنف كجاست ؟ احنف جواب داد . پرسيد : تو نمىخواهى سخن بگويى ؟ احنف برخاسته خدا را سپاس گفت و ستايش نمود و گفت : مردم بدترين دوره‌هاى زمان را مىگذرانند ، تو اى امير المؤمنين ! عمرت را\r\n\r\n\r\n","description":"","footnote":"\r\n( 1 ) . تاريخ طبرى : 6 / 169 ، 170 ؛ الكامل فى التاريخ ، ابن اثير : 3 / 214 ، 215 .\r\n","page_name":" 330 ","page_number":338},
  {"content":"\r\n\r\nسپرى كرده‌اى . بنابراين ، توجه داشته باش حكومت را به چه كسى وامىگذارى و مىسپارى . سفارش و راهنمايى اينها را به گوش نگير . مگذار كسانى كه بدون در نظر گرفتن مصلحت تو به تو پيشنهادهايى مىنمايند ، ترا بفريبند و از راه راست به در كنند . تو مصلحت جامعه را در نظر بگير و ببين چگونه اطاعت مردم را مىتوانى جلب كنى . مردم حجاز و مردم عراق تا وقتى حسن زنده است ، به اين كار رضايت نخواهند داد و با يزيد بيعت نخواهند كرد .\r\nضحاك عصبانى شد و دوباره برخاسته خدا را سپاس و ستايش كرد و گفت :\r\nمنافقان عراقى ، مردانگىشان در ميان خودشان و در رفتار با يكديگر اين است كه اختلاف و دودستگى ايجاد كنند ، و دينداريشان در اين است كه از دين كناره بجويند . حق را برحسب تمايلات خويش مىبينند ، پندارى از پس پشت خويش مىنگرند . از سر نادانى و غرور گردن فرازى مىنمايند ، و خدا را هيچ در نظر نمىآرند و از عواقب بدكار خويش بيمى به خود راه نمىدهند . ابليس را به پروردگارى خويش گرفته‌اند و ابليس ايشان را حزب خويش ساخته است . براى كسى كه دوستش باشند ، نفعى ندارند و كسى را كه دشمنش باشند ، ضررى نمىرسانند . بنابراين ، نظر آنها را رد و صداشان را خفه كن . حسن و وابستگان حسن را چه به سلطنت خدايى كه معاويه را به جاى خويش در زمين نشانده است ! شما اى اهالى عراق ! بكوشيد كه خيرخواه و نصيحت‌گوى پيشوا و حاكمتان باشيد ، حاكمى كه كاتب وحى و خويشاوند پيامبرتان بوده است . چنين باشيد تا دنياتان در امان بماند و از آخرت هم بهره برداريد .\r\nآنگاه احنف بن قيس برخاست و پس از سپاس و ستايش خداوند گفت : اى امير المؤمنين ! ما ، در ميان قريش دربارهء تو مطالعه كرديم و ديديم تو جوانمردترين و پيونددارترين و پيمان نگاهدارترينشان هستى . ضمنا مىدانى كه تو عراق را با قهر نگشوده‌اى و بر آن با زور مسلط نگشته‌اى ، بلكه به حسن بن على تعهداتى در برابر خدا سپرده‌اى كه خود مىدانى و به موجبش حكومت پس از تو با وى خواهد بود . اگر به\r\n\r\n","description":"","footnote":"","page_name":" 331 ","page_number":339},
  {"content":"\r\n\r\nپيمانت وفا كنى ، و وفادار خواهى بود و در صورتى كه به پيمان شكنى روى آورى ، بايد بدانى كه به خدا قسم پشت سر حسن سوارانى كارآزموده قرار دارند با بازوانى پيچيده و پر توان و شمشيرهايى برّان كه اگر يك قدم از راه خيانت و پيمان شكنى به طرف او پيش آيى ، با قدرتى پيروزمند روبرو خواهى گشت و تو خود مىدانى كه مردم عراق از وقتى با تو دشمنى كرده‌اند ، هرگز ترا دوست نداشته‌اند و از زمانى كه دل به مهر على و حسن كه آياتى در حقشان از آسمان فروآمده ، سپرده‌اند ، ره مخالفت و دشمنى نپوييده‌اند ، و همان شمشيرها كه همراه على در جنگ صفين به روى تو كشيده‌اند ، اكنون به دوششان است و دل‌هايى كه كينهء ترا در آن پرورانده‌اند ، در اندرونشان ، و به خدا قسم مردم عراق حسن را بيش از على دوست مىدارند .\r\nدر اين هنگام عبد الرحمن بن عثمان ثقفى برخاست و از يزيد تمجيد كرد و معاويه را برانگيخت كه براى يزيد بيعت بستاند . معاويه به نطق ايستاد و گفت : اى مردم ! شيطان برادران و دوستانى دارد كه آنها را بسيج كرده است . از آنها كمك و يارى مىجويد و سخن از زبان آنها مىگويد . اگر طمعشان را برانگيزد ، به كار مىافتند و اگر از آنها اظهار بىنيازى نمايد ، بر جاى خويش بىحركت مىمانند . با زشتكارى خويش نطفهء فتنه را مىبندند و هيزم نفاق را براى شعله‌ور ساختن آشوب گمراهىآور مىانبارند . خرده‌گير و عيبجوى و بسيار بدگمانند .\r\nاگر قصد كارى كنند ، آن را به انجام نمىرسانند و اگر به گمراهىاى خوانده شوند ، زياده‌روى مىنمايند . اينها دست بردار نيستند و ريشه‌كن نمىشوند و پند نمىگيرند مگر به يك وسيله ، و آن هم اين است كه صاعقه‌هاى ننگ و بلا و خوارى بر سرشان فرود آيد و مرگ و نيستى بر آنها ببارد تا ريشه‌شان چنان كه قارچ لطيفى را از خاك به در مىآرند ، بركنده شود . بنابراين ، سزاوار و به مصلحت چنان است كه زودتر به خود آيند ، زيرا ما جلوتر اخطار كرديم و پند توأم با تهديد داديم ، شايد اخطار قبلى و پند سودى دهد . آنگاه ضحاك را خواند و استاندار كوفه ساخت و عبد الرحمن را احضار كرد و استاندارى عراق را به وى داد .\r\n\r\n","description":"","footnote":"","page_name":" 332 ","page_number":340},
  {"content":"\r\n\r\nدر اين وقت ، احنف بن قيس چنين نطق كرد : اى امير المؤمنين ! تو از همهء ما بهتر مىدانى كه يزيد شباروز و در پيدا و پنهان چه مىكند و كجا مىرود و مىآيد . بنابراين ، اگر مىدانى مايهء خشنودى خدا و اين امت است ، با مردم درباره‌اش مشورت نكن ، و در صورتى كه او را غير از اين مىدانى ، در حالى كه خود رو به آخرت روانى ، عشرت دنياى او را فراهم ميار ، زيرا آخرتت جز با كار نيك آبادان نگردد . آگاه باش كه اگر يزيد را بر حسن و حسين مقدم بدارى و برترى دهى ، در حالى كه مىدانى آنان كيستند و چه شخصيتى دارند ، در پيشگاه خدا هيچ عذر و بهانه‌اى نخواهى داشت . وظيفهء ما فقط اين است كه بگوييم : به گوش مىگيريم و فرمان مىبريم ، پروردگارا از تو آمرزش مىطلبيم و سرانجام ما پيشگاه تو خواهد بود . « 1 »\r\nمعاويه به محض اين‌كه قصد خود را داير بر بيعت گيرى براى يزيد و تعيين او به عنوان وليعهد آشكار ساخت ، احساس كرد كه مردم صالح و شخصيت‌هاى پاكدامن تا هنگامى كه امام حسن مجتبى عليه السّلام زنده است ، حاضر نخواهند شد به آن بيعت ننگين تن در دهند ، به علاوه در برابر امام متعهد شده بود كه حكومت را پس از خود به او واگذارد و هيچ كس را جانشين خويش نسازد . پس چاره را در اين ديد كه امام را به قتل رساند و با كشتن حضرتش مانع عمده‌اى را كه در طريق ولايتعهدى يزيد وجود دارد ، از ميان بردارد تا راه رسيدن او به سلطنت هموار گردد . ابو الفرج اصفهانى مىگويد : معاويه مىخواست براى پسرش يزيد بيعت بگيرد ، اما هيچ مشكلى برايش گران‌تر از وجود حسن بن على و سعد بن ابى وقاص نبود ، به همين جهت ، توطئه مسموم‌كردن آن دو را به اجرا گذاشت تا به مسموميت درگذشتند . « 2 »\r\nاين‌كه معاويه قاتل امام حسن مجتبى ، سلام اللّه عليه ، بوده است با شرح و تفضيل خواهد آمد .\r\n\r\n\r\n","description":"","footnote":"\r\n( 1 ) . الامامة و السياسة ، ابن قتيبه : 1 / 138 - 142 .\r\n( 2 ) . مقاتل الطالبيين 29 .\r\n","page_name":" 333 ","page_number":341},
  {"content":"\r\n\r\n\r\n2 - 14 - عبد الرحمن بن خالد « 1 » و بيعت ولايتعهدى يزيد\r\nمعاويه در نطقى به مردم شام گفت : اى مردم شام ! سنّم زياد شده و اجلم فرا رسيده است . تصميم دارم شخصى را تعيين كنم تا مايهء انتظام شما باشد . من يك تن از شما هستم ، بياييد نظر و تصميم اتخاذ كنيد . همگان تبادل نظر كردند و همداستان گشتند و گفتند : با عبد الرحمن بن خالد بن وليد موافقيم . اين نظر بر معاويه سخت گران آمد ، لكن به روى خود نياورد . پس از مدتى عبد الرحمن بيمار گشت . معاويه طبيبى يهودى را كه در دربارش بود و ابن اثال نام داشت و معزز بود ، فرستاد تا به او شربتى بنوشاند و به قتلش رساند . طبيب يهودى رفت و شربتى به او نوشاند كه اندرونش را بشكافت و بر اثرش بمرد . بعدها مهاجر بن خالد ، برادر عبد الرحمن پنهانى با نوكرش به دمشق آمد و به كمين آن يهودى نشست تا شبى كه با جمعى از پيش معاويه بيرون مىآمد ، بر او حمله برد ، همراهيان بگريختند و مهاجر آن يهودى را بكشت .\r\nدر كتاب الاغانى چنين آمده : چون مهاجر بن خالد آن يهودى را كشت ، او را دستگير كردند و نزد معاويه بردند . معاويه به او گفت : خير نبينى ، چرا طبيب مرا كشتى ؟ گفت :\r\nمأمور را كشتم و آمر مانده است . « 2 »\r\nابو عمر پس از ذكر داستان مىگويد : اين داستان در ميان شرح حال نويسان و علماى تاريخ و روايت ، مشهور است و ما مختصرش كرديم . آن را عمر بن شبه در كتاب اخبار المدينه و ديگر مورخان نيز نوشته‌اند .\r\nاين ماجرا در سال 46 هجرى يعنى دومين سال مطرح شدن ولايتعهدى يزيد اتفاق افتاده است .\r\n\r\n\r\n","description":"","footnote":"\r\n( 1 ) . وى به ديدار پيامبر صلّى اللّه عليه و آله نائل گشته است . ابو عمر در الاستيعاب مىنويسد : او از سواران و دليران قريش به شمار آمده و فضيلت و ديندارى و بخشندگى داشته ، فقط از على عليه السّلام روگردان بوده است . ابن حجر در الاصابة مىنويسد : در نظر مردم شام مقامى بزرگ داشت .\r\n( 2 ) . الاستيعاب ، شرح حال عبد الرحمن بن خالد ؛ الاغانى : 15 / 13 ؛ تاريخ طبرى : 6 / 128 ، اين عبارت از ابو عمر در كتاب الاستيعاب است .\r\n","page_name":" 334 ","page_number":342},
  {"content":"\r\n\r\n\r\n3 - 14 - سعيد بن عثمان\r\nسعيد بن عثمان از معاويه تقاضا كرد كه او را به استاندارى خراسان بگمارد ، گفت :\r\nعبيد اللّه بن زياد استاندار آنجاست . « 1 » گفت : پدرم ترا به مقامات سياسى بالا برد و مجال و امكان داد تا به جايى رسيدى كه از آن بالاتر نيست ، اما تو در مقابل ، حق‌شناسى نكرده و سپاس نعمت‌هايش را به جاى نياورده‌اى و يزيد را بر من مقدم داشته و برترى داده‌اى و برايش بيعت ولايتعهدى گرفته‌اى ، در صورتى كه من به لحاظ پدر و مادر و شخصيت بر او برترى دارم . معاويه گفت : خدمتى كه پدرت به من كرده بايستى مورد قدردانى من باشد و از عهدهء اداى سزاى آن برآيم و در همين راه بود كه به خونخواهى او برخاستم تا كارها روبراه گشت و نمىتوانم خودم را در اين زمينه مقصر بدانم .\r\nدربارهء برترى پدرت بر من بايد بگويم : به خدا او بر من برترى دارد و به رسول خدا نزديك‌تر است . دربارهء برترى مادرت بر همسرم ، قابل انكار نيست كه زن قريشى بر زن كلبى برترى دارد . دربارهء برترى تو بر يزيد ، به خدا اگر غوطه « 2 » پر از آدم‌هايى مثل تو باشد ، يزيد را با آن عوض نخواهم كرد . يزيد گفت : اى امير المؤمنين ! او پسر عموى تست و تو از همه سزاوارترى و وظيفه‌دارتر كه به كارش رسيدگى كنى ، اگر در صحبت با تو به من چيزى گفته ، متقابلا به او چيزى خواهم گفت . « 3 »\r\nابن قتيبه به اين عبارت آورده است : چون معاويه به شام رسيد ، سعيد بن عثمان بن عفان كه شيطان قبيلهء قريش و زبان‌آورش بود ، و به حضورش رسيد و گفت : اى امير المؤمنين ! چرا براى يزيد بيعت مىگيرى نه براى من ؟ در حالى كه به خدا قسم مىدانى پدرم بهتر از پدر اوست و مادرم بهتر از مادرش و خودم بهتر از او هستم ، و اين مقام و قدرت را كه دارى ، به وسيلهء پدرم به دست آورده‌اى . معاويه خنديد و گفت :\r\n\r\n\r\n","description":"","footnote":"\r\n( 1 ) . اواخر سال 53 به خراسان رفت و دو سال آنجا بود . ر ك : تاريخ طبرى : 6 / 166 ، 167 .\r\n( 2 ) . باغستانهاى پهناور و معروف پيوسته به دمشق كه از رود بردى سيراب مىشود و در قديم محل سكونت غساسنه بوده است . المنجمد فى الاعلام 511 . ( و )\r\n( 3 ) . تاريخ طبرى : 6 / 171 ؛ تاريخ ابن كثير : 8 / 79 ، 80 .\r\n","page_name":" 335 ","page_number":343},
  {"content":"\r\n\r\nبرادرزادهء عزيز ! دربارهء اينكه پدرت بهتر از من است ، بايد بگويم : يك روز زندگانى عثمان بهتر از عمر معاويه است . دربارهء اينكه مادرت بهتر از همسر من است ، برترى زن قريشى بر زن كلبى امرى مسلم و آشكار است . دربارهء اينكه مقام و قدرتى را كه دارم ، بوسيلهء پدرت بدست آورده‌ام ، اين حكومتى است كه خدا به هركه بخواهد مىدهد .\r\nپدرت كشته شد و بنى عاص در خونخواهى او اهمال نمودند و بنى حرب به آن كمر بستند . بنابراين ، خدمتى كه ما به تو كرده‌ايم ، بيش از آن است كه پدرت به ما كرده است و تو بيش از ما رهين منتى . دربارهء اينكه تو بهتر از يزيدى ، به خدا قسم حاضر نيستم به جاى يزيد خانه‌ام پر از افرادى مثل تو باشد . به‌هرحال ، اين حرف‌ها را كنار بگذار و از من چيزى بخواه تا به تو بدهم .\r\nسعيد بن عثمان بن عفان گفت : من راضى نمىشوم جزئى از حقم را به من بدهى ، همه‌اش را مىخواهم ، يعنى حكومت را . حال كه نمىخواهى همهء حقم را به من بدهى ، از آنچه خدا به تو داده ، به من بده . معاويه گفت : خراسان براى تو باشد . سعيد گفت :\r\nخراسان چيست ؟ گفت : تيول تو باشد و ملك تو و به عنوان بخششى كه به خويشاوند خود مىنمايم . سعيد خشنود و خوشحال از دربار معاويه بيرون رفت ، در حالى كه اين ابيات را مىخواند :\r\n- از امير المؤمنين و فضل و كرمش ياد كردم و گفتم : خدايش به پاس كمكى كه به خويشاوندش كرد ، پاداش نيك دهد .\r\n- گرچه قبلا حرف‌هايى درباره‌اش از زبانم پريده بود كه برخى خردمندانه بود و پاره‌اى خطا .\r\n- امير المؤمنين از ره بزرگوارى چشم از آن بر بست و به كرمش ادامه داد ، هرچند پيش از بازگشتنش نظرش نسبت به من تغيير كرده بود .\r\n- و گفت : اكنون خراسان تيول و ملك تو باشد ! امير المؤمنين را پاداش خير باد .\r\n- اگر عثمان به جاى او مىبود ، هرگز به من بيش از آنچه او به من داد ، نمىداد .\r\nچون گفته‌اش را به معاويه خبر بردند ، به يزيد دستور داد برايش توشهء راه فراهم كند\r\n\r\n","description":"","footnote":"","page_name":" 336 ","page_number":344},
  {"content":"\r\n\r\nو خلعتى برايش فرستاد و تا يك فرسخى هم مشايعتش كرد . « 1 »\r\nابن عساكر مىنويسد : مردم مدينه سعيد را دوست مىداشتند و از يزيد بدشان مىآمد . وى نزد معاويه رفت و معاويه از او پرسيد : اين چه حرفى است كه مردم مدينه مىزنند ؟ گفت : مگرچه مىگويند ؟ گفت مىگويند :\r\n- به خدا قسم يزيد به سلطنت نخواهد رسيد مگر تيغ آهنين سرش را بشكافد . همانا فرمانروا پس از معاويه سعيد خواهد بود .\r\nگفت : چه اشكالى دارد به نظر تو ؟ به خدا پدرم بهتر از پدر يزيد است و مادرم بهتر از مادرش و خودم نيز بهتر از اويم . ما ترا به كار دولتى گماشتيم و هنوز بركنارت نكرده‌ايم ، و حق خويشاوندىمان را نسبت به تو به جاى آورده‌ايم و دست از آن نكشيده‌ايم ، تا اينهمه را كه اينك در چنگ تست ، به دست آوردى . معاويه در پاسخ ، مطلبى را كه از نظر گذشت ، بيان داشت .\r\nآنگاه ابن عساكر مىنويسد : حسن بن رشيق داستان سعيد را با معاويه با تفصيلى بيش از آنچه گذشت ، آورده است ، و سپس روايت حسن بن رشيق را مىآورد كه در آن چنين آمده : معاويه او را به استاندارى خراسان گماشت و يكصد هزار درهم انعام داد . « 2 »\r\n\r\n4 - 14 - نامه‌هاى معاويه در مورد بيعت ولايتعهدى يزيد\r\nمعاويه در نامه‌اى به مروان بن حكم نوشت : سنم زياد شده و توانم از دست رفته است و مىترسم پس از مرگم در ميان امت اختلاف پديد آيد . تصميم دارم كسى را به جانشينى خويش تعيين كنم ، و نمىخواهم بدون مشورت با كسانى كه در مدينه هستند ، كارى انجام دهم . بنابراين ، موضوع را براى آنها مطرح كن و جوابشان را برايم بنويس .\r\nمروان در نطقى به مردم اطلاع داد و مردم گفتند : كار درستى كرده است ، لكن او كسى را بايد براى ما نام ببرد . مروان جريان را به معاويه نوشت ، و او يزيد را نامزد كرد . مروان طى نقطى اين را به مردم اطلاع داده گفت : امير المؤمنين پسرش يزيد را براى جانشينى\r\n\r\n\r\n","description":"","footnote":"\r\n( 1 ) . الامامة و السياسة : 1 / 157 .\r\n( 2 ) . تاريخ ابن عساكر : 6 / 155 .\r\n","page_name":" 337 ","page_number":345},
  {"content":"\r\n\r\nبرگزيده است .\r\nعبد الرحمن بن ابى بكر به نطق ايستاد و گفت : به خدا تو اى مروان نادرست گفته‌اى و معاويه نيز نادرست گفته است . شما نخواسته‌ايد بهترين شخص براى امت محمد اختيار شود ، بلكه مىخواهيد حكومت را به شكل امپراطورى روم شرقى درآوريد تا هرگاه امپراطورى ، بميرد ، پسرش به جايش بنشيند .\r\nمروان گفت : اين همان است كه آيهء و كسى كه به پدر و مادرش گفت : واى بر شما « 1 » ، درباره‌اش نازل گشته است . عايشه از پشت پرده گفتهء مروان را شنيد و صدا زد : اى مروان ! اى مروان ! مردم گوش فرا دادند و مروان روى خود را به طرف عايشه گرداند كه مىگفت : تو گفتى به عبد الرحمن كه آن آيه درباره‌اش نازل شده است ! به خدا دروغ گفتى ، آن آيه نه دربارهء او بلكه دربارهء فلان شخص نازل شده است ، اما تو كسى هستى كه مورد لعنت پيامبر خدا قرار گرفته‌اى . « 2 »\r\nحسين بن على هم برخاست و پيشنهاد معاويه را تقبيح و رد كرد . عبد اللّه بن عمر و عبد اللّه بن زبير نيز همين كار را كردند . مروان عكس العمل‌هاى آنها را به معاويه گزارش داد . معاويه قبلا نامه‌هايى به استاندارانش نوشته بود حاوى تعريف و تمجيد از يزيد و دستور داد كه هيأت‌هايى به نمايندگى مردم استان‌ها به پايتخت بفرستند . در ميان آنها محمد بن عمرو بن حزم از ميدنه بود و احنف بن قيس در ميان هيأت اعزامى از بصره .\r\nمحمد بن عمرو به معاويه گفت : هر زمامدارى مسئول رعيت خويش است ، بنابراين توجه داشته باش چه كسى را به حكومت بر امت محمد مىگمارى .\r\nمعاويه از سخن او سخت ناراحت گشت و او را باز پس فرستاد و به احنف بن قيس دستور داد به ملاقات يزيد برود . پس از پايان ديدارش از او پرسيد : برادر زاده‌ات را چگونه يافتى ؟ احنف گفت : جوانى بود و نشاط و تكاپو و شوخى و مزاح ! مدتى بعد ، معاويه - وقتى هيأت‌هاى نمايندگى استان‌ها جمع شده بودند ، به ضحاك بن قيس فهرى گفت : من مىروم سخنرانى كنم . وقتى سخنم را به پايان بردم تو از من تقاضا كن براى\r\n\r\n\r\n","description":"","footnote":"\r\n( 1 ) . احقاف 46 / 17 .\r\n( 2 ) . ر ك : الغدير ( متن عربى / چ 1 ) : 8 / 252 ، 253 .\r\n","page_name":" 338 ","page_number":346},
  {"content":"\r\n\r\nيزيد بيعت بگيرم و مرا به اين كار تشويق كن . چون معاويه براى مردم شروع به سخنرانى كرد و از اهميت كار اسلام و احترام خلافت و حق آن سخن گفت و از اينكه خدا دستور داده از زمامداران اطاعت شود ، و سپس نام يزيد را به ميان آورد و از فضل و سياست دانىاش حرف زد و پيشنهاد كرد برايش بيعت شود . ضحاك برخاست و خدا را سپاس و ستايش كرد و گفت : اى امير المؤمنين ! مردم پس از تو به زمامدارى احتياج دارند و تجربه به ما نشان داده كه وحدت و همبستگى مانع خونريزى مىشود و توده را در صلاح مىدارد و راهها را امن و امان مىگرداند و مايهء عاقبت بخيرى مىشود . روزگار در تحول است و خدا هرروز حالى تازه پيش مىآورد ، و يزيد پسر امير المؤمنين چنان كه مىدانى ، خوش اعتقاد است و نيك رو و به لحاظ علم و بردبارى و تدبير در شمار برترين افرادمان .\r\nبنابراين ، او را وليعهد خويش ساز تا پس از تو پرچم ما باشد و پناهگاهى كه به او پناه جوييم و در سايه‌اش آرام گيريم . عمرو بن سعيد اشدق نيز سخنى همين‌گونه گفت . پس از او يزيد بن مقنع عذرى به نطق ايستاد و با اشاره به معاويه گفت : اين امير المؤمنين است ، اگر مرد ، يزيد فرمانروا خواهد بود و هركس نپذيرد ، سروكارش با شمشير خواهد بود . معاويه گفت : بنشين كه تو سر سخنورانى ، آنگاه ديگر اعضاى هيأت‌هاى اعزامى نيز يكايك سخن گفتند .\r\nمعاويه از احنف بن قيس نظر خواست . احنف گفت : اگر بخواهيم راست بگوييم ، از شما مىترسيم و اگر بخواهيم دروغ بگوييم ، از خدا بيمناكيم . تو اى امير المؤمنين ! يزيد را بهتر مىشناسى و مىدانى در شب و روز و آشكار و نهان چه مىكند و به كجا رفت‌وآمد دارد . اگر مىدانى مايهء رضاى خداى متعال و امت اسلام است ، درباره‌اش با كسى مشورت نكن ، و اگر او را غير از اين مىدانى در حالى كه به سوى آخرت روانى ، عشرت دنيايش را فراهم ميار . وظيفهء ما فقط اين است كه بگوييم : به گوش مىگيريم و فرمان مىبريم .\r\nمردى شامى برخاسته گفت : نمىدانيم اين دهاتى عراقى چه مىگويد . كار ما اين است كه بشنويم و اطاعت كنيم و شمشير بزنيم . آنگاه مردم متفرق گشتند ، در حالى كه\r\n\r\n","description":"","footnote":"","page_name":" 339 ","page_number":347},
  {"content":"\r\n\r\nسخنان احنف بن قيس را بازگو مىكردند . معاويه به دوستانش انعام و اكرام مىكرد و با مخالفان مدارا مىنمود و نرمش نشان مىداد تا آنكه بيشتر مردم با او همعهد گشتند و بيعت نمودند . « 1 »\r\n\r\nبيان ديگرى از همين ماجرا\r\nمورخان مىنويسند : معاويه اندكى پس از درگذشت حسن ، خدايش رحمت كناد ، در شام با يزيد به ولايتعهدى بيعت كرد و بيعتش را كتبا به شهرستانها اطلاع داد . استاندارش در مدينه ، مروان بن حكم بود . در نامه‌اى به او اطلاع داد كه با يزيد بيعت كند و نيز دستور داد قريش و ديگر مردمى را كه در مدينه‌اند ، گرد آورد تا با يزيد بيعت نمايند .\r\nمروان چون نامه را خواند ، از انجامش خوددارى نمود و قريش نيز از بيعت با يزيد خوددارى ورزيدند . سپس به معاويه نوشت : قوم و قبيله‌ات از انجام تقاضايت داير بر بيعت با يزيد خوددارى نمودند . نظرت را برايم بنويس . معاويه چون دانست كه كارشكنى از طرف مروان صورت گرفته است ، به او نوشت كه از استاندارىاش كناره بجويد ، و اطلاع داد كه سعيد بن عاص را به استاندارى مدينه منسوب كرده است .\r\nوقتى نامهء معاويه به مروان رسيد . خشمناك گشت و با خانواده‌اش و جمع كثيرى از خويشاوندانش به راه افتاد و نزد بنى كنانه كه از خويشاوندان مادرىاش بودند ، رفت و شكوه كرد و جريان كارش را با معاويه شرح داد و اين را كه بدون مشورت و تبادل نظر با او پسرش يزيد را به جانشينى تعيين كرده است . بنى كنانه گفتند : ما نيزه‌اى هستيم در دست تو و تيغى در نيامت ، ما با هركه تو بخواهى ، خواهيم جنگيد . رهبرى و تدبير با تست و اطاعت از ما . آنگاه مروان با هيأت پرشمارى از ايشان و از خويشاوندان و خانواده‌اش به طرف دمشق به راه افتاد و به دربارش رفت روزى كه به مردم اجازهء ملاقات داده بود .\r\nدربان چون چشمش به جمعيت انبوهى افتاد كه از قوم و خويشان مروان بودند ، به او\r\n\r\n\r\n","description":"","footnote":"\r\n( 1 ) . العقد الفريد : 2 / 302 - 304 ؛ الكامل ، ابن اثير : 3 / 214 - 216 .\r\n","page_name":" 340 ","page_number":348},
  {"content":"\r\n\r\nاجازهء ورود نداد . آنها با او گلاويز شدند و به صورتش زدند تا به يكسو شد . مروان با همراهانش وارد شد و به نزديك معاويه رفتند تا جايى كه مروان به او دسترسى داشت .\r\nپس از اينكه او را به عنوان خليفه سلام كرد ، گفت : خداى بس پر عظمت و پراهميت است . هيچ نيرومندى به گرد قدرتش نرسد . در ميان بندگانش كسانى را آفريده كه پايهء دينش را تشكيل مىدهند و از طرف او ناظر كشورها و بلادند و جانشينانش در ادارهء مردمند و به وسيلهء آنان ستم را از ميان برمىدارد و پيوند دين را محكم و يقين را پيوسته مىگرداند و پيروزى را فرا چنگ مىآرد و گردن فرازان را خوار مىسازد . پيش از تو خلفاى ما اين را مىدانستند و در حق جمعى چنين قائل بودند ، و ما در راه فرمانبردارى خدا يار و ياورشان بوديم و عليه مخالفان مددكارشان ، به طورى كه ما قدرت مىداديم و كژى منحرفان را راست مىساختيم و در كارهاى مهم طرف مشورت بوديم و در ادارهء مردم فرماندار ، لكن امروز گرفتار كارهاى خودسرانه و ناجور گشته‌ايم ؛ تو عنان گمراهى را رها مىكند و بدترين افراد به كار مىگمارى . چرا با ما كه صاحب اختيار و ذى حق هستيم ، در كارهاى عمومى كشور مشورت نمىكنى و رأى ما را مورد توجه قرار نمىدهى ؟ به خدا قسم اگر پيمان‌هاى مؤكد و عهدهاى متين در ميان نبود ، كژى متصدى حكومت را درست مىكردم و او را به راه مىآوردم . بنابراين ، اى پسر ابو سفيان ! حكومت را درست كن و از وليعهدى كودكان دست بردار ، و بدان كه قبيلهء تو خيرخواه تو هستند و نمىخواهند با تو سر دشمنى پيش گيرند .\r\nمعاويه از سخن مروان به شدت خشمگين گشت ، اما بعدا با بردبارىاى كه از خود نشان داد ، خشم خويش را فرو خورد و دست مروان را فشرد و گفت : خدا براى هرچيز اصلى قرار داده است و براى هرخيرى اهل و ذى حقى ، آنگاه ترا در نظرم دوست و معزز گردانيده است . بسيار خوش آمدى و قدم بر چشم ما نهادى . از خلفاى فقيد و شهداى پارسا نام آوردى ، آنان همان‌گونه بودند كه توصيف نمودى و تو همان مقام را نزدشان داشتى كه بيان كردى و ما همان‌گونه كه گفتى ، گرفتار كارهاى خودسرانهء ناجور گشته‌ايم و به كمك تو اى پسر عمو اميدواريم آنها را به سامان آوريم و مشكلات را بر طرف نماييم\r\n\r\n","description":"","footnote":"","page_name":" 341 ","page_number":349},
  {"content":"\r\n\r\nو تيرگى و ستم را از ميان برداريم تا كارها سهل و روبراه شود . تو پس از امير المؤمنين و نظير او هستى و در هركارى پشت و پناهش . خويشاوندانت را به كارهاى مهم دولتى گماشته‌ام و سهم ترا از ماليات ارضى بيش از ديگران ساخته‌ام و اكنون نيز هيأتى را كه همراه آورده‌اى ، جايز و انعام خواهم داد و پذيرايى شايان خواهم كرد و تعهد مىكنم كه ترا بىنياز سازم و تقاضايت را برآورم و خشنودت گردانم .\r\nآنگاه ماهانه‌اى به مبلغ هزار دينار براى او مقرر داشت و يكصد دينار به حساب هر يك از افراد خانواده‌اش به او پرداخت .\r\n\r\nنامهء معاويه به سعيد بن عاص\r\nمعاويه به سعيد بن عاص كه استاندار او در مدينه بود ، نامه‌اى فرستاده دستور داد مردم مدينه را به بيعت دعوت كند و نام كسانى را كه اقدام مىكنند و كسانى را كه كوتاهى مىنمايند ، به او گزارش دهد . چون نامه به سعيد بن عاص رسيد ، مردم را به بيعت يزيد فراخواند و خشونت نمود و سختگيرى نشان داد و هركس را كه در بيعت‌كردن كوتاهى مىنمود ، مورد حمله قرار داد ، ليكن مردم - به استثناى عدهء انگشت شمارى - بىعلاقگى نشان دادند ، مخصوصا بنى هاشم كه حتى يك نفرشان بيعت ننمود ، و ابن زبير بيش از همه كس در تقبيح و رد بيعت يزيد شدت به خرج مىداد . سعيد بن عاص جريان را به معاويه اينطور گزارش داد :\r\nبه من دستور دادى مردم را به بيعت يزيد پسر امير المؤمنين دعوت كنم و نام كسانى را كه اقدام مىكنند و آنان كه كوتاهى مىنمايند به تو گزارش نمايم . اكنون به اطلاعت مىرسانم كه مردم از آن خوددارى مىنمايند ، بويژه خاندان پيامبر از بنى هاشم كه حتى يك تن هم موافقت ننموده است و اطلاعاتى از آنان به من رسيده كه ناخوشايند است ، اما كسى كه دشمنى و مخالفت خود را با اين كار علنى نمود ، عبد اللّه بن زبير است . من جز به كمك سواره نظام و مردان جنگى زورم به آنها نمىرسد . يا مرا به ساز و برگ و نيرو مجهز ساز ، يا اينكه خودت بيا و ببين در اين‌باره چه تصميمى مىگيرى ، و السّلام .\r\n\r\n","description":"","footnote":"","page_name":" 342 ","page_number":350},
  {"content":"\r\n\r\nمعاويه نامه‌هايى به عبد اللّه بن عباس ، عبد اللّه بن زبير ، عبد اللّه بن جعفر ، و حسين بن على ، رضى اللّه عنهم ، نوشت و به سعيد بن عاص دستور داد آنها را به ايشان برساند و جوابشان را ارسال دارد . به سعيد بن عاص نوشت :\r\nنامه‌ات رسيد . اطلاع حاصل شد كه مردم نسبت به بيعت بىاعتنايى نشان مىدهند ، مخصوصا بنى هاشم ، و نيز نظر عبد اللّه بن زبير را دانستم . به رؤساى آنان نامه‌هايى نوشته‌ام ، آنها را به ايشان برسان و جوانشان را بگير و برايم بفرست تا بررسى كرده تصميم بگيرم . اراده‌ات را محكم كن و قدرت نشان بده و نيت خويش را خوب كن و ملايمت و نرمى پيشه ساز و از اينكه شكاف و بلوا به وجود آورى ، برحذر باش ، زيرا ملايمت و نرمش از خردمندى و رشد عقل است و ايجاد اختلاف و بلوا از بىمايگى است . مخصوصا خاطر حسين را عزيز بدار و مگذار كار ناخوشايندى از تو نسبت به او سر بزند ، زيرا او خويشاوند است و حق عظيمى به گردن ما دارد كه هيچ مرد و زن مسلمانى منكرش نمىشود . او شير دليرى است و مىترسم اگر با او تبادل نظر و بحث كنى ، در برابرش تاب نياورى . اما آن‌كه با درندگان راه مىآيد و حيله و تدبير مىنمايد ، عبد اللّه بن زبير است . بنابراين ، از او به شدت برحذر باش ، مگر خدا به دادمان برسد و ما را يارى فرمايد . من هم آمدنى هستم اگر خدا بخواهد ، و السّلام . « 1 »\r\nآنان چيزى بر زبان مىآورند كه در دل ندارند . « 2 » آرى ، حسين و پدرش و برادرش از نظر خويشاوندى حق عظيمى بر گردن ديگران دارند كه هيچ مرد و زن مسلمانى منكرش نمىشود ، جز معاويه و دار و دسته و دنباله روانش كه با وجود اين اعتراف ، سر ناسازگارى با آنان پيش گرفتند و دشمنى نمودند ، و چون دنيا را به كام خويش يافتند ، آن پيوند خويشاوندى مقدس و پراهميت را محترم نداشتند و آن حق عظيم را منكر گشتند و پيوند خويشاوندى با آن بزرگواران را - اگر بتوان ميان پيشوايان امت و آزاد شدگان فتوحات اسلامى پيوندى به تصور آورد - گسستند و پاس حرمتش را نگاه نداشتند .\r\n- پيوند قوم و خويشى ميان كسانى كه وحدت اخلاقى و اشتراك در فضايل ندارند ، محال\r\n\r\n\r\n","description":"","footnote":"\r\n( 1 ) . الامامة و السياسة : 1 / 144 - 146 .\r\n( 2 ) . آل عمران 3 / 167 .\r\n","page_name":" 343 ","page_number":351},
  {"content":"\r\n\r\nاست وحدت و نزديكى ايجاد كند .\r\n- دوستى و پيوستگى سلمان با پيامبر و خاندانش سبب خويشاوندى او با ايشان گشت ، حال آنكه پيوند خويشاوندى نوح و فرزندش از ميان برفت . « 1 »\r\n\r\nنامهء معاويه به حسين بن على عليه السّلام\r\nبه من اطلاع رسيده كه كارهايى كرده‌اى كه گمان نمىكردم بكنى . وفاى به پيمان بيعت ، از ميان مردم براى كسانى بيش از همه سزاوارتر و واجب‌تر است كه چون تو اهميت و مقام و افتخارات و منزلتى داشته باشند كه خدايت نايل گردانيده است .\r\nبنابراين ، رو به ناسازگارى ميار ، از خدا بترس ، اين امت را به فتنه و آشوب نينداز ، به مصلحت خودت و دينت و امت محمد بينديش و مگذار كسانى كه ايمان نمىآورند ، ترا از راه به دركنند .\r\nحسين ، رضى اللّه عنه ، در جوابش چنين نوشت :\r\nنامه‌ات رسيد . نوشته‌اى به تو گزارش رسيده كه من كارهايى كرده‌ام كه گمان نمىكردى بكنم . تنها خداوند متعال است كه انسان را به كارهاى نيك رهنمون گشته توفيق انجامش را مىدهد . دربارهء اين‌كه به تو گزارش رسيد دربارهء من ، بايد بگويم كه آنها را سخن‌چينان جاسوس‌منش و اختلاف‌انداز به تو گزارش كرده‌اند و آن گمراهان منحرف و بىدين دروغ گفته‌اند . من نه تصميم به جنگ گرفته‌ام و نه در پى اختلافم . من از خدا در مورد ترك آن از تو و از دار و دسته‌ات نگرانم ، از حزب ستمكارى كه مقدسات را پايمال مىسازد و خون ناحق مىريزد و همدست شيطان مطرود است . « 2 »\r\n\r\nنامهء معاويه به عبد اللّه بن جعفر\r\nمىدانى كه ترا بر ديگران ترجيح مىدهم و نسبت به تو و خانواده‌ات نظر خوبى دارم .\r\n\r\n\r\n","description":"","footnote":"\r\n( 1 ) . از قصيدهء مشهور ابو فراس .\r\n( 2 ) . نامهء مذكور در همين جلد به نظرتان رسيد . ر ك : الغدير ( متن عربى / چ 5 ) : 10 / 160 .\r\n","page_name":" 344 ","page_number":352},
  {"content":"\r\n\r\nدربارهء تو خبر ناخوشايندى به من رسيده است . اگر بيعت كنى ، سپاسگزارى خواهد شد و اگر خوددارى نمايى ، مجبور خواهى گشت ، و السّلام .\r\nعبد اللّه بن جعفر در جوابش چنين نوشت :\r\nنامه‌ات رسيد و از اينكه نوشته‌اى مرا بر ديگران ترجيح مىدهى ، آگاه شدم . اگر چنين كنى ، خودت را به سعادت رسانده‌اى و اگر خوددارى نمايى ، نسبت به خودت كوتاهى نموده‌اى . اما اينكه نوشته‌اى مرا مجبور خواهى كرد با يزيد بيعت كنم ، به جان خودم قسم ، پيش از آنكه تو مرا به آن بيعت مجبور كنى ، ما تو و پدرت را مجبور كرديم تا بر خلاف ميل خود اسلام آورديد ، و السّلام . « 1 »\r\n\r\nنامهء معاويه به عبد اللّه بن زبير\r\nبراى عبد اللّه بن زبير اين ابيات را فرستاد :\r\n- مردان بزرگوار را ديده‌ام كه چون از ره بردبارى دست از ايشان بردارند ، نسبت به آن بردبار حق‌شناسى مىنمايند .\r\n- مخصوصا اگر آن‌كه گذشت كرده ، در عين قدرت كرده باشد كه در اين صورت بايد بيشتر حق‌شناسى و تجليلش كرد .\r\n- تو پست نيستى تا كسى كه سرزنشگر تست ، ترا به خاطر كردارى كه بروز داده‌اى ، سرزنش نمايد .\r\n- بلكه حقه باز ناخالصى هستى كه جز دغلى و نادرستى نمىشناسى ، چنان كه قبل از هم اين ابليس با آدم دغلى كرده است .\r\n- ولى با كار خويش فقط خود را گول زده‌اى و با اينكه سابقا معزّز و محترم بوده‌اى ، اما اكنون ملعون و مايهء ننگ گشته‌اى .\r\n- من مىترسم ترا به كردارت كيفر دهم و آنگه خدا آن را كه ستمكارتر است ، به كيفر رساند .\r\n\r\n\r\n","description":"","footnote":"\r\n( 1 ) . الامامة و السياسة : 1 / 147 ، 148 .\r\n","page_name":" 345 ","page_number":353},
  {"content":"\r\n\r\nعبد اللّه بن زبير در جوابش چنين نوشت :\r\n- هان ! خدايى كه او را مىپرستم ، سخنت را شنيد و او كه خداى خلق است ، آن كس را كه ستمكارتر است ، رسوا ساخت .\r\n- آن كس را كه در برابر خداى بسيار حليم گستاخى مىنمايد و از هركس در فرو رفتن به منجلاب گناه و تبهكارى شتابزده‌تر است .\r\n- آيا از اين مغرور گشته و خود را گم كرده‌اى كه به تو گفته‌اند : در عين قدرت بردبارى ؟\r\nحال آنكه بردبار نيستى ، بلكه خود را به بردبارى مىزنى .\r\n- اگر تصميمى را كه دربارهء من دارى ، عملى سازى ، خواهى ديد كه شير ميدان نبرد و پيكارم .\r\n- و قسم ياد مىكنم اگر بيعتى كه با تو كرده‌ام ، نبود و اينكه نمىخواهم آن را زير پا بگذارم ، جان سالم از دستم به در نمىبردى . « 1 » .\r\n\r\nبيعت ولايتعهدى يزيد در مدينه\r\nمعاويه در سال 50 هجرى به حج رفت و در رجب 56 به عمره . در هردو سفر در پى بيعت‌گيرى براى يزيد بود و در اين راه اقدامات و مذاكراتى كرده و گفتگوهايى با اصحاب و شخصيت‌هاى برجستهء امت داشته است ، لكن مورخان روايات و اخبار اين دو سفر را به هم آميخته‌اند و به طور مشخص و متمايز ذكر نكرده‌اند .\r\n\r\nسفر اول\r\nابن قتيبه مىنويسد : آورده‌اند كه معاويه از ذكر بيعت يزيد خوددارى كرد تا سال 50 هجرى كه به مدينه درآمد . مردم به استقبالش رفتند و چون به اقامتگاهش رسيد به دنبال عبد اللّه بن عباس ، عبد اللّه بن جعفر بن ابى طالب ، عبد اللّه بن عمر ، و عبد اللّه بن زبير فرستاد و به حاجبش دستور داد تا آنان از حضورش نرفته‌اند ، به كسى اجازهء ورود ندهد . وقتى\r\n\r\n\r\n","description":"","footnote":"\r\n( 1 ) . الامامة و السياسة : 1 / 147 ، 148 .\r\n","page_name":" 346 ","page_number":354},
  {"content":"\r\n\r\nنشستند ، گفت : خدايى را سپاس كه به ما دستور داده سپاسش گوييم و وعده داده كه ثواب سپاسش را به ما ارزانى دارد ، او را بسيار سپاس مىگوييم همان‌گونه كه ما را بسيار نعمت داده است ، و اعتراف مىنماييم كه خدايى جز خداى يگانهء بىشريك نيست و محمد بنده و فرستادهء اوست . من سنم زياد شده و توانم برفته و اجلم فرا رسيده است و چيزى نمانده دعوت حق را لبيك بگويم . به نظرم اين‌طور رسيد كه يزيد را جانشين خويش سازم تا پس از من حاكم شما باشد و فكر مىكنم مايهء خشنودى شما باشد ، شما كه بزرگان قريش و نيكان و نيك زادگان آن هستيد . تنها چيزى كه باعث شد حسن و حسين را با اينكه به آنها نظر خوبى دارم و خيلى دوستشان مىدارم ، دعوت نكنم ، اين بود كه آنها فرزند همان پدرند . حالا شما جواب درست و خوبى به امير المؤمنين بدهيد .\r\nعبد اللّه بن عباس چنين گفت :\r\nخدايى را سپاس كه از الهام به ما فرمود سپاسش گوييم و شكرگزارى بر نعمت‌ها و خدماتش را وظيفهء ما شمرد ، و اعتراف مىنمايم كه خدايى جز خداى يگانهء بىشريك نيست و محمد بنده و فرستاده اوست ، درود خدا بر محمد و آل محمد . تو حرف زدى و ما گوش كرديم ، گفتى و شنيديم . خداى عزّ و جل محمد را به رسالت برگزيد و او را براى دريافت و ابلاغ وحى اختيار نمود و بر همهء آفريدگان مزيت نهاد و افتخار داد . بنابراين ، برترين و با افتخارترين افراد آنهايند كه با محمد و الهامش ارتباط دارند و سزاوارترين فرد به تصدى حكومت و امر اسلام نزديك‌ترينشان به وى است ، و امت اختيارى جز اين ندارند كه در برابر پيامبرشان تسليم باشند ، چون خدا او را براى امت اختيار كرده و او كه خداى عليم و حكيم است ، محمد را از روى علم و آگاهى كامل اختيار كرده است . در خاتمه براى خود و براى شما از خدا آمرزش مىطلبم .\r\nبعد عبد اللّه بن جعفر برخاسته چنين گفت :\r\nسپاس خداى را كه درخور سپاس است و سپاس او را رسد . او را سپاس مىگوييم كه از ره الهام سپاسش را به ما آموخته است ، و از او اميد مىداريم كه ما را در اداى حقش يارى دهد . اعتراف مىنمايم كه خدايى جز خداى يگانهء بىنياز و پايدار نيست ، خدايى\r\n\r\n","description":"","footnote":"","page_name":" 347 ","page_number":355},
  {"content":"\r\n\r\nكه همسر و فرزندى نگرفته است ، و محمد بنده و فرستادهء اوست . دربارهء اين خلافت هرگاه به قرآن عمل شود ، در آن آمده كه خويشاوندان به حكم كتاب خدا به يكديگر سزاوارترند « 1 » ، و در صورتى كه به سنت رسول خدا عمل شود ، بايد متعلق به خويشاوندان وى باشد ، و اگر به رويهء ابو بكر و عمر عمل شود ، باز چه كسى برتر و كامل‌تر از خاندان پيامبر است و ذى حق‌تر به تصدى حكومت اسلام ؟ به خدا قسم ، اگر او [ على 
  ] را پس از پيامبرشان عهده‌دار حكومت كرده بودند ، حكومت را به متصدى حقيقى و شايسته‌اش سپرده بودند به سبب ديندارى و راست روىاش و براى اينكه حكم خدا به كار بسته شود و از شيطان پيروى نگردد كه در آن صورت حتى دو نفر در ميان امت اختلاف نمىيافتند و شمشيرى كشيده نمىشد . بنابراين ، اى معاويه ! از خدا بترس ، زيرا تو زمامدار گشته‌اى و ما تحت سرپرستى تو قرار گرفته‌ايم . از اين جهت ، به مصالح مردمى كه تحت سرپرستى او قرار گرفته‌اند ، بينديش ، زيرا فرداى قيامت در اين خصوص از تو بازخواست خواهد شد . اما آنچه دربارهء دو پسر عمويم [ حسن و حسين 
  ] گفتى و اينكه آنان را دعوت نكردى ، به خدا قسم ، كار درستى نكردى و اين كار را نمىتوانى بكنى مگر به وسيله و با رضايت آنان ، و تو خود مىدانى كه آن دو معدن دانش و بزرگوارى و نجابتند ، چه اعتراف كنى و چه انكار . در خاتمه از خدا براى خود و براى شما آمرزش مىطلبم .\r\nآنگاه عبد اللّه بن زبير شروع به سخن كرد و گفت :\r\nخداى را سپاس كه دينش را به ما آموخت و شناساند و ما را با پيامبرش به افتخار نايل آورد . او را بر پيش آوردهايش سپاس مىگويم و اعتراف مىنمايم كه خدايى جز خداى يگانه نيست و محمد بنده و فرستادهء اوست . اين خلافت فقط از آن قريش است كه با كردار پسنديده و اعمال ستوده‌اش آن را به دست مىگيرد با تكيه بر اجداد پر افتخار و فرزندان بزرگ منش خويش . بنابراين ، اى معاويه ! از خدا بترس و دربارهء خويش به انصاف گراى ، زيرا اين عبد اللّه بن عباس پسر عموى رسول خداست و اين عبد اللّه بن جعفر\r\n\r\n\r\n","description":"","footnote":"\r\n( 1 ) . انفال 8 / 75 .\r\n","page_name":" 348 ","page_number":356},
  {"content":"\r\n\r\nذو الجناحين پسر عموى رسول خدا ، و من عبد اللّه بن زبير پسر عمهء رسول خدا ، و على از خود دو فرزندش حسن و حسين را به جا گذاشته است و تو مىدانى كه آن دو كيستند و چه شخصيتى دارند . بنابراين ، اى معاويه ! از خدا بترس كه تو خود ميان ما و خويش داورى .\r\nبالاخره عبد اللّه بن عمر لب به سخن گشود و چنين گفت :\r\nخدايى را سپاس كه ما را با دينش به عزت رسانيد و با پيامبرش به افتخار نايل آورد .\r\nاين خلافت ، مثل رژيم امپراطورى روم شرقى يا رژيم امپراطورى روم غربى يا شاهنشاهى ايران نيست كه حكومت را پسر از پدر ارث ببرد و ولايتعهدى داشته باشد .\r\nاگر مثل آنها مىبود ، من پس از پدرم متصدى خلافت مىشدم . به خدا قسم ، مرا فقط از آن جهت به عضويت شوراى شش نفره در نياورد كه چنين وابستگىاى ميان من و پدرم وجود نداشت . خلافت منحصر به همهء قبيلهء قريش است و متعلق به كسى كه شايستهء آن باشد و مسلمانان او را بپسندند و با او موافق باشند ، آن‌كه پرهيزكارتر و پيش از همه مورد رضايت باشد . بنابراين ، اگر تو مىخواهى خلافت را ( نه به كسى كه آن شرايط و خصال را داشته باشد ، بلكه ) به يك نوجوان قرشى بسپارى ، درست است كه يزيد از نوجوانان قريش است ، لكن توجه داشته باش كه در پيشگاه خدا و به هنگام بازخواست و كيفرش از يزيد كارى به نفعت برنخواهد آمد .\r\nدر اين وقت معاويه چنين گفت :\r\nسخن گفتم و سخن گفتيد . حقيقت اين است كه پدران رفته‌اند و پسران مانده‌اند .\r\nپسرم را بيش از پسرانشان دوست مىدارم . به علاوه ، اگر با پسرم همصحبت شويد ، خواهيد ديد كه حرف زن است . حكومت از آن بنى عبد مناف بود ، زيرا خويشاوند رسول خدا هستند ، اما وقتى رسول خدا درگذشت ، مردم ابو بكر و عمر را بدون اينكه از خاندان پادشاهى و خلافت باشند ، به حكومت برداشتند ، با اين حال ، آن دو رويهء پسنديده‌اى را پيش گرفتند . بعد ، حكومت برگشت به دست بنى عبد مناف ، و تا روز قيامت در دست آنان خواهد ماند . خدا ترا اى پسر زبير و ترا اى پسر عمر از تصدى آن\r\n\r\n","description":"","footnote":"","page_name":" 349 ","page_number":357},
  {"content":"\r\n\r\nمحروم كرده است ، اما اين دو پسر عمويم ، يعنى عبد اللّه بن عباس و عبد اللّه بن جعفر ، به خواست خدا از جرگهء گردانندگان حكومت بيرون نخواهند بود انشاء اللّه .\r\nسپس دستور كوچ داد كاروانش را و ديگر بيعت يزيد را به ميان نياورد و مواجب و انعام آنان را نيز قطع نكرد ، و بعد راهى شام گشت و دم از بيعت فروبست و آن را مطرح نساخت تا سال 51 هجرى . « 1 »\r\nدر اين نوشتهء تاريخى ذكرى از سخن عبد الرحمن بن ابى بكر به ميان نيامده ، اما ابن حجر در الاصابة نوشت است كه معاويه مردم را به بيعت‌كردن با يزيد خواند .\r\nحسين بن على ، ابن زبير ، و عبد الرحمن بن ابى بكر سخن گفتند . عبد الرحمن در جواب پيشنهاد معاويه گفت : مگر اين رژيم امپراطورى روم شرقى است كه هروقت امپراطورى مرد ، پسرش به جايش بنشيند ؟ به خدا هرگز چنين نخواهيم كرد . « 2 »\r\n\r\nبيان ديگرى از گفتگوهاى سفر اول\r\nمعاويه به قصد حج وارد مدينه شد . « 3 » نزديكىهاى مدينه مردم پياده و سواره به استقبالش رفتند ، و زنان و كودكان بيرون آمدند ، و هركس برحسب توانايى از او استقبال نمود . او با مخالفان نرمش نشان داد و با جمعيت صحبت كرد و براى جلب خاطر و رضايتشان كوشيد و چرب زبانى نمود مگر آنان را با كارى كه ديگر مردمان كرده بودند ، موافق سازد . كار را به جايى رساند كه در يكى از اين همين صحبت‌ها به مردم مدينه گفت : خستگى اين راه دراز را فقط به اميد ديدار شما بر خود هموار مىساختم و ناملايمات را به همين خاطر تحمل مىكردم تا اينكه به ديدار شما مجاوران مزار پيامبر خدا نائل گشتم . در جوابش خوشامد بسيار گفتند و چون به « جرف » رسيد ، حسين به على و عبد اللّه بن عباس به استقبالش رفتند و او با اشاره به آن دو ، به مردم گفت : اينان دو\r\n\r\n\r\n","description":"","footnote":"\r\n( 1 ) . الامامة و السياسة : 1 / 142 - 144 ؛ جمهرة الخطب : 2 / 233 - 236 .\r\n( 2 ) . الاصابة : 2 / 408 .\r\n( 3 ) . اتفاق مورخان بر اين است كه معاويه در سال 50 هجرى به حج رفته است .\r\n","page_name":" 350 ","page_number":358},
  {"content":"\r\n\r\nسرور بنى عبد منافند ، آنگاه رو به ايشان كرد و با آنان هم سخن گشت و بناى تحبيب را گذاشت . گاه با اين يك سخن مىگفت و گاه به آن ديگر لبخند مىزد ، تا رسيد به مدينه .\r\nدر آنجا مردان و زنان و كودكان آمدند به او سلام كردند و با موكبش همراه گشتند تا به اقامتگاهش درآمد . حسين به خانه رفت و عبد اللّه بن عباس به مسجد . معاويه با جمع كثيرى از شاميان روانهء خانهء ام المؤمنين عايشه گشت و اجازهء ملاقات خواست .\r\nعايشه فقط به او اجازه داد و چون درآمد ، مستخدم عايشه ، ذكوان آنجا بود . عايشه به معاويه گفت : چگونه اطمينان كردى و نترسيدى از اينكه مردى را به كمينت بنشانم تا ترا به كيفر قتل برادرم محمد بن ابى بكر به قتل رسانم ؟ گفت : تو چنين كارى نمىكنى . پرسيد چطور ؟ گفت : چون من در حريمى امن قرار دارم ، در خانهء رسول خدا .\r\nدر اين وقت ، عايشه خدا را سپاس و ثنا گفت و از رسول خدا ياد كرد و از ابو بكر و عمر ، و او را تشويق كرد كه از آن دو تقليد و پيروى كند ، آنگاه به سخن خويش پايان داد .\r\nمعاويه لب به سخن نگشود از ترس اين‌كه نطقى به بلاغت و شيوايى نطق عايشه نتواند كرد ، ناچار به طور عادى شروع به حرف زدن كرد گفت : اى ام المؤمنين ! تو خداشناسى و پيامبرشناس و به ما دين آموخته‌اى و خيرمان را گوشزد كرده‌اى . و در خور آنى كه فرمانت به كار بسته و اطاعت شود و سخنت پذيرفته آيد . كار يزيد ، پيشامدى بوده به تقدير خدا كه صورت گرفته و تمام شده است و مردم اختيار آن را ندارند . اكنون كه مردم بيعت كرده‌اند و پيمان و تعهدشان بر گردنشان قرار گرفته و مؤكد گشته است ، آيا به نظر تو بايد پيمان و عهدشان را بشكنند ؟\r\nعايشه از حرف او پى برد كه بر ولايتعهدى يزيد مصمم است و به كار خود ادامه خواهد داد . به همين جهت ، به او گفت : اين‌كه از عهد و پيمان سخن به ميان آوردى ، از خدا بترس و در حق اين جماعت چند نفره كار ناروايى نكن و در موردشان عجله به خرج نده شايد كارى كه ناخوشايندت باشد ، از آنان سر نزند .\r\nدر اين هنگام ، معاويه برخاست كه برود . عايشه به او گفت : تو حجر و يارانش را كه افرادى عابد و پارسا و مجتهد بودند ، به قتل رساندى . معاويه گفت : اين سخن را كنار\r\n\r\n","description":"","footnote":"","page_name":" 351 ","page_number":359},
  {"content":"\r\n\r\nبگذارد . رفتارم با تو چگونه است و در برآوردن تقاضاهايت ؟ گفت : خيلى خوب . گفت :\r\nپس ما و آنان را به حال خود بگذار تا وقتى به آستان پروردگارمان برده شديم ، به كارمان رسيدگى شود .\r\nآنگاه همراه ذكوان از خانهء عايشه بيرون رفت و در حالى كه بر او تكيه زده بود ، گفت :\r\nتا امروز سخنورى چنين گويا و شيوا پس از پيامبر خدا نديده‌ام ، سپس برفت تا به خانه رسيد و به دنبال حسين بن على فرستاد و با وى به تنهايى ملاقات كرد و گفت : اى برادرزاده ! مردم به استثناى پنج نفر قريشى كه تو رهبرىشان مىكنى ، براى ولايتعهدى يزيد تعهد سپرده و پيمان بسته‌اند . عموجان ! چرا مخالفت مىكنى ؟ حسين گفت : به دنبال آنها بفرست ، اگر با تو بيعت كردند ، من هم جزو آنان خواهم برد ، و گرنه در مورد من عجله به خرج نده . معاويه پذيرفت و از او قول گرفت كه جريان گفتگويشان را به كسى اطلاع ندهد . حسين بيرون آمد و ابن زبير شخصى را بر سر راه وى گماشته بود تا وقتى بيرون مىآيد ، از او كسب خبر كند . او به حسين گفت : برادرت عبد اللّه بن زبير مىپرسد :\r\nچه خبر بود و آنجا چه گذشت ؟ و آنقدر اصرار ورزيد تا چيزى از او درآورد .\r\nمعاويه به دنبال ابن زبير فرستاد و با او ملاقات خصوصى كرد و گفت : مردم با اين كار موافقت نموده و تعهد سپرده‌اند جز پنج نفر قرشى كه تو رهبرىشان مىكنى . اى برادرزاده ! چرا مخالفت مىكنى ؟ گفت بفرست به دنبالشان تا اگر با تو بيعت كردند ، من هم جزو آنها خواهم بود ، و گرنه در مورد من عجله به خرج نده . پرسيد اين كار را خواهى كرد ؟ گفت : آرى ، و از او قول گرفت كه جريان را به كسى نگويد .\r\nسپس به دنبال عبد اللّه بن عمر فرستاد و خصوصى با او سخن گفت ، سخنى نرمتر از آنچه با آن دو گفته بود . گفت : من مايل نيستم بگذارم امت محمد پس از من چون گلهء بىچوپانى باشد « 1 » ، و از مردم براى اين كار تعهد و بيعت گرفته‌ام جز پنج نفر كه تو\r\n\r\n\r\n","description":"","footnote":"\r\n( 1 ) . آيا باور كردنى است كه معاويه حاضر نشود امت محمد صلّى اللّه عليه و آله را چون گلهء بىچوپانى رها كند و محمد صلّى اللّه عليه و آله خود حاضر به اين كار شده باشد ؟ پيامبر دلسوز و خيرخواه و حكيم ما منزه و برتر از آن -\r\n","page_name":" 352 ","page_number":360},
  {"content":"\r\n\r\nرهبرشان هستى . چرا مخالفت مىكنى ؟ عبد اللّه بن عمر پرسيد : حاضرى كارى كنى كه هم به مقصودت برسى و هم از خونريزى جلوگيرى كرده باشى ؟ گفت : مشتاق اين كارم .\r\nگفت : در برابر عموم مىنشينى ، بعد من مىآيم و به اين مضمون با تو بيعت مىكنم كه آنچه را در مورد اتفاق امت باشد ، بپذيرم ، زيرا اگر امت بر سر حكومت برده‌اى حبشى همداستان گردد ، آن را مىپذيرم . پرسيد : اين كار را خواهى كرد ؟ گفت : آرى ، و بيرون رفت . در اين هنگام ، معاويه به دنبال عبد الرحمن بن ابى بكر فرستاد و به طور خصوصى به او گفت : با چه حقى در برابر من سر به نافرمانى برداشته‌اى ؟ گفت : اميدوارم اين كار به خير و مصلحتم باشد . معاويه گفت : به خدا تصميم قتلت در دلم نضج مىگيرد . گفت : اگر اين كار را بكنى ، خدا در دنيا ترا گرفتار خواهد ساخت و در آخرت به دوزخ در خواهد آورد . اين را گفت و بيرون رفت .\r\nمعاويه آن روز را با انعام و بخشش به افراد مهم و اعيان و تحبيب مردم گذراند و فردا صبح دستور داد تختى برايش گستردند و صندلىهايى در اطرافش براى درباريان و مقربانش نهادند و در برابرش صندلىهايى براى افراد خانواده‌اش ، آنگاه در حالى كه جامه‌اى يمنى بر تن داشت و عمامه‌اى تيره بر سر ، و دو شاخه‌اش را بر كنفش رها كرده و عطر زده بود ، بيرون آمد و بر تخت خويش نشست و منشيانش را نزديك در جايى نشاند كه دستوراتش را بشنود ، و به حاجبش امر كرد هيچ كس را گرچه از نزديكان و مقربانش باشد ، راه ندهد . آنگاه به دنبال حسين بن على و عبد اللّه بن عباس فرستاد . ابن عباس زودتر رسيد . وقتى وارد شد و سلام كرد ، معاويه او را بر جانب چپ روى تختش نشاند و آرام با وى شروع به گفتگو كرد و گفت : خدا ترا از مجاورت اين مزار شريف و اقامتگاه پيامبر بهره‌اى وافر داده است .\r\nابن عباس گفت : از اين‌كه به پاره‌اى از حقمان قناعت نموده و از همهء آن چشم\r\n\r\n\r\n","description":"","footnote":"\r\n- است كه چنان كه برخى به ناروا ادعا مىكنند ، رفتار كرده باشد . حضرتش امت را بىرهبر و بىامام نگذاشته است ، لكن جمعى وصيت و تعيينش را رد كرده و پشت گوش انداخته و در نتيجه ، مصايب و بدبختىهاى سهمگينى را باعث گشته‌اند .\r\n","page_name":" 353 ","page_number":361},
  {"content":"\r\n\r\nپوشيده‌ايم ، بهره‌اى وافر يافته‌ايم .\r\nاين سخن ، معاويه را بر آن داشت كه از موضوع دور شود تا كار به مجادله نكشد . پس از اين موضوع ، سخن به ميان آورد كه عمر انسان برحسب سرشت و غرايز وى تغيير مىكند . در اين حال ، حسين بن على فرا رسيد . چون چشم معاويه به وى افتاد ، پشتىاى را كه در سمت راست تختش بود ، براى او مرتب ساخت . حسين وارد شد و سلام كرد .\r\nمعاويه اشاره كرد تا در سمت راستش بنشست ، سپس با او احوال پرسى كرد و از حال برادرزاده‌هايش - فرزندان حسن - پرسيد و از سن و سالشان . حسين جواب داد و خاموش گشت . آنگاه معاويه شروع به سخن كرده گفت : خداى را سپاس كه نعمت بخش است و بلاآور ، و گواهى مىدهم كه خدايى جز خداى يگانه نيست ، خدايى كه بسى برتر از گفته و پندار ملحدان است ، و محمد بندهء خاص اوست كه براى آدميان و پريان همگى مبعوث گشته تا با قرآنى پند و بيمشان دهد كه حقايق آينده و پيشين ابطالش نمىنمايد و فرود آمده از آستان حكيم ستوده است . او رسالت الهى را ادا فرمود و كارش را به انجام رسانيد و در راهش هرآزار و اذيتى ديد ، اما شكيبايى ورزيد تا دين خدا روشن گشت و دوستانش به عزت و قدرت رسيدند و مشركان ريشه‌كن شدند و دين و نهضت الهى على رغم مشركان چيره گشت ، آنگاه حضرتش ، صلوات اللّه عليه ، درگذشت ، در حالى كه از مال دنيا جز همان اندكى كه سهمش بود ، بر جاى ننهاد و چون خدا را برگزيده و دل از دنيا بريده بود ، آنچه را از مال دنيا به چنگ آورده بود ، رها كرد ، آن هم از سر بلند نظرى و قدرتى كه در شكيبايى و خويشتن‌دارى داشت و نيز به خاطر اينكه در پى سراى جاويدان و ثواب پايدار و ماندگارش بود . اين وصف پيامبر است . پس از وى دو مرد خويشتن‌دار بر سر كار آمدند و سه ديگر مردى مشكوك بود و حوادثى به وقوع پيوست كه ما به چشم خود نديده و بدرستى نشنيده‌ايم و من از آنها بيش از شما چيزى نمىدانم .\r\nراجع به كار يزيد قبلا به اطلاعتان رسيده است . خدا مىداند كه با اين كار مىخواهم در را به روى اختلاف ميان مردم ببندم و با ولايتعهدى يزيد وحدت جامعه را برقرار نگهدارم . در مورد كار يزيد منظورى جز اين ندارم . شما دو نفر هم از فضيلت\r\n\r\n","description":"","footnote":"","page_name":" 354 ","page_number":362},
  {"content":"\r\n\r\nخويشاوندى با پيامبر و دانشمندى و مردانگى برخورداريد ، و اين خصال را من نيز طى گفتگوها و تجربه‌هايى كه با يزيد داشته‌ام ، در او يافته‌ام ، به قدرى كه نظيرش را در شما دو نفر و ديگران مشاهده كرده‌ام . تازه او سنت‌شناس هم هست و قرآن‌دان و چنان بردبارىاى دارد كه سنگ را نرم مىگرداند . شما مىدانيد كه پيامبر كه معصوم بود و كارش درست و صواب ، در نبرد سلاسل مردى را بر ابو بكر صديق و عمر فاروق و ديگر اصحاب بزرگ و مهاجران مقدم داشت و فرماندهى داد كه از هيچ لحاظ همشأن آنان نبود ، نه از لحاظ خويشاوندى نزديك و نه از حيث سابقه و رويهء گذشته‌اش ، و آن مرد بر آنان فرماندهى كرد و در نماز جماعت پيشنمازشان گشت و غنايم را نگهدارى و سرپرستى نمود ، و چون دستور مىداد و اظهار نظر مىكرد ، هيچ كس چون و چرا نمىنمودند ، و رسول خدا سرمشق نيكوى ماست . بنابراين اى بنى عبد المطلب ! من و شما مصالح مشتركى داريم ، و من اميدوارم كه در اين جلسه سخن به انصاف گوييد ، زيرا هيچ كس نيست كه گفتهء شما را حجت و با اهميت نشمارد . بنابراين ، در جوابم سخن از روى بصيرت گوييد . از خدا براى خويش و براى شما دو نفر آمرزش مىطلبم .\r\n\r\nنطق امام حسين عليه السّلام\r\nابن عباس خود را آمادهء نطق كرد و دست خويش را براى آغاز سخن بالا برد ، ليكن حسين به او اشاره كرده گفت : كمى صبر كن ، زيرا من طرف صحبت و نظر او بودم و سهم من از اتهامات او بيشتر است . در نتيجه ، ابن عباس خوددارى نمود و حسين برخاست و پس از سپاس خدا و درود بر پيامبر گفت :\r\nاى معاويه ! هرسخنورى در وصف پيامبر هرقدر بكوشد و بگويد ، باز اندكى از بسيار بيش نگفته باشد تو اى معاويه ! نمىتوانى حقيقت را بپوشى . سپيدهء صبحگاهى سياهى شام را رسوا كرده و نور خورشيد پرتو چراغ را خيره گردانيده است . در وصف كسانى كه پس از رسول خدا حاكم گشتند ، در مورد بعضى به طور مبالغه‌آميز به فضيلت‌تراشى پرداختى آنها را و بر ديگران جفا كارانه مزيت نهادى ، و در مورد برخى\r\n\r\n","description":"","footnote":"","page_name":" 355 ","page_number":363},
  {"content":"\r\n\r\nزبان از تمجيد شايسته بربستى و از حد انصاف منحرف گشتى . در ذكر فضايل آن‌كه براستى صاحب فضيلت است ، اگر جزئى از حقيقت به زبان آوردى ، شيطان ترا به كتمان ديگر حقايق و فضايل كشانيد . شنيدم كه از كمالات يزيد و سياست دانى و تدبيرش براى امت محمد دم زدى . مىخواهى مردم را دربارهء يزيد گمراه و دچار توهم كنى . پندارى آدم ناشناخته و محجوبى را توصيف مىنمائى يا فرد غايب و نامشهودى را معرفى مىكنى يا از چيزهايى تعريف مىكنى كه فقط تو مىدانى ، و حال آنكه يزيد خودش وضع و عقيده‌اش را نشان داده و باز نموده است . كارهايش را نگاه كن ، از سگبازىاش به گاهى كه سگها را به جان هم مىاندازد ، و كبوتر بازىاش ، و كنيزكان خنياگرش ، و انواع هوسبازىهايش ، تا ترا در وصف خويش كمك كند . تصميمى را كه دارى ، كنار بگذار .\r\nهمان گناهانى كه تا به حال مرتكب گشته‌اى ، كافى نيست كه مىخواهى وزر و بال اين موجود را به گردن گيرى در چنين حالى به آستان دادرسى پروردگار درآيى ؟ به خدا همچنان به باطل در انحراف و ستم فرورفته‌اى و به بيدادگرى پرداخته‌اى كه ديگر جايى باقى نگذاشته‌اى ؛ تو با مرگ فقط يك چشم بهم زدن فاصله دارى . بنابراين ، به كارى پسنديده دست بزن براى روز مشهود قيامت كه غير قابل اجتناب است و در آن گريزگاهى نيست . در سخنت ضمنا به ما تعرض نموده‌اى ، و ما را از حق اجدادى محروم مىشمارى ، در حالى كه به خدا قسم اين حق را پيامبر صلّى اللّه عليه و آله از طريق ولادت براى ما به ميراث نهاده است . تو به فرماندهى آن شخص بر مردم به دستور رسول خدا و با تعيين حضرتش استشهاد كردى . اين حقيقت دارد و اتفاق افتاده است . در آن زمان آن شخص ، يعنى عمرو بن عاص از فضيلت مصاحبت پيامبر و بيعت با وى برخوردار بوده است ، و تا اين تعيين صورت گرفت ، مردم اظهار نارضايى نمودند كه چرا او فرمانده گشته و بر ديگران مقدم شمرده شده است ، و شروع كردند به برشمردن كارهايش . در نتيجه ، پيامبر فرمود : اى گروه مهاجران ! پس از اين هيچ كس جز من فرماندهء شما نخواهد بود . به اين ترتيب ، پيامبر آن كار و رويه را نسخ و ابطال كرد . بنابراين ، تو چگونه در مورد مهمترين كارهاى عمومى به كار منسوخ پيامبر و رويه‌اى كه توسط حضرتش نسخ و ابطال گشته ،\r\n\r\n","description":"","footnote":"","page_name":" 356 ","page_number":364},
  {"content":"\r\n\r\nاستناد مىكنى ؟ يا چگونه مىخواهى كسى را به اين مقام مهم بگمارى كه بعضى او را ديندار نمىدانند ؟ تو همهء مردم را رها كرده و دين باختهء بيراهى را چسبيده‌اى و مىخواهى هم مردم را گمراه نمايى و هم دنياى او را با بدبخت‌كردن خودت در آخرت آباد كنى . اين همان زيانكارى آشكار است ، و از خدا براى خود و براى شما آمرزش مىطلبم .\r\nمعاويه رو به ابن عباس كرد و گفت : اين ديگر كيست اى ابن عباس ! اين ديگر كيست ؟\r\nنظر و گفتهء تو شايد تلخ‌تر باشد ! ابن عباس گفت : او به خدا قسم ذريهء پيامبر است و يكى از اصحاب كساء و از خاندان پاك معصوم ، از قصد و منظورت صرفنظر كن .\r\nمعاويه گفت : من هميشه بردبار بوده‌ام ، و بهترين بردبارى آن است كه با خويشاوندان صورت گيرد ، برويد در پناه خدا . آنگاه به دنبال عبد الرحمن بن ابى بكر ، عبد اللّه بن عمر ، و عبد اللّه بن زبير فرستاد . وقتى همگى آمدند و نشستند ، خدا را سپاس و ستايش كرد و گفت :\r\nتو اى عبد اللّه بن عمر ! هميشه مىگفتى دوست ندارى شبى را بىآنكه بيعت جماعتى بر عهده‌ات باشد ، به سرآورى ، هرچند دنيا و موجودىهايش از آن تو باشد . اينك به تو اخطار مىكنم كه مبادا وحدت مسلمانان را به هم بزنى و در راه پراكندگى جمعشان تلاش نمايى و زمينهء خون‌ريزىشان را فراهم آورى . كار حكومت يزيد يك تقدير الهى بوده كه انجام گرفته است و انسانها اختيارى در اين زمينه ندارند . مردم بر بيعتشان تأكيد ورزيده و پيمان خود را محكم كرده و بر عهد و قرارشان پاى فشرده‌اند . اين بگفت و خاموش گشت .\r\nعبد اللّه بن عمر چنين گفت : اى معاويه ! پيش از تو خلفايى بودند و پسرانى داشتند كه پسرت بهتر از آنها نيست . آنان نظرى را كه تو دربارهء پسرت دارى ، دربارهء پسرانشان نداشتند و چنين تصميمى نگرفتند و در مورد كار حكومت علاقه و دوستى كسى را دخالت ندادند ، بلكه براى زمامدارى اين امت هركه را بهتر مىشناختند ، برگزيدند . اين كه اخطار مىكنى وحدت مسلمانان را به هم نزنم و جمعشان را نپراكنم و خونشان را\r\n\r\n","description":"","footnote":"","page_name":" 357 ","page_number":365},
  {"content":"\r\n\r\nنريزيم ، من به خواست خدا چنين كارى نمىكنم ، بلكه اگر مردم همرأى گشتند ، آنچه را كه مورد پسند و اتفاق امت محمد بود ، مىپذيرم .\r\nمعاويه او را دعا كرد و گفت : تو مخالفت و سركشى نخواهى كرد . سپس مطالبى شبيه آنچه به عبد اللّه بن عمر گفته بود ، به عبد الرحمن بن ابى بكر گفت . عبد الرحمن در جوابش چنين گفت :\r\nتو با اين گستاخىاى كه در كار يزيد كردى ، به خدا قسم ، تصميم گرفتيم ترا به خدا واگذاريم . قسم به آنكه جانم در دست اوست بايد تعيين خلافت را به شورا واگذارى ، و گرنه آن را زير و رو خواهم كرد . او برخاست كه برود ، اما معاويه گوشهء لباسش را گرفت و گفت : خدايا ! هرطورى كه مىخواهى شر او را از من دور ساز . بعد گفت : مبادا نظرت را براى شاميان اظهار كنى ، چون مىترسم آسيبى به تو برسانند . آنگاه آنچه را به عبد اللّه بن عمر گفته بود ، به ابن زبير گفت و افزود كه تو روباه حيله‌گرى هستى كه از اين سوراخ به آن سوراخ مىروى . تو اين دو نفر را تحريك كردى و به مخالفت كشاندى .\r\nابن زبير گفت : تو مىخواهى براى يزيد بيعت بگيرى ؟ اگر با او بيعت كرديم ، به نظر تو از كداميك از شما دو نفر بايد فرمان ببريم ؟ از تو يا از او ؟ اگر از خلافت خسته شده‌اى ، استعفا بده و با يزيد بيعت كن تا ما هم با او بيعت كنيم .\r\nسخن بسيار رد و بدل شد . از جمله معاويه به او گفت : مىدانم كه خودت را به كشتن خواهى داد . سرانجام آنان را از حضور خويش مرخص كرد ، و سه روز از ديدار مردم خوددارى نمود و هرگز بيرون نيامد . چهارمين روز به در شد و دستور داد منادى مردم را بانگ دهد كه براى يك كار عمومى اجتماع كنند . مردم در مسجد گرد آمدند . آن چند نفر را گرد منبر نشاند ، و خدا را سپاس و ثنا گفت و از يزيد نام آورد و در فضل و كمال و قرآن دانىاش سخن راند و گفت : اى مردم مدينه ! در صدد بيعت گيرى براى يزيد برآمده‌ام و شهر و دهى نگذاشته‌ام كه تقاضاى بيعت براى او را نفرستاده باشم . مردم همگى بيعت كردند و تسليم شدند و فقط مدينه تأخير داشته و كم لطفى نموده است . آن عده از اهالى مدينه از بيعت خوددارى كرده‌اند كه بايستى زودتر و بيشتر از ديگران به اين\r\n\r\n","description":"","footnote":"","page_name":" 358 ","page_number":366},
  {"content":"\r\n\r\nخويشاوندشان خدمت مىنمودند . به خدا اگر كسى را سراغ مىداشتم كه براى مسلمانان بهتر از يزيد مىبود ، قطعا براى او بيعت مىگرفتم .\r\nدر اين هنگام ، حسين برخاسته گفت : به خدا سوگند ، كسى را كه به لحاظ پدر و مادر و از حيث شخصيت بهتر از يزيد است ، رها كرده‌اى . معاويه پرسيد : گويا منظورت كسى جز خودت نيست ؟ گفت : آرى . معاويه گفت : حالا مىگويم : اينكه گفتى به لحاظ مادر بر او برترى دارى ، به جان خودم مادرت برتر از مادر اوست و چه وى برترين زن قريش بود تا چه رسد به اينكه دختر رسول خداست ، به علاوه فاطمه را در ديندارى و ايمان و كردار ستوده سوابق درخشانى است . بنابراين ، مادرت برتر از مادر اوست . اما دربارهء پدرت ، پدرت پدرش را براى داورى و فيصله به درگاه خدا برد و خدا به نفع پدرش و عليه پدرت حكم صادر كرد . حسين گفت : همين نادانى تو برايت كافى است كه زندگى زودگذر دنيا را بر سراى جاويدان ترجيح مىدهى !\r\nمعاويه به حرفش چنين ادامه داد : اين‌كه گفتى تو شخصا از يزيد بهترى ، به خدا يزيد براى امت محمد مفيدتر از تست .\r\nحسين گفت : اين حرفت ، همان بهتان و نارواگويى است . آيا يزيد شرابخوار هوسباز هرزگى جوى از من بهتر است ؟\r\nمعاويه گفت : آهسته ! دست از دشنام به پسر عمويت بردار ، چون اگر پيش او از تو بد بگويند ، به تو بد نخواهد گفت . سپس رو به مردم كرده گفت :\r\nاى مردم ! مىدانيد كه پيامبر خدا بدون تعيين جانشين درگذشت ، و مسلمانان مصلحت چنين ديدند كه ابو بكر را به خلافت بردارند و بيعتى كه با وى شد ، بيعت هدايت و مطابق موازين دين بوده و او به قرآن و سنت پيامبر عمل كرد و وقتى اجلش فرا رسيد ، عمر را به جانشينى تعيين كرد و او نيز به كتاب خدا و سنت پيامبرش عمل كرد و چون مرگش نزديك شد ، تصميم گرفت تعيين خليفه را به شوراى شش نفره كه از ميان مسلمانان انتخاب كرد ، واگذارد . بنابراين ، ابو بكر به طرزى عمل كرد كه پيامبر خدا نكرده بود و عمر به طرزى عمل كرد كه ابو بكر نكرده بود ، و هريك نظر به مصلحت مسلمانان\r\n\r\n","description":"","footnote":"","page_name":" 359 ","page_number":367},
  {"content":"\r\n\r\nچنان كردند . به همين جهت ، من مصلحت چنين ديدم كه چون سابقا اختلاف و كشمكش‌هايى در اين خصوص بروز كرد ، براى يزيد بيعت بگيرم . « 1 »\r\n\r\nدومين سفر معاويه براى بيعت‌گيرى\r\nابن اثير مىنويسد : چون مردم عراق و شام با او بيعت نمودند ، معاويه با هزار سوار جنگى رهسپار حجاز گشت . نزديك مدينه ، حسين بن على پيشاپيش مردم به استقبالش آمد . وقتى چشم معاويه به او افتاد ، گفت : چه سلام و چه عليك ! خودت را آخرش به كشتن خواهى داد . گفت : مواظب حرف زدنت باش ! شايسته نيست با من چنين سخن گويى . گفت : شايسته است و بدتر از اين هم خواهم گفت .\r\nابن زبير به استقبالش آمد ، به او گفت : چه سلام و چه عليك ! حيوانى را مىماند كه سرش را به سوراخ فرو مىبرد و با دمش مىجنگد و چيزى نمانده كه دمش را بگيرند و كمرش را بشكنند ، او را از برابرم دور كنيد مأموران تازيانه بر پيشانى اسبش زدند تا برفت .\r\nعبد الرحمن بن ابى بكر در رسيد به او هم گفت : چه سلام و چه عليك ! اين پيرمرد خرف شده و عقلش را از دست داده است ، آنگاه دستور داد تا بر پيشانى اسبش زدند و او را نيز براندند . با عبد اللّه بن عمر نيز همين‌گونه رفتار كرد . مع ذلك همراهش آمدند و هيچ به آنان اعتنا نمىكرد ، تا به مدينه رسيدند . به درگاهش كه ايستادند ، نه اجازهء ورود داد و نه روى خوش نشان داد . در نتيجه ، به مكه رفتند آنجا ماندند .\r\nمعاويه در مدينه نطق كرد و از يزيد تمجيد و تعريف نمود و گفت : از او با فضل و فهم و موقعيتى كه دارد ، چه كسى براى خلافت شايسته‌تر است ؟ فكر نمىكنم بعضى دست از مخالفتشان بردارند تا آنكه بلايى بر سرشان درآيد كه ريشه كنشان كند ، و من اخطارم را كردم ، اگر نصيحت و اخطار فايده و اثرى در آنها داشته باشد . سپس به ملاقات عايشه رفت ، و او قبلا شنيده بود كه معاويه ، حسين و دوستانش را تهديد كرده كه اگر بيعت\r\n\r\n\r\n","description":"","footnote":"\r\n( 1 ) . الامامة و السياسة : 1 / 149 - 155 ؛ تاريخ طبرى : 6 / 170 ؛ عبارتى كه آمد از ابن قتيبه است .\r\n","page_name":" 360 ","page_number":368},
  {"content":"\r\n\r\nنكنند ، خواهد كشت . معاويه از آنان به عايشه شكايت برد و عايشه او را اندرز دارد و گفت : شنيده‌ام آنها را تهديد به قتل كرده‌اى ؟ گفت : اى ام المؤمنين ! آنها برايم عزيزتر از اين حرفهايند ، اما جريان اين است كه من با يزيد بيعت كرده‌ام و ديگران همه با او بيعت كرده‌اند . به نظر تو مىشود بيعتى را كه به انجام رسيده نقض كنم ؟ ! گفت : به آنان به مهربانى و ملايمت رفتار كن ، شايد به خواست خدا وضعى خوشايند تو پيدا كنند . گفت :\r\nهمين كار را خواهم كرد . عايشه همچنين به او گفت : چطور اطمينان كردى و نترسيدى مردى را به كمينت بنشانم تا ترا به انتقام آنچه در حق برادرم محمد بن ابى بكر روا داشتى ، بكشد . گفت : نه ، هرگز چنين كارى ممكن نيست ، چون من به خانه و حريمى امن هستم .\r\nعايشه حرفش را تصديق نمود و معاويه مدتى در مدينه ماند ، سپس رهسپار مكه گشت و مردم به استقبالش آمدند . آن چند نفر با خود گفتند : به استقبالش برويم ، شايد از كردهء خويش پشيمان شده باد ، و در بطن مر به استقبالش رفتند و اولين كسى كه با او روبرو شد ، حسين بود . معاويه به دو گفت : خوش آمدى اى پسر پيامبر خدا ، و اى سرور جوانان بهشتى ! سپس دستور داد اسبى برايش زين كنند و همراهش روان گشت . با آن ديگران همين‌گونه رفتار كرد و آنان نيز همراهش روان شدند و هيچ كس جز ايشان در كنارش نمىراند ، تا به مكه رسيدند . روزى نبود كه براى آنان خلعت و انعامى نفرستد و دستورى به عطا ندهد تا مراسم حج را به پايان رساند و بار سفر بربست و حركتش نزديك گشت .\r\nيكى از آن چند نفر به ديگران گفت : از رفتارش فريب نخوريد ، چون اين را نه از روى دوستى و دلبستگىاش به شما ، بلكه به منظور خاصى انجام داده است . بنابراين ، خود را آمادهء مقابله با او كنيد و جوابى برايش تهيه نماييد . تصميم گرفتند سخنگوشان ابن زبير باشد .\r\nاندكى بعد ، معاويه احضارشان كرد و گفت : رفتارمان را با خودتان ديديد و ملاحظه كرديد كه حق خويشاوندى به جاى آوردم و برخورد سوءتان را با بردبارى تحمل كردم .\r\nيزيد برادر و پسر عموى شما حساب مىشود . مىخواهم او را به نام خليفه جلو بيندازيد و خودتان به عزل و نصب فرماندهان و استانداران و به جمع ماليات و توزيع و خرج آن\r\n\r\n","description":"","footnote":"","page_name":" 361 ","page_number":369},
  {"content":"\r\n\r\nبپردازيد و هيچ كس در اين امور مانعتان نباشد . آنان خاموش ماندند و دم نزدند . معاويه گفت : جواب نمىدهيد ؟ و دوبار تكرار كرد ، آنگاه رو به ابن زبير كرده گفت : بگو ، فكر مىكنم تو سخنگوشان هستى . گفت : آرى ، ما ترا ميان سه كار مخير مىكنيم تا يكى را برگزينى و بدان عمل كنى . گفت : بگو . گفت : يا چنان كه رسول خدا عمل كرد ، عمل كن يا آن‌طور كه ابو بكر عمل كرد و يا آنگونه كه عمر . معاويه پرسيد : چگونه عمل كردند ؟\r\nگفت : رسول خدا بدون اينكه كسى را به جانشينى تعيين كند ، درگذشت و مردم ابو بكر را برگزيدند . معاويه گفت : در ميان شما كسى مثل ابو بكر نيست و مىترسم اختلاف پيش بيايد . گفتند : راست مىگويم . بنابراين ، مثل ابو بكر عمل كن كه نه از فرزندان و عشيرهء خود ، بلكه از دورترين شاخه‌هاى قريش يكى را به جانشينى تعيين كرد . اگر هم مىخواهى ، مثل عمر عمل كن كه تعيين حاكم را به شوراى شش نفره‌اى واگذاشت كه هيچ‌يك از پسران يا افراد عشيره‌اش در آن عضويت نداشتند . معاويه پرسيد : پيشنهادى غير از اين دارى ؟ گفت : نه . رو به آنها كرد كه شما چطور ؟ گفتند : حرف ما همان است كه او گفت . معاويه گفت : من خواستم قبلا به شما نصيحت و اخطار كنم ، اما فايده نكرد .\r\nسابقا من نطق مىكردم كه يكى از شما برخاست و پيش روى مردم مرا تكذيب كرد و من تحمل نمودم و صرفنظر و گذشت كردم . اكنون من مىخواهم نطقى ايراد كنم ، به خدا قسم ، اگر در اثناى نطقم يكى از شما كلمه‌اى در تكذيب من به زبان آورد ، هنوز كلمهء دوم را نگفته شمشيرى بر فرق سرش فرود خواهد آمد . بنابراين ، هركس مسئول جان خويش است . بعد فرماندهء گاردش را احضار كرد و در برابر آنان دستور داد : بالاى سر هريك از اينها دو مرد مسلح مىگمارى تا هركدامشان رفت كه كلمه‌اى به تصديق يا تكذيب بر زبان آورد ، هردو با شمشير بر فرقش بكوبند .\r\nآنگاه از خانه بيرون آمد و آنان نيز همراهش روانه شدند تا به منبر رفت و پس از حمد و ستايش پروردگار گفت : اين جماعت چند نفره ، سران مسلمانان و نيك مردان آنانند و هيچ كار مهمى بدون نظر و موافقتشان و بىمشورتشان صورت نمىگيرد . اينك آنان موافقت نموده و براى ولايتعهدى يزيد بيعت كرده‌اند ، بنابراين ، شما هم به نام خدا\r\n\r\n","description":"","footnote":"","page_name":" 362 ","page_number":370},
  {"content":"\r\n\r\nشروع به بيعت كنيد . مردم بيعت كردند و منتظر بودند آن چند نفر نيز بيايند و بيعت نمايند كه معاويه سوار شد و عازم مدينه گشت . مردم به سراغ آن چند نفر آمدند و پرسيدند : شما كه ادعا مىكرديد بيعت نخواهيد كرد ، چطور موافقت نموديد و بيعت كرديد ؟ گفتند : به خدا قسم ، بيعت نكرده‌ايم . گفتند : پس چرا حرفش را تكذيب نكرديد ؟\r\nگفتند : ترسيديم كشته شويم .\r\nمردم مدينه نيز بيعت كردند و معاويه پس از آن رهسپار شام شد و با بنى هاشم بناى بدرفتارى را گذاشت و ابن عباس آمده به او گفت : چرا با ما بدرفتارى مىكنى ؟ گفت رفيقتان حسين با يزيد بيعت نكرد و شما او را به اين خاطر نكوهش ننموديد . تهديد كرد كه اى معاويه ! حق اين است كه به يكى از سواحل و كناره‌هاى كشور بروم و در آنجا اقامت كنم و سپس حرف‌هايى را بزنم كه خودت مىدانى ، تا همهء مردم را عليه تو بشورانم و به قيام بكشانم . آنگاه گفت : مواجبتان را خواهم داد و انعام و اكرام خواهم كرد . « 1 »\r\nابن قتيبه به اين عبارت نوشته است : معاويه از منبر فرود آمد و به خانه رفت و به جمعى از افراد پليس و گاردش دستور داد چند نفرى را كه از بيعت خوددارى كرده بودند ، احضار نمايند و آنان عبارت بودند از : حسين بن على ، عبد اللّه بن عمر ، عبد اللّه بن زبير ، عبد اللّه بن عباس ، و عبد الرحمن بن ابى بكر . معاويه به آنان گوشزد كرد كه من امشب نزد شاميان رفته به آنان اطلاع خواهم داد كه اين چند نفر بيعت كرده و تسليم شده‌اند . اگر يكى از آنها كلمه‌اى به تصديق يا تكذيبم بر زبان آورد ، سرش را از پيكرش جدا كنيد . او آن چند نفر را تهديد كرد و برحذر داشت و چون شب درآمد ، با همان چند نفر به راه افتاد در حالى كه مىخنديد و با آنان گفتگو مىكرد ، روانه شد و قبلا به آنان خلعت داده و عبد اللّه بن عمر را جامهء ابريشمينى سرخ رنگ پوشانده بود و حسين را جامه‌اى زرد و عبد اللّه بن عباس را جامه‌اى سبز و ابن زبير را جامهء ابريشمينى يمنى ، و خود در ميان آنان حركت مىكرد و براى شاميان اين‌طور وانمود مىكرد كه از آنها راضى و خرسند است و\r\n\r\n\r\n","description":"","footnote":"\r\n( 1 ) . العقد الفريد : 2 / 302 - 304 ؛ الكامل ، ابن اثير : 3 / 21 - 218 ؛ ذيل الامالى 177 ؛ جمهرة الرسائل :\r\n2 / 69 ، و عبارت از ابن اثير است .\r\n","page_name":" 363 ","page_number":371},
  {"content":"\r\n\r\nآنان بيعت كرده‌اند . به شاميان گفت : اينها را دعوت كردم و ديدم با من كه خويشاوندشان هستم ، رفتارى خوشايند دارند و سر به فرمان منند و بيعت كرده‌اند . آن جماعت خاموش بودند و از ترس كشته شدن هيچ نمىگفتند . برخى از شاميان جلو رفتند و به معاويه گفتند : اگر به آنها شكى دارى يا از دستشان ناراحتى ، اجازه بده گردنشان را بزنيم . گفت :\r\nپناه بر خدا ! شما شامىها چطور كشتن قريش را جايز مىدانيد ؟ نبينم كسى حرف زشتى به آنها بگويد ، چون آنها بيعت كرده و تسليم شده‌اند ، و با من موافقت نموده‌اند و من هم از آنها خرسند گشته‌ام ، خدا از ايشان خرسند باشد . آنگاه به مكه برگشت ، و قبلا به مردم بخشش و انعام كرده و به هرقبيله‌اى جوايز و عطايايى داده بود ، ولى به بنى هاشم نه جايزه داده و نه بخشش كرده بود . به همين جهت ، عبد اللّه بن عباس از پى او روان شد تا در روحاء به او رسيد و بر در منزلش نشست . معاويه هى مىپرسيد : چه كسى دم در منتظر اجازه است ؟ و مىگفتند : عبد اللّه بن عباس ، اما به او و به هيچ كس ديگر اجازهء ورود نمىداد . چون از خواب برخاست ، پرسيد : چه كسى منتظر ملاقات است ؟ گفتند :\r\nعبد اللّه بن عباس . دستور داد قاطرش را به درون منزل آوردند و سوار شده بيرون آمد .\r\nعبد اللّه بن عباس پريد و افسار قاطر را گرفت و گفت : كجا مىروى ؟ گفت : به مكه . گفت :\r\nبه همهء قبايل جايزه و انعام دادى ، سهم ما كو ؟ معاويه در حالى كه با دست به او اشاره مىكرد ، گفت : تا رئيستان بيعت نكند ، جايزه و انعامى نخواهيد داشت . ابن عباس گفت :\r\nابن زبير هم از بيعت خوددارى كرد ، ولى جوايز قبيلهء بنى اسد را دادى . عبد اللّه بن عمر هم خوددارى كرد ، اما جوايز بنى عدى را دادى . اگر رئيس ما خوددارى كرده كه ديگران هم خوددارى كرده‌اند ، به ما چه ربطى دارد ! گفت : شما با ديگران فرق داريد . به خدا قسم يك درهم به شما نخواهم داد تا رئيستان بيعت كند . ابن عباس گفت : به خدا اگر حقمان را ندهى به يكى از سواحل شام رفته آنچه را مىدانى خواهم گفت تا عليه تو بشورند و قيام كنند . معاويه گفت : نه ، جوايز و انعام شما را خواهم پرداخت ، و از روحاء آن جوايز را ارسال داشت و به شام برگشت . « 1 »\r\n\r\n\r\n","description":"","footnote":"\r\n( 1 ) . الامامة و السياسة : 1 / 156 .\r\n","page_name":" 364 ","page_number":372},
  {"content":"\r\n\r\nاز مطالعهء ماجراى آن بيعت ننگين و انحرافى روشن مىشود كه در محيطى خفقان‌آور و با تهديد و ارعاب و تطميع و رشوه و با تهمت و افترا و دروغ و حيله صورت گرفته است . معاويه براى انجام بيعت ولايتعهدى يزيد يكى را تهديد مىكند و ديگرى را به قتل مىرساند و آن يك را استاندار مىسازد و استانى را تيول و ملكش مىگرداند و زر و سيم نثار آدمهاى ضعيف النفس و فرومايه و دنياپرست مىكند ، مع ذلك كسانى هستند كه هيچ‌يك از اينها در ارادهء استوار و ايمان تزلزل ناپذيرشان اثر نمىگذارد ، اما چه فايده كه عامه پيرو اين چند تن نيستند . امام حسين عليه السّلام پيشواى هدايتگر و راهنما ، نوادهء پاك پيامبر گرامى ، و رمز شهادت و فداكارى و ستم ستيزى پيوسته در تقبيح آن كار ننگين مىكوشد و خلق را آگاه مىسازد و به مخالفت برمىانگيزد و هشدار مىدهد كه مصالح عمومى اسلام با ولايتعهدى و مخصوصا ولايتعهدى يزيد به خطر افتاده و بايد با آن مبارزه و ستيزه كرد ، و اهميتى به اين نمىدهد كه مردم سخنش را به گوش مىگيرند و اطاعت مىكنند يا نه ، او وظيفه‌اش را در اين مىبيند كه وضع و مصلحت را براى آنان روشن سازد و آنان را با وظيفه‌شان آشنا گرداند . به تهمت معاويه كه مىگويد او با ولايتعهدى يزيد موافقت نموده و بيعت كرده است اعتنايى نمىنمايد و نه به تهديدات مكرر و پياپىاش وقعى مىگذارد و نه در راه خدا سرزنش طعنه زنان را به چيزى مىشمارد و به اين رويه ادامه مىدهد تا معاويه با ننگ و گناهكارى مىميرد و به درك و اصل مىشود .\r\nحسين عليه السّلام نيز در حالى از دنيا مىرود و به رحمت خدا مىآورد كه وظيفه‌اش را بتمامى و به نيكوترين وجه به پايان برده و رمز جاودانگى و بهره‌مندى از خشنودى ايزدى گشته است . آرى ، حسين عليه السّلام در حالى به ديدار رحمت پروردگارش نايل مىآيد كه قربانى بيعت يزيد است ، همان‌گونه كه حسن مجتبى عليه السّلام قربانى گشت و او را براى تحقق بيعت پليد و شوم يزيدى زهر دادند ، براى بيعتى كه هزاران بدبختى و فلاكت براى امت اسلام به وجود آورد و باعث ويران شدن كعبه گشت و هجوم بر دار الهجره در جنگ معروف حره كه در آن دختران مهاجران و انصار به معرض بىناموسى درافتادند و باعث پيدايش سهمناك‌ترين صحنه‌هاى تاريخى ، يعنى صحنهء كربلا شد كه در آن خاندان گهربار پيامبر\r\n\r\n","description":"","footnote":"","page_name":" 365 ","page_number":373},
  {"content":"\r\n\r\nتار و مار گشتند و بانگ عزا و شيون از خانه‌هاى آنان برآمد و از خانهء هرديندار و هر دوستدار پيامبر سيل اشك روان شد و هيچ كس ديگر روى خوش نديد و هيچ لب به خنده گشوده نگشت و بلاها و مصيبت‌ها پياپى روآورد . ما از آن خداييم و به سوى او باز مىگرديم « 1 » ، و ستمكاران خواهند دانست كه بازگشتشان به كجاست ؟ « 2 »\r\nكسى وليعهد گشت كه نه‌تنها هيچگونه صلاحيتى براى تصدى چنين مقام مهمى نداشت ، بلكه به پست‌ترين رذايل آلوده بود و بىعفت و بىآزرم بود و همنشين كنيزكان مطرف و آوازه خوان ، سگبازى مىكرد و ديگر كارهاى زشت و احمقانه را انجام مىداد .\r\nاينها را مردم مىدانستند و در افكار عمومى كاملا رسوا بود . بسيارى اشخاص او را با ذكر همين خصوصيات معرفى كرده بودند . كافى است به شهادت هيأت نمايندگى مدينه توجه كنيم ، هيأتى كه از طرف مردم آن سامان به دمشق نزد يزيد رفته بود و در ميان آن شخصيت‌هايى چون عبد اللّه بن حنظلهء غسيل الملائكه ، عبد اللّه بن ابى عمرو مخزومى ، منذر بن زبير ، و ديگر اعيان مدينه قرار داشتند . يزيد آنان را گرامى داشت و بسيار احترام كرد و هداياى گرانبها داد . از نزديك ناظر كارهايش بودند و او را به خوبى شناختند و همگى جز منذر به مدينه بازگشتند . چون اين هيأت وارد مدينه شد ، يكايك اعضايش در ميان خلق به نطق ايستادند و شروع كردند به شرح كارهاى زشت يزيد و بدگويى از او .\r\nگفتند : ما از پيش كسى مىآييم كه دين ندارد ، شراب مىخورد ، ساز مىزند و در حضورش كنيزكان ساز مىنوازند ، سگبازى مىكند ، و با اوباش و راهزنان نشست و برخاست دارد . ما شما را شاهد مىگيريم كه او را بر كنار و بىاعتبار نماييم . در نتيجه ، مردم به پيروى از ايشان ، يزيد را خلع كردند . « 3 »\r\nعبد اللّه بن حنظله ، صحابى عالىقدر كه او را پارسا ناميده‌اند و در قيام حره شهيد گشت ، در نطقش گفت : اى هموطنان ! از خداى يگانهء بىشريك بترسيد و پرهيزگارى كنيد . به خدا قسم ، از قيام عليه يزيد آنقدر خوددارى كرديم كه ترسيديم از آسمان سنگ\r\n\r\n\r\n","description":"","footnote":"\r\n( 1 ) . بقرة 2 / 156 .\r\n( 2 ) . شعراء 26 / 227 .\r\n( 3 ) . تاريخ طبرى : 7 / 4 ؛ الكامل ، ابن اثير : 4 / 45 ؛ تاريخ ابن كثير : 8 / 216 ؛ فتح البارى : 13 / 59 .\r\n","page_name":" 366 ","page_number":374},
  {"content":"\r\n\r\nبر سرمان فرو ريزد . او كسى است كه مادر و دختر و چند خواهر را باهم به ازدواج خويش درمىآورد و شراب مىخورد و نماز را ترك مىكند . به خدا اگر از مردم كسى با من نبود ، باز در راه خدا بر عليه او به نيكوترين وجهى قيام و مبارزه مىكردم . « 1 » وقتى به مدينه رسيد و مردم از او پرسيدند كه او را چگونه ديدى ؟ گفت : من از نزد كسى مىآيم كه به خدا اگر همراهى جز همين فرزندانم نيابم ، با آنان عليه او جهاد خواهم كرد . « 2 »\r\nمنذر بن زبير چون به مدينه وارد شد ، گفت : يزيد به من جايزه‌اى به مبلغ يكصد هزار داده است و اين سبب نمىشود كه ماهيت او را به اطلاع شما نرسانم . به خدا او شراب مىخورد ، به خدا آنقدر مست مىكند كه نمازش را ترك مىنمايد . « 3 »\r\nعتبة بن مسعود به ابن عباس گفت : با يزيد كه شراب مىخورد و با كنيزان مطرب سرگرم هوسبازى مىشود و با خونسردى و گستاخى دست به كارهاى زشت مىزند ، بيعت مىكنى ؟ گفت : دست باز دار ، مگر فراموش كردى كه چه گفتم ؟ بسيار شرابخوار و بدتر از شرابخوار خواهد آمد كه شما با شتاب با او بيعت خواهيد كرد . هان ! به خدا من شما را از آن منع مىكنم و پرهيز مىدهم ، در حالى كه مىدانم شما مرتكب خواهيد شد ، تا آنكه آن قرشى به دار آويخته را در مكه به دار آويزند ، و مقصودش عبد اللّه بن زبير بود . « 4 »\r\nكارهاى زشت يزيد مخفيانه صورت نمىگرفت تا از كسى هرچند دور باشد ، پنهان بماند يا كسى بتواند نديده بگيرد . با اين وصف ، نزديك‌ترين كسان ، يعنى پدرش همهء آنها را نديده و نبوده انگاشت ، و در برابر افكار عمومى و برجسته‌ترين شخصيت‌هاى جامعه خواست پرده‌پوشى كند و بنا كرد به تعريف از فضل و كمالاتش و از سياست دانىاش ، تا سخنگوى دين و نمايندهء حق و فضيلت ، حسين بن على عليه السّلام بر دهانش كوبيد و پرده از رسوايىهاى يزيد برگرفت و عريان نمايانش ساخت . خود معاويه در نامه پسرش را\r\n\r\n\r\n","description":"","footnote":"\r\n( 1 ) . تاريخ ابن عساكر : 7 / 327 .\r\n( 2 ) . تاريخ ابن عساكر : 7 / 372 ؛ الكامل ، ابن اثير : 4 / 45 ؛ الاصابة : 2 / 299 .\r\n( 3 ) . الكامل ، ابن اثير : 4 / 45 ؛ تاريخ ابن كثير : 8 / 216 .\r\n( 4 ) . الامامة و السياسة : 1 / 167 .\r\n","page_name":" 367 ","page_number":375},
  {"content":"\r\n\r\nتوبيخ مىكند و زشتكارىاش را برون از حد و غير قابل تحمل مىداند . مىنويسد : بدان اى يزيد ! اولين چيزى كه مستى از تو سلب مىكند ، شناخت هنگام و موارد شكرگزارى خدا بر نعمت‌هاى پياپى اوست و اين سلب معرفت ، بزرگترين آسيب است و مصيبتى سهمناك كه آدمى نمازى را كه بايد در اوقات معين به جاى آورد ، ترك كند . ترك نماز از بزرگترين آفت‌هاى مستى و ميگسارى است و پس از آن اين آفت كه آدمى كارهاى بد را خوب پندارد و مرتكب گناه شود و چيزها و امور پنهان كردنى را بيرون اندازد و راز را افشا نمايد . بنابراين ، خود را از اينكه در پنهان كارى انجام مىدهى ، در امان و بىمخاطره مپندار ، و به كار خود ادامه مده . « 1 »\r\nبا توجه به همين رذايل و رسوايىهاى شهرهء يزيد بوده كه حسن بصرى ، چنان كه پيشتر گذشت ، تعيين او را به حكومت ، يكى از چهار گناه سهمگين و تبهكارى معاويه شمرده است .\r\n\r\n15 - جنايت‌هاى معاويه\r\nتاريخ زندگى تباه معاويه را جنايت‌ها سياه كرده است و ما از آن ميان كه برون از حساب و شمار است ، فقط نمونه‌اى چند ارائه مىدهيم : زمانى دراز به امير المؤمنين على بن ابى طالب عليه السّلام دشنام مىداد و لعنت مىفرستاد و چنان كه پيش از اين خوانديم « 2 » ، در نماز و در دعا بر آن حضرت لعنت مىكرد و اين رويه را در خطبهء نماز جمعه و عيد انجام مىداد . در نماز عيدين از سنت پيامبر صلّى اللّه عليه و آله منحرف گشت و براى اينكه مردم پس از خواندن نماز براى گريز از دشنام‌هايى كه به على عليه السّلام داده مىشود ، برنخيزند و اجبارا بنشينند ، خطبه را پيش از نماز خواند كه قبلا به شرح آمد « 3 » و به آن اشاره رفت . همو به استانداران و مأمورانش دستور داد كه اين بيعت را اجرا كنند ، و هركس را كه از اجراى آن سر بازمىزد ، توبيخ مىنمود و گوش به اندرز هيچ راهنماى ديندارى نمىداد .\r\n\r\n\r\n","description":"","footnote":"\r\n( 1 ) . صبح الاعشى : 6 / 387 .\r\n( 2 ) . ر ك : الغدير ( متن عربى / چ 2 ) : 2 / 132 .\r\n( 3 ) . همان : 8 / 164 - 171 .\r\n","page_name":" 368 ","page_number":376},
  {"content":"\r\n\r\n1 - 15 - مسلم و ترمذى از طريق عامر بن سعد بن ابى وقاص چنين ثبت كرده‌اند :\r\nمعاويه به سعد بن ابى وقاص گفت : چرا به ابو تراب فحش نمىدهى ؟ گفت : چون سه سخن از پيامبر در حق او شنيده‌ام ، هرگز به او بد نخواهم گفت ، سه سخنى كه اگر يكى از آنها متعلق به من مىبود ، بهتر از آن بود كه گرانبهاترين نعمت‌هاى مادى را مىداشتم .\r\nآنگاه سه حديث منزلت و رايت و مباهله را باز گفت . حاكم نيشابورى پس از ثبت آن مىافزايد : معاويه ديگر كلمه‌اى بد نگفت تا از مدينه بيرون رفت . « 1 »\r\nطبرى مطلب را از طريق ابن ابى نجيح به اين عبارت نوشته است : معاويه چون به حج رفت ، همراه سعد بن ابى وقاص گرد كعبه طواف كرد و وقتى از آن بپرداخت ، به دار الندوه رفت و سعد را بر تخت خويش بنشاند و شروع كرد به بدگويى و دشنام دادن به على .\r\nسعد اعتراض كرد كه مرا بر تخت خويش نشاندى و شروع كردى به دشنام دادن به على .\r\nبه خدا اگر يكى از افتخارات على را به دست آورده بودم ، برايم بهتر از آن بود كه همهء هستى از آن من مىبود ، تا آخر روايت . سعد ضمن سخنانش گفت : تا زنده‌ام هرگز به خانه و نزد تو نخواهم آمد آنگاه برخاست و بيرون رفت .\r\nمسعودى پس از نگارش روايت طبرى مىگويد : در وجه ديگرى از اين‌روايات تاريخى كه در كتاب على بن محمد بن سليمان نوفلى در اخبار از ابن عايشه و ديگران آمده چنين خواندم كه سعد بن ابى وقاص چون اين حرف را به معاويه زد و برخاست تا برود ، معاويه تيز داد و گفت : بنشين تا جواب حرفت را بشنوى . اكنون بيش از هروقت در نظرم پست و قابل سرزنشى . اگر راست مىگويى ، پس چرا او را يارى نكردى و با او بيعت ننمودى ؟ ! من اگر از پيامبر آنچه را تو شنيده‌اى ، دربارهء على شنيده بودم ، تا زنده بودم نوكر او بودم . سعد گفت : به خدا من بيش از تو درخور مقامى هستم كه تو دارى . معاويه گفت : بنى عذره نمىپذيرند . قابل توجه اينك گفته مىشد سعد از قبيلهء بنى عذره است . « 2 »\r\n\r\n\r\n","description":"","footnote":"\r\n( 1 ) . ر ك : صحيح مسلم : 7 / 120 ؛ صحيح ترمذى : 13 / 171 ؛ مستدرك حاكم : 3 / 109 .\r\n( 2 ) . مروج الذهب : 1 / 61 . ابن جوزى ، نيز پاره‌اى از اين‌روايت تاريخى را در تذكرة الخواص 12 آورده است .\r\n","page_name":" 369 ","page_number":377},
  {"content":"\r\n\r\nابن كثير مىنويسد : سعد بن ابى وقاص نزد معاويه رفت و معاويه از او پرسيد : چرا عليه على نجنگيدى ؟ جواب داد : طوفانى تيرگىآور بر من بگذشت ، و گفتم : هش ! هش ! و شترم را پى كرده توقف نمودم تا آن تيرگى و تارى از ميان برخاست ، آنگاه راه خويش باز شناختم و پيمودن گرفتم . معاويه گفت : در قرآن ، هش ! هش ! وجود ندارد ، بلكه اين فرمايش هست كه چون دو دسته از مؤمنان باهم به جنگ پرداختند ، بايد ميانشان را به صلح و آشتى آريد ، بعد اگر يكى از آن دو به ديگرى تجاوز مسلحانه كرد ، با متجاوز بجنگيد تا به حكم خدا باز آيد . به خدا قسم ، تو نه همراه تجاوزگر عليه عادل جنگيدى و نه همراه عادل عليه تجاوزگر . سعد گفت : من آدمى نبودم كه با كسى بجنگم كه پيامبر خدا به او فرمود : تو نسبت به من منزلتى را دارى كه هارون نسبت به موسى داشت . با اين تفاوت كه پس از من پيامبرى نخواهد بود . معاويه پرسيد : غير از تو چه كسى اين حديث را شنيده است ؟ سعد چند نفر ، از جمله ام سلمه را نام برد . معاويه گفت : من اگر اين حديث را از پيامبر شنيده بودم ، هرگز با على نمىجنگيدم .\r\nهمو مىنويسد : به موجب روايتى ديگر اين گفتگو هنگامى ميان ايشان صورت گرفته كه در مدينه بوده‌اند در اثناى حجى كه معاويه به جاى آورد ، و آن دو نزد ام سلمه رفتند و دربارهء آن حديث از او جويا گشتند . ام سلمه همان حديثى را كه سعد نقل كرده بود ، بيان كرد . معاويه گفت : اگر اين حديث را پيش از امروز شنيده بودم ، نوكرش مىشدم تا از دنيا مىرفت يا من مىمردم . « 1 »\r\nمعاويه ، به دروغ ادعا كرد كه آن احاديث مشهور و شايع را نشنيده و از آنها خبر نداشته است ، زيرا آن احاديث راز يا حرف خصوصىاى نبوده كه پيامبر گرامى به تنى چند از نزديكان و دوستان صميمىاش زده باشد و ديگران بىخبر مانده باشند ، بلكه در برابر همه فرموده آن هم به صورت شعار و اعلام همگانى . حديث رايت در جنگ خيبر و موقعيتى مهم بر زبان مباركش جارى گشته و با اين اعلام تكان‌آور كه فردا پرچم را به كسى مىسپارم كه خدا و پيامبرش را دوست مىدارد و خدا و پيامبرش او را دوست\r\n\r\n\r\n","description":"","footnote":"\r\n( 1 ) . تاريخ ابن كثير : 8 / 77 .\r\n","page_name":" 370 ","page_number":378},
  {"content":"\r\n\r\nمىدارند ، حديثى كه بر اثر آن‌همه گردن افراشتند كه اينك كدامين ابر مرد پر افتخار رايت آزادى را در گشودن خيبر به دوش خواهد كشيد . ناگهان رايت نبرد آزادى بخش و كفرشكن از دست گهربار و فرخندهء رسول گرامى به كف با كفايت على بن ابى طالب عليه السّلام سپرده شد و همه دانستند كه منظور پيامبر صلّى اللّه عليه و آله همو بوده است ، نه ديگرى .\r\nگرفتيم معاويه در جنگ خيبر در عداد مشركان بوده كه عليه خدا و پيامبرش در ستيز بوده‌اند ، اما پس از آن‌كه برق شمشير برّان او را به جرگهء مسلمانان كشاند ، باز آن خبر را نشنيد ، آن خبر را كه زبانزد پيكارگران مسلمان و ديگر اقوام بود و كسى يافت نمىشد كه خود شاهد آن حديث نبوده يا از شاهدان نشنيده باشد . حديث منزلت را نيز پيامبر صلّى اللّه عليه و آله در مواقع و موارد متعدد به زبان آورده ، از جمله در جنگ تبوك كه پيش از اين خوانديم « 1 » ، و همهء اصحاب سرشناس در آن حضور داشتند و آن فضيلت را برايش مىشناختند و از آن افتخار آگاه بودند . پس اگر معاويه به عذر بياورد كه چون مشرك بوده در آن حضور نيافته ، عذرش به دليلى كه در مورد جنگ خيبر متذكر شديم ، غير موجه و ناپذيرفتنى است . همچنين در روز غدير خم معاويه خود حاضر بوده و سخن پيامبر اكرم را در ولايت وصايت على عليه السّلام همراه با بيش از يكصد هزار تن شنيده است . با اينهمه ، چون ايمان به آن نياورده ، به گوش نگرفته است و پس از شنيدن و درك فرمايش رسول در حق على ، باز با على جنگيده و با او دشمنى ورزيده و دستور داده است بر او لعنت بفرستند .\r\nبانگ رساى پيامبر گرامى در گوش او و گوش همهء جهانيان طنين انداز بوده كه خدايا هر كه على را دوست مىدارد ، دوستش بدار و هركه را كه دشمن مىداردش ، دشمن بدار .\r\nهركه را ياريش مىكند ، يارى كن و هركه را كه خوارش مىگذارد ، خوار گردان . همچنين بنا بر روايتى كه احمد حنبل از محدوج بن زيد باهلى ثبت كرده ، در روز عقد پيمان برادرى ، آن حديث را اعلام داشته است . مىگويد : پيامبر خدا صلّى اللّه عليه و آله ميان مهاجران و انصار پيمان برادرى بست . على بگريست . پيامبر خدا پرسيدش : چرا گريه مىكنى ؟ گفت : چون مرا با كسى برادر نساختى . فرمود : ترا گذاشتم براى خودم ، آنگاه افزود : تو نسبت به من\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 2 ) : 3 / 198 .\r\n","page_name":" 371 ","page_number":379},
  {"content":"\r\n\r\nمنزلتى را دارى كه هارون با موسى داشت . « 1 » نيز روزى كه حضرتش در خانهء ام سلمه بود و على عليه السّلام آمد و اجازهء ورود خواست ، پيامبر صلّى اللّه عليه و آله از ام سلمه پرسيد : مىدانى اين كيست ؟\r\nگفت : آرى ، على است . فرمود : گوشت و خونش با گوشت و خونم آميخته است و همان منزلتى را برايم دارد كه هارون براى موسى داشت با اين تفاوت كه پس از من پيامبرى نخواهد بود . « 2 » وانگهى حديث منزلت را بنا بر روايتى كه احمد حنبل از طريق ابو حازم ثبت كرده ، خود معاويه هم روايت كرده است . « 3 »\r\nدربارهء واقعهء مباهله درست است كه معاويه چون كافر بوده ، نمىتوانسته شاهد گفتار پيامبر باشد و از آن محروم مانده است ، لكن اگر پسر ابو سفيان از قرآن و سنت به دور نبود ، مىتوانست آن واقعهء عظيم را در قرآن مجيد بيابد و بخواند و بداند . تازه ، واقعهء مباهله آنقدر پراهميت است كه در سطح جهان نشر و پخش گشته و هيچ كس نمىتواند ادعا كند كه آن را نشنيده است .\r\nدر اينجا با پسر ابو سفيان راه مىآييم و مىگوييم : فرض مىكنيم تا آن روز كه سعد بن ابى وقاص آن احاديث را به گوشت خواند و ترا از فضايل و مقامات مولاى متقيان باخبر ساخت ، خبر نداشتى و از روى جهل با حضرتش جنگيدى ، لكن تو خود اين آيهء كريمه را خواندى كه چون دو دسته از مؤمنان باهم به جنگ پرداختند ، ميانشان را به صلح و آشتى آريد و خود مىدانستى و پيش از جنگ صفين روايت مىكردى كه پيامبر به عمار ياسر فرمود : ترا دار و دستهء تجاوزكار مسلح خواهند كشت . پس چرا به تجاوز مسلحانه به مؤمنان دست زدى ؟ و چرا پس از اين‌كه سعد بن ابى وقاص - صحابىاى كه آن جماعت وى را از ده نفرى مىشمارند كه مىگويند مژدهء بهشت يافته‌اند - به تو اطلاع داد كه پيامبر گرامى چنان سخنانى در حق على گفته است و شهودى ، از جمله ام سلمه بر آن اقامهء شهادت نمودند ، دست از دشمنى با على و لعنت فرستادن بر او برنداشتى ؟ پس معلوم مىشود دروغى ديگر مىگويى كه ادعا مىكنى اگر آن احاديث را از پيامبر در حق\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 2 ) : 3 / 115 .\r\n( 2 ) . همان : 3 / 116 .\r\n( 3 ) . الرياض النضرة : 2 / 195 .\r\n","page_name":" 372 ","page_number":380},
  {"content":"\r\n\r\nعلى عليه السّلام شنيده بودى ، تا آخر عمر نوكرش مىبودى .\r\nآرى ، معاويه حتى پس از شنيدن آن احاديث از زبان سعد بن ابى وقاص و ام سلمه و ديگران به تبهكارى ادامه داد . به على لعنت مىفرستاد و به استانداران و مأمورانش مىگفت كه لعنت بفرستند و مردم را مجبور به شنيدنش كنند ، و دست از اين كار برنداشت تا مرد و گناهش گريبانگيرش گشت . اينكه وقتى سعد ، حديث پيامبر را به او گوشزد كرد ، آن حركت ركيك را انجام داد ، آيا براى اهانت به فرستادهء خدا بود ؟ يا تحقير سعد كه چرا گفتهء پيامبر را باور داشته ؟ يا مسخره‌كردن سعد كه چرا در تبهكارى و دشنام گويى به مولاى متقيان با او همداستان نمىشود ؟ من نمىدانم ، لكن با توجه به كفر مزمن معاويه ، هريك از اين منظورها را مىتوان به او نسبت داد . آيا او كه شاه بود و در محضرش طبعا مردان مهم و اعيانى نشسته بودند ، خجالت نكشيد كه اين حركت زشت و هرزگى را از خود بروز داد ؟\r\n- امويان پررويى كه شهوترانى آب رويشان را بريخته و شرمشان را بزدوده ، از چه خجالت بكشند ؟\r\n2 - 15 - پس از درگذشت حسن بن على عليه السّلام معاويه در راه حج به مدينه وارد شد و خواست از فراز منبر رسول خدا ، على را لعنت كند . به او تذكر دادند كه سعد بن ابى وقاص در اينجا حضور دارد و فكر نمىكنيم راضى به اين كار شود . بنابراين ، كسى را نزد او بفرست و نظرش را بخواه . معاويه همين كار را كرد . سعد گفت : اگر چنين كنى از مسجد بيرون رفته ديگر به آن باز نخواهم گشت . در نتيجه ، معاويه از لعنت‌كردن دست كشيد تا سعد بمرد . وقتى او بمرد ، معاويه بر سر منبر على را لعنت كرد و به استانداران و مأمورانش دستور داد كه او را از فراز منبر لعنت فرستند . و آنان هم اين كار را كردند .\r\nام سلمه ، همسر پيامبر به معاويه نوشت : شما از بالاى منبر خدا و پيامبرش را لعنت مىكنيد ، زيرا على بن ابى طالب و دوستدارانش را لعنت مىكنيد و من شهادت مىدهم به اينكه خدا و پيامبرش او را دوست داشته‌اند . اما معاويه به سخن او اعتنايى نكرد . « 1 »\r\n\r\n\r\n","description":"","footnote":"\r\n( 1 ) . العقد الفريد : 2 / 301 .\r\n","page_name":" 373 ","page_number":381},
  {"content":"\r\n\r\n3 - 15 - معاويه به عقيل بن ابى طالب گفت : على حق برادرى ترا ادا نكرد و من حق خويشاوندى ترا رعايت كردم . از تو به هيچ وجه خشنود نخواهم گشت ، مگر اينكه بالاى منبر ، على را لعنت كنى . گفت : اين كار را خواهم كرد ، و به منبر رفت و پس از سپاس و ثناى خدا و درود بر پيامبر گفت : اى مردم ! معاوية بن ابى سفيان به من دستور داد على بن ابى طالب را لعنت كنم . به همين جهت ، او را لعنت كنيد ، لعنت خدا و فرشتگان و همهء مردم بر او باد ، آنگاه از منبر پايين آمد . معاويه به او گفت تو مشخص نكردى كداميك از آن دو را لعنت فرستادى . گفت : به خدا حاضر نيستم يك كلمه كم يا زياد كنم ، و سخن به نيت سخنگو بستگى دارد . « 1 »\r\n4 - 15 - معاويه در پى عبيد اللّه بن عمر كه به شام آمده بود ، فرستاد تا بيامد . بعد به او گفت : عمو جان ! اسم پدرت روى تست . بنابراين ، با همهء بصيرتت بينديش و با همهء قدرتت سخن بگو . تو طرف اعتمادى و حرفت را تصديق مىنمايند . بنابراين ، برو بالاى منبر و به على بد بگو و عليه او شهادت بده كه عثمان را كشته است . گفت : دربارهء بد گفتن به او بايد دانست كه او على بن ابى طالب است و مادرش فاطمه دختر اسد بن هاشم .\r\nبنابراين ، چه مىتوانم دربارهء نسب و نيايش بگويم . دربارهء دليرىاش نيز مسلم است كه دليرى شيرآساست . دورهء حكومتش را هم كه مىدانى چگونه بود . فقط مىتوانم او را متهم به قتل عثمان كنم . عمرو بن عاص گفت : در اين صورت ، لطمه‌اى زده‌اى . « 2 »\r\n5 - 15 - ابن اثير در اسد الغابة مىنويسد : شهر بن حوشب مىگويد : شخصى « 3 » ناطقانى مىگماشت تا به على ، رضى اللّه عنه ، دشنام بدهند و بد بگويند . آخرين آنها مردى بود از انصار يا از ديگر مردمان به نام انيس . وى پس از سپاس و ستايش خداوند گفت : شما امروز در دشنام و بدگويى اين مرد زياده‌روى كرديد . من به خدا سوگند ياد مىكنم كه رسول خدا را ديدم كه مىفرمايد : در قيامت براى عده‌اى بسيار بيش از شمارهء درختان و\r\n\r\n\r\n","description":"","footnote":"\r\n( 1 ) . العقد الفريد : 2 / 144 ؛ المستطرف : 1 / 54 .\r\n( 2 ) . كتاب صفين ، ابن مزاحم : 1 / 92 ؛ شرح ابن ابى الحديد : 1 / 256 .\r\n( 3 ) . مقصودش معاويه است .\r\n","page_name":" 374 ","page_number":382},
  {"content":"\r\n\r\nگياهان روى زمين شفاعت خواهم كرد . به خدا قسم هيچ كس بيش از پيامبر علاقه‌مند و خدمتگزار خويشاوند نيست . بنابراين ، آيا مىپنداريد از شما شفاعت مىكند و از شفاعت افراد خانواده‌اش كوتاهى خواهد كرد ؟ « 1 »\r\n6 - 15 - يك بار كه معاويه در ميان انجمنى از اعيان و بزرگان كشور نشسته بود و احنف بن قيس نيز وجود داشت ، مردى شامى در آمده به نطق ايستاد و در پايان حرف‌هايش به على لعنت فرستاد . احنف رو به معاويه كرد كه اين سخنران اگر بداند با لعنت فرستادن به پيامبران خوشحال خواهى شد ، آنان را لعنت خواهد كرد . بنابراين ، از خدا بترس و دست از على بردار ، زيرا او به رحمت ايزدى پيوسته و در گورش تنها با كردار و كارهايش تنها مانده است . به خدا قسم شمشيرش نيك رو و خوش نبرد بود و جامه‌اش پيراسته و دامنش پاك و فداكاريها و خدماتش هنگفت . معاويه گفت : اى احنف ! با ناراحتى از كارها و گفته‌هايت چشم پوشيدم و هرچه خواستى گفتى . به خدا بايد حتما به منبر رفته او را لعنت كنى چه بخواهى و چه نخواهى . گفت : اگر مرا معاف بدارى ، برايت بهتر خواهد بود ، و در صورتى كه مرا مجبور به اين كار سازى ، هرگز زبان به بدگويى او نمىگردد و ياراى دشنامش را ندارد . دستور داد كه برخيز و برو به منبر . گفت :\r\nبه خدا با گفته و كرده‌ام انصاف خواهم داد و حقت را كف دستت خواهم گذاشت .\r\nپرسيد : اگر درباره‌ام به انصاف سخن بگويى ، چه خواهى گفت ؟ گفت : به منبر رفته خدا را سپاس و ثنا مىگويم و بر پيامبرش محمد درود مىفرستم ، آنگاه مىگويم : اى مردم ! امير المؤمنين معاويه دستور داد كه على را لعنت كنم . على و معاويه اختلاف پيدا كردند و باهم جنگيدند و هريك مدعى بود كه ديگرى به او و به جماعتش تجاوز مسلحانه كرده است . بنابراين ، من دعا مىكنم و شما آمين بگوييد . آن‌گاه خواهم گفت : خدايا تو و فرشتگان و پيامبرانت و همهء آفريدگانت هريك از آن دو را كه به ديگرى تجاوز مسلحانه كرده است ، لعنت كن و بر جماعت تجاوزكار مسلح داخلى لعنت فرست . خدايا آنها را لعنت كن لعنتى بىشمار . آمين بگوييد ، خدا شما را رحمت فرمايد . اى معاويه ! اگر جانم\r\n\r\n\r\n","description":"","footnote":"\r\n( 1 ) . اسد الغابة : 1 / 134 ؛ الاصابة ، ابن حجر : 1 / 77 .\r\n","page_name":" 375 ","page_number":383},
  {"content":"\r\n\r\nرا از دست بدهم ، كلمه‌اى بيش از اين يا كم نخواهم گفت . معاويه گفت : حال كه چنين است ترا معاف مىدارم . « 1 »\r\n7 - 15 - علامه اسماعيل بن على بن محمود در كتاب المختصر فى اخبار البشر مىنويسد : حسن در نامه‌اى به معاويه چندين شرط براى او معين كرد و افزود اگر آنها را بپذيرد ، مطيع خواهد بود . معاويه آن شرطها را پذيرفت . از جملهء شرطها يكى اين بود كه موجودى خزانهء كوفه را به او بدهد و ماليات ارضى دارا بگرد فارس را ، و على را بد نگويد ، اما معاويه شرط دشنام ندادن به على را نپذيرفت . در نتيجه ، حسن از او خواست على را در حضور وى دشنام ندهد . معاويه اين شرط را پذيرفت ، اما بعدا به آن وفا نكرد . « 2 »\r\n8 - 15 - قيس بن عباد شيبانى به زياد گزارش داد كه يكى از قبيلهء ما از بنى همام ، به نام صيفى بن فسيل از سران طرفداران حجر است و او از سرسخت‌ترين دشمنان تست . زياد به دنبال او فرستاد تا بيامد . به او گفت : اى دشمن خدا ! دربارهء ابو تراب چه مىگويى ؟\r\nجواب داد : من ابو تراب را نمىشناسم . گفت : چطور نمىشناسى ؟ گفت : نمىشناسم .\r\nپرسيد : على بن ابى طالب را نمىشناسى ؟ گفت : آرى . گفت : همو ابو تراب است .\r\nصيفى بن فسيل گفت : نه ، هرگز . او ابو الحسن و الحسين است .\r\nزياد گفت : يا او را لعنت كن يا گردنت را مىزنم . گفت : بنابراين ، پيش از چنين كارى ، مرا خواهى كشت ، و اگر مرا بكشى ، من خشنودى خدا را يافته‌ام و تو خود را بدبخت و روسياه كرده‌اى . آن‌گاه دستور داد او را گردن بزنند و بعد دستور داد او را با غل و زنجير ببندند يا به زندان بيندازند . بعدها با حجر و يارانش بسال 51 هجرى كشته شد « 3 » و ماجراى آن به تفصيل خواهد آمد .\r\n\r\n\r\n","description":"","footnote":"\r\n( 1 ) . العقد الفريد : 2 / 144 ؛ المستطرف : 1 / 54 .\r\n( 2 ) . ر ك : تاريخ طبرى : 6 / 92 ؛ الكامل ، ابن اثير : 3 / 175 ؛ تاريخ ابن كثير : 8 / 14 ؛ تذكرة الخواص 113 ؛ الاتحاف ، شبراوى 10 .\r\n( 3 ) . تاريخ طبرى : 6 / 149 ؛ الاغانى : 16 / 7 ؛ الكامل ، ابن اثير : 3 / 204 ؛ تاريخ ابن عساكر : 6 / 459 .\r\n","page_name":" 376 ","page_number":384},
  {"content":"\r\n\r\n9 - 15 - بسر بن ارطاة - از سرداران معاويه - در بصره بر منبر على را دشنام داد و افزود : شما را به خدا قسم ، هركه مىداند حرفم درست است ، مرا تأييد و تصديق كند و اگر نادرست مىگويم ، مرا تكذيب نمايد . ابو بكره گفت : به خدا ما ترا دروغگو مىدانيم و حرفت را نادرست . دستور داد او را خفه كردند . « 1 »\r\n10 - 15 - معاويه ، كثير بن شهاب را به فرماندارى رى گماشت و او بر منبر رى بسيار به على دشنام مىداد و در مقام فرماندارى رى بماند تا زياد به استاندارى كوفه رسيد و او را در آن مقام ابقا كرد . « 2 »\r\n11 - 15 - مغيرة بن شعبه چون به استاندارى كوفه رسيد ، به منبر رفته نطق مىكرد و به على بد مىگفت و بر او و شيعه‌اش لعنت مىفرستاد ، و اين روايت به صحت پيوسته كه مغيره از فراز منبر كوفه بارها و بىشمار او را لعنت كرده است و مىگفته : پيامبر خدا از روى علاقه و دوستى دخترش را به على نداده ، بلكه به اين وسيله خواسته خوبيهايى را كه ابو طالب به او كرده بود ، جبران نمايد .\r\nحاكم نيشابورى و ذهبى اين روايت را صحيح شمرده‌اند كه مىگويد : مغيره به على بد گفت . زيد بن ارقم برخاسته به او اعتراض كرد كه اى مغيره ! مگر نمىدانى پيامبر خدا از بد گفتن به مردگان نهى كرده است ؟ « 3 » بنابراين ، چرا به على كه درگذشته است ، بد مىگويى ؟ « 4 »\r\nخطيبى چند در كوفه در حضور مغيرة بن شعبه نطق كردند و صعصعة بن صوحان نيز سخن راند . مغيرة گفت : او را بيرون كنيد و در بازداشت نگهداريد تا على را لعنت كند . او گفت : خدا لعنت كند كسى را كه خدا و على بن ابى طالب را لعنت نمايد . گفته‌اش را به مغيره گزارش دادند ، قسم ياد كرد كه او را در بند نگهدارد . آنگاه وى از بند بيرون آمده گفت : اين ، كسى جز على بن ابى طالب را نمىخواهد . بنابراين ، او را لعنت كنيد كه خدا\r\n\r\n\r\n","description":"","footnote":"\r\n( 1 ) . تاريخ طبرى : 6 / 96 .\r\n( 2 ) . الكامل ، ابن اثير : 3 / 179 .\r\n( 3 ) . حديث نهى از دشنام دادن به مردگان را بخارى در صحيح خويش : 2 / 264 ثبت كرده است .\r\n( 4 ) . ر ك : مسند احمد : 1 / 188 ؛ الاغانى : 16 / 2 ؛ المستدرك : 1 / 385 ؛ شرح ابن ابى الحديد : 1 / 360 .\r\n","page_name":" 377 ","page_number":385},
  {"content":"\r\n\r\nلعنتش كند . مغيره گفت : آزادش كنيد ، خدا جانش را خلاص كند . « 1 »\r\n12 - 15 - ابن سعد از قول عمير بن اسحاق مىنويسد : مروان در مدينه حاكم ما بود و على را هرجمعه بر سر منبر دشنام مىداد و حسن بن على مىشنيد و هيچ نمىگفت .\r\nسپس مردى را فرستاد تا به على و به او دشنام زشت داد و افزود : تو مثل قاطرى كه وقتى از آن مىپرسند : پدرت كيست ؟ جواب مىدهد : مادرم اسب است . حسن به او گفت : برو به مروان بگو : من با دشنام دادن به تو چيزى از حرف‌هاى ترا محو و بىكيفر نمىسازم ، بلكه مىگذارم خدا حقم را از تو بگيرد و ميان ما داورى فرمايد تا اگر راست گفته باشى ، پاداش خيرت دهد و اگر دروغ گفته باشى ، خدا كيفرى سهمگين‌تر از ما ترا مىدهد . « 2 »\r\nمروان بن حكم ، آن‌كه پيامبر او را قورباغهء پسر قورباغه خوانده بود ، در جواب اين‌كه چرا على را از فراز منابر دشنام مىدهيد ؟ گفته بود : حكومت ما جز بدين وسيله برپا نمىماند . « 3 »\r\n13 - 15 - معاويه ، عمرو بن سعيد بن عاص بنىاميه را كه به اشدق ملقب بود ، به فرماندارى مدينه گماشت . در مسند احمد حنبل حديثى منسوب به پيامبر از طريق ابو هريره ثبت است كه مىفرمايد : يكى از ديكتاتورمنشان بنىاميه بر منبرم مىنشيند كه آب دهانش سرازير مىشود . همو مىگويد : كسى كه خود شاهد بوده است ، براى من گفت كه عمرو بن سعيد بر منبر رسول خدا بود و آب از دهانش سرازير گشت . « 4 »\r\nاين ديكتاتور ، از كسانى است كه بر فراز منبر على عليه السّلام را دشنام مىدادند . قسطلانى در ارشاد السارى و انصارى در تحفة البارى شرح البخارى كه در حاشيهء ارشاد السارى چاپ شده ، مىنويسند : عمرو بن سعيد از آن جهت اشدق لقب يافت كه به منبر رفته و خيلى به على ، رضى اللّه عنه ، دشنام داده بود و بر اثر آن دهان و صورتش لقوه گرفت . « 5 »\r\n\r\n\r\n","description":"","footnote":"\r\n( 1 ) . الاذكياء ، ابن جوزى 98 .\r\n( 2 ) . تاريخ الخلفاء سيوطى 127 . نيز ر ك : الغدير ( متن عربى / چ 5 ) : 8 / 260 - 267 .\r\n( 3 ) . الصواعق المحرقة 33 .\r\n( 4 ) . مسند احمد : 2 / 522 ؛ تاريخ ابن كثير : 8 / 311 .\r\n( 5 ) . ارشاد السارى فى شرح صحيح البخارى : 4 / 368 .\r\n","page_name":" 378 ","page_number":386},
  {"content":"\r\n\r\nعمرو بن سعيد همان است كه در قتل امام حسين عليه السّلام فرماندار مدينه بوده است .\r\nعوانة بن حكم مىگويد : وقتى حسين بن على كشته شد ، عبيد اللّه بن زياد ، عبد الملك بن ابى حرث سلمى را خواسته به مدينه فرستاد تا به عمرو بن سعيد بشارت دهد . عبد الملك سلمى نزد عمرو بن سعيد رفت . پرسيد : چه خبر ؟ گفت : مايهء شادى امير ! حسين بن على كشته شد . دستور داد خبر كشته شدنش را به مردم اعلام كند . وى پس از اعلام خبر مىگويد : به خدا بانگ نوحه‌اى نشنيده‌ام به چنان هيجان و بلندى كه زنان بنى هاشم در خانه‌هايشان برآوردند . آنگاه عمرو بن سعيد با خنده اين بيت را خواند :\r\n- زنان قبيلهء بنى زياد چنان شيونى برآوردند كه زنان قبيلهء ما فرداى نبردى كه به پيروزى بنى زياد انجاميد ، برآورده‌اند .\r\nسپس افزود : اين شيون به شيونى مىماند كه بر قتل عثمان بن عفان برآورده شد . آنگاه به منبر رفته خبر كشته شدن او را به مردم اعلام كرد . « 1 » در مثالب ابو عبيده اين افزوده هم هست كه سپس بر مزار شريف پيامبر صلّى اللّه عليه و آله اشاره كرده گفت : اى محمد ! اين نبرد به جبران نبرد بدر ! جمعى از انصار حرف او را تقبيح كردند و اعتراض نمودند .\r\nابو رافع بردهء ابو احيحه سعيد بن عاص بن اميه بود . پس از مرگ سعيد بن عاص فرزندانش سهمى را كه در ابو رافع داشتند ، آزاد كردند جز خالد بن سعيد كه سهم خود را به پيامبر صلّى اللّه عليه و آله بخشيد و حضرتش او را آزاد ساخت و به همين جهت افتخار مىكرد كه من آزاد شدهء پيامبر خدايم . وقتى عمرو بن سعيد بن عاص در حكومت معاويه ، فرماندار مدينه شد ، به دنبال بهى « 2 » پسر ابو رافع فرستاد و از او پرسيد : تو آزاد شدهء كه هستى ؟\r\nگفت : آزاد شدهء پيامبر خدا صلّى اللّه عليه و آله . او را صد شلاق زد و آزادش كرد . دوباره او را خواسته پرسيد : آزاد شدهء كه هستى ؟ گفت آزاد شدهء پيامبر خدا صلّى اللّه عليه و آله باز او را صد تازيانه زد ، و اين كار را تكرار كرد تا پانصد تازيانه بر او زده شد . بهى چون احساس كرد دارد مىميرد ، ناچار در جوابش گفت : من آزاد شدهء شما هستم . « 3 »\r\n\r\n\r\n","description":"","footnote":"\r\n( 1 ) . تاريخ طبرى : 6 / 268 ؛ الكامل ، ابن اثير : 4 / 39 .\r\n( 2 ) . در الكامل آمده است : عبيد اللّه بن ابى رافع .\r\n( 3 ) . الكامل ، مبرد : 2 / 75 ؛ الاصابة : 4 / 68 .\r\n","page_name":" 379 ","page_number":387},
  {"content":"\r\n\r\n14 - 15 - حاكم نيشابورى از طريق طاوس اين روايت را ثبت كرده است : حجر بن قيس مدرى از خدمتگزاران خاص امير المؤمنين على بن ابى طالب ، رضى اللّه عنه ، بود .\r\nروزى على به او گفت : اى حجر ! روزى ترا بر پا نگهداشته دستور خواهند داد كه به من لعنت بفرستى ، مرا لعنت بفرست ، اما از من تبرى مجو و بيزارى منما . « 1 » طاوس مىگويد :\r\nخودم شاهد بودم كه حجر مدرى را احمد بن ابراهيم خليفهء بنىاميه در مسجد برپا نگهداشت و مأمور گذاشت تا به على لعنت فرستد يا كشته شود . حجر گفت : امير احمد بن ابراهيم به من دستور داد على را لعنت فرستم ، به همين جهت او را لعنت كنيد ، خدا لعنتش كند . طاوس مىگويد : خدا عقلشان را از كار انداخته بود و هيچ‌يك از آنها نفهميدند كه او چه مىگويد . « 2 »\r\nمعاويه و استانداران و مأمورانش اين روش را چندان ادامه دادند تا كودكان با آن خو گرفتند و به پيرى رسيدند . در ابتداى كار ، كسانى يافت مىشدند كه تن به چنين دشنام ناروا و ننگينى نمىدادند و مردان شريفى بودند كه از آن سر باز مىزدند و هرگونه اذيت و محروميت را در راهش بر جان هموار مىساختند ، لكن معاويهء بردبار و مهربان ! در اجراى بدعتش به قدرى شدت عمل و خشونت به خرج داد و استاندارانش كه از ميان كينه‌توزترين دشمنان خاندان رسالت انتخاب شده بودند ، تا جايى جديت و سختگيرى نمودند و خوش خدمتى كردند كه لعنت فرستادن بر على عليه السّلام به صورت رسمى عمومى درآمد و غالب مردم به آن گردن نهادند و آن را امرى طبيعى شمردند . اين رسم شوم دولتى از شهادت مولاى متقيان عليه السّلام تا صدور فرمان عمر بن عبد العزيز داير بر منع آن ، يعنى مدت چهل سال به طول انجاميد و در اثناى آن در تمام شهرهاى مهم و مراكز استان از شام و كوفه و بصره گرفته تا پايتخت اسلام مدينهء منوره و حرم امن الهى مكهء معظمه و رى و ديگر بلاد ، از شرق كشور پهناور اسلامى تا غربش و در ميان همهء اقوام ، بر منبر به\r\n\r\n\r\n","description":"","footnote":"\r\n( 1 ) . اين سخن از امير المؤمنين به صحت پيوسته كه شما وادار خواهيد شد به من دشنام بدهيد . دشنام دهيد ، اما اگر پيشنهاد شد كه از من تبرى و بيزارى بجوييد ، بيزارى نجوييد ، زيرا من بر عقيده و رويهء اسلام هستم . المستدرك ، حاكم : 2 / 358 .\r\n( 2 ) . مستدرك حاكم : 2 / 358 .\r\n","page_name":" 380 ","page_number":388},
  {"content":"\r\n\r\nمولاى متقيان دشنام داده مىشد . در جلد دوم خوانديم گفتهء ياقوت را در معجم البلدان كه على بن ابى طالب ، رضى اللّه عنه ، را بر منابر شرق و غرب دشنام مىدادند جز بر منبر سيستان كه يك بار بيشتر دشنام داده نشد و مردم در برابر بنىاميه از اين كار سرپيچيدند و حتى در عهدنامهء خويش افزودند كه بر منبرهاشان هيچ كس دشنام داده نشود ، و كدام شرف و افتخار بالاتر از اين‌كه از لعنت‌كردن بر برادر رسول خدا از فراز منبرشان خوددارى كنند ، در حالى كه بر منابر حرمين مكه و مدينه ، او را لعنت مىفرستادند .\r\nدر دورهء سياه سلطنت امويان هفتاد هزار منبر برپا كرده بودند كه از فراز آنها به امير المؤمنين على دشنام داده ميشد « 1 » ، و اين كار را عقيده‌اى راسخ و وظيفه‌اى ثابت و مسلم مىشمردند و سنتى كه با شوق و ذوق بايد پيروى كرد ، به طورى كه وقتى عمر بن عبد العزيز به منظورهاى سياسى يا تدابير مصلحتى آن را منع و قدغن كرد ، عامهء مردم پنداشتند گناهى بزرگ مرتكب گشته و بدعتى نو نهاده است .\r\nآنچه از سخن مسعودى و يعقوبى و ابن اثير و سيوطى و ديگر مورخان برمىآيد « 2 » ، اين است كه عمر بن عبد العزيز فقط لعنت‌كردن على عليه السّلام را در خطبه از فراز منبر قدغن كرده است و به استاندارانش نوشته و گفته است كه به جاى آن بگويند :  رَبَّنَا اغْفِرْ لَنا وَ لِإِخْوانِنَا الَّذِينَ سَبَقُونا بِالْإِيمانِ  « 3 » ، يا به گفتهء بعضى بگويند :  إِنَّ اللَّهَ يَأْمُرُ بِالْعَدْلِ وَ الْإِحْسانِ  « 4 » ، يا به گفتهء برخى : هر دو آيه را بخوانند . مردم در خطبه آن آيات را خوانده‌اند ، اما اينكه به طور كلى از دشنام دادن به امير المؤمنين على منع كرده و مرتكب آن را مجازات نموده باشد ، معلوم نيست و در تاريخ اثرى از آن مشهود نمىباشد . در صفحات تاريخ هست كه عمر بن عبد العزيز كسانى را كه به عثمان يا معاويه دشنام داده‌اند ، تازيانه\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 2 ) : 2 / 102 ، 103 .\r\n( 2 ) . ر ك : مروج الذهب : 2 / 167 ؛ تاريخ اليعقوبى : 3 / 48 ؛ الكامل ، ابن اثير : 7 / 17 ؛ تاريخ الخلفاء 161\r\n( 3 ) . حشر 59 / 10 .\r\n( 4 ) . نحل 16 / 90 .\r\n","page_name":" 381 ","page_number":389},
  {"content":"\r\n\r\nزده و كيفر داده است « 1 » ، اما از اينكه كسى را به جرم دشنام دادن به امير المؤمنين على عليه السّلام تازيانه زده باشد ، خبرى نيست .\r\nاز مقامى كه امير المؤمنين على بن ابى طالب در خلافت پر عظمت الهى دارد ، از سوابق درخشانش در تثبيت اسلام و دفاع از آن ، از دادگسترى و انصاف و نيك‌روىاش ، از اينكه احكام و سنن دين را برقرار داشته و در جنبش تبليغاتى و دعوت به سوى خداى يگانه و پيامبرش و دين پاكش نقش عمده‌اى ايفا كرده و در اين راه كوشش‌ها و فداكارىها نموده تا به رحمت ايزدى پيوسته است ، از همهء اينها بگذريم و فضايل و افتخاراتش را ، آيات كريمه‌اى را كه در حقش فرود آمده ، و سخنان گهربار افتخار آفرينى را كه در تمجيدش بر زبان پيامبر گرامى روان گشته است ، كنار بگذاريم ، آيا اين بدعت است كه بگوييم نبايد به مسلمانى چون او دشنام داد و لعنت فرستاد كه انبوه احاديث نبوى و سلسلهء فتاواى فقيهان بر آن تأكيد دارد ؟\r\nآيا همين فرمايش پيامبر خدا صلّى اللّه عليه و آله كافى نيست كه بد گفتن به مسلمان ، زشتكارى است ؟ حديثى كه بخارى و مسلم و ترمذى و نسائى و ابن ماجه و احمد حنبل و بيهقى و طبرى و دارقطنى و خطيب بغدادى و ديگران از طريق ابن مسعود و ابو هريره و سعد بن ابى وقاص و جابر بن عبد اللّه انصارى و عبد اللّه بن مغفل و عمرو بن نعمان ثبت كرده‌اند . « 2 »\r\nيا اين فرمايشش كه بد گفتن به مسلمان ، به لبهء پرتگاه گمراهى خزيدن است « 3 » و فرمايش ديگرش كه مؤمن نبايد لعنت‌گو و دشنام‌دهنده باشد « 4 » ، چنان كه حضرتش را از دشنام دادن به مردگان نيز قبلا ديديم .\r\nوانگهى امام امير المؤمنين صرفنظر از پاكى نسبى و دودمانىاش ، منشأ قدسىاش ، و افتخارات درخشانش ، فضايل و مكارم اخلاقىاش و نيز شخصيت والايش ، به نظر آن\r\n\r\n\r\n","description":"","footnote":"\r\n( 1 ) . الصارم المسلول ، ابن تيميه 272 .\r\n( 2 ) . ر ك : الترغيب و الترهيب : 3 / 194 ؛ فيض القدير : 4 / 84 ، 505 ، 506 .\r\n( 3 ) . بزاز آن را از طريق عبد اللّه بن عمرو ثبت كرده با سندى نيكو كه حافظ منذرى در الترغيب و الترهيب :\r\n3 / 194 به نقل آن پرداخته است .\r\n( 4 ) . ترمذى آن را ثبت كرده مىگويد : حديثى نيكوست .\r\n","page_name":" 382 ","page_number":390},
  {"content":"\r\n\r\nجماعت يكى از ده نفرى است كه مىگويند مژدهء بهشت يافته‌اند ، و حداقل يك صحابى به شمار مىآيد ، از همانها كه معتقدند همگى عادل و راستروند « 1 » و گفتار و كردارشان را حجت مىشمارند و جايز نمىدانند كسى به آنها بد بگويد و سخت به شيعه حمله‌ورند كه چرا پاره‌اى از اصحاب را مورد انتقاد و نكوهش قرار مىدهند و بر مبناى اين معتقدات احكامى ساخته و به اجرا گذاشته‌اند ، چنان كه يحيى بن معين مىگويد : هركه عثمان يا طلحه يا يكى از اصحاب پيامبر را دشنام دهد ، دجالى است و شهادتش پذيرفته نخواهد بود و لعنت خدا و فرشتگان و خلايق همگى بر او خواهد بود . « 2 »\r\nاحمد پيشواى حنبليان مىگويد : بهترين فرد امت پس از پيامبر ابو بكر است ، و عمر بعد از ابو بكر ، و عثمان پس از عمر و على پس از عثمان ، و جمعى بدين سخن بسنده كرده‌اند كه ايشان خلفاى راشدين و هدايت يافته و بر طريق دينند ، آنگاه اصحاب پيامبر خدا بعد از اين چهار تن برترين افراد امتند و روا نيست كسى از آنان به بدى ياد كند يا ايشان را به عيب و نقصى متهم نمايد . هركس چنين كارى بكند بايد تأديب و مجازات شود و نمىتوان از او گذشت ، بلكه بايد نخست مجازاتش كرد و سپس توبه‌اش داد كه اگر توبه كرد ، از او پذيرفته شود و اگر تكرار كرد ، دوباره مجازات شود و به حبس افتد تا بميرد يا از گفتهء خويش برگردد .\r\nهمو مىگويد : اينها به معاويه چكار دارند ؟ از خدا سلامت و عافيت مىطلبيم ، آنگاه مىافزايد اگر ديدى كسى به اصحاب رسول خدا بد مىگويد ، او را به نامسلمانى متهم كن .\r\nعاصم احول مىگويد : مردى را كه عثمان دشنام داده بود ، پيش من آوردند . او را ده تازيانه زدم . دوباره حرفش را تكرار كرد ، ده تازيانهء ديگر زدم . آنقدر دشنامش را تكرار\r\n\r\n\r\n","description":"","footnote":"\r\n( 1 ) . نووى در شرح صحيح مسلم در حاشيهء ارشاد السارى : 8 / 22 مىگويد : اصحاب ، رضى اللّه عنهم ، همگى از برگزيدهء مردمانند و سادات امت ، و برتر از همه نسل‌هاى بعدى و همگى عادل و راستروند و يكى هم در ميانشان ناجور نيست . ناجورى در نسل‌هاى بعدى امت است و در ميان اينها بوده كه بعضى ناباب پيدا شده‌اند .\r\n( 2 ) . تهذيب التهذيب : 1 / 509 .\r\n","page_name":" 383 ","page_number":391},
  {"content":"\r\n\r\nكرد تا هفتاد تازيانه خورد .\r\nقاضى ابويعلى مىگويد : آنچه در مورد بد گفتن به اصحاب مورد اتفاق فقيهان است ، اين است كه اگر كسى آن را جايز بداند ، كافر است و اگر جايز نداند ، فاسق است نه كافر ، فرقى نمىكند كه اصحاب را كافر شمرده يا به عقيده‌شان ايراد گرفته باشد . جمعى از فقيهان كوفه و ديگر بلاد با قاطعيت گفته‌اند : كسى كه به اصحاب بد بگويد ، بايد حتما كشته شود و رافضيان را كافر شمرده‌اند .\r\nابو بكر بن عبد العزيز در المقنع مىگويد : رافضى اگر دشنام بدهد ، كافر است و به او نبايد زن داد . « 1 » شيخ علاء الدين ابو الحسن طرابلسى حنفى مىگويد : كسى كه به يكى از اصحاب پيامبر دشنام بدهد ، به ابو بكر يا عمر يا عثمان يا على يا معاويه يا عمرو بن عاص ، اگر بگويد گمراه يا كافر بوده‌اند ، بايد اعدام شود و اگر دشنامى غير از اين بدهد ، از دشنام‌هايى كه مردم به يكديگر مىدهند ، بايد مجازات شديد شود . « 2 »\r\nذهبى مىگويد : هركه به يكى از اصحاب ايراد بگيرد يا دشنام دهد ، از دين خارج و از جرگهء مسلمانان به در شده است ، زيرا كسى به آنان ايراد مىگيرد كه معتقد باشد بدكار بوده‌اند و نسبت به آنان كينه داشته باشد و منكر تمجيدهايى باشد كه در قرآن و حديث آمده است . همچنين به اين دليل كه اصحاب مطمئن‌ترين وسيلهء دسترسى ما به احاديث و كردار پيامبرند و ايراد و عيب گرفتن به وسيله ، به منزلهء عيب گرفتن به اصل است و تحقير ناقل و راوى به مثابه مسخره‌كردن روايت و حديث است ، و اين معنى براى كسى كه بينديشد و از نفاق و زندقه الحاد برى باشد ، آشكار است . براى درك اين حقيقت ، كافى است به سخنان پيامبر اكرم در اين زمينه توجه كنيم ، مثل اين سخن كه خدا مرا برگزيد و برايم اصحابى برگزيد كه بعضى را وزير و مددكار ساخت و انصار و داماد و خويشاوند گردانيد . بنابراين ، هركه به ايشان بد بگويد ، لعنت خدا و فرشتگان و مردم\r\n\r\n\r\n","description":"","footnote":"\r\n( 1 ) . الصارم المسلول 272 ، 574 ، 575 .\r\n( 2 ) . معين الحكام فيما يتردد بين الخصمين من الاحكام 187 .\r\n","page_name":" 384 ","page_number":392},
  {"content":"\r\n\r\nهمگى بر او خواهد بود و در قيامت خدا عذرش را نمىپذيرد . « 1 »\r\nآن جماعت در مورد دشنام دادن به ابو بكر و عمر و عثمان داد و قال زيادى راه انداخته‌اند . محمد بن يوسف قرمانى مىگويد : از قاضى ابويعلى دربارهء كسى كه به ابو بكر دشنام دهد سؤال شد ، گفت : كافر است . سؤال شد : نماز ميت بر او مىتوان خواند ؟\r\nگفت : نه . سؤال شد : چطور در حالى كه لا إله الا اللّه مىگويد ، مىتوان چنين رفتارى با او كرد ؟ گفت : به نعش او دست نزنيد ، او را با چوب بغلتانيد و به گور دراندازيد و رويش را بپوشانيد . « 2 »\r\nجردانى مىگويد : بيشتر علما گفته‌اند : كسى كه به ابو بكر و عمر دشنام دهد ، كافر است . « 3 »\r\nابن تيميه به نقل از ابراهيم نخعى مىگويد : گفته مىشد كه دشنام دادن به ابو بكر و عمر از گناهان كبيره است . ابو اسحاق سبيعى هم مىگويد : دشنام دادن به ابو بكر و عمر از گناهان كبيره‌اى است كه خداى متعال درباره‌اش فرموده : از گناهان كبيره كه از آن منع گشته‌ايد ، دورى كنيد . « 4 »\r\nبه دستور المتوكل على اللّه ، عيسى بن جعفر بن محمد به خاطر اينكه به ابو بكر و عمر و عايشه و حفصه دشنام داده بود ، اعدام شد . « 5 »\r\nابن تيميه در همان كتاب مىنويسد : احمد حنبل طبق روايت ابو طالب ، دربارهء مردى كه به عثمان دشنام داده است ، گفته : اين زنديق است . « 6 »\r\nاين فتاوا كه از بديهيات و مسلميات فقهى تهى است و پژوهنده را اين امكان نيست كه از صاحبان آنها بخواهد و بپرسد روى چه حساب و كتابى چنين فتاوايى صادر كرده‌اند و چه مداركى از قرآن و سنت يا اصول و قواعد يا قياس و استحسان داشته‌اند ؟ مخصوصا بپرسد بنا بر چه مدرك و اصلى اين احكام شما تنها به چند تن از اصحاب اختصاص و\r\n\r\n\r\n","description":"","footnote":"\r\n( 1 ) . الكبائر 233 ، 235 .\r\n( 2 ) . الصارم المسلول 575 .\r\n( 3 ) . مصباح الظلام : 2 / 23 .\r\n( 4 ) . الصارم المسلول ، ابن تيميه 581 .\r\n( 5 ) . تاريخ ابن كثير : 10 / 324 .\r\n( 6 ) . الصارم المسلول 576 .\r\n","page_name":" 385 ","page_number":393},
  {"content":"\r\n\r\nانحصار يافته است ؟ زيرا اين انحصار دادن بر خلاف اصل مسلم و بديهى فقه اسلام است و مغاير عقل و انصاف . گرفتيم كه فتاواى شما از اصل و اساس بهره داشته باشد ، آيا رجال و شخصيتهاى خاندان پاك رسالت از آن مستثنى هستند ؟\r\nشايد در ميان آن جماعت كسانى باشند كه در نهايت گستاخى بگويند : آرى ، على و دو فرزندش ، همان دو كه سرور جوانان بهشتىاند ، از آن احكام مستثنى هستند و دشنام دادن به آنان بر خلاف بد گفتن به ديگر اصحاب اشكالى ندارد ! چون پسر هند جگرخوار به آنان بد مىگفت و لعنتشان مىكرد و مردم را با تطميع و تهديد به آن وامىداشت و ما نمىتوانيم به ساحت پسر هند جسارت كنيم ، چون او كاتب وحى بوده است ، هرچند در دورهء چند روزهء مسلمانىاش كه با اواخر حيات پيامبر مقارن بوده ، جز چند نامه به رؤساى قبايل ننوشته باشد ، و نيز از آن جهت كه خواهرش ام حبيبه همسر پيامبر بوده ، وى دايى مؤمنان حساب مىشود ، گرچه ساير برادر زنهاى پيامبر مثل محمد بن ابى بكر را دايى مؤمنان لقب نداده باشند ، چون دوستدار على و در سپاه علوى بوده و معاويه با او جنگيده است . اين حرف‌هاى شبه توجيه كه از دهان پاره‌اى از افراد آن جماعت به در مىآيد ، لهيب كينه‌ها و دشمنىهاى ديرينه است ، و به گفتهء قرآن : آتش كينه‌توزى و بدخواهى از گفتارشان آشكار است و آنچه در درون پنهان مىكنند ، سهمناك‌تر است . ما آيات را براى شما بيان داشتيم ، اگر به عقل دريابيد . « 1 »\r\nاز طرف ديگر مىپرسيم : آيا آنچه به ادعاى شما سنت پيامبر مىباشد و فرمايشش كه به اصحابم دشنام ندهيد ، و هركه به اصحابم دشنام دهد ، لعنت خدا و فرشتگان و مردم همگى بر او خواهد بود ، دستورى است به نسل‌هاى بعدى ، و خود اصحاب و معاصران حضرتش از آن مستثنى هستند ، يا نه همان‌طور كه خصلت احكام اسلام است ، عمومى و جاودانى بوده كه شامل همهء افراد و همهء نسل‌ها مىشود ؟ در حالى كه مىدانيم آن جماعت اين را دستورى به اصحاب و غير اصحاب و نسل‌هاى بعدى دانسته‌اند ، زيرا در شأن صدور آن به موجب بعضى روايات كه مسلم آنها را بهتر دانسته ، چنين آمده است :\r\n\r\n\r\n","description":"","footnote":"\r\n( 1 ) . آل عمران 3 / 118 .\r\n","page_name":" 386 ","page_number":394},
  {"content":"\r\n\r\nخالد بن وليد و عبد الرحمن بن عوف اختلاف پيدا كردند و خالد او را دشنام داد و پيامبر خدا فرمود : به اصحابم دشنام ندهيد ، يا چنان كه انس روايت مىكند : عده‌اى از اصحاب پيامبر خدا مىگويند : ما به هم دشنام مىداديم كه پيامبر خدا فرمود : هركه به اصحابم دشنام دهد ، لعنت خدا و فرشتگان و مردم همگى بر او خواهد بود . « 1 » بنابراين ، معقول نيست كه خود اصحاب طرف خطاب و دستور نباشند ، يا بعضى از ايشان از اصل حكم مستثنى باشد . آيا از ميان اصحاب فقط امير المؤمنين على بن ابى طالب عليه السّلام از اين حكم مستثنى است و تنها به او مىتوان دشنام داد ؟ علاوه بر اين ، مولاى متقيان به نظر آن جماعت يكى از خلفاى راشدين شمرده مىشود و همهء فرقه‌هاى اسلامى بر اين متفقند ، و آن جماعت دربارهء كسى كه به خلفاى راشدين بد بگويد ، احكام شديدى دارند و چنان كه كمى پيشتر ديديم ، كسى را كه به ابو بكر و عمر دشنام دهد ، كافر مىدانند و هر كس را كه به عثمان دشنام دهد ، زنديق مىشمارند و در حديثى صحيح و ثابت از پيامبر صلّى اللّه عليه و آله آمده كه وظيفه داريد به سنت من و سنت خلفاى راشدين هدايت يافته‌اى كه پس از من هستند ، عمل كنيد . « 2 »\r\nاينك بياييد از آنها بپرسيم : معاويه و امويان و اموى مسلكان و پيروانشان كه مرتكب اين جنايت ننگين گشته‌اند و آنان كه از جنايت سهمناكشان چشم پوشيده‌اند ، به چه مجوزى به امير المؤمنين ، مولاى متقيان ، على عليه السّلام دشنام مىداده و لعنت مىفرستاده‌اند و مردم را با تهديد و تطميع به آن وامىداشته‌اند ؟ از آنها بپرسيم كه چرا امام عادل و برادر پيامبر گرامى اسلام را نه‌تنها از شمار خلفا و از حكم اصحاب ، بلكه از جرگهء مسلمانان خارج شمرده‌اند و او را حتى يك مسلمان عادى و معمولى هم ندانسته و اجازه داده‌اند بر سر هركوى و برزن زبان به دشنامش بيالايند و هرچه دلشان مىخواهد به او بگويند ؟\r\nبپرسم آن امام پاك و سرفراز و بلندپايه را به كدام چاه خفت و خوارى درانداخته و تا چه حد پست و بىقدر شمرده‌ايد ؟ كار سلب حق و اعتبارش به جايى رسانده‌ايد كه هيچ‌يك\r\n\r\n\r\n","description":"","footnote":"\r\n( 1 ) . الكبائر ، ذهبى 235 .\r\n( 2 ) . معناى صحيح اين حديث را پيش از اين فهميديم . ر ك : الغدير ( متن عربى / چ 2 ) : 6 / 330 .\r\n","page_name":" 387 ","page_number":395},
  {"content":"\r\n\r\nاز حقوق سه‌گانهء خلافت و صحابى بودن و مسلمان بودن را برايش قائل نشده‌ايد ، ارزش و حق او را انكار كرده‌ايد ، احترامى و قدرى برايش نگذاشته‌ايد ، براى او كه نفس پيامبر شناخته شده است و داماد اوست و پدر دو نوادهء عزيزش و اولين مردى كه اسلام آورد و اسلام به شمشيرش پا گرفت و پايدار و برقرار گشت ، و حق با بيان رسا و شيوايش مبرهن شد و موانع با زبان و تيغش از سر راه اسلام به يكسو رفت و دشمنان پراكندند و راه زوال سپردند . همان كسى كه با حق است و حق با وى ، و با قرآن است و قرآن با وى ، و تا به كنارهء كوثر به ديدار پيامبر گرد نيايند از هم جدايى نپذيرند ، آن‌كه در عقيده و رايش تا آخرين لحظهء زندگى اندك تغيير و ترديدى پديد نيامد . آرى ، شما اجازه مىدهيد به چنين شخصيت والايى دشنام دهند و لعنت فرستند و در عين حال ، اخطار مىكنيد كه به زنازادگان و بىپدران و تبهكاران نامى و گناهكاران حرامى بد نگويند و زبان به انتقاد باده خواران و شهوت رانانان و دلقكانى كه پيامبر صلّى اللّه عليه و آله تبعيد و طرد و لعنشان كرده نگشايند ، آنها كه شريعت و احكامش را بازيچه ساخته و سنت را پايمال كرده و قرآن را به هيچ شمرده‌اند . واى بر شما ، و پناه بر خدا از دست شما !\r\nآرى ، براستى ، حقيقت چنان است كه عامر بن عبد اللّه بن زبير آنگاه كه ديد فرزندش به على عليه السّلام بد مىگويد ، گفت : فرزندم ! مبادا نام على ، رضى اللّه عنه ، را به بدى ببرى ، زيرا بنىاميه شصت سال در تحقير و كوچك‌كردن او تلاش نمودند و خداوند بدان وسيله بزرگش ساخت و ارتقايش بخشيد . « 1 »\r\nمىخواهند نور خدا را با دهان خود خاموش گردانند و خدا جز اين نمىپذيرد و نمىپسندد كه نورش را به كمال رساند . « 2 »\r\n\r\n16 - نبرد پسر هند جگرخوار با امام على عليه السّلام\r\nدر اين زمينه ، از هرچه چشم بپوشيم ، اين را نمىتوانيم نديده بگيريم كه مولا امير المؤمنين مسلمان خداپرستى است كه آزار رساندن به او و جنگيدن با او حرام است\r\n\r\n\r\n","description":"","footnote":"\r\n( 1 ) . المحاسن و المساوى ، بيهقى : 1 / 40 .\r\n( 2 ) . توبة 9 / 32 .\r\n","page_name":" 388 ","page_number":396},
  {"content":"\r\n\r\nو كسانى كه به مردان و زنان مؤمن بدون اينكه جرمى مرتكب شده باشند آزار مىرسانند ، بار بهتان و گناهى نمايان بر دوش گرفته‌اند و امت محمد صلّى اللّه عليه و آله بر اين حديث همداستان است كه دشنام دادن به مسلمان مؤمن زشتكارى است و جنگيدن با او كفر ، و معاويه اين دو گناه را مرتكب گشته ، چه هم به سرور مؤمنان دشنام داده و هم با او جنگيده است و در واقع به اولين مسلمان آزار رسانده و با آزار وى پيامبر خدا صلّى اللّه عليه و آله را آزرده است و كسانى كه پيامبر خدا را اذيت مىكنند ، عذابى دردناك در پى خواهند داشت . و هركه پيامبر خدا صلّى اللّه عليه و آله را اذيت كند ، خدا را اذيت كرده باشد ، و كسانى كه خدا و پيامبرش را اذيت مىكنند ، خدا در دنيا و آخرت لعنتشان كرده است . « 1 »\r\nعلى عليه السّلام علاوه بر اين ، خليفهء وقت بوده است صرفنظر از تصورات مختلفى كه در امر خلافت هست ، زيرا تصدّى امر خلافت به وسيلهء نص و اجماع اهل حل و عقد ، يعنى صاحبنظران جامعهء اسلامى و بيعت مهاجران و انصار و موافقت همهء اصحاب صورت گرفته است ، به استثناى تعداد انگشت شمارى كه از راه راست منحرف گشته‌اند و رأيشان اثرى در انعقاد پيمان حكومت و استقرارش نداشته است . البته ، بعضى از آنها را كينه‌توزى و ريخته شدن خون كسانشان با شمشير على به مخالفت كشانده و برخى را مطامع و جاه‌طلبىها . بهر حال ، امير المؤمنين على واقعا و حقا خليفهء وقت بوده است و هر كه با او به مخالفت برخاسته و عليه او قيام مسلحانه كرده است ، واجب القتل بوده و پيمان اسلام از گردن فرو نهاده و قدرت سياسى الهى را مورد اهانت قرار داده است و با خدا در حالى روبرو خواهد گشت كه هيچ دليل و حجتى براى كارش ندارد . همچنين مىدانيم در فرمانى روشن و صريح از پيامبر اكرم صلّى اللّه عليه و آله چنين آمده است : پيشامدهاى ناگوارى رخ خواهد داد . هركه خواست اين امت در حالى كه متحدند ، پراكنده سازد با شمشير بر سرش بزنيد ، هركه مىخواهد باشد . به عبارتى ديگر هركه را ديديد راه برهم زدن وحدت امت محمد را مىپيمايد ، بكشيد ، و به تعبير حاكم نيشابورى ، او را بكشيد ، هركه مىخواهد باشد . « 2 »\r\n\r\n\r\n","description":"","footnote":"\r\n( 1 ) . احزاب 33 / 57 .\r\n( 2 ) . ر ك : الغدير ( متن عربى / چ 5 ) : 10 / 27 ، 28 .\r\n","page_name":" 389 ","page_number":397},
  {"content":"\r\n\r\nهمچنين مىفرمايد :\r\nهركه در حالى كه بر سر يك تن همداستان و متحديد ، آمد و خواست نظمتان را بر هم بزند يا وحدتتان را از هم بپاشد ، او را بكشيد . « 1 »\r\nهركه سر از فرمان حاكم شرعى برتافت و ترك وحدت ملى گفت و مرد ، به وضع جاهلى مرده است .\r\nهركه زير پرچم گمراهى جنگيد و به ملاحظات نژاد پرستانه به خشم آمد يا به انديشه و شعار نژادپرستانه و قوميگرى دعوت و تبليغ كرد يا آن را مورد حمايت و پشتيبانى قرار دارد و در اين راه كشته شد ، به وضع جاهلى كشته شده است .\r\nهركه عليه امتم قيام مسلحانه كرد و نيكوكار و بدكارش را به شمشير زد و دست از مؤمنش برداشت و به عهد صاحب عهد وفا نكرد ؛ از من نيست و نه من از اويم . « 2 »\r\nهركه دست از فرمانبردارى حاكم شرعى باز كشيد ، خدا را در قيامت به حالى ديدار خواهد كرد كه دليلى براى دفاع از خويش ندارد ، و هركه در حالى بميرد كه پيمان بيعتى بر عهده ندارد ، به وضع جاهلى مرده است . « 3 »\r\nهركه يك وجب از امت و وحدت كناره بگيرد ، پيوند اسلام از سر خويش فرو گذاشته باشد ، مگر اين‌كه برگردد .\r\nهركه شعارى خاص جاهليت سر دهد و تبليغ خاص جاهليت كند ، از آتش دوزخ در امان نخواهد بود . مردى پرسيد : اى رسول خدا ! هرچند روزه بگيرد و نماز بخواند ؟\r\nفرمود : آرى ، هرچند روزه بگيرد و نماز بخواند . بنابراين ، بايستى تبليغاتى كنيد و شعارى برآوريد كه به وسيله‌اش مسلمان و مؤمن و بندهء خدا ناميده شده‌ايد . « 4 »\r\nهركه يك وجب از امت و وحدت كناره بگيرد ، پيوند اسلام از گردن فرو نهاده باشد . « 5 »\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 5 ) : 10 / 28 .\r\n( 2 ) . صحيح مسلم : 6 / 21 ؛ سنن بيهقى : 8 / 156 ؛ مسند احمد : 2 / 296 ؛ تيسير الوصول : 2 / 39 .\r\n( 3 ) . صحيح مسلم : 6 / 22 ؛ سنن بيهقى : 8 / 156 .\r\n( 4 ) . سنن بيهقى : 8 / 147 ؛ مستدرك حاكم : 1 / 117 ، قسمت اول حديث .\r\n( 5 ) . سنن بيهقى : 8 / 157 ؛ مستدرك حاكم : 1 / 117 .\r\n","page_name":" 390 ","page_number":398},
  {"content":"\r\n\r\nنمىشود كسى به اندازهء يك وجب از امت و وحدت كناره بگيرد و به وضع جاهلى نميرد . « 1 »\r\nهركه در برابر حاكم شرعى سر به نافرمانى برداشت و از وحدت ملى كناره گرفت و مرد ، به وضع جاهلى مرده است . « 2 »\r\nهركه به قدرت سياسى الهى كه در زمين مستقر است ، اهانت روا دارد ، خدا او را مورد اهانت قرار خواهد داد . « 3 »\r\nهركه يك وجب از امت و وحدتش كناره بگيرد ، به آتش دوزخ درآيد . « 4 » اين حديث از طريق معاويه روايت شده است .\r\nهركه از امت و وحدتش كناره بگيرد و حكومت را خوار بشمارد ، با خدا در حالى روبرو خواهد شد كه هيچ دليل خداپسندى براى دفاع از خويش ندارد . « 5 »\r\nاگر بردهء حبشىاى كه كله‌اش مثل مويز سياه است ، فرماندهء شما باشد ، فرمانش را به گوش گرفته اطاعت كنيد . « 6 »\r\nبا توجه به اين فرمايشها و دستورها ، فكر مىكنيد معاويه با قيام مسلحانه عليه امير المؤمنين على عليه السّلام و توطئه و تلاش براى تزلزل حكومت و برانداختن خلافتش ، به وحدت ملى و حفظ همبستگى امت كمك كرده و سر به فرمان و مطيع خليفه و حاكم شرعى بوده است يا نه ، قدرت سياسى الهى را مورد تجاوز و تعرض قرار داده و حكومت را خوار شمرده و سر از اطاعت پيچيده و از امت و وحدت ملى كناره گرفته و از پيمان اسلام سر باز زده است ؟ احاديث نبوى تكليف معاويه را روشن ساخته و ماهيتش را به دقت مشخص گردانيده است . به موجب آنها معاويه در رأس تجاوزكاران داخلى قرار دارد ، همان‌گونه كه به هنگام بت پرستى در رأس قبايل مشرك و مهاجم ضد اسلام\r\n\r\n\r\n","description":"","footnote":"\r\n( 1 ) . صحيح بخارى ، فصل « السمع و الطاعة للامام » ؛ سنن بيهقى : 8 / 157 .\r\n( 2 ) . تيسير الوصول : 2 / 39 - به نقل از شيخين .\r\n( 3 ) . صحيح ترمذى : 9 / 69 ؛ تيسير الوصول : 2 / 39 .\r\n( 4 ) . مستدرك حاكم : 1 / 118 .\r\n( 5 ) . همان : 1 / 119 .\r\n( 6 ) . صحيح بخارى ، باب « السمع و الطاعة » ؛ صحيح مسلم : 6 / 15 - عبارت از بخارى است .\r\n","page_name":" 391 ","page_number":399},
  {"content":"\r\n\r\nقرار داشت ، و آخر زندگىاش چقدر شبيه اوايل دورهء جاهلى آن است . به همين دليل ، پيامبر اكرم صلّى اللّه عليه و آله امير المؤمنين على را مأمور جنگ با او كرده و نيز فرموده بود كسانى كه عمار را بكشند ، دار و دستهء تجاوزكار داخلى هستند ، و حتى دو نفر هم در اين اختلاف ندارند كه دار و دستهء معاويه او را كشته‌اند . با اينهمه معاويه به تجاوزگرى مسلحانهء خويش ادامه داد و به ريختن خون عمار ياسر اكتفا نكرد و بسيارى ديگر از اصحاب پاكدامن و نيك‌رو را به قتل رسانيد .\r\nوانگهى اگر بيعت عناصر فرومايهء شامى با معاويه كه از نظر شريعت اسلام بىارزش و بىاعتبار است ، به چيزى شمرده شود و معاويه خليفه به حساب آيد ، به استناد فرمايش ثابت و مسلم پيامبر اكرم ، بايد اعدام شود ، چنان كه فرمود : هرگاه براى دو خليفه بيعت گرفته شد ، نفر دومى و اخير را بكشيد . همچنين فرمود : پس از من خلفايى خواهند بود و زياد خواهند شد . پرسيدند : چه دستور مىفرمايى به ما در آن حال ؟ فرمود : به پيمان بيعت اولى وفا كنيد و به همين ترتيب حق آنان را ادا نماييد . هركه با پيشوايى بيعت كرد و دست داد و به دو دل سپرد ، بايد حتى المقدور از او فرمان برد ، و اگر ديگرى آمد و با او به كشمكش پرداخت ، گردن اين دومى را بزنيد .\r\nاين احاديث صحيح و ثابت « 1 » ، صحت حديثى را كه دربارهء خود معاويه آمده - گرچه سندش به نظر آن جماعت ضعيف باشد - ثابت مىنمايد ، چه پيامبر صلّى اللّه عليه و آله فرمود : هنگامى كه معاويه را بر منبرم ديديد ، بكشيد « 2 » ، نظير حديثى كه مناوى در كنوز الدقائق آورده كه آن حضرت فرمود : هركس با على بر سر خلافت جنگيد ، او را بكشيد ، هركه مىخواهد باشد . « 3 »\r\nوقتى آن دو دسته ، يعنى ياران امير المؤمنين على و دار و دستهء معاويه اختلاف نظر پيدا كردند ، قرآن آن را فيصله داد و خدا تكليفشان را مشخص فرمود : هرگاه دو دسته از مؤمنان باهم به جنگ پرداختند ، ميانشان را به صلح و آشتى آوريد ، و اگر يكى از آن دو به\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 5 ) : 10 / 27 ، 28 ، 272 .\r\n( 2 ) . ر ك : همان : 10 / 142 .\r\n( 3 ) . كنوز الدقائق 145 .\r\n","page_name":" 392 ","page_number":400},
  {"content":"\r\n\r\nديگرى تجاوز مسلحانه كرد ، با تجاوزگر بجنگيد تا به حكم خدا باز آيد . « 1 » ائمهء فقه مانند شافعى نيز در مسئلهء جنگيدن با اهل بغى ، يعنى تجاوزكاران داخلى به همين آيه استناد كرده‌اند « 2 » ، و دار و دستهء معاويه به موجب نصى از رسول اكرم صلّى اللّه عليه و آله در دست است ، بىترديد تجاوزكار مسلح داخلىاند .\r\nمحمد بن حسن شيبانى حنفى ( م 187 ) مىگويد : اگر معاويه ستمگرانه و تجاوزكارانه با على نجنگيده بود ، ما كيفيت و قواعد جنگيدن با اهل بغى و تجاوزكاران مسلح داخلى را نمىآموختيم . « 3 »\r\nقرطبى در تفسير خود مىگويد : اين آيه دليل است بر وجوب جنگيدن با دار و دستهء تجاوزكار داخلى كه بر امام يا يكى از مسلمانان آشكارا تجاوز كنند . « 4 »\r\nهمو مىافزايد : قاضى ابو بكر بن عربى مىگويد : اين آيه در مورد جنگيدن مسلمانان با يكديگر اصل است ، و در جنگ با كسانى كه تأويل نمايند ، اساس را تشكيل مىدهد .\r\nاصحاب به همين استناد كرده و رجال برجستهء دين به آن تمسك نموده‌اند ، و پيامبر به همين آيه اشاره و توجه داشته آنجا كه فرموده است : عمار را دار و دستهء تجاوزكار داخلى مىكشند و نيز آنجا كه دربارهء خوارج مىفرمايد : عليه بهترين فرقهء اسلامى قيام مسلحانه مىكنند يا در حال اختلاف قيام مسلحانه مىكنند . روايت اولى صحيح‌تر است ، زيرا در آنجا مىفرمايد : تجاوزكاران داخلى را يكى از آن دو دسته كه به دين نزديك‌تر است ، خواهد كشت ، و چنين اتفاق افتاد كه آنان را على بن ابى طالب و يارانش كشتند . بنابراين ، براى علماى اسلام محقق گشته و با دليل دينى ثابت شده كه على ، رضى اللّه عنه ، امام بوده است و هركه عليه او قيام مسلحانه كرده ، تجاوزكار به شمار آمده و جنگيدن با او واجب بوده است تا آنكه به دين باز آيد و سر به صلح و آشتى فرود آرد . « 5 »\r\nزيلعى مىنويسد : حق به جانب على بوده است ، و دليلش فرمايش پيامبر به عمار\r\n\r\n\r\n","description":"","footnote":"\r\n( 1 ) . حجرات 49 / 9 .\r\n( 2 ) . سنن بيهقى : 8 / 171 .\r\n( 3 ) . جواهر المضيئة : 2 / 26 .\r\n( 4 ) . تفسير قرطبى : 16 / 317 .\r\n( 5 ) . همان : 16 / 318 .\r\n","page_name":" 393 ","page_number":401},
  {"content":"\r\n\r\nاست كه ترا دار و دستهء تجاوزكار داخلى خواهد كشت ، و شك نيست كه او همراه على بوده و همدستان معاويه او را كشته‌اند . امام الحرمين در كتاب ارشاد مىگويد : على ، رضى اللّه عنه ، در دورهء حكومتش امام بر حق بوده است و آنان كه با او جنگيده‌اند ، تجاوزكار مسلح داخلى بوده‌اند و حسن ظن در حق آنان مستلزم اين است كه گفته شود قصد خير داشته ، اما به خطا رفته‌اند و اجماع است بر اين‌كه على حق داشته با سپاه جمل كه عبارت بودند از طلحه و زبير و عايشه و همراهانشان و نيز با سپاه صفين ، يعنى معاويه و سپاهيانش بجنگد . مسلم است كه عايشه بعدها اظهار پشيمانى كرده است . « 1 »\r\nعايشه درست گفته كه مثل روگردانى اين امت از آيهء « هرگاه دو دسته از مؤمنان باهم به جنگ پرداختند » ، نديده‌ام « 2 » ، چه خود او اولين كسى بوده كه از آن آيه روگردانده و حكمش را نديده گرفته و بر خلاف آن عمل كرده است و از خانه به در آمده و جامهء محفوظ خويش به كنارى نهاده و به خودنمايى جاهليت‌وار پرداخته و با امام زمان و خليفهء وقت جنگيده است ، و شايد بعدها پشيمان شده و از حسرت و غم گريسته تا گريبانش خيس گشته است ، و طبعا اين وقتى بوده كه كار از كار گذشته است .\r\nبه همين دلايل بود كه مولا امير المؤمنين عليه السّلام جنگيدن با شاميان را واجب مىدانست و مىفرمود : چاره‌اى نديدم جز اختيار يكى از دو راه : جنگيدن با آنها ، يا كافر شدن به آنچه بر محمد نازل گشته است . به عبارتى ديگر : راهى نيست جز كافر شدن به آنچه بر محمد نازل گشته ، يا جنگيدن با آن جماعت . « 3 »\r\nپيامبر گرامى صلّى اللّه عليه و آله همواره به برجسته‌ترين اصحابش ، مانند امير المؤمنين على بن ابى طالب ، ابو ايوب انصارى ، و عمار ياسر دستور مىداد با پيمان گسلان و تجاوزگران و از\r\n\r\n\r\n","description":"","footnote":"\r\n( 1 ) . نصب الراية : 4 / 69 زيلعى از كتاب ارشاد چنين نقل قول كرده است ، اما چنان كه ملاحظه مىكنيد ، در موقع چاپ تحريفش كرده‌اند ، ر ك : ارشاد 433 .\r\n( 2 ) . السنن الكبرى ، بيهقى : 7 / 172 ؛ مستدرك حاكم : 2 / 156 .\r\n( 3 ) . نهج البلاغة : 1 / 94 ؛ كتاب صفين 542 ؛ مستدرك حاكم : 3 / 115 ؛ الشفا ، قاضى عياض ؛ شرح ابن ابى الحديد : 1 / 183 ؛ البحر الزخار : 5 / 415 .\r\n","page_name":" 394 ","page_number":402},
  {"content":"\r\n\r\nدين به در شدگان بجنگند كه احاديث متضمن اين دستورات قبلا نگاشته شد « 1 » ، و دانشمندان متقدم اتفاق نظر داشتند كه تجاوزگران عبارتند از همدستان معاويه .\r\nبنابراين ، معاويه‌اى كه جنگيدن با او و قتلش واجب بود ، به خود اجازه مىداد با امير المؤمنين على عليه السّلام بجنگد ، در حالى كه كتاب خدا و سنت پيامبرش در برابرش قرار داشت و اگر مىخواست پيروى نمايد ، در آن چنين مىيافت كه هرگاه دربارهء چيزى اختلاف و كشمكش پيدا كرديد ، آن را به خدا و پيامبر عرضه بداريد اگر به خدا و روز بازپسين ايمان آورده‌ايد « 2 » و كسانى كه به موجب آنچه خدا فرو فرستاده داورى و حكم ننمايند ، همان كافرانند « 3 » و كسانى كه مطابق آنچه خدا فرو فرستاده داورى و حكم ننمايند ، همان زشتكارانند « 4 » و كسانى كه مطابق آنچه خدا فرو فرستاده داورى و حكم ننمايند ، همان ستمگرانند . « 5 »\r\nبنابراين به حكم قرآن ، مسلمانان اختلاف خود را نبايد با جنگ ، بلكه با مراجعه به آيات محكم قرآن و سنتى كه آن را حل و فصل مىنمايد ، از ميان بردارند و هرگز پيش از اين كار نبايد دست به جنگ بزنند . به همين جهت ، امير المؤمنين على در آغاز كار از مخالفان مىخواست دعاوى خويش به قرآن كريم را كه خود نظير و گويايش بود ، عرضه نمايند و خود حجت را با استشهاد به آيات شريفهء قرآن و سنت بر آنان تمام مىكرد . باز به همين جهت بود كه به هيأت اعزامى معاويه مىفرمود : هان ! من شما را به كتاب خداى عزّ و جل و سنت پيامبرش دعوت مىنمايم « 6 » و در نامه‌اى به معاويه و قرشيانى كه نزدش بودند ، نوشت : هان ! من شما را به كتاب خدا و سنت پيامبرش و به جلوگيرى از ريخته شدن خون اين امت دعوت مىنمايم « 7 » ، اما آن كجروان به اين دعوت پاسخ مثبت ندادند و حاضر به عرضهء اختلاف به قرآن و سنت نشدند تا آنكه در عرصهء كارزار به زانو درآمدند\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 1 ) : 3 / 167 - 170 .\r\n( 2 ) . نساء 4 / 59 .\r\n( 3 ) . مائدة 5 / 44 .\r\n( 4 ) . همان 47 .\r\n( 5 ) . همان 45 .\r\n( 6 ) . تاريخ طبرى : 6 / 4 .\r\n( 7 ) . شرح نهج البلاغة : 1 / 19 .\r\n","page_name":" 395 ","page_number":403},
  {"content":"\r\n\r\nو براى نجات خويش از مرگ حتمى فرياد برآوردند كه بياييد اختلاف را در پرتو قرآن حل كنيم . امام خود قبل از آنكه به چنين كارى مبادرت جويد ، پيش‌بينى نموده و در نامه‌اى به معاويه فرموده بود : ترا مىبينم كه فردا چون از فشار جنگ به ستوه آيى ، چونان شترى كه از سنگين بارى فرياد برمىآورد ، فرياد برآرى و مرا و يارانم را به مراجعه به كتابى بخوانى كه با زبان تعظيمش مىنماييد و به دل انكارش مىكنيد « 1 » ، و در نامهء ديگرى به او نوشته بود : پندارى همين حالاست كه دار و دسته‌ات از ضربات پياپى و مرگ حتمى و كشته دادن بسيار به ستوه آمده‌اند و مرا به مراجعه به كتاب خدا دعوت مىكنند ، در حالى كه آنها خود يا به آن كافرند يا بيعت گسلى كجروند . « 2 » پيش گويى حضرتش روزى به تحقق پيوست كه قرآن‌ها را از ترس شكست قريب الوقوع و كشته شدن دسته جمعى بر سر نيزه كردند تا خود را با اين حيله از مهلكه به در برند و امام در آن روز فرمود : اى بندگان خدا ! من از همه زودتر بايد دعوت به كتاب خدا را بپذيريم ، ليكن معاويه و عمرو عاص و پسر ابو معيط و حبيب بن مسلمه و ابن ابى سرح ديندار و پيرو قرآن نيستند .\r\nمن بهتر از شما آنها را مىشناسم . در كودكى با آنها آشنا بوده‌ام و در بزرگى با آنها برخورد و تماس داشته‌ام و آنها بدترين بچه‌ها و شريرترين مردها هستند . حرفشان سخن حقى است كه به منظور باطل و ناروايى زده مىشود . به خدا قسم اينها قرآن را بالا نبرده‌اند از آن جهت كه آن را مىشناسند و به آن عمل مىكنند ، بلكه كارشان خدعه و فريب است و ايجاد سستى و تزلزل ، و صدمه زدن . « 3 »\r\nپيامبر گرامى براى هشدار دادن به مسلمانان و جلوگيرى از افتادنشان به ورطهء اين آشوب جاهلانه از هيچ كوششى فروگذار نكرده بود و مقام و منزلت امير المؤمنين على را شناسانده و اخطار كرده بود مبادا كوچكترين صدمه و آزارى به او برسانند ، مبادا با او بجنگند يا دشنامش دهند و لعنتش كنند يا كينهء او را به دل بگيرند و در يارىاش كوتاهى نمايند و نيز دعوت كرده بود و تشويق كه دوستش بدارند و از او پيروى كنند و\r\n\r\n\r\n","description":"","footnote":"\r\n( 1 ) . شرح ابن ابى الحديد : 3 / 411 و 4 / 50 .\r\n( 2 ) . نهج البلاغة : 2 / 12 .\r\n( 3 ) . ر ك : سخنان امام عليه السّلام كه قبلا نگاشته شد و در پرتوش هرپژوهنده‌اى حقيقت را درمىيابد .\r\n","page_name":" 396 ","page_number":404},
  {"content":"\r\n\r\nراهنمايىاش را مشعل راه خويش سازند و همواره با او باشند ، و اين جمل تشويق و ترغيب را آنگاه بيان داشت كه خداى تعالى ولايت و دوستدارىاش را قرين ولايت خود و ولايت پيامبرش برشمرد و اطاعتش را عين اطاعت خود و پيامبر دانست و فرمود : ولىّ شما فقط خداست و پيامبرش و مؤمنانى كه نماز مىگذارند و در حال ركوع زكات مىدهند « 1 » و اى مؤمنان ! از خدا اطاعت نماييد و از پيامبر و فرماندهانى كه از شمايند ، اطاعت كنيد . « 2 » « 3 »\r\nبا اينهمه معاويه سر به فرمان خدا و پيامبر فرود نمىآورد و مقام و منزلت امير المؤمنين على را به رسميّت نمىشناسد و به مقتضيات آن عمل نمىكند و سر از تبعيت آن احكام مقدس برمىتابد و سردمدار ستمگرانى مىشود كه هيمهء دوزخند . « 4 » آرى ، اينهمه آيه و حديث ، معاويه را قانع و مطيع نمىسازد و نه هيچيك از ديگر فرمايشهاى رسول اكرم ، مانند اين سخنان صريح گهربار :\r\nعلى نسبت به من منزلتى دارد كه هارون با موسى داشت ، با اين تفاوت كه پس از من پيامبرى نخواهد بود .\r\nهركه من مولاى او هستم ، على مولاى اوست . خدايا هركه او را دوست مىدارد دوستش بدار و هركه او را دشمن مىدارد دشمنش بدار . هركه او را يارى مىنمايد ، يارىاش كن و هركه او را خوار مىگذارد ، خوارش گذار .\r\nهركه مرا اطاعت كند ، خدا را اطاعت كرده است و هركه سر از فرمان من بپيچد ، سر از فرمان خدا پيچيده است . هركه على را اطاعت كند ، مرا اطاعت كرده است و هركه سر از فرمان على بپيچد ، سر از فرمان من پيچيده است .\r\nدو چيز گرانبها برايتان برجا مىگذارم : كتاب خدا و خاندانم را . اين دو تا به كنارهء\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 2 ) : 2 / 52 ، 58 و 3 / 141 - 147 .\r\n( 2 ) . نساء 4 / 59 .\r\n( 3 ) . صحيح بخارى ، باب تفسير ، كتاب احكام ؛ صحيح مسلم : 6 / 13 .\r\n( 4 ) . جن 72 / 15 .\r\n","page_name":" 397 ","page_number":405},
  {"content":"\r\n\r\nحوض به من نپيوندند ، هرگز از هم جدايى نمىپذيرند . بنابراين ، مواظب باشيد و بينديشيد كه پس از من چگونه با اين دو رفتار خواهيد كرد .\r\nهركه مىخواهد چون من زندگى كند و چون من بميرد و در بهشت جاودانىاى كه پروردگارم به من وعده داده ، سكنى گزيند ، على بن ابى طالب را دوست بدارد و ولى خويش گيرد ، زيرا وى هرگز شما را از دين به در نخواهد كرد و به هيچ وجه به گمراهى نخواهد برد .\r\nپروردگار جهانيان درباره على بن ابى طالب به من سفارشى كرده و فرموده است : او پرچم هدايت و ديندارى است و مشعل ايمان و امام دوستدارانم و نور همهء كسانى كه مرا فرمان برند .\r\nدر آغاز كارنامهء مؤمن ، عشق ورزى به على بن ابى طالب ثبت است .\r\nرو به على و فاطمه و حسن و حسين كرد و فرمود : من با كسى كه با شما بجنگد ، در جنگم و با كسى كه با شما آشتى باشد ، آشتىام .\r\nعلى از من است و من از على هستم ، و او پس از من ولى هرمؤمنى است .\r\nخطاب به على : تو پس از من ولى و عهده‌دار امور هرمؤمنى خواهى بود .\r\nعلى امير المؤمنين است و پيشواى متقيان ، و فرماندهء باشكوهى كه نيكان را به باغهاى بهشت پروردگار جهانيان در مىآورد . هركه او را راستگو شمارد رستگار گردد و هركه درغگويش انگارد ، ناكام شود . اگر بنده‌اى هزاران سال به عبادت خدا در ميان ركن و مقام پرداخته و اندامش فرسوده شده باشد و در حالى به آستان خدا درآيد كه آل محمد را دشمن مىدارد ، به روى در آتش دوزخ اندازد .\r\nخطاب به او : ترا فقط مؤمن دوست مىدارد و جز منافق كسى ترا دشمن نمىدارد .\r\nدر حالى كه دست حسن و حسين را گرفته بود ، فرمود : هركه مرا دوست بدارد و اين دو و پدر و مادرشان را دوست بدارد ، در قيامت با من و در مرتبه‌ام خواهد بود .\r\nعلى با من چون سر من است با تنم .\r\nبه آنكه جانم در دست اوست سوگند كه هركس بدخواه ما خاندان باشد ، خدا حتما\r\n\r\n","description":"","footnote":"","page_name":" 398 ","page_number":406},
  {"content":"\r\n\r\nاو را به آتش در خواهد آورد .\r\nاى على ! خوشا به حال آن‌كه ترا دوست بدارد و حقت را تأييد نمايد و واى بر كسى كه ترا دشمن بدارد و آنچه را دربارهء تست ، تكذيب نمايد .\r\nهركه مرا دوست مىدارد ، بايد على را دوست بدارد و هركه على را دشمن بدارد ، مرا دشمن داشته است و هركه مرا دشمن بدارد ، خداى عزّ و جل را دشمن داشته است و هركه با خدا دشمنى ورزد ، او را به آتش درخواهد انداخت .\r\nعلى را دشنام ندهيد ، زيرا از وجود خدا بهره دارد .\r\nاين على فرماندهء نيكروان است و قاتل بدكاران . هركه يارىاش نمايد ، يارى خواهد گشت و پيروز ، و هركه خوار و بىدفاعش گذارد ، خوار خواهد گشت .\r\nهركه على را بيازارد ، مرا آزرده است .\r\nهركه على را دوست بدارد ، مرا دوست داشته است و هركه على را دشمن بدارد ، مرا دشمن داشته است .\r\nدربارهء على به من سه مطلب الهام شده است : او سرور مسلمانان است ، و پيشواى متقيان ، و فرماندهء پرشكوه نيكان .\r\nهركه على را دشنام دهد ، مرا دشنام داده باشد و هركه مرا دشنام دهد ، خداى عزّ و جل را دشنام داده باشد و هركه خدا را دشنام دهد ، خدا او را به رو در آتش خواهد افكند .\r\nاگر بنده‌اى چندين هزار سال خدا را عبادت كرده باشد ، سپس در حالى به آستان خداى عزّ و جل درآيد كه دشمن على بن ابى طالب و منكر حق اوست و نقض كنندهء تعهد ولايتش ، خدا روزگارش را تباه خواهد كرد و رويش را سياه .\r\nبا اشاره به على فرمود : خوى و كردارش خوى و كردار من است و خونش خون من است و او گنجينهء دانش من است . اگر يكى از بندگان خداى عزّ و جل خدا را هزار سال ميان ركن و مقام بندگى كرده باشد و بعد در حالى به آستان خداى عزّ و جل درآيد كه دشمن على بن ابى طالب و خاندان من است ، خدا روز قيامت او را به روى در آتش دوزخ\r\n\r\n","description":"","footnote":"","page_name":" 399 ","page_number":407},
  {"content":"\r\n\r\nخواهد افكند .\r\nاى على ! امت من اگر چندان روزه بگيرد تا زار و نحيف گردد و چندان نماز بگذارد تا چون موى باريك گردد و در عين حال با تو دشمنى ورزد ، خدا او را به روى در آتش خواهد انداخت .\r\nهيچ كس از صراط نتواند گذشت مگر آنكه على اجازهء عبورش را رقم زده باشد .\r\nهيچ كس از صراط نخواهد گذشت مگر تصديق ولايت و دوستدارى او و خاندانش را همراه داشته باشد . او بر بهشت نظارت دارد و دوستدارانش را به آن درمىآورد و بدخواهانش را به آتش .\r\nمعرفت آل محمد جواز رستگارى از آتش دوزخ است ، عشق آل محمد اجازهء عبور از صراط ، ولايت آل محمد مايهء ايمنى از عذاب .\r\nاى مردم ! به شما سفارش مىكنم كه برادرم و پسر عمويم على بن ابى طالب را دوست بداريد ، زيرا كسى جز مؤمن دوستش نمىدارد و جز منافق دشمنش نمىشمارد .\r\nپس از من جماعتى خواهند بود كه با على مىجنگند . خدا عهده‌دار جهاد بر ضد آنهاست . بنابراين ، هركه نتوانست با دست و قدرت اسلحه عليه آنها جهاد كند ، با زبان جهاد كند ، و هركه نتوانست با زبان مجاهدت ورزد ، به وسيلهء دل و عواطفش جهاد نمايد ، و پايين‌تر از اين ديگر چيزى نيست .\r\nخطاب به على : تو و شيعه‌ات در حالى به رستاخيز درمىآييد كه همگى خشنود هستيد و مورد خشنودى ، و دشمنانت در حالى مىآيند كه خشمگينند و مورد خشم .\r\nپرسيد : كه دشمن من است ؟ فرمود : هركه از تو بيزارى بجويد و ترا لعنت نمايد .\r\nخاندانم در ميان شما نقش كشتى نوح را دارد كه هركه به آن درآيد ، برهد و هركه پاى از آن باز كشد ، به گرداب در غلتد .\r\nپيوسته با ما خاندان پيامبر به محبت باشيد ، زيرا هركه در حال محبت داشتن به ما به آستان خداى عز و جل درآيد ، با شفاعت ما به بهشت درخواهد آمد . سوگند به آن كه جانم در دست اوست ، هيچ بنده‌اى را كارش سود ندهد مگر آنكه با شناختن حق ما\r\n\r\n","description":"","footnote":"","page_name":" 400 ","page_number":408},
  {"content":"\r\n\r\nتوأم باشد .\r\nاگر مردى ميان ركن و مقام بايستد و نماز بگزارد و روزه بگيرد تا به آستان خدا درآيد در حالى كه بدخواه خاندان محمد باشد ، به آتش درخواهد آمد .\r\nخدا مزد مرا بر عهدهء شما اين قرار داده كه خاندانم را دوست بداريد و فرداى رستخيز از شما در اين‌باره بازخواست خواهم كرد .\r\nدر شرح صحنهء رستاخيز مىفرمايد : فرمان خواهد آمد كه نگهداريدشان ، چون بايد دربارهء ولايت على از آنان بازخواست به عمل آيد .\r\nمن و خاندانم درختى هستيم در بهشت كه شاخسارانش در دنيا آويخته است . به همين سبب ، هركه به ما آويزد ، راه به پروردگارش برد .\r\nدر حالى كه چادرى برپا كرده بود و على و فاطمه و حسن و حسين عليهم السّلام در آن بودند ، فرمود : اى مسلمانان ! من با هركس كه با اين خيمه نشينان آتشى باشد ، آشتىام و با هر كس كه با آنان در جنگ باشد ، در جنگم . دوستدار كسى هستم كه دوستدارشان باشد .\r\nجز نيكبخت پاك سرشت و پاكزاد دوستشان نمىدارد و جز بدبخت ناپاك دشمنشان نمىدارد .\r\nدر دورهء قيامت چون خدا نسلهاى پيشين و آينده را گرد آورد و صراط بر پل دوزخ نهد ، هيچ كس از آن در نگذرد مگر گواهى برائتى بر ولايت على بن ابى طالب همراه داشته باشد .\r\nاينها چهل حديث بود از پيامبر عظيم الشأن ما و قطره‌اى از بحر بيكران فرمايشهاى او دربارهء ولايت و دوستى على و دشمنى با او . اكنون مىپرسيم : كدام صحابى عادل و نيك رفتارى است كه فيض ديدار و شاگردى پيامبر مهربان را درك كرده و گفتار دلنوازش را شنيده و مولاى متقيان را ديده و شناخته باشد و بداند كه آن وصف و تعريف به تمام معنى بر وجود حضرتش صدق مىنمايد و بر پيكر شخصيت والايش راست مىآيد ، آنگاه روى از مولاى متقيان برتابد و راهى جز راهش پيشه سازد و با او دشمنى ورزد و بدخواهش شود و عليه او توطئه و قيام مسلحانه كند و تا مىتواند و به صداى گوشخراش\r\n\r\n","description":"","footnote":"","page_name":" 401 ","page_number":409},
  {"content":"\r\n\r\nاو را دشنام دهد و به رگبار تهمت و افترا ببندد ؟ حتى يك مسلمان عادى هم‌چنين كارى نمىكند ، مسلمانى كه جز اندكى از دين و دين‌شناسى بهره نداشته باشد .\r\nاين ، كار كسى است كه تعصب چشم عقلش را كور كرده و بصيرت را از او سلب نموده و او را به منجلاب شهوترانى و هوسبازى و بيهوده كارى در انداخته باشد ، و آن تيره‌بخت مفلوك كسى جز پسر ابو سفيان نيست . اين موجود پليد استثنائى همان است كه تا مدتها منكر قرآن و رسالت و سنت بود و بعدها كه به دروغ اظهار مسلمانى نمود ، گاه و بيگاه آن را مسخره مىكرد عينا مثل همهء گردنكشان و پادشاهان خودسر و بىبند و بار .\r\nملاحظه مىكنيد وقتى سعد بن ابى وقاص - يكى از ده نفرى كه مىگويند مژدهء بهشت يافته‌اند - براى او احاديثى را كه از پيامبر صلّى اللّه عليه و آله دربارهء على عليه السّلام شنيده است ، نقل مىكند و معترضانه برمىخيزد تا برود ، معاويه به عنوان مسخرگى تيز مىدهد « 1 » ، و چون ابوذر غفارى ، آن راستگوى بزرگ ، گفتهء پيامبر صلّى اللّه عليه و آله را كه : معاويه در آتش خواهد بود ، برايش متذكر مىشود ، خنده‌اى سر مىدهد و فرمان مىراند كه او را زندانى كنند و هنگامى هم كه عبد الرحمن بن سهل انصارى مشكهاى شراب متعلق به معاويه را پاره كرده به شرابخوارى او اعتراض مىنمايد ، معاويه مىگويد : رهايش كنيد ، او پيرمردى است كه عقلش را از دست داده « 2 » ، و با اين حرف ، انتقاد خيرخواهانه و نهى از منكرش را به مسخره مىگيرد . كاش مىدانستم غرضش از اين كار چيست ؟ آيا آن صحابى عادل و نيك رو را مسخره كرده است ؟ يا آن را كه وى در نهى از منكرش به فرموده‌اش استناد جسته است ؟ و يا شريعت و قوانين مقدّس اسلام را ؟ و در هرصورت ، همهء اين احتمالات دربارهء پسر هند جگرخوار جايز است ، شايد هم زير بار حكم الهى تحريم شرابخوارى نمىرود ! وقتى هم عمرو عاص برايش حديث پيامبر صلّى اللّه عليه و آله را دربارهء عمار كه : ترا دار و دستهء تجاوزكار داخلى مىكشد ، نقل مىنمايد ، به او مىگويد : تو پير نفهمى هستى و دائما حديث نقل مىكنى حتى به وقت قضاى حاجت . مگر ما او را كشتيم ؟ او را على و\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 5 ) : 10 / 258 .\r\n( 2 ) . همان : 10 / 181 .\r\n","page_name":" 402 ","page_number":410},
  {"content":"\r\n\r\nطرفدارانش كشتند كه آوردند و بر سر نيزه‌هاى ما انداختند ! بعد مىگويد : تو مردم شام را عليه من شورانده‌اى ، مگر هرچه از پيامبر خدا شنيده‌اى ، بايد نقل كنى و بگويى ؟ « 1 »\r\nآيا اين حرف را به مسخرگى مىزند يا آنقدر نفهم و ديوانه است كه مىپندارد امير المؤمنين على قاتل عمار است ؟ در اين صورت ، دربارهء حمزهء سيد الشهدا و جعفر طيار چه خواهد گفت ؟ « 2 » آيا پيامبر خدا صلّى اللّه عليه و آله قاتل آن دو است ، يعنى آنها را آورده و ميان شمشير و نيزهء مشركان انداخته است ؟ از هرزهء حق ناپذير و ديكتاتورى چون معاويه بعيد نيست كه با گستاخى بگويد : بلى ، پيامبر خدا آن دو را كشته است ! شايد هم عده‌اى احمق را يافته و با اين مزخرفات فريبشان داده است ؟ همهء اينها از معاويه‌اى كه كارها و حرف‌هايش را مىدانيم و خودش را مىشناسيم ، برمىآيد . وانگهى از اين حرف كه تو مردم شام را عليه من شورانده‌اى ، چه منظورى دارد ؟ آيا اگر تبليغ سنت و كلام و رويهء پيامبر ، و اعلام احكام و قوانين الهى به مردم باعث شوريدن آنان عليه فرمانرواى ستمكار و بىدينى چون او شد ، بايد براى جلوگيرى از شوريدن خلق دست از تبليغ احكام و نشر سنت پيامبر برداشت ؟ بايد اينها را به مردم نياموخت چون با نقشهء سياسى او مغايرت دارد و رژيم بيدادگرايانه‌اش را مىلرزاند ؟ اينها از كسى كه خدا مهر حق ناپذيرى بر دلش نهاده و از كينه توزترين دشمنان دين و عدالت است ، بعيد نيست .\r\nعبادة بن صامت حديث حرمت رباخوارى را به او گوشزد مىكند « 3 » كه قرآن كريم هم از آن ياد كرده است . معاويه به او مىگويد : اين حديث را مسكوت بگذار و از آن حرفى نزن . عباده مىگويد : نه ، نمىشود ، هرچند معاويه ناراحت شود . ديگر بار كه عباده حديثى از پيامبر صلّى اللّه عليه و آله نقل و تبليغ مىكند ، رو به مردم كرده مىگويد : اين حرفش مفت است . او حديث پيامبر گرامى صلّى اللّه عليه و آله را هيچ و پوچ مىشمارد و حاضر به نيوشيدن و به كار بستنش نمىشود .\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 5 ) : 1 / 329 .\r\n( 2 ) . امام همين جواب را به او داده است . ر ك : تاريخ الخميس : 2 / 277 .\r\n( 3 ) . ر ك : الغدير ( متن عربى / چ 5 ) : 10 / 185 .\r\n","page_name":" 403 ","page_number":411},
  {"content":"\r\n\r\nبه مدينه كه مىآيد ، ابو قتادهء انصارى « 1 » او را مىبيند . معاويه به او مىگويد : اى ابو قتاده ! همهء مردم به ديدنم آمدند ، جز شما جماعت انصار ! چرا به ديدنم نمىآييد ؟ مىگويد :\r\nچهار پا و مركبى نداشتيم . مىگويد : پس آن شتران سوارى كو ؟ ابو قتاده مىگويد : در تعقيب تو و پيگرد پدرت در جنگ بدر ذبحشان كرديم . مىگويد : بلى همين‌طور است اى ابو قتاده ! ابو قتاده مىگويد : پيامبر خدا به ما فرمود كه ما پس از او با تبعيض اقتصادى روبرو خواهيم گشت . معاويه مىپرسيد : دستور نداد كه در آن شرايط چه كنيد ؟ مىگويد :\r\nدستور داد صبر و مقاومت نماييم . مىگويد : بنابراين ، صبر كنيد تا به ديدار او برسيد .\r\nعبد الرحمن بن حسان چون از اين حرف معاويه اطلاع پيدا مىكند ، چنين مىسرايد :\r\n- هان ! از قول من به معاوية بن صخر كه امير مؤمنان است ، بگو :\r\n- ما صبر خواهيم كرد و انتظار خواهيم برد تا گريبان شما را روز دريغ خوردن و حساب پس دادن بگيريم . « 2 »\r\nحقيقت اين است كه آن تبهكار سر در برابر وحى آسمانى و فرمايش نبوى فرود نياورده و به روز جزا ايمان نبسته و باور نداشته كه روزى آنان به ديدار پيامبر اكرم برسند و عليه او دادخواهى نمايند تا دادشان را از آن‌كه تبعيض اقتصادى قائل گشته و ستم روا داشته ، بستاند ، و همين كافر كيشى و بد مسلكى و گردنكشى او را بس !\r\nبنابر روايتى ابو ايوب انصارى پيش معاويه رفتى اظهار ناراحتى مىكند كه قرضى بر گردن دارد . معاويه كمكى به او در پرداخت قرضش نمىنمايد . سپس وضع ناپسندى را ملاحظه مىكند و به اين مناسبت مىگويد : از پيامبر خدا شنيدم كه مىفرمود : پس از من شاهد تبعيض اقتصادى خواهيد بود . معاويه مىپرسد : در آن شرايط چه دستورى به شما داد ؟ مىگويد : به ما دستور داد صبر و مقاومت كنيم . معاويه مىگويد : بنابراين ، صبر كنيد .\r\nابو ايوب مىگويد : به خدا ديگر هرگز از تو چيزى نخواهم خواست . « 3 »\r\n\r\n\r\n","description":"","footnote":"\r\n( 1 ) . در روايت ابن عساكر آمده است : عبادة بن صامت انصارى .\r\n( 2 ) . الاستيعاب : 1 / 255 ؛ تاريخ ابن عساكر : 7 / 213 ؛ تاريخ الخلفاء ، سيوطى 134 .\r\n( 3 ) . تاريخ ابن عساكر : 5 / 41 .\r\n","page_name":" 404 ","page_number":412},
  {"content":"\r\n\r\nهمين ماجرا بدين عبارت نيز آمده : ابو ايوب نزد معاويه رفت و گفت : پيامبر خدا درست فرمود كه پس از من شاهد تبعيض اقتصادى خواهيد بود و بايد صبر و مقاومت كنيد . معاويه چون اين بشنيد ، گفت : پيامبر خدا درست فرموده و من اولين كسى هستم كه حرفش را تصديق مىكند . ابو ايوب مىگويد : با اين حرف در برابر خدا و پيامبرش گستاخى مىنمايد ! هرگز با او حرف نخواهم زد و ملاقاتش نخواهم كرد . « 1 »\r\nحاكم نيشابورى به اين عبارت نوشته است : ابو ايوب پيش معاويه رفته و تقاضايى كرد و بدرويى ديد ، و مورد احترام و استقبال قرار نگرفت . ابو ايوب گفت : پيامبر خدا براى ما پيشگويى كرد كه پس از او دچار تبعيض اقتصادى خواهيم گشت . معاويه پرسيد : چه دستورى به شما داد ؟ جواب داد : به ما دستور داد صبر و مقاومت كنيم تا در كنار حوض به ديدارش نايل آييم . گفت : بنابراين ، صبر كنيد . ابو ايوب به خشم آمده قسم ياد كرد كه هرگز با او هم صحبت نشود . « 2 »\r\nابو بكره در يكى از نشست‌هاى معاويه حضور يافت . معاويه به او گفت : براى ما حديث بخوان . گفت : از پيامبر خدا چنين شنيدم كه خلافت سى سال خواهد بود . آنگاه سلطنت مىآيد . عبد الرحمن بن ابى بكره مىگويد : من همراه پدرم بودم كه به دستور معاويه ناگهان مأموران بر پس گردن ما زدند و ما را از دربارش بيرون كردند . « 3 »\r\nماهيت معاويه و درون ناپاكش را از روى آنچه ابن به كار در موفقيات از مدائنى نقل كرده ، بهتر مىشناسيم . مطرف بن مغيرة بن شعبهء ثقفى مىگويد : با پدرم مغيرة بن شعبه به نزد معاويه اعزام شديم . پدرم مىرفت پيش او و صحبت مىكرد و بعد برمىگشت پيش من و از خردمندى و خوشرفتارى معاويه برايم سخن مىگفت ، تا شبى آمد و از خوردن شام خوددارى كرد و ديدم غمزده است . ساعتى منتظر ماندم و فكر كردم پيشامد بدى براى ما و در مورد كار دولتى پدرم رخ داده است . به همين جهت ، از او پرسيدم : چه شده كه امشب غمگينى ؟ گفت : پسر جان ! من از پيش ناپاك‌ترين آدم‌ها مىآيم . پرسيدم :\r\n\r\n\r\n","description":"","footnote":"\r\n( 1 ) . تاريخ ابن عساكر : 5 / 42 .\r\n( 2 ) . الخصائص الكبرى : 2 / 150 .\r\n( 3 ) . اين خبر را ابن سعد ثبت كرده است ، ر ك : النصائح الكافية 159 .\r\n","page_name":" 405 ","page_number":413},
  {"content":"\r\n\r\nچطور ؟ گفت : در حالى كه با معاويه جلسهء خصوصى و محرمانه داشتيم ، به او گفتم : تو اى امير المؤمنين ! اكنون كه به اين مقام بلند رسيده‌اى ، چه مىشد اگر دادگرى مىكردى و دايرهء احسانت را وسعت مىدادى ؟ زيرا تو ديگر پير شده‌اى . چه مىشد اگر به برادران هاشمىات ، يعنى بنى هاشم نظر لطف مىنمودى و حق خويشاوندىشان را به جا مىآوردى ؟ به خدا امروز ديگر چيزى ندارند كه ترا به هراس اندازد . در جوابم گفت :\r\nهيهات ! محال است چنين كارى بكنم . آن تيمى ، يعنى ابو بكر به حكومت رسيد و داد گسترانيد و آن كارها را كرد ، اما تا مرد ، نامش هم از ميان رفت ، مگر گاهى يكى بگويد :\r\nابو بكر ! بعد آن عدىاى يعنى عمر به حكومت رسيد و ده سال كوشش كرد و تلاش نمود ، اما تا مرد ، نامش هم از ميان رفت ، مگر گاهى يكى بگويد : عمر ! آنگاه هم قبيلهء ما عثمان به حكومت رسيد كه هيچ كس نسبى به والايى او نداشت و آن كارها را كرد و با او آن رفتار شد ، اما تا مرد ، نام او و ياد هرچه كرده بود ، به فراموشى سپرده شد ، لكن آن هاشمى ، يعنى پيامبر هرروز پنج بار نامش را به بانگ بلند مىبرند و مىگويند : اشهد ان محمدا رسول اللّه . با اين حال ، اى بىمادر ! چه كارى جاويدان خواهد ماند مگر اينكه آن را به گور بسپاريم و نامش را نابود گردانيم ؟ « 1 »\r\nبا اين حال ، مگر ممكن است معاويه در برابر آياتى كه در حق على عليه السّلام نازل گشته ، تسليم شود و به آن ايمان بياورد و عمل كند ؟ يا تمجيدها و ستايش‌ها و تجليل‌هايى را كه رسول اكرم صلّى اللّه عليه و آله از وى به عمل آورده ، به چيزى بشمارد ؟ آيا مىشود مسلمانى پيامبر صلّى اللّه عليه و آله را راستگو بداند و پاره‌اى از سخنان گهربارش را در حق امير المؤمنين على عليه السّلام باور بدارد و در عين حال ، آن حرفهاى زشتى را به حضرتش بنويسد كه پسر هند جگرخوار به او نوشته است ؟ آيا معاويه آن سخنان پيامبر را قبول داشته كه در نامه‌هايش به امير المؤمنين على عليه السّلام چنين نوشته است :\r\nآنگاه از سرزمين هجرت بيرون شدى كه رسول خدا درباره‌اش فرمود : مدينه زوايدش را چنان برون مىاندازد كه كورهء آهن گدازى آهن گداخته را . به جان خودم\r\n\r\n\r\n","description":"","footnote":"\r\n( 1 ) . مروج الذهب : 2 / 341 .\r\n","page_name":" 406 ","page_number":414},
  {"content":"\r\n\r\nسخن حضرتش درست از كار درآمد ، و چنين رخ داد كه زباله و زايده‌اش را برون افكند و كسى را كه شايستهء اقامتش نديد از خود طرد كرد تا تو در عراق اقامت نمودى و از بركت حرمين محروم گشتى و به جاى مدينه كوفه را پسنديدى و برگزيدى ، و به جاى مجاورت خاتم پيامبران ، مجاور خورنق و حيره شدى .\r\nپيش از آن نيز دو جانشين رسول خدا را در دورهء حكومتشان به باد انتقاد گرفتى و از ياريشان خوددارى نمودى و ديگران را عليه آنان برانگيختى و از بيعت با آنها خوددارى ورزيدى و در پى حكومتى برآمدى كه خداى تعالى ترا شايسته و درخور آن نديده است و خواستى به مقامى بالا روى كه ياراى رسيدنش را ندارى و راهش لغزان و دشوار است و ادعاى چيزى را كردى كه در راه تحققش كسى ترا كمك ننمود . به جان خودم اگر در آن وقت به خلافت دست يافته بودى ، جز اينكه آشوب و خرابى به بار آورى ، كارى از پيش نمىبردى و نتيجه‌اى از تصدى تو جز اين حاصل نمىشد كه جامعه به پراكندگى و ارتداد رود ، زيرا تو بلند رأى خودخواه و مغرورى هستى كه زبان و شمشيرت را بر سر مردم دراز كرده‌اى .\r\nاكنون من در ميان جمعى از مهاجران و انصار به جنگ تو روانم در ميان مردانى كه شمشير شامى به دست دارند و نيزه‌هاى قحطانى ، تا ترا به قضاى الهى درآورند .\r\nبنابراين ، به حال خودت و به مصلحت مسلمانان بينديش و قاتلان عثمان را به من تحويل بده ، زيرا آنها دوستان صميمى و همراهان نزديك تو هستند . اگر حاضر به اين كار نشوى و همچنان راه لجاج و ادامهء گمراهى را پيش‌گيرى ، بايد بدانى كه اين آيه درست دربارهء تو و عراقيانى كه همراه تو هستند ، نازل گشته است : خدا قريه‌اى را مثل مىزند كه در امان و آرامش بود و روزى مردمش به فراوانى از هرجا مىرسيد ، اما نعمت‌هاى خدا را ناسپاس گشتند ، در نتيجه خدا به كيفر اعمالشان به گرسنگى و بيمناكى مبتلايشان ساخت . « 1 »\r\nاگر رو از موافقت برتافتى ، به گمراهيت بيفزا ، زيرا ديرى است كه عقلت سست گشته و به خودت اميد چيزهايى مىدهى كه حق تو نيست و با كسانى كه برتر از تو هستند ، راه\r\n\r\n\r\n","description":"","footnote":"\r\n( 1 ) . نحل 16 / 112 .\r\n","page_name":" 407 ","page_number":415},
  {"content":"\r\n\r\nكج خلقى گرفته‌اى و بالاخره آنها پيروز گشته‌اند و نصيب تو چيزى جز مسئوليت كارهاى نادرستت نشد .\r\nاين افسانه‌ها را كنار بگذار و اين حرفها را رها كن و دست بردار از ساختن حرفهايى از زبان رسول خدا و نسبت دادن حرف‌هاى ناگفته به او و دروغ و افترا بستن به او و فريب دادن همراهانت به آن وسيله . تو آنها را فريب داده‌اى و چيزى نمانده كه فريبكارىات برملا شود و مردم از تو كناره بگيرند و بدانند آنچه مىگويى و نقل مىكنى بىاساس و پوشالى است .\r\nو دلت چقدر حق‌ناپذير است و از بصيرت چه بىبهره‌اى ، خويت طمع است و اخلاقت حسدورزى .\r\nحسادت را كنار بگذار ، زيرا ديرى است كه از حسد ورزيدن نفعى نبرده‌اى ، و سابقهء درخشان جهادت را با خودخواهىات خراب نكن ، چون كارها بستگى دارد به سرانجامش . سابقه‌ات را با جنگيدن عليه كسى كه حقى در حق و ما يملك او ندارى از بين نبر ، چون اگر اين كار را بكنى ، فقط به خودت ضرر زده‌اى و كار خودت را خراب كرده‌اى و فقط حجت خود را سست و بىاساس نموده‌اى . به جان خودم سوابق تو مثل اين است كه از بين رفته باشد به خاطر خونهايى كه ريخته‌اى و مخالفتى كه با اهل حق كرده‌اى . بنابراين ، سوره‌اى را بخوان كه در آن از فلق ياد گشته و از خودت به خدا پناه ببر ، زيرا تو همان حسودى هستى كه حسد برده است .\r\nچون اسلام پايه‌اش محكم گشت و توسعه يافت ، تو عليه آن برخاستى و فتنه‌ها برانگيختى و توطئه‌ها كردى و از هرسو بر آن تاختى و بر ضدّ دسيسه و تحريك كردى ، و وقتى از تو يارى خواست ، كوتاهى نمودى ، و پيش از آنكه متلاشى و پراكنده شود ، و به دادش نرسيدى . مسلمانان يك روز و دو روز از تو بد نديده‌اند . تو به ابو بكر حسد بردى و بناى كج خلقى با او گذاشتى و در صدد برآمدى حكومتش را سرنگون كنى ، آنگاه در خانه‌ات نشستى و عده‌اى از مردم را تحريك كردى تا مدتى از بيعتش خوددارى نمودند .\r\nبعد از اين‌كه عمر خليفه شد ، بدت آمد و به او حسد بردى ، و او ديرى حكومت كرد و تو\r\n\r\n","description":"","footnote":"","page_name":" 408 ","page_number":416},
  {"content":"\r\n\r\nاز كشته شدنش خوشحال شدى و مرگش را مايهء شماتت قرار دادى تا به جايى كه خواستى پسرش را چون قاتل پدرش را كشته بود ، بكشى . سپس هيچ كس بيش از تو به پسر عمويت عثمان حسد نبرد .\r\nما و شما قدرت واحد و جمع متحدى بوديم تا تو اى پسر ابى طالب تغيير رفتار دادى و خودت را نيرومند شمردى و پنداشتى به وسيلهء اراذل اهل حجاز و اوباش اهل عراق و احمقهاى فسطاط و عوام و هوچى بازهاى جنوب عراق قادرى بر دشمنانت چيره شوى . به خدا قسم ، آن احمقها و آن عوام و هوچىبازها به گاه كارزار از دور تو همچون ابرى كه از آسمان مىپراكند ، خواهند پراكند . تو عثمان بن عفان را كشتى و راهى را پيمودن گرفتى كه خدا پايانش را بدبختىات قرار داده بود و هرگز به نفعت نيانجاميد .\r\nزبير و طلحه را كشتى و مادرت عايشه را گريزاندى و به بين النهرين اقامت گزيدى و به ديگران و به خود اميدهاى واهى دادى و تصور كردى دنيا همهء مردان جنگى خود را زير فرمانت آورده است . تو نه به آرمانت بلكه به مرگت خواهى رسيد ، آنگاه كه در ميان مهاجران كه باقيمانده نسل اول اسلامند ، از شام آهنگ تو كنم و آنها ترا به محاصره درآورند و آنگاه خدا تقديرش را در مورد تو به تحقق رساند ، و سلام بر دوستداران خدا . « 1 »\r\nكدام عامى و بىسواد و نفهمى ممكن است براى نويسندهء اين حرف‌هاى شرم‌آور كمترين ايمان و تمايل دينى تصور كند ؟ يا تصور كند كه او ذره‌اى شرم و حيا داشته يا پشيزى از ارزشهاى دينى را درك كرده است و براى قرآن - كه خاندان رسالت و عترت را كه على سرور آن است ، پاك و منزه دانسته او را نفس پيامبر صلّى اللّه عليه و آله شمرده و ولايتش را مقرون به ولايت خدا و ولايت پيامبرش دانسته و اطاعتش را با اطاعت آن دو ملازم ساخته است - اندكى احترام قائل بوده است ؟\r\nآرى ، كسى از شير پستان هند جگرخوار خورده باشد و در دامن حمامه تربيت گشته\r\n\r\n\r\n","description":"","footnote":"\r\n( 1 ) . اين نامه‌ها به طور كامل و با جزئيات آن در شرح ابن ابى الحديد : 3 / 41 ، 412 ، 448 و 4 / 50 ، 51 ، 201 و نيز به طور پراكنده در جمهرة الرسائل : 1 / 398 - 483 موجود است .\r\n","page_name":" 409 ","page_number":417},
  {"content":"\r\n\r\nو در فاحشه خانه‌هاى حجاز بزرگ شده باشد و فرزند خانوادهء كثيف اميه باشد و ثمرهء شجره‌اى كه در قرآن لعنت گشته و ملعون شمرده شده است ، بايد همين‌طور باشد .\r\nمعاويه بايد همين‌طور حرف بزند و به مولاى متقيان و امام مؤمنان و سرور مسلمانان چنين دشنام بدهد و تهمت بزند و ناروا بگويد ، ولى خداى توانا و دانا در كمين اوست .\r\nمعاويه هيچ اعتنايى به سخنان پيامبر صلّى اللّه عليه و آله ندارد ، سخنانى كه همهء مسلمانان قبولش دارند و براى امت اسلام مسلم و ثابت است كه پيامبر اكرم صلّى اللّه عليه و آله به على عليه السّلام مىفرمود :\r\nتو صديق بزرگى ، تو فاروقى هستى كه حق را از باطل جدا مىسازد و فرق مىنهد و تو كندوى دين را ملكه‌اى .\r\nعلى با قرآن است و قرآن با وى ، و تا در قيامت به كنارهء حوض به ديدارم درنيايند ، از هم جدايى نپذيرند .\r\nعلى با حق است و حق با وى ، و تا در قيامت به كنارهء حوض به ديدارم در نيايند ، از هم جدايى نپذيرند .\r\nو صدها يا هزاران حديث ديگر كه در حق وى بر زبان مبارك سرور جهانيان پيامبر امت صلّى اللّه عليه و آله روان گشته است .\r\nآن ديكتاتور بىدين ، دشمنى با سرور خاندان پيامبر صلّى اللّه عليه و آله را به جايى رسانده بود كه حاضر نمىشد اسم آن حضرت را بشنود و دستور داده بود تا كسى بر فرزندش نام على عليه السّلام نگذارد . آورده‌اند كه على بن ابى طالب عليه السّلام از عدم حضور عبد اللّه بن عباس پرسيد ، گفتند : خدا به او فرزندى داده است . على عليه السّلام چون از نماز فراغت يافت ، گفت :\r\nبياييد برويم پيش او . چون رفتند ، على به او تبريك گفت و افزود نعمت بخش را سپاس گفتى تا نعمتش را برايت فرخنده و پربركت گرداند . اسمش را چه گذاشتى ؟ گفت : مگر مىشود من بدون اجازهء شما و پيش از اين‌كه شما نامى بر او نهيد ، نامگذارىاش كنم ! سپس گفت : بچه را آوردند ، و او را در آغوش گرفت و در حقش دعا كرد ، بعد او را به پدرش داد و گفت : بگيرش ، او را على ناميدم و ابو الحسن لقبش دادم . وقتى معاويه به حكومت مستقر گشت ، به ابن عباس گفت : حق نداريد او را با آن اسم و لقب بخوانيد . من\r\n\r\n","description":"","footnote":"","page_name":" 410 ","page_number":418},
  {"content":"\r\n\r\nاو را ابو محمد لقب مىدهم . و همين لقب برايش ماند . « 1 » بنىاميه هروقت مىشنيدند كه بچه‌اى نامش على است ، او را مىكشتند . « 2 » به همين جهت ، مردم اسم فرزندانشان را تغيير مىدادند . اين را زين الدين عراقى گفته است .\r\n\r\n17 - بخشى از تبهكارىهاى پسر هند جگرخوار\r\n1 - 17 - چون نعيم بن صهيب بن العليه از سپاه على در صفين كشته شد ، پسر عمويش نعيم بن حارث بن العليه پيش فرمانرواى خود معاويه رفت و گفت : اين كشته پسر عموى من است ، او را به من ببخش تا دفنش كنم . گفت : دفنشان نمىكنيم ، چون حق دفن شدن ندارد . به خدا عثمان را از ترس آنها نتوانستيم دفن كنيم مگر مخفيانه . تهديد كرد كه يا اجازه بده دفنش كنم يا ترا ترك كرده به آنان خواهم پيوست . معاويه گفت : تو رؤساى عشاير عرب را مىبينى و دفنشان نمىكنى ، آنگاه براى دفن پسر عمويت از من اجازه مىخواهى ! سپس افزود : اختيار دارى ، مىخواهى دفنش كن ، مىخواهى نكن . او برفت و نعش پسر عمويش را دفن كرد . « 3 »\r\n2 - 17 - وقتى عبد اللّه بن بديل از سپاه على كشته شد ، معاويه و عبد اللّه بن عامر رفتند و بر سر نعش او ايستادند . عبد اللّه بن عامر كه دوست عبد اللّه بن بديل بود ، عمامهء خويش را بر صورت او گسترد و برايش طلب مغفرت كرد . معاويه گفت : صورتش را باز كن . گفت :\r\nنه ، به خدا تا جان در بدن دارم ، نخواهم گذاشت او را مثله كنى . معاويه گفت : صورتش را باز كن ، ما وقتى آن را به تو بخشيديم ، ديگر مثله‌اش نمىكنيم . « 4 »\r\nنسب‌شناس معروف ابو جعفر بغدادى مىنويسد : معاويه در دستورات كتبىاش به زياد گفته بود : هركه را بر دين و نظريهء على يافتى ، بكش و جسدش را مثله و تكه و پاره\r\n\r\n\r\n","description":"","footnote":"\r\n( 1 ) . الكامل ، مبرد : 2 / 157 .\r\n( 2 ) . تهذيب التهذيب : 7 / 319 .\r\n( 3 ) . كتاب صفين ، ابن مزاحم 293 ؛ تاريخ طبرى : 6 / 14 ؛ شرح ابن ابى الحديد : 1 / 489 .\r\n( 4 ) . كتاب صفين 277 ؛ شرح ابن ابى الحديد : 1 / 486 .\r\n","page_name":" 411 ","page_number":419},
  {"content":"\r\n\r\nكن « 1 » ، سخنش به تمامى خواهد آمد .\r\n3 - 17 - معاويه در جنگ صفين نذر كرده بود زنان قبيلهء ربيعه را به بردگى بگيرد و هر زنى را كه جنگيده باشد ، بكشد . خالد بن معمر در اين‌باره چنين سروده است :\r\n- پسر ابو سفيان در اين آرزوست كه زنان ما را به بردگى بگيرد ، اما تيغ‌هاى برّان ما مانع آن است كه نذرش به تحقق رسد .\r\n- و قول مىدهيم حكومت را به حاكمى از بنى هاشم كه تو در صدد بركنارى و خلع او هستى ، بسپاريم ، قول مردانه‌اى كه دروغ را بدان راه نيست . « 2 »\r\n4 - 17 - باوردى مىگويد : عمر بن قرهء ليثى كه از اصحاب پيامبر است ، از جملهء كسانى بود كه در جنگ صفين شركت داشتند و در جنگ عليه معاويه و شاميان سرسختى و شدت عمل به خرج مىداد تا جايى كه معاويه قسم ياد كرد اگر به چنگش بيفتد ، سرب گداخته در گوش‌هايش بريزد . « 3 »\r\nاينها پاره‌اى از گناهان و جنايات مسلّمى است كه پسر هند جگرخوار در اثناى جنگ صفين مرتكب گشته يا تصميم به ارتكابش گرفته است . آيا اين از ديندارى و اقتضاى دين مبين اسلام است كه نگذارد كسى را كه زير پرچم حق و همراه امير المؤمنين على عليه السّلام جنگيده و به شهادت رسيده است ، دفن كنند با اينكه دفن فورى و سريع هرمؤمن و مسلمانى واجب است ؟ آيا اين رادمردان و نيكروان و آن اصحاب درجه اول و با سابقه و تابعان نيك سيرت در نظر معاويه از دين بيرون بوده‌اند ؟ يا نه ، مىخواستهء در موردشان نه قواعد و مبادى دين ، بلكه هواى نفس و دلخواه خويش را به عمل درآورد و از آنان به اين خاطر كه حامى دين و پشتيبان حق بوده‌اند ، انتقام بگيرد ؟ چه بسيار از اين گونه گناهان و جنايت‌هايى كه از دين مبين اسلام به دور و بيگانه است ، مرتكب گشته است !\r\nآيا جايز است كه نعش مؤمن شهيدى را فقط به جرم اينكه مخالف هواى دل معاويه است ، مثله و تكه پاره كنند ، حال آنكه مىدانيم نعش حيوان حتى سگ را نمىتوان مثله\r\n\r\n\r\n","description":"","footnote":"\r\n( 1 ) . المحبر 479 .\r\n( 2 ) . كتاب صفين 231 .\r\n( 3 ) . الاصابة ، ابن حجر : 3 / 35 .\r\n","page_name":" 412 ","page_number":420},
  {"content":"\r\n\r\nكرد « 1 » ، تا چه رسد به نعش مؤمنان پاكدامن و عالى مقام ، و مىدانيم كه رسول اكرم صلّى اللّه عليه و آله كسى را كه نعش حيوانى را مثله و تكه پاره كند ، لعنت فرموده است . « 2 » حديث نهى از مثله و تكه پاره‌كردن نعش ، از چندين طريق روايى آمده است : از طريق امير المؤمنين على عليه السّلام ، انس ، ابن عمر ، عبد اللّه بن يزيد انصارى ، سمرة بن جندب ، زيد بن خالد ، عمران بن حصين ، مغيرة بن شعبه ، حكم بن عمير ، عائذ بن قرط ، ابو ايوب انصارى ، يحيى بن ابن ابى كثير ، و اسماء بنت ابى بكر ، و احاديث آنان در صحيح بخارى و صحيح مسلم و سنن ابى داود و سنن الكبرى بيهقى و مسند احمد حنبل و معجم طبرانى درج و نگاشته است . « 3 » بنابراين ، پسر هند جگر خوار به چه مجوزى مثله‌كردن نعش شهدايى را كه بر دين و نظريهء على عليه السّلام بوده‌اند ، روا مىدانسته است ، حال آنكه مىدانيم دين على عليه السّلام همان دين محمد صلّى اللّه عليه و آله است و اسلام مبين و پاك .\r\nوانگهى مگر نذر با تعهد معصيت و انجام گناه منعقد مىگردد ؟ مگر مىشود انسان نذر كند كه گناهى مرتكب شود ؟ چطور نذر مىكند كه زنان مسلمان قبيلهء ربيعه را در صورت چيرگى بر شوهرانشان به جرم اينكه دوستدار على عليه السّلام بوده و او را ولىّ خويش شمرده‌اند ، به بردگى بگيرد ، حال آنكه به بردگى گرفتن زن و مرد مسلمان حرام است ؟\r\nاساسا در شريعت اسلام نذر جز براى كار خداپسندانه و به شرط وجود رجحانى در متعلق نذر منعقد نمىشود . « 4 » بنابراين ، به استناد كدام آيهء قرآن و كدام سنت و حديث - اگر معاويه معتقد و پاىبند به آنها بوده است - چنين نذر كرده و به خود اجازه داده بگويد :\r\nدر برابر خدا عهد مىكنم كه چنين كارى انجام دهم ؟ آيا در شريعت اسلام رواست كه انسان قسم بخورد سرب گداخته در گوش مسلمانى بريزد ، در گوش صحابى عادل و عالى مقامى كه پيرو بدعت‌ها و هوس‌هاى معاويه نبوده است ؟ آخر او به كدام خدا قسم\r\n\r\n\r\n","description":"","footnote":"\r\n( 1 ) . حديث حرمت تكه پاره‌كردن نعش حيوان را طبرانى از طريق امير المؤمنين على عليه السّلام ثبت كرده و زيلعى در نصب الراية : 3 / 120 نوشته است و سرخسى در شرح السير الكبير : 1 / 78 .\r\n( 2 ) . بخارى اين حديث را در صحيح خويش ، باب ما يكره من المثلة ، از طريق ابن عمر ثبت كرده است .\r\n( 3 ) . ر ك : نصب الراية ، زيلعى : 3 / 118 - 121 .\r\n( 4 ) . ر ك : الغدير ( متن عربى / چ 1 ) : 8 / 79 .\r\n","page_name":" 413 ","page_number":421},
  {"content":"\r\n\r\nياد كرده است ؟ به خداى محمد و على ، صلوات اللّه عليهما ، كه آنان و خدايشان از چنين سوگند و سوگند خوارى بيزارند ، يا به خداى اجدادش كه سردستهء مشركان و اركان كفر بوده‌اند و پرستار هبل و باردار گناه و مستوجب دوزخ ؟ و ستمكاران به زودى خواهند دانست كه به چه مكانى باز مىگردند . « 1 »\r\n\r\n18 - تهمت‌هاى ناروا در كارنامهء پسر هند جگرخوار\r\nتا اينجا معاويه و كارهاى بيگانه از اسلامش را شناختيم و بار گناهانش را سنجيديم و ديديم چه سنگين بار است ، اما آيا در كنار اين تبهكارىها كار خوبى هم انجام داده تا ذره‌اى از مسئوليت‌هاى خطرناكش بكاهد يا نه ، آن‌همه جنايات را كم ديده و به جاى جبرانش بر آن افزوده است ؟ كاش پسر هند جگرخوار ايرادهايى به امير المؤمنين على عليه السّلام مىداشت و انتقاداتى تا آن را بهانه جنگيدن و ستيزه با حضرتش مىساخت و بار گناه خويش را سبك‌تر جلوه مىداد ، اما او چنين نكرده است ، بلكه به جاى تراشيدن بهانه‌ها و ايرادهايى كه كمتر احمقانه و مردود باشد ، به زدن تهمت‌هاى ناروا و مضحك پرداخته است . دو تهمت سهمگين ناروا : يكى كافر ملحد بودن ، و ديگرى نماز نخواندن ! حال آنكه اسلام را شمشيرش چيره و برقرار ساخت و از گزند بدخواهان و مشركان رهايى داد و نماز با دست و همتش اقامه گشت و خود سرمشق نمازگزاران بود و مقتداشان . اما معاويه به عوام ساده لوح و مردم عامى و كم اطلاع شام اين‌طور وسوسه مىنمود كه حضرتش ايمانى به اسلام ندارد و نماز نمىخواند .\r\nجاحظ مىگويد : معاويه در آخر نطق‌هايش مىگفت : خدايا ابو تراب ملحد گشت و راه دين ترا بربست . بنابراين ، او را لعنت كن ، بدترين لعنت‌ها ! و او را عذاب كن ، عذابى دردناك ! و اين را به همه‌جا نوشت تا انجام دهند و اين سخن تا دورهء عمر بن عبد العزيز از فراز منبرها گفته و پخش مىشد . « 2 »\r\nابن مزاحم مىنويسد : در جنگ صفين جوانى از سپاه معاويه پيش‌آمد و در حالى كه\r\n\r\n\r\n","description":"","footnote":"\r\n( 1 ) . شعراء 26 / 227 .\r\n( 2 ) . ر ك : الغدير ( متن عربى / چ 2 ) : 2 / 102 .\r\n","page_name":" 414 ","page_number":422},
  {"content":"\r\n\r\nاين رجز را مىخواند ، هماورد طلبيد :\r\n- من پسر خداوندگاران پادشاهان غسانم و اينك دين عثمان را دارم .\r\n- هموطنان ما به ما خبر داده‌اند كه چه گذشته است و گفته‌اند كه على عثمان بن عفان را كشته است .\r\nسپس تاختن و شمشير زدن گرفت ، و آنگاه دشنام دادن به على و بدگفتن و زياده‌روى كردن . هاشم مرقال به او گفت : اين حرف كه تو مىزنى ، مسئوليت دارد و مؤاخذه خواهى شد و به اين جنگ كه تو مىكنى رسيدگى خواهد گشت . بنابراين ، از خدا بترس ، چون ترا به پيشگاه پروردگارت مىبرند و او در اين‌باره بازخواست و مؤاخذه‌ات خواهد كرد . آن جوان گفت : من به اين دليل با شما مىجنگم كه رئيستان ، چنان كه به من گفته‌اند ، نماز نمىخواند و شما نيز نماز نمىخوانيد ، و به اين دليل با شما مىجنگم كه رئيستان خليفهء ما را كشته است و شما در آن قتل او را كمك كرده‌ايد . هاشم به او گفت : ترا چه به پسر عفان ! او را اصحاب محمد و اساتيد قرآن كشته‌اند ، وقتى كه بدعتها از او سر زد و بر خلاف حكم قرآن عمل كرد و اصحاب محمد همان اصحاب دين و ديندارانند و در مصلحت بينى براى كارهاى عمومى مسلمانان ، ذى حق‌تر و با صلاحيت‌تر از همه‌اند .\r\nفكر نمىكنم كار اين امت يا كار اين دين يك لحظه هم مورد عنايت و همتت بوده باشد .\r\nجوان گفت : آرى ، آرى ، بوده است . به خدا دروغ نمىگويم ، چون دروغ ضرر دارد و نفعى ندارد و ناپسند است مايهء آراستگى نيست . هاشم گفت : از اين كار تو اطلاعى ندارى ، بنابراين ، آن را براى اهل اطلاع بگذار . گفت : به خدا فكر مىكنم تو خيرخواه منى و از ره خيرخواهى اندرزم دادى . هاشم گفت : اين‌كه گفتى رئيسمان نماز نمىخواند ، او اولين كسى بود كه با پيامبر خدا نماز خواند و در دين خدا از همه داناتر است و اسلام شناس‌ترين فرد ، و نزديك‌ترين شخص به رسول خداست و اينان كه تو با وى مىبينى ، همگى قرآن خوانند و شبها از نيايش نمىآسايند . بنابراين ، نگونساران خودخواه و فريبگر مبادا ترا از دينت بربايند . جوان گفت : اى خداپرست ! مىبينم كه مرد پاك و صالحى هستى و مىبينم كه در اشتباه و گناه بوده‌ام . به من بگو مىتوانم توبه كنم ؟ گفت :\r\n\r\n","description":"","footnote":"","page_name":" 415 ","page_number":423},
  {"content":"\r\n\r\nآرى ، توبه كن و رو به خدا آر تا رو به تو آرد ، زيرا كه او توبهء بندگانش را مىپذيرد و از كارهاى بد درمىگذرد و توبه‌كاران را دوست مىدارد و به پاكان محبت مىورزد . آن جوان از ميان مردم راه بازگشت گرفت و برفت . شامىاى به او گفت : آن عراقى ترا بفريفت . گفت : نه ، در حقيقت مرا از ره خيرخواهى نصيحت كرد و به را هم آورد . « 1 »\r\nمعاويه تبهكار در زندگانى امام با تهمت‌هاى ناروا و تبليغات دروغ مىكوشيد اعتبار و حيثيتش را لكه‌دار سازد و پس از شهادتش همچنان به اين جنايت ادامه داد و براى عوام و مردم نادان و بىخبر چنين وانمود مىكرد كه اختلاف و جنگش با آن حضرت مبناى دينى داشته و كشمكش‌هايش اصولى و در راه خدا بوده است ! به استاندارانش نوشت :\r\nسلام بر شما ، خدايى را سپاس مىگويم كه جز او خدايى نيست . اما بعد ، خدا را شكر كه زحمت نابودى دشمنان و قاتل خليفه‌تان را از دوشتان برداشت . خدا با لطف و حسن تدبيرش مردى از بندگانش را به كمين على بن ابى طالب نشاند تا او را غافلگير كرد و بكشت ، و با اين كار يارانش را پراكنده و مخالف يكديگر ساخت . نامه‌هايى از اشراف و فرماندهانشان رسيده كه در آن براى خود و عشايرشان امان مىخواهند . بنابراين ، به محض دريافت فرمان كتبىام به شما ، همهء كوشش و سپاهتان را بسيج نماييد و با همهء ساز و برگ رهسپار شويد ، زيرا به لطف خدا انتقامتان از او گرفته شد و به آرزوى خويش رسيديد ، و خدا تجاوزكاران مسلح داخلى و بيدادگران را نابود ساخت . « 2 »\r\nو چون عبد اللّه بن عباس پس از شهادت امير المؤمنين عليه السّلام نزد معاويه رفت ، معاويه به او گفت : خدا را شكر كه على را كشت . « 3 »\r\nاين مردك چه نفهم و بىايمان است كه مىپندارد عبد الرحمن بن ملجم از بندگان خدا\r\n\r\n\r\n","description":"","footnote":"\r\n( 1 ) . كتاب صفين ، ابن مزاحم 402 ؛ تاريخ طبرى : 6 / 24 ؛ الكامل ، ابن اثير : 3 / 135 ؛ شرح ابن ابى الحديد :\r\n2 / 278 .\r\n( 2 ) . مقاتل الطالبين 24 ؛ شرح ابن ابى الحديد : 4 / 13 ؛ جمهرة رسائل العرب : 2 / 13 .\r\n( 3 ) . البداية و النهاية ، جلد هشتم .\r\n","page_name":" 416 ","page_number":424},
  {"content":"\r\n\r\nو خداپرستان است و خداى منزه او را براى آسيب رسانى به امام بر حق و پيشواى هدايتگر و مولاى پرهيزكاران برانگيخته است و قتل ناجوانمردانه و تبهكارانهء امير المؤمنين عليه السّلام را از الطاف و حسن تدبير الهى مىشمارد ! حال آنكه ابن ملجم سيهكار سنگدل حق ناپذيرى است كه عليه خليفه و امام وقت برخاسته و در حق امت اسلام جنايت كرده و با كشتن پيشواى امت و نفس پيامبر صلّى اللّه عليه و آله سهمگين‌ترين لطمه‌ها را بر پيكر اسلام وارد گردانيده است . او كسى است كه پيامبر بزرگوار بدبخت‌ترين عنصر نسل‌هاى آينده‌اش شمرده است و بنا بر حديثى ديگر ، بدبخت‌ترين عنصر و معذب‌ترين فرد بشر در قيامتش خوانده است . البته ، سخن پيامبر صلّى اللّه عليه و آله درباره‌اش كه او بدبخت‌ترين عنصر است ، سبب گشته به بدبخت‌ترين عنصرى كه از قبيلهء مراد است ، ملقب گردد و شهرت يابد و در كتب حديث و تاريخ بپراكند . « 1 »\r\nكاش مىدانستم معاويه براى اظهار خوشحالى از شهادت امير المؤمنين على عليه السّلام كدام خدا را سپاس مىگفت و شكر مىگزارد ؟ آيا خدايى را شكر مىگزارد و سپاس مىگفت كه در قرآن كريم مزد رسالت را دوست داشتن على عليه السّلام قرار داده و تعيين كرده است ؟\r\nآيا به شكر خدايى مىپرداخت كه در واقعهء مباهله على را نفس پيامبر خويش خوانده است ؟\r\nآيا خدايى را سپاس مىگفت كه به پيامبرش دستور مىدهد ولايت على عليه السّلام را ابلاغ نمايد و متذكر مىشود كه اگر آن را ابلاغ ننمايد ، رسالتش را به انجام نرسانده است ؟\r\nخدايى كه ولايت على عليه السّلام را تكميل دين و اتمام نعمت و مايهء خشنودى و رضاى خويش مىشمارد ؟\r\nخدايى كه سه حقيقت را دربارهء على عليه السّلام به پيامبرش صلّى اللّه عليه و آله الهام مىكند : اين‌كه او سرور مسلمانان است ، و پيشواى پرهيزكاران و فرماندهء پرشكوه نيكروان .\r\nخدايى كه به پيامبرش دربارهء على سفارش مىنمايد و مىگويد كه او پرچم هدايت است و مشعل ايمان و امام دوستدارانم و نور هركه فرمانم برد .\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 2 ) : 1 / 324 ، 325 .\r\n","page_name":" 417 ","page_number":425},
  {"content":"\r\n\r\nخدايى كه على برايش پس از پيامبر دوست داشتنىترين فرد است ، چنان كه در حديث طير آمده است .\r\nخدايى كه على را دوست مىدارد و على هم او را دوست مىدارد ، چنان كه در حديث خيبر آمده است .\r\nخدايى كه على را وصى پيامبر ساخت پس از آنكه او را به نبوت برگزيد و او يكى از دو انسان برگزيده است ، چنان كه در نص نبوى آمده است .\r\nخدايى كه خاتم پيامبران در حضور يكصد هزار نفر يا بيشتر از او خواست كه دوستان على را دوست بدارد و دشمنانش را دشمن ، و نيز فرمود : هركه من مولاى او هستم ، على مولاى اوست . خدايا هركس او را دوست مىدارد ، دوستش بدار و هركس كه او را دشمن مىدارد دشمنش بدار ، و هركه او را يارى مىكند ، يارىاش كن و هركه او را خوار مىخواهد ، خوارش گردان .\r\nآيا كسى كه به خداى يگانه و روز جزا ايمان آورده و پيامبر اسلام را باور داشته و فرمايشهاى او را راست شمرده باشد ، از كشته شدن امير المؤمنين على عليه السّلام خوشحال مىشود و خدا را سپاس مىگويد ؟ مگر مىشود به خاطر كشته شدن على عليه السّلام خداى محمد و على را سپاس گفت ، و حال آنكه دين خدا با محمد و على برقرار گشته و بسط يافته و مورد ايمان و باور خلق قرار گرفته است و با كوشش آن دو حضرت ، امت به سعادت رسيده است ؟\r\nآرى ، در يك صورت چنين سپاسى معقول خواهد بود و از تناقض به دور ، كه سپاس و شكر را به درگاه هبل برده باشد ، خداى اجدادى معاويه و خداى خودش تا آخرين روزهاى دورهء پيامبر ، اگر نگوييم تا آخرين روزهاى حيات خود معاويه كه بت پرستى در اعماق وجودش ريشه دوانده بود و به صورت چنين حرف‌هايى بروز مىنمود .\r\nوانگهى كدام مسلمان با كشته شدن امام بر حق و پيشواى مسلمانان به آرزو و مراد خويش مىرسد ؟ تنها گمراه و مشرك و بىدين و تبهكارى به آرزوى خويش مىرسد كه در منجلاب كفر و تباهى فرورفته باشد .\r\n\r\n","description":"","footnote":"","page_name":" 418 ","page_number":426},
  {"content":"\r\n\r\nملاحظه كنيد كه وى با اشاره به كشته شدن امام مىگويد : خدا تجاوزگران مسلح داخلى و بيدادگران را نابود ساخت . ملاحظه كنيد و فرمايش خداى حكيم را به نظر آريد كه فرمود : چه سهمگين است حرفى كه از دهانشان درمىآيد . « 1 » معاويه چنان با گستاخى اين حرف را مىزند كه گويى او و دار و دسته‌اش هرگز تجاوزكار مسلح داخلى نيستند و ديگرانند كه پيامبر اكرم با فرمايشهاى صريح مكررش آنها را تجاوزكار مسلح داخلى خوانده است ! آيا تجاوزكار مسلح داخلى كسى است كه عليه امام زمانش قيام مسلحانه كرده و به جنگ برخاسته باشد يا امام وقت كه به نص قرآن ، معصوم است ، تجاوزكار است ؟ اگر آن جماعت دشمن حضرتش بوده‌اند و او دشمن آنها بوده است ، بنا بر احاديث متعدد ، آنها دشمن خدا و دشمن پيامبرش محسوب مىشوند و اين دعاى پيامبر اكرم كه به تواتر نقل و روايت گشته است : خدايا دشمنش را دشمن بدار و هركه او را خوار گذارد ، خوارش گردان ، شامل حال آنها خواهد شد .\r\n\r\nبررسى بهانه‌هاى معاويه براى جنگ با على عليه السّلام\r\nدومين بهانهء پسر هند جگرخوار كه به عنوان دليل شرعى براى جنگ عليه امام عليه السّلام و دور ساختن مردم از كمك به حضرتش تبليغ مىنمود ، اين بود كه او خونخواه عثمان است و خون عثمان به گردن على است . براى بررسى دليل معاويه و داورى در دعوايى كه عليه امام اقامه كرده است ، بايستى چندين حقيقت را مد نظر قرار داد .\r\nاولا : خود معاويه شاهد واقعهء قتل عثمان نبوده تا ببيند چه كسى او را كشته است ، بلكه در يارى او كوتاهى نمود و بالاتر از اين ، براى رسيدن به حكومت مايل بوده عثمان كشته شود تا خونش را بهانهء تحركات سياسى و نظامى ساخته به حكومت دست يابد . « 2 »\r\nثانيا : امير المؤمنين ، سلام اللّه عليه ، هنگام وقوع حادثه يا خارج از مدينه بوده « 3 » كه در آن صورت امكان مباشرت در قتل يا جنگ برايش وجود نداشته است ، يا در مدينه در\r\n\r\n\r\n","description":"","footnote":"\r\n( 1 ) . كهف 18 / 5 .\r\n( 2 ) . ر ك : الغدير ( متن عربى / چ 1 ) : 9 / 150 - 153 .\r\n( 3 ) . همان : 9 / 243 .\r\n","page_name":" 419 ","page_number":427},
  {"content":"\r\n\r\nخانه‌اش حضور داشته كه نه به نفع عثمان كارى كرده است و نه به ضرر او .\r\nثالثا : شهادت‌هاى دروغ و بهتان آميزى كه به توصيهء سياسى پسر نابغه ، عمرو عاص و به دستور معاويه ترتيب يافته است ، به توصيهء كسى كه در قتل عثمان دست داشته و همهء دنيا شنيده‌اند كه گفته است : مرا عمرو عاص مىگويند و من در حالى كه در وادى السباع بودم ، او را كشتم . « 1 »\r\nجرجانى مىگويد : چون عمرو عاص همدست معاويه گشت و او مصر را به وى داد تا تيول او باشد و در اين خصوص عهد نامه‌اى برايش نوشت و از او پرسيد : نظرت چيست و چه بايد كرد ؟ عمرو عاص در جوابش گفت : اولين توصيه‌ام را اجرا كن . در نتيجه معاويه ، مالك بن هبيرهء كندى را به تعقيب محمد بن ابى حذيفه فرستاد تا او را يافت و بكشت ، و براى قيصر ، امپراطور روم شرقى هدايايى فرستاد و با او مصالحه كرد . آنگاه از وى پرسيد : دربارهء على چه نظر مىدهى ؟ گفت : او را در وضع خوبى مىبينم . در بيعتى كه با وى شده ، بهترين افراد عراق شركت كرده‌اند و بيعتى كه به تو پيشنهاد كرده ، از طرف كسى پيشنهاد شده كه در نظر مردم بهترين شخصيت است . بنابراين ، اگر از مردم شام بخواهى كه بيعت با او را نپذيرند ، كار بسيار خطرناكى كرده‌اى . رئيس شاميان شرحبيل بن سمط كندى است كه با جرير نماينده‌اى كه على پيش تو فرستاده ، دشمنى دارد . به دنبال او بفرست و مطمئن‌ترين افرادت را در كمين او بنشان تا براى مردم تبليغ كنند كه على عثمان را كشته است . اين اشخاص بايد كسانى باشند كه شرحبيل نظر خوشى به آنها دارد و حرفشان را مىپسندد . اين شعار ، شعارى است كه همهء مردم شام را به دور تو و به راه مقصودت فراهم مىآورد . اگر دل شرحبيل با تو باشد ، كار تمام است .\r\nبر اثر آن ، معاويه به شرحبيل نوشت : جرير بن عبد اللّه از طرف على بن ابى طالب پيش ما آمده و كار مهمى را پيشنهاد مىكند . بنابراين ، زود بيا . بعد يزيد بن اسد و بسر بن ارطاة و عمرو بن سفيان و مخارق بن حارث و حمزة بن مالك و حابس بن سعد طائى را كه سران قبيلهء قحطان و يمنىها بودند و از نزديكان معاويه و اشخاص طرف اعتمادش و نيز پسر\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 1 ) : 9 / 136 - 138 .\r\n","page_name":" 420 ","page_number":428},
  {"content":"\r\n\r\nعموهاى شرحبيل بن سمط ، احضار كرد و به آن دستور دارد با شرحبيل بن سمط ملاقات كنند به او اطلاع دهند كه على عثمان را كشته است .\r\nوقتى نامهء معاويه به شرحبيل كه در حمص بود رسيد ، با بعضى از يمنىها مشورت كرد . عبد الرحمن بن غنم ازدى كه دوست معاذ بن جبل و دامادش بود و بزرگ‌ترين فقيه شامى ، گفت : اى شرحبيل ! خدا از وقتى هجرت كرده‌اى تا امروز دائما برايت خير پيش مىآورد و تا آدمى دست از سپاسگزارى نكشد ، خدا جريان بخشايندگىاش را قطع نمىكند و وضع مردم را تغيير نمىدهد ، مگر آنكه خود دگرگون شوند . اينك قتل عثمان براى ما مطرح شده است و اين مسئله كه على عثمان را كشته است . « 1 » اگر وى عثمان را كشته باشد ، بعدا مهاجران و انصار كه حكام مردمند ، با وى بيعت نموده‌اند ، و در صورتى كه او را نكشته باشد ، چطور حرف معاويه را عليه وى باور مىنمايى ؟ خودت را و قومت را بىآبرو نكن . اگر مايل نيستى اين افتخار نصيب جرير بشود ، برو پيش على و با او بيعت كن براساس اينكه شام تو و قوم تو به همين وضع بماند . شرحبيل نپذيرفت و از تصميم خويش داير بر رفتن نزد معاويه منصرف نگشت . عياض ثمالى ، كه مردى زاهد بود ، در نامه‌اى اين ابيات را براى او نوشت :\r\n- اى شرحبيل ، اى پسر سمط ! تو از طريق دوستى على به آن مقدار از حكومت كه منظور تست ، خواهى رسيد .\r\n- اى شرحبيل ! شام شام تست و در آن فرمانروا جز تو نيست . حرف آن اموى گمراه را رها كن .\r\n- پسر ابو سفيان براى تو نقشهء فريبكارانه‌اى كشيده است كه سرانجام شومى براى ما به بار خواهد آورد .\r\n- اگر به وسيلهء ما به مقصودش برسد ، حكومت ما به كام او خواهد گشت و بر مرادش ، و جنگ كمر ما را خواهد شكست .\r\n\r\n\r\n","description":"","footnote":"\r\n( 1 ) . در شرح ابن ابى الحديد چنين است : اينك به معاويه اطلاع داده شده است كه على عثمان را كشته است ، و او به همين جهت ترا احضار كرده است .\r\n","page_name":" 421 ","page_number":429},
  {"content":"\r\n\r\n- بنابراين ، در پى جنگ عراقيان مرو كه اين جنگ وحشتناك ما را از بسيارى نعمتها و لذت‌هاى خانوادگى محروم مىسازد .\r\n- و على بهترين انسان روى زمين است از هاشميان كه مردمى عبادتگر و شب زنده‌دارند .\r\n- مردم مسئوليت بيعتى را كه با وى كرده‌اند ، پذيرفته‌اند ، مسئوليت بيعتى چون بيعت با عمر و بيعت با ابو بكر .\r\n- بنابراين ، با على بيعت كن و به كفر باز مگر و پناه بر خداى توانا از كافرى !\r\n- حرف فرومايگان را به گوش مگير ، زيرا كه مىخواهند ترا به امواج خروشان دريا دراندازند .\r\n- چه ضررى دارد بر ايشان كه تو در راهشان با نيزه و تيغ برّان و آبديده با على به زد و خورد پردازى ؟\r\n- زيرا اگر چيره گشتند ، حاكم ما خواهند گشت و ما به حمد اللّه هيچكاره و بىنصيب خواهيم بود !\r\n- و در صورتى كه شكست خوردند ، آسيب جنگ و دشمنى فقط به ما خواهد خورد و على تا روزگاران با ما در ستيز خواهد بود .\r\n- عشيره و زادهء لوى بن غالب را چه زيان كه خون بنى قحطان در كشورشان و به راه حكومتشان به خاك بريزد !\r\n- بنابراين ، قضيهء عثمان بن عفان را رها كن كه ما خيرخواه توايم ، نه ما از آن قضيه خبر داريم و نه تو اطلاع درستى دارى .\r\n- و تنها يك چيز مسلم است و آن اين‌كه او كشته شده و تو دربارهء چگونگى قتلش حرف آن كور ، يا عمرو عاص را باور نكن .\r\nوقتى شرحبيل به شهر درآمد ، مردم به استقبالش رفتند و او را گرامى داشتند ، و چون به دربار معاويه درآمد ، معاويه پس از حمد و ثناى خدا چنين گفت : اى شرحبيل ! جرير بن عبد اللّه ما را دعوت مىكند كه با على بيعت كنيم و على بهترين فرد ملت بود « 1 » اگر\r\n\r\n\r\n","description":"","footnote":"\r\n( 1 ) . آيا اين حرف آن مردك با دشنام‌هايى كه به حضرتش داده و ناسزاهايى كه در نامه‌هايش نوشته است و -\r\n","page_name":" 422 ","page_number":430},
  {"content":"\r\n\r\nعثمان بن عفان را نكشته بود . من به انتظار نظر و تصميم تو مانده‌ام ، و من يك تن هستم از مردم شام ، با هرچه موافقت نمايند ، موافقت مىكنم و با هرچه مخالفت نمايند ، مخالفت مىنمايم . شرحبيل گفت : مىروم و مطالعه و فكر مىكنم . چون بيرون رفت ، آن چند نفر كه به توطئهء معاويه از پيش آماده بودند ، با او ملاقات كردند و همداستان به او گفتند كه على عثمان بن عفان را كشته است . او خشمناك از خانه آهنگ معاويه كرد و گفت : اى معاويه ! مردم همداستانند كه على عثمان را كشته است . به خدا اگر با او بيعت كردى ، ترا يا از شام بيرون خواهيم كرد يا خواهيم كشت . معاويه گفت : من بر خلاف تصميم و نظرتان عمل نمىكنم و من يك نفر از شما شاميان بيش نيستم . گفت : بنابراين ، اين مرد را ، يعنى جرير بن عبد اللّه را برگردان پيش رفيقش . معاويه پى برد كه شرحبيل تصميم به جنگيدن با مردم عراق گرفته است و شام سراسر با شرحبيل است . شرحبيل از آنجا رفت پيش حصين بن نمير و به او گفت : به دنبال جرير بفرست ، تا بيايد . حصين به او پيغام داد كه بيا به ديدن ما ، چون شرحبيل بن سمط اينجاست . با او جلسه كردند . شرحبيل گفت : اى جرير ! پيشنهاد كار مشكوك و پيچيده‌اى « 1 » به ما مىكنى تا ما را به كام شير دراندازى و مىخواهى مردم شام را با مردم عراق درآميزى و يكى سازى ، و با على كه قاتل عثمان است ، مدارا مىنمايى و او را مىستايى ، و خدا روز قيامت از تو دربارهء آنچه مىگويى ، مؤاخذه خواهد كرد . جرير رو به او كرد و در جوابش چنين گفت : اين‌كه گفتى كار مشكوك و پيچيده‌اى پيشنهاد كرده‌ام ، چگونه ممكن است كارى مشكوك و پيچيده باشد كه مهاجران و انصار در انجامش همداستان و متفق گشته‌اند و در دفاعش با طلحه و زبير جنگيده‌اند ؟ اما اين‌كه گفتى من ترا به كام شير درانداخته‌ام ، تو خودت خود را به كام شير درانداخته‌اى .\r\nاما دربارهء درآميختن مردم شام با مردم عراق و يكى ساختن آنها بايد توجه داشت كه\r\n\r\n\r\n","description":"","footnote":"\r\n- ما پاره‌اى از آنها را آورده‌ايم ، جور درمىآيد ؟ اين را مىگويند نفاق و دورويى ، و منافق اين‌طور دورو مىشود و دو زبان .\r\n( 1 ) . در شرح ابن ابى الحديد چنين است : كار توطئه‌آميزى .\r\n","page_name":" 423 ","page_number":431},
  {"content":"\r\n\r\nاگر در راه حق و اسلام متحد و يكى شوند ، بهتر از آن است كه در راه باطل از هم جدايى گيرند . راجع به اين‌كه گفتى على عثمان را كشته است ، به خدا قسم هيچ دليل شرعى بر اين گفته ندارى و از راه دور و در عين بىاطلاعى تهمت مىزنى و متهم مىسازى ، و حقيقت اين است كه تو تحت تأثير دنيا دوستى قرار گرفته‌اى و تحت تأثير آنچه در درون تو از زمان سعد بن ابىوقاص هست .\r\nمعاويه از گفتگوى آن دو خبر يافت . به جرير پيغامى پرخاشگرانه و تهديدآميز فرستاد ، و ندانست كه مردم شام به او چه پاسخ داده‌اند . جرير اين ابيات را به شرحبيل نوشت :\r\n- اى شرحبيل ، اى پسر سمط ! پيرو هواى نفس مشو ، زيرا در دنيا چيزى بهتر از دين نيست تا با آن مبادله شود .\r\n- و به پسر ابو سفيان بگو : تو امروز حقى ندارى كه آن را مطالبه كنى يا به آن دست‌يابى ، بنابراين ، قطع اميد كن از آنچه در پى آنى .\r\n- اى شرحبيل ! كار اسلام و حق امروز قوت گرفته است و بالا و تو از اين جريان در امانى ، چون گناهى تاكنون از تو سر نزده است .\r\n- بنابراين به راه خويش ادامه بده و دست به كارى نزن كه از عواقبش بر تو نگرانيم و شتاب مورز ، چون شتاب در اتخاذ تصميم و كارى كه به تو مىگويند ، بدفرجام است .\r\n- و چون كسى نباش كه با سرعت به كار بدفرجامى دست مىزند و خود را به كام بلاها درمىاندازد .\r\n- پسر هند دربارهء حق سخنى به افترا گفته ، ولى خدا در دل على بزرگ‌تر از اينهاست .\r\n- على دربارهء عثمان بن عفان كمترين لغزشى ننموده و نه به كارى عليه او دستور داده و نه تحريك كرده و نه كشته است .\r\n- هيچ كارى جز اين‌كه در خانهء خويش بنشيند ، نكرد و نشسته بود تا آن زمان كه عثمان در خانه‌اش به كشتن رفت .\r\n- هركه حرفى جز اين بزند حرفى به افترا و بهتان زده و مسئوليت بهتان زدن و افترا بستن\r\n\r\n","description":"","footnote":"","page_name":" 424 ","page_number":432},
  {"content":"\r\n\r\nرا براى خود خريده است .\r\n- على ، وصى پيامبر خداست كه او را از ميان خاندانش برگزيده و جنگى سوار شمارهء يك پيامبر و ضرب المثل رزماورى و دلاورى است .\r\nشرحبيل چون اين نامه را خواند ، يكه خورد و به فكر فرو رفت و گفت : اين راهنمايى خيرخواهانه‌اى است براى من كه دين و دنيايم را تأمين مىنمايد . نه به خدا ، تا وقتى دربارهء اين كار ترديد و شك دارم و درست برايم روشن نشده ، عجله نخواهم كرد . اما آن جماعت توطئه چيدند و معاويه به دسيسه عده‌اى را مىفرستاد به خانه‌اش و دسته دسته مىرفتند و مىآمدند و از اهميت قتل عثمان و سنگينى گناه آن كار برايش سخن مىگفتند و على را متهم به قتلش مىكردند و شهادت‌هاى دروغ مىدادند و نامه‌هاى جعلى مىخواندند تا نظرش را برگرداندند و عزمش را جزم كردند . خبر به خويشاوندان و قبيلهء وى رسيد . پسر خواهرى داشت كه با على بن ابى طالب همرأى بود و با او بيعت كرده و از جمله شاميانى بود كه به اردوى على پيوسته بودند و مردى زاهد و پارسا بود . وى اين ابيات را بسرود :\r\n- آن نگونسار ، پسر هند ، تيرى به سوى شرحبيل پرتاب كرده كه او را خواهد كشت .\r\n- و جمعى را مهيا ساخت تا پرهيزگارى نمايند و به فريب ديگران پردازند و مسئوليت گناه خويش بر عهده گيرند .\r\n- و يمنى سبك مغزى ، يعنى شرحبيل را پيدا كرد كه پيروان خويش را چون رمه‌اى به هر سو كه آن جمع بخواهند ، مىراند .\r\n- و چون آن جمع تهمت زدند ، او تن به حرفشان سپرد و هركه خدا را خوار خواهد ، از خدا ترسى بهره نيابد .\r\n- او دين خويش مىبازد تا پسر هند كام از دنيا برگيرد ، و پسر هند پيش از اين هم دنيا خوار و دنيادار بوده است .\r\n- و از ره فريب على را متهم به قتل عثمان كردند و غائله‌ها از سر بدخواهى براى او برپا ساختند .\r\n\r\n","description":"","footnote":"","page_name":" 425 ","page_number":433},
  {"content":"\r\n\r\n- حال آنكه به خدايى سوگند كه كوه‌ها را استوار ساخت ، على هرگز دست به روى عثمان دراز نكرده و نه هيچ وسيله‌اى عليه او به كار برد .\r\n- و كارش كار يكى از اصحاب محمد بود كه جملگى از دست عثمان دلى پر خون داشتند و عليه‌اش شوريده بودند .\r\nشرحبيل وقتى اين ابيات را بشنيد ، گفت : اين دم شيطان است . اكنون خدا دلم را به بوتهء آزمايش درآورد . به خدا سرايندهء اين شعر را يا تبعيد مىكنم يا از چنگم خواهد گريخت . آن جوان به كوفه گريخت و چيزى نمانده بود كه مردم شام به ترديد بيفتند .\r\nمعاويه به شرحبيل بن سمط پيغام داد كه تو حق را تأييد نمودى و در اين راه هرچه به تو رسيده ، اجرش با خدا خواهد بود و مردان پاكدامن نظر ترا پذيرفتند . اين كار كه تو مىدانى ، جز با موافقت عامهء مردم به تحقق نمىرسد . بنابراين ، به بازديد از شهرهاى شام بپرداز و به اهالى اعلام كن كه على عثمان را كشته است و وظيفهء مسلمانان اين است كه به خونخواهى او برخيزند . او شروع كرد به گردش در شهرهاى شام و از شهر حمص شروع كرد و در نطقى براى مردمش چنين گفت : اى مردم ! على ، عثمان بن عفان را كشته است . جماعتى از كارش خشمگين گشته‌اند و او آنان را كشته است و ديگران گريخته‌اند و او بر كشور مسلط گشته و جز شام منطقه‌اى از تسلطش خارج نمانده است ، و او شمشيرش را بر دوش گرفته و به كام جنگ‌هاى مرگبار فرورفته و به زودى به سراغ شما خواهد آمد يا خدا حادثه‌اى پيش خواهد آورد . ضمنا كسى را جز معاويه پيدا نمىكنيم كه از عهدهء دفع خطر او برآيد . بنابراين ، جديت نماييد و بپاخيزيد . مردم با او موافقت كردند به استثناى مردم زاهد و پارساى حمص كه برخاستند و به او گفتند : ما از خانه و مساجدمان پا فراتر نمىنهيم ، تو خود دانى . شرحبيل بنا كرد به تحريك‌كردن اهالى شهرهاى شام تا همهء شهرها را زير پا گذاشت و به هرجا مىرسيد با او موافقت و همراهى مىكردند . نجاشى بن حارث كه دوست وى بود ، اين اشعار را برايش فرستاد :\r\n- اى شرحبيل ! تو به خاطر دين از ما جدايى نگرفتى ، بلكه به خاطر كينه‌اى كه از جرير در دل داشتى .\r\n\r\n","description":"","footnote":"","page_name":" 426 ","page_number":434},
  {"content":"\r\n\r\n- و به خاطر نزاعى كه ميان سعد بن ابى وقاص و او درگرفت ، چنين كردى و اكنون مثل چوپان بىرمه گشته‌اى .\r\n- آيا دربارهء حادثه‌اى كه به هنگام وقوعش حضور نداشته‌اى و همهء خردمندان در قضاوتش درمانده‌اند ، از روى حدس قضاوت مىكنى .\r\n- آن هم با استناد به گفتهء جمعى كه نه مجتهد و حاكمند و نه شاهد آنچه به تو تلقين كرده‌اند ، بودند .\r\n- حرف كسانى كه حضور نداشته‌اند و هرچه دلشان خواسته گفته‌اند و ندانسته و از روى بىاطلاعى تهمتى زده‌اند ، چه ارزشى دارد !\r\n- اين حقيقت را نديده مىگيرى كه مردم با على پيمان بيعت بسته‌اند ، آن هم از روى رضا و رغبت و شادمانى .\r\n- با كسى بيعت كرده‌اند كه اگر بخواهند كسى چون او بيابند تا به وى اقتدا نمايند ، هرگز نخواهند يافت .\r\n- شايد تو فرداى رستاخيز به خاطر جنگيدن با وى بدبخت گردى . اى شرحبيل ! كارى كه تو مىكنى ، گناه كوچكى نيست ! « 1 »\r\nبدينگونه و با چنين شهادت‌هاى دروغين و بهتان‌آميز و نامه‌هاى جعلى ، معاويه از مردم براى جنگيدن با امير المؤمنين على عليه السّلام بيعت گرفت .\r\nرابعا : عثمان را مهاجران و انصار و برجسته‌ترين اصحاب عادل و نيك‌رو محمد و مردان مجتهدى كشته‌اند كه نخست حجت را بر وى تمام ساخته و ثابت كرده‌اند كه در ادارهء كشور از قرآن و سنت منحرف گشته است و به حكم قرآن خونش هدر است . « 2 » بنابراين ، كسى حق ندارد از ايشان انتقام بستاند تا قصاص خون عثمان را بگيرد ، و امير المؤمنين على عليه السّلام فقط يك تن از مهاجران بوده است و با ايشان همراه و هماهنگ ، و خدا\r\n\r\n\r\n","description":"","footnote":"\r\n( 1 ) . ر ك : كتاب صفين ، نصر بن مزاحم 49 - 57 ؛ الاستيعاب ، شرح حال شرحبيل : 1 / 589 ؛ اسد الغابة :\r\n2 / 392 ؛ الكامل ، ابن اثير : 3 / 119 ؛ شرح ابن ابى الحديد : 1 / 139 ، 249 ، 250 .\r\n( 2 ) . ر ك : الغدير ( متن عربى / چ 5 ) : 9 / 169 - 209 .\r\n","page_name":" 427 ","page_number":435},
  {"content":"\r\n\r\nنمىخواسته آن جماعت در گمراهىاى همداستان شوند يا چشم بسته بمانند . اين حقيقت را امير المؤمنين عليه السّلام در نامه‌هايش به معاويه متذكر گشته « 1 » و تنى چند از اصحاب به آن استدلال نموده‌اند ، مثلا صحابى بزرگ هاشم مرقال همين را حجت آورده است ، چنان كه پيش از اين ديديم « 2 » ، و نيز عمار ياسر كه قرآن و سنت از وى تمجيد نموده‌اند « 3 » ، و صحابى بزرگ ابو طفيل و عبد الرحمن بن عثمان كه گفته‌شان را قبلا ديديم . « 4 » بنابراين على عليه السّلام اگر آنان را پناه داده و كمك كرده و نگذاشته باشد بدخواهان به آنان تعدى نمايند ، چه گناهى كرده است ؟\r\nخامسا : سپاه امير المؤمنين عليه السّلام يا دوستدارانش كه همگى در كشتن عثمان دست نداشته‌اند يا دخالتى در حوادثى كه در مدينه و عليه حكومت وقت رخ داده است ، و فقط تنى چند از مشاهير اصحاب عادل و نيك رو به امام عليه السّلام پناه جسته بودند .\r\nبنابراين ، پسر صخر به چه مجوزى در صدد كشتن همهء آن مردم برآمده و پس از شهادت مولاى متقيان و پيش از آن در همهء شهرستان‌ها به تعقيب آنان همت گماشته و كشتار كرده است ؟\r\nسادسا : وانگهى معاويه ولى خون عثمان و ذى حق در خوانخواهى او نبوده است و خونخواهان شرعى وى فرزندانش بوده‌اند ، و اگر فرضا حق قصاص داشتند و از تحقق آن درمانده بودند ، بايد از خليفهء وقت دادخواهى مىنمودند تا وى ، يعنى امير المؤمنين على عليه السّلام به دعواى ايشان رسيدگى و قضاوت مىكرد و او كه بنا بر نص نبوى داناترين و شايسته‌ترين قاضى بود ، حكم خدا را به اجرا مىگذاشت .\r\nآرى ، معاويه حق خونخواهى داشت ، اما نه حق خونخواهى عثمان را ، و مىتوانست قصاص خون خويشانش را از امير المؤمنين على عليه السّلام بخواهد . قصاص خون برادرش حنظلة بن ابى سفيان ، و جد مادرىاش عتبة بن ربيعه ، و دايىاش وليد بن عتبه بن ربيعه ،\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 5 ) : 9 / 158 - 164 .\r\n( 2 ) . همان : 9 / 123 و 10 / 290 .\r\n( 3 ) . همان : 9 / 112 .\r\n( 4 ) . همان : 9 / 140 ، 159 .\r\n","page_name":" 428 ","page_number":436},
  {"content":"\r\n\r\nو پسر عموهايش عاص بن سعيد بن عاص بن اميه و عقبة بن ابى معيط بن ابى عمرو بن اميه را ، اما او هرگز از اين موضوع دم نزد ، چون مىدانست كه مردم با او موافقت نخواهند نمود و خون آن مشركان را هدر و غير قابل قصاص مىدانند . به عكس خون عثمان را عنوان كرد و به شيوهء جاهليت كه هريك از افراد قبيله ، خود را براى خونخواهى كشتهء قبيله ذى حق مىشمرد ، هرچند با آن كشته نسبت خويشاوندى دورى مىداشت .\r\nاين شيوهء جاهلى و نامشروع در گوش مردم بيگانه از دين شام اثر داشت و آنان را كه از تعاليم و آداب اسلام بىاطلاع بودند ، به موافقت برمىانگيخت ، و به همين جهت ، معاويه با دغلبازى و شيوهء جاهلى توانست آنان را بفريبد و با خود همراه سازد . بنابراين ، جنگ معاويه چيزى نبود جز شعله‌اى از آتش كينه‌هاى جنگ بدر و احد و براى گرفتن انتقام خون مشركان قبيلهء بنى عبد شمس كه در ميدانش به خاك هلاك افتاده بودند ، و اين حقيقت بر همه روشن بود و آشكار حتى بر دختران خانه نشين كه معمولا از جريانات سياسى و دقايق آن بىخبرند . « 1 »\r\nسابعا : اولين وظيفهء معاويه اين بود كه در برابر بيعتى كه به درستى انجام گرفته بود ، سرفرود آرد و به وحدت جامعه بپيوندد و سر از بيعت نپيچد و با اين كار نظم جامعه را بر هم نزند ، و سپس به حاكم بيعت شده مراجعت كرده اگر دعواى جزايىاى دارد ، اقامه نمايد و دادخواهى كند ، و اين در نامهء امير المؤمنين به معاويه درج است .\r\nدربارهء اين‌كه گفتى : قاتلان عثمان را به من تسليم كن ، ترا چه به آن ! پسران عثمان موجودند و آنان ذى حق‌تر از تو به اين كارند . « 2 » اگر فكر مىكنى تو براى خونخواهى عثمان قوىتر از آنهايى ، بايد به بيعتى كه ترا متعهد ساخته سر فرود آورى « 3 » [ زيرا بيعتى عمومى است و شامل تو مىشود و قابل تجديدنظر نيست 
  ] و بعدا از من عليه آنان دادخواهى نمايى . « 4 »\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 2 ) : 9 / 371 . سخن امرّ الخير دربارهء جنگها و لشكركشىهاى معاويه .\r\n( 2 ) . در روايت مبرد چنين آمده است : ترا چه به عثمان ! تو فقط يكى از عشيرهء بنىاميه‌اى و فرزندان عثمان حق خونخواهى او را دارند .\r\n( 3 ) . در روايت مبرد چنين است : تصميم عمومى مسلمانان را بپذير .\r\n( 4 ) . الامامة و السياسة : 1 / 88 ؛ الكامل ، مبرد : 1 / 225 ؛ العقد الفريد : 2 / 284 ، 285 ؛ شرح ابن ابى الحديد : 1 / 252 .\r\n","page_name":" 429 ","page_number":437},
  {"content":"\r\n\r\nدر نامهء ديگرى مىفرمايد : دربارهء كشندگان عثمان زياد حرف زده‌اى . اگر از نظرت بازگردى و دست از سركشى بردارى و تصميم عمومى مسلمانان را بپذيرى و بعد نزد من عليه آنها اقامهء دعوى و دادخواهى نمايى ، اختلاف تو و آنان را براساس قرآن حل و فصل خواهم كرد ، اما آنچه را تو مىخواهى ، فريبى بچه‌گانه است . به جان خودم اى معاويه اگر نه از روى هواى نفس ، بلكه خردمندانه بينديشى ، خواهى دريافت كه من از همه كس منزه‌تر از خون عثمانم ، و خواهى دانست كه من از او بر كنار و به دور بودم ، اما اگر بخواهى ناجوانمردانه تهمت بزنى ، آن كار ديگرى است . « 1 »\r\nثامنا : طلحه و زبير پيش از معاويه از پى همين منظور برآمدند و همسر پيامبر صلّى اللّه عليه و آله را از پرده بيرون آوردند ، و امام عليه السّلام پس از اتمام حجت با آنان جنگيد و به آنان نوشت : شما ادعا كرده‌ايد كه من عثمان را كشته‌ام . ميان من و شما آن مدنيانى داور باشند كه نه به من پيوسته‌اند و نه به شما ، تا براساس داورىشان هركس آنچه را مستحق است ، ببيند .\r\nهمچنين ادعا كرده‌ايد من كشندگان عثمان را پناه داده‌ام . فرزندان عثمان موجودند . اينها سر به فرمان من فرود آرند و آنگاه نزد من عليه قاتلان پدرشان اقامهء دعوا كنند . شما دو نفر را چه به عثمان ! خواه او به حق كشته شده باشد و خواه به ناحق . در هرحال ، شما با من بيعت كرده‌ايد ، و اينك دو كار زشت را مرتكب گشته‌ايد : شكستن پيمان بيعت ، و از خانه به درآوردن مادرتان . « 2 »\r\nو به معاويه نوشت : طلحه و زبير با من بيعت كردند و بعد پيمان بيعتشان را شكستند ، و اين پيمان شكنى به مثابهء بازگشت به وضع جاهلى است . به همين جهت ، من پس از اتمام حجت با آنها جنگيدم تا حق به تحقق پيوست و حكم خدا على رغم دلخواهشان چيره گشت . بنابراين ، تصميم عمومى مسلمانان را بپذير . « 3 »\r\n\r\n\r\n","description":"","footnote":"\r\n( 1 ) . الامة و السياسة : 1 / 81 ؛ العقد الفريد : 2 / 284 ؛ نهج البلاغة : 2 / 7 ، 124 ؛ شرح ابن ابى الحديد :\r\n1 / 248 و 3 / 300 .\r\n( 2 ) . نهج البلاغة : 2 / 112 ؛ الامامة و السياسة : 1 / 62 .\r\n( 3 ) . كتاب صفين ، نصر بن مزاحم 34 ؛ العقد الفريد : 2 / 284 ؛ الامامة و السياسة : 1 / 81 ؛ شرح ابن ابى الحديد : 1 / 248 و 3 / 300 .\r\n","page_name":" 430 ","page_number":438},
  {"content":"\r\n\r\nآيا اين دلايل و اتمام حجت‌ها براى معاويه كافى نبود ؟ همهء دنيا مىدانستند امير المؤمنين عليه السّلام معتقد است كه دو راه بيش نيست : يكى كافر گشتن و ديگرى جنگيدن با آن عده . آيا معاويه نديد خودخواهى و فريبكارى و جاه‌طلبى و دنيا پرستى چه بر سر سران سپاه جمل آورد و با اينكه هزاران انسان صالح و ناصالح و اهل حق و باطل را به كشتن دادند ، هيچ طرفى بر نبستند ؟ پس از چه روى شمشير كشيد تا هزاران انسان بيگناه و مرد و زن و كودك را به خاك و خون افكند ، آن هم در ازاى كشته شدن يك تن كه مجتهدان عادل و نيك رو امت محمد پس از اتمام حجت او را كشته بودند . قتل عام مردم به بهانهء خونخواهى يك تن ، كارى است حرام و بر خلاف حكم شريعت . كار وى چنان بود كه امام عليه السّلام در نامه‌اى به وى متذكر گشت : تو در اين موضوع رأى درست و روشنى كه متكى به حديث باشد ، ندارى و نه شاهدى دربارهء اين قضيه دارى و نه به آيه‌اى از قرآن يا سفارشى از رسول خدا استناد مىكنى . « 1 »\r\nتاسعا : دستورات خليفهء وقت بايد حتما پيروى و اطاعت شود و سرپيچى از آن روا نيست . على عليه السّلام به معاويه مىنويسد : دربارهء مطالبى كه در مورد كشندگان عثمان نوشته‌اى ، من در اين موضوع انديشيده‌ام و هرچه كردم ، ديدم نمىتوانم آنها را به تو يا ديگرى تحويل بدهم . به جان خودم اگر از گمراهى و بدخواهىات دست برندارى ، به همين زودىها خواهى ديد كه از پىات بر خواهند خاست و احتياجى نخواهد بود كه آنان را در خشكى و دريا تعقيب نمايى . « 2 »\r\nمگر اين دستور صريحى از امام نبود حاكى از اين‌كه نمىتواند كشندگان عثمان را به هيچ فرد شورشى تحويل دهد و خواستن چنين چيزى از او گمراهى و بدخواهى است ؟\r\nمگر معاويه مىپنداشت در صورت اصرار و تقاضا رأى امير المؤمنين عليه السّلام تغيير خواهد كرد ، يا نظريهء خويش را و حكم دين را ترك كرده هواى نفس او را خواهد پذيرفت ؟ اين محال بود . پس چرا معاويه به وظيفهء دينى خويش عمل نكرد و فرمان امامى را كه قرآن\r\n\r\n\r\n","description":"","footnote":"\r\n( 1 ) . كتاب صفين 122 ؛ شرح ابن ابى الحديد : 3 / 412 .\r\n( 2 ) . كتاب صفين 96 ، 102 ؛ العقد الفريد : 2 / 286 ؛ شرح ابن ابى الحديد : 3 / 409 .\r\n","page_name":" 431 ","page_number":439},
  {"content":"\r\n\r\nپاك و منزه‌اش شمرده ، اطاعت ننمود و نظريهء او را كه از قرآن جدايى ناپذير است ، نپذيرفت ؟ مگر اطاعت از فرمان امير المؤمنين عليه السّلام برايش واجب نبود ، حال آنكه آن جماعت رواياتى را از پيامبر صلّى اللّه عليه و آله صحيح شمرده‌اند كه به استنادش اطاعت از فرمان سران گمراهان و حكام جور و بيدادگرى از قماش معاويه و يزيد را واجب مىشمارد ؟ رواياتى از اين قبيل كه پس از من پيشوايانى خواهند بود كه راه از راهنمايى من نمىبرند و سنت مرا رويهء خويش نمىسازند و مردانى خواهند بود كه دل شيطان دارند و پيكر انسان . حذيفه مىپرسد : اى پيامبر خدا ! اگر آن وضع را ديدم ، چه كنم ؟ مىگويد : فرمان امير را بشنو و اطاعت كن گرچه پشتت تازيانه بخورد و مالت گرفته شود ، فرمان نيوش و اطاعت ورز . « 1 » سلمة بن يزيد از پيامبر صلّى اللّه عليه و آله مىپرسد : اى پيامبر خدا ! به نظر تو اگر زمامدارانى بر ما حاكم گشتند كه حقشان را از ما ميخواستند ، اما حق ما را نمىدادند ، چه بايد بكنيم ؟\r\nپيامبر صلّى اللّه عليه و آله رو از جوابش برمىگرداند . دوباره مىپرسد . باز روى از او برمىتابد . براى بار سوم مىپرسد . اشعث بن قيس او را گرفته تكان مىدهد و مىگويد : گوش به فرمان باشيد و اطاعت كنيد ، زير آنها مسئول كار خويشند و شما مسئول كار خويش . « 2 »\r\nاين ، نظر آن جماعت است دربارهء حكام تبهكار و فاسد ، تا چه رسد به امام عادل و حاكم نيكروى كه همهء شرايط خلافت در او جمع است و دنيا مىداند كه چه حديث‌ها در وجوب اطاعتش هست و سازگارى و موافقت با آراء و نظرياتش كه همواره مطابق دين است و امر خدا .\r\nعاشرا : در اين‌كه چه كسى عثمان را كشته و مباشر قتلش بوده ، اختلاف است . و اين در جلد نهم به شرح آمد . متهمين عبارتند از : جبلة بن ايهم مصرى ، كبيرة السكونى ، كنانة بن بشر تجيبى ، سودان بن حمران ، رومان يمانى ، يسار بن غلياض كه ابن عساكر او را\r\n\r\n\r\n","description":"","footnote":"\r\n( 1 ) . صحيح مسلم : 6 / 20 ؛ سنن بيهقى : 8 / 157 .\r\n( 2 ) . صحيح مسلم : 6 / 19 ؛ سنن بيهقى : 8 / 158 .\r\n","page_name":" 432 ","page_number":440},
  {"content":"\r\n\r\nبه نام « حمال » خوانده است . « 1 » بعضى از اينها در وقت كشته شده‌اند و باقيماندگان نيز هيچ يك در سپاه على عليه السّلام نبوده‌اند و نه او به آنان پناه داده است . بنابراين ، هيچ كس نمىتوانست انتقام خون عثمان را از كسى غير از اينها بستاند . آنهايى كه امام عليه السّلام پناهشان داده نه مباشر قتل عثمان بلكه مسبب آن بوده‌اند و عبارتند از مهاجران و انصار يا اصحاب عادل و نيك رو كه مردم را عليه وى برمىانگيخته‌اند و همگى به استثناى عدهء انگشت شمارى در اين كار شركت داشته‌اند .\r\nاز اينها گذشته ، آيا اينكه مولاى متقيان عليه السّلام شخصا خود را از شركت در قتل عثمان برى مىدانست و اين را به طلحه و زبير و معاويه نوشت و برجسته‌ترين اصحاب پيامبر نيز شهادت دادند كه حضرتش در آن قتل دستى نداشته است و اين شهادت را از هنگام كشته شدن عثمان تا آغاز نبردهاى صفين تكرار كردند و به طلحه و زبير و معاويه و همدستان آنها نوشتند ، در نظر معاويه به اندازهء شهادت‌هاى دروغ و بهتان‌آميزى ارزش و اعتبار نداشت كه عناصرى بىسر و پا و فرومايه سرهم بندى كردند و خود معاويه با حقه بازى و دسيسه ترتيب داد و با تطميع و تهديد بر گزارش كرد ؟ حال آنكه مىدانست امير مؤمنان چه شخصيتى دارد و چه مقام بلندى ، و آن اصحاب پاكدامن و نيكوكارى كه برائت حضرتش را تأييد و تصديق مىنمودند ، چه بلند پايه‌اند ، و آن دار و دسته‌اى كه بر وى شوريده‌اند ، مشتى پست و نادرست بيش نيستند . آرى ، معاويه اينها همه را مىدانست ، لكن در پى سلطنت بود و طمعى كه به آن بسته بود ، دست و زبانش را به هر پستى و پليدى و گناهى مىآلود .\r\n\r\n19 - دفاعيهء ابن حجر از معاويه\r\nاكنون كه دفاعيات معاويه را از موقعيت تبهكارانه‌اش نسبت به خلافت امير مؤمنان عليه السّلام و بهانه‌هايى كه براى قيام مسلحانه‌اش تراشيده ، ديديم ، بياييد نگاهى به دفاعيه بيندازيم كه آخرين هواخواه و پشتيبانش ابن حجر ترتيب داده است و چون\r\n\r\n\r\n","description":"","footnote":"\r\n( 1 ) . الصواعق 66 .\r\n","page_name":" 433 ","page_number":441},
  {"content":"\r\n\r\nخويش را از جنگيدن زير پرچم امويان محروم ديده ، صفحاتى چند را در دفاع از سر دسته‌شان سياه كرده است و در كتابش « 1 » عذرها و دلايل بىپايه رديف نموده و با گستاخى عرضه كرده است كه پندارى براهين قاطع است و حجت‌هاى استوار ! گرچه اينها را خود اختراع نكرده و از پيشينانش چون ابن حزم و ابن تيميه و ابن كثير تقليد و اقتباس و اتخاذ نموده ، لكن با زرنگى و تردستى گردآورده و بدانها آب و رنگ داده است . مىنويسد : از معتقدات اهل سنت اين است كه جنگ‌هايى كه ميان معاويه و على ، رضى اللّه عنهما ، در گرفته از آن جهت نبوده كه معاويه بر سر خلافت با على كشمكش داشته است ، زيرا چنان كه گذشت ، متفقند بر اين‌كه خلافت حق على بوده است . « 2 » بنابراين ، آشوب داخلى بر سر خلافت بروز نكرده است ، بلكه بدين سبب كه معاويه و همراهانش از على تقاضا داشته‌اند كشندگان عثمان را به ايشان تسليم نمايد ، چون معاويه پسر عموى عثمان بوده است ، و على از آن سرباز زده است ، بدين گمان كه اگر بخواهد فورا آنان را تحويل دهد ، چون عشاير آنان بسيار است و به سپاه على آميخته‌اند ، موجب اضطراب و اغتشاش خواهد گشت و خلافت را كه انتظام عقيده و آراء مسلمانان بدان وابسته است ، متزلزل خواهد كرد ، بويژه آنكه خلافتش در آغاز كار مستحكم و استوار نگشته بود . بدين لحاظ على ، رضى اللّه عنه ، فكر كرده كه به تأخير انداختن كار تحويل آنان به صواب نزديك‌تر است تا آنگاه كه وضع خلافت خويش را محكم گرداند و امكان عمل به وجه درست برايش ميسر گردد و وحدت ملى مسلمانان و نظم ايشان به تحقق پيوندد ، و آن وقت كشندگان عثمان را يكايك برگيرد و به آنان تسليم نمايد . دليل بر اين ، آنكه چون در جنگ جمل بانگ بر زد كه كشندگان عثمان از سپاهش بيرون روند ، بعضى از آنان آهنگ قيام عليه او و جنگيدنش را كردند . همچنين كسانى كه موافق كشتن عثمان بودند ، جمعى بسيار بودند ، چنان كه از داستان محاصره‌كردن و كشتن وى ديديم ، جمعيت انبوهى از مصريان كه هفتصد نفر گفته‌اند و هزار نفر و پانصد نفر و نيز جمعى از مردم كوفه ، و جمعى از مردم بصره و اهالى ديگر بلاد ، به مدينه درآمده‌اند و كارها از آنان سر زده است . حتى\r\n\r\n\r\n","description":"","footnote":"\r\n( 1 ) . الصواعق المحرقة 129 .\r\n( 2 ) . همان 71 .\r\n","page_name":" 434 ","page_number":442},
  {"content":"\r\n\r\nبعضى گفته‌اند كه آنان با عشايرشان به ده هزار نفر مىرسيده‌اند ، و همين على ، رضى اللّه عنه ، را واداشته تا اقدام به تحويل آنان ننمايد ، زيرا دشوار يا نشدنى بوده است .\r\nو نيز احتمال دارد كه على ، رضى اللّه عنه ، عقيده داشته كه كشندگان عثمان تجاوزكاران داخلى هستند كه آنگونه كه اجتهاد و فهم نادرستشان سبب شده كه ريختن خون او را جايز بدانند به استناد كارهايى كه از او سر زده است ، مثل اينكه پسر عمويش مروان را منشى خود ساخته و او را كه توسط پيامبر صلّى اللّه عليه و آله به خارج مدينه تبعيد بوده ، به مدينه بازگردانده و در گماشتن به استاندارى و كارهاى مهم دولتى خويشاوندانش را بر ديگران مقدم داشته است ، و قضيهء محمد بن ابى بكر . از روى بىاطلاعى و به اشتباه تصور كردند كه وقتى اين كار را كرد ، ريختن خونش جايز خواهد بود . تجاوزكار مسلح داخلى هرگاه سر به فرمان پيشواى عادل آورد ، ديگر او را به خاطر خونى كه در حال شورش مسلحانه ريخته يا مالى كه در اثناى آن به هدر داده ، تعقيب نخواهند كرد و اين نظر شافعى ، رضى اللّه عنه ، است و جمعى ديگر از علماى فقه همين را گفته‌اند . اين احتمال گرچه امكان دارد ، ولى احتمال و فرض پيشين بيشتر قابل‌اعتماد است . « 1 »\r\nمىگوييم : گرفتيم عثمان به ناحق و از روى تجاوزكارى كشته شده باشد .\r\nو فرض كرديم به هيچ وجه كارى را كه مستوجب قتلش باشد ، مرتكب نگشته باشد .\r\nو پيش از كشتنش اتمام حجت بر او نكرده و در حق وى حكم قرآن را به اجرا نگذاشته باشند .\r\nو قتلش در ميان هزاران مدنى و مصرفى و كوفى و بصرى صورت نگرفته باشد .\r\nو سراسر كشور بر او نشوريده و مردان صالح امت انتقادات و اعتراضات بىشمار بر او ننموده و وى را پيوسته به پيروى از سنت نخوانده باشند .\r\nو قاتلش نه اينكه از روز اول مجهول و ناشناس مانده ، بلكه معلوم و معين بوده و انگشت نما ، و قتلش بىقاتل مشخص نباشد تا جزاى حقوقى قتلش از خزانهء عمومى مسلمانان پرداخته شود .\r\n\r\n\r\n","description":"","footnote":"\r\n( 1 ) . الصواعق 129 .\r\n","page_name":" 435 ","page_number":443},
  {"content":"\r\n\r\nو مباشران قتلش به كشتن نرفته باشند و بعضى از آنها باقى مانده و امكان قصاصشان وجود داشته باشد .\r\nو مهاجران و انصار در قتلش همداستان نباشند و اين مجتهدان عادل دستى در آن حادثه نداشته باشند و برجسته‌ترين اصحاب در قتلش شركت نجسته باشند .\r\nو مردم مدينه به اصحاب رسول خدا صلّى اللّه عليه و آله در سراسر كشور ننوشته باشند كه شما به جهاد راه خداى عزّ و جل برخاسته و از شهر خويش بيرون گشته‌ايد در پى برقرارى دين محمد ، حال آنكه دين محمد را كسى كه در غيابتان عهده‌دار امور شماست ، تباه و رها گردانيده است . بنابراين ، بسرعت بياييد و دين محمد را برقرار گردانيد .\r\nو مهاجران به اصحاب و تابعانى كه در مصر بودند ، ننوشته باشند : بياييد اينجا و خلافت رسول خدا را پيش از آنكه از چنگ اهلش به در كنند ، به سامان آوريد ، زيرا كتاب خدا در عمل تبديل يافته و سنت رسول خدا دگرگون گشته است و احكام دو خليفهء پيشين تغيير داده شده است . « 1 »\r\nو طلحه و زبير و عايشه ، ام المؤمنين و عمرو بن عاص بيش از همهء مردم در مخالفت با وى سرسختى و تندى نشان نداده‌اند و هيچ تلاشى در آن انقلاب نكرده‌اند .\r\nو دنيا صداى عثمان را نشنيده است كه مىگويد : واى از دست طلحه ! آن قدر زر و سيم به او داده‌ام و حالا در پى قتل من است و مردم را به كشتنم تحريك مىكند .\r\nو طلحه نگفته است : چه مىشود اگر عثمان كشته بشود ، چون نه فرشتهء مقرب است و نه پيامبر مرسل ، و نيز مردم را از رساندن آب به عثمان باز نداشته است .\r\nو مروان ، طلحه را در عوض خون عثمان نكشته باشد و اين سخن از وى در تاريخ ثبت نباشد كه ديگر در پى خونخواهى نخواهم رفت .\r\nو زبير نگفته باشد : عثمان را بكشيد ، زيرا دينتان را تغيير داده است ، و عثمان فرداى قيامت لاشه‌اى بر صراط خواهد بود .\r\nو عايشه به بانگ بلند فرياد نزده باشد : نعثل را بكشيد ، خدا او را بكشد ، چون كافر\r\n\r\n\r\n","description":"","footnote":"\r\n( 1 ) . همهء نامه را در جلد نهم خوانديم .\r\n","page_name":" 436 ","page_number":444},
  {"content":"\r\n\r\nگشته است ، و به مروان نگفته باشد : به خدا ميل دارم تو و اين رفيقت كه اين قدر به وضع او توجه دارى ، به پاى هركدامتان سنگ آسيايى باشد و به دريا انداخته شويد ، و به ابن عباس اخطار نكرده باشد : مبادا مردم را از اين ديكتاتور دور سازى !\r\nو عمرو عاص نگفته باشد : مرا عمرو عاص مىگويند ، من او را در حالى كه در وادى السباع بودم ، كشتم ، وقتى تصميم گرفتم عليه او تحريك كنم ، حتى چوپانى را كه در سر كوه با گلهء خويش است ، تحريك مىكنم .\r\nو سعد بن ابى وقاص اعتراف نكرده باشد : ما دست باز داشتيم و اگر مىخواستيم ، مىتوانستيم بلا از او بگردانيم .\r\nو نعش عثمان سه روز در مزبل نمانده باشد و نه اينكه مهاجران و انصار و ديگر اصحاب عادل و نيك رو كوچك‌ترين اهتمامى به دفنش نكرده باشند .\r\nو طلحه از كفن و دفنش در گورستان مسلمانان جلوگيرى ننموده باشد و او را پس از ذلت و خوارى و تحقير در گورستان يهوديان موسوم به باغ كوكب ، دفن نكرده باشند .\r\nو همهء آنچه در جلد نهم از زبان جمعى كثير از اصحاب پيامبر كه در ميانشان رجال برجسته و اركان فقه آن جماعت وجود دارند ، ثبت كرديم و تاريخ گوياى آن است ، به صحت نپيوسته و درست نباشد ، به هيچ وجه و نه حتى ذره‌اى .\r\nو امام وقت حق نداشته باشد آنطور كه عثمان از كيفر عبيد اللّه بن عمر كه هرمزان و جفينة دختر ابو لؤلؤة را بىهيچ جرمى كشته بود ، درگذشت ، درگذرد .\r\nو معاويه پا از يارى عثمان بدامن در نپيچيده و در پى فرصت كشته شدنش نبوده باشد و تنى چند از برجسته‌ترين اصحاب شهادت نداده باشند كه ريخته شدن خون عثمان به گردن معاويه است و قصاص خونش را از كسى جز وى نبايد گرفت .\r\nو عثمان بازمانده‌اى جز معاويه نداشته است كه عهده‌دار خونخواهى او شود .\r\nو على بوده كه عثمان را كشته يا كشندگانش را پناه داده است .\r\nو معاويه دور و بىخبر از آن حادثه نبوده ، بلكه شاهد و ناظر قتل عثمان بوده و قاتل او را شناخته و دانسته چه كسانى از كشتنش پاكدامن بوده‌اند و ادعاى معاويه تهمت و بهتان\r\n\r\n","description":"","footnote":"","page_name":" 437 ","page_number":445},
  {"content":"\r\n\r\nو حرف بىپايه نبوده و بر مبناى شهادت دروغ و ساختگى شكل نگرفته باشد .\r\nو اقامهء دعواى خونخواهى عثمان وضعى استثنايى داشته و غير از ساير دعاوى حقوقى و جزايى بوده و برعكس آنها نزد امام وقت مطرح نمىشده است .\r\nو عمليات مسلحانه و لشكركشى معاويه نه براى رياست جويى و دست اندازى به مقام شامخ خلافت ، بلكه براى دستگيرى و كيفر كشندگان عثمان بوده است و هرگز نمىخواسته از رهگذر جنگ به خلافت رسد ، چون مىدانسته كه آزاد شده‌اى است فرزند آزاد شده‌اى . نه از مجاهدان بدر است و نه سابقهء درخشانى در اسلام دارد و نه حايز شرايط خلافت است و نه در انتخابات عمومى پيروز گشته و نه اجماعى براى خلافتش صورت گرفته و نه كسى او را برگزيده است .\r\nآرى ، گرفتيم وقايع تاريخى چنين اتفاق افتاده و حقايق بدين‌گونه باشد ، اى ابن حجر ! گرفتيم كه چشم از همهء حقايق و وقايع ثابتى كه بر خلاف نوشتهء تست « 1 » پوشيدى ، مگر اين را هم مىتوانى انكار كرد كه مخالفت و دشمنى معاويه با امام وقت و حاكمى كه علاوه بر وجود نص ، با اجماع اصحاب بدان مقام نائل گشته است ، به منزلهء قيام مسلحانه عليه اوست ؟ و حزب ابوسفيان با جنگ و ستيزى كه عليه امير المؤمنين عليه السّلام به راه انداخت ، به تجاوزكار مسلح داخلى بدل گشت و به تحقير و سست‌كردن قدرت سياسى الهى در زمين پرداخت و فرمانروايى شرعى را متزلزل گردانيد و پيوند مسلمانى از گردن خويش فرو گذاشت و لازم آمد كه به خواست خدا محكوم و زبون گردد و مسلمانان با وى نبرد كنند تا از حوزهء ايمان طرد شود ، و خود را مصداق احاديثى گردانيد كه در صدر اين مبحث آورديم . « 2 »\r\nمعاويه نه خليفه بود و نه با او بيعتى شده بود ، بلكه استاندارى بود از طرف كسانى كه پيشتر خليفه بودند . بنابراين ، بيعتى كه در مدينه با امير المؤمنين على عليه السّلام شد ، او را در شام ملزم و متعهد مىساخت ، چنان كه امام عليه السّلام خود به او نوشته و متذكر گشته بود ، و اگر مىخواست به استاندارى و كار دولتى خويش ادامه دهد ، بايد فرمان جديد يا تأييدى از\r\n\r\n\r\n","description":"","footnote":"\r\n( 1 ) . ر ك : الغدير جلد 9 .\r\n( 2 ) . ر ك : الغدير ( متن عربى / چ 5 ) : 10 / 272 ، 273 .\r\n","page_name":" 438 ","page_number":446},
  {"content":"\r\n\r\nطرف خليفهء وقت دريافت مىكرد . اينها هيچ‌يك صورت نگرفت ، اگر نگوييم كه به عكس حضرتش او را از مقام استاندارى بر كنار ساخت و هيأتى را فرستاد تا او را به فرمانبردارى و تسليم در برابر تصميم عمومى صاحب نظران جامعه و مسلمانان وادارد ، و فرمان كتبىاى به همين منظور با ايشان همراه كرد .\r\n\r\nهيأت‌هاى اعزامى امير المؤمنين على عليه السّلام\r\n\r\nنخستين هيأت\r\nامام عليه السّلام در ذيحجهء سال 36 هجرى هيأتى را نزد معاويه اعزام داشت مركب از :\r\nبشير بن عمرو بن محصن انصارى ، سعيد بن قيس همدانى ، شبث بن ربعى تميمى ، و به آنان توصيه كرد كه نزد آن شخص برويد و او را به حكم خدا بخوانيد و به فرمانبردارى و وحدت ملى . آنان رفتند و با او ملاقات كردند . بشير بن عمرو پس از حمد و ثناى خدا گفت : اى معاويه ! دنيا و عمرت سپرى گشته و رو به آخرت دارى ، و خداى عزّ و جل به كارهايت رسيدگى خواهد كرد و كيفر خواهد داد . من ترا به خداى عز و جل سوگند مىدهم كه وحدت اين امت را برهم نزن و خونريزى داخلى راه مينداز .\r\nمعاويه سخنش را قطع كرده گفت : اين سفارشها را به رهبرت هم كرده‌اى ؟ بشير گفت : رهبرم چون تو نيست . رهبرم براى تصدى حكومت اسلامى از همهء مردم روى زمين با صلاحيت‌تر است ، به لحاظ فضيلت و ديندارى و سابقهء درخشان اسلامىاش و نيز نزديكىاش با پيامبر خدا صلّى اللّه عليه و آله . پرسيد : او چه مىگويد ؟ گفت : ترا به پرهيزگارى و ملاحظهء خداى عزّ و جل مىخواند و اينكه تقاضاى اسلامى و بر حق پسر عمويت را بپذيرى ، زيرا كه در زندگانى دنيا به عافيت‌تر خواهد بود و در آخرتت نيكوتر .\r\nمعاويه گفت : قصاص خون عثمان ، رضى اللّه عنه ، را از او نستانيم ؟ نه ، به خدا هرگز چنين كارى نخواهم كرد . آنگاه شبث بن ربعى به نطق ايستاد و پس از سپاس و ستايش خدا گفت : اى معاويه ! پاسخى را كه به سخن بشير بن عمرو دادى شنيدم و دريافتم . به خدا هدف و منظور تو بر ما پوشيده نيست . تو هيچ چيز نيافته‌اى تا به وسيله‌اش مردم را\r\n\r\n","description":"","footnote":"","page_name":" 439 ","page_number":447},
  {"content":"\r\n\r\nبفريبى و آنان را با خود همدل سازى و زير فرمان خويش درآورى جز اين شعار كه :\r\nپيشوايتان به ناحق كشته شده و ما به خونخواهى او برخاستيم ، و بر اثر آن ، عناصر نابخرد و فرومايه با اين شعار همداستان گشته‌اند ، و حال آنكه ما اطلاع داريم كه تو دست از يارى عثمان كشيده و مايل بوده‌اى كه او به كشتن رود ، براى همين وضع كه امروز پيش آمده و براى اينكه شعار خونخواهى او را ساز كنى ، اما بدان كه بسا رياست جو و جاه طلب كه خدا با قدرتش مانع وصول او به مقصود گشته است ، و بسا آرزومند كه پيش از رسيدن به آرزو دچار مرگ و بدتر از آن شده است . به خدا قسم هيچ‌يك از اين دو صورت برايت خوش نخواهد بود . اگر به منظورت نرسى ، وضعت از همه كس بدتر خواهد بود و در صورتى كه به مقصود برسى ، به محض رسيدن به آن ، از طرف پروردگارت مستوجب آتش دوزخ خواهى گشت . بنابراين ، از خدا بترس اى معاويه و دست از اين كار و منظور بردار و بر سر خلافت با كسى كه شايستهء آن است ، به كشمكش نپرداز .\r\nدر اين هنگام شروع به سخن كرد و از آن جمله گفت : دروغ گفتى و پستى نمودى اى بيابانگرد بىسر و پا و سبك مغز در همهء آنچه گفتى . از حضورم بيرون رويد ، زيرا ميان من و شما جز شمشير نخواهد بود . او خشمگين گشت و آن جماعت بيرون رفتند و به نزد على آمدند و جواب معاويه را به وى گزارش دادند . « 1 »\r\n\r\nدومين هيأت\r\nبا فرا رسيدن محرم سال 37 هجرى طرفين جنگ صفين اعلام ترك مخاصمه كردند تا پايان ماه محرم مگر كار به صلح انجامد ، و در اثناى آن سفيرانى رفت‌وآمد كردند كه فايده‌اى نبخشيد . على عليه السّلام هيأتى را فرستاد مركب از عدى بن حاتم ، يزيد بن قيس ، شبث بن ربعى ، و زياد بن حنظله . وقتى با او ملاقت كردند عدى بن حاتم شروع به سخن كرد و پس از سپاس خدا گفت :\r\n\r\n\r\n","description":"","footnote":"\r\n( 1 ) . تاريخ طبرى : 5 / 242 ؛ الكامل ابن اثير : 3 / 122 ؛ تاريخ ابن كثير : 7 / 256 .\r\n","page_name":" 440 ","page_number":448},
  {"content":"\r\n\r\nما آمده‌ايم تا ترا به كارى دعوت كنيم كه بدان وسيله خداى عزّ و جل وحدت نظر و وحدت ملى ما را تأمين و از خونريزى جلوگيرى مىكند و مايهء امنيت راهها و رفع اختلاف مىشود . پسر عمويت سرور مسلمانان و درخشان سابقه‌ترين و نيك اثرترينشان در اسلام است و اينك مردم به دورش متحد گشته‌اند ، و خداى عزّ و جل هدايتشان كرده تا رأيى درست و متين اتخاذ كرده‌اند ، و كسى جز تو و آنها كه با تواند نمانده است .\r\nبنابراين ، اى معاويه ! دست از كارت بردار ، مبادا خدا براى تو و همراهانت روزى چون روز جنگ جمل پيش آورد .\r\nمعاويه گفت :\r\nمثل اين است كه نه براى اصلاح ، بلكه براى تهديد آمده‌اى . محال است اين اى عدى ! نه به خدا . من پسر حربم و مرا با تهديدات توخالى نمىشود ترساند . تو از كسانى هستى كه پسر عفان ، رضى اللّه عنه ، را به آن سرنوشت دچار كردند و تو از كشندگان او هستى ، و در اين آرزويم كه خداى عزّ و جل ترا به كيفر قتل او به كشتن رساند .\r\nشبث بن ربعى و زياد بن حنظله به معاويه چنين گفتند :\r\nما براى پيشنهادى آمده‌ايم كه ما را و ترا به صلاح مىآورد ، و تو شروع كرده‌اى به مثل آوردن . حرف‌ها و كارهاى بىفايده را كنار بگذار و جواب پيشنهادى را بده كه ما و ترا جملگى سود مىدهد .\r\nآنگاه يزيد بن قيس چنين گفت :\r\nما فقط براى ابلاغ مطلبى خاص نزد تو فرستاده شده‌ايم تا جواب ترا باز بريم . ما در اين راه از هرچه نصيحت و خيرخواهى باشد ، فروگذار نخواهيم كرد و از هرچه حجت و دليل عليه تو باشد و آنچه سبب گردد تو به همبستگى و وحدت باز آيى و تصميم همگانى را بپذيرى . رهبر ما كسى است كه تو و مسلمانان به خوبى افتخارات و فضايلش را مىشناسيد ، و گمان نمىكنم بر تو پوشيده باشد كه مردم ديندار و با فضيلت هيچ كس را همطراز و در رديف على نمىدانند و قرار نمىدهند و هرگز ترا با او برابر نمىنهند .\r\nبنابراين ، اى معاويه ! از خدا بترس و با على مخالفت نكن ، زيرا به خدا قسم ، ما هرگز\r\n\r\n","description":"","footnote":"","page_name":" 441 ","page_number":449},
  {"content":"\r\n\r\nمردى را نديده و نمىشناسيم كه بيش از او پرهيزگارانه عمل كند يا در زندگانى دنيا زاهدتر از وى باشد و بىدلبستگىتر ، يا در احراز همهء خصال ستوده گرانمايه‌تر از وى باشد .\r\nدر اين هنگام ، معاويه چنين گفت :\r\nپس از سپاس و ستايش ، شما دعوت كرديد به اطاعت و وحدت ملى و تصميم همگانى . وحدت و تصميم همگانى كه شما به آن مىخوانيد ، پيش ماست و در اينجا حاصل شده است . اطاعت‌كردن از رهبر شما را ما نمىپذيريم . رهبر شما خليفهء ما را كشته و وحدت ملى ما را برهم زده و قاتلان ما را پناه داده است . رهبر شما ادعا مىكند كه او را نكشته است ، و ما اين حرفش را تكذيب نمىكنيم ، اما از شما مىپرسيم : قاتلان دوست ما عثمان را نديده‌ايد ؟ آيا نمىدانيد رفيق و همراه رهبر شمايند ؟ بنابراين ، آنها را به ما تحويل بدهد تا به قصاص خون عثمان بكشيم ، آنگاه پيشنهاد شما را داير بر اطاعت و وحدت ملى مىپذيريم .\r\nشبث بن ربعى به او گفت : اى معاويه ! آيا تو از اين خوشحال خواهى شد كه عمار ياسر را به دست تو بدهند تا او را بكشى ؟ جواب داد : چه مانعى دارد ! به خدا اگر پسر سميه را به دست من بدهند ، او را نه در ازاى قتل عثمان ، رضى اللّه عنه ، بلكه در ازاى قتل ناتل بردهء آزاد شدهء عثمان خواهم كشت .\r\nشبث گفت ، قسم به خداى زمين و خداى آسمان كه سخن به انصاف و اعتدال نگفتى .\r\nنه ، قسم به آن‌كه خدايى جز او نيست ، دستت به عمار نخواهد رسيد مگر آنكه جماعت‌ها به خاك و خون كشيده شود و روزگارت تباه و تيره گردد .\r\nمعاويه گفت : اگر جنگ درگيرد ، روزگار تو تباه‌تر و تيره‌تر خواهد گشت . آن هيأت از نزد معاويه برفتند ، آنگاه معاويه بدنبال زياد بن حنظلهء تميمى فرستاد تا بيامد و با او ملاقات محرمانه كرد و به وى - پس از حمد و ثناى خدا - گفت :\r\nعلى رابطهء خويشاوندىاش را با ما گسسته و حق ما را ضايع كرده و قاتلان رفيق ما را در پناه خويش گرفته است . من از تو يارى مىطلبم تا با خانواده و عشيره‌ات مرا مدد كنى ،\r\n\r\n","description":"","footnote":"","page_name":" 442 ","page_number":450},
  {"content":"\r\n\r\nو در برابر خداى عزّ و جل براى تو تعهد مىكنم كه اگر پيروز شدم ، ترا به فرمانروايى هر يك از دو كشور كه تو بپسندى و برگزينى منصوب گردانم . زياد بن حنظله مىگويد : چون معاويه حرفش را تمام كرد خداى عزّ و جل را سپاس گفتم و ستايش نمودم و گفتم :\r\nمن بر راه روشنى هستم كه پروردگارم نموده و بر آنچه به من ارزانى فرموده است ، بنابراين ، هرگز پشتيبان تبهكاران نخواهم گشت . آنگاه برخاستم و برفتم . « 1 »\r\nابن ديزيل از طريق عمرو بن سعد چنين روايت كرده است : قرآن‌آموزان عراقى و شامى در منطقه‌اى اردو زدند و نزديك به سى هزار نفر بودند . جمعى از قرآن آموزان عراقى از آن ميان عبيدهء سلمانى ، علقمة بن قيس ، عامر بن عبد قيس ، عبد اللّه بن عتبة بن مسعود و بعضى ديگر نزد معاويه رفتند و از او پرسيدند : در پى چه هستى ؟ جواب داد :\r\nدر پى خونخواهى عثمان . گفتند : كه را مىخواهى قصاص كنى ؟ گفت : على را . پرسيدند :\r\nمگر وى او را كشته است ؟ گفت : آرى ، چون كشندگانش را پناه داده است . رفتند پيش على و گفتهء معاويه را بازگو كردند . گفت : دروغ مىگويد . من او را نكشته‌ام و شما مىدانيد كه من او را نكشته‌ام . برگشتند پيش معاويه . معاويه گفت : اگر به دست خود او را نكشته ، به عده‌اى دستور كشتنش را داده است . باز آمدند نزد على . گفت : به خدا نه او را كشتم و نه دستور دادم و نه به آن گراييدم . آمدند پيش معاويه . او گفت : اگر راست مىگويد ، انتقام ما را از كشندگان عثمان بگيرد ، چون آنها در سپاه وى هستند و جزو سربازانش . باز آمدند . على گفت : در هنگامهء آشوبى ، آنان عليه وى قرآن را تفسير و استنباط كردند و اختلاف و دو دستگى به همين جهت پيش‌آمد ، و او را در عين اقتدارش كشتند و من بر آنها تسلطى ندارم .\r\nآمدند پيش معاويه و جريان را به او اطلاع دادند . گفت : اگر وضع چنان است كه مىگويد ، پس چرا بدون مشورت با ما و با كسانى كه در اينجا هستند به حكومت برخاسته است ؟ برگشتند نزد على ، گفت : مردم با مهاجران و انصارند ، و ايشان در كار حكومت بر مردم و كار دين مردم نمايندهء مردمند ، و هم ايشان موافقت نموده و با من\r\n\r\n\r\n","description":"","footnote":"\r\n( 1 ) . تاريخ طبرى : 6 / 3 ؛ الكامل ، ابن اثير : 3 / 124 ؛ تاريخ ابن كثير : 7 / 258 .\r\n","page_name":" 443 ","page_number":451},
  {"content":"\r\n\r\nبيعت كرده‌اند و من روا نمىدانم كسى چون معاويه را بگذارم بر امت حكومت يابد و وحدت امت را بگسلد . آمدند پيش معاويه ، گفت : پس چرا مهاجران و انصارى كه در اينجا هستند ، در اين كار شركت نكرده‌اند ؟ برگشتند و على گفت : شركت در بيعت حق بدريان است نه ديگران ، و هيچ مجاهد بدرىاى نيست كه با من نباشد و با من بيعت و موافقت ننموده باشد . بنابراين ، مبادا او شما را بفريبد و دين و جانتان را تباه گرداند . « 1 »\r\nدر اينجا ملاحظه مىكنيد كه آن تجاوزكار گردنكش سر در برابر حقيقت فرود نمىآرد و حاضر به پذيرش تصميم عمومى صاحب نظران جامعه و حاكميت شرعى امام نمىشود ، پندارى او به تنهايى يا همراه بىسر و پايان شام و سبكسرانى كه دور و برش هستند ، عهده‌دار سرنوشت ملت اسلام است و رتق و فتق امور جامعه به دست و به اختيار آنهاست و مهاجران و انصار و صحابيان بدرى در نظر وى هيچ ارزش و مقامى ندارند و بيعت و وحدت و اتفاق آرائشان را اعتبارى نيست . مىگويد : وحدت و تصميم همگانى كه شما به آن مىخوانيد پيش ماست و در اينجا حاصل شده است ، اما اطاعت از رهبر شما را ما نمىپذيريم ، و حال آنكه وحدت و تصميم همگانى در مدينه صورت گرفته و بر خلافت امير المؤمنين على بن ابى طالب و اطاعت از وى تعلق يافته است .\r\nكسانى با وى بيعت كرده‌اند كه داراى سابقهء درخشان و افتخارات بوده‌اند و صاحب نظران جامعه يعنى مهاجران و انصار و اعيان شهرستان‌ها ، و اجماع و اتفاق آرايى كه در مورد خلافت حضرتش صورت گرفت ، در تاريخ اسلام بىسابقه بود . اما آن بيعتى كه به زعم معاويه براى او صورت گرفت ، همداستانى بىسر و پايان شام و آشوب‌طلبان و تاجران سياست بود و با وى چنان كه سرورمان قيس بن سعد بن عباده گفته است ، كسى نبود جز بيابانگردانى كه به اسارت و بردگى مسلمانان درآمده و بعد آزاد شده بودند يا يمنىهايى كه به آن ماجرا كشانده شده بودند ، و با وى ، چنان كه پيشتر گذشت « 2 » ، يكصد هزار نفر بودند كه شتر نر را از ماده تميز نمىدادند . بنابراين ، رأى و اتفاق چنين عناصرى چه اهميت و اعتبارى مىتواند داشته باشد ! و بيعت آنها كه حق را زير پا گذاشته و مبادى\r\n\r\n\r\n","description":"","footnote":"\r\n( 1 ) . تاريخ ابن كثير : 8 / 258 .\r\n( 2 ) . ر ك : الغدير ( متن عربى / چ 5 ) : 1 / 195 .\r\n","page_name":" 444 ","page_number":452},
  {"content":"\r\n\r\nاسلام را پس پشت افكنده‌اند ، چه ارزشى دارد ! پسر زن جگر خوار و دنباله روانش كه هستند تا حق اظهار نظر و رأى دربارهء خلافت اسلامى داشته باشند و از امير المؤمنين بخواهند از حكومت كناره بگيرد و تعيين حاكم را به شوراى مسلمانان واگذارد ، پس از اينكه اركان جامعه و شخصيتهاى برجستهء اسلامى بيعت نموده و با امام حق - با وجود عدم تمايلش به تصدى حكومت - پيمان خلافت بسته‌اند و چنان اصرار ورزيده و تجمع و همداستانى نموده‌اند كه چون يال شير بر سر وى ريخته‌اند و در آن ميان حسن و حسين پايمال گشته‌اند و جامهء حضرتش را بدريده است . پس دخالت آن اسير آزاد شدهء پسر اسير آزاد شده در كارى كه صاحب نظران جامعه بر آن اتفاق نظر و تصميم يافته‌اند ، نه تنها دخالتى بىجا و بىمورد ، بلكه قيام تجاوزكارانه و نافرمانى در برابر امام وقت و مظهر وحدت ملى بوده است . مرگ بر آن‌كه وحدت ملى مسلمانان را برهم زد و ننگ و نفرت بر آن‌كه در اركان نظم و حكومتشان خلل وارد آورده است !\r\nپس هند جگر خوار اگر چنان كه ابن حجر ادعا مىنمايد ، در پى چنگ انداختن بر خلافت نبود ، پس چرا آن‌همه تطميع و فريب به خرج مىداد و اعيان و مردان انقلاب را مىخواست با وعدهء استاندارى اين و آن منطقه بفريبد و با خلافت خويش همراه نمايد ؟\r\nمىبينم عمروعاص را كه در قتل عثمان دست داشته و تلاشها نموده است ، وعده مىدهد كه تيول نامهء مصر را به او دهد و زياد تميمى قول مىدهد اگر به حكومت رسيد ، هريك از دو كشور مصر يا عراق را كه بخواهد به او دهد ، لكن تميمى چنان كه خود مىگويد بر راه راست و روشن پروردگار خويش است و شكرگزار نعمت‌هايش و نه حق ناشناس و نه پشتيبان تبهكاران . همچنين قيس بن سعد انصارى كه معاويه در نامه‌اى به وى وعده مىدهد كه حكومت بر عراق عرب و عراق عجم را در صورت چيرگى و رسيدن به حكومت به وى دهد و سلطنت بر حجاز را - تا وقتى بر حكومت باقى است - به كسى واگذارد كه قيس مىپسندد « 1 » ، و حال آنكه قيس بن سعد پيشواى انصار است و انصار در جنگ جمل در حالى كه سراپا آهن بودند ، فرياد برداشتند كه ما قاتل عثمانيم .\r\n\r\n\r\n","description":"","footnote":"\r\n( 1 ) . تاريخ طبرى : 5 / 228 .\r\n","page_name":" 445 ","page_number":453},
  {"content":"\r\n\r\nجاى آن نيز هست كه حرفش را به شبث بن ربعى حلاجى كنيم ، آنجا كه گويد : چه مانعى دارد ! به خدا اگر پسر سميه را به دست من بدهند ، او را نه در ازاى قتل عثمان ، بلكه در ازاى قتل ناتل بردهء آزاد شدهء عثمان خواهم كشت . معاويه كه در شام بود ، از كجا فهميد و برايش يقين حاصل گشت كه عثمان را و مستخدمش ناتل را عمار كشته است ؟ با كدام دليل و مدرك چنين حكمى صادر كرد ؟ شايد با اقامهء شهادتى دروغين و افتراآميز از آنگونه كه معمولا در چنين مواردى ترتيب مىداد . اگر ادعايش راست باشد و عثمان را واقعا عمار ياسر كشته باشد ، قابل قصاص و كيفر نخواهد بود ، زيرا عمار ياسر از مجتهدان عادل و نيك روست كه تا اسلام خون كسى را هدر نشمرده و مجازات اعدام برايش مقرر ننموده باشد ، او را نمىكشند ، و از كسانى است كه سخنش و كردارش حجت است ، و چطور حجت نيست ، در حالى كه خداى عزّ و جل در پنج آيه كه در جلد نهم آورديم ، تمجيد و ستايشش نموده و حديث‌ها از پيامبر گرامى در حقش آمده است كه مىفرمايد :\r\nعمار از سر تا قدمش آكنده از ايمان است و ايمان به گوشت و خونش آميخته است .\r\nخدا از سر تا قدم عمار را به ايمان پوشانده و ايمان با گوشت و خونش درآميخته است ، با حق به هرجا كه بگرايد ، مىگرايد و آتش را سزا نيست كه پاره‌اى از وى را در گيرد .\r\nوجود عمار سرشار از ايمان است ، و به عبارتى ديگر از پاشنهء پايش تا آويزهء گوشش آكنده از ايمان است .\r\nعمار با حق است و حق با وى ، عمار با حق مىگردد هرجا كه بگردد ، و قاتل عمار در آتش است .\r\nچون مردم اختلاف پيدا كردند دريافتند كه پسر سميه با حق است و خون و گوشت عمار بر آتش حرام است .\r\nآنها را چه به عمار ! او آنها را به بهشت مىخواند و آنها وى را به دوزخ مىخوانند .\r\nعمار پوست ميان دو دويده و بينى من است .\r\n\r\n","description":"","footnote":"","page_name":" 446 ","page_number":454},
  {"content":"\r\n\r\nآرى ، معاويه راست مىگفت كه چه مانعى دارد ! راستى براى كسى كه فرمايشهاى پيامبر اكرم صلّى اللّه عليه و آله را در حق عمار ياسر باور نكند و دروغ پندارد ، چه مانعى دارد كه او را بكشد ! كسى كه آن فرمايشها را دروغ انگارد و اين فرمايشها را كه قريش را چه به عمار ! او آنها را به بهشت مىخواند و آنها وى را به دوزخ مىخوانند . قاتل و به يغما برندهء جامه و اسلحهء او در آتش خواهد بود و هركه با عمار دشمنى ورزد ، خدا با او دشمنى خواهد ورزيد و هركه به عمار كينه بورزد ، خدا با او كينه خواهد ورزيد و هركه عمار را نابخرد بشمارد ، خدايش نابخرد خواهد شمرد و هركه عمار را دشنام دهد ، خدايش دشنام خواهد داد و هركه عمار را تحقير نمايد ، خدايش حقير خواهد شمرد و هركه عمار را لعنت نمايد ، خدايش لعنت خواهد نمود و هركه بر عمار عيب گيرد ، خدايش بر او عيب خواهد گرفت . « 1 »\r\n\r\nهيأت اعزامى معاويه به خدمت امير المؤمنين\r\nمعاويه هيأتى را مركب از حبيب بن مسلمهء فهرى ، شرحبيل بن سمط ، و معن بن يزيد بن اخنس به خدمت امير المؤمنين على بن ابى طالب فرستاد . پس از شرفيابى به حضورش حبيب شروع به سخن كرده خدا را ستايش كرد و گفت :\r\nعثمان بن عفان ، رضى اللّه عنه ، خليفه‌اى بر راه بود كه مطابق كتاب خداى عزّ و جل عمل مىكرد و به حكم خداى متعال روى داشت . به همين جهت ، زندگانى وى بر شما گران آمد و از ديرى مرگش ناراحت گشتيد و بر او تاختيد او را كشتيد . اكنون اگر ادعا دارى كه عثمان را نكشته‌اى ، قاتلانش را به ما تحويل بده تا در عوض او بكشيم ، آنگاه از حكومت مردم كناره‌گيرى كن تا كار حكومتشان به شوراى آنان واگذار شود و مردم هركه را مورد اتفاقشان قرار گرفت ، به حكومت بگمارند .\r\nعلى بن ابى طالب به او گفت : ترا اى بىپدر و مادر چه به بر كناركردن و دخالت در حكومت ؟ سكوت اختيار كن كه اين كار نه در شأن تست و نه صلاحيت دخالت در آن را\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 5 ) : 9 / 24 - 28 .\r\n","page_name":" 447 ","page_number":455},
  {"content":"\r\n\r\nدارى . او برخاسته گفت : به خدا مرا در وضعى خواهى ديد كه خوشايندت نيست ! على گفت : تو با همهء سواره و پياده‌هايت چه هستى ! خدا ترا زنده نگذارد اگر مرا زنده بگذارى . برو هرچه از دستت برمىآيد ، بكن .\r\nشرحبيل گفت : من اگر بخواهم سخن بگويم ، به جان خودم جز آنچه همين رفيقم الآن گفت ، نخواهم گفت . آيا جوابى غير از اين‌كه به او دادى ، دارى ؟\r\nعلى گفت : آرى ، براى تو و رفيقت جواب ديگرى هم دارم . آنگاه پس از حمد و ثناى آفريدگار چنين گفت :\r\nخداى كه درخور ستايش بىحد است ، محمد را برانگيخت تا دين حق را عرضه بدارد ، و با آن از گمراهى برهانيد و از نابودى بگردانيد و از تفرقه به وحدت كشانيد .\r\nآنگاه خدايش به سوى خويش برد ، در حالى كه وظيفه و رسالتش را به پايان آورده بود .\r\nدر اين وقت ، مردم ابو بكر ، رضى اللّه عنه ، را به جانشينى پيامبر برداشتند و ابو بكر عمر ، رضى اللّه عنه ، را جانشين خويش ساخت ، آن دو روشى نيكو داشتند و در ميان امت دادگسترند ، و اين را عليه آنها يافتيم كه بر ما كه خاندان رسول خدا هستيم ، حاكم گشتند ، لكن از اين خطاى آنان درگذشتيم و عثمان ، رضى اللّه عنه ، حاكم گشت و دست به كارهايى زد كه مردم بر او عيب گرفتند و به سوى او رفتند و او را كشتند . آنگاه مردم پيش من كه از كارشان بر كنار بودم ، آمدند و گفتند : بيعت كن . من خوددارى كردم . دوباره به من گفتند : بيعت كن ، زيرا امت جز تو كسى را براى خلافت نمىپسندد و مىترسيم اگر بيعت كنى ، مردم دچار چند دستگى شوند . به همين جهت ، با آنان بيعت كردم ناگهان با تفرقه‌افكنى دو مردى كه با من بيعت كرده بودند ، روبرو گشتم و با سركشى معاويه كه خداى عزّ و جل نه سابقهء درخشانى در ديندارى نصيبش كرده و نه پدرى كه از سر صدق به اسلام درآيد ، و اسير آزاد شده‌اى است پسر اسير آزاد شده‌اى ، و حزب و قبيلهء مهاجمى از همين قبايل مهاجم ضد اسلام است ، و او و پدرش همچنان دشمن خداى عزّ و جل و پيامبرش بودند تا از ره ناچارى و به اجبار تن به اسلام دادند . اينك از شما تعجب است كه همراه او به سركشى پرداخته‌ايد و سر به او سپرده‌ايد و خاندان پيامبرتان\r\n\r\n","description":"","footnote":"","page_name":" 448 ","page_number":456},
  {"content":"\r\n\r\nرا واگذاشته‌ايد ، خاندانى را كه حق نداريد سر از نافرمانش برتابيد يا احدى را همپا و همشأنشان انگاريد . هان ! من از شما دعوت مىكنم كه به كتاب خداى عزّ و جل و سنت پيامبرش رو آريد و باطل را از ميان برداريد و معالم دين را احياء نماييد . اين سخن را مىگويم و از خدا براى خود و براى شما و هرمرد و زن مؤمن و مسلمان آمرزش مىطلبم .\r\nآن دو گفتند : شهادت مىدهيم كه عثمان ، رضى اللّه عنه ، به ناحق كشته شده است .\r\nگفت : نه مىگويم او به ناحق كشته شده است ، و نه اينكه به حق كشته شده است . گفتند :\r\nما از هركه ادعا نكند عثمان به ناحق كشته شده است ، بيزار و بركناريم . آنگاه برخاستند و برفتند . على گفت : تو نمىتوانى مردگان را شنوا سازى و آواز خود را به گوش كرانى كه از تو روى برمىگردانند ، برسانى . تو كوران را از گمراهى باز نتوانى گرداند و آواز خود را تنها به گوش كسانى توانى رساند كه به آيات ما ايمان آورده‌اند و مسلمانند « 1 » . « 2 »\r\n\r\nنامه‌ها پرده از منظور معاويه برمىدارند\r\nاكنون بياييد به پاره‌اى از نامه‌هاى پسر ابو سفيان بپردازيم كه هدف و مقصودش را بر ملا مىسازد تا ببينيم از كشمكش با امام پاك و عظيم الشأن ما چه منظورى در سر داشته و آيا در پى چنگ انداختن به مقام خلافت بوده و در اين راه با صاحب حقيقى خلافت و برازندهء آن ستيز داشته يا در پى چيزى ديگر بوده است ؟ آيا چنان كه ابن حجر ادعا مىكند ، هرگز در پى خلافت نبوده يا نه ، بر خلاف ادعاى او در پى خلافت بوده است و بس ؟\r\nنعمان بن بشير نامهء همسر عثمان را پيش معاويه آورد كه در آن شرح مىداد چطور مردم ريختند بر سر عثمان ، و محمد بن ابى بكر ريش او را بركند ، نامه‌اى شيوا و با مهارت و پرسوز و گداز كه هركه آن را مىخواند يا مىشنيد ، بىاختيار گريه سرمىداد و دلش\r\n\r\n\r\n","description":"","footnote":"\r\n( 1 ) . نمل 27 / 80 ، 81 .\r\n( 2 ) . تاريخ طبرى : 6 / 4 ؛ الكامل ، ابن اثير : 3 / 125 ؛ تاريخ ابن كثير : 7 / 258 .\r\n","page_name":" 449 ","page_number":457},
  {"content":"\r\n\r\nمىسوخت ، و نيز پيراهن پاره و خون آلود عثمان را كه تارى چند از ريشش به دكمهء آن گره خورده بود . در اين وقت ، معاويه در شام به منبر رفت و مردم را گردآورد و پيراهن را در برابرشان گسترد و شرح داد كه چه به حال عثمان آوردند . مردم هاى هاى گريستند ، و جانشان نزديك بود از غم و گداز به در آيد ، آنگاه از مردم خواست به خونخواهى عثمان برخيزند . مردم شام پذيرفتند و به او گفتند : تو پسر عموى او هستى و تو ولى خون اويى و ما همراه تو به خونخواهى وى برمىخيزيم ، و بر اثر آن با او به عنوان فرمانده بيعت كردند . او نامه‌ها نوشت و با فرستادگان به شهرها و ده‌هاى شام روانه كرد ، و به شرحبيل بن سمط كندى كه در حمص بود ، نوشت كه در حمص برايش بيعت بگيرد همان گونه كه مردم شام بيعت كرده‌اند . شرحبيل با خواندن نامهء معاويه ، جمعى از اشراف حمص را خواند و به آنان گفت : از قتل عثمان جرمى بالاتر از اين نيست كه با معاويه به عنوان فرمانده بيعت شود ، و اين خطاست ، و ما بايد با او به عنوان خليفه بيعت كنيم و جز با خليفه به خونخواهى عثمان برنخيزيم . به همين جهت ، او و اهالى حمص با معاويه به عنوان خليفه بيعت نمودند ، و بعد به معاويه چنين نوشت : پس از سپاس و ستايش پروردگار ، تو خطاى بسيار بزرگى مرتكب گشتى كه به من نوشتى برايت بيعت فرماندهى بگيرم ، و اين‌كه مىخواهى بدون اينكه خليفه باشى ، به خونخواهى خليفهء مظلوم برخيزى . من و كسانى كه اينجا هستند با تو بيعت خلافت بستيم .\r\nمعاويه چون نامهء وى بخواند ، سخت شادمان گشت و مردم را دعوت كرد و به منبر رفت و به آنان اطلاع داد كه شرحبيل چه نوشته است و از آنان خواست كه با وى پيمان بيعت خلافت ببندند . آنان موافقت نمودند و هيچ كس از بيعت خوددارى نكرد . وقتى همهء آن مردم با او به خلافت بيعت كردند و حكومتش استقرار يافت ، به على نامه نوشت . « 1 »\r\nعثمان بن عبيد اللّه جرجانى مىگويد :\r\nبا معاويه بيعت خلافت بسته شد و مردم با او به اين مضمون بيعت كردند كه طبق\r\n\r\n\r\n","description":"","footnote":"\r\n( 1 ) . الامامة و السياسة : 1 / 69 ، 70 .\r\n","page_name":" 450 ","page_number":458},
  {"content":"\r\n\r\nكتاب خدا و سنت پيامبرش عمل كند . مالك بن هبيرهء كندى كه در آن هنگام مردى از جماعت شام بود و در جريان بيعت حضور نداشت ، به نطق ايستاده گفت : اى امير المؤمنين ! اين سلطنت را و مردم را فاسد كردى و به نابخردان مجال عمل دادى .\r\nاعراب مىدانند كه قبيلهء ما مردان كارند نه مردان حرف . ما كار بسيار مىكنيم در عين كم حرفى . دست خويش آر تا با تو بيعت كنم بر سر هرراحتى و ناراحتى .\r\nزبرقان بن عبد اللّه سكونى در همين زمينه ابياتى سروده است . « 1 »\r\nامام عليه السّلام و معاويه نامه‌هايى رد و بدل كرده‌اند كه از آن ميان هرچه را مربوط به موضوع بحث ماست برگزيده مىآوريم .\r\nبلافاصله پس از آن‌كه با حضرتش بيعت شد ، به معاويه چنين نوشت :\r\nپس از سپاس و ستايش پروردگار ، مىدانى كه چه حجت‌ها برايتان آوردم و از شما رخ برتافتم تا آنچه ناگزير بود و اجتناب‌ناپذير ، رخ داد و داستان آن دراز است و سخن بسيار .\r\nگذشته گذشته است و رخدادها رخ داده است . اينك از كسانى كه در آن سامانند ، بيعت بستان و با هيأتى از يارانت نزد من بيا ، والسّلام .\r\nو به عبارتى ديگر :\r\nپس از سپاس و ستايش پروردگار ، مردم عثمان را بدون مشورت با من كشتند و پس از مشورت با يكديگر و در حال اتفاق و همداستانى با من بيعت كردند . بنابراين ، به محض دريافت نامه‌ام ، برايم بيعت بگير و اشراف اهل شام را كه در آن سامانند ، به صورت هيأتى نزد من اعزام كن .\r\nابن قتيبه اين نامه را به عبارت ديگرى آورده است . معاويه در جواب مىنويسد :\r\n- ميان من و قيس سخن و خطاب نخواهد بود ، هرچه هست شمشير است و گردن زدن .\r\nحضرتش در نامهء ديگرى به معاويه مىنويسد : جريان قتل عثمان را خبر دارى و بيعت عمومى مردم را با من و سرانجام ، كشته شدن كسانى را كه پيمان بيعتشان را با من گسستند . بنابراين ، در برابر تصميم عمومى مردم سر فرود آر ، و گرنه من همانم كه\r\n\r\n\r\n","description":"","footnote":"\r\n( 1 ) . كتاب صفين ، ابن مزاحم 90 .\r\n","page_name":" 451 ","page_number":459},
  {"content":"\r\n\r\nمىشناسى و دور و برم همانهايند كه مىدانى ، و السّلام .\r\nو از جمله مطالبى كه در نامه‌اى با جرير بجلى فرستاد اين بود : بيعتى كه در مدينه با من صورت گرفته ، ترا كه در شامى ، متعهد و پاىبند كرده است ، زيرا همان كسانى با من بيعت كرده‌اند كه با ابو بكر و عمر و عثمان بيعت كردند با همان تعهدات كه در برابر آنها كردند . بنابراين ، حاضران حق ندارند با ديگرى بيعت نمايند و غايبان حق ندارند اين بيعت را رد كنند ، چون شورا حق مهاجران و انصار است ، و هرگاه دربارهء خلافت شخصى اتفاق يافتند و او را امام خواندند ، مايهء خشنودى خدا خواهد بود و هركه با انتقاد و اعتراض يا بدعتى سر از رأيشان بپيچيد ، او را به وضع نخستين باز مىگردانند و اگر حاضر نشد بازگردد ، با او به خاطر اين‌كه راهى غير از راه مؤمنان پيش گرفته ، مىجنگند و خدا عهده‌دار كيفرش خواهد بود و او را به جهنم درخواهد انداخت و بدفرجامى است . بنابراين ، به تصميم عمومى مسلمانان گردن گذار ، چون خوشايندتر از هرچيز برايم اين است كه تو راه عافيت و آشتى پويى ، اما در صورتى كه تو خود را به گرفتارى دراندازى و ناسازگارى پيشه كنى ، با تو خواهم جنگيد و از خدا عليه تو مدد خواهم جست . دربارهء كشندگان عثمان پرگفته‌اى . اگر از نظر و سركشىات برگشتى و به تصميم عمومى مسلمانان گردن نهادى و بعد عليه آن عده نزد من اقامهء دعوا كردى ، حكم قرآن را بر تو و آنها اجرا خواهم كرد ، اما آنچه تو مىخواهى و پيشنهاد مىنمايى ، فريبى كودكانه بيش نيست .\r\nتوجه داشته باش كه تو از اسيران آزاد شده‌اى كه خلافت براى آنها روا نيست و پيمان بيعت امامت با آنها نمىتوان بست و به عضويت شورا در نمىتوانند آمد . جرير بن عبد اللّه بجلى را به نمايندگى نزد تو و مردم آن سامان فرستادم و او از اهل ايمان و مهاجران است ، با او بيعت كن كه هيچ نيرويى جز نيروى خدا نيست .\r\nجرير با نامهء على به ملاقات معاويه رفت . وقتى معاويه در ابراز نظر و جواب تأخير نمود ، جرير او را به بيعت خواند و برانگيخت . معاويه در جوابش گفت : اى جرير ! بيعت كار ساده‌اى نيست ، بلكه كارى است داراى عواقب مهمى ، به من مهلت بده . آنگاه\r\n\r\n","description":"","footnote":"","page_name":" 452 ","page_number":460},
  {"content":"\r\n\r\nاشخاصى را كه طرف اعتمادش بودند ، دعوت كرد و با آنان به مشورت پرداخت .\r\nبرادرش عتبه به او گفت : در اين كار از عمرو بن عاص كمك بگير ، زيرا مىدانى او چه كسى است . معاويه به عمرو عاص كه در فلسطين بود ، نوشت :\r\nماجراى على و طلحه و زبير حتما به اطلاعت رسيده است . مروان بن حكم با تنى چند از اهالى بصره پيش من آمده‌اند ، و جرير بن عبد اللّه به عنوان بيعت گرفتن از من براى على پيش ما آمده است . من خوددارى كردم به انتظار نظر تو ، بنابراين ، به سلامتى بيا تا دربارهء امورى با تو مذاكره كنم ، شايد اگر خدا بخواهد از حسن رأى تو استفاده شود .\r\nپس از مدتى معاويه به جرير گفت : اينك نظرم را اتخاذ كرده‌ام . پرسيد : بگو چيست ؟\r\nگفت : از قول من به على بنويس كه ماليات گيرى شام و مصر را به من بدهد و اگر مرگش فرا رسيد ، براى هيچ كس از من بيعت جانشينى نگيرد ؛ من اين حكومت را به او وامىگذارم و به او مىنويسم كه خليفه است . جرير گفت : هرچه مىخواهى بنويس .\r\nمعاويه همين مطلب را به على نوشت . چون نامهء معاويه به على رسيد ، دانست كه حيله‌اى به كار بسته است . به جرير بن عبد اللّه چنين نوشت :\r\nتنها مقصود معاويه از تقاضا و پيشنهادش اين است كه تعهد بيعتى در برابرم بر گردن نداشته باشد و آن مقدار از حكومت را كه مايل است ، برگيرد و مىخواهد ترا آنقدر معطل كند و نگهدارد تا طعم دهن مردم شام را دريابد . قبلا وقتى در مدينه بودم ، مغيرة بن شعبه به من پيشنهاد كرد كه معاويه را به استاندارى شام بگمارم ، اما من نپذيرفتم « 1 » و خدا نخواست كه گمراهان را به همدستى برگزينم . اگر با تو بيعت كرد كه هيچ ، و گرنه بيا ، و السّلام . « 2 »\r\nچون نامهء معاويه در ميان اعراب منتشر گشت ، برادر مادرى عثمان ، وليد بن عقبه در نامه‌اى به معاويه اين ابيات را نوشت :\r\n- اى معاويه ! شام شام تست ، بناريان محكم بدان چنگ انداز ، وافعىها را به آن راه مده .\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 2 ) : 6 / 142 .\r\n( 2 ) . كتاب صفين 38 ، 58 ، 59 ؛ الامامة و السياسة : 10 / 82 ؛ شرح ابن ابى الحديد : 1 / 136 ، 249 - 251 .\r\n","page_name":" 453 ","page_number":461},
  {"content":"\r\n\r\n- با تيغ برّان و نيزه از آن دفاع و حمايت كن و سست بازو مشو و اهمال مكن .\r\n- على جواب ترا انتظار مىبرد ، جوابش را با جنگى بده كه موى سر را سپيد مىگرداند .\r\n- يا اينكه راه آشتى پيش گير ، زيرا براى كسى كه نمىخواهد بجنگد ، آشتى مايهء آسايش است ؛ يكى از اين دو را برگزين .\r\n- نامه‌اى كه تو اى پسر ابوسفيان به على نوشته‌اى به طمع دريافت حكومت شام ، باعث نابودى تو خواهد شد .\r\n- در آن نامه از على چيزى را خواسته‌اى كه به تو نمىدهد ، و اگر بدهد جز چند روزى در چنگت باقى نمىماند .\r\n- و بعد چيزى به تو نشان خواهد داد كه نابودت سازد . بنابراين ، دل به آرزوهاى دور و دراز مبند .\r\n- آيا چون على را مىخواهى با حيله بفريبى ، حال آنكه تجربه‌هاى گذشته كافى بوده است ؟\r\nهمچنين اين ابيات را برايش فرستاد :\r\n- اى معاويه ! كشور شام در چنگال تست و امروز تو صاحب آنچه در چنگ تست ، هستى .\r\n- نامه‌اى از على به تو رسيده كه در آن وضع را با قاطعيت روشن كرده ، بنابراين ، يا راه آشتى با او را پيش‌گير يا با او بجنگ .\r\n- نه به دوستى فريب دهندگان اميد بر و نه امروز از كسى كه از او بيمناكى ، ايمن باش .\r\n- اگر با او مىجنگى ، مثل آزاده‌اى آزادزاده بجنگ ، و گرنه آشتى كن و او را برمخروشان .\r\n- زيرا على - تا آدمى مزهء آب را مىچشد و مصلحت خويش را درمىيابد - هرگز فريب نخواهد خورد .\r\n- در حالى كه جنگ آورده و تو در پى چيزى هستى كه از هيچ راهى نتوانسته‌اى به دست\r\n\r\n","description":"","footnote":"","page_name":" 454 ","page_number":462},
  {"content":"\r\n\r\nآورى ، دست از كشور شام برمدار .\r\n- اگر خواستى نامه‌اش را جواب بدهى ، بر نويسنده و نگارنده‌اش دشنام بنويس .\r\n- و اگر تو جدا و واقعا تصميم به جنگ دارى و مىخواهى نامه‌اش را جواب بدهى .\r\n- در ميان يمنىها نطقى به اين مضمون ايراد كن : او دشمنى است و خويشاوندانش با او همرأى و همراهند .\r\n- افعىهاى گوناگونى هستند كه بعضىشان قاتل عثمانند و برخى تحريك‌كننده و جمعى به يغما برندهء خانه و جامه‌اش .\r\n- من قبلا فرماندهء شما در شام بودم و اينك من و شما بايستى حق يكديگر را ادا كنيم .\r\n- و شما - قسم به آنكه كوه را استوار و برقرار گردانيد - در هنگامهء نبرد چون درياى خروشان و پيشتاز بوديد .\r\n- خلاصه ، در نطقت خواه بسايرگوى و خواه اندك ، چون شام امروز جز تو صاحبى ندارد . بنابراين ، سخن به صراحت بگو و چرب زبانى و سياست بازى مكن .\r\nجرير مدت سه ماه نزد معاويه ماند و آورده‌اند كه چهار ماه ، و معاويه پيوسته او را سر مىدوانيد و از بيعت كوتاهى مىنمود . ناچار على به او نوشت :\r\nسلام بر تو . پس از سپاس و ستايش پروردگار ، به محض رسيدن نامه‌ام معاويه را وادار كن كه حرف قطعى بزند ، و او را سخت بگير تا كار را فيصله دهد ، و مخيرش گردان ميان جنگى قطعى و آشتىاى ننگ‌آور . هرگاه جنگ را برگزيد ، اعلام جنگ متقابل بده ، زيرا خدا خائنان پيمان شكن را دوست نمىدارد و اگر آشتى را برگزيد ، از او بيعت بگير و بيا ، و السّلام .\r\nمعاويه در جواب برايش نامه‌اى همراه جرير فرستاد به اين مضمون :\r\nپس از سپاس و ستايش خدا ، اگر آنان كه با تو بيعت كردند ، در حالى با تو بيعت مىكردند كه از خون عثمان پاكدامن بودى ، درست مثل ابو بكر و عمر و عثمان ، رضى اللّه عنهم اجمعين ، بودى ، اما تو مهاجران را تحريك كردى كه خون عثمان را بريزند و انصار را نگذاشتى به دفاعش برخيزند ، تا نادان از تو فرمان برد و ناتوان به وسيلهء تو توانا گشت .\r\n\r\n","description":"","footnote":"","page_name":" 455 ","page_number":463},
  {"content":"\r\n\r\nمردم شام جز جنگيدن با تو به هيچ كارى راضى نشدند و مىخواهند با تو بجنگند تا كشندگان عثمان را تحويل آنها بدهى . اگر اين كار را كردى ، امر تعيين خليفه به شوراى مسلمانان واگذار خواهد گشت . حقيقت اين است كه حجازىها تا وقتى اسلام را داشتند ، حكام مردم بودند ، اما وقتى از اسلام جدا گشتند ، شامىها حكام مردم گشتند .\r\nدليلى كه تو عليهء من مىآورى ، مثل دليل قاطعى كه عليه طلحه و زبير داشتى نيست ، زيرا آن دو با تو بيعت كردند و من بيعت نكرده‌ام ، و دليلت عليه مردم شام مثل دليلت عليه مردم بصره نيست ، زيرا اهالى بصره سر به فرمانت آوردند ، ولى مردم شام سر به فرمانت ننهاده‌اند .\r\nامام عليه السّلام به او نوشت :\r\nادعا كرده‌اى بيعتم را نقض عهدم نسبت به عثمان تباه گردانيده و آن را نزد تو اعتبارى نيست . من فقط يك تن از مهاجران بودم همراه و هماهنگ ايشان ، و ايشان بر گمراهى اتفاق نمىيابند و نه دستخوش بىبصيرتى مىشوند . من نه دستور كشتن عثمان را داده‌ام تا مسئوليت آن گريبانگريم شود و نه دست به كشتنش زده‌ام تا از قصاص قتلش بترسم ، اما دربارهء اينكه گفته‌اى شاميان حاكم بر حجازيانند ، يك تن از قريش شام را نشان بده كه صلاحيت پذيرفته شدن در شورا را داشته باشد يا تصدى خلافت برايش روا باشد . اگر هم كسى را نام ببرى ، مهاجران و انصار ترا تكذيب خواهند كرد ، و ما به تو كسانى از قريش حجاز را نشان خواهيم داد كه اين صلاحيت را دارند . بنابراين ، به بيعتى كه ترا متعهد كرده و بر گردنت بار گشته ، باز آى و عليه آن عده نزد من اقامهء دعوا كن . دربارهء فرقى كه ميان مردم شام با مردم بصره قائل شده‌اى و بين خودت با طلحه و زبير ، به جان خودم وضع در آن موارد يكسان است ، زيرا آن بيعت بيعتى عمومى است و غير قابل تجديدنظر و ردكردن .\r\nدر نامه‌اى كه معاويه در اواخر جنگ صفين به على عليه السّلام نوشته ، چنين آمده است :\r\nتو اى ابو الحسن ! اگر بر سر فرماندهى و خلافت مىجنگى ، به جان خودم اگر خلافتت درست مىبود ، تقريبا در جنگيدن با مسلمانان معذور بودى ، لكن خلافت واقعا\r\n\r\n","description":"","footnote":"","page_name":" 456 ","page_number":464},
  {"content":"\r\n\r\nبه تو تعلق نگرفته است ، و چطور تعلق مىگيرد ، در حالى كه مردم شام سر به فرمانت درنياورده و با آن موافقت ننموده‌اند ؟ از خدا و هيبتش بترس و از قدرت و كيفر خشم آلودش بيمناك باش و شمشيرت را از مردم بازگير و در نيام كن ، چون به خدا آتش جنگ آنان را به كام خود فرو برد و از آنان جز ته مانده‌اى برجا نماند .\r\nعلى بن ابى طالب عليه السّلام در نامه‌اى به او چنين مىنويسد :\r\nاينكه مرا بيم داده‌اى كه كارهايم تباه شود و سابقه درخشانى كه در اسلام دارم ، از بين برود ، به جان خودم اگر عليه تو تجاوز مسلحانه كرده بودم ، حق داشتى به من چنين اخطارى كنى ، اما من مىبينم خداى متعال مىفرمايد : با آن‌كه تعدى كرده است ، بجنگيد تا به حكم خدا باز آيد . « 1 » ما بررسى و انديشه كرديم دربارهء هردو دستهء متخاصم ، و ديديم دار و دستهء تجاوزكار مسلح داخلى آن است كه تو در آنى ، زيرا بيعتى كه با من شده ، ترا كه در شامى ملتزم و متعهد گردانيده ، چنان كه بيعتى كه با عثمان در مدينه شد ، ترا به خود پاىبند و متعهد ساخت آنگاه كه تو از طرف عمر استاندار شام بودى . همان‌گونه كه بيعتى كه با عمر صورت گرفت ، برادرت يزيد را كه از طرف ابو بكر استاندار شام بود ، متعهد و ملتزم گردانيد . راجع به متزلزل‌كردن قدرت اين امت ، سزاوار آن است كه من ترا از آن پرهيز دهم . اينكه مرا از كشته شدن تجاوزكاران مسلح داخلى ترسانده‌اى ، بايد بدانى كه رسول خدا صلّى اللّه عليه و آله به من فرمان داده با آنان بجنگم و آنان را بكشم ، و نيز به يارانش فرموده : در ميان شما كسى هست كه بر سر تفسير قرآن من جنگد ، همان‌طور كه من بر سر نزول قرآن جنگيدم ، آنگاه به من اشاره كرد . بنابراين ، براى من از همه كس واجب‌تر است كه به اجراى فرمان حضرتش كمر بندم . اينكه گفته‌اى بيعت من صحت ندارد ، زيرا مردم شام آن را نپذيرفته‌اند و چگونه ممكن است صحيح باشد ؟ آن بيعت واحدى است كه حاضران و غايبان را يكسان ملزم و پاىبند مىگرداند و قابل تجديدنظر و بررسى و تغيير نيست ، و هركه سر به آن نسپارد ، مخالف آن خواهد بود و هركه درباره‌اش چون و چرا نمايد ، سياست بازى و نفاق نموده باشد . بنابراين ، به راه راست آى و دست از\r\n\r\n\r\n","description":"","footnote":"\r\n( 1 ) . حجرات 49 / 9 .\r\n","page_name":" 457 ","page_number":465},
  {"content":"\r\n\r\nسركشى بردار و آنچه را برايت مصلحت نيست ، رها كن ، زيرا نزد من جز شمشير برايت نيست تا آنكه سرشكسته به حكم خدا باز آيى و ناچار سر به بيعت بسپارى ، و السّلام .\r\nدر نامه‌اى از معاويه به على بن ابى طالب عليه السّلام چنين آمده است :\r\nلجاجت و بيهوده‌گويى را كنار بگذار ، و كشندگان عثمان را به ما تحويل بده و حكومت را به شورايى از مسلمانان واگذار تا بر كسى كه مايهء خشنودى خدا باشد ، اتفاق يابند . بنابراين ، تو پيمان و تعهد بيعتى بر گردن ما ندارى ، نه ما وظيفه اطاعت از ترا داريم و نه تو حق مؤاخذه و سرزنش ما را دارى ، و ترا و يارانت را جز شمشير نخواهد بود .\r\nامام به او چنين جواب مىدهد :\r\nادعا كرده‌اى كه برترين افراد در اسلام فلان كسانند ، و از مطلبى ياد كرده‌اى كه اگر كامل و درست باشد ، به تو ربطى نخواهد داشت و در صورتى كه نادرست باشد ، اشكالش به تو وارد نخواهد بود . ترا چه به برترين شخص جامعه يا پايين‌تر از وى ، و حاكم و محكوم ! اسيران آزاد شده و پسران آنها را چه به فرق گذاشتن و تميز دادن ميان مهاجران پيشاهنگ و ترتيب درجات و مراتب و مشخص‌كردن طبقات ايشان ! تو از اين كارها دور و بيگانه‌اى ! كسى به اين امور مىپردازد كه خود محكوم آن امور است . تو اى آدميزاد ! نمىشود پا از گليمت دراز نكنى و حد خويش و پستى مرتبه‌ات را بشناسى و مطابق وضعى عمل كنى كه برايت مقدر گشته است ؟ نه شكست مغلوب بر عليه تو خواهد بود و نه چيرگى پيروزمند به نفع تو .\r\nنوشته‌اى تو براى من و يارانم چيزى جز شمشير ندارى . مرا پس از گرياندن خنداندى ! كى ديده‌اى كه فرزندان عبد المطلب از دشمن رو برتابند و از شمشير بترسند ؟\r\nاندكى درنگ كن ، جنگ ترا در خواهد گرفت و كسى كه در پى او هستى ، به تعقيب تو بر خواهد خاست و آنچه را دور مىبينى ، نزديك خواهد گشت . من با كاروانى از مهاجران و انصار و تابعان نيكوكار به سوى تو روانم كاروانى انبوه با تيغ‌هاى فروزان كه همهء نفراتش جامهء مرگ پوشيده‌اند و خوش‌ترين ديدارها برايشان ديدار رحمت پروردگار است ، و ايشان را فرزندان مجاهدان بدر همراهى مىكنند و تيغ‌هايى هاشمى كه جاى زخم‌هاى\r\n\r\n","description":"","footnote":"","page_name":" 458 ","page_number":466},
  {"content":"\r\n\r\nكارىاش را بر تن برادر و دايى و پدربزرگ و خانواده‌ات ديده‌اى و آن از ستمكاران دور نيست .\r\nوقتى على به رقة رسيد ، جمعى از يارانش به او گفتند : اى امير المؤمنين ! به معاويه و افراد قبيله‌ات كه در آن سامانند ، نامه بنويس ، چون بدين وسيله حجت برايشان تمام‌تر و افزون‌تر خواهد گشت . بر اثر آن ، به ايشان چنين نوشت :\r\nاز بندهء خدا امير المؤمنين به معاويه و قريشيانى كه نزد وىاند :\r\nسلام بر شما ! من در خطاب به شما خدايى را كه جز او خدايى نيست ، سپاس مىگويم ، و پس از آن مىگويم : خدا بندگانى دارد كه به وحى منزل ايمان آورده و تفسير را آموخته‌اند و دين‌شناس گشته‌اند ، و خدا برتريشان را در قرآن حكيم ذكر كرده است و شما در آن زمان دشمن پيامبر بوديد و قرآن را دروغ مىخوانديد و بر سر جنگ عليه مسلمانان همداستان بوديد و هركه از ايشان را مىيافتيد ، زندانى مىكرديد و شكنجه مىداديد و مىكشتيد ، تا آنكه خداى متعال اقتدار دينش را اراده فرمود و چيرگى نهضتش را ، و اعراب دسته دسته به اسلام درآمدند و امت خواه ناخواه به آن تسليم گشت ، و شما جزو كسانى بودند كه يا به طمع و يا از ترس تسليم شديد ، در حالى كه پيشاهنگان اسلام با پيشقدمى خويش كسب افتخار نمودند و مهاجران پيشاهنگ به افتخار و برترى نايل آمدند ، و شايسته نيست كسى كه چون ايشان سابقهء درخشانى در دين و فضايل و افتخاراتى در ادارهء حكومت ندارند ، با آنان به كشمكش برخيزد و گناهكار و ستمكار شود ، و نه براى آدمى كه عقل دارد ، سزاست كه شأن و مقام خويش نشناخته پا از گليم خود بيرون نهد و خود را با جستجوى آنچه در صلاحيت و حق وى نيست ، به بدبختى و عذاب در اندازد . ذى حق‌ترين افراد مردم به تصدى حكومت اين امت چه در گذشته و چه در حال عبارتند از نزديك‌ترين آنان به پيامبر و داناترين آنان به قرآن و دين‌شناس‌ترين و پيش‌قدم‌ترينشان در مسلمان شدن و پر افتخارترينشان در جهاد و ماهرترين و كارآمدترينشان در امور حكومتى كه زمامداران عهده‌دار مىشوند . بنابراين ، از خدايى كه به آستان وى باز برده مىشويد ، بترسيد و حق را به باطل نياميزيد و آن را آگاهانه\r\n\r\n","description":"","footnote":"","page_name":" 459 ","page_number":467},
  {"content":"\r\n\r\nمپوشانيد ، و توجه داشته باشيد كه بهترين بندگان خدا كسانى هستند كه به آنچه مىدانند ، عمل مىكنند ، و بدترينشان نادانهايى هستند كه با نادانى به كشمكش دانايان مىروند ، زيرا دانا بوسيلهء دانشش برترى دارد و نادان با كشمكش نمودن با دانا فقط بر نادانى خويش مىافزايد . هان ! من شما را دعوت مىكنم به كتاب خدا و سنت پيامبرش و جلوگيرى از ريخته شدن خون اين امت . اگر دعوتم را پذيرفتيد به راه راست رسيده‌ايد و به خوشبختى خويش دست يافته‌ايد ، و در صورتى كه نپذيرفتيد و بر تفرقه‌جويى و بر هم زدن قدرت اين امت پاى فشرديد ، فقط از خدا بيشتر دور خواهيد گشت و خدا بر شما بيشتر خشم خواهد گرفت ، و السّلام . « 1 »\r\nخوانندهء گرامى در پرتو نامه‌هايى كه ميان امام و پيشواى عالىقدر مؤمنان و معاويهء زشتكار مبادله شده ، قطعا ملاحظه كرده است كه معاويه از تمام حرفهايى كه مىزند ، از استناد به قتل عثمان و متهم‌كردن اين و آن به دست داشتن در خون او و پناه دادن قاتلانش تا برسد به خونخواهى او و ديگر چيزها هدفى ندارد ، جز برهم زدن نظم عمومى جامعه و سست‌كردن خلافت حقهء امير المؤمنين تا زمينهء حكومت خودش فراهم آيد ، هدفى كه در راهش هرچه توانسته تلاش نموده و به هرجنايت و خيانتى دست آلوده است ، از رشوه دادن تا تهديد و قتل و غارت و تهمت و بهتان . بيعت مهاجران و انصار را بىارزش و خوار مىشمارد و آنان را كه متفقا با امام هستند مشتى خطاكار و بىمقدار قلمداد مىنمايد و مىگويد از اسلام و حق جدا گشته و به گمراهى در افتاده‌اند ، و قدر و مقام شامىها افزون‌تر از قدر و بهاى مهاجران و انصار و همهء مردم مدينه است و بيش از همهء اصحاب عادل و نيك‌رو و پيامبر صلّى اللّه عليه و آله كه مقيم مدينه‌اند ، و حال آنكه ابن اسير آزاد شده‌اى كه پدرش كسى جز يك اسير آزاد شده نبوده است ، حق دخالت در كار\r\n\r\n\r\n","description":"","footnote":"\r\n( 1 ) . ر ك : الامامة و السياسة : 1 / 20 ، 71 ، 72 ، 77 ، 78 ؛ كتاب صفين 34 ، 38 ، 58 ، 59 ، 62 - 65 ؛ الكامل ، مبرد : 1 / 155 ، 157 ؛ العقد الفريد : 2 / 233 ؛ نهج البلاغة : 2 / 7 ، 8 ، 30 ، 35 ، 98 ؛ شرح ابن ابى الحديد : 1 / 77 ، 136 ، 248 ، 252 و 3 / 300 ، 302 ؛ صبح الاعشى : 1 / 229 ؛ نهاية الارب :\r\n7 / 233 . بعضى از اين نامه‌ها به طور كامل در همين جلد آمده است .\r\n","page_name":" 460 ","page_number":468},
  {"content":"\r\n\r\nاسلام را ندارد و حق و صلاحيت چون و چرا در خلافت را كه اهالى مدينه ، آن مهاجران و انصار پرافتخار و اصحاب عادل و نيك‌رو پايه‌گزارى كرده و استوار ساخته‌اند . چه كسى به او اجازهء اين مداخلات و فضولىها را داده است ؟ او و عناصر بىسر و پاى شام چه وقت حق و صلاحيت چون و چرا در تصميم صاحب نظران جامعه و اهل حل و عقد امور عمومى مسلمانان را داشته‌اند ! ضمنا ملاحظه كرده‌ايد كه معاويه هنگامى دست به جنگ عليه امير المؤمنين عليه السّلام زده است كه امام عليه السّلام حجت را بر روى تمام گردانيده و هيچ از تفهيم و ارشاد و تذكر و اندرز فرو نگذاشته و او را كاملا با حكم خدا و فرمان و تعليم قطعىاش آشنا ساخته و در هرعذر و بهانه‌اى را بر وى بسته است ، لكن چه مىتوان كرد كه معاويه گوش از نيوشيدن سخن حق بربسته و از حق و حقيقت روى برتافته و سلطنت‌طلبى ديدهء بصيرت و ارادهء حق‌گرايىاش را از او سلب نموده است .\r\n\r\nحرف صريح معاويه منظورش را برملا مىسازد\r\nديدم معاويه به جرير مىگويد : على ماليات‌گيرى شام و مصر را به او بدهد و حكومت پس از وى از آن او باشد تا در ازاى آن خلافت را براى على به رسميت بشناسد و به دو بنويسد كه خليفه است . « 1 » و جرير اين تقاضا و پيشنهاد را به امام نوشت و معاويه نيز نوشت و خواست كه او را در استاندارى شام باقى بگذارد ، اما على در جوابش چنين مىنويسد :\r\nپس از سپاس و ستايش پروردگار ، دنيا شيرين و خرم است و آراسته و دل‌انگيز ، نمىشود كسى به آن پردازد و آن با آراستگى و زرق و برقش او را به خود سرگرم نسازد و از آنچه برايش سودمندتر است ، غافل نگرداند ، و حال آنكه دستور داريم توجه به زندگى آخرت داشته باشيم و تشويق شده‌ايم كه رو به آن آوريم . بنابراين ، اى معاويه ! آنچه را نابود شدنى است ، واگذار و براى آنچه جاويدان است ، كار كن و از مرگى كه سرانجام تست ، برحذر باش و از محاسبه‌اى كه عاقبت به پايش كشيده خواهى شد . بدان\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 5 ) : 10 / 317 .\r\n","page_name":" 461 ","page_number":469},
  {"content":"\r\n\r\nكه خداى تعالى چون براى بنده‌اى خير اراده فرمايد ، بين او و آنچه ناگوار است ، مانع مىشود و به او توفيق اطاعتش را مىدهد ، و چون براى بنده‌اى ارادهء بدى فرمايد ، او را با زندگانى دنيا مىفريبد و آخرت را از يادش مىبرد و آرزوهايش را بسط مىدهد و از آنچه مايهء صلاح وى است ، دورش مىگرداند . نامه‌ات رسيد و ديدم هدفى را كه از آن تو نيست ، منظور خويش ساخته‌اى و در پى چيزى غير از گمشدهء خويشى و در بيراهه و گمراهى سرگردانى ، و به آنچه حجت نيست ، چنگ مىآويزى و به سست‌ترين شبهه دل‌آويز پناه مىبرى . اين‌كه تقاضا كرده‌اى جنگ را متاركه كنيم و ترا در استاندارى شام برقرار نمايم ، اگر امروز اهل چنين كارى باشم ، ديروز اين كار را مىكردم . اينكه نوشته‌اى عمر ترا به استاندارى شام منصوب كرده است ، وى كسى را كه حاكم قبلىاش به استاندارى گماشته بود ، بر كنار ساخت « 1 » و عثمان نيز كسى را كه عمر به استاندارى گماشته بود ، بر كنار ساخت « 2 » اساسا زمامدار را براى اين بر مردم مىگمارند كه ببيند مصلحت امت در چيست و آيا در عمل حاكم قلبى رعايت گشته يا از او پوشيده مانده و كارى عيبناك كرده است . پس از صدور هرفرمانى در عزل و نصب يا كار ديگر حكومتى ممكن است فرمان جديدى صادر شود و هرزمامدارى نظر و اجتهاد خاصى دارد . « 3 »\r\nمعاويه در اثناى نبردهاى صفين و دو يا سه روز پيش از ليلة الهرير دوباره نامه‌اى به امير المؤمنين عليه السّلام نوشت و در آن تقاضا كرد او را در استاندارى شام ابقا نمايد ، و اين كار را بر اثر آن كرد كه على عليه السّلام فرمود : چون سپيده برآيد ، آنان را به توفان حمله خواهم گرفت ، و چون مردم سخنش را منتشر ساختند ، شاميان هراسيدند و معاويه گفت : فكر كردم دوبار باب مذاكره را با على بگشايم و از او بخواهم مرا در مقام استاندارى شام ابقا نمايد .\r\nالبته ، قبلا اين را به او نوشته بودم ، ولى جوابى نداد « 4 » و حال دوباره برايش مىنويسم تا او\r\n\r\n\r\n","description":"","footnote":"\r\n( 1 ) . منظور خالد بن وليد است كه ابو بكر به استاندارىاش گماشت و عمر عزلش كرد .\r\n( 2 ) . عثمان همهء استانداران عمر را به استثناى معاويه بر كنار كرد .\r\n( 3 ) . نهج البلاغة : 2 / 44 ؛ شرح ابن ابى الحديد : 4 / 57 .\r\n( 4 ) . معاويه دروغ مىگويد ، چون امام عليه السّلام چنان كه ديديم به او جواب داده است ، لكن وى مىخواهد جواب -\r\n","page_name":" 462 ","page_number":470},
  {"content":"\r\n\r\nرا به ترديد اندازم و به رحم آورم ، آنگاه چنين نوشت :\r\nپس از سپاس و ستايش پروردگار ، هرگاه تو مىدانستى و ما مىدانستيم جنگ چنين بر سر ما و شما مىآورد ، به جنگ يكديگر برنمىخاستيم . اگر آن وقت عقلمان را از دست داده بوديم ، آنقدر برايمان باقى است كه اينك بر گذشته پشيمانى خوريم و آينده را به صلاح آريم . قبلا از تو تقاضا كرده بودم شام را به من بدهى و مرا ملزم به بيعت‌كردن با خودت و اطاعت از خودت ننمايى ، اما تو نپذيرفتى و خدا آنچه را تو از من دريغ داشتى ، به من داد . من اكنون همان تقاضاى ديروزى را تكرار مىكنم . من همان قدر به زندگى اميدوارم كه تو ، و از مردن نيز بيش از تو نمىترسم . به خدا سربازان به فلاكت افتاده‌اند و سرداران از ميان رفته‌اند ، و ما از يك قبيله و از بنى عبد مناف هستيم كه بر يكديگر هيچ برترى نداريم مگر برترىاى كه آن هم به استنادش هيچ اشرافىاى را خوار و فروتر نمىتوان شمرد و هيچ آزاده‌اى را به بردگى نمىتوان گرفت ، و السّلام .\r\nامام عليه السّلام پاسخ داد :\r\nپس از سپاس و ستايش آفريدگار ، نامه‌ات رسيد . نوشته‌اى هرگاه تو مىدانستى و ما مىدانستيم جنگ چنين بر سر ما و شما مىآورد ، به جنگ يكديگر برنمىخاستيم . من اگر به خاطر خدا هفتاد بار كشته و سپس زنده شوم ، هرگز از سخت‌گيرى به خاطر خدا و از جهاد بر ضد دشمنان خدا رو نمىگردانم . نوشته‌اى براى ما آنقدر از عقل باقى مانده كه بر گذشته پشيمانى بخوريم . من به هيچ وجه نه عقلم را از دست داده‌ام و نه نقصى در آن يافته‌ام و نه بر كرده پشيمانى خورده‌ام . راجع به تقاضاى تو كه ترا در مقام استاندارى شام باقى بگذارم ، من آنچه را ديروز از تو دريغ داشتم ، امروز به تو نخواهم داد . اينكه گفته‌اى جنگ همهء ما را به كام خود فرو برده جز تنى چند را كه باقى مانده‌اند ، توجه داشته باش هركه جنگ حق‌طلبانه و اسلامى را به كام دركشيده باشد ، به بهشت رفته است و هركه\r\n\r\n\r\n","description":"","footnote":"\r\n- امام عليه السّلام ، را از دور و برىها و سياهش پوشيده نگهدارد ، مبادا بعضى از آنان به شنيدن جواب امام عليه السّلام ، هدايت شوند و سپاه شام را ترك گويند و به جبههء حق بپيوندند .\r\n","page_name":" 463 ","page_number":471},
  {"content":"\r\n\r\nباطل او را به كام در كشيده باشد ، به دوزخ رفته است . « 1 »\r\nمعاويه به عبد اللّه بن عباس نوشت :\r\nاما بعد ، شما جماعت بنى هاشم براى بدكردن به كسى بيش از بدكردن به دوستداران عثمان بن عفان شتاب به خرج نمىدهيد و كار را به جايى رسانده‌ايد كه طلحه و زبير را به خاطر اينكه به خونخواهى او برخاستند و رفتارى را كه با او شده گناه شمردند ، كشتيد . اگر اين كار را به عنوان رقابت با بنىاميه بر سر قدرت سياسى و حاكميت مىكنيد ، پس چرا وقتى دو قبيلهء عدى و تيم « 2 » عهده‌دار خلافت شدند ، با آنها به رقابت و كشمكش برنخاستيد و سر به فرمانشان درآورديد ؟\r\nحوادثى كه مىبينى پيش‌آمده است و اين جنگ ما را به جان يكديگر انداخته و از پا درآورده است . آنچه مايهء اميد شما دربارهء ماست ، مايهء اميد ما دربارهء شما نيز هست و هرچه ما را از صدمه زدن به شما مأيوس مىكند ، مايهء يأس شما از صدمه زدن به ما نيز هست . ما اميدوار بوديم وضعى غير از آنچه پيش‌آمد ، پيش بيايد و از چيزى غير از آنچه پيش‌آمد ، مىترسيديم . امروز عليه ما نمىتوانيد با شدتى بيش از آنچه ديروز مىجنگيدند ، بجنگيد و نه فردا به شدتى بيش از امروز . ما به آن مقدار از كشور شام كه در چنگ ماست ، قانعيم ؛ شما هم به همان مقدار كه از كشور عراق كه در چنگ شماست ، قناعت كنيد و به جان قريش رحم كنيد ، چون بيش از شش رجل قرشى باقى نمانده است : دو تا در شام ، دو تا در عراق ، و دو تا در حجاز . آن دو كه در شامند ، من و عمرو عاص هستيم و دو نفرى كه در عراقند ، تو و على هستيد ، و دو نفرى كه در حجازند ، سعد و ابن عمر هستند . « 3 » دو نفر از آن شش نفر در برابر تواند و دو نفر چشم انتظار تو ، و تو رئيس اين جمعى ، و اگر مردم پس از عثمان با تو بيعت كرده بودند ، با تو زودتر از على بيعت مىكرديم .\r\n\r\n\r\n","description":"","footnote":"\r\n( 1 ) . الامامة و السياسة : 1 / 88 ؛ كتاب صفين 538 ؛ مروج الذهب : 2 / 60 ، 61 ؛ نهج البلاغة : 2 / 12 ؛ شرح ابن ابى الحديد : 3 / 424 .\r\n( 2 ) . قبيلهء ابو بكر و قبيلهء عمر .\r\n( 3 ) . سعد بن ابى وقاص ، و عبد اللّه بن عمر .\r\n","page_name":" 464 ","page_number":472},
  {"content":"\r\n\r\nابن عباس در جوابش چنين نوشت :\r\nاما بعد ، نامه‌ات رسيد و خواندم . اين‌كه نوشته‌اى در بدىكردن به دوستداران عثمان شتاب به خرج مىدهيم و از تسلط و حاكميت بنىاميه متنفريم ، به جان خودم تو عثمان را وسيلهء تحقق منظورت يافتى آنگاه كه از تو كمك خواست و كمكش ننمودى تا به اينجا رسيدى و شاهد من و داور ميان من و تو در اين موضوع پسر عمويت و برادر عثمان ، وليد بن عقبه است . امّا طلحه و زبير ، آن دو نفر عليه عثمان تحريك كردند و كار را بر او سخت گرفتند و بعدا بيعت را شكستند و از پى جنگ انداختن بر حكومت برآمدند . به همين جهت ، با آنها بر سر نقض پيمان بيعت و با تو به خاطر تجاوز مسلحانه‌ات جنگيديم . دربارهء اين‌كه گفته‌اى از قريش جز شش نفر باقى نمانده است ، مردانش خيلى زيادند و باقيماندگانش چقدر خوبند و برخى از بهترين رجالش عليه تو جنگيدند و هر كدامشان هم كه دست از يارى ما كشيد ، ترا نيز خوار گذاشت . اين هم كه خواستى ما را با دو قبيلهء تيم و عدى به ستيزه اندازى ، بايد بدانى كه ابو بكر و عمر بهتر از عثمان بودند و عثمان بهتر از تو بود . چيزهايى در آينده به تو نشان خواهيم داد كه آنچه را در گذشته از ما ديده بودى ، فراموش خواهى كرد و از عمليات بعدى ما خواهى هراسيد . راجع به اين كه گفته‌اى اگر مردم با من بيعت كرده بودند ، كار حكومت استوار و درست مىگشت ، بايد بگويم مردم با على كه از من بهتر است ، بيعت كردند و حكومتش كاملا برقرار و استوار نگشت . ترا چه به حرف زدن از خلافت اى معاويه ! تو اسير آزاد شده‌اى هستى پسر اسير آزاد شده‌اى ، و خلافت متعلق به مهاجران پيشاهنگ است و آزادشدگان فتح مكه را به آن راه و دخالتى نيست ، و السّلام . « 1 »\r\nابن قتيبه ، قسمت اخير نامه را به اين عبارت آورده است : ترا به خلافت چه ! تو اسير آزاد شدهء مسلمانانى و پسر سرفرماندهى قبايل مشرك و مهاجم به اسلام ، و پسر زنى كه جگر شهداى بدر را خورده است .\r\nمعاويه پس از مصالحهء امام مجتبى عليه السّلام و ورود به كوفه در نطقش مىگويد : اى مردم\r\n\r\n\r\n","description":"","footnote":"\r\n( 1 ) . الامامة و السياسة : 1 / 85 ؛ شرح ابن ابى الحديد : 2 / 289 .\r\n","page_name":" 465 ","page_number":473},
  {"content":"\r\n\r\nكوفه ! فكر مىكنيد با شما بر سر نماز و زكات و حج جنگيدم و از آن جهت كه ديدم شما نماز مىخوانيد و زكات مىدهيد و به حج مىرويد ؟ نه ، در حقيقت براى اين جنگيدم كه بر شما حكومت كنم و خدا با اين‌كه شما نمىخواستيد ، مرا به مقصود رساند . هان ! هر مال و هرخونى در جريان اين شورش و آشوب از بين رفته ، بى بازخواست خواهد بود و هرچه در پيمان مصالحه شرط شده و پذيرفته‌ام ، زير اين دو پايم پايمال خواهد بود . « 1 »\r\nمعروف بن خربوذ مكى مىگويد : در حالى كه عبد اللّه بن عباس در مسجد كوفه نشسته بود و ما در حضورش بوديم ، معاويه وارد شد و در انجمن وى نشست ، ابن عباس رو از او بگردانيد . معاويه به او گفت : چرا از من روگردانى ؟ مگر نمىدانى من از پسر عمويت براى تصدى اين حكومت ذى حق‌ترم ؟ گفت : چرا ذى حق‌تر باشى ؟ به اين دليل كه او مسلمان بود و تو كافر ؟ گفت : نه ، به اين خاطر كه من پسر عموى عثمانم . گفت : پسر عموى من بهتر از پسر عموى تست . معاويه گفت : عثمان به ناحق كشته شد . در آن حال پسر عمر حضور داشت ، ابن عباس اشاره به پسر عمر گفت : پس ، اين ذى حق‌تر از تو به تصدى حكومت است .\r\nمعاويه گفت : عمر را كافر كشت ، ولى عثمان را مسلمان كشته است . ابن عباس گفت : اين به خدا واقعيتى است كه با قاطعيتى بيشتر استدلالت را رد و نقض مىكند . « 2 »\r\nاين سخنان به خوانندهء گرامى كاملا ثابت مىنمايد كه معاويه از ابتدا در پى دست انداختن بر حكومت بوده و منظورى جز آن نداشته است . پسر هند جگرخوار نه مىتوانسته استدلالات امام عليه السّلام يا ابن عباس را رد كند و خود را ذى حق براى تصدى خلافت بشمارد و نه قادر بوده به آسانى به حكومت دست يابد ، پس ناگزير نخست به پاره‌اى از منظور خود اكتفا نموده و خواسته فرمانروايى بر شام و مصر را به دست آورد و\r\n\r\n\r\n","description":"","footnote":"\r\n( 1 ) . شرح ابن ابى الحديد : 4 / 6 ؛ تاريخ ابن كثير : 8 / 131 . عبارت از مأخذ نخستين است .\r\n( 2 ) . مستدرك حاكم : 3 / 467 .\r\n","page_name":" 466 ","page_number":474},
  {"content":"\r\n\r\nساير مناطق اسلامى را در تصرف امام عليه السّلام بگذارد تا در فرصت مناسب به آن مناطق هم لشكركشى كرده تسلط و سيطرهء خويش را تكميل نمايد . همين پيشنهاد و طرح كه كشور واحد اسلامى به دو قسمت تجزيه شود و در هريك حكومتى جداگانه برقرار گردد ، بدعتى است و مايهء تفرقه و تجزيه ، و هيچ سابقه‌اى در تاريخ اسلام نداشته و به هيچ وجه قابل اجرا و شرعى نبوده است . بيعتى كه در مدينه با امير المؤمنين على بن ابى طالب عليه السّلام صورت گرفت ، يك بيعت عمومى بود و همهء مسلمانان را شامل مىشد و ملزم و متعهد مىساخت هيچ كس حق سرباز زدن از آن را نداشت و مردم هيچ‌يك از استان‌ها حق نداشتند نپذيرند و از تبعيت خليفهء وقت سرپيچند ، و به موجب تمام نظريات و مذاهب فقهى ، معاويه خليفهء بعدى و متأخر شمرده مىشد و بنابرآن حديث صحيح و ثابت كه پيشتر ديديم ، قتلش واجب بود و امام عليه السّلام با اين حال ، چاره‌اى جز اين نداشت كه با آن تجاوزكار مسلح و آن گردنكش نافرمان بجنگد تا به حكم خدا باز آيد .\r\n\r\nتصميم معاويه مزمن بوده است\r\nنظر معاويه دربارهء خلافت امام على بن ابى طالب عليه السّلام تازگى نداشته ، بلكه ريشه‌دار و مزمن بوده است . با حضرتش از ديرگاه دشمنى داشته و از همان وقت كه اسلام ميان او و امام جدايى افكنده است ، تضاد آن دو تضاد كفر و اسلام بوده است . از آن وقت كينهء امام على عليه السّلام را به دل گرفته و پرورده كه در يك روز و يك نبرد برادرش و پدر بزرگش و دايىاش با شمشير وى به خاك هلاك افتاده‌اند و ستارهء افتخاراتش در آسمان اسلام و در تاريخ بشريت دمادم اوج و درخشش گرفته و هرچه تابناك‌تر گشته است .\r\nبه محض كشته شدن عثمان و حتى پيش از اينكه مهاجران و انصار و مردم مدينه با امام عليه السّلام بيعت كنند ، بناى كارشكنى و توطئه و تحريك را گذاشت تا مردم را به جان هم بيندازد و مراكز قدرت جديد ايجاد كرد تا اساس حكومت امير المؤمنين را متزلزل سازد و نيروى مجاهدان را به اصطكاك و فرسايش دراندازد . به دست يكى از قبيلهء بنى عميس نامه‌اى براى زبير بن عوام فرستاد به اين مضمون :\r\n\r\n","description":"","footnote":"","page_name":" 467 ","page_number":475},
  {"content":"\r\n\r\nبسم اللّه الرحمن الرحيم\r\nبه بندهء خدا زبير امير المؤمنين\r\nاز معاوية بن ابى سفيان\r\nسلام بر تو . اما بعد ، من براى تو از مردم شام بيعت گرفتم و موافقت نمودند و سر فرود آوردند . كوفه و بصره نزديك تست ، نگذار پسر ابو طالب پيش از تو به آن دست يابد ، و اگر اين دو شهر به فرمان تو درآمد ، چيزى ديگر باقى نمىماند . من با طلحة بن عبيد اللّه به عنوان جانشين تو بيعت كردم . بنابراين ، به خونخواهى عثمان برخيز و مردم را به خونخواهى او دعوت كنيد ، و بايد شما دو نفر جديت و تلاش بسيار به خرج دهيد .\r\nخدا شما دو نفر را پيروز گرداند و دشمنتان را خوار سازد .\r\nزبير از اين نامه بسيار شاد گشت و به طلحه خبر داد ، و هيچ شك نكردند كه معاويه از سر خيرخواهى آنان چنين نوشته يا نه ، و بر اثر آن تصميم به مخالفت و سركشى در برابر على عليه السّلام گرفتند . « 1 »\r\nديندارى و خداترسى اين مردك را ببينيد كه به گمان واهى اينكه از عناصر فرومايهء شام براى زبير بيعت گرفته او را امير المؤمنين مىخواند و به مقام خلافت مىشناسد و در همان حال حاضر نمىشود على بن ابى طالب عليه السّلام را كه امير المؤمنين حقيقى است ، خليفه و امير المؤمنين خطاب كند ، كسى را كه مهاجران و انصار و پيشاپيش آنان خود زبير و طلحة بن عبيد اللّه - كه معاويه براى ولايتعهدى پسنديده - با وى بيعت خلافت بسته‌اند و با اين خطاب ، آن دو را مىفريبد و به نقض بيعت و دست زدن به نافرمانى و تجاوز مسلحانهء داخلى برمىانگيزد و آن سرنوشت زيان‌بار را رقم مىزند .\r\nملاحظه مىكنيد كه خونخواهى عثمان نردبان وصول به حكومت و مقام سياسى شده است و معاويه اين نزدبان را نخست به طلحه و زبير نشان داده و توصيه كرده است و شياطين هميشه چنين توصيه‌هايى به دوستداران و پيروانشان مىكنند .\r\nهمچنين توجه داريد كه براى دشمنان على عليه السّلام دعا مىكند كه پيروز شوند و او را\r\n\r\n\r\n","description":"","footnote":"\r\n( 1 ) . شرح ابن ابى الحديد : 1 / 77 .\r\n","page_name":" 468 ","page_number":476},
  {"content":"\r\n\r\nنفرين مىكند كه خوار و ذليل گردد ، و حال آنكه پيامبر عالىقدرمان در حديث صحيح و مورد اتفاقى مىفرمايد : خدايا هركه على را دوست مىدارد ، دوستش بدار و هركه او را دشمن مىدارد ، دشمنش بدار ؛ هركه او را يارى مىكند ، يارىاش كن ، و هركه خوارش مىخواهد ، خوارش گردان .\r\nدر نامهء ديگرى به زبير مىنويسد :\r\nاما بعد ، تو زبير بن عوامى ، پسر ابو خديجه « 1 » ، پسر عمهء « 2 » پيامبر خدا و حوارى او و باجناقش « 3 » ، و داماد ابو بكر ، و سوار جنگى اسلام ، و كسى كه در مكه به هنگام بانگ زدن شيطان جانبازى كرده است . برانگيخته گشته‌اى و قيام كرده‌اى و چون اژدهايى از جا به در جسته با شمشير آخته كه مىپيچد و پيش مىتازد و اينهمه جنبش به قدرت ايمان و صدق يقين شدنى است . پيامبر خدا پيشتر به تو مژدهء بهشت داده است و عمر ترا يكى از كسانى كه تعيين خليفه براى امت مىكنند ، قرار داده است . بدان اى ابا عبد اللّه ! كه ملت به علت نبودن زمامدار چون رمه‌اى پراكنده گشته است . بنابراين ، براى جلوگيرى از خونريزى و ايجاد وحدت ملى و آشتى اختلاف داران با شتاب اقدام كن پيش از آنكه كار سخت شود و امت بيشتر دچار پراكندگى گردد ، زيرا مردم به لبهء پرتگاه نابودى رسيده‌اند و اگر پدر مهربانى نيابند ، مضمحل خواهند گشت . براى گرد آوردن ملت و متحد كردنش جديت و سرعت به خرج بده و راه به سوى خدا ببر . من در اينجا كار را براى تو و رفيقت درست و روبراه كرده‌ام . بدين ترتيب كه حكومت متعلق به يكى از شما دو نفر باشد كه ديگرى وى را مقدم بدارد و خود جانشين وى باشد . خدا ترا امام دينداران قرار دهد و جويندهء خير و تقوا ، و السّلام .\r\nاز پسر هند جگرخوار بايد پرسيد : امت كجا چون رمهء بىچوپان و پراكنده گشته و كى چنين شده است و چرا و چگونه ؟ حال آنكه رهبرى چون على بن ابى طالب عليه السّلام دارد كه با\r\n\r\n\r\n","description":"","footnote":"\r\n( 1 ) . خويلد پدر خديجه ، همسر پيامبر صلّى اللّه عليه و آله پدر بزرگ زبير بن عوام است ، يعنى زبير بن عوام بن خويلد .\r\n( 2 ) . مادر زبير ، صفيه دختر عبد المطلب ، عمهء پيامبر بوده است .\r\n( 3 ) . اسماء يكى از دختران ابو بكر همسر زبير بوده و عايشه دختر ديگر وى همسر پيامبر خدا . بنابراين ، پيامبر صلّى اللّه عليه و آله و زبير باجناق بودند .\r\n","page_name":" 469 ","page_number":477},
  {"content":"\r\n\r\nبصيرت و كاردانىاش مصالح عمومى را بدقت مىبيند و رعايت مىنمايد و راه را بر هر ناروا و خطر و انحرافى مىبندد و دست هرتبهكار بدخواهى را كه به سوى امت دراز گردد ، مىشكند و مىبرد ، رهبر و امامى كه برادر پيامبر خدا و نفس اوست كه نصّى بر امامت و خلافتش هست و ملت يكپارچه با او بيعت كرده است و متحد است ، اگر معاويهء تفرقه‌انداز بگذارد و امنيت و نظام عمومى را برهم نزند و با دسيسه اختلاف نيندازد و مردم را به هم نريزد و به جان هم نيندازد ، معاويه‌اى كه به قول مولاى متقيان مثل شيطان از برابر انسان و پشت سرش و از چپ و راستش در مىآيد و وسوسه مىانگيزد و خدا سابقهء درخشان اسلامىاى نصيبش نكرده و پيشينهء اجداى درستى ندارد .\r\nبه طلحه مىنويسد :\r\nاما بعد ، تو قرشىاى هستى كه كمتر از هرفرد قرشى ديگر به قريش بدى كرده‌اى .\r\nاين علاوه بر چهرهء خوش و دست و دلبازى و شيواگويىات است . تو در ايمان به اسلام پيشاهنگ بودى و نفر پنجم مژده يافتگان بهشتى ، و افتخار و فضيلت شركت در جنگ احد تراست . بنابراين ، شتاب كن به كارى كه باعث شود ملت حكومتش را به عهده‌ات گذارد ، كارى كه از آن كوتاهى نتوانى كرد و خدا بدون اينكه به آن اقدام نمايى ، از تو خشنود نخواهد گشت . من اين سامان را زير فرمان تو و زبير آورده‌ام . او بر تو برترى ندارد ، هركدامتان ديگرى را پيش انداخت ، او زمامدار خواهد بود و ديگرى جانشينش .\r\nخدا شما را بر راه درست هدايت يافتگان بدارد و خردمندى توفيق يافتگان را به شما عنايت فرمايد ، و السّلام .\r\nبايد از معاويه پرسيد : اين فضايل و افتخارات كه براى زبير و طلحه برشمردى و مايهء استحقاق تصدى خلافت دانستى ، على عليه السّلام از آنها بىنصيب بود ؟ از فضيلت و افتخار مژدهء بهشت يافتن ياد مىكنى و از اين‌كه زبير يكى از مژده يافتگان است و طلحه پنجمين نفر ، آيا على عليه السّلام نفر دهم هم نبود ؟ پس چرا اين فضيلت و افتخار را برايش قايل نشدى و از او سلب كردى و او را ملحد و قاتل ناحق و امثال آن شمردى ، و چرا طلحه و زبير را اغوا نمودى و به عجله واداشتى مبادا پسر ابو طالب زودتر از آنها به خلافت دست يابد ؟\r\n\r\n","description":"","footnote":"","page_name":" 470 ","page_number":478},
  {"content":"\r\n\r\nمگر آن مژدهء بهشت ادعايى به تنهايى براى اثبات صلاحيت و استحقاق تصدى خلافت كافى است ؟ پس چرا سعد بن ابى وقاص را - كه زنده بود و جزو مژده يافتگان به حساب آمده است - براى تصدى خلافت نالايق دانستى ؟ شايد به اين سبب كه فكر مىكردى از وجود اين دو يا حكومتشان بهتر مىتوانى سوء استفاده كنى و نان به قرض كسى دادى كه به تو باز گرداند ؟\r\nعجيب‌تر حرفى است كه به طلحه مىزند : تو در ايمان به اسلام پيشاهنگ بودى . مگر امير المؤمنين على بن ابى طالب عليه السّلام سرآمد پيشاهنگان اسلام و اولين مسلمان و پرافتخارترين مؤمن نبود ؟ مگر اين حديث از پيامبر صلّى اللّه عليه و آله به صحت و ثبوت نپيوسته كه پيشاهنگان سه تن‌اند : پيشاهنگ همه در ايمان به موسى ، يوشع است و در ايمان به عيسى ، صاحب ياسين ، و پيشاهنگ همه در ايمان به محمد ، على بن ابى طالب ؟ « 1 » مگر امت محمد صلّى اللّه عليه و آله اين واقعيت را ثابت و راست نشمرده‌اند كه على اولين كسى است كه به خدا ايمان آورد و رسالت پيامبرش را باور نمود و با او نماز خواند و در راهش جهاد كرد ؟\r\nاگر طلحه را افتخار و فضيلت شركت در نبرد احد است ، على عليه السّلام را افتخار شركت در همهء نبردهاى پيامبر صلّى اللّه عليه و آله از بدر و احد گرفته تا خيبر و خندق و حنين و نبرد حمراء الاسد است . « 2 » بگذار شرك و كفر گوش معاويه را از شنيدن نداى رسا و شيواى جبريل و رضوان كر و ناشنوا كرده باشد آنجا كه بانگ برداشتند :\r\nلا فتى الا على و لا سيف الا ذوالفقار « 3 » : دلير فقط على است و شمشير فقط ذوالفقار .\r\nمگر ديده‌اش چون بصيرتش نابينا بود كه رزم آورىها و دليرىهاى على عليه السّلام را از آوردگاه‌ها و نبردها نمىديد ؟ آرى ، معاويه براى قهرمانىهاى على عليه السّلام فضيلت و افتخارى قايل نيست و برايش مقام دلير يگانه و شمشيرزن يكتا را نمىشناسد ، چون او بوده كه زنهاى خانوادهء پليد وى را به عزا نشانده و پيكر برادر و پدربزرگ و دايى و ديگر افراد خانواده‌اش را با شمشير برّان و حق آفرينش دو پاره كرده است ، و خود معاويه به\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 2 ) : 2 / 306 .\r\n( 2 ) . همان : 7 / 202 - 206 .\r\n( 3 ) . همان : 2 / 55 .\r\n","page_name":" 471 ","page_number":479},
  {"content":"\r\n\r\nهمين معنا اشاره دارد آنجا كه به طلحه گوشزد مىكند : تو قرشىاى هستى كه كمتر از هر فرد قرشى ديگر به قريش بدى كرده‌اى .\r\nبه مروان بن حكم مىنويسد :\r\nبه محض خواندن نامه‌ام مثل پلنگ باش كه شكار غافلگيرانه مىكند و پرخاش حيله‌آميز ، و چون روباه باش كه با حركات ماهرانه از چنگال خصم مىگريزد . خودت را از ديده و نظرشان چنان پنهان كن كه خارپشت وقتى دستى به او مىرسد پنهان مىشود ، و خود را چنان خوار و بىمقدار نشان بده كه مردم از كمك و يارى و پيروزىات مأيوس باشند ، و دربارهء كارهاشان كسب اطلاع و تجسس كن بسان مرغى كه لحظهء كمال جوجه‌اش را در تخم انتظار مىبرد و كنجكاوى مىنمايد ، و حجاز را بشوران و تباه كن كه من شام را تباه مىكنم ، و السّلام .\r\nاين حرف صريح و روراست معاويه است آن وقت كه اطلاع مىيابد مردم و مهاجران و انصار با امام عليه السّلام بيعت كرده‌اند و خلافتش راه استقرار گرفته است ، و مىبيند در ميان امت اسلام هيچكاره است نه در شوراى عالى اصحاب راهش مىدهند و نه نظرش را در تعيين خليفه و كارهاى مهم دولتى مىخواهند ، و دير يا زود بايد با امام عليه السّلام بيعت كند و سپس از كار پرسود و پر احترام استاندارى شام و فرماندهى سپاه آن منطقه كناره جويد .\r\nپس در صدد برمىآيد كه جاه‌طلبان را تحريك نمايد و مردم را بشوراند تا خليفهء جديد مجال و فرصت رسيدگى به كار او و بركنارىاش را نيابد و به يك سلسله كشمكش و زد و خورد داخلى مشغول باشد ، چنان كه صريحا در نامه‌هايش توصيه مىكند كه خرابكارى و شورش و تحريك و ايجاد تفرقه شود ، و اين راهى است كه آن تبهكار را به منظورش كه سلطنت و حكومت ناپاىبند به قرآن و سنت باشد ، مىرساند .\r\nتعجب‌آور است كه معاويه براى طلحه و زبير كه خود با امام على عليه السّلام بيعت خلافت بسته‌اند و ملزم به اطاعت از وى هستند ، بيعت مىگيرد ، و چنان كه از نامه‌هايش برمىآيد ، اين بيعت را چند روز پس از بيعت‌كردن آنها با امير المؤمنين على عليه السّلام مىگيرد . وانگهى معاويه كيست تا كسى را نامزد مقام خلافت نمايد ، آن هم در وقتى كه اجماع اصحاب\r\n\r\n","description":"","footnote":"","page_name":" 472 ","page_number":480},
  {"content":"\r\n\r\nپيامبر صلّى اللّه عليه و آله بر خلافت امام بر حق تحقق يافته است ؟ حتى اگر آن بيعت براى امام عليه السّلام صورت نگرفته بود ، معاويه كسى نبود كه حق دخالت در نامزدكردن اين و آن براى خلافت داشته باشد . به‌علاوه آن نابخرد نمىدانست كه بيعت‌گيرى براى طلحه و زبير در حقيقت نقض بيعتى است كه قبلا با امام عليه السّلام كرده‌اند ، و زمامدار و پيشواى بيعت شكن به چه درد امت مىخورد و كجا مىتواند مصلحت عمومى را شناخته و به عمل درآورد ؟\r\nتازه اگر فرض كنيم بيعت با طلحه و زبير درست باشد و بيعتى باطل نباشد ، باز چون پس از بيعت با امير المؤمنين على عليه السّلام صورت گرفته ، آن دو خليفهء متأخر شمرده مىشوند كه قتلشان واجب است به موجب آنهمه حديث صحيح و ثابت پيامبر اكرم صلّى اللّه عليه و آله كه قبلا خوانديم ، و مگر مىشود مسلمانان خليفه‌اى داشته باشند مستحق قتل و محكوم به اعدام ؟\r\n\r\nگفتگو و سخنى چند\r\n1 - ابو عمر مىنويسد : عبد الرحمن بن غنم صحابى از دين‌شناس‌ترين افراد شام بود كه عامهء تابعان شام را فقه آموخت ، و قدر و منزلتى بلند داشت ، همان كسى كه ابو هريره و ابو دردا را در حمص وقتى به عنوان نمايندهء معاويه از حضور على مىرفتند ، مورد نكوهش قرار داد و از آن جمله گفت : از شما عجيب است ، چطور اين كارى كه كرديد و پيغامى كه آورديد ، براى شما رواست ! شما از على مىخواهيد تعيين خليفه را به شورا واگذارد ، و حال آنكه مىدانيد مهاجران و انصار و مردم حجاز و عراق با وى بيعت كرده‌اند و كسانى كه با وى موافقت نموده‌اند ، بهتر از كسانى هستند كه از او بدشان مىآيد و كسانى كه با او بيعت كرده‌اند ، بهتر از آنهايند كه با وى بيعت ننموده‌اند . معاويه را كه از اسيران آزاد شده است و حق خلافت ندارد ، چه ربطى به شورا و چه دخالتى در آن ! چه او و پدرش از سران قبايل مشرك و مهاجم به اسلامند .\r\nآن دو از مأموريت خويش پشيمان گشتند و در حال توبه نمودند . خدايشان رحمت كند و بيامرزد . « 1 »\r\n\r\n\r\n","description":"","footnote":"\r\n( 1 ) . الاستيعاب : 2 / 402 ؛ اسد الغابة : 3 / 318 .\r\n","page_name":" 473 ","page_number":481},
  {"content":"\r\n\r\n2 - مردى از شاميان در اثناى نبرد صفين به ميدان آمده در ميان دو سپاه بانگ برداشت : اى ابو الحسن ، اى على ! به نبرد من بيا . على به نبردش پيش رفت تا به جايى كه گردن اسبهاشان در يك رديف قرار گرفت . آن مرد گفت : اى على ! تو پيشاهنگ اسلامى و افتخار هجرت دارى . آيا اجازه مىدهى پيشنهادى بكنم كه از خونريزى جلوگيرى كند و اين جنگ‌ها را به تأخير اندازد تا تصميم خود را بگيرى ؟ على گفت : چه پيشنهادى ؟\r\nگفت : تو برمىگردى به عراقت و ما عراق را به تو وامىگذاريم ، ما بر مىگرديم به شاممان و تو شام را به ما وامىگذارى . على گفت : مىدانم كه اين پيشنهاد را از ره خيرخواهى و دلسوزى مىكنى ، و اين موضوع مرا سخت به خود مشغول كرده و به بيدار خوابى واداشته است ، اما هرچه كردم ، ديدم راهى جز جنگيدن يا كافر گشتن به آنچه خدا بر محمد فرو فرستاده نيست ، زيرا خداى تبارك و تعالى از دوستدارانش خشنود نخواهد بود كه در زمين سر از حكم خدا پيچيده شود و آنان ساكت و سر بر فرمان باشند و امر به معروف و نهى از منكر نكنند . بنابراين ، ديدم جنگيدن برايم آسان‌تر و تحمل پذيرتر است از كشيدن غل و زنجيرهاى گران در دوزخ . « 1 »\r\n3 - عتبة بن ابىسفيان به جعدة بن هبيره مىگويد : اى جعده ! ما به خدا قسم ، عقيده نداريم كه معاويه براى خلافت شايسته‌تر از على است اگر على در حق عثمان چنان نكرده بود ، لكن عقيدهء ما اين است كه معاويه در حكومت بر شام ذى حق‌تر از على است ، چون مردم شام موافق آن هستند . بنابراين ، از شام دست برداريد و آن را براى ما بگذاريد . به خدا در شام كسى يافت نمىشود كه بيش از معاويه براى جنگ اصرار نداشته باشد و نه در عراق كسى هست كه براى جنگ مثل على اصرار و جديد داشته باشد ، و ما بيش از آنچه شما نسبت به رهبرتان فرمانبردارى نشان مىدهيد ، نسبت به رهبرمان فرمانبردارى نشان مىدهيم . چقدر براى على بد است كه در نظر مردم ذىحق‌ترين و شايسته‌ترين فرد براى رهبرى آنها باشد ، اما همين‌كه به قدرت سياسى برسد ، اعراب را به نابودى كشاند .\r\n\r\n\r\n","description":"","footnote":"\r\n( 1 ) . كتاب صفين ، نصر بن مزاحم 542 ؛ شرح ابن ابى الحديد : 1 / 183 .\r\n","page_name":" 474 ","page_number":482},
  {"content":"\r\n\r\nجعده گفت : دربارهء برترى على بر معاويه ، اين چيزى است كه حتى دو نفر هم بر سرش اختلاف ندارند . اينكه حالا مىگوييد به حكومت شام قانعيد . قبلا هم به آن قانع شديد و ما نپذيرفتيم . دربارهء اينكه در شام كسى يافت نمىشود كه بيش از معاويه براى جنگ اصرار و جديت نداشته باشد و نه در عراق كسى هست كه براى جنگ مثل على اصرار و جديت داشته باشد ، بايد هم‌چنين باشد . يقين على او را بدين جديت و اصرار درآورده و شك و ترديد معاويه او را به كوتاهى و سستى كشانده است ، و ميانه روى و آهسته كارى اهل حق بهتر از تلاش اهل باطل است . « 1 »\r\n4 - در صفين عبد اللّه بن بديل خزاعى در نطقى مىگويد : معاويه داعيهء چيزى را دارد كه حق او نيست و بر سر حكومت با صاحب حقيقى آن و كسى كه همشأن او نيست ، به كشمكش برخاسته است ، به وسيلهء باطل به مجادله پرداخته تا حق و اسلام را درهم بشكند ، و به مدد بيابان گردان بىسواد و قبايل مشرك و متعصب بر سر شما تاخته و گمراهى را در نظرشان حقيقت جلوه داده و در دلشان بند آشوب كاشته و حقيقت و واقعيت خلافت را برايشان به گونه‌اى ديگر جلوه‌گر ساخته است و بر پليدىشان پليدىها افزوده است . « 2 »\r\n5 - همين عبد اللّه ، خطاب به امير المؤمنين على عليه السّلام مىگويد :\r\nاى امير المؤمنين ! آن جماعت اگر خدا را منظور داشتند يا براى خدا كار مىكردند ، با ما مخالفت نمىنمودند ، اما حقيقت اين است كه آنها فقط براى اين مىجنگند كه از مقتدا بگريزند به خاطر علاقه‌اى كه به تبعيض اقتصادى و انحصارگرى دارند و مىخواهند قدرت سياسى خود را حفظ كنند و نگذارند عشرت دنيايىاى را كه اكنون به چنگ آورده‌اند ، از دست بدهند و نيز از سر كينه‌اى كه در دل دارند و عداوتى كه در سينه‌شان هست از آن ضربه‌ها كه تو اى امير المؤمنين در قديم برايشان فرود آورده‌اى و در آن نبردها پدرانشان و برادرانشان را كشتى .\r\n\r\n\r\n","description":"","footnote":"\r\n( 1 ) . كتاب صفين 529 ؛ شرح ابن ابى الحديد : 2 / 301 .\r\n( 2 ) . تاريخ طبرى : 6 / 9 ؛ كتاب صفين 263 ؛ الكامل ، ابن اثير : 3 / 128 ؛ شرح ابن ابى الحديد : 1 / 483 .\r\n","page_name":" 475 ","page_number":483},
  {"content":"\r\n\r\nسپس رو به مردم كرده مىگويد : معاويه چطور با على بيعت مىكند ، و حال آنكه او برادرش حنظله و دايىاش وليد و جدش عتبه را در يك نبرد كشته است . به خدا گمان نمىكنم كه او و هوادارانش بيعت كنند .\r\n6 - يزيد بن قيس ارحبى در نطقى در صفين چنين مىگويد :\r\nاين جماعت بر سر اين با ما نمىجنگند كه دينى را برقرار كنند كه ديده باشند ما ضايع و پايمال كرده‌ايم و نه بر سر احياى حق و قانونى كه ديده باشند ما ابطال و پايمال كرده‌ايم .\r\nفقط بر سر اين دنيا با ما مىجنگند تا به قدرت رسند و پادشاه باشند . « 1 »\r\n7 - سعد بن ابى وقاص در نامه‌اى به معاويه مىنويسد :\r\nاما بعد ، شورا ، هيچ‌يك از اعضايش براى تصدى خلافت ذى حق‌تر از ديگرى نيست ، جز اين‌كه على از پيشاهنگان بود و آن خصال و امتيازات كه در وى بود ، در ما نبود و در عين حال ، همهء محاسن ما را داشت و ما همهء محاسنش را نداشتيم و براى تصدى خلافت از همهء ما ذى حق‌تر و با صلاحيت‌تر بود ، لكن تقديرات الهى خلافت را از او بگردانيد و به جايى قرار داد كه خدا مىدانست و تقديرش بود ، و ما مىدانستيم كه او از همهء ما براى تصدى خلافت با صلاحيت‌تر است ، اما چاره‌اى جز اين نبود كه در آن باره سخن گفته شود و مشاجره صورت گيرد . بنابراين ، آن موضوع را كنار بگذار . اما دربارهء كار تو اى معاويه ! ترا حكومتى است كه از ابتدا تا انتهايش با آن مخالف بوديم .\r\nدربارهء طلحه و زبير ، اگر آنها به بيعتى كه كرده بودند ، پاىبند مىماندند ، برايشان بهتر بود ، و خداى تعالى عايشه ام المؤمنين را بياموزد . « 2 »\r\n8 - در نامهء محمد بن مسلمه به معاويه چنين آمده است :\r\nبه جان خودم اى معاويه ! تو جز در پى دنيا نيستى و جز هواى دل خويش را پيروى نمىكنى . اگر عثمان را پس از مرگ يارى كردى ، در وقت زنده بودنش خوارش گذاشتى .\r\nما و مهاجرين و انصارى كه در اينجا هستند ، به صواب و نيك رأيى نزديك‌تريم . « 3 »\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 5 ) : 10 / 59 .\r\n( 2 ) . الامامة و السياسة : 1 / 86 .\r\n( 3 ) . همان : 1 / 87 .\r\n","page_name":" 476 ","page_number":484},
  {"content":"\r\n\r\nديگر نامه‌ها و گفتگوهاى جمعى از صالحان و نيك مردان گذشته را كه در صفحات اين جلد به طور پراكنده آمده است ، بايد بر اينها افزود .\r\nاينها گفتار و آراى كسانى است كه معاويه و كارها و لشكركشىهايش را ديده و شاهد ادوار مختلف زندگىاش بوده‌اند و او را در دورهء بت‌پرستىاش شناخته‌اند و در دورهء تسليم و اظهار مسلمانى و نيز هنگامى كه از پستى روزگار چون اويى طمع به خلافت اسلامى بسته با اينكه طبعا از آن محروم بوده ، هيچ فضيلتى كه او را در خور آن سازد ، نداشته و به رذايل بىشمار كه عدم شايستگىاش را ثابت مىنموده ، آلوده بوده است .\r\nآنان كه از نزديك شاهد كردار و روحيات و لشكركشىهايش بوده‌اند ، با اختلاف تعابير و عبارات ، يك حقيقت را بيان داشته و در موردش همداستان گشته و گفته‌اند : آن سركش گمراه نه براى فرماندهى بر مسلمانان صلاحيت دارد و نه حق تصدى حكومت بر شام را ، حكومتى كه براساس تضعيف نظام خلافت و تجزيهء كشور واحد اسلامى به وجود آمده است . او هيچ منظورى جز تسلط بر حكومت ندارد ، به هرطريقى كه امكان داشته باشد با تهديد و قتل و تطميع و از راه غصب حكومت ، تا بدان وسيله به ثروت و عشرت و انحصار نعمت‌هاى جامعه به خود و دار و دسته‌اش نايل آيد ، و انگيزه‌اش علاوه بر عشرت دنيايى از طريق تسلط سياسى ، انتقام گرفتن خون خويشانش از امام عليه السّلام است كه زير پرچم بت پرستى و شرك و در جنگهاى ضد اسلام با شمشير حضرتش به زمين ريخت و دين و نظام الهى على رغم آنها پيروز و برقرار گشت . از اينها برمىآيد كه معاويه و دار و دسته‌اش منظور و هدف و انگيزه‌اى جز آنچه گفته شد ، نداشته‌اند . البته ، نه چنان منظورى كه بر شهود عصرش و ناظران كارها و لشكركشىها پوشيده مانده باشد و بعدها هواخواهان حزب سفيانى كشف و اظهارش كرده باشند . اين انگيزه‌ها و هدف‌ها ، نامشروع و ضد اسلامى است و تلاش ناشى از آن يك تلاش باطل‌گرايانه . خاك بر آن منظور پست و دنياپرستانه ، و مرگ بر جاه‌طلبى و برده گيرى خلق !\r\nپسر نادان و خودباختهء هند جگرخوار خويشتن را براى خلافت شايسته‌تر از عمر مىشناخت ، و اين در صحيح بخارى آمده است از قول عبد اللّه بن عمر كه مىگويد : نزد\r\n\r\n","description":"","footnote":"","page_name":" 477 ","page_number":485},
  {"content":"\r\n\r\nخواهرم حفصه رفتم و گفتم : ديدى كه كار حكومت بر مردم چگونه شد و مرا سهمى ندادند . گفت : برو خود را به آنها برسان ، چون در انتظار تو هستند و مىترسم دورى تو از آنها نوعى تفرقه باشد . او چندان اصرار كرد تا برفتم . چون مردم بپراكندند ، معاويه چنين نطق كرد « 1 » : كسى كه مىخواهد دربارهء حكومت سخن بگويد ، بيايد . حقيقت اين است كه ما براى حكومت از عبد اللّه بن عمر و پدرش شايسته‌تريم . خبيب بن مسلمه از عبد اللّه بن عمر مىپرسد : تو در جواب معاويه هيچ نگفتى ؟ عبد اللّه بن عمر مىگويد : خود را جمع و جور كردم تا بگويم : شايسته‌تر از تو براى حكومت ، كسى است كه با تو و پدرت در دفاع از اسلام و براى مسلمان شدنتان جنگيد ، اما ترسيدم سخنى بگويم كه وحدت را برهم بزند و مايه خونريزى شود و طور ديگرى نتيجه دهد ، پس آنچه را خدا در بهشت وعده داده به ياد آوردم . خبيب بن مسلمه به او مىگويد : از آن خطا مصون ماندى . « 2 »\r\nاين طرز تفكر و عاقبت‌بينى پسر عمر كه او را از خطا مصون داشت و از تفرقه اندازى و خونريزى باز داشت ، كجا بود آنگاه كه دست از بيعت با امام برحق امير مؤمنان و مولاى متقيان كه امت مسلمان بر خلافتش همداستان گشته بود ، بازكشيد و نترسيد سخنى كه مىگويد ، مايهء تفرقه و برهم زدن وحدت و خونريزى شود ؟ و سرانجام ، با سخن و عملش باعث تفرقه و برهم خوردن وحدت گشت و تزلزل نظام جامعه و حكومت مشروع امير المؤمنين و ريخته شدن خون هزاران بىگناه و پاكدامن و مجاهد را در پى داشت . خدا در نهايت به حسابشان خواهد رسيد .\r\nنه‌تنها هدف نهايى معاويه را از جميع تحركاتش وصول به خلافت تشكيل مىداد ، بلكه تاريخ حكايت مىكند كه هدفى بالاتر از اين داشته است و بدش نمىآمده كه مردم او را پيامبر بشناسند ، پيامبرى پس از خاتم پيامبران ! ابن جرير طبرى با سند حكايت مىكند كه عمرو بن عاص با هيأتى از مصريان به ملاقات معاويه رفت . پيش از ملاقات ، عمرو عاص\r\n\r\n\r\n","description":"","footnote":"\r\n( 1 ) . ابن جوزى مىگويد : اين امر در روزگار معاويه اتفاق افتاد ، آنگاه كه خواست پسرش يزيد را وليعهد خود گرداند . ر ك : فتح البارى : 7 / 323 .\r\n( 2 ) . صحيح بخارى ، كتاب المغازى ، باب غروة الخندق : 6 / 141 .\r\n","page_name":" 478 ","page_number":486},
  {"content":"\r\n\r\nبه آن هيأت گفت : توجه داشته باشيد وقتى وارد دربار پسر هند مىشويد : به هنگام سلام دادن او را خليفه نخوانيد ، چون با اين طرز برخورد در نظر او بزرگ‌تر خواهيد شد ، هر چه مىتوانيد او را تحقير كنيد . متقابلا معاويه به حاجبان درگاهش گفت : من حدس مىزنم كه پسر نابغه مقام مرا نزد آن عده كه همراه وىاند كوچك كرده است ، بنابراين ، توجه داشته باشيد وقتى آن هيأت وارد مىشود ، با تمام قدرت آنها را به تعظيم واداريد و در فشار بگذاريد به طورى كه وقتى هركدامشان به نزديك من مىرسد ، به نفس‌نفس افتاده باشد . اولين كسى كه وارد شد ، مصرىاى بود به نام ابن خياط . همين‌كه وارد شد ، او را به تعظيم واداشتند ، و گفت : سلام بر تو اى پيامبر خدا ! و ديگران از وى تبعيت كردند .\r\nچون از حضور معاويه به در شدند ، عمرو به آنها پرخاش كرد كه خدا لعنتتان كند ، من گفتم در سلام دادن او را فرمانروا نخوانيد ، آن وقت او را پيامبر مىخوانيد ! « 1 »\r\nممكن است همين حادثه ، تخم آن مسلك فاسدى را كاشته باشد كه جمعى از هواخواهان معاويه پس از وفاتش پيش گرفتند . شمس الدين نياء مقدسى « 2 » مىنويسد :\r\nمردم اصفهان يك ابلهى و مبالغه‌پردازىاى در حق معاويه دارند . برايم مرد زاهد و متعبدى را نام بردند . از قافله‌ام جدا گشته آهنگ ديدار وى كردم و شبى را نزدش به سر آوردم و پيوسته از او سؤال كردم تا رسيدم به اين مسئله كه نظرت دربارهء صاحب « 3 » چيست ؟ بنا كرد به بد گفتن و لعنت‌كردن وى و افزود كه او مذهبى آورده است بيگانه و ناشناس . پرسيدم چه مذهب و عقيده‌اى ؟ گفت : مىگويد : معاويه پيامبر مرسل نبوده است ، پرسيدم : تو چه مىگويى ؟ گفت : همان را كه خداى عزّ و جل گفته است : ميان هيچ يك از پيامبرانش با ديگران جدايى قائل نمىشويم . ابو بكر پيامبر مرسل بود و عمر پيامبر بود ، و هرچهار خليفه را نام برد و آنگاه افزود : و معاويه نيز پيامبر بود ، گفتم : چنين مگو و\r\n\r\n\r\n","description":"","footnote":"\r\n( 1 ) . ر ك : تاريخ طبرى : 6 / 184 ؛ تاريخ ابن كثير : 8 / 140 .\r\n( 2 ) . ابو عبد اللّه محمد بن احمد شامى ( 336 - حدود 380 ) .\r\n( 3 ) . يگانه وزير شيعى ، صاحب بن عباد است كه شرح حالش را ديديم . ر ك : الغدير ( متن عربى / چ 2 ) :\r\n4 / 42 .\r\n","page_name":" 479 ","page_number":487},
  {"content":"\r\n\r\nچنين عقيده‌مند مباش . آن چهار تن خليفه بودند و معاويه شاه بود و پيامبر صلّى اللّه عليه و آله فرموده است : خلافت پس از من تا سى سال خواهد بود و سپس سلطنت . آن وقت بنا كرد به ناسزا گفتن به من ، و با اشاره به من به مردم گفت : اين مردى رافضى و بدگوى خلفاست .\r\nاگر قافله‌مان سر نرسيده بود ، مرا تكه پاره كرده بودند ، و در اين زمينه ، داستان‌هاى بسيار از آنها هست . « 1 »\r\nگرفتيم آن عده را ابهت دربار و ترس گرفته بود و حرف زدنشان را نمىفهميدند و در حال سراسيمگى و بيخودى از زبانشان درآمد كه سلام بر تو اى پيامبر خدا ! اما اين‌كه با سلطنتش ادعا مىكرد خليفه و جانشين پيامبر خداست ، اگر در پى رسيدن به مقامى بالاتر از سلطنت نبود و نمىخواست خلافت غاصبانه را نردبان وصول به مرتبهء رسالت نمايد ، چرا آنها را منع نكرد و ترسشان را نزدود تا به خود آيند و وضع را بدرستى دريابند و سخن بيراه و نابجا نگويند ؟ او كه در پى غصب مقامى بالاتر از خلافت بود ، برايش فرقى نداشت كه او را امير المؤمنين بخوانند يا خليفه يا پيامبر يا پروردگار ! مىخواست دماغ پسر نابغه را به خاك دربار خويش بمالد و به اعتراف به سلطهء جابرانه‌اش وادارد و واداشت و موفق گشت و غرور پيروزى وى را بر آن داشت كه براى قدرت و مقامش صورتى معتدل و بازنندگىاى كمتر نپسندد ، بلكه شكلى بسيار بىمورد و بىجا و بيگانه از واقعيت اختيار نمايد . پسر هند جگر خوار از آن خطاب باطل و سلام ناروا خوشش مىآيد و به كسى كه او را پيامبر مىخواند ، تندى نمىنمايد و از آن خطاب باز نمىدارد و در همان حال ، خودش حاضر نمىشود كه پيامبر اسلام را پيامبر بخواند و به رسالت بشناسد ، حتى براى تحقير و كوچك كردنش به نام مىخواندش غافل از اينكه نام والاى محمد با عظمت قرين است چه به تنهايى بيايد و چه با هزار ستايش و ثنا و تعظيم ، و رسالت با نام والايش ملازم و همجاه است . حافظان حديث و حديث شناسان گفتگويى را ثبت كرده‌اند ميان معاويه و امد بن ابد حضرمى « 2 » به اين صورت : معاويه گفت : آيا هاشم را\r\n\r\n\r\n","description":"","footnote":"\r\n( 1 ) . احسن التقاسيم فى معرفة الاقاليم 399 .\r\n( 2 ) . يكى از سالخوردگان است كه روز ملاقاتش با معاويه سيصد و شصت سال داشت . شرح حالش را ابن عساكر در تاريخ شام آورده است و نويسندگان شرح حال اصحاب نيز در فرهنگ رجالشان از او ياد كرده‌اند .\r\n","page_name":" 480 ","page_number":488},
  {"content":"\r\n\r\nديده‌اى ؟ امد بن ابد گفت : آرى ، به خدا بلند بالا و خوش صورت بود و مىگفتند : ميان دو ديده‌اش بركه‌اى است ! معاويه گفت : اميه را ديده‌ى ؟ امد گفت : آرى ، مردى كوتاه قد و نابينا بود و مىگفتند : شوم صورت است يا شر صورت است ! معاويه گفت :\r\nمحمد را ديده‌اى ؟ امد گفت : محمد كيست ؟ معاويه گفت : پيامبر خداست . امد گفت :\r\nچرا او را همان‌گونه كه خدا با عظمت و فحامت ذكر كرده ، ياد نكردى و نگفتى پيامبر خدا . « 1 »\r\n\r\nحكميت ، به چه منظور ؟\r\nآخرين تشبثى كه براى رساندن معاويه به كرسى خلافت صورت گرفت با تدبير خائنانهء عمرو عاص بود و به صورت حكميت ، و اولين تشبث و نخستين وسيله عبارت بود از بالا بردن شعار خونخواهى عثمان ، در حالى كه امير المؤمنين عليه السّلام از ابتداى كار و آغاز اختلاف با پسر هند جگرخوار و سپس در آستانهء جنگ صفين همواره پيشنهاد مىكرد براى حل اختلاف به آيات محكم و نصوص قرآن مراجعه شود « 2 » ، ولى معاويه و عمرو عاص نمىپذيرفتند . در آخر كار و هنگامى كه مىرفت كار جنگ يكسره شود ، براى نجات خود و ايجاد شكاف در جبههء حق و فريب دادن مردم پيشنهاد مراجعه به قرآن را مطرح ساختند نه براى حل شدن اختلاف در پرتو تعاليم و احكامش ، كه بر اثر آن ، حيله‌پردازى عمرو عاص و حماقت ابو موسى اشعرى وضع را آشفته‌تر كرد و آشوب داخلى را ريشه‌دارتر . در پايان اين به اصطلاح حكميت و مراجعه به قرآن ، ابو موسى اشعرى به عمرو عاص گفت : خدا ترا موفق نگرداند كه خيانت و حيله به كار بردى ، و تو سگ را مىمانى كه چه به او حمله كنى و چه نكنى ، پارس مىكند . « 3 » و عمرو عاص به او\r\n\r\n\r\n","description":"","footnote":"\r\n( 1 ) . تاريخ ابن عساكر : 3 / 103 ؛ اسد الغابة : 1 / 115 .\r\n( 2 ) . ر ك : الغدير ( متن عربى / چ 5 ) : 10 / 276 .\r\n( 3 ) . ابن قتيبه آورده است : بر تو لعنت خداست ، تو سگى بيش نيستى . ابن عبدربه : هم‌چنين بيان داشته است : خدا ترا لعنت كند . تو سگ را مىمانى .\r\n","page_name":" 481 ","page_number":489},
  {"content":"\r\n\r\nجواب داد : و تو خر را مىمانى كه كتاب مقدس بار داشته باشد ! « 1 »\r\nبدينسان ، حقيقت و حكم خدا در مورد آن اختلاف داخلى در گفتگو و كارى كه آن دو به عنوان حكميت انجام دادند ، پايمال گشت و ناديده انگاشته شد ، گفتگويى كه شيطان سياست‌پردازى با احمق بىتجربه‌اى داشت ، و همه قبول دارند كه هردو طمع به خلافت بسته بودند و حكميت را براى همين ترتيب دادند . ناطقان عراقى و سردارانش در راهنمايى اشعرى همين را به وى متذكر گشتند و نيز در تذكر به دار و دستهء منحرف شام همين واقعيات را گوشزد نمودند . مثلا ابن عباس به اشعرى مىگويد :\r\nنابغهء سياسى عرب با تو هم انجمن گشته است . معاويه هيچ خصلتى كه او را شايستهء خلافت سازد ندارد . بنابراين ، اگر حقى را كه به جانب تست ، بر پيكر باطل وى بزنى ، او را محكوم مىكنى و به مقصود مىرسى ، و اگر باطل وى به حقى كه به جانب تست ، طمع بست ، ترا آلت اجراى مقصودش مىسازد . بدان اى ابو موسى كه معاويه اسير آزاد شدهء مسلمانان است و پدرش سر فرماندهى قبايل مشرك و مهاجم به اسلام بوده است و او بدون رأى شورا و بدون بيعت داعيهء خلافت دارد . اگر در برابرت ادعا كرد كه عمر و عثمان او را به استاندارى گماشته‌اند ، راست گفته است . عمر او را به استاندارى گماشت و خود ولايت و سرپرستى او را بر عهده داشت ، چون طبيبى كه او را از آنچه دلش مىخواست ، بازمىداشت و آنچه را خوش نمىداشت ، به زور به او مىخورانيد . سپس عثمان با اتكا به نظر و كار عمر او را به استاندارى گماشت و بسا كسانى كه توسط آن دو به استاندارى گماشته شده‌اند و ادعاى خلافت ننموده‌اند . البته ، توجه داشته باش كه عمرو عاص در زير هرچه كه ترا خوش مىآيد ، شرى برايت پنهان دارد . هرچه را فراموش كردى اين را از ياد مبر كه با على همان جماعتى بيعت كرده است كه با ابو بكر و عمر و عثمان بيعت كرده و آن بيعت ، بيعت هدايت و منطبق با دين است ، و وى جز با\r\n\r\n\r\n","description":"","footnote":"\r\n( 1 ) . الامامة و السياسة : 1 / 115 ؛ كتاب صفين 628 . العقد الفريد : 2 / 291 ؛ تاريخ طبرى : 6 / 40 ؛ مروج الذهب : 2 / 22 ؛ الكامل ، ابن اثير : 3 / 144 ؛ شرح ابن ابى الحديد : 1 / 198 .\r\n","page_name":" 482 ","page_number":490},
  {"content":"\r\n\r\nسركشان نافرمان و بيعت شكنان نجنگيده است . « 1 »\r\nاحنف بن قيس به او مىگويد :\r\nآن جماعت را دعوت كن كه به فرمان على درآيند و اگر نپذيرفتند ، از آنها بخواه كه مردم شام هركس از قريش عراق را مىخواهند برگزينند و از قريش شام هركه را دوست مىدارند . « 2 »\r\nشريح بن هانى به اشعرى مىگويد :\r\nمردم عراق اگر معاويه برايشان حاكم شود ، زنده نخواهند ماند ، اما مردم شام اگر على حاكمشان شود ، برايشان خطرى نخواهد بود . بنابراين ، دربارهء آن مسئله با توجه دقيق به اين حقيقت بينديش و نظر بده . تو سابقا در حوادث كوفه و جنگ جمل مردم را از پيوستن به على باز مىداشتى ، و اگر اينك كارى شبيه آن از تو سرزند ، آن گمان كه به تو مىرفت ، به يقين خواهد پيوست و اميدى كه به تو مىرفت ، مبدل به يأس خواهد گشت .\r\nآنگاه اين ابيات را سرود :\r\n- اى ابو موسى ! بدترين دشمن را در برابرت نهاده‌اند ، فدايت شوم عراق را ضايع مساز .\r\n- حق اهل شام را بده و حق را از ايشان بستان ، زيرا امروز هرچند آهسته روان باشد ، چون ديروز خواهد گذشت .\r\n- و فردايى خواهد آمد با حوادثش ، روزگار چنين است و با نيكبختى و بدبختى قرين .\r\n- مبادا عمرو ترا بفريبد كه عمرو هميشه دشمن خداست .\r\n- و حيله‌هايى به كار مىبندد كه عقل را حيران مىگرداند ، حيله‌هايى كه در لفافهء ظاهرى آراسته پيچيده است .\r\n- معاويه را چون مقتدا و پيرى كه سرفراز است ، مگردان و چنين اعتبارى به او مده و چنانش شمار . « 3 »\r\n\r\n\r\n","description":"","footnote":"\r\n( 1 ) . شرح ابن ابى الحديد : 1 / 195 .\r\n( 2 ) . الامامة و السياسة : 1 / 99 ؛ نهاية الادب : 7 / 239 ؛ شرح ابن ابى الحديد : 1 / 196 .\r\n( 3 ) . الامامة و السياسة : 1 / 99 ؛ كتاب صفين 614 ، 615 ؛ شرح ابن ابى الحديد : 1 / 195 .\r\n","page_name":" 483 ","page_number":491},
  {"content":"\r\n\r\nاز طرف ديگر ، معاويه اينطور عمرو عاص را راهنمايى و براى مذاكرات حكميت آماده مىسازد ، به او مىگويد :\r\nاگر ترا با مردم عراق ترساند و تهديد كرد ، او را با شام تهديد كن ، و اگر با مصر تهديدت كرد ، با يمن تهديدش كن ، و اگر با على تهديدت كرد ، با معاويه تهديدش كن .\r\nعمرو عاص از او مىپرسد : به نظر تو اگر اسم على را آورد و از پيشاهنگى در ايمان به اسلام و هجرت ياد كرد و از اتفاق مردم بر سر خلافت وى ، چه بايد بگويم ؟ مىگويد : هر چه مصلحت مىدانى و مىخواهى . « 1 »\r\nاين وصف گويايى از جريانات آن زمان است و بيان روشنى از واقعيات آن‌كه به وضوح مىرساند نيت و منظور عراقيان و شاميان از كشمكش و جنگى كه داشته‌اند ، چه بوده است و هريك خلافت را براى رئيس خويش مىخواسته و در همين راه بوده كه در جريان حكميت - به حق يا ناحق - خلع و تثبيت از طرف آن دو نفر به عمل آمده و گفتگوى عمرو عاص و ابو موسى كه بر سر همين دور مىزده است و در اثنايش هيچ سخنى از خود عثمان و خونخواهى او به ميان نيست و فقط بر سر اين است كه چه كسى خلافت بايد بكند و چون اساس كار تجديدنظر در مسئلهء خلافت و تعيين آن بوده ، به هنگام نوشتن صلحنامه كلمهء امير المؤمنين از جلو اسم مولاى متقيان و امير مؤمنان امام على عليه السّلام برداشته شده است .\r\nاز مطالبى كه تحت عناوين ششگانهء اخير آمد ، ماهيت جريانات بدقت روشن گشت و شكى نماند كه معاويه در پى خلافت بوده است ، نه در پى خونخواهى عثمان ، و اين جز وسيلهء تحقق آن آرزوى باطل و منظور ناروا بيش نبوده است .\r\nبنابراين ، ابن حجر چه مىگويد و چگونه با قاطعيت اظهار نظر مىنمايد كه كشمكش ميان امام و پسر هند جگرخوار ربطى به خلافت نداشته و منحصر به خونخواهى عثمان بوده است ؟ اين را مىگويد تا جنايات و تبهكارى آن مردك را توجيه و تبرئه نمايد كه براى برآوردن شهوات و مطامعش هفتاد هزار نفر را به خاك و خون كشيده است و\r\n\r\n\r\n","description":"","footnote":"\r\n( 1 ) . الامامة و السياسة : 1 / 99 .\r\n","page_name":" 484 ","page_number":492},
  {"content":"\r\n\r\nپنداشته كسى به حسابش نخواهد رسيد و هيچ پژوهندهء دقيقى پيدا نخواهد شد كه دلايل قاطع و روشنگر تاريخى را به رخش بكشد يا خجالت نكشيد از اينكه محققى پيدا شود و آبرويش را ببرد ، و نيز از صحنهء رستاخيز و ايستادن در برابر محكمهء عدل الهى هراسى به خود راه نداده و ندانسته كه خداى قهار و دادگستر در كمين اوست تا به حسابش برسد .\r\nبحث خود را با سخن باقلانى پايان مىدهيم آنجا كه مىگويد : بستن پيمان بيعت امامت با شخصى بدين مضمون كه جمعى را در ازاى قتل يك تن به قتل رساند ، بدون شك خطايى نارواست ، زيرا وى در اين كار به استناد اجتهاد و استنباط شخصى عمل مىكند و به رأى خويش ، و حال آنكه ممكن است استنباط و اجتهاد زمامدارى بر اين تعلق گيرد كه قتل جمعى را در ازاى يك تن جايز نداند و اين نظر و رأى بسيارى از فقهاست ، يا ممكن است زمامدارى چنين رأى و نظرى داشته باشد ، ولى بعدا از اين نظر برگردد . بنابراين ، بستن پيمان حكومت با كسى بدين مضمون كه فقط قانون كيفرى را به موجب يكى از مذاهب اسلامى اجرا كند ، عقدى فاسد و باطل است و كسى كه آن را بسته و با آن موافقت نموده است ، ملزم به آن نيست . « 1 »\r\nوانگهى اگر مسلم باشد كه على از كسانى است كه كشتن جمعى را در ازاى يك تن جايز مىدانند ، نمىتواند همهء كسانى را كه در قتل عثمان دست داشته‌اند ، بكشد مگر اينكه قبلا يكايك آنها را مشخص و با دليل و شهادت محكوم كرده باشد و ضمنا اولياى مقتول به محضر او آمده از او تقاضاى خونخواهى پدر و ولى خويش را كرده باشند و نيز در شمار كسانى نباشند كه به عقيدهء وى سركش و تجاوزكار داخلىاند و از جمله كسانى كه احقاق حقشان لازم و واجب نيست مگر آنگاه كه سر به فرمان حكومت درآورند و سركشى و تجاوزكارى دست بكشند ، و نيز امام استنباط كند كه كشتن كشندگان عثمان به بىنظمى و آشوبى سهمگين نمىانجامد كه فسادش به اندازهء قتل عثمان يا سهمگين‌تر از آن است و به تأخير انداختن كيفر تا هنگام امكان آن و تحقيق بيشتر و دقيق در امرش بيشتر به مصلحت امت است و براى حفظ وحدت ضرورىتر و از آشوب و فساد دور تر است و سبب مىشود كه بىگناهى به كيفر نرسد و آنان كه در قتل عثمان دستى\r\n\r\n\r\n","description":"","footnote":"\r\n( 1 ) . التمهيد 231 .\r\n","page_name":" 485 ","page_number":493},
  {"content":"\r\n\r\nنداشته‌اند ، پايشان به ميان نيايد .\r\nاينها همه امورى است كه امام را در اجراى قانون كيفرى و احقاق حق ملزم مىداشته است و كسى حق ندارد با شخصى بيعت امامت ببندد به اين شرط كه يكى از موارد قانون كيفرى را با عجله و شتاب به اجرا گذارد و در آن مورد بنا به نظر عامهء مردم عمل كند ، و نه كسى حق دارد امامتى بدين شرط را بپذيرد .\r\nبنا بر آنچه گذشت ، بايد اين روايت « 1 » را گرچه سندش صحيح باشد ، دور انداخت . اگر هم آن دو نفر با اين شرط بيعت كرده باشند و وى آن را پذيرفته باشد ، كارى خطا صورت گرفته است و در عين حال ، خدشه‌اى در امامت وى وارد نمىسازد ، زيرا پيمان بيعت امامتش قبلا و پيش از بيعت اين دو منعقد گشته است و اين شرط بىاعتبار و بىاثر بوده است ، چون چنين اشتباهى از امامى كه امامتش ثابت و برقرار گشته خطايى نيست كه خلعش را لازم آورد يا وظيفهء فرمانبردارى مردم را در برابرش از آنان سلب نمايد و حق حاكميتش را زايل گرداند .\r\n\r\nاستدلال‌هاى سست و مردود\r\nابن حجر به تقليد از پيشينيانش كار توجيه جنايات و گناهان معاويه را ادامه داده و در بهانه تراشى و تصحيح خلافت معاويه بسيار سخن گفته و تلاش ورزيده و حقه بازى را به گستاخى كشانده است و همهء آنچه را كه نوشته ، دو مطلب بيش نيست : 1 - همهء جناياتى كه معاويه مرتكب گشته از لشكركشىهاى تجاوزكارانه و خونريزى و قتل و غارت و بىناموسى و قيام عليه خليفهء وقت و كشتن هزاران مسلمان « 2 » كه در ميانشان سيصد و چند\r\n\r\n\r\n","description":"","footnote":"\r\n( 1 ) . روايتى كه مىگويد طلحه و زبير گفتند : با تو بدين شرط بيعت كرديم كه كشندگان عثمان را اعدام كنى .\r\n( 2 ) . نصر بن مزاحم مىنويسد : تلفات اهالى شام در صفين چهل و پنجهزار بود و تلفات عراقيان بيست و پنجهزار . كتاب صفين 643 . ابن كثير همين را در تاريخ خود : 7 / 274 آورده و افزوده است كه اين را ديگران هم گفته‌اند و ابو الحسن بن البراء مىافزايد كه در ميان عراقيان بيست و پنج مجاهد بدرى بود .\r\nابن شحنه در روضة المناظر كه در حاشيهء الكامل فى التاريخ : 3 / 191 آمده و نيز مؤلف تاريخ الخميس :\r\n2 / 277 شمارهء كشتگان صفين را نوشته‌اند .\r\n","page_name":" 486 ","page_number":494},
  {"content":"\r\n\r\nتن از شركت‌كنندگان در بيعت شجره و جماعتى از مجاهدان بدر « 1 » و گروهى از مهاجران و انصار و عده‌اى بسيار از اصحاب عادل و نيك رو و يا تابعان نيكو سيرت بوده‌اند ، همهء اينها را با استناد به اجتهاد و استنباط فقهى خويش روا دانسته است .\r\nابن حجر مىپندارد چنين توجيهات مسخره‌اى مىتواند ارتكاب گناهانى را كه قرآن و سنت به وضوح مشخص كرده‌اند ، كار درستى جلوه دهد و مرتكبش را تبرئه نمايد . او گمان مىكند همين‌كه پردهء قدس و عفافى به عنوان مجتهد بودن به گرد معاويه كشيد ، هر گناهى را كه مرتكب شده و لكهء هرجنايتى را كه بر دامن داشته باشد ، رفع و رجوع خواهد كرد و ديگر هركارى بر خلاف قرآن و سنت كرده ، عمل شرعى و طبق اجتهاد و فتواى شخصى خواهد بود و نام گناه و جنايت و نافرمانى در برابر خدا و پيامبر صلّى اللّه عليه و آله بر آن نمىتوان نهاد ! او نمىداند يا خود را به نادانى مىزند كه چنين اجتهاد و استنباطى نادرست كه مخالف نص صريح قرآن و سنت باشد ، بىارزش و بىاعتبارست و اساسا اجتهاد و استنباط نام ندارد . ابن حجر شنيده كه انسان مىتواند بر خلاف اجتهاد مجتهدان ، اجتهاد و استنباط نمايد ، لكن ندانسته كه ديگر بر خلاف حكم خدا و پيامبر صلّى اللّه عليه و آله نمىتوان اجتهاد و اظهار رأى كرد !\r\nبارى ، ابن حجر و كسانى كه پيش از او به اين توجيهات و بهانه تراشىها جهت تبرئهء معاويه پرداخته‌اند و كسانى كه پس از او چنين كرده‌اند « 2 » ، پنداشته‌اند اجتهاد و استنباط احكام فقهى كارى بىضابطه و بىقاعده است - نه آنكه اصول و قواعد و ضوابطى داشته باشد كه اگر طبق آنها عمل نشد ، باطل و نادرست باشد - و نيز كارى است كه به دلخواه صورت مىگيرد و آراى اجتهادى چندان ممتد و سازگار است كه با هرهوس و خواهشى جور درمىآيد و چنان است كه به وسيله‌اش مىتوان خلافكارى و گناه ورزى خالد بن وليد را توجيه و تبرئه كرد و گفت كه طبق اجتهادش آن فجايع را در حق قبيلهء بنى حنيفه و رئيس پاكدامن و نيكوكارش مالك بن نويره مرتكب گشته و خون بىگناهان را ريخته و با\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 1 ) : 9 / 359 .\r\n( 2 ) . امثال شيخ على قارى و خفاجى در دو شرحى كه بر الشفاء : 3 / 166 نوشته‌اند .\r\n","page_name":" 487 ","page_number":495},
  {"content":"\r\n\r\nهمسر مسلمانى خيانتكارانه همبستر شده است « 1 » ، و نيز گفت كه ابن ملجم مرادى « 2 » كه بنا به فرمايش پيامبر راستگو و امين ، نگونسارترين موجود همهء نسل‌هاى پس از پيامبر صلّى اللّه عليه و آله است ، طبق اجتهادش دست به وحشتناك‌ترين گناهان زده و حرمت گرامىترين مقدسات اسلامى را رعايت نكرده و خون خليفهء بر حق و پيشواى پارسايان را در محراب پرستش ريخته و مجسمهء فضيلت و تقوا را واژگون كرده و آن را كه خدا و پيامبرش بسيار ستوده‌اند و قرآن نفس پيامبرش شمرده است ، كشته و امت اسلام و بشريت را از فيض دانش و حكومتش محروم گردانيده است ، و چون طبق اجتهادش بوده ، پس هيچ گناهى نكرده و بر صواب بوده است !\r\nمحمد بن جرير طبرى در تهذيب مىنويسد : سيره نويسان متفقند بر اينكه على دستور داد قاتلش را به كيفر قتلش بكشند و از مثله كردنش برحذر داشت . و در ميان امت اختلافى بر سر اين نيست كه ابن ملجم طبق اجتهاد و تفسيرش و به تصور اينكه كار درستى مىكند ، على را كشته است و به همين لحاظ است كه عمران بن حطان مىگويد :\r\n- زهى به ضربه‌اى كه پرهيزكارى زد و منظورى جز اين نداشت كه رضاى پروردگار آسمان را دريابد .\r\n- من دربارهء وى مىانديشم و در نتيجه مىبينم كه وى در آستان خدا از همهء آدميان گرانبارتر است . « 3 »\r\nبا همين اجتهاد و مجتهد بودن ، ابو غاديهء فزارى « 4 » قاتل عمار ياسر را تبرئه مىكنند ، عمار ياسرى كه خدا و پيامبر او را ستوده‌اند و اين حديث پيامبر صلّى اللّه عليه و آله كه به وى مىفرمايد :\r\nترا دار و دستهء تجاوزكاران داخلى مىكشد ، چنان كه در همين كتاب گذشت « 5 » ، حديث ثابت و صحيح شمرده شده است ، و نيز دامن عمرو عاص « 6 » از آلايش حيله‌اى كه در\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 1 ) : 156 - 168 .\r\n( 2 ) . ر ك : الغدير ( متن عربى / چ 2 ) : 1 / 323 .\r\n( 3 ) . سنن بيهقى : 8 / 58 ، 59 .\r\n( 4 ) . ر ك : الغدير ( متن عربى / چ 2 ) : 5 / 328 .\r\n( 5 ) . همان : 9 / 21 .\r\n( 6 ) . ر ك : تاريخ ابن كثير : 7 / 283 .\r\n","page_name":" 488 ","page_number":496},
  {"content":"\r\n\r\nجريان حكميت به كار برد و به امت محمد صلّى اللّه عليه و آله خيانت كرد و وحدت و قدرتش را برهم زد ، پيراسته مىشود ، كسى كه مولاى ما امير المؤمنين دربارهء او و همكارش فرمود :\r\nهان ! اين دو مردى كه به عنوان حكم برگزيديد ، حكم قرآن را پشت سر افكندند و آنچه را قرآن ابطال كرده ، احيا نمودند و هريك از پى دلخواه خويش رفتند بىارشادى از خدا ، تا در نتيجه بدون حجتى آشكار يا به استناد سنتى كه بدان عمل شده باشد ، داورى نمودند و در داورى و حكميت خويش اختلاف پيدا كردند و هردو بيراهه رفتند . بر اثر آن ، خدا از آن دو بيزار گشت و پيامبرش و مؤمنان نيكوكار نيز .\r\nهمين اجتهاد و مجتهد بودن دستاويزى گشته براى تبرئهء يزيد سركش و ديكتاتور از همهء تبهكاريهايش « 1 » ، از قتل عام خاندان پيامبر صلّى اللّه عليه و آله و كشتن ذريه و بازماندگانش و به اسارت بردن زنان محترم دودمانش تا ديگر جناياتى كه هركس نگاهى به سياههء اعمالش بيندازد ، بيدرنگ بر او لعنت خواهد فرستاد و از او بيزارى خواهد جست ، دستاويزى براى پاك‌كردن دامن آلودهء آنها كه از بيعت با امام امير المؤمنين على عليه السّلام خوددارى ورزيدند « 2 » ، در حالى كه همهء شرايط بيعت خلافت در وى جمع بود و بر آنان واجب مىنمود كه دست بيعت دهند ، و چون خوددارى نمودند و امام زمان خويش را نشناختند ، به حال جاهليت از دنيا رفتند . اين اجتهاد نيز دستاويزى گشته براى تبرئهء آن چند حاكم نخستين كه به لغزش‌هاى دينى و فقهىشان در جلدهاى ششم تا نهم اشاره رفت ، با بهانه‌ها و توجيهاتى كه بدتر از خود آن لغزشها بوده و لوث‌كردن خيلى از گناهان و انحرافات و فجايع مشابه اينها را در پى داشته است .\r\nوانگهى موارد بسيارى هست كه در آن اجتهاد صورت گرفته است ، ولى بدان اجتهادات هيچ اعتنايى نمىشود و آن آراى اجتهادى و موضع‌گيرىهايى كه بر اساسش شده ، چون بر خلاف تمايل و دلخواه جماعتى بوده است ، بىاعتبار و بىقدر شمرده مىشود . اين گونه اجتهادات در نظر آن جماعت نمىتواند از مخالفان عثمان كه صحابهء\r\n\r\n\r\n","description":"","footnote":"\r\n( 1 ) . ر ك : تاريخ ابن كثير : 8 / 223 و 13 / 10 ، در همين‌جا سخن ابو الخير قزوينى آمده كه : يزيد امامى مجتهد بوده است !\r\n( 2 ) . ر ك : المستدرك ، حاكم : 3 / 115 - 118 .\r\n","page_name":" 489 ","page_number":497},
  {"content":"\r\n\r\nعادل و راسترو و برجسته‌ترين مهاجران و انصار و زبدهء مجتهدان هستند و قرآن و سنت را از شخص پيامبر صلّى اللّه عليه و آله آموخته‌اند ، رفع اتهام نمايد و مايهء تبرئه و پاكى دامنشان به حساب آيد ، و اينها در نظر ابن حزم كه تبهكارترين فرد ، يعنى ابن ملجم را به بهانه و به ادعاى مجتهد بودنش از كشتن امام على بن ابى طالب تبرئه مىنمايد ، زشتكارانى ملعون و آشوبگر مسلح و خونريز و آدمكش عمدى هستند « 1 » و در نظر ابن تيميه جمعى هستند كه عليه حكومت قانونى قيام و در كشور تبهكارى كرده‌اند ، چنان كه مىگويد : او را مشتى تجاوزكار و ستمگر كشتند و همهء آنها كه در پى قتل عثمان بودند ، نه‌تنها خطاكار ، بلكه ستمكار و تجاوزكار مسلح و بيدادگر بودند « 2 » ، و در نظر ابن كثير جمعى سبكسر و بىسر و پايند و بدون شك از جملهء تبهكاران روى زمين و تجاوزكاران و نابخردانى لجباز و خائنانى ستمگر و تهمت زن هستند كه عليه پيشواى شرعى قيام كردند « 3 » ، و در نظر ابن حجر تجاوزكارانى دروغپرداز و ملعون و پرخاشگرند كه نه‌تنها فهم و شعور ، بلكه عقل ندارند . « 4 »\r\nاگر رأى اجتهادى وضع معينى و ارزش و اعتبار ثابتى داشته باشد ، بايد رأى اجتهادى همهء مجتهدان را حائز آن دانست ، نه اينكه يكى را قدر نهاد و ديگرى را بىاعتبار شمرد و ميان مجتهدان تبعيض و تميز قائل گشت . اگر اجتهاد قابل احترام و تبعيت است ، چرا براى رأى اجتهادى امام امير المؤمنين على بن ابى طالب عليه السّلام در مورد متهمان قتل عثمان احترام و اعتبارى قائل نگشتند و نظر امام را كه مىگفت مصلحت اقتضا مىكند كه رسيدگى به متهمان قتل عثمان به تأخير افتد و در موقع مناسب به موجب قرآن و سنت به آن حادثه رسيدگى شود ، نپذيرفتند ؟ چرا به اجتهاد وى اعتنا ننمودند و آتش جنگ‌هاى جمل و صفين را كه جنگ حروريين دنباله‌اش بود ، عليه وى برافروختند و رأى حضرتش را كه به حكم نص پيامبر صلّى اللّه عليه و آله دروازهء شهر دانش مصطفوى و سرآمد قاضيان امت است به هيچ نشمردند ، اما نظر اجتهادى عثمان را كه عبيد اللّه بن عمر قاتل هرمزان و دختر\r\n\r\n\r\n","description":"","footnote":"\r\n( 1 ) . الفصل ، ابن حزم : 4 / 161 .\r\n( 2 ) . منهاج السنة : 3 / 189 ، 206 .\r\n( 3 ) . تاريخ ابن كثير : 7 / 176 ، 186 ، 187 .\r\n( 4 ) . الصواعق المحرقة 67 ، 68 ، 129 .\r\n","page_name":" 490 ","page_number":498},
  {"content":"\r\n\r\nابو لؤلؤه - آن دو بىگناه - را مورد عفو قرار داده ، معتبر مىشمارند ؟ اگر خليفه حق داشته باشد قاتلى را كه خون ناحقى ريخته عفو كند ، چرا اين حق و اختيار به مولاى ما امير المؤمنين در مورد انقلابيونى كه به وى پناه آورده بودند ، داده نشد با توجه به اينكه معلوم نبود امام چه رأيى و حكمى دربارهء آنان صادر خواهد كرد . آيا چون قاتلش مشخص نيست ، ديهء مقتول را از خزانهء عمومى خواهد پرداخت همان‌طور كه در مورد اربد فزارى عمل كرد « 1 » ، با آنان را مجتهد مىداند كه چنان هم بودند ، مجتهدانى كه ممكن است نظرى درست يا خطا داشته باشند ، و يا رسيدگى به آن را موكول خواهد كرد به استقرار خلافتش و برقرارى آرامش و امنيتى كه لازمهء حل و فصل امور است ؟ مسلم است كه امام عليه السّلام هريك از اين آراء را اتخاذ مىكرد ، برايش اشكالى نداشت ، اما آن جماعت بيراه شمشير بركشيدند و به جنگى تجاوزكارانه عليه خليفه و امام وقت برخاستند و خواستند كه حق و قانون تابع دلخواهشان شود و در پى اين مقصود ، جنگى برپا كردند كه طى آن دهها هزار سر از پيكر جدا گشت و هزاران بىگناه به خاك و خون كشيده شد و خونهاى ناحق بر زمين ريخت . مىپرسيم : آنان با چه اجتهادى به چنين تبهكارىاى دست زدند و به تفرقه و پراكندگى صفوف امت پرداختند و مسئوليت بىنظمى و خونريزى را به گردن گرفتند و تخم آشوب و فتنه پراكندند و به فتنه و گمراهى فرو افتادند .\r\nاز اجتهادات مسخره و عجيبى كه در قرون پيشين صورت گرفته ، اينهاست كه گفته‌اند دشنام دادن به امير المؤمنين على عليه السّلام و هرصحابىاى كه از حضرتش پيروى كند ، جايز است و هركس حق دارد آنان را لعنت كند و در نماز و خطبهء جمعه و جماعت و از فراز منبر و در قنوت به ايشان ناسزا بگويد و در انجمن‌ها آشكارا دشنامشان دهد و هيچ قابل سرزنش و تعقيب نباشد ، حتى بالاتر از آن ، اجرى هم ببرد ، چون مجتهدى خطاكار است ، هرچند آدمى بىسر و پا و بىسواد و بيابانگرد باشد و از علوم و معارف و درس و بحث بىبهره ، اما على و شيعه و پيروانش حق ندارند از ظلم و ستمهايى كه بر آنان رفته ،\r\n\r\n\r\n","description":"","footnote":"\r\n( 1 ) . ر ك : كتاب صفين 106 ؛ شرح ابن ابى الحديد : 1 / 279 .\r\n","page_name":" 491 ","page_number":499},
  {"content":"\r\n\r\nكلمه‌اى بر زبان بياورند و دشمنان خويش را چنان كه هستند ، وصف نمايند و بديها و تبهكارىهاشان را برشمارند ، و حال آنكه خداى متعال مىفرمايد : خدا دوست نمىدارد صدايى به بدگويى برآيد مگر از آن كسى كه ستم‌ديده باشد « 1 » ، و هيچ‌يك از ايشان - هر چند در همهء علوم متبحر باشد و مجتهدى عالى مقام - حق ندارد چنين كارى به استناد اجتهادش بكند ، و اگر كسى از ايشان سخنى ناروا به آن ستمگران و تبهكاران گفت ، مستوجب كشتن و بستن و شكنجه و تبعيد است و به اجتهادش ، خواه درست باشد و خواه اشتباه ، اعتنايى نبايد كرد ، و بر همين اساس عمل كرده‌اند آن جماعت از روز نخست و همان وقت كه بناى ستم و انحراف نهاده شد تا به امروز . به فرهنگ‌هاى شرح حال رجال و به تاريخ مراجعه كنيد ، ملاحظه خواهيد كرد كه بر اين سخن دو شاهد عادلند و دو گواه راست . فرارويتان سخن ابن حجر هست كه در موضوع لعنت‌كردن بر معاويه مىگويد : در مورد اينكه بعضى بدعت خواهان به او دشنام مىدهند و لعنت مىفرستند ، سرمشقى هست از ابو بكر و عمر و عثمان و بيشتر اصحاب . بنابراين ، حرف آنها قابل اعتنا نيست و نمىتواند اساس كار قرار گيرد و اين حرف از جماعتى سر زده است كه احمقند و نادان و نافرمان كه خدا التفاتى به آنها ندارد به اينكه در چه وادىاى سرگشته و گمراهند و خدا لعنتشان كرده و خوارشان گردانيده به بدترين شكلى ، و اسلحهء اهل سنت را كه حجت‌هاى مستحكم و برهان‌هاى قاطع در رد بدگويى به ائمه و پيشوايان برجسته و ممتاز دارند ، بر سرشان مسلط كرده است . « 2 »\r\nمىدانيد ابن حجر چه كسى را لعنت مىكند و دشنام مىدهد و ناسزاهايش متوجه چه كسى است ؟ حديث لعنت فرستادن رسول خدا صلّى اللّه عليه و آله بر معاويه را به ياد آوريد و احاديث لعنت‌كردن امير المؤمنين على عليه السّلام به معاويه را و لعنت‌هايى را كه در قنوت در نمازش بر او مىكرد و لعنت‌كردن ابن عباس و عمار ياسر و محمد بن ابى بكر را و نفرينى را كه ام المؤمنين عايشه در تعقيبات نمازش مىكرده و ديگر اصحاب تا روشن شود كه لعنت و دشنام ابن حجر متوجه كيست ! خودتان قضاوت كنيد .\r\n\r\n\r\n","description":"","footnote":"\r\n( 1 ) . نساء 4 / 148 .\r\n( 2 ) . الصواعق المحرقة 132 .\r\n","page_name":" 492 ","page_number":500},
  {"content":"\r\n\r\n\r\nاجتهاد چيست ؟\r\nدر اينجا همچنين بايد معنى اجتهاد را فهميد و مفهومش را دريافت و در نظر داشت ، اجتهادى كه به استنادش ريختن خون‌هاى بسيار روا دانسته شده است و در راهش هزاران هزار بىگناه به خاك و خون كشيده شده‌اند و ناموس‌ها بر باد داده شده و حرمت‌ها پايمال گشته و احكام و قوانين دگرگون شده و مفهومش را چندان توسعه داده‌اند كه چيزى نمانده به استنادش شريعت را زير و رو كنند و هركار و رويه و حكم جاهلى را مقبول و روا بشمارند و پيوند دين را بگسلند و رشته‌اش را از گردن فروگذارند .\r\nبعد ، ببينيم آيا اجتهاد چيزى است كه به وسيله‌اش سنن پيروى شده و جارى را كه قابل تبديل نيست ، مىتوان تغيير داد و احكام مسلم اسلام را لغو كرد ؟ آيا مجتهد بودن خصيصه‌اى است كه خدا به عوام الناس و بىسوادها ارزانى مىدارد تا هرطور دلشان خواست عمل كنند ؟ يا نه ، اصول و حساب و كتابى دارد و تابع شرايط و قواعدى است .\r\nمجتهد در چهار چوب قرآن و سنت و تفكر و استنباط خردمندانه عمل مىكند يا حداكثر - به فرض كه نظر آن جماعت را كه اجتهاد در برابر نص را جايز مىدانند ، منظور داريم - در چهار چوب تأويلات صحيح . آيا اجتهاد در محدودهء اين مصادر و عوامل صورت مىگيرد يا نه ، حساب و كتاب و شرايط و قواعدى ندارد و هربيابانگرد بىسوادى حق دارد به كار اجتهاد بپردازد ؟ من گمان نمىكنم عالمى چنين چيزى را اجتهاد بنامد و كار درستى بداند . علماى معروف و برجسته دربارهء اجتهاد چنين گفته‌اند :\r\nآمدى مىگويد : اجتهاد در لغت به معنى نهايت سعى و كوشش در انجام كارى پر مشقت مبذول داشتن است . به همين جهت ، نمىگويند در بر داشتن ريگى جهد يا اجتهاد نمود ، يا نمىگويند در حمل دانه‌اى جهد يا اجتهاد ورزيد . در اصطلاح علماى اصول ، اجتهاد در مورد كارى خاص به كار مىرود با نهايت سعى و كوشش در جستجوى تصورى از يك حكم شرعى ، به طورى كه احساس شود بيش از آن امكان ندارد . مجتهد به كسى گفته مىشود كه متّصف به صفت اجتهاد باشد و دو شرط دارد : اول اينكه از وجود پروردگار متعال آگاه باشد و از صفات واجبش و كمالاتى كه درخور آن است ، و\r\n\r\n","description":"","footnote":"","page_name":" 493 ","page_number":501},
  {"content":"\r\n\r\nبداند كه او واجب الوجود است به خودى خود و فى حد ذاته ، وحى است و عالم و قادر و مريد متكلّم ، تا بر اين اساس بتوان به تصور آورد كه پروردگار تعيين تكليف و وظيفه مىكند و قانون مىگذارد و حكم مىكند ، و نيز پيامبر را باور داشته باشد و شريعتى را كه با معجزات و آيات درخشان اظهار و ارائه نموده ، راست داند تا احكامى كه به وى اسناد مىدهد ، حكم حقيقى باشد . لازم نيست دقايق علم كلام و عقيده‌شناسى را بداند و چون متكلمان و عقيده‌شناسان نامى در اين علم متبحر باشد ، بلكه كافى است علمش در اين زمينه متكى به دلايل تفضيلى باشد ، به طورى كه بتواند آن دلايل و عقايد را تقرير و تحرير نمايد و انتقادات و رديهء شبهه آوران را رد كند و بگويد ، همان‌گونه كه رسم علماى اصول بلند پايه و سترگ هست ، يا دلايل اين امور را نه تفصيلا ، بلكه اجمالا بداند . شرط دوم اينكه مدارك احكام شرعى و انواع آن را بداند و بشناسد و نيز روش‌هاى اثبات آن و وجوه دلالت‌هاى آن را و اختلاف مراتب و شرايط اعتبار آن را به شرحى كه آمد ، و بداند وقتى آن مدارك با يكديگر تعارض داشتند ، چگونه و از چه جهات يكى را بر ديگرى ترجيح مىدهند و چگونه احكام را از آنها نتيجه‌گيرى مىكنند و برمىآورند ، و نيز بتواند آنها را بنويسد و تقرير نمايد و اعتراضات و اشكالات وارده را رفع كند . اين جمله را وقتى مىتواند كه راوىشناس باشد و عالم در شناخت روش‌هاى جرح و تعديل و تميز صحيح از سقيم ، همانند احمد بن حنبل و يحيى بن معين ، و شرايط و شأن نزول آيات را بداند و ناسخ و منسوخ را در زمينهء آيات مربوط به احكام تميز دهد و لغت‌شناس و عالم نحو باشد . البته ، لازم نيست در لغت دانى مثل اصمعى باشد يا در علم نحو مثل سيبويه و خليل ، بلكه همين قدر كه از اوضاع عرب و رسم و عادتشان در خطاب و گفتگو اطلاع داشته باشد ، به اندازه‌اى كه به دلالت الفاظ قادر آيد و مطابقه و تضمين و التزام ، مفرد و مركب ، كلى و جزئى ، حقيقت و مجاز ، تواطى و اشتراك ، ترادف و تباين ، نص و ظاهر ، عام و خاص ، مطلق و مقيد ، منطوق و مفهوم ، اقتضاء و اشاره ، تنبيه و ايماء و امثال آن را كه به شرح آمد و استنباط حكم از دلايلش بدان منوط و مشروط است ، بشناسد و تميز دهد .\r\nاينها شرط ضرورى است براى مجتهد مطلق ، مجتهدى كه عهده‌دار صدور حكم و\r\n\r\n","description":"","footnote":"","page_name":" 494 ","page_number":502},
  {"content":"\r\n\r\nفتوا در همهء مسائل فقهى مىشود ، لكن در مورد اجتهاد در پاره‌اى از آن مسائل كافى است آنچه را متعلق به همان يك يا چند مسئله است ، بداند و آنچه را كه براى استنباط حكم و فتوا دربارهء آن يك يا چند مسئله لازم است ، و چنانچه از مطالب مربوط به ديگر مسائل فقهى اطلاعى نداشته باشد ، لطمه‌اى به كار و صلاحيتش نمىزند . همچنين مجتهد مطلق ممكن است در مورد مسائل بسيارى مجتهد ، ولى در مورد ديگر مسائل بىاطلاع باشد . به همين جهت ، شرط مفتى شدن اين نيست كه همهء مسائل فقهى و مداركش را بداند ، چه اين در حدود امكانات انسان نيست و به همين سبب ، از مالك نقل شده كه از او دربارهء چهل مسئله نظر خواستند و وى در مورد سى و شش مسئله اظهار بىاطلاعى كرد و گفت : نمىدانم . اجتهاد در مورد مسائلى صورت مىگيرد و آن احكام شرعى كه دليلش ظنى باشد . اينكه گفتيم احكام شرعى ، براى اين بود كه آنها را از قضاياى عقلى و لغوى و امثال آن جدا كرده باشيم . اينكه گفتيم دليلش ظنى باشد ، براى اين بود كه تا از آنچه دليلش قطعى است - مثل عباداتى چون خمس كه محل اجتهاد نيست و هركه در موردش خطا كند ، گناهكار خواهد بود - جدا باشد ، و مسائل مورد اجتهاد امورى است كه اگر كسى در موردش اجتهاد و استنباط خطا داشته باشد ، گناهكار نخواهد بود . « 1 »\r\nشاطبى در اين باب مطالبى دارد كه خلاصه‌اش اين است : اجتهاد بر دو نوع است :\r\nيكى اجتهاد وابسته به تحقق مناط ، و اين اجتهادى است كه امت متفقا قبولش دارند ، و معنايش اين است كه حكم از روى مدرك شرعى آن ثابت شود ، اما نظر در تعيين محل آن باقى مىماند ، و اين همه وقت ضرورى است ، زيرا تكليف و وظايف شرعى جز با انجام چنين اجتهادى روشن نخواهد گشت ، و فرض تكليف و وظيفهء شرعى بدون وجود چنين اجتهادى در حقيقت موظف ساختن مردم به انجام امور محال خواهد بود و اين شرعا غير ممكن است و عقلا هم غير ممكن و نامعقول . نوع دوم اجتهادى است كه مىتواند قطعى باشد و خود بر سه نوع است :\r\n\r\n\r\n","description":"","footnote":"\r\n( 1 ) . الإحكام فى اصول الأحكام : 4 / 218 .\r\n","page_name":" 495 ","page_number":503},
  {"content":"\r\n\r\n1 - اجتهادى كه در حقيقت تنقيح مناط است ، و آن‌چنان است كه در نصى وصف معتبر در حكم با ديگر مطالب آميخته باشد كه در آن صورت آن نص را با اجتهاد تنقيح مىكنند تا آنچه معتبر است از آنچه زايد است ، جدا و متمايز گردد .\r\n2 - اجتهادى كه مىتوان بيرون آوردن مناطش ناميد ، و آن بدينگونه است كه نصى كه بر حكمى دلالت دارد ، به مناط نپرداخته باشد و استنباط حكم از چنين نصى بدان مىماند كه با بحث و جستجو از آن بيرون آورده شود ، و اين اجتهاد قياسى نام دارد .\r\n3 - نوع سوم از اشكال اجتهاد وابسته به تحقق مناط است ، زيرا آن نوع بر دو گونه است : يكى آنچه مربوط به انواع است نه اشخاص ، مانند تعيين نوع مثل در جزاى صيد و نوع رقبه در كفارات و امثال آن ، و ديگرى آنچه مربوط به تحقق مناط است در صورتى كه مناط حكمش به تحقق رسد . بنابراين ، چنان به نظر مىرسد كه مناط بر دو گونه باشد :\r\nيكى عام ، و ديگرى خاص كه جزئى از آن عام است .\r\nكسى كه به درجهء اجتهاد نايل مىآيد كه دو صفت را احراز نمايد : اولا مقاصد شريعت را به خوبى دريابد . ثانيا براساس دريافت و فهم صحيح مقاصد شريعت ، قدرت استنباط احكام را پيدا كند . دربارهء اولى در كتاب مقاصد گفتيم كه شريعت بر پايهء توجه به مصالح نهاده شده است و مصالح توسط قانونگذار معين گشته نه اين‌كه موكول به درك و تصور مكلف باشد ، زيرا در آن صورت مصالح برحسب تصور افراد مختلف فرق خواهد كرد ، و با استقراى تام ثابت گشته كه مصالح بر سه درجه و مرتبه است . پس هرگاه انسان به قصد و هدف تشريع در هريك از مسائل شريعت و ابواب آن و مجموعه‌هاى احكام ، كاملا پى برد ، به منزلت و مقام خلافت و جانشينى پيامبر صلّى اللّه عليه و آله در زمينهء تعليم دين و قانون و فتوا دادن و حكومت و قضاوت طبق حكم خدا نايل آمده است . صفت دوم ، در خدمت اولى است ، زيرا قدرت استنباط احكام ، در پرتو معارفى كه در فهم شريعت لازم است ، به دست مىآيد . به همين جهت ، فهم شريعت اساس است و استنباط احكام وسيله و در خدمت آن . باز به همين جهت ، قدرت استنباط احكام را شرط دوم قرار داده‌اند و فهم شريعت را مايهء وصول به مرتبه‌اش دانسته‌اند .\r\n\r\n","description":"","footnote":"","page_name":" 496 ","page_number":504},
  {"content":"\r\n\r\nاين است اجتهاد در نظر علماى اصول ، اما در نظر فقها ، اجتهاد مرتبهء بلندى از فقه و دين‌شناسى است كه به مددش فقيه مىتواند هرفرعى را به اصل و اساسش بازگرداند و از آن استنباط و استخراج نمايد و نقد و اشكال وارد بر آن را رد و رفع نمايد و در برابر تشكيك و ايرادى كه مىكنند ، از آن دفاع كند . « 1 »\r\nآمدى مىگويد : فقه در عرف متشرعان بر علمى اطلاق مىشود كه از طريق انديشه و استدلال به پاره‌اى از احكام فرعى شرع حاصل آيد . « 2 »\r\nابن نجيم هم در اين‌باره مىگويد : فقه بنا بر آنچه نسفى به تبعيت از علماى اصول در شرح السنار گفته است ، بر علمى اطلاق مىشود دربارهء احكام عملى شرعى كه از طريق استدلال از ادلهء تفصيلى حاصل آيد . « 3 »\r\nدر حاوى قدسى چنين آمده است : بدان كه فقه در لغت به معنى آگاهى و اطلاع است و در شريعت به معنى اطلاعى خاص كه عبارت باشد از اطلاع بر معانى و اشارات و دلالت‌ها و بواطن و مقتضيات نصوص ، و فقيه اسم كسى است كه بر آنها اطلاع و علم حاصل كرده باشد . وى مىگويد : فقه قدرت بر تصحيح منقول و ترجيح معقول است و خلاصه ، فقه در علم اصول يعنى علم به احكام از روى دلائل آنها . بنابراين ، فقيه در نظر علماى اصول همان مجتهد است ، و فقه از چهار منبع اصلى به دست مىآيد كه عبارتند از قرآن ، سنت ، اجماع ، و قياسى كه از آن سه منبع اصلى اول استنباط شده باشد . شريعت پيشينيان تابع قرآن بوده است و گفتار اصحاب تابع سنت است و رفتار مردم با يكديگر تابع اجماع است ، پى جويى و استصحاب حال تابع قياس است ، و هدف اين جمله رسيدن به خوشبختى دنيا و زندگى بازپسين است .\r\nابن عابدين مىنويسد : در كتاب تحرير الدلالات السمعية اثر على بن محمد بن احمد بن مسعود . به نقل از كتاب التنقيح آمده است كه فقه در لغت به معنى فهم و دانش است ، و اصطلاحا به معنى علم به احكام عملى شرع از طريق استدلال . « 4 »\r\n\r\n\r\n","description":"","footnote":"\r\n( 1 ) . الموافقات : 4 / 89 .\r\n( 2 ) . الإحكام فى اصول الأحكام : 1 / 7 .\r\n( 3 ) . البحر الرائق : 1 / 3 .\r\n( 4 ) . حاشية البحر : 1 / 3 .\r\n","page_name":" 497 ","page_number":505},
  {"content":"\r\n\r\nابن قاسم غزّى مىنويسد : فقه در لغت به معنى فهم است ، و اصطلاحا به معنى علم به احكام عملى شرع كه از ادلهء تفصيلى آن به دست آمده باشد . « 1 »\r\nابن رشد مىنويسد : احكام شريعت از چهار وجه فهميده و درك مىشود :\r\nيكى از آنها توسط كتاب خداى عزّ و جل است كه نه از پيش روى باطل بدان راه يابد و نه از پس ، و وحى فرود آمده‌اى است از خداى حكيم و ستوده . « 2 »\r\nدومى سنت پيامبر وى است كه خدا فرمانبرىاش را با فرمانبرى خويش قرين ساخته و به ما دستور داده از سنتش پيروى كنيم و در چند جا فرموده است :\r\n- خدا را فرمان بريد و پيامبر را . « 3 »\r\n- هركه پيامبر را فرمان برد ، خدا را فرمان برده باشد . « 4 »\r\n- آنچه را پيامبر عرضه مىدارد ، بگيريد و از آنچه باز مىدارد ، دست باز گيريد . « 5 »\r\n- آنچه را كه در خانه‌هاى شما زنان از آيات خدا و حكمت خوانده مىشود ، به خاطر آريد و مايهء پند سازيد « 6 » ، و منظور از حكم همان سنت است .\r\n- براى شما در وجود پيامبر خدا سرمشق نيكويى هست . « 7 »\r\nسومى اجتماع است كه خدا در صحتش مىفرمايد : هركه با پيامبر پس از روشن شدن راه هدايت به مجادله پردازد و راهى غير از راه مؤمنان بپويد ، تو از او روى بگردان تا رويگردان است و او را به جهنم درمىآوريم كه بد سرانجامى است . « 8 »\r\nوقتى خداى عزّ و جل تهديد مىكند كه راهى غير از راه مؤمنان نپوييد ، يعنى فرمان مىدهد به پيروىكردن از راه مؤمنان ، چنان كه پيامبر خدا مىفرمايد : امتم بر گمراهى اتفاق نمىيابد .\r\nچهارم استنباط است كه همان قياس بر مبناى اصول سه گانهء قرآن ، سنت ، و اجماع\r\n\r\n\r\n","description":"","footnote":"\r\n( 1 ) . الشرح : 1 / 18 .\r\n( 2 ) . فصلّت 41 / 42 .\r\n( 3 ) . آل عمران 3 / 132 .\r\n( 4 ) . نساء 4 / 80 .\r\n( 5 ) . حشر 59 / 7 .\r\n( 6 ) . احزاب 33 / 34 .\r\n( 7 ) . احزاب 33 / 21 .\r\n( 8 ) . نساء 4 / 115 .\r\n","page_name":" 498 ","page_number":506},
  {"content":"\r\n\r\nباشد ، زيرا خداى تعالى آنچه را كه از اين سه استنباط شود ، علم شمرده و حكم به آن را واجب ساخته و فرموده است : اگر در آن به پيامبر و اولو الامرشان رجوع مىكردند ، حقيقت امر را از آنان درمىيافتند « 1 » ، و نيز فرموده : ما قرآن را به حق برايت فرستاديم تا در ميان مردم به موجب آنچه خدا به تو نشان داده ، قضاوت كنى « 2 » ، يعنى به موجب آنچه از راه استنباط و قياس به تو نشان داده است ، زيرا آنچه از راه استنباط و قياس به او نشان داده ، از همان است كه بر او نازل گردانيده و دستورش را داده آنجا كه فرموده است :\r\nميانشان بر وفق آنچه خدا نازل گردانيده است ، حكم كن . « 3 »\r\n\r\nنگاهى به اجتهاد معاويه\r\nدر اينجا لازم است پرده از ماهيت اجتهاد معاويه برگيريم و از كسانى كه مدعىاند معاويه در كارهايش اجتهاد مىكرده و آراى استنباطى خويش را به كار مىبسته است ، بپرسيم : آيا او در آنچه اجتهاد مىناميد ، تابع نواميس چهار گانهء : قرآن ، سنت ، اجماع و قياس بوده است ؟ اساسا قرآن‌شناس بوده است ؟ و پيش چه كسى درس خوانده ، و كى آموخته ، با اين‌كه فقط دو سال پيش از وفات پيامبر صلّى اللّه عليه و آله با آن آشنا گشته است ؟ مگر آيات محكم را از متشابه تميز مىداده ؟ و ميان مجمل و تشريح شده‌اش مىتوانسته فرق بگذارد و عموم و خصوصش را تشخيص دهد و مطلق و مقيدش و ناسخ و منسوخش و ديگر انواعش را باز شناسد و ديگر خصوصيات آيات قرآن را كه لازمهء استنباط احكام است ؟\r\nوضع معاويه در دورهء اظهار مسلمانىاش اجازه و امكان تحصيل اين دانستنىها را به او نمىداده است . علمى كه در صورت فراغت و استعداد ذهنى در چندين سال به دست مىآيد ، چگونه ممكن است در چنين مدت كوتاهى با عدم استعداد و فراغت و ديگر شرايط به دست آمده باشد ، آن هم براى معاويه‌اى كه روح و عقلش هنوز آكنده از اباطيل\r\n\r\n\r\n","description":"","footnote":"\r\n( 1 ) . نساء 4 / 83 .\r\n( 2 ) . نساء 4 / 105 .\r\n( 3 ) . مائدة 5 / 49 .\r\n","page_name":" 499 ","page_number":507},
  {"content":"\r\n\r\nجاهليت بوده و ضميرش آلوده به باورهاى كافرى ؟ پيش از او به سالها جمعى به اسلام و كتابش ايمان آوردند و تعليمات حكيمانهء پيامبرش را شاهد بودند و در وقت افاضاتش حضور داشتند و دمى از انجمن و درس و بحثش دورى نجستند و پيوسته همدم الهامات وارده بودند و سالها بدين حال سپرى ساختند و با اين حال ، چندان بهره‌اى از آن نبردند و برخى يكسره تهيدست ماندند و بىنصيب . آن را ببينيد كه سورهء بقره را طى دوازده سال تمام توانسته حفظ كند و چون پس از صرف چنين زمانى دراز از عهدهء حفظش برآمده ، قربانىها كرده و بر آن نعمت خداى را سپاس گفته است ، حال چقدر رنج و زحمت بر تن و جان هموار كرده تا به حفظ سوره‌اى قادر آمده ، خدا مىداند ، و اين در نظر آن جماعت به لحاظ علم و فضيلت شخصيت شمارهء دو امت است ! همو پايهء دانش و قرآن دانىاش چنان بوده كه نمىدانسته در قرآن نوشته است كه پيامبر صلّى اللّه عليه و آله درخواهد گذشت ؛ به همين جهت ، وقتى به او خبر دادند كه خدا مىفرمايد : تو مرده خواهى بود و آنان مرده ، شمشير از دست بيفكند و شعلهء خشمش فرو كشيد و يقين كرد كه پيامبر صلّى اللّه عليه و آله درگذشته و مرده است ، گويى تا آن لحظه آن آيهء شريفه به گوشش نخورده است ، و اگر موارد علمش را به قرآن و آيات و مطالبش بسنجى ، به شگفت مىآيى كه چه كم اطلاع بوده و فهمش چه ناقص ، و حيران مىمانى كه چرا از آموختن اصول اسلام و درس قرآن باز مانده و به چه كارى پرداخته كه چنين غافل و بىبهره گشته است . اگر حقايقى را كه در جلد ششم در اين‌باره نوشتيم از نظر بگذرانيد ، سخت تكان خواهيد خورد و به حيرت درخواهيد افتاد . كسى كه آن جماعت شخصيت اول امتش مىشمارند ، وضعى بهتر از دومى ندارد و بىاطلاعىاش از زير و بم معانى قرآن به حدى است كه مردم عادى و عامى اوايل بعثت داشته‌اند ، نه برتر و بهتر از آن ، چنان كه در جلد هفتم شواهدى بر اين معنا به قدر كافى خواهيد يافت . نيازى نيست كه براى درك اندازهء بهرهء پيشاهنگان اسلام از علوم و معارف قرآنى يا سنت زحمتى به خود بدهيد ، بلكه به آسانى به ناچيزى مقدارش پى خواهيد برد . وقتى آن پيشاهنگان و كسانى كه از روزها و ماه‌هاى اول بعثت ايمان آورده و در مكتب پيامبر صلّى اللّه عليه و آله جا گرفته‌اند ، چنين وضعى داشته باشند ، حال معاويه كه در روزهاى\r\n\r\n","description":"","footnote":"","page_name":" 500 ","page_number":508},
  {"content":"\r\n\r\nآخر حيات پيامبر صلّى اللّه عليه و آله اظهار مسلمانى نموده ، معلوم است ، معاويه‌اى كه خانه و خانواده‌اش لبريز از تقاليد و افكار شرك‌آميز جاهلى بوده است و سابقهء تجاوزگرى و گمراهى درازى داشته و محو عادات جاهلى بوده و پرچم فحشا و زشتكارى بر بام خانهء اجدادىاش نمايان بوده است ، آنان كه عناصرى بوده‌اند كه گوش را از نداى وحى الهى برمىبسته و خرد را از دركش باز مىداشته و دل را به روى پرتو رخشانش برمىبسته‌اند .\r\nآرى ، قرآن شناسان نامى دورهء اصحاب معلومند ، آنان كه مراجع امت بودند و خلق براى آموختن مشكلات قرآن و تفسير آياتش به ايشان مراجعه مىكردند ، مانند عبد اللّه بن مسعود ، عبد اللّه بن عباس ، ابىّ بن كعب ، و زيد بن ثابت ، و بالاتر از همه مولاى ما على بن ابى طالب عليه السّلام كه همپاى قرآن است و داناى رازها و رموزش و حلال مشكلاتش ، همو كه قادر به درك و تفسير مسائل بغرنج و اظهار نظر قاطع دربارهء آنهاست ، و امت همداستانند بر اينكه وى خود فرموده : هرچه مىخواهيد ، از من بپرسيد ، و نمىشود از آيه‌اى از قرآن يا سنت پيامبر خدا صلّى اللّه عليه و آله از من بپرسيد و پاسختان نگويم . « 1 »\r\n\r\nسنت دانى معاويه\r\nمعاويه‌اى كه سنت پيامبر صلّى اللّه عليه و آله را قدر نمىنهد ، چه نصيبى ممكن است از سنت دانى داشته باشد ؟ احمد حنبل مىنويسد : عبد اللّه بن عامر مىگويد : خودم شنيدم كه معاويه حديث مىخواند و مىگفت : بر حذر باشيد از احاديث پيامبر خدا صلّى اللّه عليه و آله مگر آن حديث‌ها كه در دورهء عمر بود . « 2 » اين تهديد و برحذر داشتن از احاديثى كه بعد از دورهء عمر نقل و روايت گشته ، چه معنى دارد ؟ مگر پس از آن دوره جعل حديث شايع و بسيار شده ؟ يا اصحاب مورد اعتماد و موثقى كه در دورهء عمر و پيش از آن وجود داشتند ، پس از آن امانت و اطمينان از دست دادند و غير موثق گشتند ؟ پندارى پس از آن جاعل حديث و دروغساز گشته‌اند . اين حرف مستلزم آن است كه بسيارى از احاديث كه مدرك احكامند و پس از آن دوره روايت و نشر شده‌اند ، عيبناك شمرده شود . مگر رواياتى كه معلوم\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 2 ) : 6 / 193 .\r\n( 2 ) . مسند احمد بن حنبل : 4 / 99 .\r\n","page_name":" 501 ","page_number":509},
  {"content":"\r\n\r\nنيست در چه تاريخ و دوره‌اى نقل و بيان گشته‌اند - در دورهء عمر يا پس از آن - بىاعتبار است و رواياتش قابل‌اعتماد و موثق نيستند ؟ اساسا مشخص نمىكنند كه راويان ، حديث را در چه زمان و دوره‌اى نقل و روايت كرده‌اند تا بتوان از روى آن روايات را به دو دسته تقسيم كرد و روايات موثق را از غير موثق جدا ساخت . تازه ، دورهء عمر چه خصوصيتى دارد و چه ربطى به رد و قبول روايت ؟ مگر حقايق و دقايق روايت‌شناسى و علم حديث در آن دوره كاملا مكشوف و حاصل گشته است ؟ چه كسى از عهدهء اين مهم برآمده است ؟ يا مگر در آن دوره جز دست امانت به احاديث نرسيده و امكان دروغسازى و روايت پردازى نبوده است و هرچه نقل و نشر گشته ، درست و حقيقت محض بوده ؟ اگر چنين است ، آن حرف‌هاى پوچ را چه كسانى و در چه زمانى به نام حديث جا زده‌اند و بدعت‌ها از كى پديد آمده و سنت و احكام چه وقت دگرگون گشته است ؟\r\nهمين حرفى كه معاويه در حق سنت پيامبر صلّى اللّه عليه و آله زده ، كافى است بىاعتنايى و تحقيرش را نسبت به آن برساند . او كسى است كه راوى حديث و مبلغش را تحقير و اهانت مىكرده و گاه در جواب نقل و تذكر حديث ، حركت زننده‌اى مىكرده است و با لحن خشونت‌بار و مستهجنى به مبلغان حديث دشنام مىداده و منعشان مىكرده است . « 1 » كسى كه چنين رفتار و وضعى با حديث پيامبر صلّى اللّه عليه و آله و محدثان و راويانش داشته باشد ، فكر مىكنيد چقدر از آن آموخته باشد ؟ يا مگر باور كردنى است كه چنين موجودى براى حديث اعتبار و ارزشى قائل باشد و در رفتار و سياست و كشوردارى و اظهار نظر به آن استناد نمايد و از آن استنباط كند و رأى اجتهادى براساسش پيدا كند ؟ چنين كسى نه‌تنها استناد و استنباط از حديث نخواهد كرد ، بلكه در عمل خويش متكى به آن نخواهد گشت ، چنان كه تاريخ نشان مىدهد وى در كارهايش همين‌گونه بوده است .\r\nعلاوه بر اين‌كه جز مدتى كوتاه در اظهار مسلمانى به سر نبرده و فرصت و استعدادى براى حديث آموختن نداشته ، در تمام دورهء عمرش سرگرم منشيگرى و استاندارى و سلطنت بوده و جز به سياست و اداره و جنگ و دعوا نپرداخته است . با اين وصف ، كجا\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 5 ) : 10 / 281 - 284 .\r\n","page_name":" 502 ","page_number":510},
  {"content":"\r\n\r\nمىتوانسته سنت بياموزد و در حديث دانشمند گردد ؟ تازه از چه كسى بياموزد ؟ و حال آنكه اكثريت اصحاب از محل اقامت او ، يعنى شام دور بودند و معاشران وى يا بيابانگردهاى آزاد شدهء فتوحات اسلامى بودند يا يمنىهاى از راه به در كشيده شده ، چنان كه در وصف معاشران معاويه آمده است . علاوه بر اين ، او خود به اصحاب اهل مدينه كه حاملان احكام و ناقلان حديث بودند ، بدبين بوده و به ديدهء اهانت و خوارى مىنگريست و بىپروا مىگفت : حجازيان تا وقتى با دين بودند ، حاكم مردم بودند و چون از آن بيگانه گشتند ، اهل شام حاكم مردم شدند . « 1 » در نتيجهء همين بدبينى و بدگويى ، او و فرماندارانش مردم را از نقل و نشر حديث باز مىداشتند ، و اين معنا از آنچه حاكم نيشابورى در مستدرك نوشته ، پيداست . نوف به عبد اللّه بن عمرو بن عاص مىگويد : تو شايسته‌تر از منى در نقل و بيان حديث ، تو يار پيامبر خدايى . عبد اللّه بن عمرو بن عاص در جوابش مىگويد : اينها ، يعنى حكام و فرمانروايان ما را از نقل و بيان حديث منع كرده‌اند . « 2 » در حديثى آمده است كه معاويه به عبد اللّه بن عمر پيغام فرستاد كه اگر اطلاع پيدا كنم به نقل و بيان حديث پرداخته‌اى ، گردنت را خواهم زد « 3 » باز به سبب همين بدبينى و بدخواهى بود كه خون بازماندگان اصحاب درستكار را بريخت و سردارانى چون بسر بن ارطاة را به مدينهء طيبه فرستاد تا آنان را به باد غارت و وحشت بگيرد و با شبيخون‌هاى بىامان و مرگبار دمار از روزگارشان درآورد ، و پس از او فرزند نابكارش يزيد در حملهء معروف حرّه همان كار را تكرار كرد و ادامه داد ، و راست گفته‌اند كه هر كس چون پدر شود ، بيراه نرفته باشد !\r\n\r\nنگاهى به حديث‌هايى كه معاويه نقل كرده است\r\nروايات معاويه را مىتوانيم از جنبه‌هاى مختلف رسيدگى كنيم و به حسابش برسيم .\r\nاحمد حنبل يكصد و شش حديث از معاويه ثبت كرده كه بسيارى تكرارى است :\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 5 ) : 10 / 319 .\r\n( 2 ) . مستدرك حاكم : 4 / 486 .\r\n( 3 ) . كتاب صفين ، ابن مزاحم 248 .\r\n","page_name":" 503 ","page_number":511},
  {"content":"\r\n\r\n1 - حديث « خدا چون خير كسى را بخواهد ، دين شناسش مىكند » كه شانزده بار تكرار شده است .\r\n2 - حديث « اصلاح‌كردن موى پيامبر صلّى اللّه عليه و آله » كه ده بار آمده است .\r\n3 - حديث « پيامبر داستان اذان را گفت » كه هفت بار تكرار شده است .\r\n4 - حديث « جزاى ميگسارى » كه پنج بار آمده است .\r\n5 - حديث « درگذشت پيامبر و ابو بكر و عمر » .\r\n6 - حديث « كبّة الشعر » .\r\n7 - حديث « سفارش در مورد احاديث » .\r\n8 - حديث « روزهء عاشورا » .\r\n9 - حديث « دوستى انصار » .\r\n10 - حديث « هركه دوست دارد . . . » .\r\n11 - حديث « نهى از پوشيدن لباس ابريشمين و زيور زرين » .\r\n12 - حديث « تمجيد مؤذن » .\r\n13 - حديث « من فقط خزانه دارم » .\r\n14 - حديث « العمرى الجائزة » .\r\n15 - حديث « سجدهء سهو براى آنچه در نماز فراموش شود » .\r\n16 - حديث « تبعيت در ركوع و سجود » .\r\n17 - حديث « نهى از به كار بردن پوست خز و پلنگ براى جامهء ستور » .\r\nچهل و هفت حديث ديگر هست كه تكرارى نيست . اينها كه برخى ربطى به احكام ندارد ، مثل روايتى كه مىگويد : پيامبر صلّى اللّه عليه و آله و ابو بكر و عمر هرسه در شصت و سه سالگى مردند ، يا آنكه مىگويد : پيامبر صلّى اللّه عليه و آله را ديدم كه زبان حسن را مىمكيد ، آيا كمكى به استنباط احكام دين مىكند يا مشكلى را براى مجتهدان حل مىنمايد ؟\r\nاينك جاى آن است كه دگر باره به متن احاديث وى پرداخته آنها را مورد بررسى قرار دهيم :\r\n\r\n","description":"","footnote":"","page_name":" 504 ","page_number":512},
  {"content":"\r\n\r\n1 - معاويه به خانهء عايشه مىرود و عايشه به او مىگويد : آيا نترسيدى مردى را به كمينت بنشانم تا ترا بكشد ؟ مىگويد : مىدانستم در حالى كه در خانهء امان هستم ، چنين كارى نخواهى كرد ، و شنيده‌اى كه پيامبر مىفرمايد : ايمان مانع حملهء غافلگيرانه و كشتن است ، آنگاه مىپرسد : در رابطه با تو و از لحاظ برآوردن تقاضاهايت چگونه‌ام ؟ عايشه جواب مىدهد : خوب ، معاويه مىگويد : بنابراين ، حرف و قضيهء آنها را بگذار براى وقتى كه به دادرسى پروردگار عزّ و جل مىرويم . « 1 »\r\nاز اين حديث برمىآيد كه ام المؤمنين عايشه كشتن معاويه را به خاطر جرايم و جناياتى كه مرتكب گشته و خون‌هاى ناحقى كه ريخته است ، جايز مىدانسته تا جايى كه تصميم مىگيرد مردى را به كمينش بنشاند تا او را اعدام كند ، و معاويه وى را با اين سخن كه در خانهء امان و در عهدهء حمايت او و خوشرفتار با اوست ، قانع و منصرف مىگرداند تا كيفرش را روز قيامت ببيند . همچنين فهميده مىشود كه معاويه هيچ دليل و مستمسكى براى رد اتهام و كيفرى كه عايشه متوجه او مىدانسته ، نداشته و به هيچ وجه نتوانسته ثابت كند كه مستوجب اعدام نيست . تنها كارى كه توانسته ، اين بوده كه موعد كيفر را به وقت ديگر موكول نمايد و به تأخير اندازد .\r\nاين هم عجب است كه عايشه قانع شده و از تقصير معاويه به اين عذر درگذشته كه رابطه‌اش با او خوب است ، هرچند رابطه‌اش با خدا خوب نباشد و رفتار وى با برادرش محمد بن ابى بكر نامناسب باشد ، تا آنجا كه محمد بن ابى بكر را به قتل رساند و خود به حكم خدا واجب القتل آيد . گرچه عايشه به بهانهء اينكه رفتار معاويه با او خوب بوده ، از خون برادرش محمد بن ابى بكر درگذشته باشد اما ، خدا هرگز كيفر آن قتل را از ياد نخواهد برد و هرگز از معاويه درنخواهد گذشت ، چنان كه عايشه از اينكه معاويه خون حجر بن عدى و يارانش را ريخت ، چشم پوشيد ، ولى خدا محال است آن خونهاى پاك را به هدر دهد و از قاتل تبهكارشان پسر هند جگر خوار درگذرد . آرى ، عايشه از آن خونها و قتلها چشم بربست فقط به خاطر اينكه معاويه با شخص وى بد نبوده و بدى نكرده\r\n\r\n\r\n","description":"","footnote":"\r\n( 1 ) . مسند احمد : 4 / 92 .\r\n","page_name":" 505 ","page_number":513},
  {"content":"\r\n\r\nاست ، اما چون رابطه‌اش با على بن ابى طالب عليه السّلام خوب نبود ، حاضر نشد از خون عثمان چشم بپوشد ! آيا معاويه در رستاخيز و در دادگاه عدل الهى و آنگاه كه محمد بن ابى بكر و حجر بن عدى و يارانش و هزاران مرد پاكدامن و عالى مقام و پرهيزگار گريبانش را گرفتند و از خدا دادشان را خواستند ، خواهد توانست خودش را با اين حرف پوچ تبرئه كند و نجات دهد كه رفتار و رابطه‌اش با عايشه بد نبوده است ؟ آيا اين دليل به دردش خواهد خورد ؟ من چه عرض كنم .\r\nآيا عايشه نمىتوانست بر سر معاويه داد بزند كه اگر ايمان مانع حملهء غافلگيرانه و كشتن است و چنين هم هست ، چرا مانع او نگشت و از كشتن حجر بن عدى جلوگيرى نكرد و از كشتن هزاران شخصيت اسلامى به دست او نيز ؟ چرا هيچ‌يك از اصحاب پيامبر صلّى اللّه عليه و آله و مجاوران حرم امن خدا ، مكهء مكرمه يا مدينهء منوره از شمشير او و سربازان و سرداران تبهكار و خون آشامش در امان نماندند ؟ شايد ام المؤمنين عايشه نظر به عقيده و ايمان معاويه افكند و ديد كه ايمانى محكم و استوار نيست كه مسلمانان از دست و زبانش ايمن گردند ، و از پيامبر صلّى اللّه عليه و آله به صحت پيوسته كه فرمود : مسلمان كسى است كه مسلمانان از زبان و دستش به سلامت باشند و مؤمن كسى است كه مردم از جانب وى در مورد خون و جان و مالشان ايمن باشند . « 1 »\r\n2 - عباد بن عبد اللّه بن زبير مىگويد : چون معاويه به عزم حج به اين سامان آمد و همراهش به مكه رفتيم ، براى ما نماز ظهر را دو ركعت خواند ، بعد رفت به دار الندوة ، و عثمان هنگامى كه نماز را تمام خواند ، چون به مكه مىآمد ، در آنجا نماز ظهر و عشا را چهار ركعتى مىخواند و وقتى به منى و عرفات مىرفت ، نماز را شكسته مىخواند و چون حج را به پايان مىرساند و در منى اقامت مىكرد ، نماز را تمام مىخواند تا از مكه خارج شود . وقتى معاويه نماز ظهر را با ما دو ركعتى خواند ، مروان بن حكم و عمرو بن عثمان برخاستند و پيش او رفتند و گفتند : هيچ كس به شكلى بدتر از اينكه تو كردى ، پسر\r\n\r\n\r\n","description":"","footnote":"\r\n( 1 ) . اين دو حديث را بخارى و مسلم و احمد حنبل و ترمذى و نسائى و ابن حبان و طبرانى و ابن داود ثبت كرده‌اند . ر ك : فيض القدير : 1 / 270 .\r\n","page_name":" 506 ","page_number":514},
  {"content":"\r\n\r\nعمويت عثمان را مورد نكوهش قرار نداده است . پرسيد : چطور ؟ گفتند : مگر نمىدانى او نماز را در مكه تمام مىخواند ؟ پرسيد : واى بر شما ! مگر غير از آن است كه من انجام دادم ؟ من با پيامبر خدا و با ابو بكر و عمر ، رضى اللّه عنهما ، همين‌گونه نماز خوانده‌ام .\r\nگفتند : پسر عمويت نماز را تمام مىخواند و اينكه تو بر خلاف او عمل كنى ، نكوهش و خرده‌گيرى بر او خواهد بود . پس معاويه براى نماز عصر بيرون شد و آن را براى ما چهار ركعتى خواند . « 1 »\r\nنمىدانم اشكال در اينجا بر فقه و دين‌شناسى معاويه وارد است يا ايراد و ترديدى در دينش كه نمازى را كه رسول خدا شكسته خوانده است و امت اسلام آن را سنت پيروى شده‌اى شناخته‌اند و از آن جمله ابو بكر و عمر چنان عمل كرده‌اند ، تمام خوانده است ، حال آنكه به صحت پيوسته كه عبد اللّه از قول پيامبر صلّى اللّه عليه و آله گفته است : نماز در سفر دو ركعتى است ، هركه بر خلاف سنت عمل كند ، در حقيقت كافر گشته است ، اما اين مردك بر خلاف سنت و بر خلاف همه عمل مىكند و براى راضىكردن مروان بن حكم - تبعيدى پسر تبعيدى پيامبر صلّى اللّه عليه و آله - و عمرو بن عثمان و به خاطر حفظ آبروى پسر عمويش عثمان - پديد آرندهء اين بدعت - دستور و سنت پيامبر گرامى را زير پا مىگذارد . اگر دين‌شناسى و فقه و حديث دانى اين باشد ، بايد فاتحه فقه و دين‌شناسى را خواند ، و اگر اين را از بىدينى كرده باشد كه حسابش پاك است . « 2 »\r\n3 - هنائى مىگويد : با جمعى از اصحاب پيامبر خدا نزد معاويه بودم و معاويه از آنها پرسيد : شما را به خدا قسم ، آيا پيامبر خدا از پوشيدن جامهء ابريشمين نهى نفرمود ؟\r\nگفتند : آرى . پرسيد تا رسيد به اينكه شما را به خداى متعال سوگند مىدهم ، آيا رسول خدا از جمع بين حج و عمره نهى نفرمود ؟ گفتند : اين را نه ! و به عبارتى ديگر پرسيد :\r\nمىدانيد كه او از متعه ، يعنى متعهء حج نهى فرمود ؟ گفتند : نه . « 3 »\r\n\r\n\r\n","description":"","footnote":"\r\n( 1 ) . مسند احمد : 4 / 94 .\r\n( 2 ) . ر ك : الغدير ( متن عربى / چ 1 ) : 8 / 100 - 102 ، 269 .\r\n( 3 ) . ر ك : مسند احمد : 4 / 92 ، 95 ، 99 .\r\n","page_name":" 507 ","page_number":515},
  {"content":"\r\n\r\nمعاويه اصرار داشت هربدعتى را كه در برابر سنت ثابت و مسلم پيامبر صلّى اللّه عليه و آله ، گذاشته شده ، احيا نمايد . به همين سبب ، در اين مورد نيز سركشى و نافرمانى نمود و با سنت جنگيد ، چنان كه قبلا ديديم كه متعهء حج را قرآن توجيز نموده و تا آخر حيات پيامبر اكرم صلّى اللّه عليه و آله نسخ و الغا نگشته و در دورهء حكومت ابو بكر و بخش اول حكومت عمر بدان عمل مىشده تا وى آن را منع نموده است . « 1 » بنابراين ، كار معاويه كه پيروى از منع عمر بوده يا دين نشناسى و بىاطلاعىاش از سنت را ثابت مىنمايد يا بىدينى و بىايمانىاش را ، و بهتر است هردو را ثابت بدانيم . البته ، بىدينى بيشتر از بىاطلاعى و دين نشناسى با او سازگار است .\r\n4 - حمران مىگويد : معاويه گفت : شما نمازى مىخوانيد كه ما كه با پيامبر خدا معاشر بوديم ، نديديم بخواند ، و از آن نهى كرد ، يعنى دو ركعت نماز پس از عصر . « 2 »\r\nپيش از اين ديديم كه نماز پس از عصر در دورهء نبوى اقامه مىشده و حضرتش مىخوانده و تا آخر عمر تركش نكرده است ، و اصحابش همچنان آن را خوانده‌اند تا عمر منعشان كرده است و اصحاب بر او پرخاش كرده و دليل آورده‌اند كه آن سنتى ثابت است و در سنت خدا تبديل و تغيير رخ ندهد ، هرچند عمر گوش به استدلالشان نداده است و آن بدعت را پىگرفته تا معاويه پيدا شده و وضع را بدتر كرده است و نهى از آن نماز را به پيامبر نسبت داده است . « 3 » حال آيا اين از نادانى و بىاطلاعىاش دربارهء سنت بوده است يا بهره‌اش از فقه و دين بيش از اين نبوده است ؟ مطلب را بايد شنيد و حق را گفت ، خواه عليه گوينده باشد و خواه به جانبش .\r\n5 - از چند طريق از معاويه نقل شده كه از زبان پيامبر صلّى اللّه عليه و آله مىگويد : هركه را شراب خورد ، تازيانه بزنيد ، اگر تكرار كرد ، تازيانه‌اش بزنيد ، اگر باز هم تكرار كرد ، تازيانه‌اى بزنيد ، و اگر براى چهارمين بار تكرار كرد ، او را بكشيد . « 4 »\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 5 ) : 6 / 184 - 191 ، 200 - 206 .\r\n( 2 ) . مسند احمد : 4 / 99 ، 100 .\r\n( 3 ) . ر ك : الغدير ( متن عربى / چ 1 ) : 6 / 170 - 173 .\r\n( 4 ) . مسند احمد : 4 / 93 ، 95 - 97 ، 101 .\r\n","page_name":" 508 ","page_number":516},
  {"content":"\r\n\r\nدر اينجا حيرانم و نمىدانم معاويه حتى يك روز هم كه شده در دورهء حكومت يا استاندارى يا بيش از آن به مفاد اين حديث عمل كرده يا آن را مثل ديگر احكام و دستورات زير پا گذاشته است ؟ اگر مطيع اين حكم صريح بود ، كاروانى با بار شراب به مقصدش روانه نمىشد و در خانه انبارش نمىكرد و فروشگاهى برايش نمىداشت و خريد و فروشش نمىكرد و آن را نمىخورد و در حال مستى در شعرى ثناى باده نمىگفت و عربده‌جويانه از آن تعريف نمىكرد و به هيأت‌هاى اعزامى و سفيران تقديم نمىنمود و فرزند شرابخوارش را جانشين خويش نمىساخت و وليعهدش در برابرش شراب نمىخورد و حكم جزاى شرابخوار را تعطيل نمىكرد و شرابخواران را حد مىزد .\r\nاين روايت معاويه هرچند سندى محكم و ممتاز دارد و محدثانى چون احمد حنبل و ترمذى و ابو داود ثبتش كرده‌اند ، باز مورد توجه فقيهان قرار نگرفته و هيچ‌يك از ايشان به آن استناد و اعتماد ننموده‌اند ، چون معاويه به تنهايى نقلش كرده و خود قابل‌اعتماد و موثق شمرده نمىشود . اين وضعش نسبت به حديثى كه خود از زبان پيامبر صلّى اللّه عليه و آله نقل كرده و همهء منقولاتش چند تا بيش نيست . حال معلوم است كه نسبت به احاديث فراوانى كه درنيافته و نشنيده و نياموخته ، چه وضعى داشته است .\r\n6 - ابو ادريس مىگويد : از معاويه كه بسيار كم از رسول خدا حديث نقل مىكرد ، شنيدم كه رسول خدا مىفرمود : هر گناهى را خدا ممكن است ببخشد جز اينكه انسان كافر بميرد يا مؤمنى را به عمد به قتل رساند . « 1 »\r\nچنانچه ديدم و در جلد يازدهم خواهد آمد ، معاويه در نامه‌اى به امير المؤمنين على عليه السّلام مىنويسد : از پيامبر خدا صلّى اللّه عليه و آله شنيدم كه مىگفت : اگر اهالى صنعا و عدن بر قتل مردى و يك تن از مسلمانان همداستان شود ، خدا آنان را به روى در آتش خواهد انداخت .\r\nآيا اين حديث كه معاويه آنها را روايت كرده ، حجتى به نفع اوست يا عليه او ؟ حقيقت روشن است و بر كسى پوشيده نيست . مىدانيد كه چه كسى در اثناى نبردهاى صفين و پس از آن ، در هرفرصتى خونهاى بسيار ريخته و مؤمنانى بىشمار را به قتل رسانده\r\n\r\n\r\n","description":"","footnote":"\r\n( 1 ) . مسند احمد : 4 / 99 .\r\n","page_name":" 509 ","page_number":517},
  {"content":"\r\n\r\nاست و هرسنگ و ريگى و هردرخت و بوته‌اى در صحرا و كوهستان شاهد قتل عمد اوست و بسا بىگناه كه به فرمانش به خاك و خون كشيده شده است . آيا اين قتل‌ها و خونريزىها را قرآن تجويز كرده ، يا سنت ، يا اجماع مسلمانان و يا قياس و رأى اجتهادى ؟\r\nآيا معاويه چيزى از قرآن و سنت مىدانسته و در اجتهاد و استنباط احكام دستى داشته است ؟ يا تبهكار خون آشامى جاهل و دين‌نشناس بوده و تجاوزكارى مسلح كه در پى جاه و شهوت و مال دست به هرجنايتى مىآلود و دومين فردى كه در يك زمان مورد بيعت واقع شده‌اند و به موجب آن احاديث صحيح كه خوانديم ، بايد اعدام مىشد . كسى كه به حكم شريعت بايد اعدامش كرد ، چه احترام و حقى دارد ؟ اصلا او را چه رسد به خلافت تا به عنوان خليفه دست به كشتن اين و آن بزند و جنگ‌ها برپا سازد و لشكركشى كند ! مىدانيد چه كسانى را كشته و چه مقدساتى را بر باد داده است ؟ خون مجاهدان بدر و صدها تن از شركت‌كنندگان بيعت شجره را ريخته است ، خون كسانى را كه قرآن مىگويد خدا از آنان خشنود گشت و آنان از خدا خشنود گشتند ، و در ميانشان كسانى بوده‌اند مثل عمار كه دار و دستهء تجاوزكاران مسلح داخلى ، يعنى ياران معاويه او را كشته‌اند و خزيمة بن ثابت ذو الشهادتين و ثابت بن عبيد انصارى و ابو هيثم مالك بن تيهان و ابو عمره بشر انصارى و ابو فضالهء انصارى كه همگى از مجاهدان بدرند ، و در ميانشان حجر بن عدى ، راهب اصحاب محمد صلّى اللّه عليه و آله بوده است و مجاهد قهرمان مالك بن حارث اشتر نخعى ، و عابد صالح محمد بن ابى بكر . بالاتر از اين و سهمگين‌تر آنكه از شهادت مولاى ما امير المؤمنين على بن ابى طالب عليه السّلام ، آن امام مقدس و خليفهء بر حقى كه امت بر خلافت و بيعتش همداستان بوده‌اند ، شادمان گشته و خبر قتلش را بشارتى شمرده و بانگ شادى برآورده و آن مصيبت عظمى را از الطاف الهى دانسته است ! تبهكارى را كه با نيرنگ و توطئه ، امام حسن مجتبى ، نوادهء پيامبر را مسموم مىكند و به قتل مىرساند ، نمىتوان دست كم گرفت ، تبهكار گستاخى را كه پس از تبهكارى و قتل امام و ذريهء پيامبر صلّى اللّه عليه و آله فرياد شادى برمىآورد و آن را پيروزىاى بزرگ مىشمارد . اين تبهكار خون آشام را به استناد احاديثى كه خود روايت كرده ، به شدت مؤاخذه و محكوم\r\n\r\n","description":"","footnote":"","page_name":" 510 ","page_number":518},
  {"content":"\r\n\r\nخواهند ساخت .\r\n7 - ابو صالح از معاويه نقل مىكند كه از زبان پيامبر مىگويد : هركه بدون امام بميرد ، به حال جاهليت مرده است . « 1 »\r\nاز طرفداران و دوستداران معاويه مىپرسيم كه خود معاويه به چه حالى مرده و چگونه مرگى داشته است و به هنگام مرگ ، امامش كه بوده و بيعت كدامين امام بر عهده‌اش بوده است ؟ مگر در آن هنگام امامى واجب الاطاعه كه به موجب نص و اجماع پيروى و بيعتش واجب باشد ، غير از امير المؤمنين على عليه السّلام است ؟ همان امامى كه معاويه به دشمنىاش برخاست و به جنگش كمر بست و خلافتش را قبول نكرد و براى سرنگونى امامت و خلافتش از هيچ تلاش و جنايتى خوددارى ننمود و به اين ترتيب ، شانه از زير بار اسلام و مسلمانى خالى كرد . همان امامى كه چون به شهادت رسيد ، معاويه اظهار خوشحالى كرد و در مصيبت شهادتش كه پيامبر اكرم صلّى اللّه عليه و آله و امت اسلام سوكوار بودند ، شادمانى نمود ، يا آن امامى كه در فاجعهء مسموميتش به دسيسهء معاويه ، فاطمهء زهرا به عزا نشست و معاويه در عزايش خنده و شادى كرد . آيا با امام و خليفه‌اى كه شايستگى و نص و اجماع رجال حل و عقد و باقيماندهء صاحب نظران جامعه به خلافتش نشاند ، بيعت كرد و قيد اطاعتش را به گردن گرفت يا بر سر حكومت و خلافت با او جنگيد و خيانت و دسيسه كرد و وقتى ديد در سپاهش تزلزل و سستى و نافرمانى پديد آمده و مىخواهند امام بر حق را گرفتار كنند و تحويل او دهند ، هرحيله‌اى كه به نظرش رسيد ، به كار بست و از رشوه و تطميع و هردسيسه و نيرنگ سياسى دريغ نورزيد تا اساس خلافت حقه را برانداخت و سلطنت خويش را برقرار ساخت ؟ آيا در طول اين مدت هيچ يادى از اين‌روايتش كرد ؟ آيا فهميد كه آن سال‌هاى دراز را بدون اينكه بيعت امامى برعهده‌اش باشد ، سپرى كرده است و براى مسلمان روا نيست كه دو شب را بدون اينكه بيعت امامى بر عهده‌اش باشد ، سپرى گرداند « 2 » و اگر بدين حال بميرد ، مرگى جاهلى داشته و به وضع جاهليت از دنيا رفته است ؟ يا فقه و اجتهادش\r\n\r\n\r\n","description":"","footnote":"\r\n( 1 ) . مسند احمد حنبل : 4 / 96 .\r\n( 2 ) . المحلى ، ابن حزم : 9 / 359 .\r\n","page_name":" 511 ","page_number":519},
  {"content":"\r\n\r\nچنين حكم مىكرد كه او از اين احكام كلى و عمومى كه پيامبر اكرم صلّى اللّه عليه و آله هيچ كس را از آن مستثنى نفرموده ، مستثنى است ؟ يا بىاطلاعىاش از احكام و غفلتش دربارهء خودش سبب شد كه طمع به اين ببندد كه خود خليفه باشد و با او به خلافت بيعت كنند و به نام خدا و پيامبر صلّى اللّه عليه و آله فرمان براند ؟ اين از صلاحيت و شايستگى وى بس دور بود و اسير آزاد شده‌اى ، چون او كه پدرش هم اسير آزاد شده بود ، به خاطر اينكه از علم و خردمندى بىبهره بود و نص و اجماعى دربارهء خلافتش وجود نداشت ، به هيچ وجه شايستهء تصدى خلافت نبود و تنها مايه‌اش براى خلافت جاه‌طلبى بود و نفع جويى و كامگيرى و شرارت ، و هيچ نمىانديشيد كه با اين وضع و رفتارش به حال جاهليت خواهد مرد و مرگى جاهلى خواهد داشت و با ايمان اعتماد به سواع و هبل ، بت‌هاى عصر سياه شرك از دنيا خواهد رفت .\r\n\r\nتوجهى ديگر\r\nحديث معاويه را كه پيامبر اكرم فرمود : هركس بدون امام بميرد ، مرگى جاهلى خواهد داشت ، حافظ هيثمى ، و ابو داود طيالسى از طريق عبد اللّه بن عمر ثبت كرده‌اند « 1 » ، و ابو داود افزوده است كه : هركس پيوند اطاعت بگسلد ، به صحنه قيامت در حالى در خواهد آمد كه هيچ دليل پسنديده‌اى براى دفاع از خويش ندارد .\r\nاين حديث با احاديث ديگرى كه با همان مضمون ، ولى به عبارات گوناگون از طرق مختلف روايت گشته ، تحكيم گرديده است ، از آن جمله روايتى كه مىگويد :\r\nپيامبر صلّى اللّه عليه و آله فرمود : هركه در حالى بميرد كه بيعتى بر عهده نداشته باشد ، به حال جاهليت مرده است .\r\nاين حديث را مسلم و بيهقى و ابن كثير و حافظ هيثمى ثبت كرده‌اند « 2 » و شاه ولى اللّه نيز\r\n\r\n\r\n","description":"","footnote":"\r\n( 1 ) . مجمع الزوائد ، حافظ هيثمى : 5 / 218 ؛ مسند طيالسى 259 .\r\n( 2 ) . ر ك : صحيح مسلم : 6 / 22 ؛ سنن بيهقى : 8 / 156 ؛ تفسير ابن كثير : 1 / 517 ؛ مجمع الزوائد ، حافظ هيثمى : 5 / 218 .\r\n","page_name":" 512 ","page_number":520},
  {"content":"\r\n\r\nبراى اثبات اينكه نصب خليفه براى رهبرى مسلمانان تا قيامت واجب كفايى است ، به همين روايت استناد كرده است . « 1 »\r\nديگر روايتى كه مىگويد : هركه در حالى بميرد كه اطاعتى بر عهده نداشته باشد ، به حال جاهليت مرده است . « 2 »\r\nهمچنين روايتى به اين عبارت كه پيامبر فرمود : هركه امام زمان خويش را نشناسد و بميرد ، به حال جاهليت مرده است . اين حديث را تفتازانى آورده و آن را به لحاظ مفهوم و مفاد در كنار آيهء « خدا را فرمان بريد و پيامبر را فرمان بريد و اولو الامرتان را « 3 » » نهاده است . « 4 » همو در شرح عقائد نسفى چاپ 1302 به همين عبارت استناد كرده است ، لكن متصديان چاپ و نشر آن كتاب در چاپ سال 1313 هفت صفحه از آن را تحريف كرده‌اند كه اين حديث را نيز شامل مىشود . شيخ على قارى همين مطلب را آورده مىگويد : معنى اين حديث پيامبر كه در صحيح مسلم آمده ، با عبارت « هركه امام زمان خويش را نشناسد و بميرد ، به حال جاهليت مرده است » اين است كه انسان كسى را كه بايد در دورهء زندگانى خويش به وى اقتدا نمايد و تحت رهبرى وى قرار گيرد ، نشناسد . « 5 »\r\nهمچنين اين روايت كه پيامبر فرمود : هركس از دايرهء فرمانبرى بيرون شد و از جامعهء اسلامى كناره جست و مرد ، به حال جاهلى مرده است . « 6 »\r\nو اين روايت كه هركس از جامعهء اسلامى گامى كناره جست و مرد ، به حال جاهلى مرده است . « 7 »\r\nو رواياتى ديگر از اين قبيل :\r\n\r\n\r\n","description":"","footnote":"\r\n( 1 ) . ازالة الخفاء ، شاه ولى اللّه : 1 / 3 .\r\n( 2 ) . مسند احمد : 3 / 446 ؛ مجمع الزوائد ، هيثمى : 5 / 223 .\r\n( 3 ) . نساء 4 / 59 .\r\n( 4 ) . شرح المقاصد : 2 / 275 .\r\n( 5 ) . ر ك : الجواهر المضيّة : 2 / 457 ، 509 .\r\n( 6 ) . صحيح مسلم : 6 / 21 ؛ سنن بيهقى : 8 / 156 ؛ تيسير الوصول : 3 / 39 - به نقل از : صحيح مسلم و صحيح بخارى از طريق ابو هريره .\r\n( 7 ) . صحيح مسلم : 6 / 21 .\r\n","page_name":" 513 ","page_number":521},
  {"content":"\r\n\r\n- هركس بدون امام بميرد ، به حال جاهليت مرده است . « 1 »\r\n- هركس بدون اينكه امامى بالاى سرش باشد بميرد ، مردنش مردن جاهليت است . « 2 »\r\n- هركس بدون اينكه امامى بالاى سرش باشد بميرد ، به حال جاهليت مرده است . « 3 »\r\n- هركس در حالى بميرد كه تحت رهبرى امام جامعه‌اى نباشد ، به حال جاهليت مرده است . « 4 »\r\n- هركس از فرماندهش كارى ناگوار ببيند ، بايد صبر و تحمل نمايد ، زيرا هركه گامى از مسلمانان واپس نشيند و با آنان مخالفت نمايد و بميرد ، به حال جاهليت مرده باشد . « 5 »\r\nاين حقيقتى است كه كتاب‌هاى حديث و صحاح و مسندها بر آن اتفاق دارند و ثابتش نموده‌اند و گزيرى از پذيرفتنش نيست ، و مسلمان چاره‌اى جز قبولش ندارد و لازمهء مسلمانى است ، و حتى دو نفر بر سرش اختلاف نيافته‌اند و هيچ كس در آن ترديدى ننموده است ، و از آن برمىآيد كه هركس بدون امام و رهبر بميرد ، بدفرجام و نارستگار خواهد بود ، زيرا به حال جاهليت مردن پست‌ترين مردنهاست ، يعنى مردن به حال كفر و الحاد .\r\nدر اينجا نكته و مطلب دقيقى هست كه لازم است به ميان آيد و آن اين است كه فاطمهء زهرا ، صديقهء طاهره - كه به حكم قرآن ، پاك و منزه از هرگناه و لغزشى است ، و به حكم فرمايش نبوى ، خدا و پيامبر از خشمش به خشم مىآيند و به خشنودىاش خشنود مىگردند و از آزرده شدنش آزرده مىشوند - در حالى از دنيا رفته است كه بيعت كسى را كه خليفه و امام زمانش مىشمارند بر عهده نداشته و به او اقتدا نمىكرده است و شوهرش نيز مدت ششماه و در طول زندگانى همسرش از بيعت با آن به اصطلاح خليفه خوددارى نموده است . در دو صحيح مسلم و بخارى هست كه مردم تا فاطمه زنده بود ،\r\n\r\n\r\n","description":"","footnote":"\r\n( 1 ) . خلاصة نقض كتاب العثمانية ، ابو جعفر اسكافى 29 .\r\n( 2 ) . مجمع الزوائد : 5 / 224 .\r\n( 3 ) . همان : 5 / 225 .\r\n( 4 ) . همان : 5 / 219 .\r\n( 5 ) . شرح السير الكبير : 1 / 113 .\r\n","page_name":" 514 ","page_number":522},
  {"content":"\r\n\r\nبراى على احترام قائل بودند ، اما چون فاطمه درگذشت ، رابطهء على با مردم تيره گشت . « 1 » قرطبى در المفهم مىنويسد : مردم در دورهء زندگى فاطمه و به احترامش على را احترام مىكردند ، چون فاطمه پاره‌اى از پيكر رسول خدا بود و على همسر و عهده‌دار زندگى فاطمه ، امام وقتى فاطمه مرد و تا آن وقت على با ابو بكر بيعت نكرده بود ، مردم آن احترام را فروگذاشتند و مانعى نديدند كه او را وادار به قبول تصميم عمومى سازند و نگذارند وحدتشان به هم بخورد .\r\nدر اينجا سه احتمال بيش نيست و حقيقت در يكى از آنهاست . يكى اين‌كه صديقهء طاهره ، سلام اللّه عليها ، به يكى از وظايف اسلامى خويش عمل نكرده باشد ، يعنى به بزرگ‌ترين و مهم‌ترين وظيفه‌اى كه دين پدرش مقرر داشته است و در همان حال ، مسلمانان همگى از شهرنشين و روستايى و باسواد و بىسواد به آن عمل كرده‌اند و او ، العياذ باللّه ، در حالى كه سنت پدرش را زير پا گذاشته بوده ، از دنيا رفته باشد . ديگر اينكه آن حديث صحيح نباشد با اينكه حديث دانان شيعه و سنى روايت و ثبتش كرده و امت اسلام آن را قبول نموده و درستش دانسته است . آخرين احتمال اينكه فاطمه زهرا خلافت ابو بكر را به رسميت نمىشناخته و او را لايق آن نمىدانسته است و با مولاى متقيان امير المؤمنين على عليه السّلام هم رأى و هم عقيده بوده است .\r\nآيا مسلمان مىتواند احتمال اول را وارد بداند و بگويد دختر گرامى و باوفا و داناى پيامبر كه همسر كسى بوده كه قرآن نفس پيامبر امينش خوانده و وصى و جانشين تعيينى وى بوده است ، كارى انجام داده بر خلاف عقل و منطق و رضاى خدا و پيامبرش ؟ نه ، هيچ مسلمانى چنين حرفى نمىتواند بزند يا چنين احتمالى را وارد بداند . احتمال دوم هم وارد نيست ، زيرا پس از اينكه حديث مذكور به صحت پيوسته و حديث شناسان شرايط صحت را در آن روايات جمع ديده‌اند و سر تسليم در برابرش فرود آورده‌اند و امت هم آن را پذيرفته است ، هيچ نادانى احتمال نادرست بودن آن حديث را نمىدهد . بنابراين ، احتمالى جز سومى باقى نمىماند و يگانه حقيقت اين است كه خلافت ابو بكر را صديقهء\r\n\r\n\r\n","description":"","footnote":"\r\n( 1 ) . صحيح البخارى ، كتاب مغازى : 6 / 197 ؛ صحيح مسلم ، كتاب جهاد : 5 / 154 .\r\n","page_name":" 515 ","page_number":523},
  {"content":"\r\n\r\nطاهره به رسميت نمىشناخته و او را خليفه و امام نمىدانسته است و در حالى از دنيا رفته كه از آن خلافت و خليفه بيزار بوده و امير المؤمنين على نيز به همين سبب با او بيعت ننموده و همسرش را نيز به بيعت با او فرا نخوانده است ، در حالى كه مىدانسته هركس امام زمانش را نشناسد و بميرد و بيعتى بر عهده‌اش نباشد ، به حال جاهليت مرده است .\r\nبنابراين ، از خلافتى چنين بايد بيزار بود و سر به فرمان متصدىاش فرود نياورد .\r\n8 - ابو اميه ، عمرو بن يحيى بن سعيد از قول جدش مىگويد : معاويه از پى ابو هريره به دنبال رسول خدا روان گشت و ابو هريره از او به پيامبر شكايت كرد . آنگاه پيامبر خدا در موقع وضو گرفتن يك يا دوبار سر برداشته خطاب به معاويه گفت : اى معاويه ! اگر عهده‌دار كارى گشتى ، از خداى عزّ و جل بترس و عادل باش . معاويه مىگويد : من بر اساس فرمايش رسول خدا پيوسته مىانديشيدم كه گرفتار تصدى كارى شوم تا آنكه گرفتارش شدم . « 1 »\r\nمتاسفانه اين مرد سفارش پيامبر اكرم را از ياد برد و نه در دورهء استاندارى به آن عمل كرد و نه در دورهء سلطنت ، يا از ياد نبرد و اعتنايى به آن نكرد و عدالت و تقوا را يكسره ترك گفت و به مقتضاى تبهكارى و گناه‌ورزى و ستمكارى رفتار نمود . ضرورتى نمىبينم كه سياههء آن جنايات و تجاوزات را در اينجا بياوريم ، چون به پاره‌اى از آنها در همين كتاب اشارت رفته است و خوانندهء گرامى مىتواند به آنها مراجعه نمايد .\r\nكاش روزى كه دست از يارى عثمان برداشت و گذاشت به كشتن رود ، يادى از اين سفارش كرده بود ، يا آن روز كه كمر به جنگ امام زمانش امير المؤمنين على عليه السّلام بست و عليه خلافت عظمى و ولايت گرانقدرش دسيسه و توطئه مىنمود و آنگاه كه اصحاب عادل و راسترو را مىكشت و تبعيد مىكرد و رجال صالح و پاكدامن امت را با همهء توانايى و امكاناتش مورد تعقيب و آزاد و تهديد و گرفتن و بستن قرار مىداد و آنان را بىمحاكمه و به مجرد وارد آمدن اتهام مىكشت و مىزد و زندانى مىكرد . آيا اين كارهايش از عدالت و تقوا بود ؟ يا خريد و فروش شراب و ميگسارى و رباخوارىاش\r\n\r\n\r\n","description":"","footnote":"\r\n( 1 ) . مسند : 4 / 101 .\r\n","page_name":" 516 ","page_number":524},
  {"content":"\r\n\r\nاز ره عدل و پرهيزگارى بود ؟ يا اينكه زياد را بر خلاف سنت و دستور پيامبر منسوب به ابو سفيان كرد و يزيد را جانشين خويش ساخت ، يزيدى كه خوب مىشناسيمش و پدرش او را بهتر از هركس مىشناخت ؟ شايد بارزترين نمونه‌هاى عدل و تقوايش اين باشد كه امام پاك و منزه و مولاى متقيان را پيوسته دشنام مىداد و بر سر منبر ناسزا مىگفت و در قنوت بر او لعنت مىفرستاد و به مردم و استاندارانش فرمان داد تا در همهء شهرهاى بزرگ و مراكز استانها به او دشنام دهند و لعنت فرستند و بدعت شرم‌آورش تا آخر دورهء امويان برجاى ماند .\r\nنمىدانم اگر پيامبر اكرم به او اين سفارش را نكرده بود ، چه كارى ممكن بود بر خلاف عدل و تقوا بكند كه نكرده است ؟ يا اگر ، نعوذ باللّه ، پيامبر اكرم سفارشى بر خلاف آن به او كرده بود ، چه كارهايى بدتر و تبهكارانه‌تر از آنچه كرده است ، ممكن بود بكند ؟ يا مگر خلافكارىهايى جز آنها مىتوان يافت ؟\r\n9 - از چند طريق از معاويه روايت شده است كه گفت : من خود از پيامبر خدا شنيدم كه فرمود : خدا اگر خير كسى را بخواهد ، او را دين‌شناس مىگرداند ، و به عبارتى ديگر :\r\nخدا اگر خيرى براى كسى بخواهد ، او را دين‌شناس مىگرداند . بعضى بر آن افزوده‌اند كه معاويه كمتر مىشد نطقى كند و اين حديث را بر زبان نياورد . « 1 »\r\nشنيدن و درك اين حديث و تكرار روايتش به طورى كه در مسند احمد بن حنبل شانزده بار آمده و اينكه معاويه نمىشده نطقى ايراد كند و آن را به زبان نياورد ، لازمه‌اش اين بود كه در خود معاويه اثر بگذارد و او را پاىبند دستورات و تعاليم پيامبر گرداند و فقيه و دين‌شناس و عامل به احكام و مبادى فقهى نمايد ، اما مىبينيم چنين نشده و از سنت و فقه و دين‌شناسى فرسنگ‌ها دور مانده ، به طورى كه از هركسى بىاطلاع‌تر و دين‌شناس‌تر و بىفقه‌تر گشته است و نه‌تنها به احكام و اصول فقهى مقيد و پاىبند نبوده ، بلكه از فقه و دين‌شناسى هم بهره‌اى نيافته و اگر از چند حديثى كه با فقه ارتباطى ندارد ، بگذريم ، چيز قابل ملاحظه يا از حديث و سنت روايت ننموده است . تمام اين\r\n\r\n\r\n","description":"","footnote":"\r\n( 1 ) . المحلى ، ابن حزم : 9 / 359 .\r\n","page_name":" 517 ","page_number":525},
  {"content":"\r\n\r\nحقايق مىرساند كه به موجب همان حديث كه خود نقل كرده و پيوسته بر زبان داشته است ، خدا براى معاويه خير نخواسته و دين شناسش نكرده است و اين تقدير با وضع پسر هند جگرخوار متناسب بوده است .\r\n10 - محمد بن جبير بن مطعم مىگويد : من با هيأتى از قريش نزد معاويه بودم كه به وى خبر رسيد عبد اللّه بن عمرو بن عاص اين حديث را نشر مىدهد در آينده پادشاهى از قحطان به ظهور خواهد رسيد . معاويه خشمناك گشت و برخاست و پس از ثنايى كه زيبندهء خداى عزّ و جل بود ، گفت : به من اطلاع داده‌اند بعضى از شما سخنانى نقل مىكنند و نشر مىدهند كه نه در قرآن است و نه از رسول خدا رسيده است . اينها جاهلان شما هستند . از آرمان‌هايى كه صاحبانش را گمراه مىسازد ، برحذر باشيد ، زيرا من از رسول خدا شنيدم كه مىفرمود : اين حكومت در ميان قريش خواهد بود و هركس بر سر آن با ايشان تا وقتى دين و شريعت را برقرار مىدارند ، كشمكش نمايد ، خدا او را نگونسار خواهد كرد .\r\nمعاويه اين حديث را به فرض كه صحيح باشد ، نفهميده است . عبد اللّه بن عمرو بن عاص گفته كه آن شخص پادشاه خواهد بود نه خليفه ، و مىدانيم پس از رسول خدا صلّى اللّه عليه و آله پادشاهان بسيارى از غير قريش بوده‌اند و ممكن است پادشاه نامبرده از پادشاهان خودكامه باشد . بنابراين ، حرف معاويه آن را ردّ و نقض نمىكند ، زيرا آنچه او ياد كرده ، ائمه و پيشوايانى قرشى هستند كه تا وقتى مجرى احكام الهى و برقرار كنندهء شريعت و دينند ، نبايد با آنان مخالفت و كشمكش نمود . معاويه و امثالش كه نه‌تنها دين و شريعت را برقرار نكردند بلكه بر خلافش نيز عمل نمودند ، در شمار آن ائمه و پيشوايان قرشى نخواهند بود . به اين ترتيب ، معاويه گرچه قحطانى نباشد و قرشى باشد ، حق ندارد آرمان تصدى خلافت را به دل راه دهد و در آرزوى چنين مقامى باشد ، بلكه بايد به جاى برحذر داشتن قحطانيان از آرزوى تصدى خلافت ، به خاطر آورد كه خود نيز از تصدى آن ممنوع و محروم است . مگر اسيران آزاد شدهء فتوحات اسلامى حق خلافت دارند ؟\r\nمگر خلافت را كسى غير از مجاهدان بدر مىتواند عهده‌دار باشد ؟ مگر خليفه نبايد\r\n\r\n","description":"","footnote":"","page_name":" 518 ","page_number":526},
  {"content":"\r\n\r\nعادل و راسترو و پرهيزگار باشد ؟ مگر هند جگرخوار و پرچم فحشايى كه بر فراز خانه‌اش بوده سهمى از خلافت الهى تواند برد ؟\r\nعجيب است كه آن مردك ، عبد اللّه بن عمرو را از جاهلان و بىخردان مىشمارد ، و حال آنكه ابو هريره در حق وى مىگويد : او بيش از همگان از پيامبر خدا حديث نقل كرده و حديث مىنوشته است ، يا به گفتهء ابو عمر : او بيش از همگان از پيامبر خدا حديث حفظ كرده است . همو مىگويد : وى مردى فاضل و حافظ و دانشمند بود . قرآن آموخت و از پيامبر اجازه خواست كه احاديثش را بنويسد و حضرتش نيز به دو اجازه داد . ابن حجر هم وى را به فراوانى دانش و عبادت خستگىناپذير ستوده و تمجيد كرده است . « 1 »\r\nمعاويه چنان به وى پرخاش مىكند و او را نادان و بىعلم مىخواند كه پندارى خود دانشمندى متبحر و فقيهى سترگ است ، غافل از اينكه محققان هوشيار و خلق بيدار سخنى را كه عبادة بن صامت به وى گفته است ، به خاطر سپرده‌اند ، اين سخن را كه مادرت هند داناتر از تست . « 2 »\r\nاين معاويه است و اين مقدار علم و حديثدانىاش !\r\n\r\nاجماع\r\nدانستيم كه يكى از مدارك و منابع استنباط احكام شرعى ، اجماع است . شايد معتدل‌ترين تعريف اجماع همان باشد كه آمدى گويد : اجماع عبارت است از اتفاق يافتن همهء صاحب نظران و اهل حل و عقد امت محمد در يك عصر بر سر حكم حادثه‌اى . « 3 »\r\nاينك بياييم نگاهى به معاويه افكنيم و به گفته‌ها و ادعاها و اظهار عقيده‌ها و كارها و جرايم و فقه و اجتهادش ، تا ببينيم ذره‌اى از آن با اجماع علماى عصرش سازگار بوده است يا نه ؟ آن فقيهان و صاحب نظران و اهل حل و عقد در مسائل فقهى و دينى كه بوده‌اند و كجا با بدعت‌ها و هرزگىهاى معاويه همداستان گشته‌اند ؟ و كداميك از ايشان\r\n\r\n\r\n","description":"","footnote":"\r\n( 1 ) . الاستيعاب : 1 / 307 ؛ اسد الغابة : 3 / 233 ؛ الاصابة : 2 / 352 ؛ تهذيب التهذيب : 5 / 337 .\r\n( 2 ) . تاريخ ابن عساكر : 7 / 210 .\r\n( 3 ) . الاحكام ، آمدى : 1 / 280 .\r\n","page_name":" 519 ","page_number":527},
  {"content":"\r\n\r\nناظر و مراقب كارهاى بيراه او بوده است ؟ و مگر اصحاب پيشاهنگ و تابعان نيكوكار در مدينه نبوده‌اند و از مدينه به شهرستان‌هايى جز شام نرفته و دور از معاويه اقامت نگزيده‌اند ؟ و مگر جملگى از پسر هند جگرخوار و آرايش بيزاى نجسته‌اند ؟ و مگر او با گفتار و كردار بر ضدشان عمل نمىكرده و به ايشان بد و بيراه نمىگفته است ؟\r\nبلى ، تنى چند فرومايه شامى بوده‌اند كه براى برآوردن مطامع و شهوات خويش با او موافقت نموده و همداستان گشته‌اند و اجتهادى كه يكى از مدارك و منابعش موافقت چنين عناصرى باشد ، چه ارزش و اعتبارى تواند داشت ؟\r\n\r\nقياس\r\nبه نظر پيشوايان اهل سنت و جماعت ، قياسى معتبر است كه نصى بر مناط آن در قرآن و سنت وجود داشته باشد ، با آنكه نوع يا شخص آن مناط از طريق بحث و استنباط حاصل آيد . « 1 » در كارهاى معاويه و آرايش هيچ مناطى كه نصى درباره‌اش وجود داشته باشد يا استنباطى صحى و قياسى بدين منوال باشد ، نمىيابيم . آرى ، قياس‌هايى جاهلى داشته است و خواسته احكام اسلام را به وسيلهء آن مقياس‌ها و قياس‌هايش جاهليت به دست آورد . اين چگونه اجتهادى است كه قياس‌هايش نه اسلامى ، بلكه جاهلى است ؟\r\nدانستيد كه اجتهاد صحيح به نظر دانشمندان اسلامى و رجال فقه و اصول چيست و مبانى و منابعش كدام است ، و معاويه از آن بس دور و بيگانه بوده است . اينك بياييد صفحه‌اى از صفحات مكرر و متشابه كردار اين مجتهد نافرمان و اجتهادات خارق العاده‌اش را از نظر بگذرانيم ، تبهكارىهاى كسى را كه ابن حزم و ابن تيميه و ابن كثير و ابن حجر و عناصر ديگرى از قماش آنها معتقدند گناهى نداشته و در همهء جناياتش بىتقصير و بىمسئوليت بوده است ، چون با اجتهاد و استنباط شخصى چنان كرده است و از آنجا كه مجتهدى خطاكار بوده ، نه‌تنها گناهى بر او نخواهد بود ، بلكه پاداش هم خواهد برد ، پاداش اجتهاد و كوشش فقهى خويش را !\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 2 ) : 10 / 344 - 349 .\r\n","page_name":" 520 ","page_number":528},
  {"content":"\r\n\r\nاينها نمىگويند اين مجتهد با كدام اجتهاد و استنباط وظيفهء شرعى خويش دانسته كه به مولاى متقيان دشنام دهد و در قنوت بر او لعنت فرستد و او و دو امام ديگر ، يعنى دو نوادهء پيامبر صلّى اللّه عليه و آله « 1 » و مردان پاكدامن و درستكار امت را باهم نفرين كند و به ايشان بد گويد و اين كار را نه وظيفهء خود ، بلكه واجب شرعى همهء مسلمانان بداند و به آنان فرمان انجامش را بدهد ؟\r\nدر استنباط اين بدعت و در اجتهاد حيرت آورش به كدام آيهء قرآن استناد جسته است ، به آيهء تطهير يا به آيهء مباهله يا صدها آيه‌اى كه در حق على عليه السّلام نازل گشته است ؟ يا به هزاران حديث شريفى كه از بنيانگذار اسلام در فضايل و تمجيد وى روايت شده است ؟ يا به اجماع و اتفاقى كه در هنگام بيعت با وى و برقرارى خلافتش و تعيينش به عنوان خليفه‌اى واجب الاطاعه صورت گرفته است ؟ به فرض كه از خلافتش صرفنظر كرديم و خليفه بودنش را مسلم ندانستيم ، آيا اجماعى بر نامسلمانىاش و بر اين صورت گرفته كه از برجسته‌ترين اصحاب عادل و نيك رو نيست تا اين مجتهد كه از پستان هند و زير پرچم فحشايش شير خورده ، به خود اجازه دهد كه به وى دشنام و ناسزا گويد و كمر به قتلش بربندد ؟\r\nآيا در اين مورد قياسى وجود داشته است مستند به مدارك و منابع سه‌گانهء اجتهاد :\r\nقرآن و سنت و اجماع كه با شمشير و منطق و بيان على برقرار گشته و در ميان امت نشر و بسط يافته است ؟ آنچه وجود داشته ، نه قياسى از اين گونه ، بلكه قياس جاهلى بوده است .\r\nدو عشيرهء هاشم و اميه از عهد جاهليت باهم كشمكش و نسبت به هم كينه و دشمنى داشته‌اند ، و از عادات و تقاليد آن عهد اين بوده كه هرعشيره به نحوى به ديگرى و به هر يك از افرادش صدمه بزند و از او انتقام بگيرد ، گرچه شخصا مسئوليتى نمىداشت و مستحق كيفرى نمىبود . بدين ترتيب ، كسى را كه قاتل نبوده ، به كيفر قتلى كه ديگر مرتكب شده بود ، مىكشتند و بىگناهان را زير شكنجه و تحت تعقيب قرار مىدادند .\r\nروشى جاهلى بود كه از ديرگاه در پيش داشتند و آنان كه روح و روان خويش را از آثار\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 2 ) : 2 / 101 ، 102 ، 132 ، 133 .\r\n","page_name":" 521 ","page_number":529},
  {"content":"\r\n\r\nسوء جاهليت نپيراسته بودند ، در دورهء مسلمانى هم آن را پيش مىگرفتند ، و معاويه‌اى كه به قول هوادارانش در عمل و استنباط جد و جهد مبذول مىداشته و اجتهاد مىنموده است ، به چنين روشى متمسك بوده است .\r\nاو با كدام اجتهاد و استنباط به خود اجازه مىداده كه از سر منبر و در تعقيبات نماز به امام مؤمنان على عليه السّلام لعنت فرستد تا بدانجا كه براى رساندن صداى لعن و دشنامش به گوش مردم مقررات الهى و سنت را در خطبهء نماز عيدين تغيير دهد و خطبه را پيش از نماز بخواند ، و كسانى را كه لب از ناسزاگويى فروبسته‌اند ، صريحا تهديد كند ؟ با استناد به كدام كتاب آسمانى و كدامين سنت يا اجماع و قياس ، اين مجتهد تبهكار گناه‌ورز پياپى به بدعت‌هاى شرم آور دست مىزد ؟\r\nبا كدام اجتهاد و چه استنباطى دوستداران على عليه السّلام را تعقيب مىكرد و در تمام شهرها و استان‌ها تحت پيگرد قرار مىداد و مىكشت و تبعيد و شكنجه‌هاى سخت مىكرد و اعتباراتى را كه در مورد مسلمان هست ، نديده مىگرفت و براى ايشان حق و حرمتى قائل نمىگشت ، حتى احترام صحابى بودن و مصونيتى را كه داشتند ، زير پا مىنهاد ؟ در اين كارها متكى به آيات كريمهء قرآن بود يا به سنت نبوى ؟ يا به اجماع و اتفاق آراى صاحب نظران امت و فقيهان ، به اتفاق آراى كسانى كه مخالف او و كارهايش بودند و بيزار از آرايش ؟ يا به قياسى كه از حجت‌هاى سه‌گانهء نامبرده حاصل آمده بود ؟\r\nچه اجتهادى به او اجازه مىداد على عليه السّلام را متهم به كفر و الحاد و تجاوزكارى و گمراهى و تعدى و پليدى و حسد و ديگر گناهان و رذايل سازد ؟ گمان مىكنيد براى اتهامات معاويه و نسبت‌هاى ناروايش دليلى در لابلاى قرآن مجيد ، يا در ميان احاديث و سنت نبوى و يا در اجماع‌ها و اتفاق نظرهاى فقيهان قرون و اعصار مىتوان يافت ؟ با اينكه امت اسلام آگاه است كه همهء آن پليدىها كه معاويه به امام على بن ابى طالب عليه السّلام نسبت داده ، جز با شمشير و منطق و بيان و جهاد حضرتش از ميان نرفته و نابود نگشته است و اگر آيين پاك و والاى اسلام را آيينه‌اى باشد و مظهرى و مجسمه‌اى ، همان على عليه السّلام خواهد بود و شخصيت والايش .\r\n\r\n","description":"","footnote":"","page_name":" 522 ","page_number":530},
  {"content":"\r\n\r\nچه اجتهادى به او اجازه مىداد كه از كشته شدن امير المؤمنين على عليه السّلام و فرزند گرامىاش امام حسن مجتبى - آن دو امام عالىقدر - خوشحال شود و شادى نمايد و به ديگران بگويد كه قتل على از حسن الطاف و تقديرات خيرخواهانهء الهى است ، يا قاتلش آن تبهكارترين و نگونسارترين عنصر پليد را از خداپرستان بشمارد ؟ و حال آن‌كه مىدانيم فقه و دين‌شناسى و درك صحيح قرآن مغاير چنين كار و اظهار نظرى است و سنت پيامبر اكرم آن را محكوم مىسازد و اجماع و موازين شرعى و استنباطات فقهى بتمامى با آن منافات دارد ، و تنها چيزى كه تأييدش مىنمايد ، قياس‌هاى جاهليت است و بس .\r\nاين چه اجتهادى است كه پايمال‌كردن مقدسات و هتك حركت مكه و مدينه را جايز مىگرداند و به او اجازه مىدهد كه مردم مدينه را به جرم دوستى على عليه السّلام به باد حمله و قتل و غارت بگيرد ، يا نذر كند كه زنان قبيلهء ربيعه را به خاطر اينكه مردانشان به امير المؤمنين على عليه السّلام عشق مىورزند و پيرو حضرتش هستند ، به قتل رساند ؟\r\nاين چه اجتهادى است كه به موجبش پيكر كسانى را كه در صفين زير پرچم امير المؤمنين على عليه السّلام شهيد شده‌اند ، مثله و تكه پاره مىكند ، و حال آنكه بنا به سفارش و دستور پيامبر صلّى اللّه عليه و آله با دار و دستهء تجاوزكاران مسلح داخلى جنگيده بودند ؟\r\nچه اجتهادى حكم مىكند كه معاويه آب را به روى امام راستين و هزاران مسلمان ببندد به اين منظور كه از تشنگى جان بسپارند ، و وقتى موفق به بستن آب مىشود ، بگويد : به خدا اين پيش درآمد پيروزى است . خدا مرا و ابوسفيان را سيراب نكند اگر بگذارم از اين آب بنوشند تا همه‌شان بر سر آب به كشتن بروند . « 1 »\r\nچه اجتهادى به او اجازه مىدهد شراب بفروشد و بخرد و بخورد و ربا بخورد و فحشا و فساد را رواج دهد ، و حال آنكه قرآن و سنت و اجماع و قياس حرامشان كرده است ؟\r\nاين چه اجتهادى است كه به او اجازه مىدهد مقامات كشورى و لشكرى را به استاندارى ولايات و فرماندهى قشون بگمارد و خروارها سيم و زر را به كسانى كه حق و\r\n\r\n\r\n","description":"","footnote":"\r\n( 1 ) . كتاب صفين 182 ؛ شرح نهج البلاغة ، ابن ابى الحديد : 1 / 328 .\r\n","page_name":" 523 ","page_number":531},
  {"content":"\r\n\r\nشايستگى آن را ندارند ، بدهد ، تنها به اين جهت كه دشمن خاندان پيامبرند و به آنان كينه مىورزند و دشنامشان مىدهند و با شيعهء خاندان رسالت در جنگ و ستيزند ؟\r\nمعاويه به موجب چه اجتهادى ريختن خون كسانى را كه حاضر نيستند به على عليه السّلام لعنت فرستند ، جايز مىداند و قتل بزرگ‌ترين اصحاب پيامبر صلّى اللّه عليه و آله و رجال پاكدامن و عظيم الشأنى چون حجر بن عدى و يارانش و نيز عمرو بن حمق را به همين بهانه روا مىشمارد ؟\r\nاين چگونه اجتهادى است كه بر خلاف سنت ثابت و مسلم پيامبر صلّى اللّه عليه و آله است و اجازه مىدهد چيزهايى كه در اذان و نماز و زكات و ازدواج و حج و ديات نيست و در زمان پيامبر اكرم نيز نبوده است ، به آنها بيفزايند و اين امور را از شكل شرعى و سنتى به درآورند ؟\r\nچگونه اجتهادى است كه اجازه مىدهد به جهت مخالفت با على عليه السّلام دين خدا و سنتش را تغيير دهند و دگرگونه سازند ؟ « 1 »\r\nاين چه اجتهادى است كه معاويه به موجبش براى دلجويى موجود بىسر و پايى مثل زياد بن امه و جلب همكارى او حكم پيامبر را كه مىگويد « فرزند متعلق به بستر است و زناكار را سنگ كيفر » ، نقض مىكند و حدود و مقررات الهى را زير پا مىنهد ؟\r\nو به موجبش خلافت الهى را به يزيد شرابخوار بىبند و بار مىسپارد و هركه را با ولايتعهدى او موافقت نمىنمايد ، به قتل مىرساند ؟\r\nو بيزارى جستن از امير المؤمنين على عليه السّلام را شرط بيعت خلافت كسى مىسازد كه اسير آزاد شدهء مسلمانان بوده و پدرش هم اسير آزاد شده‌اى بيش نبوده است .\r\nو دادن شهادت‌هاى ناروا و تهمت زدن و دروغ گفتن و بهتان و نسبتهاى ساختگى و حيله و نيرنگ به كار بردن را براى وصول به هدفهاى پست و ننگين و نامشروع جايز مىگرداند ؟\r\nاين چه اجتهادى است كه تجويز مىكند پيامبر خدا را در مورد خاندان و عترتش\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 5 ) : 10 / 205 .\r\n","page_name":" 524 ","page_number":532},
  {"content":"\r\n\r\nبيازارد و اولياى خدا و بندگان صالحى چون اصحاب پيشاهنگ و تابعان نيكو سيرت و سرورشان را آزار دهد ، و حال آنكه خدا در قرآن كريم مىفرمايد : كسانى كه پيامبر خدا را بيازارند به عذابى دردناك گرفتار خواهند شد « 1 » ، و كسانى كه مردان و زنان مؤمن را بدون اينكه كارى كرده باشند ، مىآزارند ، تهمت و گناهى آشكار را بر دوش مىكشند « 2 » ، و پيامبر اكرم مىفرمايد : هركه مسلمانى را بيازارد ، مرا آزرده باشد و هركه مرا بيازارد ، خداى عزّ و جل را آزرده باشد « 3 » ، و نيز از قول جبرئيل از جانب خداى متعال مىفرمايد :\r\nهركه به دوستدار من اهانت نمايد ، مرا به نبرد خوانده باشد و هركه با دوستدارم دشمنى ورزد ، به او اعلان جنگ داده باشم . همو مىفرمايد : هركه دوستدارم را بيازارد ، جنگيدن با مرا روا شمرده باشد . همچنين مىفرمايد : هركه به دوستدار من اهانت نمايد ، با من آشكارا دشمنى نموده باشد . سرانجام مىفرمايد : هركه با دوستدارم دشمنى ورزد ، پرچم جنگ با مرا افراشته باشد . « 4 »\r\nاين چگونه اجتهادى است كه مجتهدش گسستن پيمان و عهد را در موارد گوناگون و در تعهدات مثبت و منفى مجاز مىداند ؟\r\nاين چگونه اجتهادى است كه مجتهدش سنت رسول خدا را كه از منابع اجتهاد است ، به مسخره مىگيرد و حركات زشت و زننده‌اى به محض شنيدن احاديث پيامبر از او سر مىزند كه گفتنى نيست ؟\r\nاين چه اجتهادى است كه مايهء فساد جامعه و گمراهى مردمان و انهدام وحدت اسلامى و جدايى از رأى اجتماعى مسلمانان است و فروگذاردن پيوند دين و شانه خالىكردن از بيعت راستين و جنگيدن با امام وقت ، آن هم پس از اينكه مهاجران و انصار ، يعنى صاحبنظران جامعه بر خلافتش اجماع كرده و در بيعتش همداستان گشته‌اند ؟\r\nاين اجتهادات و ديگر اجتهادات بىاساس و بىارزش و مسخره ذره‌اى صحت و\r\n\r\n\r\n","description":"","footnote":"\r\n( 1 ) . توبة 9 / 61 .\r\n( 2 ) . احزاب 33 / 58 .\r\n( 3 ) . ر ك : الحاوى للفتاوى : 2 / 47 .\r\n( 4 ) . همان : 1 / 324 - 361 .\r\n","page_name":" 525 ","page_number":533},
  {"content":"\r\n\r\nاعتبار ندارد . نه عقل آن را مىپذيرد و نه دين . جملگى مغاير قرآن است و بر ضد سنت ثابت و صحيح و مسلميات اسلامى ، و منافى اجماع و اتفاق آرايى كه همه قبولش دارند ، و بر خلاف قياس‌هايى كه بايد بر مبناى قرآن و سنت و اجماع باشد . خوانندهء گرامى مگر در تاريخ فقه و اجتهاد چنين اجتهاداتى ديده است ، اجتهاداتى بىبهره از صحت و حقيقت و بيگانه با مبانى دين و قواعد شريعت ؟ براستى اينها دلخواه و هوس و شهوت و خودسرى است ، نه اجتهاد دينى و نه استنباط حكم الهى . اينها صاحبش را به ژرف‌ترين زواياى دوزخ مىافكند تا در آن جاودانه بماند . بسيارى از اينها در مواردى صورت گرفته كه جاى اجتهاد و استنباط نيست ، يعنى در برابر نص انجام گرفته ، و آنجا كه حكم دين صريح و ثابت است ، رأى و نظر و استنباط محلى از اعراب ندارد و اختلاف نظر را بدان راه نيست ، و هركه در آن موارد بخواهد نظر و رأيى خاص اظهار بدارد ، چنان است كه يكى از ضروريات دين را رد كرده باشد و آنچه را شريعت حرام ساخته ، روا شمرده باشد ، درست مثل كسى كه با اجتهاد خويش كشتن پيامبر اكرم را جايز بداند ، يا ميگسارى و رباخوارى را تجويز نمايد .\r\n\r\nاين مجتهد كيست ؟\r\nاين مجتهد پسر هند جگر خوار است ، زنى كه خدا پرچم فحشايش را سرنگون كرده است ، همان تبهكار جنايت پيشه كه مقدسات الهى را لگدمال ساخته و مقرراتش را زير پا نهاده است .\r\nابن حزم و ابن تيميه و ابن كثير و همقطارانشان مىگويند : او مجتهدى است كه اجر و پاداش مىبرد ، و ابن حجر مىگويد : او خليفهء بر حق است و امام راستين !\r\nاينها چنين مىگويند ، و ما نمىگوييم كه مجتهدند ، بلكه آنچه را كه مقبلى « 1 » گفته ، گوشزدشان مىكنيم : على ، رضى اللّه عنه ، امام و پيشوايى هدايتگر بود و گرفتار كشمكش‌ها و آشوب‌ها گشت و راه دين را با پاكى و ستودگى پيمود . جمعى دربارهء وى\r\n\r\n\r\n","description":"","footnote":"\r\n( 1 ) . شيخ صالح بن مهدى ( م 8 . 11 ) .\r\n","page_name":" 526 ","page_number":534},
  {"content":"\r\n\r\nگمراه گشته‌اند و يك دسته در عشق ورزيدن به وى يا ادعاى محبتش مبالغه كرده‌اند .\r\nگمراه‌ترينشان كسانى هستند كه او را از پيامبران بالاتر شمرده‌اند و از اين مرتبه هم فراتر ، و فروتر از ايشان كسانى هستند كه آنچه براى خويش پسنديدند ، براى وى نپسنديدند و برادران و خويشان خود را در هنگام اعطاى مقامات حكومتى بر وى ترجيح دادند ، خدا از همه‌شان درگذرد . دستهء ديگر مقام و الا و بلندش را پايين آورده و قدر وى ندانسته‌اند .\r\nگمراه‌ترين عناصر اين دسته عبارتند از خوارج كه او را بر سر منبر لعنت مىفرستند و ابن ملجم ، آن نارستگار تيره بخت امت را مىستايند و همچنين مروانيه كه خدا اين دو دسته را ريشه‌كن ساخته است . ملايم‌تر از اين دو دسته در گمراهى كسانى هستند كه او را به خاطر جنگيدن با بيعت شكنان ، خطاكار شمرده‌اند ، و حال آنكه خدا مىفرمايد : با آن دسته كه تجاوز مىكند ، بجنگيد تا به حكم خدا باز آيد . « 1 » اين آيه اگر در مورد كار امير المؤمنين صادق نباشد ، در حق چه كسى صدق مىكند ؟ وانگهى آن بيعت شكنان پس از استقرار خلافتش به قيام تجاوزكارانه عليه وى برخاستند بدون اينكه دليل و بهانه‌اى جز خونخواهى عثمان داشته باشند ، و اين را هم حضرتش پاسخ داده است ، پاسخى اسلامى و مطابق شريعت ، چنان كه گفته ورثهء عثمان بيايند و اقامهء دعوا نمايند تا من به موجب قرآن و سنت پيامبر قضاوت و آن را حل و فصل نمايم ، و اين در صورتى است كه آن روايت تاريخى راست باشد ، و گرنه باز معلوم خواهد بود كه حضرتش مثل هر مسلمان عادى طبق حكم قرآن و سنت قضاوت و دادرسى مىكند . اينكه بيايد و جمعيت انبوهى از مسلمانان را كه در جنبش عليه عثمان شركت داشتند - يعنى جمعيتى پانصد نفره يا بيشتر را كه ابن حجر در كتاب صواعق مىگويد در حدود ده هزار نفر بوده‌اند - همه را بكشد ، در حالى كه قاتل يك نفر بيشتر نباشد يا چهار يا ده نفر يا چنان كه گفته‌اند دو نفر و ابن حجر نيز همين را گفته ، چنين چيزى عاقلانه نيست . بنابراين ، تقاضاى بيعت شكنان كه مىگفتند بايد آن جمعيت به خونخواهى عثمان به قتل رسند ، باطل و بىاعتبار بود و دليل قيامشان غير موجه ، لكن شكّى نيست كه طلحه و زبير و عايشه ،\r\n\r\n\r\n","description":"","footnote":"\r\n( 1 ) . حجرات 49 / 9 .\r\n","page_name":" 527 ","page_number":535},
  {"content":"\r\n\r\nرضى اللّه عنهم ، و كسانى كه به آنها پيوستند و در مرتبهء اصحاب بودند ، دچار اشتباه گشته‌اند و به قصدى پاك استنباطى خطا كرده‌اند .\r\nاما معاويه و خوارج ، قصدشان كاملا روشن بوده است . اگر على با آنها نمىجنگيد ، چه كسى مىجنگيد ؟ در گمراه بودن خوارج جز گمراه ترديدى نخواهد داشت . معاويه هم جوياى سلطنت بود و در راهش به هرتباهى و گناهى دست آلود كه آخرينش بيعت‌گيرى براى يزيد بود . بنابراين ، هركه بگويد معاويه اجتهاد كرده و به خطا رفته است ، يا از حقيقت جريانات بىخبر است و دهن بين و مقلد ، يا گمراه و پيرو هواى نفس است . خدايا ما بر اين حقيقت گواهيم .\r\nدر مكه ، كتابچه‌اى ديدم كه در آن سخنى منسوب به ابن عساكر آمده بود بدين عبارت كه پيامبر صلّى اللّه عليه و آله پيش‌بينى كرده است كه معاويه عهده‌دار حكومت بر اين امت خواهد گشت و كسى بر او چيره نخواهد شد ، و على ، كرم اللّه وجهه ، در اثناى جنگ صفين گفته است كه اگر اين حديث را به ياد مىآوردم يا به اطلاعم مىرسيد ، با معاويه نمىجنگيدم .\r\nگفتن چنين حرفى از كسانى كه به روى على و حسن و حسين و بازماندگانشان شمشير كشيده‌اند ، بعيد و عجيب نيست ، زيرا چنان كه در حديث آمده ، هركه از كارى خشنود باشد ، مثل انجام دهندهء آن كار است و اينها كه چنين سخنى مىنويسند از كار آنها كه به روى على و حسن و حسين شمشير كشيده‌اند ، خشنودند . عجيب اينجاست كه جماعت موسوم به اهل سنت همداستانند بر اينكه معاويه تجاوزكار داخلى بوده است و حق با على .\r\nبا اين وصف ، چگونه چنين حرفى دربارهء سرانجام على و سرانجام كار حسن ، نوادهء پيامبر مىزنند ؟ همين آدم‌هايى كه جنگيدن على را با تجاوزكاران داخلى محكوم مىكنند ، كسى را كه لعنت فرستادن بر على را از فراز منابر بدعت نهاده ، تحسين مىنمايند ، بدعتى كه از همان وقت تا دورهء عمر بن عبد العزيز كه در رديف خلفاى راشدين قرار دارد ، ادامه داشته است ، با اينكه دشنام دادن به على از فراز منابر و رسم‌كردن آن از همهء گناهان سهمگين‌تر است و در مسند ام سلمه ، رضى اللّه عنها ، آمده كه گفت : آيا در جامعهء شما به رسول خدا دشنام مىدهند ؟ جواب داده شد كه نه ، پناه بر خدا ! گفت : من از رسول خدا\r\n\r\n","description":"","footnote":"","page_name":" 528 ","page_number":536},
  {"content":"\r\n\r\nشنيدم كه فرمود : هركه على را دشنام دهد ، مرا دشنام داده باشد . « 1 »\r\nاز شرح احوال اين مجتهد نادان متوجه خواهيد شد كه مقدار علمش چيست و از اجتهاد و استنباط احكام خدا چه كم بهره است و تهيدست ، و نه‌تنها از فهم قرآن و سنت‌شناسى و دريافت ادلهء اجتهادى عاجز بوده ، بلكه به هيچ كار مفيدى در اين زمينه توفيق نيافته است . البته ، معاويه تنها كسى نيست كه از دين‌شناسى و فقه و اجتهاد تهيدست مانده و جاهل و بى دانش بوده است ، بلكه در اين زمينه توفيق نيافته است . البته ، معاويه تنها كسى نيست كه از دين‌شناسى و فقه و اجتهاد تهيدست مانده و جاهل و بىدانش بوده است ، بلكه در اين زمينه نظاير و امثالى دارد و كسان ديگرى هم هستند كه چون وى آراى انحرافى و بيگانه از دين داشته و دست به اجتهادات احمقانه و بىرويه‌اى زده‌اند ، و آن جماعت بدعت‌هاى آنها را تصحيح و توجيه نموده و آراى بيگانه از قرآن و سنتشان را به بهانهء اينكه آراى اجتهادى است ، صحيح شمرده‌اند و همهء جناياتشان را به دليل مجتهد بودنشان از قلم انداخته‌اند . در گذرگاههاى غدير جمعى از اين مجتهدان را شناختيم .\r\nمقام و منزلت اين مجتهد را كه خود را خليفهء بر حق و امام راستين مىداند ، وقتى بهتر خواهيم شناخت كه به خاطر آوريم پيامبر خدا صلّى اللّه عليه و آله او و پدر و برادرش را لعنت فرستاده است و امير المؤمنين على در قنوت نماز بر او لعنت فرستاده و ام المؤمنين عايشه در تعقيبات نمازش نفرينش كرده است ، و امام على بن ابى طالب عليه السّلام و فرزند والاگهرش امام مجتبى عليه السّلام و خداپرست صالح ، محمد بن ابى بكر به لعنت ننگ‌آور پيامبر اكرم بر معاويه اشاره كرده‌اند ، و ابن عباس و عمار ياسر نيز به او لعنت فرستاده‌اند .\r\nهمچنين به خاطر آوريم كه پيامبر صلّى اللّه عليه و آله چون آوازش را شنيد و اطلاع دادند كه معاويه و عمرو بن عاص آواز مىخوانند ، فرمود : خدايا آنها را به فتنه درانداز ، خدايا آنها را به آتش درآور .\r\nو چون او را با عمرو بن عاص نشسته ديد ، فرمود : هرگاه ديديد معاويه و عمرو بن عاص با همند ، متفرقشان كنيد ، زيرا آن دو به قصد خير متحد نمىشوند .\r\nو فرمود : هرگاه معاويه را بر منبرم ديديد ، او را بكشيد . اين حديث با حديث صحيح و\r\n\r\n\r\n","description":"","footnote":"\r\n( 1 ) . العلم الشامخ فى ايثار الحقّ على الآباء المشايخ 365 .\r\n","page_name":" 529 ","page_number":537},
  {"content":"\r\n\r\nثابت نيز مستحكم و مؤيد گشته است :\r\nهرگاه براى دو خليفه بيعت گرفته شد ، نفر آخرى را بكشيد ، در حديث صحيح ديگرى چنين آمده : اگر كسى آمد و با اولين خليفه‌اى كه بيعت شده است ، به كشمكش برخاست ، گردنش را بزنيد .\r\nو فرمود : از اين دره مردى سر برخواهد آورد كه در حالى كه رويه‌اى غير از سنتم دارد ، مىميرد . ناگهان معاويه سر درآورد . « 1 »\r\nهمچنين سخنان امير المؤمنين على عليه السّلام را دربارهء او به ياد آوريم كه فرمود :\r\n- تو و دوستدارانت كه دوستان شيطان مطرودند ، از ديرگاه دين حق اسلام را افسانه‌هاى قديميان خوانده‌ايد و آن را پس پشت افكنده‌ايد و با دست و دهانتان در صدد خاموش كردن مشعل الهى برآمده‌ايد ، ولى خدا كامل كنندهء نور خويش است ، گرچه كافران را ناخوش آيد . « 2 »\r\n- تو مرا به حكم قرآن خواندى و من مىدانستم كه تو نه اهل قرآن هستى و نه خواهان حكم و دستورش .\r\n- معاويه سبكسرى منافق است و سنگدلى پريشان عقل .\r\n- او فاسقى بىآبروست .\r\n- او پيشوايى دروغساز ، سرمشق انحطاط و گمراهى و خصم پيامبر خداست ؛ بدكارى بدكار زاده است و منافقى منافق زاده كه مردم را به دوزخ مىخواند .\r\nامام على را كلمات بسيار ديگرى دربارهء اوست كه در همين جلد خوانديم .\r\nگفتهء ابو ايوب انصارى را به نظر آوريم كه مىگويد :\r\nمعاويه پناهگاه منافقان است .\r\nو گفتهء قيس بن سعد انصارى را كه معاويه بتى بت زاده است . به ناچار به اسلام درآمد و به اختيار از آن به درگشت . نه در ايمان سابقه دارد و نه نفاقش چيز نوظهورى است .\r\nو گفتهء معن سلمى ، آن صحابى بدرى را كه هيچ زن قرشىاى از مردى قرشى بدتر از\r\n\r\n\r\n","description":"","footnote":"\r\n( 1 ) . كتاب صفين 247 .\r\n( 2 ) . صف 61 / 8 .\r\n","page_name":" 530 ","page_number":538},
  {"content":"\r\n\r\nتو نزاده است .\r\nو بالاخره ، سخنان امام حسن مجتبى و برادرش امام حسين سيد الشهداء ، صلوات اللّه عليهما ، و عمار بن ياسر ، و عبد اللّه بن بديل ، و سعيد بن قيس ، و عبد اللّه بن عباس ، و هاشم بن عتبهء مرقال ، و جارية بن قدامه ، و محمد بن ابى بكر ، و مالك بن حارث اشتر را دربارهء او مىتوان در همين جلد از نظر گذراند .\r\nاين است وضع مجتهدى كه از اسيران آزاد شدهء فتح مكه بوده است ، و نظر برجسته‌ترين اصحاب پيشاهنگ دربارهء وى ، كه از آشكار و نهانش خبر داشته‌اند و خردى و جوانى و پيرىاش را به چشم ديده‌اند . حال شما اختيار داريد يكى از اين دو نظر را كه دربارهء معاويه هست ، برگيريد و بپذيريد : نظرى كه خدا و پيامبر و جانشينانش و اصحاب مجتهد و عادل و نيكوكارش دربارهء او داده‌اند و نظرى كه ابن حزم و ابن تيميه و ابن حجر و امثال آنها دربارهء او داده و خواسته‌اند با عذر و بهانه تراشى پرده بر جنايات و قلم عفو بر گناهانش بكشند .\r\nدومين بهانه‌اى كه ابن حجر در دفاع از معاويه تراشيده و در صواعق نوشته چنين است : در حقيقت از اين هنگام معاويه خليفه گشته است و پس از آن خليفه‌اى بر حق و امام راستين بوده است . چطور ؟ ترمذى از قول عبد الرحمن بن ابى عميرهء صحابى از پيامبر اين حديث را ثبت كرده و نيكو شمرده است : خدايا معاويه را هدايتگر و هدايت شده گردان . احمد حنبل در مسند خود اين حديث را از قول عرباض بن ساريه ثبت كرده است كه از پيامبر خدا شنيدم كه مىفرمود : خدايا به معاويه علم قرآن و حساب بياموز و او را از عذاب مصون دار .\r\nابن ابى شيبه در كتاب المصنف و طبرانى در كتاب المعجم الكبير از عبد الملك بن عمر چنين ثبت كرده‌اند كه معاويه گفت : از وقتى پيامبر خدا به من فرمود : اى معاويه ! اگر پادشاه شدى نيك رفتارى كن ، چشم طمع به خلافت دوختم .\r\nبنابراين چنانچه دعاى پيامبر را در حديث اول كه حديثى نيكوست و در آن از خدا خواسته شده كه خدا او را هدايتگر و هدايت شده گرداند ، مورد تأمل قرار دهيد ، به\r\n\r\n","description":"","footnote":"","page_name":" 531 ","page_number":539},
  {"content":"\r\n\r\nفضيلت معاويه پى خواهيد برد و در نتيجه ، خواهيد دانست كه معاويه را نمىتوان به خاطر جنگ‌هايش نكوهش كرد ، زيرا از روى اجتهاد خويش به آنها پرداخته است و به خاطر پرداختنش به آنها يك اجر و پاداش مىبرد ، چون مجتهد اگر خطا كند ، قابل ملامت نخواهد بود و معذور مىباشد و يك اجر مىبرد . ديگر از آنچه دليل فضيلت معاويه به شمار مىآيد ، دعايى است كه در حديث دوم آمده كه آن چيزها را آموخته و از عذاب مصون خواهد بود . شك نيست كه دعاى پيامبر مستجاب است . بنابراين ، از روى آن دعا و استجابتش معلوم مىشود كه معاويه به خاطر كارها و جنگ‌هايش نه‌تنها كيفر نخواهد ديد ، بلكه اجرى هم برده است ، اجرى كه متعلق به مجتهد خطاكار است .\r\nهمچنين مىدانيم پيامبر دار و دستهء معاويه را مسلمان خوانده و آن را با دار و دستهء حسن مجتبى از لحاظ مسلمان بودن برابر نهاده و اين دليل بر آن است كه هردو دسته مسلمانند و از حرمت و حقوق مسلمانى برخوردار ، و بر اثر آن جنگ‌ها از حال مسلمانى به در نشده‌اند و هردو به يكسان از اسلام بهره‌مندند و دچار زشتكارى و عيب و نقصى نگشته‌اند ، زيرا هريك از طرفين اجتهاد و استنباطى خاص داشته كه بطلانش قطعى و مسلم نبوده است . دار و دستهء معاويه گرچه تجاوزكار مسلح داخلى بوده ، اما تجاوزكارىاش نوعى زشتكارى نبوده است ، چون از روى اجتهاد و تفسير شخصى سر زده است .\r\nهمچنين دقت بايد كرد در پيشگويى پيامبر كه معاويه به سلطنت خواهد رسيد و در دستورش كه بايد نيك رفتارى كند ، و پى برد كه خلافت معاويه درست و شرعى بوده است و پس از آنكه حسن مجتبى به نفع وى از كار كناره‌گيرى كرد ، حق خلافت يافته است ، زيرا همين‌كه دستور مىدهد در سلطنت خويش نيك رفتارى كند ، دليل است بر اين‌كه سلطنت و خلافتش بر حق است و تصرفات و اعمالش به لحاظ صحت و حقانيت خلافتش درست است ، نه به لحاظ چيرگى نظامى و سياسىاش ، زيرا هركه با قدرت اسلحه بر مسلمانان مسلط و حاكم شود ، فاسق و زشتكار و قابل سرزنش است و نبايد به او تبريك گفت و پيروزىاش را مژده داد و او را به نيك رفتارى فرا خواند ، بلكه بايد او را\r\n\r\n","description":"","footnote":"","page_name":" 532 ","page_number":540},
  {"content":"\r\n\r\nملامت كرد و كارهاى زشت و فساد احوال و بطلان اساس حكومتش را بر ملا ساخت .\r\nبنابراين ، اگر معاويه حاكمى بود كه به قدرت اسلحه و به زور بر مسلمانان حاكم شده بود ، پيامبر به آن اشاره مىفرمود يا به خودش گوشزد مىكرد ، و چون نه‌تنها تصريح نكرده ، بلكه اشاره هم نفرموده است ، مىفهميم معاويه پس از اينكه حسن مجتبى به نفع او كناره‌گيرى كرده ، خليفهء بر حق و امام راستين بوده است . « 1 »\r\nاين همهء تلاشى است كه ابن حجر براى دفاع از معاويه و تبرئهء او به كار برده است .\r\nبر روايات تاريخىاى كه ابن حجر بدان استناد كرده ، از چندين جهت اعتراض و ايراد وارد است ، بدين‌قرار :\r\n1 - با نظر به شخصيت معاويه ، چون سياههء شرم‌آور اعمال او را از نظر بگذرانيم ، مىبينم محال است پيامبر صلّى اللّه عليه و آله نه‌تنها چنين تمجيدهايى ، بلكه بسيار كمتر از آنها را از او به عمل آورده باشد . ما كه زندگى تباه و پرگناه او را از نظر گذرانده‌ايم ، مىدانيم كه چنان حيرت آلوده‌اى هرگز در خور تحسين و ستايش نيست و با آن جور درنمىآيد ، حياتى كه يك روزش هم خالى از جنايت و خيانت نيست و بىآنكه خون پاك بىگناهى بر زمين ريخته باشد يا تهديدى نسبت به مؤمنان پاكدامن شده باشد يا رجال عالى مقام خداپرست تبعيد شده و تنى چند از مهاجران و انصار به قتل رسيده باشند سپرى نگشته است ، حياتى كه يكسره با مخالفت با امام وقت و تجاوز مسلحانه عليه وى و نقض احكام الهى و تغيير سنت پيامبر اكرم و جنگ‌هاى ضد انسانى و لشكركشىهاى ناحق و غير اسلامى همراه و آميخته بوده است .\r\n2 - ديگر از اين جهت كه اين فضايل تعبيه شده با احاديث صحيحى كه دربارهء معاويه از رسول خدا صلّى اللّه عليه و آله و امير المؤمنين على عليه السّلام و جمعى از اصحاب عادل و نيك‌رو رسيده ، ناسازگار است و به هيچ وجه جور درنمىآيد ، چنان كه در همين جلد بخشى از آن\r\n\r\n\r\n","description":"","footnote":"\r\n( 1 ) . الصواعق 130 .\r\n","page_name":" 533 ","page_number":541},
  {"content":"\r\n\r\nاحاديث را كه بر هشتاد بالغ مىشود ، آورديم . « 1 » بر اين اساس ، مسلم است كه معاويه معجونى از گناهكارى و جنايت و تباهى بوده است و بنيانگذار رسالت صلّى اللّه عليه و آله و پيروانش چون خلفاى راشدين و اصحاب پيشاهنگ و مجتهدان راستينى كه در استنباط خويش خطا هم نكرده‌اند ، او را به شدت نكوهش نموده و دشمن داشته‌اند .\r\n3 - ديديم پيامبر گرامى ، چنان كه در حديث صحيح و ثابتى آمده ، نقاب از چهرهء ديكتاتور شام برداشته و فرمان داده كه با او بجنگند و دشمنش باشند و همدستان و سپاهيانش را دار و دستهء تجاوزكاران مسلح داخلى و منحرفان از اسلام خوانده است و به جانشينش امير المؤمنين على عليه السّلام وصيت كرده كه با او بجنگد و بساطش را درهم پيچد و بر او بند نهد . همچنين پيشگويى فرموده كه در آينده با او بيعت خواهد شد لكن چون پس از خليفهء نخستين و مستقر با او بيعت مىشود ، واجب القتل خواهد بود و خون مردان عالىقدر و پاكدامنى چون حجر بن عدى و عمرو بن حمق و يارانشان و جمع كثيرى از مجاهدان بدر و بيعت‌كنندگان رضوان ، رضوان اللّه عليهم ، را خواهد ريخت و مسئول قتلشان خواهد بود . با اين حال ، مگر معقول است كه حضرتش معاويه را داراى فضيلت و كمال بداند يا موجودى نيكوكار و نيك رفتار بخواند و يا از او تعريف و تمجيد نمايد ، و با اين تناقض‌گويى مسلمانان را دربارهء او به گمراهى دچار سازد ؟ حقيقت اين است كه پيامبر گرامى صلّى اللّه عليه و آله هرگز لب به چنين سخنانى كه به حضرتش بسته و نسبت داده‌اند ، نگشوده است و آن جماعت اين حرف‌ها را جعل كرده است و بسان بهتانى به ساحت مقدس رسول خدا صلّى اللّه عليه و آله نسبت داده‌اند .\r\n4 - حافظان حديث و علماى بزرگ سنت‌دان گفته‌اند كه هيچ روايت صحيحى در تمجيد معاويه وجود ندارد . اندكى بعد ، متن گفته‌هاشان را خواهيد ديد .\r\n5 - اينك به بررسى سند و متن رواياتى كه ابن حجر آورده و مورد استناد قرار داده و نتيجه گرفته است كه معاويه خليفه‌اى بر حق و امام راستين بوده است ، مىپردازيم .\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 5 ) : 10 / 139 - 177 .\r\n","page_name":" 534 ","page_number":542},
  {"content":"\r\n\r\n\r\nروايت اول\r\nترمذى از قول عبد الرحمن بن ابى عميره حديثى منسوب به پيامبر ثبت كرده است كه مىفرمايد : خدايا ! معاويه را هدايتگر و هدايت شده گردان و به وسيله‌اش ديگران را هدايت كن « 1 » ، سپس آن را حديثى نيكو شمرده است .\r\nاينكه ابن ابى عميره ، صحابى باشد ، جاى شك و ترديد است . بنابراين ، حديثش نمىتواند صحيح به شمار آيد . به علاوه ، اين روايتش هم ثابت نگشته است . ابو عمر پس از ذكر روايت بدين عبارت : خدايا او را هدايتگر و هدايت شده گردان و او را هدايت كن و وسيلهء هدايت ساز ، مىگويد : عبد الرحمن ، روايتش مشوش است و صحابى بودنش ثابت و مسلم نيست و او شامى است . برخى گونه‌هاى اين روايت را به پيامبر منسوب نمىگردانند و سندش نيز از عبد الرحمن بالاتر نمىرود و انتسابش را به پيامبر صحيح نمىدانند . همو گويد : رواياتش ثابت نيست و صحابى بودنش به صحت نپيوسته است . « 2 »\r\nرجال سند روايت همگى شامىاند و عبارتند از : ابو سهر دمشقى ، سعيد بن عبد العزيز دمشقى ، ربيعة بن يزيد دمشقى و ابن ابى عميرهء دمشقى . تنها كسى كه آن را روايت كرده ، ابن ابى عميره است و هيچ كس جز او نقلش نكرده . به همين سبب ، ترمذى پس از اينكه آن را نيكو مىشمارد مىگويد : ناآشناست ، لكن ابن حجر چون مىخواسته مطلب نادرست و باطلى را ثابت كند ، اظهار نظر ترمذى را تحريف كرده و گفته است : ترمذى آن روايت را نيكو شمرده است ! روايتى كه فقط يكنفر نقلش كرده و آن هم مردى شامى و شامىاى ديگر از او تا رسيده به شامى سومى و چهارمى و هيچ‌يك از حديث دانان اطلاعى از آن نيافته و نقلش نكرده‌اند ، چه ارزش و اعتبارى مىتواند داشته باشد ؟\r\nشاميان را عادت آن بود كه در فضيلت و تمجيد معاويه به هروسيله كه مىتوانند حديث وضع و روايت جعل كنند همه بىاساس و دروغ ، و از اين راه مبالغى هنگفت به جيب زنند و رضايت خاطر معاويه را جلب نمايند و مزاحم و قدردانى مقامات بالاى دستگاه\r\n\r\n\r\n","description":"","footnote":"\r\n( 1 ) . جامع ترمذى : 13 / 229 .\r\n( 2 ) . الاستيعاب : 2 / 395 .\r\n","page_name":" 535 ","page_number":543},
  {"content":"\r\n\r\nحاكمهء اموى را شامل حال خويش سازند ، و بدينسان توده‌اى روايت ساختگى و پوشالى فراهم آمد .\r\nمتن اين روايت ، ماهيتش را روشن مىسازد و نمىگذارد زحمت بررسى سندش را بر ذهن هموار گردانيم . دعاى پيامبر صلّى اللّه عليه و آله همان‌طور كه ابن حجر مىگويد ، مستجاب است . ما در نتيجهء تحقيق و از طريق استقراء تام كارهاى معاويه دريافته‌ايم كه وى در هيچ موردى هدايتگر و هدايت شده نبوده است . شايد خود ابن حجر هم اين ادعاى ما را قبول داشته و جز اين بهانه و توجيهى نداشته باشد كه به‌هرحال وى مجتهد خطاكارى بوده و در هر خلافكارىاش يك اجر و پاداش برده است و به خاطر مجتهد بودنش نمىتوان بر او ايراد گرفت يا نكوهشش كرد كه چرا بر خلاف صواب عمل كرده است ، لكن ما باز نموديم كه همهء خطاها و جرايمش در مواردى صورت گرفته كه جاى اجتهاد نيست ، بلكه در تمام آن موارد حكم شرع معلوم و نصى يا نصوصى صريح موجود است . به علاوه گفتيم و ثابت نموديم كه معاويه چون علم نداشته و به مبادى و قواعد استنباط احكام وارد نبوده و قرآن شناس و سنت‌شناس نبوده و بيگانه از اجماع و قياس صحيح بوده است ، نمىتوانسته مجتهد باشد .\r\nاينك مىپرسم : آيا دعاى مستجاب پيامبر صلّى اللّه عليه و آله براى اين بوده كه معاويه چنين مجتهدى بشود كه در همهء كارها و نظرهايش اشتباه مىكرده است ، به طورى كه ديده نشده يك كار يا اظهار رأى صواب بكند ؟ مگر براى اينكه آدم چنين وضعى پيدا كند و چنين مجتهدى بشود ، احتياج به دعاى رسول اكرم دارد ؟ آفرين بر اين اجتهاد سراسر غلط ! آفرين بر اين هدايت پر ضلالت !\r\nوانگهى اگر معاويه هدايتگر بود ، چه كسى را در طول حياتش هدايت كرد و از پرتگاه گمراهى رهانيد ؟ ابن حجر چه كسى را نام مىبرد كه به دست معاويهء هدايتگر هدايت شده باشد ؟\r\nآيا بسر بن ارطاة را نام مىبرد كه به فرمان معاويه بر دو حرم مدينه و مكه هجوم آورد و آنهمه جنايت و خونريزى و بىناموسى كرد ؟\r\n\r\n","description":"","footnote":"","page_name":" 536 ","page_number":544},
  {"content":"\r\n\r\nيا ضحاك بن قيس را كه دستور داشت به هركه فرمانبردار على عليه السّلام است ، حمله‌ور شود ، و فجايعى مرتكب گشت كه تاريه به ياد ندارد ؟\r\nيا زياد بن ابيه را كه عراق را تسخير كرد و مردمان و كشتزاران را از ميان برداشت و پرهيزگاران را سر بريد و خانه‌هاى اوليا و دوستداران خدا را بر سرشان خراب كرد و جنايات بىشمار از او سر زد ؟\r\nيا عمرو بن عاص را كه معاويه مصر را به تيول او داد تا دين خويش به دنياى وى بفروخت ، و جنايتها و خيانت‌ها كرد ؟\r\nيا مروان بن حكم تبعيدى و مورد لعنت پيامبر اكرم را كه امير المؤمنين على عليه السّلام را بر سر منبر رسول خدا صلّى اللّه عليه و آله سال‌ها لعنت مىكرد و تازه اين يكى از گناهان و تبهكاريهايش بود ؟\r\nيا عمرو بن سعيد اشدق ، آن نافرمان و سركشى كه در ناسزاگويى به امير المؤمنين على عليه السّلام و دشمنى با او افراط مىكرد و حدى نمىشناخت ؟\r\nيا مغيرة بن شعبة ، زناكارترين فرد قبيلهء ثقيف را كه به على عليه السّلام اهانت مىكرد و دشنام مىداد و از فراز منبر كوفه به او لعنت مىفرستاد ؟\r\nيا كثير بن شهاب را كه معاويه به فرماندارى رى گماشته بود و به امير المؤمنين على عليه السّلام بسيار ناسزا مىگفت ؟\r\nيا سفيان بن عوف را كه به دستور معاويه بر شهرهاى هيت و انبار و مدائن تاخت و خلقى بسيار بكشت و دارايىها چپاول كرد و نزد وى برگشت ؟\r\nيا عبد اللّه فزارى را كه بدترين دشمن على عليه السّلام بود و معاويه او را مأمور تاخت و تاز بر سر باديه نشينان كرد تا به جنايات سهمگين دست زد ؟\r\nيا سمرة بن جندب را كه براى جلب توجه معاويه آيات قرآن را تحريف مىكرد و در راه وى عدهء بىشمارى را كشت ؟\r\nيا عناصر بىسر و پاى شام را كه زير هرپرچمى سينه مىزدند و معاويه افسارشان را گرفته به چاه گمراهى درانداخت ؟\r\n\r\n","description":"","footnote":"","page_name":" 537 ","page_number":545},
  {"content":"\r\n\r\nآيا اين عناصر و اين فجايع ، حاصل آن دعاى مستجاب بوده است ؟ به خدا نه . اگر به جاى اين دعا ، پيامبر صلّى اللّه عليه و آله ، نعوذ باللّه ، چنين دعا كرده بود كه خدايا او را گمراه‌كننده و گمراه شده گردان ، غير از آنچه گشته است ، نمىگشت و جز آنچه كرده است ، نمىكرد .\r\nاگر واقعا پيامبر اكرم چنين دعايى كرده بود و چنين چيزى ذره‌اى صحت مىداشت ، قطعا مردانى چون مولاى متقيان و دو فرزند بزرگوارش امام حسن مجتبى و امام حسين سيد الشهداء و اصحاب عالى مقام حق محور و دين ياورشان ، امثال ابو ايوب انصارى ، عمار ياسر و خزيمة بن ثابت ذو الشهادتين از آن بىخبر نمىماندند و رسول خدا به آنان سفارش نمىكرد كه با معاويه بجنگند و دار و دستهء معاويه را تجاوزكاران مسلح داخلى و منحرفان بيدادگر نمىخواند .\r\nاگر مردم پاكدامن و نيكو سيرت قرون نخستين ذره‌اى از هدايت و ديندارى در وجود معاويه سراغ مىداشتند و اثرى از آن دعاى مستجاب در او ديده بودند ، هرگز در نوشته‌ها و نطق‌ها و گفتگوهاشان او را منافق و گمراه و گمراه‌كننده نمىناميدند و با چنين اوصافى از او ياد نمىكردند .\r\nعلامهء بزرگوار ابن عقيل ، دربارهء اين تمجيد و فضيلت ساختگى سخنى دارد و چه خوش سخنى است ! وى مىگويد : به فرض كه اين روايت صحيح باشد ، قراين و ادله‌اى وجود دارد كه ثابت مىنمايد خدا اين دعاى پيامبر صلّى اللّه عليه و آله را در حق معاويه اجابت نفرموده است . قراين و ادلهء نامبرده در حديث صحيحى كه مسلم از قول سعد ثبت كرده ، وجود دارد آنجا كه گويد : رسول خدا فرمود : از پروردگارم سه چيز را به دعا خواستم كه دو تا را به من عطا فرمود و يكى را نه . از پروردگارم خواستم كه امتم را با قحطى به هلاكت نرساند ، و اجابت فرمود . خواستم امتم را با فرو رفتن در آب به هلاكت نرساند ، و اجابت فرمود . بالاخره ، خواستم كارى كند كه افراد امتم به يكديگر آزار و آسيب نرسانند و زور خويش را عليه يكديگر به كار نبرند ، و اين را اجابت نفرمود . « 1 »\r\nاز اين حديث و ديگر احاديث مىتوان فهميد كه حضرتش تا چه پايه علاقمند بوده به\r\n\r\n\r\n","description":"","footnote":"\r\n( 1 ) . النصايح الكافية 167 .\r\n","page_name":" 538 ","page_number":546},
  {"content":"\r\n\r\nاين‌كه افراد امتش باهم دائما در صلح و آشتى باشند و با يكديگر نجنگند . يك بار چنان كه در روايت مسلم آمده ، دعا مىكند و از خدا مىخواهد كارى كند كه افراد امتش به يكديگر آزار و آسيب نرسانند و زور خويش را عليه يكديگر به كار نگيرند ، و ديگر بار از خدا مىخواهد كه معاويه را هدايتگر و هدايت شده گرداند ، زيرا به خوبى مىداند كه معاويه بزرگ‌ترين تجاوزكار مسلح داخلى و خطرناك‌ترين جنگ افروز امت است .\r\nبنابراين ، سرانجام و نتيجهء هردو دعا و درخواستش يكى بوده است . اينكه دعايش - همان كه در حديث مسلم آمده - اجابت نگشته ، مستلزم اين است كه دعايش در مورد معاويه هم اجابت نشده باشد . مناسبت ، و بالاتر از آن ، ملازمه داشتن اين دو دعا كاملا روشن است . احاديث بسيار ديگرى به همين معنى حديث مسلم در دست است و مرجع همهء آنها يكى است .\r\n\r\nروايت دوم\r\nخدايا به معاويه علم قرآن و حساب بياموز ، و او را از عذاب مصون دار .\r\nدر سند اين روايت نام حارث بن زياد هست كه به گفتهء ابن ابى حاتم از قول پدرش و ابن عبد البر ، و ذهبى نيز ، وى راوى ضعيف و مجهولى است « 1 » ، و شامىاى است كه در نقل روايات جعلى و ساختگىاى كه دربارهء ديكتاتور شام هست ، دقت و اعتنايى نمىنمايد .\r\nمتن روايات چنان است كه حتى احتياجى به ردّ و تخطئه ندارد ، زيرا يا مقصود علم قرآن بتمامى است يا علم پاره‌اى از آن ، و مىدانيم معاويه نه‌تنها قرآن‌شناس كامل نبوده ، بلكه مقدار قابل ملاحظه‌اى از قرآن را هم نياموخته و علاوه بر آن ، همهء كارهايش با آيات روشن و صريح قرآن منافات داشته است ، چنان كه با آزردن خاندان نبوت و رجال پاكدامن و صالح امت ، بويژه داماد و جانشين پيامبر صلّى اللّه عليه و آله كه امامى واجب الاطاعه بوده و به حكم قرآن مجيد به منزلهء نفس پيامبر صلّى اللّه عليه و آله و منزه از هرآلايشى ، در حقيقت رسول اكرم را آزرده است ، و مردان و زنان مؤمن را بدون اينكه گناهى كرده باشند ، تنها به جرم دوست داشتن\r\n\r\n\r\n","description":"","footnote":"\r\n( 1 ) . ر ك : ميزان الاعتدال : 1 / 201 ؛ تهذيب التهذيب : 2 / 142 ؛ لسان الميزان : 2 / 149 .\r\n","page_name":" 539 ","page_number":547},
  {"content":"\r\n\r\nكسى كه خدا دوست داشتنش را قرين دوست داشتن خويش و دوست داشتن پيامبرش قرار داده ، مىآزرده است ، و نيك مردان را به خاطر اينكه تن به تمايلات ضد اسلامىاش نمىسپرده‌اند ، به قتل مىرسانده است ، و دروغ‌هاى شاخدار مىگفته و تهمت مىزده و بهتان مىبسته و شهادت دروغ ترتيب مىداده ، يعنى كارهايى كه قرآن با قاطعيت تحريمش كرده است . بگذريم از كارهايى چون خريد و فروش شراب و ميگسارى و رباخوارى و تغيير دادن سنت‌هاى الهىاى كه با نقشهء سياسى و مقاصد پليدش جور نمىآمده است و تخلف از مقررات الهى و جنايات ديگرى كه قرآن از آن نهى كرده و گناه كبيره‌اش شمرده است ، چنان كه حق تعالى فرمايد : كسانى كه از مقررات خدا تخلف مىنمايند ، آنها همان ستمگرانند . « 1 »\r\nفرض اين‌كه معاويه از حكم امور نامبرده بىاطلاع و جاهل بوده ، بيشتر به نفع اوست تا اين فرض كه عالم و با اطلاع از قرآن و دين‌شناس بوده و در عين حال ، از حكم و دستور الهى تخلف مىكرده ، و چنان كه امير المؤمنين على و جمعى از اصحاب پاكدامن و نيكو سيرت گفته‌اند ، احكام الهى را پس پشت مىافكنده و پايمال مىنموده است .\r\nاين فرض هم كه پاره‌اى از قرآن را آموخته و مىدانسته است ، برايش فايده‌اى ندارد ، زيرا به پاره‌اى از دين ايمان داشته و نسبت به بخش ديگرش كافر بوده است . اگر وى چند آيه از قرآن را آموخته و دانسته بود ، رفتارش بگونه‌اى ديگر مىبود ، مانند اين آيات :\r\nاگر دو دسته از مؤمنان با يكديگر جنگيدند ، ميانشان را به صلح آوريد و اگر يكى به ديگرى تجاوز مسلحانه كرد ، با آن‌كه تجاوز كرده است ، بجنگيد . « 2 »\r\nكسانى كه پيمان خدا را پس از تحكيمش شكنند و آنچه را خدا به پيوستن آن فرمان داده مىگسلند و در زمين فساد مىكنند ، لعنت و مجازات اخروى آنها راست . « 3 »\r\nكيفر كسانى كه با خدا و پيامبرش مىجنگند و در زمين فساد مىكنند ، اين است كه\r\n\r\n\r\n","description":"","footnote":"\r\n( 1 ) . بقرة 2 / 229 .\r\n( 2 ) . حجرات 49 / 9 .\r\n( 3 ) . رعد 13 / 25 .\r\n","page_name":" 540 ","page_number":548},
  {"content":"\r\n\r\nاعدام يا به دار آويخته شوند يا يك دست و يك پايشان از دو جهت بريده شود يا از كشور تبعيد شوند . اين ننگى در زندگى دنيا برايشان خواهد بود و در آخرت نيز به عذابى سهمگين دچار خواهند شد . « 1 »\r\nكسانى كه مردان و زنان مؤمن را بدون اينكه جرمى كرده باشند اذيت مىكنند ، تهمت گناهى آشكار را بر دوش مىكشند . « 2 »\r\nآرى ، اگر معاويه يكى از اين آيات قرآنى را آموخته و دانسته بود ، حد خود را مىشناخت و پا از گليم خويش درازتر نمىكرد .\r\nشك نيست ابن حجر كه مىگويد : دعاى پيامبر بدون شك مستجاب است ، روايت را اينطور تأويل نمىنمايد كه مقصود اين است كه معاويه علم قرآن آموخته بدون اينكه به علم خويش عمل كرده باشد . به اين ترتيب ، ادعاى ابن حجر و پندار بيمارگونه‌اش قابل بحث نيست و چيز مسخره‌اى است .\r\nحساب و علم حسابى كه در اين روايت آمده ، معلوم نيست چيست ، علم حسابى كه در رديف و همپاى علم قرآن آمده است . شايد مقصود اين باشد كه آموخته چگونه كردار خويش را با نواميس و موازين شريعت تطبيق دهد ، يا مقصود علم به طرز حسابرسى خدا به كار مردم و رسيدگى به سياههء اعمالشان است ، يا علم به حساب خويش رسيدن پيش از رسيدگى خدا به آن است ، يا علمى كه مىآموزد چگونه حقوق مردم و عوايد عمومى را تقسيم كنيم تا هركس به حق خويش برسد و در مال خدا حيف و ميلى نگيرد و جانب دوست به زيان دشمن شخصى گرفته نشود ، يا علم تقسيم ميراث و فرض‌هاى مختلفى كه در تقسيم ارث هست ، و يا بالاخره علم به قواعد حساب عددى يعنى علم جمع و تفريق و ضرب و تقسيم و جبر و مقابله و امثالش . اگر مقصود از علم حساب ياد شده در آن روايت ، آن دانستنىها باشد كه پيش از دو فرض اخير ، يعنى علم تقسيم ميراث و علم حساب عددى ذكر كرديم ، تجربهء زندگى معاويه و تاريخ حياتش ثابت مىنمايد كه چنين چيزى نياموخته است و گناه بىحساب مىكرده و بىحساب مىگشته\r\n\r\n\r\n","description":"","footnote":"\r\n( 1 ) . مائدة 5 / 33 .\r\n( 2 ) . احزاب 33 / 58 .\r\n","page_name":" 541 ","page_number":549},
  {"content":"\r\n\r\nو دروغ بىحساب مىگفته و حيف و ميل بىحساب مىنموده و مطالب بىحسابى از دين را نمىدانسته و در موارد بىحسابى از شريعت جاهل بوده و در اجتهاداتش خطاى بىحساب كرده و بذل و بخشش و منع و عطايش را حساب و كتابى نبوده است . پس اين چه دعايى است كه در هيچ مورد اجابت نگشته و اثر ننهاده است ؟\r\nاما اگر مقصود قواعد علم حساب باشد كه تقسيم ميراث وابسته به آن است ، چه اثرى از آن در ميان معلومات و فتاوى و اظهار نظرهاى معاويه مشهود است ؟ او كه هيچ‌يك از مسائل ارث را نمىدانسته و درس حساب هم نخوانده ، چگونه توفيق الهى مىتوانسته شامل حالش شود و در درس حساب و حل مسائل ميراث موفقيت پيدا كند ؟\r\nاما جملهء « او را از آتش مصون دار » اگر صحت داشته باشد ، اجازه نامه‌اى را مىماند براى ارتكاب هرگونه گناهى براى كسى چون معاويه كه در لجنزار گناه و تباهى فرورفته است . ديديم كه هركارش را بررسى مىنماييم ، مىبينيم جنايتى است و گناهى و رذيلتى بر ضد آدميت يا مصالح عمومى يا حق اين و آن ، به طورى كه گناه و جنايتى را مرتكب نانشده نگذاشته و دست به هركارى كه خدا انجام دهنده‌اش را به آتش دوزخ تهديد فرموده ، آلوده است . اگر چنين عنصر پليد و تبهكار گستاخى در برابر آتش دوزخ مصونيت پيدا كند ، پس آن تهديدات و كيفرها كه در قرآن و سنت براى نافرمانها و تبهكارها آمده ، براى چيست ؟ آن وعده و وعيدها چرا ؟ خدا هرگز از وعده تخلف نكند « 1 » ، آنها كه مرتكب زشتكاريها مىشوند ، پنداشته‌اند زندگى و مرگشان را بسان آنان كه ايمان آوردند و كارهاى پسنديده كردند ، مىگردانيم ؟ بد قضاوت تصور كرده‌اند . « 2 »\r\nچنين مطلبى با مطالب مسلم شريعت اسلام تناقض دارد . با توجه به حقايق زندگى معاويه و شرح كردارش بود كه مولاى متقيان و چهره‌هاى درخشان اصحاب همواره اعلام مىداشتند كه معاويه دوزخى است ، هرچند ممكن است همين روايت جعلى را مىشنيده‌اند ، مگر اينكه پس از اظهار نظرها و گفته‌هاى آنان جعل شده باشد .\r\nاگر موجودى چون معاويه كه پيامبر اكرم صلّى اللّه عليه و آله او را بهتر از هركس مىشناخت ، در\r\n\r\n\r\n","description":"","footnote":"\r\n( 1 ) . آل عمران 3 / 9 و رعد 13 / 31 .\r\n( 2 ) . جاثية 45 / 21 .\r\n","page_name":" 542 ","page_number":550},
  {"content":"\r\n\r\nبرابر آتش دوزخ مصونيت پيدا كند و از عذاب ايمن باشد ، عنصرى كه حق مردم را بىحساب خورده و خونها ريخته و ناموس‌ها بر باد داده و دارايىها غارت كرده و به مقدسات اهانت نموده كه شفاعت هيچ معصومى شامل حالش نمىتواند شد ، چه ارزشى باقى مىماند براى تهديدات و وعده و وعيدهاى قرآن ؟ اين خواب و خيالى بيش نيست . اين ، تصورى جعلى است كه بر خلاف موازين الهى و حكم قرآن و سنت به منظور بزرگ‌كردن پسر ابوسفيان و تكريم خاندان پليد و پلشت وى ساخته و پرداخته‌اند .\r\nآيا براى كسى كه مختصر بهره‌اى از علم و حديث‌شناسى داشته باشد ، رواست كه مثل ابن حجر به چنين روايات پوشالى و بىاساس اتكا نمايد و آن را سندى بداند براى اثبات امامت راستين آن مردك و خلافت بر حقش ؟ گويى وقتى اين حرف را در كتاب صواعق و در حاشيهء آن « 1 » مىنوشته ، همه حقايق و روايات و مطالبى را كه در كتب شرح حال و تاريخ ثبت است از ياد برده و اصول مسلم و حقايق اساسى اسلام را ناديده گرفته است . آرى ، دوستى تعصب‌آميز آدمى را كر و كور مىسازد .\r\n\r\nروايت سوم\r\nهرگاه به سلطنت رسيدى نيك رفتارى كن .\r\nاين روايت و ديگر رواياتى كه به همين معناست - مثل آنكه مىگويد : چون عهده‌دار حكومت گشتى ، از خدا بترس و به عدالت رفتار كن « 2 » ، و هان ! تو پس از من عهده‌دار حكومت بر امتم خواهى گشت و هرگاه چنين باشد ، عذر نيكوكاران را بپذير و از خطاكاران درگذر - همگى سندش منتهى به خود معاويه مىشود و در نقلش هيچ‌يك از اصحاب شركت نكرده‌اند . بنابراين ، استنادكردن به آنها براى اثبات فضيلت و افتخارى براى معاويه بدان مىماند كه روباهى دم خويش را به شهادت گيرد . وانگهى وى به شهادت تمام كسانى كه معاصرش و شاهد رفتار و زندگانىاش بوده‌اند و در ميانشان\r\n\r\n\r\n","description":"","footnote":"\r\n( 1 ) . ر ك : تطهير الجنان 32 .\r\n( 2 ) . ر ك : الغدير ( متن عربى / چ 5 ) : 1 / 362 .\r\n","page_name":" 543 ","page_number":551},
  {"content":"\r\n\r\nشخصيت‌هايى چون مولاى متقيان و جمعى از اصحاب عادل و نيك‌رو ديده مىشوند « 1 » ، فاسقى بدكار و منافقى دروغساز و بىآزرم و بىآبروست و به همين سبب ، روايتش غير قابل قبول و ناپسند است . يكى از اين شهادت‌ها كه توسط رجالى صالح و پرهيزگار و خداترس و درستكار صورت گرفته ، براى خدشه‌دار ساختن روايتى كافى است تا چه رسد به فراهم آمدن همهء آنها و همداستانى جمعى از بزرگ‌ترين شخصيت‌هاى اسلامى در موردش ! به علاوه شهادت‌هاى ياد شده با تبهكارىهاى مكرر و متنوع خود وى مؤيد و مستحكم گشته است : با قتل و غارتهايش ، با ترتيب شهادت‌هاى دروغين و ساختگى و نوشتن نامه‌هاى جعلى از زبان اصحاب ، و دادن نسبت‌هاى ناروا به منظور ضايع‌كردن اعتبار و حيثيت على بن ابى طالب عليه السّلام .\r\nدر اينجا اگر سخن خود ابن حجر را ملاك قرار دهيم ، باز نخواهيم توانست به روايت معاويه نه‌تنها اعتماد ، بلكه حتى اعتنا كنيم ، آنجا كه از زبان يحيى بن معين مىگويد : هركه به عثمان يا طلحه يا يكى از اصحاب رسول خدا دشنام دهد ، دجّال و حقه‌باز است و روايتش قابل نوشتن نيست و لعنت خدا و فرشتگان و همهء مردمان بر او خواهد بود « 2 » و سخنان ديگرى كه در همين كتاب آورديم . « 3 » به استناد اين گفته‌ها معاويه سرآمد دجّالها و حقه‌بازهاست و روايتش قابل نوشتن نيست و لعنت خدا و فرشتگان و همهء مردمان بر اوست ، چون او مرتكب اين كار ناروا گشته و به شخصيتى چون مولاى متقيان امير مؤمنان و دو فرزند بزرگوارش امام مجتبى و امام سيد الشهداء دشنام داده است و به علامهء امت ، عبد اللّه بن عباس و قيس بن سعد كه درخشانترين چهره‌هاى اصحابند و پر افتخارترينشان ، ناسزا گفته و به ايشان و هرصحابىاى كه دوستدار امير المؤمنين على عليه السّلام بوده ، اهانت مىكرده و به همين اكتفا ننموده ، بلكه در قنوت نماز به آنان لعنت فرستاده است و بر سر هرمنبر و در هرمجلس و انجمن نيز ، و به مأمورانش دستور شفاهى و كتبى داده تا پيوسته به ايشان بد بگويند و لعنتشان كنند و اين بدعت را تا آخرين لحظهء زندگى ادامه\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 5 ) : 10 / 148 - 177 .\r\n( 2 ) . تهذيب التهذيب : 1 / 509 .\r\n( 3 ) . ر ك : الغدير ( متن عربى / ج 5 ) : 10 / 267 .\r\n","page_name":" 544 ","page_number":552},
  {"content":"\r\n\r\nداده و سنتى ننگين برقرار گردانيده كه تا پايان دولت باطل امويان دوام يافته است .\r\nآيا از چنين ناسزاى بد زبان فحاشى كه به مقدسات و افتخارات امت اهانت مىكند ، مىتوان روايت كرد يا حديث پذيرفت و به آنچه دربارهء امور دينى يا دنيوى مىگويد ، استناد و اعتماد نمود ؟\r\nبه علاوه در سند روايت هرگاه به سلطنت رسيدى ، نيك رفتارى كن ، نام عبد الملك بن عمر هست . احمد حنبل مىگويد : او روايتش بسيار مشوش است ، با اينكه كم روايت كرده است . من حتى پانصد حديث از او سراغ ندارم و در بسيارى از آنها خطا كرده است . ابن منصور مىگويد : احمد حنبل او را به شدت تضعيف كرده است . ابن معين مىگويد : حواس پرت بوده است . عجلى مىگويد : قبل از مردن حافظه‌اش مختل شده است . ابن حبان هم مىگويد : تدليس مىكرده است . « 1 »\r\nهمچنين نام اسماعيل بن ابراهيم مهاجر هست كه ابن معين و نسائى و ابن جارود ضعيف و سست روايتش خوانده‌اند ، و ابو داود مىگويد : خيلى ضعيف و سست روايت است ، و من حديثش را نمىنويسم . ابو حاتم مىگويد : قوى نيست . ابن حبان مىگويد :\r\nاشتباهات فاحش از او سر مىزده است . بالأخره ساجى مىگويد : درباره‌اش بايد تأمل كرد . « 2 »\r\nچون نام اين دو نفر در سند روايت آمده ، حديث‌شناس معروف بيهقى آن را روايتى سست خوانده است و خفاجى نظرش را تأييد كرده است « 3 » و على قارى نيز در شرح خويش كه در حاشيهء شرح خفاجى آمده است . « 4 »\r\nمفاد روايات سه‌گانهء مذكور مانند ديگر روايات و اخبار مربوط به جنگهاى داخلى بايد بررسى و با تجربه و مشهودات سنجيده شود و بدون اين سنجش و تحقيق نمىتوان امتياز يا نقص و رذيلتى را براى شخص موردنظر در روايت قائل گشت . البته ، وقتى مفاد آنها را به بوتهء واقعيات خارجى و تجربهء حيات معاويه درمىآوريم ، مىبينيم ناسره و\r\n\r\n\r\n","description":"","footnote":"\r\n( 1 ) . تهذيب التهذيب : 6 / 412 .\r\n( 2 ) . همان : 1 / 279 .\r\n( 3 ) . شرح الشفا : 3 / 161 .\r\n( 4 ) . ر ك : شرح الخفاجى : 3 / 161 .\r\n","page_name":" 545 ","page_number":553},
  {"content":"\r\n\r\nبىفايده است . در نتيجه ، درمىيابيم كه به هنگام سلطنت هرگز نيك رفتارى ننموده و چون عهده‌دار امور حكومتى گشته ، پرهيزكارى نكرده و عدل و داد نورزيده و نه عذر نيكوكاران را پذيرفته و نه از خطاى بدكاران درگذشته است . بنابراين ، آن حرفها برايش نه بشارت ، بلكه اتمام حجت و تهديد و اخطار بوده است ، و پيامبر گرامى صلّى اللّه عليه و آله مىدانسته كه او به هيچ وجه نيك رفتارى و دادگسترى و پرهيزكارى نخواهد كرد و به همين جهت ، خواسته از آگهى و اخطار و ابلاغ هيچ دريغ ننموده باشد تا كيفر بدرفتارى و ستم گسترى و فساد انگيزى او سنگين و به مقدار باشد . حال ، اين معنا كجا و مفهومى كه ابن حجر براى آن روايات - به فرض كه صحيح باشد - تصور كرده كجا ! تصورى بى جا كه سلطنت معاويه حكومتى شايسته و پسنديده است و خلافتى الهى و جانشينى پيامبر ! و حال آنكه پيامبر اكرم صلّى اللّه عليه و آله به سلطنت وى چنين اشاره مىفرمايد : در آن لغزش‌ها و انحرافاتى خواهد بود « 1 » ، و به او هشدار مىدهد كه اى معاويه ! اگر بخواهى سر از كارهاى خصوصى و پنهانى مردم درآورى ، آنان را فاسد خواهى كرد يا مىروى كه فاسدشان كنى « 2 » ، و نيز سخنان ديگرى دربارهء او و سلطنتش .\r\nاگر ابن حجر به فرض كه روايات مذكور را راست پنداشته باشد ، به لحن كلام و رموز گفتگو وارد بود و نمىخواست خود را به نفهمى بزند و گوشش كر و ديدهء بصيرتش كور نمىبود ، مىفهميد كه آنها به مذمت معاويه بيشتر شبيه است تا به مدح و تمجيدش ، و اگر پيامبر صلّى اللّه عليه و آله در صدد اخطار به او نبود و نمىخواست سركوبش كند و سرزنشش نمايد ، به پيروانش دستور نمىداد كه او را هروقت بر فراز منبرش ديدند ، بكشند و به مردم اعلام نمىنمود كه معاويه و دار و دسته‌اش تجاوزكار مسلخ داخلى هستند و قاتل عمار ياسر ، و نيز معاويه و همدستانش را منحرفان ستمگرى كه جنگيدن با آنها وظيفهء مسلمانان است ، نمىشمرد و به جانشين خويش امام راستين امير المؤمنين على عليه السّلام دستور نمىداد كه با او بجنگد و اصحاب عادل و نيك رفتارش را مأمور مبارزه با او و برملا ساختن نقشه‌هاى شوم و بدعت‌هايش نمىنمود و خيلى دستورات ديگر را نمىداد .\r\n\r\n\r\n","description":"","footnote":"\r\n( 1 ) . الخصائص الكبرى : 2 / 116 .\r\n( 2 ) . سنن ابى داود : 2 / 269 .\r\n","page_name":" 546 ","page_number":554},
  {"content":"\r\n\r\nاگر اين روايات صحت مىداشت و به مفهومى مىبود كه ابن حجر پنداشته و اگر اصحاب آن را همين‌گونه فهميده بودند ، چرا وقتى از پى خلافت برآمد ، اصحاب عالى مقام پيامبر صلّى اللّه عليه و آله به مخالفت برخاستند و به رگبار سرزنش و پرخاشش بستند ؟ مگر اين كار را نه از آن جهت كردند كه ادعاى شايستگىاش را براى خلافت باطل مىدانستند و برايش حق حكومت قائل نبودند و مىگفتند : اسيران آزاد شدهء فتح مكه را نه حق خلافت است و نه حق دخالت در شئون آن .\r\nاين بود عمدهء مطالبى كه ابن حجر براى دفاع از معاويه گفته است . حرفهاى ديگرش را كه آميخته به دشنام‌ها و ناسزاهاى جاهلانه است ، بىجواب مىگذاريم و از آن بزرگوارانه درمىگذريم ، و قضاوت آن را به شما وامىگذاريم تا خود بينديشيد و انصاف دهيد .\r\n\r\n","description":"","footnote":"","page_name":" 547 ","page_number":555},
  {"content":"\r\n . \r\n\r\n","description":"","footnote":"","page_name":" 548 ","page_number":556}
  ]